शीर्षक,विवरण
३५ दिनपछि उडेको थियो सौर्यको जहाज,"पोखरा अन्तर्राष्ट्रिय विमानस्थलमा हुन लागेको सीचेकका लागि सौर्यले टर्कीबाट बोलाइएका दुई जना प्राविधिक आगामी बुधबार नेपाल आउँदै थिए । चार दिनअघि एक ट्रक स्पेयर पाटर््स पोखरा पुर्याइएको थियो । नेपालमा बर्सेनिजसो हवाई दुर्घटना हुने क्रम नरोकिएपछि बिहीबार संसद्को अन्तर्राष्ट्रिय सम्बन्ध र पर्यटन समितिले पर्यटनमन्त्री बद्री पाण्डे, निमित्त पर्यटन सचिव इन्दु घिमिरे, उड्डयन प्राधिकरणका महानिर्देशक प्रदीप अधिकारी, त्रिभुवन अन्तर्राष्ट्रिय विमानस्थलका महाप्रबन्धक जगन्नाथ निरौला, नेपाल वायुसेवा निगमका कार्यकारी अध्यक्ष युवराज अधिकारीलगायतलाई बोलाएर छलफल गरेको थियो । छलफलमा कांग्रेस सांसद उदयशमशेर राणाले नेपालको उडान सुरक्षा सुधार्न प्राधिकरणलाई नियामक र सेवा प्रदायक संस्थामा विभाजन गर्न बनाइएको विधेयक अघि बढाउनपर्यटनमन्त्री पाण्डेलाई आग्रह गरे । अन्य सांसदले नेपालको हवाई सुरक्षालाई प्रभावकारी बनाउन स्वायत्त नियमनकारी निकाय बनाउनुपर्ने बताए । नेपालभित्र हुने कुनै पनि गैरसैनिक हवाई उडान दुर्घटनाको कारण पत्ता लगाउन दुर्घटना जाँचबुझ आयोग अनिवार्य बनाउनुपर्ने कानुनी व्यवस्था छ । मन्त्रिपरिषद्ले यो दुर्घटनामा जाँच गर्न बुधबार ५ सदस्यीय आयोग गठन गरिसकेको छ । संसदीय समितिको बैठकमा प्राधिकरणका महानिर्देशक अधिकारीले आयोगबाट छानबिन सुरु भइसकेकाले आफूहरूले जहाज दुर्घटनाबारे बोल्न नमिल्ने बताए । राष्ट्रिय स्वतन्त्र पार्टीका सांसद शिशिर खनाल र कांग्रेस सांसद राणाले अन्य मुलुकमा हवाई दुर्घटना हुँदा पर्यटनमन्त्री र नियमनकारी निकायका प्रमुखले पदबाट राजीनामा दिने प्रचलन रहेको बताए । यस सम्बन्धमा महानिर्देशक अधिकारीको जवाफ थियो, माननीयहरूले व्यक्तिगत पूर्वाग्रह राखेर दुर्घटनालगत्तै महानिर्देशकले राजीनामा दिनुपर्ने बताउनुभयो । तर, अहिलेसम्मका प्रतिवेदनले अधिकांश घटनामा पाइलटलाई दोषी देखाएका छन् न कि महानिर्देशकलाई । महानिर्देशक अधिकारीले प्राधिकरण विभाजन गर्न बनाइएको विधेयक अघि बढाइए कुनै आपत्ति नहुने धारणा कान्तिपुरसँग राखे । उडान सुरक्षा सुधार हुने भए दुई वटा संस्था बनाउने ऐन वा अध्यादेश नै ल्याउँदा पनि प्राधिकरणलाई मान्य हुन्छ, उनले भने, तर, दुर्घटना हुनेबित्तिकै महानिर्देशकले राजीनामा दिनुपर्ने भए सडक दुर्घटना हुँदा सडक विभागको महानिर्देशकले पनि राजीनामा दिए के सडक दुर्घटना न्यूनीकरण हुन्छ ? दुर्घटना जाँचबुझ आयोगले दुर्घटनाको कारण पहिचान गर्ने, दुर्घटनामा भएको मानवीय तथा यान्त्रिक कमीकमजोरी उजागर गर्ने, सुरक्षाका लागि अपनाउनुपर्ने उपाय सिफारिस गर्ने र भविष्यमा दुर्घटना रोकथामका लागि सूचनाको संकलन तथा विश्लेषण गर्ने उनले बताए । आयोगको प्रतिवेदनले दण्डसजाय भने तोक्दैन, उनले भने, आयोगले थप दुर्घटना हुन नदिन सचेत गराउने हो । आयोगले भटाभट दोषी देखाउँदै दण्डसजाय तोक्न थाल्यो भने वायुसेवा कम्पनीहरूको विकास हुँदैन । बन्द गर्नुपर्ने अवस्था आउँछ । जाँच आयोगको प्रतिवेदन जहाज उत्पादक कम्पनी, अन्तर्राष्ट्रिय उड्डयन संगठन (आइकाओ) र युरोपियन युनियनअन्तर्गतको एभिएसन सेफ्टी एजेन्सी (इयासा) लगायत सरोकार निकायलाई अनिवार्य प्रदान गर्नुपर्छ ।"
पाइलटले चिकित्सकलाई भने 'जहाज केही माथि उडेपछि नियन्त्रण गर्नै सकिनँ,"अस्पतालको आकस्मिक कक्षमा प्राथमिक उपचारपछि उनलाई निगरानीका लागि सघन उपचार कक्ष (आईसीयू) मा राखिएको थियो । बिहीबार साँझ भने उनलाई क्याबिनमा सारिएको छ । क्याप्टेन शाक्यको अवस्था खतरामुक्त र सुधारोन्मुख रहेको अस्पतालले बताएको छ । अस्पताल निर्देशक प्राडा थापाका अनुसार शाक्यलाई न्युरो र हाडजोर्नी विशेषज्ञ चिकित्सकहरूको निगरानीमा राखिएको छ । उहाँको अनुहार, आँखा, नाक र टाउकामा चोट लागेको छ, ढाडको एउटा हड्डीका साथै देब्रेपट्टिका तीनवटा करङ भाँचिएका छन्, उनले भनिन्, ढाडको हड्डीको शल्यक्रिया गर्ने वा नगर्ने र गर्ने भए कहिले भन्ने निर्णय भइसकेको छैन । विमानस्थलको कोटेश्वरतर्फ रनवे ०२ बाट उडेको सौर्यको विमान बिहान ११ बजेर ११ मिनेटमा दुर्घटनामा परेको थियो । विमान दुर्घटनामा १८ जनाको ज्यान गएको थियो । दुर्घटना भएको २३ मिनेटपछि शाक्यलाई भने उद्धार गरेर अस्पताल पुर्याइएको थियो । उद्धारमा खटिएका प्रहरीका अनुसार दुर्घटनास्थलबाट उद्धार गर्दा क्याप्टेन शाक्य बोल्न सक्ने अवस्थामै थिए । उनले म ठीक छु, अरूलाई हेर्नू भनिरहेका थिए ।"
निजामती प्रशासनले ७ दशकमा पायो पहिलो महिला मुख्यसचिव,"(काठमाडौं) निजामती सेवाको उच्चतम पद मुख्यसचिवमा लीलादेवी गड्तौला बढुवा भएकी छन् । बढुवासँगै उनले मुख्यसचिव हुने मुलुककै पहिलो महिलाको इतिहास पनि रचेकी छन् । निजामती प्रशासनको ६९ वर्षे इतिहासमा लगातार २६ पुरुष मुख्यसचिव थिए, लीलादेवी सत्ताइसौं मुख्यसचिव हुन् । कायम मुकायम मुख्यसचिवको जिम्मेवारीमा रहेकी लीलादेवीलाई बिहीबारको मन्त्रिपरिषद् बैठकले मुख्यसचिवमा बढुवा गरेको हो । तत्कालीन मुख्यसचिव बैकुण्ठ अर्याल भ्रष्टाचार मुद्दाका कारण निलम्बनमा परेपछि सरकारले गत असार ९ मा वरिष्ठ सचिव लीलादेवीलाई निमित्त मुख्यसचिवको जिम्मेवारी दिएको थियो । मुख्यसचिव रिक्त भए वरिष्ठ सचिवले स्वतः निमित्त पाउने व्यवस्था छ । राजनीतिक समीकरण परिवर्तन भएर केपी शर्मा ओलीको नेतृत्वमा सरकार गठन भएपछि गत असार ३१ मा लीलादेवीलाई नै कामु मुख्यसचिवको जिम्मेवारी दिइएको थियो । सरकारको निर्णयले निजामती सेवामा रहेका र नयाँ पुस्ताका महिला बढी उत्साहित भएको लीलादेवीले बताइन् । मुख्यतः अवसर पाएपछि महिला र पुरुष सबैले समान ढंगले काम गर्न सक्छन् भन्ने सन्देश गएको छ, उनले भनिन्, त्यसैले अवसर दिएपछि मात्र कसैको मूल्यांकन गर्न सकिन्छ ।लीलादेवी २०२३ भदौ १५ मा तेह्रथुमको पिप्लेमा जन्मिएकी हुन् । विवाह भने सोलुखुम्बुको नेचासल्यान गाउँपालिका२ केउरेनीमा भयो । तेह्रथुम सदरमुकाम म्याङलुङस्थित सिंहबाहिनी माविबाट २०३९ सालमा दोस्रो श्रेणीमाएसएलसी उत्तीर्ण गरेर लीलादेवीले नेपाल ल क्याम्पस काठमाडौंबाट उच्च शिक्षाको अध्ययन थालेकी थिइन् । उनी २०५२ सालमा न्याय सेवाअन्तर्गत कानुन अधिकृतबाट निजामती सेवामा प्रवेश गरिन् । उनले दोस्रो प्रयासमा लोकसेवा आयोगको परीक्षा उत्तीर्ण गरेकी थिइन् । त्यति बेला आयोगले अधिकृतमा १७ जना मागेकामा लीलादेवीले पहिलो नम्बरमा नाम निकालेकी थिइन् । उनी २०६३ कात्तिकमा आन्तरिक बढुवाबाट उपसचिव भइन् भने खुला प्रतिस्पर्धाबाट २०७० कात्तिकमा सहसचिव बनिन् । सचिवमा बढुवा भने २०७७ सालमा भएकी हुन् ।करिव २९ वर्षको जागिरे जीवनमा उनले १७ वर्ष कानुन मन्त्रालयमा बिताएकी थिइन् । उनको जागिरको प्रवेश पनि कानुन मन्त्रालयबाटै भएको हो । उनले निर्वाचन आयोगमा २० महिना र कानुन आयोगमा ३४ महिना काम गरिन् । लीलादेवीले जागिरका सिलसिलामा धेरै समय कानुनको मस्यौदा गरेर बिताएकी थिइन् । अहिले पनि कानुन तर्जुमामा आफूलाई धेरै रुचि लाग्ने उनको भनाइ छ । २०७२ मा जारी संविधान कार्यान्वयनका लागि बनेका धेरै कानुनको मस्यौदा निर्माण उनी संलग्न थिइन् । मुख्य सचिवमा लीलादेवीको कार्यकाल ३५ दिनको मात्र हुनेछ । ५८ वर्षे उमेर हदका उनी आगामी भदौ १५ मा अवकाशमा जानेछिन् । छोटो समयमा आफूले जति सकिन्छ, परिणाम देखिने गरी मिहिनेत र इमानदारीपूर्वक काम गर्ने मुख्यसचिव लीलादेवीको अठोट छ ।"
कति सुरक्षित छ हवाई यात्रा ?,"(काठमाडौं) हामी एक स्थानबाट अर्को स्थानमा पुग्नका लागि विभिन्न यातायातका माध्यमको प्रयोग गर्ने गर्छौं । तीमध्ये सबैभन्दा बढी प्रयोगमा आउने माध्यम हुन् सडक, जल र हवाई यातायात । तीमध्येमा सबैभन्दा बढी सुरक्षित मानिन्छ हवाई यात्रा । तर हवाई यात्रामा एउटा जोखिम भने सधैं उस्तै छ । त्यो हो केही गरी दुर्घटनामा परेको खण्डमा बाँच्ने सम्भावना भने निकै कम हुन्छ । जसका कारण आम मानिसमा त्रासको वातावरण उत्पन्न हुनु स्वाभाविक नै हो । विज्ञहरूका अनुसार उड्डयन विश्वकै सबैभन्दा सुरक्षित यातायात हो । अमेरिकाको फ्लोरिडास्थित एम्ब्रीरिडल एरोनटिकल युनिभर्सिटीका प्राध्यापक एन्थोनी ब्रिकहाउस भन्छन्, हवाई यात्रा यातायातको सबैभन्दा सुरक्षित माध्यम हो । यदि तपार्इंले तथ्यांकहरू हेर्नुभयो भने ३८ हजार फिटको उचाइमा उडान गर्नुभन्दा तपाईंलाई एयरपोर्टमा ड्राइभ गर्दा दुर्घटनाको जोखिम बढी हुन्छ । म मानिसहरूलाई भन्ने गर्छु यदि तपाईं उडानका लागि जहाजसम्म पुग्नुभयो भने तपाईंको दिनको सबैभन्दा खतरनाक समय तपाईंले पार गरिसक्नुभयो ।यात्रुहरूले कुन विमानमा उडान गरिरहेका छन् भन्ने विषयमा भन्दा पनि व्यक्तिगत सुरक्षाका लागि आफूले नियन्त्रण गर्न सक्ने कुरामा ध्यान केन्द्रित गर्नुपर्ने प्राध्यापक ब्रिकहाउस बताउँछन् । सुरक्षा उपायबारेको जानकारी लिने, अक्सिजन मास्कको प्रयोग गर्ने विधि थाहा पाउने, आपत्कालीन द्वारबारे जानकारी राख्ने, सुरक्षा पेटी बाँध्ने, बच्चाहरूलाई काखमा राखेर यात्रा नगर्नेलगायतका विषय यात्रु आफैंले ध्यान दिने विषय हुन् । तर अन्तर्राष्ट्रिय हवाई उड्डयनका क्षेत्रमा यो वर्षको सुरुवात भने त्यति सुखद रहेन । नयाँ वर्षको भोलिपल्ट अर्थात् जनवरी २ मा जापानको राजधानी टोकियोस्थित हानेदा विमानस्थलमा अवतरण गरेको जापान एयरलाइन्सको ए ३५० विमान टोकियो कोस्ट गार्डको मालवाहक जहाजसँग ठोक्किएको थियो । उक्त घटनामा कोस्ट गार्डको विमानमा रहेका पाँच जनाको ज्यान गएको थियो । कोस्ट गार्डको विमान भूकम्पपीडितलाई सहायता सामग्री पुर्याउन नोतो प्रायद्वीपको निगाता विमानस्थलतर्फ जाने क्रममा थियो । उक्त घटनामा जापान एयरलाइन्सको विमानमा सवार सबै ३७९ यात्रुको सकुशल उद्धार गरिएको थियो । कोस्ट गार्डको विमानबाट बाहिर निस्किन सफल एक व्यक्ति भने गम्भीर घाइते भएका थिए । जापान एयरलाइन्सको विमान र त्यसको भग्नावशेषमा दुई घण्टाभन्दा बढी समयसम्म आगो लागेको थियो । उक्त घटनामा चालक दल र पाइलटहरूले गरेका कामको प्रशंसा भएको थियो । उनीहरूको ध्यान सुरक्षामा केन्द्रित रहेको र विमानबाट उद्धार हुनेमा उनीहरू अन्तिममा देखिएका थिए । त्यसको तीन दिनपछि जनवरी ५ मा अलास्का एयरलाइन्सको बोइङ ७३७ म्याक्स ९ विमानको प्लग खुलेपछि आपत्कालीन द्वार खसेको थियो । अमेरिकाको पोर्टल्यान्डबाट दक्षिण क्यालिफोर्नियाका लागि उडानमा रहेको विमानको आपत्कालीन अवतरण गरिएको थियो । घटनाको छानबिनपछि प्राविधिकहरूले बोइङ ७३७ म्याक्स ९ विमानका प्लगहरू थप कस्नुपर्ने निष्कर्ष निकालेका थिए । उक्त घटनामा कुनै पनि यात्रु घाइते नभएपछि यसले केही समयसम्म नियमित उडान गर्ने यात्रुहरूलाई भने नराम्रोसँग झस्काइदिएको थियो ।त्यसयता अफगानिस्तान (जनवरी २०), क्यानडा (जनवरी २३), रुस (जनवरी २४), अमेरिकाको फ्लोरिडा (फेब्रुअरी ९), इरान (मे १९), सिंगापुर (मे २१), मलावी (जुन १०), नेपाल (जुलाई २४) मा भएका दुर्घटनामा कम्तीमा ११८ जनाको मृत्यु भएको थियो । तीमध्ये रुसको बेलग्रोड सहर नजिकै भएको दुर्घटना सबैभन्दा ठूलो हो, जसमा ७४ जनाको ज्यान गएको थियो । तर, विज्ञहरूका अनुसार करिब सात महिनाको अवधिमा एक दर्जनभन्दा कम दुर्घटना र करिब १२० हाराहारीमा भएको मानवीय क्षति निकै न्यून भएको बताउँछन् । यसमा कोही पनि आत्तिनुपर्ने म देख्दिनँ, उड्डयन सुरक्षा विज्ञ तथा एयरलाइन्स रेटिङ्स का प्रमुख सम्पादक जियोफ्री थोमस भन्छन् । एयरलाइन्स रेटिङ्सले बर्सेनि विश्वका सुरक्षित एयरलाइन्सहरूको सूची सार्वजनिक गर्ने गर्छ । २०२४ मा सार्वजनिक सूचीअनुसार एयर न्युजिल्यान्ड, क्वान्टस, भर्जिन अस्ट्रेलिया, इतिहाद एयरवेज, कतार एयरवेज, इमिरेट्स, अल निप्पोन एयरवेज, फिनएयर, क्याथे प्यासिफिक एयरवेज, अलास्का एयरलाइन्स उत्कृष्ट १० एयरलाइन्स हुन् । त्यस्तै, एसएएस, कोरियन एयर, सिंगापुर एयरलाइन्स, ईभीए एयर, ब्रिटिस एयरवेज, टर्किस एयरलाइन्स, टीएपी एयर पोर्चुगल, लुफ्थान्सास्विस ग्रुप, केएलएम, जापान एयरलाइन्स, हवाइयन एयरलाइन्स, अमेरिकन एयरलाइन्स, एयर फ्रान्स, एयर क्यानडा ग्रुप र युनाइटेड एयरलाइन्स सुरक्षाका दृष्टिकोणले उत्कृष्ट २५ भित्र अटाएका छन् । रेटिङ्सको तथ्यांकअनुसार भने बोइङ ७८७ र ७७७३०० ईआर र एयरबस ए२२०, ए३२० नियो र ए३८० सबैभन्दा सुरक्षित विमान हुन् । यी विमानमा वार्षिक करोडौं मानिसले यात्रा गर्छन् । उड्डयनको क्षेत्रमा २०२३ दशकयताकै सबैभन्दा सुरक्षित वर्ष देखिएको छ । इन्टरनेसनल एयर ट्रान्सपोर्ट एसोसिएसन (आईएटीए) का अनुसार २०२३ मा जेट र टर्बोप्रप एयरक्राफ्ट दुर्घटनामा जम्मा ७२ जनाको मृत्यु भएको थियो । उक्त वर्ष विश्वभर ३ करोड ७० लाख उडानहरू भएका थिए । जुन अघिल्लो वर्षको तुलनामा १७ प्रतिशत बढी हो । आईएटीएका अनुसार २०२३ मा औसतमा १२ लाख ६० हजार उडानमध्ये एउटा दुर्घटनामा परेको थियो । उड्डयन क्षेत्रमा दुर्घटना विरलै हुने गर्छ, आईटीएका महानिर्देशक विली वाल्स भन्छन् । २०२३ मा भएका दुर्घटनामा ज्यान जाने जोखिम २०२२ मा ०११ प्रतिशत रहेकामा २०२३ मा ००३ प्रतिशतमा झरेको थियो । यो तथ्यांकले हामीलाई के बताउँछ भने मानिसहरूले प्रयोग गर्नेमध्ये हवाई यातायात सबैभन्दा सुरक्षित हो, उनी भन्छन्, दुर्घटनाको जोखिम निकै कम भए पनि यो जोखिममुक्त भने छैन । आईटीएका अनुसार २०२२ मा विश्वभर ३९ वटा व्यापारिक उडान दुर्घटना भएका र तिनमा १५८ जनाको ज्यान गएको थियो । त्यो औसतमा ८ लाख ३० हजार उडानमा एउटा दुर्घटना हो । वाल्सका अनुसार २०२२ मा ३ करोड २२ लाख उडान भएकामा जम्मा पाँच वटा मात्र ठूला दुर्घटना भएका थिए । तर, संसार एकरूप नभएको र कतिपय क्षेत्रमा हवाई दुर्घटना दर उच्च रहेको वाल्स बताउँछन् । खासगरी एसिया, अफ्रिका र ल्याटिन अमेरिकाका विकासशील देशहरू उच्च जोखिममा रहेको उनले बताए । ती देशमा प्रत्येक हवाई सेवा प्रयोग गर्ने २० लाख मानिसमध्ये एक जनाको मृत्यु भएको देखिन्छ, उनले भने । उडानका लागि सुरक्षित ठानिएका देश अस्ट्रेलिया, क्यानडा, चीन, युरोपेली संघ, इजरायल, जापान, न्युजिल्यान्ड, नर्वे, स्विट्जरल्यान्ड, बेलायत र अमेरिकामा हुने दुर्घटनामा औसत मृत्यु ८ करोडमा एक छ । उड्डयन सुरक्षासम्बन्धी अध्ययन गर्दै आएका अमेरिकाको मासाचुसेट्स विश्वविद्यालयका तथ्यांक विषयका प्राध्यापक आर्नोल्ड बार्नेट १ करोड ३० लाखमध्ये एक व्यक्तिले हवाई दुर्घटनामा ज्यान गुमाउने जोखिम रहेको बताउँछन् । सार्कको आक्रमणबाट मर्ने जोखिम वा एकै पटकमा चार बच्चालाई जन्म दिने सम्भावना पनि हवाई दुर्घटनामा मर्नेभन्दा बढी हुन्छ, उनी भन्छन् । जहाजमा उड्दा ज्यान जान्छ भनेर हवाई यात्रा नगर्नु भनेको भवनको छत खस्छ भनेर सुपरमार्केटमा नजानुजस्तै भएको बार्नेट बताउँछन् । तर, अन्यत्रको तुलनामा नेपाली उड्डयन क्षेत्रको अवस्था भने केही भिन्न देखिन्छ । २००६ सालदेखि सुरु भएको नेपालको हवाई सेवाले पहिलो दुर्घटना २०१२ सालमा सामना गरेको थियो । सिमरामा भएको उक्त घटनायताका ६९ वर्षमा नेपालमा १ सय ८ वटा जहाज तथा हेलिकोप्टर दुर्घटनामा परिसकेका छन् । नेपाल नागरिक उड्डयन प्राधिकरणका अनुसार यी दुर्घटनामा कम्तीमा ९ सय ५९ ले ज्यान गुमाएका छन् । बुधबार काठमाडौंस्थित त्रिभुवन अन्तर्राष्ट्रिय विमानस्थल परिसरमा भएको सौर्य एयरको दुर्घटना पछिल्लो हो । दुर्घटनामा क्याप्टेन बच्न सफल भए पनि विमानमा रहेका अन्य १८ जनाले ज्यान गुमाए । बुधबारको दुर्घटना अन्तर्राष्ट्रिय विमानस्थल परिसरभित्रै भएकाले हाम्रो उद्धार प्रणालीको चुस्ततामा प्रश्न उठाइदिएको छ । २०४८ सालमा खुला आकाश नीति र २०५५ मा नेपाल नागरिक उड्डयन प्राधिकरण स्थापना भएसँगै हवाई उड्डयन देशकै दोस्रो ठूलो यातायातको क्षेत्र बनिसकेको छ । तर, समयअनुसार नीति नियममा परिमार्जन नगरिनु, नियामक निकायमा वायुसेवा कम्पनी सञ्चालकहरूको अप्रत्यक्ष प्रभाव हुनु र भौतिक तथा प्राविधिक संरचनाको अभावका कारण पनि नेपालले बेलाबेलामा हवाई दुर्घटना सामना गरिरहेको छ । त्यसका साथै, मानवीय त्रुटि, विमानस्थलको भौगोलिक अवस्थिति र मौसम नेपालका हवाई दुर्घटनामा सधैंजसो जोडिने पक्ष हुन् । नेपालमा स्थानीय मौसमबारे सटीक पूर्वानुमान नहुनु, जहाजका प्रकारअनुसार पर्याप्त रनवे नहुनु र नेभिगेसनका लागि पर्याप्त प्रविधि नहुँदा पनि दुर्घटना हुने गरेको छ । हवाई उड्डयन प्राधिकरणका अनुसार कन्ट्रोल्ड फ्लाइट इन्टु टेरेन (सीफीट), लस अफ कल्ट्रोल इनफ्लाइट (एलओसीआई) र रनवे एक्स्कर्सन (आरई) का कारण बढी दुर्घटना हुने गरेको प्राधिकरणले हरेक वर्ष जारी गर्ने सुरक्षा प्रतिवेदनमा उल्लेख गरिएको छ । त्यस्तै, छोटो धावन मार्ग भएका विमानस्थलमा सर्ट टेकअफ एन्ड ल्यान्डिङ (स्टल) का कारण पनि कतिपय दुर्घटनाहरू हुने गरेका छन् । यो अवस्थामा उडानमा रहेको जहाज चालक दलको नियन्त्रणबाट गुमेर ढुंगाझैं सतहमा बजारिनु हो । त्यस्तै कहिलेकाहीँ चालक दल तथा एटीसी (एयर ट्राफिक कन्ट्रोल) मध्ये एक वा दुवैको त्रुटिका कारण पनि विमान दुर्घटनामा परेका छन् । त्यस्ता घटनामा भने प्रायःजसो ज्यान गुमाएका विमान चालकलाई दोष देखाउने गरिएको छ । कमजोर नियमन, व्यापारिक दबाब, चालक दलले निर्धारण गरिएका नियमहरूको पूर्ण पालना नगर्नु पनि दुर्घटनाका कारण हुन् । कतिपय दुर्घटनापछिका अध्ययन प्रतिवेदनले हिमाली क्षेत्रमा हुने उडानमा भिजुअल फ्लाइङ नियम (भीएफआर) को प्रावधान दुर्घटनाको कारणका रूपमा औंल्याएका छन् । त्यसको न्यूनीकरणका लागि चालकहरूको विमान र उडानसम्बन्धी शैक्षिक तथा प्राविधिक ज्ञान, भाषा, मानसिक क्षमता, मौसमसम्बन्धी जानकारी मूल्यांकन गरेर मात्रै प्राधिकरणले तालिम अनुमतिपत्र दिनुपर्ने देखिन्छ । त्यस्तै लाइसेन्स नवीकरणका लागि विभिन्न सैद्धान्तिक कक्षा र प्रयोगात्मक कक्षा लिने व्यवस्था गर्नु उचित हुन्छ । त्यसका साथै नागरिक उड्डयन प्राधिकरणले नियमनकारी र सेवा प्रदायक दुवैको भूमिका निर्वाह गर्दै आएको छ । तर, ती सबै कामका लागि पर्याप्त जनशक्ति प्राधिकरणसँग छैन । नियमनकारी निकायलाई बलियो र स्वतन्त्र नबनाएसम्म त्यसले प्रभावकारी काम गर्न सक्ने देखिँदैन । उड्डयनसँग सरोकार राख्ने अन्तर्राष्ट्रिय निकायहरूको मुख्य चासो झन् यसैमा देखिन्छ ।"
निर्वाचन आयुक्तमा प्रधानको अनुमोदन सांसदहरूको विवेकप्रति पीडित महिलाको भर,"(काठमाडौं)संवैधानिक परिषद्बाट निर्वाचन आयोगको आयुक्तमा सिफारिस भएका कृष्णमान प्रधानका विरुद्धमा फौजदारी प्रकृतिको गम्भीर नैतिक चरित्रको प्रश्न उठेपछि संसदीय सुनुवाइ समितिबाट अस्वीकृत हुनुपर्ने भन्दै सरोकारवालाले दबाब दिएका छन् ।संवैधानिक आयोगमा नियुक्ति हुन प्रधान अयोग्य रहेको ठहरसहित मानवअधिकार आयोगले सम्बन्धित निकायलाई निर्देशन दिइसकेको छ भने नागरिक समाजको मुद्दासमेत बनेको छ । संसदीय सुनुवाइ समितिमै रहेका अधिकांश सदस्य र पार्टीभित्र उनको नाम स्वीकृत गर्ने विषयमा गम्भीर मतभेद छ । तर, कांग्रेस, एमाले र माओवादी नेतृत्वले कुनै अमूक व्यक्तिको दबाब देखाएर संवैधानिक व्यवस्था र सुनुवाइ समितिको भावनाविपरीत प्रधानकै नाम अघि बढाउने हुन् कि भन्ने संशय पनि छ । तर दलका दोस्रो तहका नेताहरू र सरोकारवालाले मुख्य दलका नेतृत्वलाई खबरदारी गरेका छन् । बुधबार बसेको समितिको बैठकमा प्रधानको सुनुवाइ सकिए पनि पार्टीका शीर्ष नेताहरूकै आग्रहमा उनको नाम स्वीकृत वा अस्वीकृतको कुनै निर्णय नगरी बैठक स्थगित भएको छ ।नेपाल कानुन समाजमा कार्यरत रहेका बखत प्रधान आफ्नै कार्यालयमा कार्यरत एक महिलासँग लामो समयसम्म शारीरिक सम्बन्धमा रहेका थिए । ती महिलासँगको सम्बन्ध विवादमा आएपछि आर्थिक लेनदेनका आधारमा मिलापत्र गरिएको प्रसंग प्रधान स्वयंले स्विकारेका छन् । ती महिलाले प्रधानविरुद्ध चरित्रहीन को प्रश्न उठाउँदै उजुरी दिइसकेपछि दबाबमा मात्रै तानिएका छैनन्, संवैधानिक प्रबन्धले पनि उनी निर्वाचन आयोगको आयुक्तमा नियुक्ति हुन अयोग्य भन्दै संसदीय समितिमाथि चौतर्फी दबाब बढेको छ । संसदीय समितिले आफ्नो सार्वभौम अधिकारलाई दुईतीन वटा दलका प्रमुख नेताको जिम्मामा छाड्नुपर्ने अवस्था दुर्भाग्यपूर्ण रहेको पूर्वप्रमुख निर्वाचन आयुक्त भोजराज पोखरेलको टिप्पणी छ । संसदीय सुनुवाइ समिति दलका प्रमुख नेताको छाया बन्न पुगेको छ । यसले हाम्रो संसद् र समितिहरू असाध्यै कमजोर बन्न पुगेका छन्, पोखरेल भन्छन्, यस्तै हैसियतको संसदीय समितिको कुनै औचित्य छैन । सर्वोच्च अदालतका पूर्वन्यायाधीश बलराम केसीले त संसदीय समितिले प्रधानको नाम तत्काल अस्वीकृत गर्नुपर्ने बताए । सुनुवाइ समितिले धूलो बढार्नुको सट्टा पन्छाउने भनेजस्तै गर्नु हुँदैन । उहाँहरूले दुईतिहाइको बहुमतले यस्तो मान्छेलाई सिफारिस गर्दैनौं, अयोग्य छ भनेर निर्णय लिनुपर्छ, केसीले भने, समितिका सदस्यहरूले शीर्ष नेताहरूलाई सोध्ने, तत्काल निर्णय नलिई समय लिनु नै असक्षमता, असफलता र त्यो पदमा हुन अयोग्य हो । उहाँहरू न्यायाधीश हो, अब न्यायाधीशले मुद्दा छिन्नका लागि अर्को कुनै व्यक्तिलाई सोध्ने ?संसदीय सुनुवाइ समितिका सदस्यसमेत रहेका एमालेका मुख्य सचेतक महेश बर्तौलाले शीर्ष नेताहरूलाई जोडेर संसदीय समितिले निर्णय गर्न नसकेको भन्ने आरोप गलत भएको बताए । यसमा शेरबहादुर देउवा, केपी ओली र प्रचण्डलाई जोड्नुपर्ने कुनै कारण छैन । जुन विश्वासका साथ सुनुवाइ समितिमा हामीहरूलाई पठाउनुभएको छ । समितिले त्यही विश्वासका साथ निर्णय गर्न सक्षम छ ।नेतृत्व तहले कानुनको छिद्रमा टेकेर प्रधानलाई नियुक्ति गर्न ४५ दिन कटाउन खोजिएको हो कि भन्ने आशंकासमेत राजनीतिक दलभित्रै चर्चाको विषय बनेको छ । संघीय संसद्को संयुक्त बैठक र संयुक्त समिति (कार्य सञ्चालन) नियमावली २०८० को नियम २६ को उपनियम (२) मा ४५ दिनभित्र सुनुवाइ गरी प्रस्तावित पदका लागि समितिको निर्णयसहित सम्बन्धित निकायमा पठाउनुपर्ने व्यवस्था छ । यदि उक्त समयभित्र समितिले सम्बन्धित निकायमा आफ्नो निर्णय उपलब्ध गराउन नसकेमा सुनुवाइका लागि पठाएको पदको नियुक्तिका लागि कुनै बाधा पुग्ने छैन भन्ने व्यवस्था छ ।परिषद्ले गरेको सिफारिसलाई सुनुवाइ समितिका दुईतिहाइ सांसदको मतले मात्रै अस्वीकृत गर्न सक्ने व्यवस्था छ । कानुनको यस्तो व्यवस्थाकै कारण पनि परिषद्ले सिफारिस गरेका व्यक्ति केही अपवादबाहेक संसदीय सुनुवाइबाट अनुमोदन हुने गरेका छन् । प्रधानमन्त्री केपी शर्मा ओलीले यसअघिकै कार्यकालमा संसद् नियमावलीमा टेकेर संसदीय सुनुवाइबिनै विभिन्न संवैधानिक निकायमा ५२ पदाधिकारी तथा सदस्यको नियुक्ति गरेका थिए । अहिले उक्त विषय संविधानसँग बाझिएको भन्दै सर्वोच्चमा परेको रिट अझै विचाराधीन छ ।४५ दिनभित्र सुनुवाइ नभए स्वतः अनुमोदन हुने कानुनको यही छिद्रलाई प्रयोग गरेर प्रधानको नाम नियुक्तिका लागि सिफारिस गर्न सक्ने संशय भइरहेकै बेला एमालेका मुख्य सचेतक बर्तौलाले भने त्यस्तो नहुने दाबी गरे । ४५ दिन कटाएर अनुमोदन गर्न खोज्दै छ भन्ने प्रचार सही होइन । संविधान र कानुनले दिएको सीमाभित्र बसेर, उजुरीकर्ताको उजुरी सुनेपछि, प्रस्तावित व्यक्तिको सुनुवाइ गरिसकेपछि जे निर्णय लिनुपर्ने हो अब हामी समयभित्र गर्छौं, उनले भने । संवैधानिक निकायका पदाधिकारी नियुक्तिका लागि संविधानले योग्यताका आधारहरू तय गरिदिएको छ । जसमा शैक्षिक योग्यताका आधार मात्रै नभएर उमेरको सीमा र उच्च नैतिक चरित्र रहेको व्यक्तिसमेतलाई आधार मानेको छ । संविधानको धारा २४५ को उपधारा (६) ले संवैधानिक आयोगका पदाधिकारीहरूको योग्यताका लागि चार वटा आधार व्यवस्था गरेको छ । जसमा मान्यता प्राप्त विश्वविद्यालयबाट स्नातक उपाधि प्राप्त गरेको, नियुक्ति हुँदाको बखत कुनै राजनीतिक दलको सदस्य नरहेको, ४५ वर्ष उमेर पूरा भएको र उच्च नैतिक चरित्र भएको भनेर उल्लेख छ ।सुनुवाइ समितिका सदस्यसमेत रहेका कांग्रेस सांसद जीवन परियारले भने, सिफारिस गरी पठाएको व्यक्तिको सुनुवाइ सम्पन्न गरेका छौं, अनुमोदन गर्ने या नगर्ने भन्नेबारे आउने बैठकमा विषय प्रवेश हुन्छ । एमालेकी सांसद ईश्वरी घर्तीले निर्वाचन आयुक्तमा सिफारिस प्रधानले संसदीय समितिमा दिएको प्रस्तुतिप्रति सन्तुष्ट हुने अवस्था नरहेको बताइन् । रास्वपाका उपसभापतिसमेत रहेका सांसद डीपी अर्यालले समितिको आगामी बैठकमा पार्टीको धारणा स्पष्ट राख्ने बताए । उनले समितिले प्रधानको विषय पन्छाउनेतिर नलाग्ने, निर्णय लिने स्पष्ट पारे । यो विषयमा एउटा निर्णय त लिनुपर्छ । निर्णयका लागि बैठक बोलाउने भनेर उठेका हौं, उनले भने ।"
'नेताहरूकै मुख ताक्ने संसदीय समितिहरूको औचित्य छैन,"निर्वाचन आयोगको सदस्यमा प्रस्तावित कृष्णमान प्रधानको विवादलाई कसरी हेर्नुभएको छ ?विवादको भित्री पाटोको विस्तृत थाहा नभई बोल्नु राम्रो हुन्न । तर, विवाद सतहमा आइसकेपछि आफ्नै ब्रह्मले विचार गरेर निर्णय लिनुपर्ने कुरा थियो । हिलो धेरै कोट्याएपछि धेरै कुरा देखिन्छन् । अलिअलि कुरा आउँदै विचार गर्नुपर्दर्थ्यो, आफैंले सोच्नुपर्दथ्यो, त्यो अवस्था पनि अब देखिएन । संसदीय समितिले एउटा दृष्टिकोण बनाएर एउटा निर्णय दिन सक्नुपर्दथ्यो । त्यसमा पनि उहाँहरूले नेताहरूकै मुख ताक्नुभएको छ । यस्तो अवस्थाले संसदीय समितिहरू नै कमजोर बन्न पुगेका छन् । नेताहरूले उहाँ (कृष्णमान प्रधान) लाई नगर्दा अन्याय हुन्छ भन्ने ठानेको हो भने त्यसको पुस्ट्याइँ गर्नुपर्यो । नत्र समितिमा छलफल भएको छ, उहाँहरूले निर्णय गर्नुपर्यो । आफूले निर्णय नगरिदिने र अरू नेताहरूको सहारा खोज्ने काम गलत हो ।समितिले स्वतन्त्र निर्णय गर्न नसकेपछि यसको औचित्यमाथि नै प्रश्न उठ्ने काम हुँदैन र ?संसदीय सुनुवाइ राख्नुको तात्पर्यता मूलतः राष्ट्रपतीय प्रणालीमा राष्ट्रपतिले गर्ने मनोनयनलाई सन्तुलन गर्ने हिसाबले यस्तो अवधारणा आएको हो । संसद्ले सुनुवाइ गर्नुको अर्थ गलत मान्छे नियुक्ति हुँदै छन् भने त्यसलाई फिल्टर गर्ने हो । संवैधानिक परिषद्ले बदमासी नगरिदिने भए संसदीय सुनुवाइको जरुरत नै पर्ने थिएन । परिषद्मा सत्ता र प्रतिपक्ष, सभामुख, राष्ट्रिय सभाका अध्यक्ष र न्यायालयको प्रमुखसमेत सदस्य रहने व्यवस्था आफैंमा सन्तुलनकारी हो । तर, अभ्यासमा परिषद्मा बस्ने सदस्यहरूले अंशबन्डा लगाउने काम भयो । यसमा दलको कुरा मात्रै होइन, सबैले आआफ्नो भाग खोज्ने काम भयो । कसले कुन मान्छे पठायो भनेर वास्तै नहुने गर्दा तैं चुप, मै चुपको अवस्था रहने र पकेटबाट जोजो छन्, तिनैलाई सिफारिस गर्ने प्रचलन बसालियो ।संवैधानिक परिषद्ले गलत मान्छे सिफारिस गर्दा समितिको सुनुवाइबाट रोकिनुपर्ने होइन र ?संसदीय समिति पनि केही अपवादलाई छाडेर संवैधानिक परिषद्ले गरेका सिफारिसलाई अनुमोदन गर्ने थलोमा सीमित हुन पुग्यो । नाम कसरी सिफारिस भए भन्ने अध्ययन गरेर त्यसको सुनुवाइबाट फिल्टर गर्ने काम सुनुवाइ समितिले गर्न सक्ने भएन । संसदीय सुनुवाइ समिति भनेको दुई, तीन वटा दलका प्रमुख नेताको छाया बन्न पुग्यो । असाध्यै कमजोर बन्न पुग्यो । यही हैसियतमा संसदीय समितिको औचित्य छैन ।यस्तै पृष्ठभूमिका मान्छेलाई अनुमोदन गर्ने हो भने संसदीय समिति नै राख्नु पर्दैन भन्ने तपाईंको धारणा हो ?दलहरूले तिम्रो पनि छ, मेरो पनि छ भनेर चुपचापजस्तो सिफारिस भएको छ । संवैधानिक निकायमा योग्य, क्षमता र उच्च नैतिकवान व्यक्तिको नियुक्ति गर्ने हो भने परिषद्बाट सिफारिस हुनुअघि नै सार्वजनिक सुनुवाइको प्रक्रियामा जानुपर्छ ।संसदीय सुनुवाइले कृष्णमान प्रधानको हकमा कस्तो निर्णय गर्ला भन्ने लाग्छ ?व्यक्तिका बारेमा प्रवेश नगरौं, तर संसदीय सुनुवाइ समितिले यसको आवश्यकता छ कि छैन भनेर आफ्नो औचित्य स्थापित गर्ने बेला हो । परिस्थिति आइपर्दा समितिको औचित्य छ कि छैन भन्ने कुरालाई अब गर्ने निर्णयले पनि थप पुस्ट्याइँ गर्छ ।"
"विमान दुर्घटना, नीतिगत र व्यवस्थापकीय सुधारको खाँचो","मुलुकले पुनः अर्को अकल्पनीय विमान दुर्घटना बेहोर्नुपरेको छ । विस्तृत परीक्षण र मर्मत (सीचेक) गर्न बुधबार बिहान काठमाडौंबाट पोखराका लागि उडेको केही क्षणमै असन्तुलित भएर सौर्य एयरलाइन्सको विमान दुर्घटनामा परेको हो । दुर्घटनामा परी १८ जनाको निधन भएको छ । त्रिभुवन विमानस्थल परिसरमै भएको दुर्घटनामा चालकदलका सदस्यसहित १९ जना सवार विमानका पाइलट मनीषरत्न शाक्यको भने जीवितै उद्धार गरिएको थियो । उनको उपचार जारी छ । दुर्घटनाका कारण विमान पूर्णरूपमा क्षतिग्रस्त भएको छ । यस घटनाले नेपालको हवाई यात्राको सुरक्षासम्बन्धी बहसलाई पुनः सतहमा ल्याएको छ ।नेपाल बारम्बार विमान दुर्घटना हुने मुलुकमा पर्छ । यसभन्दा अघि २०७९ माघ १ गते पोखरामा यतीको जहाज दुर्घटना हुँदा ७२ जनाको मृत्यु भएको थियो । २०१२ भदौमा सिमरामा भएको पहिलो हवाई दुर्घटनायता बुधबारसम्म ६९ वर्षमा नेपालमा १०८ वटा हवाई दुर्घटना भइसकेको छ । यसक्रममा ९५९ जनाको मृत्यु भइसकेको छ । पछिल्लो एक दशकको मात्रै रेकर्ड हेर्ने हो विभिन्न कम्पनीका जहाजले आन्तरिक उडानका क्रममा बेहोरेको दुर्घटना, हेलिकोप्टर दुर्घटना र बाह्य देशबाट नेपाल आउँदा बेहोरेका मानवीय क्षतिसहितको दुर्घटनाको सूची दुई दर्जन बराबर छन् । मानवीय क्षति बेहोर्नु नपरेको दुर्घटनाको सूची त झनै लामो बन्छ । यसबाट पनि हाम्रो हवाई उडान क्षेत्रमा योजनाबद्ध सुधारको पहल गर्न ढिलाइ भइसकेको देखिन्छ ।हवाई यात्रालाई विश्वभर सुरक्षित मानिने भए पनि नेपालको अवस्था भने ठीकविपरीत रहेको दुर्घटनाको तथ्यांकले बताउँछ । संख्यात्मक रूपले हामी नै सबैभन्दा बढी दुर्घटना बेहोर्ने मुलुक होइनौँ । तर, भौगोलिक क्षेत्रफल र हवाई चाप, हाम्रो हवाई यात्रा गर्ने यात्रु संख्या र मुलुकनागरिकको आर्थिक सक्षमता आदिलाई तुलना गर्ने हो भने दुर्घटनाको सूची अत्यासलाग्दो छ भन्न सकिन्छ । नेपालमा हवाई दुर्घटनाका केही विशिष्ट कारणहरू रहेको सरोकारवालाहरूको भनाइ पाइन्छ । मौसम, जटिल भौगोलिक संरचना, जथाभाबी निर्माण गरिएका विमानस्थल, विमानको प्राविधिक पक्ष, विमान कम्पनीहरूको नाफामुखी प्रवृत्ति, पाइलटका कमजोरी जस्ता कारणले दुर्घटना हुने गरेको उनीहरू बताउँछन् । तर प्रायः दुर्घटनापछि मानवीय कमजोरी (चालक दलका सदस्यको कमजोरी) नै दर्ज हुने गरेको छ । जसले गर्दा सुधारका विषय र त्यसको कार्यान्वयनको अनिवार्यता ओझेलमा पर्ने गरेको छ । नेपालको हवाई सुरक्षामा पर्याप्त काम हुन नसकेकै कारण एकपछि अर्को दुर्घटनाको शृंखला चलिरहेको छ । बुधबारको दुर्घटनाको विस्तृत कारण भने समय क्रममा खुल्ला नै, तर दुर्घटना न्यूनीकरणका लागि यसअघि दिइएका र भविष्यमा दिइने सुझावहरू लागू हुनेमा आशंका छ ।सुधारका लागि आन्तरिक र बाह्य रूपमा प्राप्त सुझावहरूलाई गम्भीरतापूर्वक लिने, कार्यान्वयन गर्ने र त्यसको अनुगमन गर्न जरुरी छ । नेपाल नागरिक उड्डयन प्राधिकरण (क्यान) लाई सेवा प्रदायक र नियमनकारी निकाय हुने गरी अलग्याउनका लागि अन्तर्राष्ट्रिय नागरिक उड्डयन संगठन (आईकाओ) र युरोपेली युनियन (ईयू) ले सुझाव तथा दबाब दिँदै आएका छन् । त्यसो हुन नसकेको समेत कारणले नेपालको हवाई क्षेत्र ईयूको सेफ्टी लिस्ट (कालोसूची) बाट हट्न सकेको छैन । आईकाओको प्रतिवेदनपछि नेपाल सन् २०१३ देखि कालोसूचीमा छ । सेवा र नियमन गर्ने जस्ता दुई अलग र विपरीत धारका काम एउटै संस्थाले गर्दा कन्फ्लिक्ट अफ इन्ट्रेस्ट भएको भन्दै आलोचना हुने गरेको थियो ।यदि नेपालको हवाई उडान क्षेत्रमा अनुगमनको पाटो बलियो हुन्थ्यो भने सीचेकका लागि फेरी फ्लाइट (गैरव्यावसायिक उडान) मा रहेको जहाजले त्यति धेरै प्राविधिक (गैरप्राविधिक बालकसमेत) लाई सवार गराउन नपाउन सक्थ्यो । जसले मानवीय क्षति न्यूनीकरण हुन सक्थ्यो । यहाँ सौर्य एयरलाइन्स र नियमनकारी निकाय प्राधिकरणबाट कमजोरी भएको सरोकारवालाहरूको भनाइ छ । यसबारे समयक्रममा थप बहस हुँदै जान आवश्यक छ ।क्यानलाई सेवा प्रदायक र नियमनकारी निकाय गरी दुई अलग संस्थाका रूपमा अलग्याउने उद्देश्यसहित २०७६ फागुन ११ मा राष्ट्रिय सभामा नेपाल नागरिक उड्डयन प्राधिकरण विधेयक, २०७६ र नेपाल हवाई सेवा प्राधिकरण विधेयक, २०७६ दर्ता भएको थियो । तर, प्रतिनिधिसभाको अघिल्लो कार्यकालमा सो विधेयक पारित हुन नसकेपछि निष्क्रिय भएको छ । ती विधेयक ऐन बन्न सकेको भए हवाई क्षेत्रसँग सम्बन्धित नियमनको काम नेपाल नागरिक उड्डयन प्राधिकरण र सेवा प्रदायकको काम नेपाल हवाई सेवा प्राधिकरणले गर्ने थिए । यसले कन्फ्लिक्ट अफ इन्ट्रेस्ट को अन्त्य गर्ने र नियमन तथा अनुगमनलाई बलियो बनाउँथ्यो । त्यसले अन्ततः हवाई दुर्घटनालाई कम र जनधनको क्षतिलाई न्यूनीकरण गर्न सहयोग पुर्याउने थियो । सरकारले उल्लेखित प्रयोजनको विधेयकलाई अघि बढाउन तत्परता लिन जरुरी छ ।बुधबारको दुर्घटनापछि सरकारले जाँचबुझका लागि नागरिक उड्डयन प्राधिकरणका पूर्वमहानिर्देशक रतिशचन्द्र लाल सुमनको नेतृत्वमा आयोग गठन गरेको छ । तर आईकाओले स्वतन्त्र र विज्ञतासहितको स्वतन्त्र आयोग गठन हुनुपर्छ भनेर भनेको छ । सरकारले त्यसतर्फ ध्यान दिएको पाइँदैन । बरु दुर्घटना भएपिच्छे आयोग गठन गर्ने र झारा टार्ने गरेको छ । यसले पनि ऊ सुधारको बाध्यकारी बाटोमा हिँड्न चाहिरहेको छैन भन्ने नै देखिन्छ । परिणामतः दुर्घटना भइरहने, दुःखमनाउ गरिरहने, आयोग गठन गरिरहने तर हवाई क्षेत्रका कमजोरी सुधारको ठोस पहलचाहिँ नहुने प्रवृत्ति पुनरावृत्त भइरहेको छ ।बुधबारको दुर्घटना काठमाडौंस्थित त्रिभुवन विमानस्थल परिसरमै भएको हो । यसअघि पनि २०१८ मार्चमा बंगलादेशबाट नेपाल आएको यूएस बंगला एयरलाइन्सको विमान त्रिभुवन विमानस्थलभित्रै दुर्घटना भएको थियो । त्यतिबेला ५१ जना यात्रुको निधन भएको थियो । २०१५ मार्चमा टर्किस एयरको विमान त्रिभुवन विमानस्थलकै धावनमार्गमा चिप्लिँदा चार दिनसम्म विमानस्थल बन्द भएको थियो । देशका अन्य विमानस्थलमा पनि जहाजहरू चिप्लिने र सामान्य वा गम्भीर क्षति पुग्ने गरेका विवरणहरू बारम्बार सार्वजनिक हुने गरेका छन् । गत असार २८ गते मात्रै भैरहवा विमानस्थलमा बुद्ध एयरको जहाज चिप्लिएको थियो । २०७९ माघ १ मा पोखरामा यतीको जहाज पनि अवतरणका क्रममा विमानस्थल नपुग्दै दुर्घटनामा परेको थियो । यस्ता सन्दर्भहरूले हाम्रा विमानस्थलको सुरक्षा र उद्धार प्रणालीमा रहेको कमजोरीबारे प्रस्ट पार्छ । र, सुधारको गम्भीर आवश्यकता बोध गराउँछ । भविष्यमा विमानस्थलभित्रै वा परिसरमा हुन सक्ने दुर्घटनालाई न्यूनीकरण गर्ने हो भने सुधारका नीतिगत र व्यवस्थापकीय उपायलाई अविलम्ब कार्यान्वयन गर्न जरुरी छ ।"
विमान दुर्घटनाले उठाएका सवाल,"नेपालमा हवाई दुर्घटनाको इतिहास हेर्दा अहिलेसम्म ९ सयभन्दा बढीले ज्यान गुमाएका छन् । नेपाली जनता यस्ता दुर्घटनाको भागीदार कहिलेसम्म बन्नुपर्ने हो ? चार वर्षीय बालकसहित एकै परिवारका तीन जनाको निधन अझ पीडादायी छ । दुर्घटनाको यकिन कारण खुलिसकेको छैन तर हरेक पटक छानबिन समिति बन्छन्, तर समाधानचाहिँ निक्लँदैन । विमानस्थलमा दुर्घटना भएको यो पहिलो पटक होइन । अर्को दुःखलाग्दो पक्ष त जब विमान खस्यो, समयमा दमकल पुगेन । यस्ता सानातिना समस्या नेपाल वायुसेवा निगमले किन समाधान गर्न सक्दैन ? अन्तर्राष्ट्रिय जगत्मा नेपालको उडान असुरक्षित छ भन्ने गरिएको छ, यसलाई सुधार्न सरकारले किन गम्भीर भएर ध्यान दिन सकेको छैन ? अहिले पनि विदेशीहरू नेपालको विमान चढ्न डराउँछन् । गाडी चढ्यो गाडी दुर्घटना हुने, विमान चढ्यो विमान दुर्घटना हुने, अनि यात्राचाहिँ केमा गर्ने ? नेपालीको यात्रा सधैं असुरक्षित मात्रै हुने हो ? पुरुषोत्तम घिमिरे, जोरपाटी, काठमाडौं"
गरिब हुनु अपराध हो र ?,"म वसन्ती सार्की । एक महिनाको सुत्केरी अवस्थामा छु । मलगायत मेरो परिवारको नाममा मात्र होइन हाम्रा ७ पुस्ताका नाममा पनि कहींकतै जमिन र सम्पत्ति छैन । मेरो परिवार कैलाली जिल्लाको भजनी नगरपालिका वडा नं १ पीसीओ टोलमा बस्छ । मसँग ३ छोरा, सय वर्ष कटेकी बज्यै, २ बहिनी र मेरो आमासमेत बस्नुहुन्छ । श्रीमान् मजदुरीका लागि भारततिर भौतारिँदै हुनुहुन्छ । म सुत्केरी भएको नवौं दिन २०८१ असार ११ गते वन कार्यालयले अन्धाधुन्ध डोजर चलाई हाम्रो घर भत्काइदियो । घर भत्काउनुअघि हामीलाई कुनै जानकारी दिएनन् । हामीसँग भएका घरायसी सामान, लत्ताकपडा, बच्चाहरूका किताबकापी र औषधिसमेत झिक्न दिएनन् । एक महिनादेखि हामी भूमिहीनहरू एक सय परिवार पालमुनि बसिरहेका छौं । घरमा खाने चिज केही छैन । हामीलाई बारम्बार यो ठाउँ छाडेर जा भन्छन्, तर जाने कहाँ भनेर कसैले देखाइदिँदैनन् । हामी त कानुन जान्दैनौं तर हामीजस्ता भूमिहीन दलितलाई आवास र खेतीका लागि जमिन दिने कुरा देशको संविधानमै लेखिएको छ भनेर जताजतै हल्ला सुनेका थियौं । नेताहरूले चुनावमा पनि तुरुन्तै जग्गा दिन्छौं भनेकै हुन् । भूमि आयोगले हामीलाई भूमिहीनताको प्रमाणपत्र दिएर जग्गा दिने आशा पनि देखाएको थियो तर खै किन हो, हामीलाई बर्खामासमा एक्कासि उठीबास लगाइयो । हाम्रो वरिपरिको वन, रूखबिरुवा, जनावर, पानीका मुहान र यो जमिनको हामीलाई आफ्नो सन्तानको सरह माया छ । हामीले सबै कुराको संरक्षण गर्दै आएका छौं तर हाम्रा दिदीबहिनी, आमाहरूलाई वन अतिक्रमणकारी भनेर समात्छन्, थुनामा लैजान्छन् र अनेक दुःख दिन्छन् । हिँडिरहेको बाटोमा तारबार लगाउँछन् । हामीलाई आफ्नै राज्यभित्र किन यस्तो अमानवीय व्यवहार गरिरहेका छन्, हामीले बुझ्न सकेका छैनौं । गरिब हुनु र हाम्रो आफ्नै जमिन नहुनु अपराध हो र ? पानी पर्दा बाढीले डुबाएर बिचल्ली बनाउँछ, घाम लाग्दा उखरमाउलो गर्मीले सास लैजाला जस्तो गर्छ । बर्खे झरीमा मेरो एक महिनाको काखे बालक र सय वर्षकी बज्यै पनि छन्, अवस्था कस्तो होला ? तपाईं महसुस गर्न सक्नुहुन्छ ? दिनदिनै धम्की र त्रास देखाउँछन् । हामीलाई वन कार्यालयले फेरि ५ दिने अल्टिमेटम दिएर यही पाल हालेर बसेको ठाउँ पनि छाड्न दबाब दिइरहेको छ । कृपया सरकारले हामीलाई कि जाने ठाउँ देखाइदेओस्, कि यही ठाउँमा सुरक्षितसँग बस्ने व्यवस्था मिलाइदेओस् । वसन्ती सार्की, भजनी, कैलाली"
कमरेड केपीलाई पानवीरको सम्झनापत्र,"सत्ताको सिंहासन सर्वप्रथमतः कमरेड केपी ओलीलाई बधाई छ । २०४४ मा भद्रगोल जेलबाट छुटेपछि तपाईंले पार्टीसत्ता र राज्यसत्तालाई छोड्नुभएको छैन । २०५१ मा शक्तिशाली गृहमन्त्री हुनुभयो, २०६३ मा उपप्रधान र परराष्ट्रमन्त्री । प्रधानमन्त्री नै भएको पनि यो चौथो पटक हो । २०७१ देखि निरन्तर पार्टी अध्यक्षमा विराजमान हुनुहुन्छ । तर तपाईं आफैं र तपाईंको नेतृत्वमा रहेको पार्टी वास्तवमै कम्युनिस्ट पार्टी रह्यो कि रहेन ? कम्युनिस्ट पार्टीको आधारभूत सिद्धान्त र सूचकमा राखेर हेर्नुभएको होला । विचार, सिद्धान्त र व्यवहारबीचको अन्तरविरोधको समीक्षा गर्नुभएकै होला । अनुमान गर्न सकिन्छ, तपाईंलाई कम्युनिस्ट पार्टीको नेता हुँ भन्दा कति धेरै आत्मग्लानि हुन्छ होला किनकि वास्तवमै पार्टीले मार्क्सवाद, लेनिनवादको बर्को ओढेको मात्रै छ । नेपालमा सर्वहारा वर्ग नै छैन, त्यसैले वर्ग संघर्षलाई तिलाञ्जली दिइसक्नुभएको छ । पार्टीका लाखौं कार्यकर्ता श्रम गर्दैनन्, किनकि सायद आधुनिक कम्युनिस्ट पार्टीका नेताकार्यकर्ताले गर्नु हुँदैन । नेताकार्यकर्ताको सत्ताशक्तिसँगको सेटिङ, कमिसन र बिचौलिया बनेर देशको दोहन गर्न सक्ने हैसियत भएपछि कसका लागि संघर्ष गर्ने ? यदि पार्टीले आमूल परिवर्तनका लागि संघर्ष गर्थ्यो भने पानवीरजस्ता उत्पीडित, ऐतिहासिक शोषण, दमन र उत्पीडनमा पारिएका समुदायका लागि गर्थ्यो । तर, पार्टीले आधारभूत वर्गको मुक्तिको बाटो नै छोडेपछि हाम्रा लागि तपार्इंजस्तो नेतृत्वले के नै गर्नुपर्यो र ?सुखको दम्भले दुःख र संघर्षको पाइला मेट्दै जान्छ भन्छन्, सायद सत्ताको सिंहासनमा सयर हुन थालेपछि तपाईंमा पनि यस्तै भएको होला । त्यसैले तपार्इंको मस्तिष्कमा झापा विद्रोहदेखि देशैभरि कम्युनिस्टले गरेका विद्रोह र ती आन्दोलनमा योगदान गर्ने धेरैको नाम सम्झना छैन । तिनैमध्ये एक हो, पानवीर विश्वकर्मा । कम्युनिस्टले वास्तवमै वर्गीय मुक्तिका साथसाथै जात व्यवस्थाको दलदलबाट लाखौं दलितलाई मुक्ति दिन्छ भन्ने दृढ विश्वास ममा थियो । जातिवादी राज्यसत्ताले हाम्रा पुस्तादरपुस्तामाथि चरम विभेद, अत्याचार, शोषण र दमन गरेकाले मुक्तिका खातिर विद्रोहमा सामेल भएको थिएँ । तपाईंजस्ता नेतृत्व र पार्टीमाथि विश्वास गरेर मृत्युपर्यन्त तपाईंकै पार्टीप्रति समर्पित भएँ । कठिन समयमा उत्पीडित वर्गको मुक्तिको अपेक्षासहित १४ वर्ष सँगसँगै जेल बसेको मलाई त बिर्सने तपाईंले भूमिहीन बनाइएका, शोषण र दमनले उठ्नै नसक्ने गरी सताइएका मेरो समुदायलाई सम्झने कुरै भएन । त्यसैले त तपाईं कार्यकारी प्रधानमन्त्री हुँदा तपाईंको मन्त्रिपरिषद् दलितविहीन हुन्छ । पार्टीकै दलित नेताकार्यकर्ता बालुवाटार र बालकोटमा निषेधजस्तै हुन्छ । तपाईंबाट दलित नेताकार्यकर्ताले हौसला होइन, अपमानको व्यवहार खप्नुपर्छ । मनुस्मृति र जातिवादको चस्माबाट दलितलाई कहिल्यै सक्षम नेता देखिँदैन, केबल कज्याउने दास मात्रै देखिन्छ । तपाईंको आँखाको चस्माले कस्तो देख्छ, परिणामले देखाइरहेको छ । रुकुममा नवराज विश्वकर्मासहित ६ जना युवाको अन्तरजातीय प्रेम सम्बन्धकै कारण नरसंहार भयो तर तपाईं न्यायका पक्षमा बोल्नु भएन । झापामै जात व्यवस्थाका कारण कति दलितले अहिले पनि विभेद र हिंसाको सामना गरिरहनुपरेको छ, तपाईंलाई यस्ता आधारभूत वर्गका समस्याजस्ता लाग्दैनन् किनकि तपाईंको राजनीति अब उत्पीडित वर्ग र समुदायका लागि रहेन ।झापा विद्रोहका तपाईंकै सहयोद्धा डिकेन्द्र राजवंशीले नेकपा (एमाले) को तत्कालीन मुख्यालय बल्खुमा आत्महत्या गर्नुभयो । तपाईंजस्ता नेतृत्व र पार्टीको अवहेलनाकै कारण उहाँले पार्टी कार्यालयमा आत्महत्या गर्नुपरेको थियो । कमरेड ओली माफ गर्नुहोला, पानवीरले आफूमाथि अवहेलना भयो भनेर आत्महत्या गर्न सकेन । विद्रोह, जेलनेल भोगेर आएको एउटा क्रान्तिकारी न त कायर भएर आत्महत्या गर्न सक्दोरहेछ, न त तपाईंजस्ता नेतासँग अवसरको भिख माग्न नै । कमरेड, मलाई मेरो इमानदारिताले आत्मसम्मान बेच्न र भक्तिगान गाउन दिएन, म यसैमा खुसी भएँ । त्यसैले त म तपार्इंको पार्टीको सिरहा जिल्ला कमिटीभन्दा माथि उक्लिन सकिनँ । भिखझैं छोराछोरीका लागि जागिर मागिनँ । बरु, उनीहरूले विदेशीभूमिमा पसिना बगाउँदा आत्मगौरव महसुस गरें । कमरेड, यो पानवीरको मात्रै कथा होइन, तपाईं पार्टीको अध्यक्ष बन्न र प्रधानमन्त्रीको भर्याङ चढ्न मजस्ता धेरै दलितको छातीमा टेक्नुभएको छ । हाम्रो छाती फुटेको छ, रक्ताम्य भएका छौं, तर तपाईं जसको छातीमा टेकेर उभिनुभएको छ, उनीहरूमाथि कति राजनीतिक बेइमानी गरिएको छ, समीक्षा गर्नुहोला । कृपया, मजस्ता दलित र सीमान्तीकृत समुदायको रगत र पसिनामाथि खेलबाड र अवमूल्यन नगर्नुहोला ।संघर्षप्रतिको गर्वकमरेड ओली, तपार्इं पार्टीसत्ता र राज्यसत्ताको केन्द्रमा हुनुहुन्छ, यसमा मलाई न त गर्व छ, न त दुःख नै । तपाईं नेतृत्वको पार्टीले गरिब, श्रमजीवी र उत्पीडित वर्ग, लिंग र समुदायको मुक्तिको वैचारिकीलाई तिलाञ्जली दिइसक्यो । तर, म बाँचुञ्जेल कम्युनिस्ट विचार, आदर्श र सिद्धान्तबाट बिचलित भइनँ । आफ्नो वर्ग र समुदायको अपेक्षामाथि घात गरिनँ । धेरै गर्न त सकिनँ किनकि न त पानवीर पार्टी सत्तामा थियो, न त राज्यसत्तामा नै । तर देश र जनताविरुद्ध कुनै काम गरिनँ । म त्यो समुदायको प्रतिनिधि हुँ, जसले राजनीतिक व्यवस्था परिवर्तन र देश निर्माणमा सारा योगदान गरेको छ तर अहिलेसम्म राष्ट्रघात गरेको छैन । देशलाई राजनीतिक रूपमा अस्थिर बनाउन, आर्थिक रूपमा संकटग्रस्त बनाउन र भ्रष्टहरूको अखडा बनाउन पानवीर र उनको समुदायको कुनै भूमिका छैन । यसको अर्थ स्पष्ट हो, तपाईंकै वर्ग, लिंग र समुदायले मात्रै नेतृत्व गरेको पार्टी, राज्यसत्ता, कर्मचारी संयन्त्र यो देशको यस्तो हालत बनाउनमा मुख्य जिम्मेवार छ । हुन त गणतन्त्र पक्षमा आन्दोलन उर्लिंदा तपाईं गणतन्त्र आउनु बयलगाडा चढेर अमेरिका जानुजस्तै हो भन्नुहुन्थ्यो । जनताको आन्दोलनले संघीयतासहितको गणतान्त्रिक व्यवस्था ल्यायो र तपाईं पनि पटकपटक प्रधानमन्त्री हुनुभयो । संघीयता शासन व्यवस्थाको पक्षमा तपाईं दृढतापूर्वक कहिल्यै उभिनुभएको थिएन, तर माओवादी, मधेशी, आदिवासी जनजाति र उत्पीडित समुदायको आन्दोलनले संघीयता ल्यायो । समावेशिता तपाईंका लागि काउसोजस्तै भएको छ । तपाईं समावेशी शासन चाहनु हुन्न, त्यो तपाईंको भाषण र व्यवहारले बारम्बार पुष्टि गरिसकेको छ, तर तपाईंले समावेशीकरण खारेज गर्न सक्नु हुन्न । तपाईंहरूले नचाहँदानचाहँदै पनि राज्यको पुनःसंरचना र समावेशी शासन व्यवस्थाका पक्षमा उत्पीडित समुदायको पक्षमा मैले आफूलाई उभ्याएँ, त्यसमा मलाई गर्व छ । कमरेड ओली, जीवित हुँदा मैले यति विषय तपाईंसमक्ष राख्न सक्ने वातावरण पाइनँ किनकि तपाईंसँग प्रश्न गर्ने थुप्रै नेताकार्यकर्तालाई निर्ममतापूर्वक ठेगान लगाउनु हुन्छ । अन्त्यमा, तपाईं कार्यकारी प्रमुख हुने पार्टी निर्माण र राजनीतिक व्यवस्था स्थापनामा श्रमजीवी, मजदुर, किसान र दलित र सीमान्तीकृत समुदायको निकै ठूलो योगदान छ । कृपया, उनीहरूमाथि निरन्तर घातको राजनीति नगर्न सुझाव दिन चाहन्छु । पानवीर विश्वकर्मा (जन्म २००२मृत्यु २०६६)"
संविधान संशोधनको अवसर र जोखिम,"समानुपातिक प्रणालीको विकल्प संविधान संशोधनको उपयुक्त समय आएको हो ? हो भने कुनकुन विषयमा संशोधन आवश्यक छ ? पहिला यी सवालको जवाफ प्रस्ट हुनुपर्छ । प्रतिपक्षी भूमिकामा पुगेका माओवादी, रास्वपा, मधेश र थारूलगायत समुदायको सरोकारलाई हतियार बनाएर संसद्मा पुगेका दलहरू चनाखो बन्नुपर्ने बेला यही हो । जनता सबैभन्दा बढी सचेत रहनु आवश्यक छ । कांग्रेसएमालेको ध्यान प्रतिनिधिसभा र प्रदेशसभाबाट समानुपातिक व्यवस्था खारेज गर्ने हुन सक्ने संकेत बुझ्न गाह्रो छैन । कतिपयको तर्क सुनिन्छ, प्रतिनिधिसभालाई प्रत्यक्ष निर्वाचित विधायकहरूको मात्रै बनाउने र राष्ट्रिय सभामा समानुपातिक व्यवस्था लागू गर्ने । यस्तो कार्यले राज्यको एकल जातिवादी तथा असमावेशी नीति र व्यवहारलाई संवैधानिक मान्यता प्रदान गर्छ । यदि संविधान संशोधन गरी त्यस्तो व्यवस्था गरिएमा मुलुकमा राजनीतिक शक्ति केन्द्रबीच द्वन्द्व बढ्ने निश्चित छ । त्यसको अर्थ प्रतिनिधिसभामा दुई खालका विधायक रहिरहनुपर्छ भन्ने मान्यता होइन । सबैभन्दा बढी मत प्राप्त गर्ने उम्मेदवार विजयी हुने अर्थात् प्रत्यक्ष निर्वाचित बन्ने प्रणालीमा पूर्ण समानुपातिक व्यवस्था गर्न सकिन्छ । समानुपातिक प्रणाली हटाई कुल निर्वाचन क्षेत्रमध्ये दलित, महिला, आदिवासी जनजाति, अपांगता भएका, पिछडिएका क्षेत्र आदिको समानुपातिक प्रतिनिधित्व सुरक्षित एवं सुनिश्चित गर्न सकिन्छ । जस्तैः दलितलाई २० सिट आरक्षित कोटा दिने । महिलालाई ५० प्रतिशत, आदिवासी जनजातिलाई ३० सिट कोटा दिने हो भने सम्बन्धित समुदायबीच चुनाव गराएर कोटा सुरक्षित गर्न सकिन्छ । उदाहरणका लागि आरक्षित सिटमा दलितदलितबीच प्रतिस्पर्धा गराउँदा जुन दलको वा जसले जिते पनि दलित उम्मेदवार नै विजयी हुने हुन् । महिला सिटमा महिलाबीच प्रतिस्पर्धा गराइन्छ, जो विजयी भए पनि महिला नै विधायक बन्ने हुन् । त्यस्तै आदिवासी जनजातिका उम्मेदवारबीच प्रतिस्पर्धा गराउने संवैधानिक व्यवस्था लागू गराउन सकिन्छ । मधेशी, थारू, मुस्लिम, पिछडिएको क्षेत्र आदि समुदायको संरक्षित सिट सुरक्षित गर्न सकिन्छ । स्मरण रहोस्, त्यस्तो आरक्षित सिट सधैं एउटै क्षेत्रमा रहँदैन । त्यो जनसंख्याको घनत्वका आधारमा घुमिरहने व्यवस्था हुन्छ ।त्यसो गर्न नसके अर्को पनि विकल्प छ । सम्पूर्ण देशलाई एउटा निर्वाचन क्षेत्र मानी पूर्ण समानुपातिक निर्वाचन प्रणालीमार्फत चुनाव गराउने । दलहरूले प्राप्त गरेका मतको प्रतिशतका आधारमा विधायक दलहरूले सिट प्राप्त गर्ने । त्यसमा पनि जाति, समुदाय, लिंग र क्षेत्रको जनसंख्याका आधारमा पूर्ण समानुपातिक प्रनितिधित्व गराउने । संसद्लाई कानुन निर्माण, नीति, जनताको समस्या समाधान गर्ने थलोका रूपमा राख्ने र प्रधानमन्त्रीबाहेक गैरसांसदहरूको मन्त्रिपरिषद् बनाउने । संशोधन गर्नैपर्ने अर्को विषय पनि छ । धर्मनिरपेक्ष मुलुकमाथि गरिएको (कु) व्याख्या हटाउनु जरुरी छ । संवैधानिक हिसाबले नेपाललाई पूर्ण धर्मनिरपेक्ष मुलुक बनाउने र सोहीबमोजिम व्यवहारमा लागू गराउनुपर्छ । संघीयतासहितको संविधान लागू भएको करिब एक दशक पुग्नै लाग्दा यो संघीयता संकटोन्मुख देखापरेको छ । संविधानसभाबाट संविधान जारी गरिँदा संघीयताका मूलभूत जटिलता, नामकरण, सीमांकन आदि विवाद जीवितै राखिएको थियो । हालसम्म पनि प्रदेशलाई संविधानप्रदत्त अधिकार हस्तान्तरण गर्न संघीय (केन्द्रीय) सरकार, व्यवस्थापिका संसद् र प्रमुख दलहरूको लापरबाही एवं अकर्मण्यताका कारण सफल हुन सकेन । अधिकारविहीन, शक्तिहीन प्रदेशहरू केन्द्रको सत्ता परिवर्तन तथा प्रमुख नेताको स्वार्थको पासोमा पर्दै आएको छ । सारमा भन्नुपर्दा अव्यवस्थित र राजनीतिक बेरोजगार नेताहरूको व्यवस्थापनमा सहज हुनुबाहेक प्रदेश संरचनाको अन्य कुनै उपयोगिता देखिँदैन । संविधानको संशोधनमार्फत संघीयताको यो निकम्मापनको समाधान होस् ।संविधान कार्यान्वयन पूर्णरुपेण किन हुन सकेन ? यही संविधानमा व्यवस्था गरिएको, संविधान कार्यान्वयन गर्न आवश्यक पर्ने सम्पूर्ण ऐन, कानुन यो संविधान घोषणा भएको ३ वर्षभित्र निर्माण गरिसक्नुपर्ने भन्ने व्यवस्थासमेत कार्यान्वयन किन भएन ? शासकीय अनुभवबाट संविधानको संशोधन आवश्यक छ भन्ने महसुस भएको हो भने स्वागत छ । त्यो संशोधन जनताको अधिकार र हितमा थप उपयोगी बनाउनका लागि हुनुपर्छ । अमूक दलीयतन्त्र र पहाडे आर्यखसहरूको एकल जातिवादी सत्तालाई झन् मजबुत बनाउने षड्यन्त्रका लागि संशोधन आवश्यक भएको हो भने त्यस्तो कार्य संविधान तथा व्यवस्थाकै निम्ति जाखिमफूर्ण बन्न सक्छ ।"
भूमिहीनमाथि राज्यको अत्याचार,"मुलुकको अधिकांश भूभागमा वर्षाले वितण्डा मच्चाइरहेको छ । असार अन्तिमसम्म यस वर्ष बाढीपहिरो र चट्याङका कारण देशभर कम्तीमा १ सय १२ जनाको मृत्यु भइसकेको र ५८ जनाको अवस्था अज्ञात रहेको विवरण राष्ट्रिय विपद् जोखिम न्यूनीकरण तथा व्यवस्थापन विभागले सार्वजनिक गरिसकेको छ । यो वर्ष औसतभन्दा बढी पानी परेको छ र आरीघोप्टे, मुसलधारे पानी पर्ने गरिरहेको छ । भूकम्पले थिलथिलो पारेर होस् वा अन्धाधुन्ध गरिएका अवैज्ञानिक विकासका कारणले, डाँडाकाँडा बग्ने, पहिरो जाने, बस्तीमा बाढी छिर्ने क्रम जारी छ । प्राकृतिक विपद्बाट प्रभावित भई ज्यान गुमाउनेबाहेक उनीहरूका परिवारको बिचल्ली छ । फलस्वरूप देशमा अब भूमिहीन र सुकुम्बासीको संख्यामा वृद्धि हुँदै छ । एकपल अघिसम्म आफ्नो स्वामित्वमा रहेको घरजग्गा, बस्तुभाउ, बालीनाली प्राकृतिक प्रकोपका कारण नष्ट हुनुको पीडा त छँदै छ, अब राज्य र राज्यका हुने खाने नागरिकको नजरमा उनीहरू नजानिँदो किसिमले बोझ बन्न थाल्नेछन् । जसरी बोझ बनिरहेका छन् नेपालका विभिन्न जिल्लामा सरकारी जग्गा, वन, ऐलानी तथा नदी उकास जमिनमा अस्थायी र अव्यवस्थित रूपमा बसोबास गरिरहेका भूमिहीन र सुकुम्बासीहरू । नेपालको संविधान २०७२ को धारा १६ बमोजिम प्रत्येक व्यक्तिलाई सम्मानपूर्वक बाँच्न पाउने हक हुनेछ । तर भूमिहीन र सुकुम्बासी हरेक दिन स्थानीय निकाय, वन प्रशासन वा कुनै अन्य निकायले आफ्नो झुपडीमा डोजर चलाउन आदेश दिने हो कि भन्ने त्रासमा बाँच्न बाध्य छन् । एउटा भूमिहीन सुकुम्बासी नागरिक र अन्य नागरिकको अधिकार समान हो । तर यहाँ त राज्यले पहिला गरिबलाई गरिबी र भूमिहीनताको प्रमाणपत्र दिन्छ अनि पछि त्यही प्रमाणलाई नजरअन्दाज गर्दै अन्धाधुन्ध गरिबमाथि डोजर चलाउँछ । केही हुने खानेको समूह तिनै गरिब, दीनदुःखीलाई राज्यको सम्पत्तिमाथि अतिक्रमण र हस्तक्षेप गरेको आरोप लगाउँछन् । वास्तविक अतिक्रमणकारीलाई त राज्यले छुन सके पो ? गत असार ९ गते धनगढी१ कैलालीको पुरानो एयरपोर्टको हसनपुरमा राज्यले नै दिएको अनुमति र भूमिहीनताको निस्साको भरमा २०५९ सालदेखि बसोबास गर्दै आइरहेका १० भूमिहीन परिवारहरूको घरटहरामा डोजर चलाइयो । ४२ डिग्री सेल्सियस तापक्रम, गर्भवती महिला, वृद्ध र बालबालिकाको केही पनि परवाह नगरी अमानवीयता देखाइयो । यस्तै, असार ११ मा कैलालीकै भजनी१ र ९ मा बसोबास गर्दै आइरहेका बाढीपीडितहरूको आवासमा जिल्ला वन कार्यालयले स्थानीय सरकारलाई समेत केही जानकारी नगराई अन्धाधुन्ध डोजर चलाई करिब ५ सय परिवारलाई आवासविहीन बनाइदियो । यो झरीमा उनीहरू पालमुनि ओत लागेर न्यायको पर्खाइमा टुलुटुलु बाटो हेरिरहेका छन् । एक्काइसौं शताब्दीमा गणतन्त्रात्मक र संघीयता प्रणालीमा गइसकेको देशले आफ्ना नागरिकमाथि गर्ने यो जस्तो क्रूर अमानवीयता अरू के होला ? अन्धाधुन्ध घर भत्काइँदा, किताबकापी पुरिँदा, ती घरटहरामा बसोबास गर्ने बालबालिकाको मानसिकतामा पर्न गएको क्षतिको पूर्ति कसले गरिदिने ? अतिक्रमित जग्गाको संरक्षण गर्ने नाममा नेपालका विभिन्न जिल्लामा कतै स्थानीय निकाय, कतै वन डिभिजन, कतै पहुँचवाला व्यक्ति, कतै धनीमानी त कतै सरकार नै धमाधम सुकुम्बासी बस्ती खाली गराउन प्रयत्नरत छन् । तर त्यसो गर्नुपूर्व ती बस्तीमा बसिरहेका मानिसहरू सुकुम्बासी हुन् वा हैनन् भन्ने पत्ता लगाउने, तिनीहरूमध्ये जो जति वास्तविक सुकुम्बासी हुन्, तिनलाई उचित पुनःस्थापना गर्ने जिम्मेवारी कसको हो ? तिनै स्थानीय निकायको हो । जिल्ला जिल्लामा रहेका नापी विभाग, भूमिसुधार कार्यालयसँग प्रत्येक नागरिकको स्वामित्वमा रहेको जग्गाजमिनको वास्तविक अवस्थाको रेकर्ड हुन्छ । रेकर्ड छैन भने नापजाँच गरेर रेकर्ड कायम गर्न सक्ने अधिकार हुन्छ । जिम्मेवार पदमा आसीन कर्मचारी र पदाधिकारीले इमानदारिताका साथ कार्य गर्ने हो भने हरेक कुराको रेकर्ड केही दिन वा महिनाभित्रमै संकलन गर्न सकिन्छ । वास्तविक सुकुम्बासीलाई स्थानान्तरण गर्ने व्यवस्था मिलाइसकेपछि जोखिम क्षेत्रमा बसोबास गरेका सुकुम्बासी बस्ती हटाए हुन्छ । तर एक जना व्यक्ति मात्र पनि अतिक्रमित जग्गा संरक्षण गर्ने नाममा खुला आकाशमुनि सुत्नुपर्ने अवस्था सिर्जना हुनु हुँदैन । विकल्पसहितको पुनःस्थापना र अतिक्रमित जग्गा संरक्षण मात्र स्वीकार्य छ । आवासको अधिकारसम्बन्धी ऐन २०७५ ले त नेपालका हरेक नागरिकको आवासको अधिकार सम्बन्धमा छुट्टै व्यवस्था गरेको छ । प्रत्येक नागरिकलाई उपयुक्त आवासको अधिकार हुनुका साथै त्यस्तो अधिकारको सम्मान, संरक्षण र परिपूर्ति कानुनबमोजिम हुने कुराको प्रत्याभूति गरेको छ । भूमिहीन र आवासविहीन भन्नाले नेपाल राज्यभित्र आफ््नो वा आफ्नो परिवारको स्वामित्वमा घरजग्गा नभएको र आफ्नो वा आफ्नो परिवारको आय आर्जन, स्रोत वा प्रयासबाट आवासको प्रबन्ध गर्न असमर्थ रहेको तथा प्राकृतिक विपत्तिका कारण स्थायी रूपमा विस्थापित भएको व्यक्ति र उसको परिवार भनेर स्पष्ट रूपमा तोकिदिएकै छ । अनि राज्यका केही व्यक्ति र पदाधिकारीबाटै देशमा विद्यमान संविधान र ऐन नियमको अवहेलना हुन्छ भने सामान्य नागरिकले कोबाट सुरक्षाको प्रत्याभूति गर्न सक्छ ?संविधान र देश भनेको सत्तामा आसीन र शक्तिसम्पन्नहरूका लागि मात्र होइन । राज्यले नै भूमिहीन सुकुम्बासी घोषणा गरेर, निस्सा प्रमाण दिएर सरकारी जग्गामा बसोबास गर्न दिइरहेको अवस्थामा दिनदहाडै ४२ डिग्री टन्टलापुर घाममा सुकुम्बासीको टहरा भत्काएर देखाउन खोजिएको शक्तिको रवाफविरुद्ध यदि कोही बोल्न सक्दैनन् भने नयाँ संविधान पनि बबुरो नै रहेछ भन्ने बुझ्नुपर्छ । जबर्जस्ती विस्थापनका घटना घटाएर फेरि पनि अस्थिरता ल्याउन खोज्ने शक्तिबाट सरकार समयमै सचेत बनोस् ।"
नयाँ गृहमन्त्रीलाई सुझाव,"सुशासन र कानुनी प्रबन्धनका लागि गृह प्रशासनको भूमिकालाई महत्त्वका साथ हेरिने गरिन्छ । तसर्थ, गृह मन्त्रालयको सञ्चालनमा सरकारको सफलता र असफलताको भविष्यसमेत जोडिन्छ । वास्तवमा, गृह प्रशासनको सुसञ्चालनका लागि जम्माजम्मी दुइटा विषयमा मात्र ध्यान दिए पुग्छ । पहिलो, सुरक्षा प्रशासनको मर्म, मूल्य र परम्परालाई गहिरो रूपमा अध्ययन गरेर उक्त प्रशासनको स्वःसञ्चालन र स्फूर्त परिचालनका बाधा, अड्चन फुकाइदिने । दोस्रो, गृह प्रशासन र सुरक्षा प्रशासनका बीचका सीमारेखाको प्रस्टीकरण गर्दै आन्तरिक प्रशासनमा सन्तुलन र समभावको नियमबमोजिम जिम्मेवारी बाँडफाँट गर्ने । यी दुई कामको सम्पादनको सेरोफेरोमा विधिको शासनको जन्म र उत्तरदायी सुरक्षा प्रशासनको संस्थागत विकास आफैं हुने गर्छ । सुरक्षा प्रशासनका यिनै आधारभूत मान्यता र प्रश्नलाई विगतका गृहमन्त्रीले आत्मसात् नगरेकै कारण सुरक्षा संगठनको संस्थागत विकास र सांगठनिकीकरणको मुद्दा बिथोलिन पुग्यो । तत्कालीन गृहमन्त्री रवि लामिछानेले रीति, थिति र विधि बिथोलेर गएका कारण प्रहरी संगठनभित्रको चेन अफ कमान्ड नै डीफ्याक्टो र डीजुरेको रणनीतिअनुरूप सञ्चालन भएको देखिन्छ । कतिपय अवस्थामा उनी स्वयं डीफ्याक्टो आईजीपी बन्न खोज्दा संगठनको जवाफदेहिताको प्रश्न संगठनबाहिरको कित्तामा समाहित हुन गयो । विधिसम्मत शासन प्रणालीमा बबाल र कमाल केही गर्नु पर्दैन । फन्डाको स्वार्थप्रेरित क्षणिक राजनीति गर्नेले मात्र केके न गर्ने गरी सबै गर्नुपर्ने विषयलाई आफू अधीनस्थ राख्न खोजेका हुन्छन्, जसका कारण सुसञ्चालन र स्वःसञ्चालनको मार्ग अवरुद्ध हुने गर्छ । पछिल्ला दिन तत्कालीन गृहमन्त्री लमिछानेले पटकपटक चटक मात्रै देखाउने काम गरेकाले सुरक्षा संयन्त्रले अपेक्षित परिणाममुखी काम गर्न सकेन । संगठनको संस्थागत विकासको मुद्दासमेत ओझेल र झेलमा पर्न गयो । उनले जति घाँटीको नसा फुलाएर बोलेर गए, त्यसको एक प्रतिशत मात्रै काम गरेको भए जीबीसँगको सम्बन्ध र सम्बद्धता उहिल्यै स्थापित भइसक्थ्यो । संगठित अपराधका आपराधिक समूहको जालो, सरकारी फाइलकै जालोमा प्रोफाइल बनेर बसिरहने नै थिएन । काम गर्नेले त चुपचाप आफ्ना पदचापलाई प्रणालीमुखी ढंगले अगाडि बढाउने गर्छन् । तर, आफ्नै पदचाप दूषित कर्ममा परेका गृहमन्त्रीले त पदीय दुरुपयोगका आधारमा पदचापको निर्धारण गर्ने नै भए । प्रवृत्तिगत रूपमा गृहमन्त्रीका पात्रको भूमिकालाई वर्गीकरण गर्दा गृह प्रशासन सञ्चालनमा दुई किसिमका पात्र देखा पर्छन् । पहिलो, उत्पाती गृहमन्त्री र दोस्रोमा उत्पादनमुखी गृहमन्त्री । उत्पाती प्रवृत्तिका पात्रले संगठनको संरचनागत विकासको मुद्दालाई आफ्नो निहित र निजी स्वार्थको प्रयोगको दबाबमा राख्ने गर्छन् भने उत्पादनमुखी प्रशासनमा विश्वास गर्नेले संगठनको दीर्घकालीन हितको मुद्दालाई व्यवस्थित र प्रणालीमुखी ढंगले सञ्चालन गर्छन् । हामीकहाँ, विगतदेखि नै उद्दण्ड र उत्पाती प्रवृत्तिका पात्रले गृह मन्त्रालयको जिम्मेवारी पाउने गरेका छन् । आफ्नो दलभित्रको बाहुबली र बबम्बडरी प्रवृत्तिका पात्रलाई गृह मन्त्रालयमा पठाउने र राज्य दोहनका माध्यमबाट पार्टी फन्ड बलियो बनाउने गरेकै कारण पनि सुरक्षाको प्रकृति, स्वरूप र व्यावसायिकतामा विचलन आई नै रह्यो र अनावश्यक रूपमा प्रहरी बदनाम भई नै रह्यो । लामिछानेले आफ्नो छवि, जीबी सबै उजागर गरेरै गए । मरिहत्ते गरेर गृह मन्त्रालय नै लिनुपर्नाको कारणसमेत बोध गराए । उनले बोध गराएर गएका सबै विषय अब सम्बोधन र छानबिनको विषय बन्ने नै छन् र यही नै सुशासन र कानुनको समान प्रयोगको प्रस्थानबिन्दुसमेत बन्न सक्छ भन्ने कुरालाई बहालवाला गृहमन्त्री रमेश लेखकले हेक्का राख्न आवश्यक देखिन्छ । अन्यथा सबै बहालवाला पछि गएर बेहालवाला भएका दृष्टान्तको सूचीमा समावेश हुने निश्चित छ । यसै क्रममा सुरक्षा प्रशासनको विधिसम्मत सञ्चालन र सन्तुलनको प्रयोजनका लागि वर्तमान गृहमन्त्रीले निम्न आधारभूत विषयमा ध्यान दिन आवश्यक छ ः टेकअफका लागि कटअफ पोइन्ट पत्ता लगाउने ः सुरक्षा प्रशासनलाई लयबद्ध किसिमले सञ्चालन गर्न संगठनभित्र हल गर्नुपर्ने सम्पूर्ण मुद्दालाई सारभूत र कार्यविधिगत समूहमा वर्गीकरण गरी तत् विषयका कटअफ गरिनुपर्ने पक्ष केके हुन्, सूची तयार गरी संगठनलाई टेकअफ गराउने रणनीति तयार गर्न लगाउनुपर्छ । सुरक्षा प्रशासनले लहड र सनकका भरमा उडान भर्न सक्दैन । संगठनका मुद्दालाई ठीक ढंगले विश्लेषण गरेर छ्ट्याउने र व्यावहारिक ढंगले संश्लेषण गरेर जोड्ने योजना र नीति तयार गर्न आवश्यक छ । आदेश र निर्देशको निर्भरतालाई स्वचालित र उत्तरदायी किसिमको आन्तरिक प्रशासन प्रणालीमा कसरी ल्यान्डिङ गराउने हो यसैमा गृहमन्त्रीको कार्यकुशलता निर्भर रहनेछ । मुद्दाको वस्तुगत रूपमा पहिचान गर्ने ः प्रहरी संगठनलाई नयाँ ढाँचामा अवतरण नै नगराइएका कारण संगठनको रूपान्तरणका लागि हल गर्नुपर्ने संरचनागत, प्रणालीगत र रणनीतिगत सवालमा कसैको ध्यान पुगेको देखिँदैन । प्रहरी सेवाको प्रभावकारिता र जनमुखी प्रहरी सेवाको चर्चा जति गरिए पनि सोको स्थापनाका लागि आवश्यक रूपान्तरणका मुद्दा र हल गरिनुपर्ने सवालको पहिचान नै गर्न सकेको देखिँदैन । संघीय मोडलको मोडिफिकेसन ः भिन्नतामा अभिन्नता कायम गरी राष्ट्रिय अखण्डताको संवर्द्धनमा सुरक्षाले योगदान पुर्याउन सक्ने गरी प्रहरी सेवाको संघीय मोडल लागू गर्नुपर्ने चुनौती टड्कारो रूपमा देखापरेको छ । संविधानले परिकल्पना गरेको तीन तहको प्रहरी संरचनाका लागि आवश्यक कानुनी सेवा, सर्त र सुविधा तत्कालै संघीय प्रहरी कानुनमा समावेश गर्न आवश्यक देखिन्छ । मुलुकको सार्वभौमसत्ता र राष्ट्रिय अखण्डतामा असर पार्ने खालको लादिएको संघीय प्रहरी मोडललाई हाम्रो आन्तरिक सुरक्षाको सान्दर्भिकताबमोजिम मोडिफिकेसन गरेर मात्र लागू गर्न आवश्यक देखिन्छ ।वृत्तिविकासको मुद्दालाई स्वार्थ प्रवृत्तिबाट अलग्याउने ः प्रहरी सेवाबाट निवृत्त हुने तीन किसिमका सेवा अवधि, पदावधि र उमेरको हद जस्ता प्रावधानमा परिमार्जन हुन आवश्यक छ भन्ने कुरामा कसैको असहमति छैन । तर, यसको प्रयोग कहिलेबाट के कसरी लागू गर्दा मातहतका व्यावसायिक र ऊर्जावान् अधिकृतको सेवालाई बढीभन्दा बढी रूपमा उपयोग गर्न सकिन्छ भन्ने कुरामा ध्यान दिन आवश्यक छ । प्रहरी सेवाको प्रकृतिको निर्धारण ः अहिले प्रहरी ऐन २०१२ ले प्रहरीलाई राज्यको सुयोग्य साधनका रूपमा मात्र परिभाषित गरेको छ तर प्रहरी राज्यको भरपर्दो साधन र आम नागरिकको हक लाग्ने आफ्नै सेवा भन्ने विषयमा कानुनी रूपमै परिभाषित गरी आम नागरिकको भूमिकालाई प्रहरी सेवाको सुपरिवेक्षणमा संलग्न गराउने विधि र नीति लागू गरिनु आवश्यक छ । हाम्रो प्रहरीको मर्म र नीतिलाई स्थानीयस्तरमै लागू गरिनुपर्छ । प्रहरी सेवा राज्यले दुरुपयोग गर्ने सेवा नभई आम नागरिक समेतको स्वामित्वको सेवा हो भन्ने कुरालाई कानुनी रूपमै स्थापित गर्नुपर्छ । फाइल खोलेजस्तै गर्ने कि साँच्चिकै खोल्ने ः फाइल खोल्ने हो भने बोल्ने मात्र होइन, खोलिरहेको जानकारी नै नदिई गोप्य अनुसन्धानको रणनीतिबमोजिम खोल्ने हो । नवनियुक्त गृहमन्त्रीले पनि विगतमा जस्तै म खोलेझैं गर्छॅ, तिमी अनुसन्धान गरेझैं गर भनेर प्रहरी अनुसन्धानलाई आफ्नालाई जोगाउने र विपक्षीलाई तह लगाउने दूषित र रणनीतिगत चालका रूपमा उपयोग गर्नु हँॅदैन । प्रहरी अनुसन्धानको प्रभावकारी सञ्चालनका अवरोध हटाउने र सीआईबीलाई संगठित अपराधको अनुसन्धान गर्ने भरपर्दो एवं सुयोग्य साधन बनाउन आवश्यक थप कानुनी अधिकार र साधनस्रोतको व्यवस्थापनमा ध्यान दिनुपर्छ । अनुसन्धान प्रहरीले नै गर्ने, अनुसन्धानको विकल्पमा समिति गठन गर्ने विगतका अभ्यासलाई खारेज गर्नुपर्छ र प्रहरी अनुसन्धानलाई विधिको शासन स्थापित गर्ने महत्त्वपूर्ण माध्यमका रूपमा उपयोग गर्न आवश्यक देखिन्छ । यी समसामयिक विषयलाई आत्मसात् गरेर निश्चित कार्ययोजनाबमोजिम लागू गर्नका लागि परिपक्व गृहमन्त्रीले तत्कालको आवश्यकता र पहिलो सर्त हो भन्ने कुरा पनि बुझ्न जरुरी छ । आफ्नै दल, सहकारी ठगीमा संलग्न सांसद र सहकार्यका दलसँग सम्बन्धित फाइलको धूलो सफा गर्ने आँट वर्तमान गृहमन्त्रीले देखाउने कुरामा कसैले विश्वास गरेका छैनन् । स्वयंको भक्ति र शक्तिको स्रोतका विरुद्ध उनी जान सक्दैनन् भन्ने आम बुझाइलाई गलत साबित गर्ने अवसर उनकै काँधमा आएको छ ।"
एडेलको अनिश्चित विश्राम,"(काठमाडौं)कुनै दिन, खोइ कुन हो मनोदशामा, एडेल भन्थिन्, संगीत मेरो पेसा होइन, सोख मात्रै हो । अब सोख त फेरिन सक्छ नै । तिनै इंग्लिस गायिका तथा गीतकार एडेलले संगीत क्षेत्रबाट विश्राम लिने भएकी छन् । विश्राम कति लामो हुनेछ त ? यो कसैलाई पनि थाहा छैन, न त एडेललाई नै । अति नै सशक्त स्वर तथा उत्तिकै भावपूर्ण गीत लेखनकी धनी एडेल संगीत क्षेत्रबाट केही समयका लागि भए पनि हराउने छिन् ।हराउने पनि कतिसम्म भने एडेलले घरमै पनि बिर्सेर एकै क्षणका लागि पनि गुनगुनाउने छैनन् । विश्व संगीतका लागि त यो नमीठो समाचार नै भयो । उनीजत्तिको गायिकागीतकार हामीबाट हराउन चाहन्छिन् भने, यी ३६ वर्षीया एडेल कति धेरै विरक्तिएकी होलिन् त ? सबैभन्दा पहिले उनको पछिल्लो अन्तर्वार्ता एकपल्ट सुनौं । भर्खरै जर्मन ब्रोडकास्टर जेडडीएफलाई उनले भनेकी छन्, म पूरापुर खोक्रोजस्तै भइसकेकी छु, नयाँ संगीतका लागि मेरो कुनै योजना नै छैन ।त्यसो त उनी अहिले नै विलुप्त हुन लागेकी होइनन् । अमेरिकाको लस भेगास र जर्मनीको म्युनिकमा उनको कन्सर्टका कार्यक्रम छन् । यी दुई टुर उनी जबर्जस्त ढंगले सफल पार्न पनि चाहन्छिन् । तर त्यसपछि भने उनको योजना नै हो, सबै प्रकारले विश्व संगीतबाट हराउने । उनी भन्छिन्, म अहिले विश्राम लिन चाहन्छु । म सायद अरू थोक नै गर्न चाहन्छु, सायद केही सिर्जनात्मक काम । मैले अब घरमै पनि गाउने छैन ।कारण ? उनले यसबारे केही बताउन पनि चाहेकी छन् । आफ्नो पहिलो एल्बमकै बेला उनको भनाइ थियो, मलाई प्रख्यात हुनुमा कुनै मजा छैन । मलाई यो मन पर्दैन पनि । अहिले उनले खुलाएको आशय पनि लगभग यस्तै हो । उनको अहिले तर्क छ, जति बेला मैले चाहें, गीत बनाएँ, धेरैले यसलाई मन पराए पनि । मेरा लागि त यो कल्पना बाहिरको कुरा भयो । तर यससँग जोडिएर आउने ख्याति भने मलाई मन पर्दैन । म त यसलाई घृणा गर्छु ।उनी भन्छिन्, मेरा गीतमा धेरैको रुचि पनि छ । मेरो स्वरलाई मन पराउने पनि छन् । तर यसलाई पनि सन्तुलनमा राख्नुपर्छ । साँच्चै यति राम्री गायिकालाई भएको चाहिँ के होला ? लन्डनकी यी गायिका आफूलाईजे लाग्यो, त्यही गर्नमा माहिर छिन् । उनलाई कति बेला के कस्तो लाग्छ, त्यो कसैलाई थाहा हुन्न । यसअघिपनि उनले सार्वजनिक जीवनबाट टाढै बस्न प्रयास नगरेको पनि होइन । यस्ता धेरै उदाहरण छन् । उनी फरकखाले पनि छिन् । फेरि पछिल्लो समय उनको व्यवहारमा चिडचिडाहटपन पनि उत्तिकै देखिएको थियो । फेरि यही कुरालाई लिएर उनी आफैं पनि अचम्म मान्थिन् । कन्सर्टकै क्रममा आफ्ना प्रशंसकसँग पनि झगडा गर्ने भएकी थिइन् । कसैले केही भन्यो कि त्यसमा उत्तर फर्काइहाल्नुपर्ने बानी परेको थियो । अनि उनको बोली पनि कडा हुने गरेको थियो । उनी आफैं भन्थिन्, के भएको हो खोइ, मलाई अचेल असाध्यै रिस मात्रै उठ्छ । मलाई पनि यो निको लाग्दैन ।खासमा प्रसिद्धि भनौं वा ख्याति, त्यसै आफू मात्र आउने गर्दैन । त्यससँग तनाव, दुःख, दिक्दारी पनि जोडिएर आउने गर्छ । सायद एडेलले यो पक्षलाई बढी आत्मसात् गरिन् । उनी मात्रै प्रसिद्धिमा दुःख मान्ने पहिलो गायिका पनि होइनन् । प्रसिद्धिको मूल्य महँगै हुन्छ । अहिलेसम्म उनका चार स्टुडियो एल्बम आए । त्यसमा अन्तिम ३० हो । यो सन् २०२१ मा आएको थियो । त्यस अर्थमा उनीबाट केही नयाँ नआएको पनि तीन वर्ष जति भइसकेको छ ।सन् २०२२ मा उनी केही नयाँ गर्ने योजनामा थिइन् । नयाँ एल्बमको सोच नै थियो । तर किन हो, त्यो एकाएक बन्द भयो । त्यति बेला उनले यसको सारा दोष कोभिड संक्रमणको महामारीलाई दिएकी थिइन् । हेलो र रोलिङ इन द डिप जस्ता गीतले प्रख्यात भएकी एडेलले त्यसपछि केही टुर भने गरिन् । यसबीच केही समयका लागि बिरामी पनि परिन् र केही कार्यक्रम रद्द पनि भए । सबैको कारण खुलाउन उनले अहिले पनि भन्ने गरेकी छन्, म त ३६ वर्षकी भएँ, मलाई जेमा पनि क्रोध आउँछ ।सन् २०२१ मै मात्र उनले आफ्ना श्रीमान् सिमोन कोनेकीसँग डिभोर्स पनि लिइन् । सन् २०१८ मा उनीहरूले गोप्य ढंगले विवाह त गरे, तर यो लामो समय टिक्न सकेन । एकै वर्षमा उनीहरूबीच पर्याप्त मतभेद भइसकेको थियो । एउटा छोरा पनि भयो, तर सम्बन्ध अगाडि बढ्न सकेन । उनलाई यसको संकोच लाग्छ, निराशा पनि । यसको चर्को प्रभाव एडेलमा परेको देखिन्छ । पछि उनी आफैंले मदिराको लत लागेको पनि खुलासा गरेकी थिइन् ।उनका चार एल्बमको नाम जहिल्यै अंकमा छ । जस्तो, १९, २१, २५ र ३० । यो पनि आफैंमा अर्को संयोग हो अनि अरूभन्दा फरक देखाउन खोज्ने उनको चाहना पनि । उनको अन्तिम एल्बमको सार नै डिभोर्सपछिको दुःख र एक्लै छोरा हुर्काउनुपरेको पीडामा केन्द्रित छ । अब के त ? हामीले त एडेल कहिले फर्कने हो, त्यसकै प्रतीक्षा मात्र गर्न सक्छौं । हुन सक्छ, उनको विश्राम चाँडै सकिन पनि सक्नेछ र उनलाई फेरि संगीतमा मोह बस्नेछ । हामी त यही चाहन्छौं ।"
इजिप्टको नियन्त्रणमा स्वेज नहर,"सन् १९५६ मा आजकै दिन (जुलाई २६) मा इजिप्टका राष्ट्रपति गमाल अब्देल नासेरले स्वेज नहरलाई नियन्त्रणमा लिएका थिए । स्वेज क्यानल कम्पनीको नियन्त्रणमा रहेको नहरलाई राष्ट्रियकरण गरेपछि इजरायल, फ्रान्स र बेलायतसँग इजिप्टको तनाव उत्पन्न भएको थियो । जसका कारण १९५७ को मार्चसम्म नहर बन्द भएको थियो । स्वेज नहर १८५९ मा अप्रिल २५ मा इजिप्टमा स्वेज नहरको निर्माण सुरु गरिएको थियो । भूमध्य सागर र लाल सागर जोड्ने नहर मानव निर्मित हो । पोर्ट सेडबाट सुरु भएर स्वेज पोर्टसम्म फैलिएको नहर १९३३० किलोमिटर लामो छ । नहरको निर्माण १८६९ को नोभेम्बर १७ मा सम्पन्न भएको थियो । पछि इजिप्टले सन् २०१५ मा स्वेज नहरको विस्तार गरेको थियो । विस्तारका कारण जलमार्गलाई थप गहिरो तथा जहाज आउजाउ गर्ने बाटो केही फराकिलो पारिएको थियो । फ्रान्स र ब्रिटेनको संयुक्त प्रयासमा दस वर्ष लगाएर निर्माण गरिएको नहर प्रयोगमा आउँदा निकै ठूलो प्रचार गरिएको थियो । नहरको निर्माणसँगै पानीजहाजहरू उत्तर एट्लान्टिक र हिन्द महासागरबीच सिधै आवतजावत गर्न बाटो खुलेको हो । एसिया र युरोप आवागमनका लागि अफ्रिका महादेश घुम्नुपर्ने बाध्यता अन्त्य गरेका कारण नहर युरोप र एसियाबीचको व्यापारको मुख्य मार्गसमेत बनेको हो । हाल भने यो नहर पूर्णतः इजिप्टको सञ्चालन र नियन्त्रणमा छ ।"
स्याङ्जामा कविता महोत्सव,"काठमाडौं (कास) नेपाल प्रज्ञा प्रतिष्ठानसहित विभिन्न संस्थाको सहयोगमा स्याङ्जा जिल्लाको पुतलीबजारमा कविता महोत्सव एवं खुला कविता प्रतियोगिता आयोजना हुने भएको छ । पुष्पचन्द्र ट्रस्ट स्याङ्जाले पुतलीबजार प्रज्ञा प्रतिष्ठान र स्याङ्जा साहित्य प्रतिष्ठानको सहआयोजनामा साउन ३१ गते स्याङ्जा बजारस्थित सिटी हलमा महोत्सव आयोजना गर्न लागिएको हो । महोत्सव संयोजक अनन्तकुमार श्रेष्ठका अनुसार प्रतियोगितामा सहभागी हुन नेपाली भाषामा लेखिएको कविता २०८१ श्रावण १५ गते साँझ ५ बजेभित्र पठाइसक्नुपर्नेछ । प्राप्त कवितामध्येबाट श्रावण २० गते उत्कृष्ट २० छनोट गरिने श्रेष्ठले बताए । उनका अनुसार छनोटमा परेका कवितालाई साउन ३१ गतेको कार्यक्रममा वाचन गर्न दिइने र पहिलो, दोस्रो र तेस्रो घोषित गरिनेछ । प्रथम हुने कवितालाई १५ हजार ५ सय ५५, द्वितीयलाई ११ हजार १ सय ११ र तृतीयलाई ७ हजार ७ सय ७७ रुपैयाँ प्रदान गरिने ट्रस्टका अध्यक्ष महेन्द्रमान व्यथितले बताए । साहित्यिक उन्नयन गर्ने उद्देश्यले कविता महोत्सव तथा प्रतियोगिता आयोजना गरिएको पुतलीबजार प्रज्ञा प्रतिष्ठानका उपकुलपति एवं साहित्यकार विश्वप्रेम अधिकारीले बताए । कार्यक्रम प्रथम नागरिक कुलपति कविवर स्व केदारमान व्यथित, राजनीतिज्ञ एवं समाजसेवी स्व पुष्पमान श्रेष्ठ र पुष्पचन्द्र ट्रस्टका संस्थापक एवं समाजसेवी स्व चन्द्रलक्ष्मी श्रेष्ठको स्मृतिमा गर्न लागिएको हो ।"
मादल बजाएरै चर्चा,"(सल्यान)सल्यानको त्रिवेणी गाउँपालिका३ पिमखोलाकी सुशीला बुढा मगर ३९ वर्षकी भइन् । सानैदेखि नाच्ने, गाउने, मौलिक बाजा मादल बजाउने रुचि राख्ने उनी गाउँमा कसैको बिहे, पूजाआजा, मेलापर्व तथा नाचगान भए मादल बजाउन पुगिहाल्थिन् । गाउँघरमा रहेर कृषिकर्म गर्दै आएकी उनले अहिले भने मादलकै कारण चर्चा कमाउन थालेकी छन् । कर्णाली कलाकार प्रतिष्ठानले काठमाडौंमा आयोजना गरेको राष्ट्रिय महिला मादल बादन प्रतियोगिता २०८१ मा उनी प्रथम भइन् । हुन त महिलाले मादल बजाउनु हुँदैन अलच्छिन लाग्छ, पुरुष जस्तो स्वभावका हुन्छन् भनी उनलाई मादल बजाउनबाट रोक्न आफन्तलगायत छिमेकीले प्रयास नगरेका होइनन् । तर उनले त्यसको कुनै वास्ता नगरी मादल बजाउन जुटिरहिन् । आज त्यसैको फल पाएकी छन् उनले । त्यतिमात्रै होइन, महिला पनि हरेक कुरामा पुरुषभन्दा कम छैनन् भन्ने पनि देखाउन सफल भएकी छन् । उनले मादल बजाउन अहिलेसम्म कतै प्रशिक्षण भने लिएकी छैनन् । गाउँघरमै हुने विभिन्न कार्यक्रममा बजाउँदै सिकेकी उनले मौलिक बाजा मादलमा नौ तालसम्म हान्छिन् । एकै पटक दुईवटा मादल लगातार एक घण्टाभन्दा बढी समयसम्म पनि बजाउन सक्छिन् । जब म १२ वर्षकी थिएँ । विद्यालयमा पढ्दै गर्दा साथीहरूको लहैलहैमा लागेर गाउँघरमा हुने नाच हेर्न जान्थे । त्यहीं जानी नजानी मादल बजाउँथे । त्यहींबाट नै मैले मादल बजाउन सिकेकी हुँ, उनी भन्छिन् । बिहे गरेको केही वर्ष नबित्दै श्रीमान्सँग अलग भएपछि कृषि पेसामा आबद्ध रहेकी उनको लक्ष्य भनेको आफ्नो जन्मभूमि पिमखोला र जिल्ला चिनाउने मात्र नभई स्थानीय पाठ्यक्रममा पिमखोलाको सांगीतिक क्षेत्रलाई समेट्ने उनको लक्ष्य छ । पछिल्लो समय त गाउँघरमा नाचगानको कार्यक्रम भयो भने पनि उनको खोजी हुन्छ पहिले । हुन त मैले मादल बजाउने सीपलाई त्यत्ति महत्त्व दिएकी थिइनँ र गाउँघरमै सीमित थिएँ, उनले भनिन्, तर, जब प्रतियोगितामा प्रथम भएँ त्यसपछि मात्र यसको महत्त्व बुझें । गाउँघरमा मादल बजाउने गरेको र काठमाडौंमा जम्मा पाँच दिनमा विभिन्न ताल हान्न सिकेको भरमा आफू प्रथम भएको उनको भनाइ छ । प्रथम भइसकेपछि मौलिक बाजा तथा वाद्यवादन यन्त्र मादल बजाएर केही गर्न सकिन्छ भन्ने हौसला मिलेको उनी बताउँछिन् ।राष्ट्रिय प्रतियोगितामा प्रथम भएकी उनले अहिले गाउँका महिला तथा बालबालिकालाई पनि मादल बजाउन सिकाउँदै आएकी छन् । उनका अनुसार गाउँघरमा मादल बजाएर जीविकोपार्जन गर्न सम्भव नभए पनि यसलाई संरक्षण गर्नुपर्ने अवस्था आएको छ । आउँदा दिनमा मौलिक बाजा संरक्षणमा लाग्नेछु । संरक्षणकै लागि भनेर एक दर्जन बढी महिला तथा बालबालिकालाई बिनाशुल्क मादल बजाउन सिकाइसकेकी छु, उनले भनिन् । तर त्यसका लागि सम्बन्धित निकायले सहयोग नगरेको उनको गुनासो छ ।"
समीक्षा र शान्तिश्रीको स्वरमा माछी,"काठमाडौं (कास) गायिकाद्वय समीक्षा अधिकारी र शान्तिश्री परियारको स्वरमा नयाँ गीत सार्वजनिक भएको छ । लोमश शर्माको प्रस्तुतिमा तयार गीत बिहीबार युट्युबमार्फत सार्वजनिक गरिएको हो । गीतमा शब्द र संगीत पुरुषोत्तम गैरेको छ । गीतको भिडियोमा लोमशसँगै प्रियंका कार्की, लोमश शर्मा, कविता नेपाली र अनु परियारले नृत्य गरेका छन् । लोमशको निर्देशनमा बनेको भिडियोको छायांकन नवराज उप्रेतीले गरेका हुन् । भिडियो मनोज कार्कीले सम्पादन गरेका हुन् भने कोरियोग्राफी कविराज गहतराजको छ । लोमशको प्रस्तुतिमा यसअघि गोर्खे खुकुरी गीत सार्वजनिक भएको थियो । निश्चल दवाडी र शान्तिश्री परियारको स्वर रहेको गीतले ५ महिनाको अवधिमायुट्युबमा ४ करोड २८ लाखभन्दा बढी भ्युजबटुलिसकेको छ ।"
मौद्रिक नीति आज,"केन्द्रीय बैंक डिजिटल करेन्सी, नेसनल स्विचलगायत कार्यान्वयन ल्याउनेसम्बन्धमा पनि नीतिमा केही समेटिने बताइएको छ । कृषिमा अनिवार्य निर्देशित क्षेत्रमा पुर्याउनुपर्ने समय थपको सम्भावना रहे पनि नयाँ कार्यक्रम खासै छैन । यस्तै, लघुवित्त वित्तीय संस्थाका लागि तोकिएको १५ प्रतिशत ब्याजदरको सीमा परिमार्जन गर्ने सम्भावना पनि छ । लघुवित्त क्षेत्रसम्बन्धमा उच्चस्तरीय अध्ययन समितिले दिएका धेरै सुझाव कार्यान्वयनमा आउन सकेका छैनन्, स्रोतले भन्यो, मौद्रिक नीतिमा ती सुझाव समेटिनेछ । यसले लघुवित्तलाई अहिलेको कसिलो अवस्थाबाट केही राहत हुनेछ । यसपटक भने मौद्रिक नीतिमा पनि उल्लेख भएको तर, कार्यान्वयन हुन नसकेको सम्पत्ति व्यवस्थापन कम्पनी (एसेट म्यानेजमेन्ट कम्पनीएएमसी) स्थापना गर्नेसम्बन्धी व्यवस्था मौद्रिक नीतिमा समेटिने निश्चित छ । बैंकहरूको खराब कर्जा बढिरहेको, खराब कर्जाबापतको नोक्सानी व्यवस्था गर्दा बैंकहरूको थप कर्जा प्रवाह क्षमतामा कमी आएको, कर्जा असुलीका लागि सम्पत्ति बिक्री गर्न लाग्दा बिक्री नभएको अवस्था मध्यनजर गर्दै यसपटक राष्ट्र बैंकले सम्पत्ति व्यवस्थापन कम्पनी स्थापनाबारे मौद्रिक नीतिमा सम्बोधन गर्ने स्रोतले बताएको छ । कम्पनी कस्तो हुने, नियामकीय व्यवस्थालगायत विषयमा केही बोलिँदैन । तर, कम्पनी स्थापनाबारे केही आउन सक्छ, स्रोतले भन्यो ।बैंक तथा वित्तीय संस्थाले सकारेको सम्पत्ति आफूले खरिद गरेर त्यसको व्यवस्थापन गर्ने काम सम्पत्ति व्यवस्थापन कम्पनीको हो । कर्जा असुली नभएपछि बैंक तथा वित्तीय संस्थाले धितो आफैंले सकार्ने र त्यो सम्पत्ति बिक्री गरेर ऋण असुली गर्न पाउने कानुनी व्यवस्था छ । अहिले घरजग्गामा सुस्तता आएकाले बैंक तथा वित्तीय संस्थाले सकारेको धितो बिक्री नभएको अवस्था छ । यस्तै, बजेटले निर्देशित गरेका, ब्याज अनुदानको सहुलियत कर्जा, पुनर्कर्जालगायत विषयमा भने मौद्रिक नीतिले प्राथमिकता दिने सम्भावना कम छ ।"
उत्पादनशील उद्योगको माग निरन्तर घट्दो,"(काठमाडौं)नेपालमा पेय पदार्थ, सिमेन्ट, प्लास्टिक, केबल तथा वायर, जुत्ताचप्पलजस्ता उत्पादनमूलक उद्योगको माग तीन वर्षयता निरन्तर घट्दै गएको एक अध्ययनले देखाएको छ । नेपाल उद्योग परिसंघ (सीएनआई) ले बिहीबार सार्वजनिक गरेको पछिल्लो इन्डस्ट्री स्टाटस रिपोर्ट मा गत आर्थिक वर्ष २०८०८१ को तेस्रो त्रैमासमा उत्पादनमूलक उद्योगहरूको मागमा १३५३ प्रतिशतले संकुचन आएको उल्लेख छ । यस अवधिमा सेवामूलक उद्योगको माग भने ११०७ प्रतिशतले वृद्धि भएको छ । परिसंघले हरेक त्रैमासमा सार्वजनिक गर्दै आएको इन्डस्ट्री स्टाटस रिपोर्ट को पछिल्लो सर्वेक्षणले अघिल्लो आर्थिक वर्षको तेस्रो त्रैमासिकको तुलनामा गत आर्थिक वर्षको सोही अवधिमा उत्पादनमूलक उद्योगहरूको मागमा थप कमी आएको देखाएको हो । अघिल्लो वर्ष सोही अवधिमा उत्पादनमूलक क्षेत्रको मागमा ३०४ प्रतिशतले गिरावट आएको थियो । गत आवको उक्त अवधिमा उत्पादन तथा सेवामूलक उद्योगहरूको मागमा संयुक्त रूपमा २६४ प्रतिशतले कमी आएको परिसंघको आँकडा छ । यस अवधिमा उद्योगहरूको आयमा समेत ह्रास आएको छ । सर्वेक्षणमा सहभागी उद्योगीहरूले अघिल्लो आर्थिक वर्षको सोही अवधिको तुलनामा आफ्नो आय ३८७ प्रतिशतले घटेको जनाएका छन् । कुल ६१ वटा उद्योगमा गरिएको सर्वेक्षणले अघिल्लो त्रैमासमा पनि १८७ प्रतिशतले आयमा ह्रास आएको देखाएको थियो । माग र राजस्वमा आएको गिरावटका कारण सर्वेक्षणमा सहभागी उद्योगमध्ये ६५५७ प्रतिशतले आगामी त्रैमासका लागि नयाँ लगानी गर्ने अवस्था नरहेको समेत जनाएका छन् । परिसंघ अध्यक्ष राजेशकुमार अग्रवालले राष्ट्र बैंकको संकुचनकारी नीतिका कारण उत्पादनमूलक उद्योगअन्तर्गतका निर्माण, व्यापार र थोक तथा खुद्रा बजारमा नकारात्मक प्रभाव परेको बताए । हाम्रो सर्वेक्षणले मात्रै यी क्षेत्रमा नकारात्मक प्रभाव परेको देखाएको होइन, राष्ट्रिय तथ्यांक कार्यालयले हालै सार्वजनिक गरेको तेस्रो त्रैमासिक विवरणमा पनि हाम्रै प्रतिवेदनमा जस्तो निर्माण र उत्पादनमूलक क्षेत्रको वृद्धिदर ऋणात्मक हुँदा सरकारको आर्थिक वृद्धिदरको लक्ष्यमै असर पुगेको देखाएको थियो, अग्रवालले भने, राष्ट्र बैंकले तीन वर्षअघि चालु पुँजी कर्जासम्बन्धी मार्गदर्शनमार्फत निजी क्षेत्रमा जाने कर्जा नियन्त्रण गर्ने नीति अघि सारेपछि चालु पुँजीको बढी आवश्यकता हुने निर्माण क्षेत्र, उत्पादनमूलक र थोक तथा खुद्रा व्यापार क्षेत्रमा प्रतिकूल प्रभाव पर्यो । सर्वेक्षणले पछिल्लो त्रैमासिकमा उद्योगहरू आफ्नो क्षमताको ५८४७ प्रतिशतमा मात्र सञ्चालनमा रहेको देखाएको छ, जुन क्षमता अघिल्लो त्रैमासिकमा ६२३१ प्रतिशत थियो । यस्तै, उत्पादनमूलक उद्योगहरूले गर्ने निर्यात पनि अघिल्लो त्रैमासिकको तुलनामा २७७८ प्रतिशतबाट घटेर २५ प्रतिशतमा झरेको छ । सोही अवधिमा कच्चा पदार्थको आयातमा पनि झन्डै ६ प्रतिशतले गिरावट आएको देखिन्छ । सर्वेक्षणका सहभागी उद्योगहरूले आफ्नो कुल चालु पुँजी कर्जा ४२७४ प्रतिशत ऋणबाट प्राप्त गर्ने गरेको जनाएका छन् । यो अघिल्लो त्रैमासको तुलनामा २७१ प्रतिशतले बढी हो । यस किसिमको कर्जाको औसत ब्याजदर ११२८ प्रतिशत छ । कर्जाको ब्याजदरमा केही सुधार भएको उद्योगीहरूको प्रतिक्रिया छ ।विद्युत्को गुणस्तर भरपर्दो नभएकाले सर्वेक्षणमा सहभागीमध्ये आधा उद्योगीले अझै पनि उत्पादनका लागि जेनेरेटरमा भर पर्नुपर्ने बताएका छन् । जेनेरेटरको प्रयोग गर्नुपर्दा उत्पादन लागतमा १२८९ प्रतिशतले वृद्धि भएको प्रतिवेदनमा उल्लेख छ । सर्वेक्षणका अनुसार नेपाली उपभोक्ताको घट्दो आय, बजारमा उपलब्ध गुणस्तरहीन सामान, विदेशबाट आउने सामानप्रति उपभोक्ताको बढ्दो आकर्षणसँगै यातायात र व्यवस्थापनसम्बन्धी चुनौतीका कारण उत्पादनशील उद्योगहरूको समस्या बढ्दो छ ।यो क्षेत्रको समस्या समाधान गर्ने एक मात्र उपाय भनेको चालु पुँजी कर्जासम्बन्धी मार्गदर्शन खारेज गर्नु हो, परिसंघ अध्यक्ष अग्रवालले भने, मौद्रिक नीति आउँदै छ । यसमार्फत नै उक्त मार्गदर्शन खारेज गर्न माग गरेका छौं ।"
योजना आयोगको उपाध्यक्षमा अधिकारी,"योजना आयोगको अध्यक्ष प्रधानमन्त्री हुने भएकाले उक्त पद रिक्त भएसँगै अरू सबै पदाधिकारी पनि पदमुक्त हुने कानुनी व्यवस्था छ । सोही व्यवस्थाअनुसार नयाँ सरकार बनेसँगै आयोग पदाधिकारी रिक्त अवस्थामा थियो ।अहिले समाजमा अर्थतन्त्रप्रति निकै निराशा रहेकाले आयोगले आशा जगाउने काममा नेतृत्वदायी भूमिका निर्वाह गर्ने नवनियुक्त उपाध्यक्ष अधिकारीले बताए । कहीँकतै आयोगले केही काम गर्दैन भन्ने भाष्य पनि विकास भएको देखिन्छ, त्यसलाई चिर्दै अध्ययन अनुसन्धान, योजना निर्माण, कार्यान्वयनलगायतमा समन्वयकारी भूमिका खेल्नेछ, अधिकारीले भने, अर्थतन्त्र शिथिल छ, जुरुक्कै उचाल्नुपर्नेछ । त्यसका लागि राजस्व संकलन बढाउनुपर्ने छ ।"
"४ हजार फर्ममा अनुगमन, ९९ प्रतिशतमा कैफियत","(काठमाडौं)सरकारले अनुगमन गरेको व्यावसायिक फर्ममध्ये ९९ प्रतिशतमा कैफियत देखिएको छ । वाणिज्य आपूर्ति तथा उपभोक्ता संरक्षण विभागले एक वर्षमा गरेको बजार अनुगमनको क्रममा अधिकांश फर्ममा केही न केही कैफियत देखिएको हो । विभागले गत आर्थिक वर्ष २०८००८१ मा ४ हजार २ सय ६९ व्यावसायिक फर्ममा अनुगमन गरेको थियो, जसमध्ये ६३ वटा मात्रै सामान्य अवस्थामा छन् । अनुगमनको विवरणअनुसार खाद्यवस्तुदेखि लत्ताकपडा, होटल, कस्मेटिक क्षेत्र, विद्युतीय कारोबार (अनलाइन खरिदबिक्री) लगायत सबै क्षेत्रमा उपभोक्ता ठगिएका छन् । विभागले अनुगमनको वार्षिक लक्ष्य पूरा गर्न हरेक वर्ष संख्या बढाएको छ । तर, बजारको अवस्था भने जस्ताको त्यस्तै छ । अनुगमनको क्रममा सानादेखि ठूला सबै व्यावसायिक फर्ममा म्याद सकिएका खाद्यवस्तु प्रयोग भएको भेटिएको छ । सेवाको पारदर्शी मूल्य निर्धारण नभएको, बजारबाट फिर्ता भएका दुग्धजन्य पदार्थको पुनः प्रयोग भएको भेटिने गरेको छ, विभागका एक अधिकारीले भने, खाद्यवस्तुमा अपुरो लेबल लगाई औपचारिकता पूरा गरिएको र लेबल स्पष्ट नहुने प्रवृत्ति पनि देखियो । तर सबैलाई कारबाही गर्न सक्ने अवस्थामा छैनौँ । ठुला व्यावसायिक घरानालाई कारबाही गर्न खोज्दा माथिल्लो निकायबाट दबाब आउँछ । यस अवधिमा विभागले ९ सय ३५ फर्मलाई जरिवाना गरेको छ, जसबाट ३ करोड ७५ लाख राजस्व संकलन भएको छ । तर कारबाहीमा परेको संख्या भने न्यून भएको उपभोक्ता अधिकारकर्मीहरू बताउँछन् । विभागकै विवरण विश्लेषण गर्दा ९९ प्रतिशतमा कैफियत भनिएको छ । तर कारबाही सीमितलाई मात्रै भएको छ, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, थोरैलाई मात्रै कारबाहीको दायरामा ल्याउनु शंकास्पद छ । उपभोक्ता संरक्षण ऐन २०७५ ले उपभोग्य वस्तुको लेवलमा उत्पादकको नाम, ठेगाना, उद्योग दर्ता नम्बर, खाद्यपदार्थ र औषधिजस्ता उपभोग्य वस्तुमा उक्तको वस्तुको मिश्रण, त्यसको परिमाण र तौल, गुणस्तर निर्धारण भएको उपभोग्य वस्तुमा त्यसको अवस्था अनिवार्य उल्लेख हुनुपर्ने भनेको छ । वस्तु उपभोग गर्ने तरिका र त्यसबाट हुन सक्ने प्रभाव, मूल्य, ब्याच नम्बर, उत्पादन मिति, उपभोगको म्याद सकिने मिति उल्लेख गरिनुपर्छ । ऐनमा लेबल नराखी बिक्रीवितरण गर्नेगराउनेलाई जरिवाना र कैदको समेत व्यवस्था छ । तर उस्तै प्रकृतिका गल्ती भए पनि सीमितलाई मात्रै कारबाही भएको अध्यक्ष तिमिल्सिनाको आरोप छ । विभागकै तथ्यांकले अनुगमन तथा नियमन प्रभावकारी भएको छैन, अनुगमनले बजारमा कुनै प्रभाव परेको छैन भन्ने स्पष्ट देखिन्छ, उनले भने, संख्यात्मकभन्दा गुणात्मक अनुगमनको खाँचो छ । सबै निकायबाट अनुगमन चुस्त बनाउनु जरुरी छ । बजार अनुगमनको जिम्मा वाणिज्य विभागको मात्रै होइन । वाणिज्यले लेबल, मूल्य, म्याद नाघेको वस्तुको अनुगमन गर्ने हो । गुणस्तरको हकमा खाद्य प्रविधि तथा गुण नियन्त्रण विभाग, नापतौलको हकमा गुणस्तर तथा नापतौल विभागले गर्ने हो । त्यस्तै, औषधि विभाग, यातायात विभाग, कृषि विभागलगायतको पनि आआफ्नो जिम्मेवारी छ । यी निकायबाट पनि प्रभावकारी अनुगमन हुन सकेको छैन । संघीय संरचनासँगै बजार अनुगमनको दायित्व स्थानीय तहलाई पनि दिएको छ । महानगरपालिका, नगरपालिका, वडाले पनि बजार अनुगमन गर्न सक्छन् । तर यी निकायबाट सर्वसाधारणले अनुगमनको महसुस गर्न सकेका छैनन् । त्यही कारणले पनि बजारमा सुधार हुन नसकेको जानकारहरू बताउँछन् । बजारको प्रवृत्ति हेर्दा अझै सुधार भएको छैन, यसमा दुविधा नै छैन, वाणिज्य विभागका पूर्वमहानिर्देशक कृष्णहरि बाँस्कोटाले भने, बजारमा स्वच्छ रूपमा व्यावसायिक कारोबार भएन । उनका अनुसार स्वच्छताबारे व्यापारीले चासो नै दिएका छैनन् । आयात हुने वस्तुमा केही न केही कैफियत हुन्छ । तर केही आयातकर्ता, होलसेलरले एमआरपी (खोल) परिवर्तन गरिदिन्छन् । म्याद नाघ्नै लागेको सामान पसलपसलमा पुर्याइदिने भए । तौलमा पनि घट्न सक्छ । तर त्यसलाई ध्यान दिइएको छैन, बाँस्कोटाले भने, त्यसकारण बजार चुस्तदुरुस्त हुन सकेको छैन । बजार सुधार गर्न आयात हुने ठाउँबाटै सुधार हुन आवश्यक छ । यीबाहेक प्रदेश, स्थानीय सरकारले पनि आफ्नो जिम्मेवारी पालना गर्नुपर्ने उनको भनाइ छ । विभागका अनुसार सबैभन्दा बढी खाद्यवस्तुमा कैफियत देखिएको छ । कारबाही पनि यही वस्तुको कारोबार गर्ने २३४ फर्मलाई गरिएको छ । दोस्रोमा रेडिमेड तथा थान कपडा कारोबार गर्ने १०१ फर्म, किराना पसल गर्ने ६२ फर्म, तरकारी तथा फलफूल कारोबार गर्ने ६२ फर्मलाई जरिवाना गरिएको छ । त्यस्तै, होटल तथा रेस्टुरेन्ट क्षेत्रमा ५४ व्यवसायी, इलेक्ट्रिक, इलेक्ट्रोनिक्सका ४१ फर्म, मिनी मार्ट ३० लगायत कारबाहीमा परेका छन् । यीबाहेक विभागले ११ सय २ फर्मको कागजात माग गरेको छ । २१ सय २२ फर्मलाई सुधार गर्न निर्देशन दिएको छ । ८६ फर्मका वस्तु नष्ट गरिएको विवरणमा उल्लेख छ ।"
अर्थ संक्षेप,"ग्लोबल आईएमई बैंकको सीईओमा रेग्मी नियुक्तकाठमाडौं (कास) ग्लोबल आईएमई बैंकको प्रमुख कार्यकारी अधिकृत (सीईओ) मा सुरेन्द्रराज रेग्मी नियुक्त भएका छन् । बिहीबार बसेको बैंकको सञ्चालक समितिको बैठकले बैंकका वरिष्ठ नायब प्रमुख कार्यकारी अधिकृत रेग्मीलाई भदौ १ देखि लागू हुने गरी सीईओमा नियुक्त गरेको हो । रेग्मीसँग बैंकिङ क्षेत्रमा तीन दशक लामो काम गरेको अनुभव छ । उनी २०६५ सालमा नायब प्रबन्धक तहबाट ग्लोबल बैंकमा प्रवेश गरेका थिए । रेग्मीले त्रिभुवन विश्वविद्यालयबाट अर्थशास्त्र र बेलायतको युनिभर्सिटी अफ वेल्सबाट बिजनेस एड्मिनिस्ट्रेसनमा मास्टर गरेका छन् । उनले ग्लोबल बैंकमा कर्जा व्यवस्थापन, जोखिम तथा नियन्त्रण, बैंकिङ अप्रेसन, शाखा सञ्चालन र मर्जर व्यवस्थापनलगायत क्षेत्रमा सुपरीवेक्षण तहमा काम गरेका छन् । सामसङको ओलम्पिक खेलाडीलाई शुभकामना पठाउने प्लेटफर्मकाठमाडौं (कास) सामसङले फ्रान्सको पेरिसमा आयोजना हुने ग्रीष्मकालीन ओलम्पिक खेलमा सहभागी खेलाडीलाई शुभकामना पठाउने प्लेटफर्म सुरू गरेको छ । पेरिस ओलम्पिकसँगको सहकार्यमा सामसङले ग्यालेक्सीमा रहेको एआई विशेषताद्वारा सञ्चालित नवीन प्रविधिमार्फत खेलाडी र प्रशंसकबीचको सम्बन्ध बढाउन उक्त प्लेटफर्म सुरु गरेको जनाएको छ । सामसङ नेपालले पनि नेपाली खेलाडीलाई समर्थन गर्न नयाँ वेबसाइट सुरु गरेको छ । यो वेबसाइटमार्फत प्रशंसकले आफूलाई मन परेको खेलाडीलाई सन्देश पठाउन सकिनेछ ।प्रभु स्टक मार्केटको कारोबार सुरुकाठमाडौं (कास) प्रभु बैंकको स्वामित्वमा रहेको प्रभु स्टक मार्केटको कारोबार औपचारिक रूपमा सञ्चालन भएको छ । बुधबार एक समारोहबीच बैंकको सञ्चालक समितिका अध्यक्ष लीलाप्रकाश सिटौलाले कम्पनीको कारोबार सुरु गरेका हुन् । कार्यक्रममा बैंकको सहायक कम्पनीको रूपमा स्थापित उक्त कम्पनीले सेयर कारोबारसँग सम्बन्धित सेवा सहज रूपमा दिने विश्वास व्यक्त गरे । कार्यक्रममा बैंकका प्रमुख कार्यकारी अधिकृत अशोक शेरचनले सहायक कम्पनीको रूपमा अर्को एउटा संस्था स्थापित भएकोमा शुभकामना व्यक्त गरे । प्रभु स्टकका प्रमुख कार्यकारी अधिकृत भीष्मप्रसाद उप्रेतीले धितोपत्र खरिदबिक्रीसम्बन्धी सबै सेवा प्रदान गर्न प्रतिबद्ध रहेको बताए । प्रभु स्टक कम्पनीको अधिकृत तथा चुक्तापुँजी २० करोड रुपैयाँ रहेको बैंकले जनाएको छ ।क्यान महासंघले ॅहोरिअन बीटूबी समिट २०२४ गर्दैकाठमाडौं (कास) कम्प्युटर एसोसिएसन नेपाल (क्यान) महासंघले शुक्रबारदेखि होरिअन बीटूबी समिट २०२४ इन एसोसिएसन विथ बार कोड नेपाल आयोजना गर्ने भएको छ । महासंघले काठमाडौंको एभरेस्ट होटलमा आयोजना गर्न लागेको उक्त समिट सूचना, सञ्चार र प्रविधि (आईसीटी) विकासका लागि केन्द्रित रहने जनाएको छ । समिटमा डिजिटल रूपान्तरण, दिगोपन, उदाउँदो बजार र आर्टिफिसियल इन्टेलिजेन्सबारे छलफल हुनेछ । यो समिटले नेपालका लागि विभिन्न कम्पनीका आधिकारिक डिलर र बिक्रेताबीच व्यापारको प्रवर्द्धन हुने महासंघका अध्यक्ष रणजीत पोदारले जानकारी दिए । उनले भने, यो सम्मेलनले नेपालको आईसीटी क्षेत्रका चुनौती र अवसरलाई सम्बोधन गर्ने विश्वास लिएको छु । समिटमा व्यवसायी, कर्पोरेट हाउस, नवीनतम प्रविधिको प्रदर्शनी, बैंकिङ र विकास फिनटेकलगायत क्षेत्रका सय प्रतिनिधिहरूको सहभागिता रहने आयोजक क्यान महासंघले जनाएको छ ।ओमोडाले ३ हजार बिरुवा रोप्योकाठमाडौं (कास) नेपालमा ओमोडा गाडीको आधिकारिक वितरक एसपीजी अटोमोबाइल्सले ३ हजार बिरुवा रोपेको छ । ओमोडाले टी२० विश्वकप क्रिकेटको अवसरमा गरेको पहलअनुसार आफ्ना ग्राहकमार्फत डोल्लु कम्युनिटीसँगको सहकार्यमा काठमाडौंको दक्षिणकाली नगरपालिकास्थित डोल्लु सामुदायिक वन क्षेत्रमा ३ हजार बिरुवा रोपेको हो । ओमोडाले आफ्नो हरित नेपाल, हरियाली भविष्य योजनाअन्तर्गत वृक्षरोपण कार्यक्रम आयोजना गरेको जनाएको छ । राष्ट्रिय वाणिज्य बैंकको उपकार्यकारी अधिकृतमा थापाकाठमाडौं (कास) राष्ट्रिय वाणिज्य बैंकको उपकार्यकारी अधिकृत पदमा रामकुमार थापा नियुक्त भएका छन् । बैंकको सञ्चालक समितिको निर्णयअनुसार थापालाई मुख्य प्रबन्धकबाट उपकार्यकारी अधिकृतमा बढुवा गरिएको हो । थापालाई बैंकको रिक्त रहेको तह ११ को उपकार्यकारी अधिकृत पदमा बढुवा गर्न गत साउन ३ मा निर्णय गरिएको थियो । थापा २०५४ सालमा शाखा अधिकृत तह सातौंको रूपमा तत्कालीन एनआईडीसी डेभलपमेन्ट बैंक (हाल राष्ट्रिय वाणिज्य बैंकमा गाभिएको) मा सेवा प्रवेश गरेका थिए । थापाले व्यवस्थापन विषयमा एमफिल गरेका छन् ।यामाहा नेपालको ॅब्लु स्ट्रिक्स पहल काठमाडौं (कास) यामाहा नेपालले बिहीबार ब्लु स्ट्रिक्स पहल सुरु गर्ने घोषणा गरेको छ । कम्पनीले यामाहाको सवारी चलाउनेलाई एकै स्थानमा जोड्न उक्त पहल सुरु गरेको जनाएको छ । ब्लु स्ट्रिक्स पहल ग्राहकसँग गहिरो सम्बन्ध विकास गर्न र थप रोमाञ्चक बनाउने प्रतिबद्धता रहेको यामाहाले जारी गरेको विज्ञप्तिमा उल्लेख छ । कम्पनीका अनुसार यो पहलले यामाहा परिवारसँग आबद्ध गरी भविष्यमा विशेष छुट उपलब्ध गराउने उद्देश्य राखेको छ ।"
"पोस्टमार्टम पूरा, क्षतिपूर्ति टुंगो लागेपछि मात्रै शव बुझ्ने आफन्तको अडान","(काठमाडौं) सौर्य एयरलाइन्सको जहाज दुर्घटनामा मृत्यु भएका १८ जनाको शव पोस्टमार्टम सकिएको छ । शव पहिचान कार्य शुक्रबार बिहान सुरु गर्ने र चिनिएका शव परिवारलाई बुझाउने त्रिवि शिक्षण अस्पतालको तयारी छ । मृतकका परिवारजन भने बिमा र एयरलाइन्सले दिने क्षतिपूर्तिको टुंगो नलागेसम्म शव नबुझ्ने अडानमा छन् । त्रिवि शिक्षण अस्पताल महाराजगन्जका फरेन्सिक विभाग प्रमुख डा गोपाल चौधरीका अनुसार १८ शवमध्ये एक महिला र एक बालकको शव पहिचानका लागि कुनै समस्या छैन । अन्य १२ शवलाई परिवारले दिएको विवरणअनुसार पहिचान गर्न सकिन्छ जस्तो लाग्छ, उनले भने, चार वटा शव भने आगोले डढेका कारण पहिचान गर्न कठिन हुन सक्छ । डा चौधरीका अनुसार लुगा, बोकेका ग्याजेट, शरीरमा रहेको ट्याटु वा चोटपटकबारे परिवारले दिएको विवरणका आधारमा शव पहिचान गरिन्छ । शल्यक्रिया गरेको भए त्यसको विवरणका आधारमा चिन्न सहज हुन्छ । कसैले दाँतको उपचार गराएको भए त्यसको विवरणबाट शव चिन्न सजिलो हुन्छ । मृतकको दाँत देखिने गरी हाँसेको तस्बिर भए त्यो पनि उपलब्ध गराउन आग्रह गरेका छौं, डा चौधरीले भने, तपाईंहरूले सबै दाँत एकै प्रकारको देखे पनि हामी फरक देख्छौं । औंठाको छापबाट पनि पहिचान गर्न सकिन्छ । डीएनए म्याचिङलाई भने शव पहिचानको अन्तिम विधिका रूपमा मात्रै प्रयोग गरिन्छ । डीएनए परीक्षणका लागि नमुना संकलन गर्नै पनि कठिन हुन्छ । त्यसमाथि परीक्षणको नतिजा आउन थोरैमा पनि १२ दिन लाग्छ, डा चौधरीले भने, सकेसम्म डीएनए परीक्षण नगरीकनै शव पहिचान गर्ने विधिलाई प्राथमिकता दिन्छौं ।फरेन्सिक विज्ञ डा चौधरीको नेतृत्वमा पाटन स्वास्थ्य विज्ञान प्रतिष्ठान तथा भक्तपुर जिल्ला अस्पतालका समेत गरी २५ भन्दा बढी डाक्टर र स्वास्थ्यकर्मी पोस्टमार्टममा खटिएका थिए । डा चौधरीका अनुसार विमान दुर्घटनामा परेकाले पोस्टमार्टममा मृत्युको कारण खोज्नुपर्दैन तर शव आफन्तजनलाई बुझाउनयोग्य बनाउनै धेरै समय लाग्छ । भोलि (शुक्रबार) ४ बजेसम्ममा पहिचान भएका शव परिवारलाई बुझाउने कोसिसमा छौं, डा चौधरीले भने । विमान दुर्घटनामा ज्यान गुमाएकाहरू आफन्त एवं परिवारजनले शव हस्तान्तरण अघि नै बिमा र यथोचित क्षतिपूर्ति रकम टुंगो लगाउन संस्कृति, पर्यटन तथा नागरिक उड्डयनमन्त्री बद्री पाण्डे र सौर्य एयरलाइन्सका एकाउन्टेबल म्यानेजर गोपाल भट्टराईसँग माग गरेका छन् । मृतकका आफन्तलाई भेट्न मन्त्री पाण्डे र एयरलाइन्सका एकाउन्टेबल म्यानेजर भट्टराई बिहीबार त्रिवि शिक्षण अस्पताल पुगेका थिए । त्यही बेला मृतकका आफन्तले क्षतिपूर्तिको टुंगो नलागेसम्म शव नबुझ्ने अडान सुनाएका हुन् ।दुर्घटना भएयता सौर्य एयरलाइन्सका कुनै पनि उच्च पदस्थ अधिकारीहरू आफूहरूलाई भेट्न वा सान्त्वना दिन नआएको बताउँदै उनीहरूले रोष प्रकट गरेका थिए । एयरलाइन्सकै कर्मचारीहरू दुर्घटनामा पर्दासमेत कम्पनीले एउटा समवेदना सन्देशसमेत निकालेको छैन, भेट्न आउने त परको कुरा, एक आफन्तले भने, हामीले के आधारमा कम्पनीका प्रतिनिधि भनेर आएका मान्छेको विश्वास गर्ने ?शिक्षण अस्पतालको फरेन्सिक विभाग रहेको भवनमा जम्मा भएका प्रायः सबै आफन्तले सौर्य एयरलाइन्सले मृतकका परिवारलाई बेवास्ता गरेको आरोप लगाइरहेका थिए । एयरलाइन्सले आफ्नो मागको उचित सम्बोधन नगरे आपराधिक घटनाका रूपमा छानबिन गर्न प्रहरीमा जाहेरी दिने तयारी पनि रहेको उनीहरूले सुनाए । छलफलका क्रममा एयरलाइन्सका प्रतिनिधि भट्टराईले दुर्घटनापछि उचित बिमाका लागि कम्पनीले कानुनी प्रतिनिधिमार्फत बिमा कम्पनीसँग छलफल सुरु गरिसकेको जानकारी दिएका थिए । काममा खटिएकै अवस्थामा हाम्रा कर्मचारीहरू दुर्घटनामा परे भनेर बिमा कम्पनीसँग कुरा गर्न वकिल राखिसकेका छौं । त्यसमा हामीले जतिसक्दो धेरै बिमा प्राप्त गर्नका लागि कुरा गर्छौं, उनले भने, अहिले नै यति रकम भनेर उद्घोष गर्दा हामी तल पर्ने अवस्था आउन सक्छ । त्यसैले यतिउति रकम नभनौं । उनले सबैले यथोचित क्षतिपूर्ति प्राप्तिको अवस्था सिर्जना गर्न एयरलाइन्स लागिरहेको बताए । मृतकका आफन्तले भने निर्णय गर्न सक्ने एयरलाइन्सका उच्च अधिकारी नै छलफलमा आउनुपर्ने माग गरेका थिए । मन्त्री पाण्डेले भने शुक्रबार दिउँसोसम्म सहमतिको प्रयास गरिने आश्वासन दिएका छन् । मन्त्री पाण्डेकै पहलमा शुक्रबार दिउँसो २ बजेअघि मन्त्रालय, एयरलाइन्सका उच्च प्रतिनिधि र मृतकका आफन्तबीच अस्पतालमै छलफल हुने भएको छ ।विस्तृत परीक्षण र मर्मत (सीचेक) गर्न काठमाडौंबाट पोखराका लागि उडेको सौर्य एयरलाइन्सको विमान बुधबार त्रिभुवन अन्तर्राष्ट्रिय विमानस्थलमा दुर्घटनामा परेको थियो । ५० सिट क्षमताको क्यानेडियन बमबार्डियर जेट सीआरजे२०० जहाज फेरि फ्लाइट (गैरव्यावसायिक उडान) मा थियो ।"
सपनाको सहरमा आजदेखि ओलम्पिक,"पेरिस (एपी) सपनाको सहर हो, पेरिस । आइफल टावरलाई नै हेरौं न । दशकौंदेखि यो सबैभन्दा बुलन्द बनावट रहेको छ । फ्रान्सको राजधानी रहेको पेरिसले एक शताब्दीको अन्तरमा पहिलो पटक ओलम्पिक आयोजना गर्दै छ । शुक्रबार रहेको छ, उद्घाटन समारोह । यो पनि कस्तोभन्दा यसअघि कहिल्यै नदेखिएको । यसलाई त ओलम्पिक इतिहासमै अचम्मको उ्दघाटनभन्दा हुन्छ । किनभने यो समारोह हुनेछ, पेरिस भएर बग्ने प्रसिद्ध सेन नदीमा । फ्रान्सेली राष्ट्रपति इम्मानुयल म्यार्क्रोलाई भने उद्घाटन समारोह अनौठो लागेको छ । तर, यही ओलम्पिक १६ दिन चल्नेछ । यसक्रममा अविश्वसनीय प्रतिस्पर्धाहरू हुने विश्वास छ । पेरिस सहरका लगभग सबै कुनामा कुनै न कुनै खेल हुनेछ । यसअघिको ओलम्पिक महामारीको सिकार बनेको थियो । त्यसैले यसपल्टको ओलम्पिकमा खुसीयालीको कुनै सीमा हुने छैन । खासमा यो त विश्व खेलकुदसँग फ्रान्सको प्रसिद्ध फेसन, मीठो खाना अनि संस्कृतिको संगम जोडिनेछ । यही ओलम्पिकले सम्भवतः विश्व खेलकुदको महाकुम्भको भविष्य पनि निर्धारण गर्नेछ । यसको कारण हो, अब त ओलम्पिकका लागि उपयुक्त आयोजक सहर खोज्न पनि गाह्रो हुन थालेको छ । सन् २०१७ मा पेरिसलाई अहिलेको ओलम्पिक आयोजनाको जिम्मेवारी दिँदा वाचा गरिएको थियो, यस संस्करणका क्रममा केही न केही नयाँ र नौलो हुनेछ । त्यसै पनि पेरिस प्रेमको प्रतीक पनि हो, त्यसैले यो ओलम्पिकले नयाँ पुस्तालाई आकर्षित गर्ने विश्वास छ । तब पेरिस ओलम्पिकमाथि ठूलै अपेक्षा पनि छ । पेरिस सहरमाथि पछिल्लो समय शृंखलाबद्ध आतंककारी आक्रमण पनि भएका छन् । त्यसैले १० हजार ५ सय खेलाडी तथा तिनका खेल हेर्न आउने दसौं लाख पाहुनाको सुरक्षा सबैभन्दा ठूलो चुनौती हुनेछ । त्यसमाथि अहिले विश्व राजनीति नै खलबलिएको छ, युक्रेन तथा गाजामा चलिरहेको युद्धका कारण । त्यसैले पनि ओलम्पिकका लागि सुरक्षा व्यवस्था आफैंमा चुनौतीपूर्ण बनेको छ । फ्रान्सले इजरायली प्रतिनिधिका लागि त विशेष सुरक्षाव्यवस्था नै गर्नेछ । यदि प्रतियोगिता राम्रोसँग चल्ने हो भने यो सम्झनलायक हुनेछ । यसको पहिलो कारण हो, यसमा सहभागी पुरुष र महिलाको संख्या लगभग बराबर नै । ओलम्पिकको इतिहास आफैंमा १ सय २४ वर्ष पुरानो छ, तर भर्खर अहिले आएर समानताको नारा पूरा हुन लागेको छ । योमात्र होइन, यस ओलम्पिकले प्रतियोगिताका क्रममा मी टु नारालाई फेरि ब्युँत्याउन खोजेको छ । नत्र यो नारा आफैंमा कमजोर हुन थालेको थियो । यस्तै यस ओलम्पिकले प्रकृतिप्रति असाध्यै सजग पुस्ता तयार हुने विश्वास पनि गरेको छ । किनभने प्रतियोगिताका क्रममा सकेसम्म कम प्रदूषण गर्न पर्याप्त ध्यान दिइएको छ । प्रतियोगिताका लागि प्रयोग हुने अधिकांश खेलस्थल त्यही समयका लागि हुनेछ । पेरिसले यसअघिका ओलम्पिकको जस्तो भुल गर्ने छैन । यो कस्तो भुलभन्दा ओलम्पिकका लागि निकै महँगो भौतिक पूर्वाधारको निर्माण गर्ने, तर प्रतियोगितापछि यसको कुनै प्रयोग नआउने । आइफल टावरकै छेउमा बिच भलिबल आयोजना हुनेछ । यसको मुख्य उद्देश्य भनेको नै नयाँ दर्शकलाई तान्न हुनेछ । यस्तै प्रतियोगिताको सनसनी इन्स्ट्राग्राम, टिकटक र अन्य सामाजिक सञ्जालमा देख्न पाइनेछ । सन् २०२१ को टोकियो ओलम्पिकमा लगभग दर्शक नै नभएको स्थिति थियो । यस्तोमा यसपल्ट दर्शकको ओलम्पिकमा पुनरागमन हुँदै छ । सन् २०२२ को शीतकालीन ओलम्पिक पनि चीनमा लकडाउनकै स्थितिमा भएको थियो । धेरै अवार्ड जितिसकेका फ्रान्सेली थिएटर निर्देशक थोमस जोलीले पूरा पेरिस सहरलाई उद्घाटन समारोहका लागि प्रयोग गरेका छन् । यसक्रममा देखाउने प्रयास गरिनेछ, फ्रान्सेली जनता र यसको इतिहास । त्यसमध्ये सबैभन्दा बढी आकर्षण त ३ सय ३० मिनेट अग्लो आइफल टावर नै हुनेछ । कम्तीमा पनि ३ लाख २० हजार दर्शकले प्रत्यक्ष उद्घाटन समारोह हेर्नेछन् । सहभागी खेलाडीको परेड यही सेन नदीमाथि अगाडि बढ्ने ढुंगामा हुनेछ । यसबीच १ सय ५० किलोमिटरको क्षेत्रको पेरिसको आकाश नो फ्लाई जोन हुनेछ । सन् २०१५ मै मात्र पेरिसमा घातक आतंककारी आक्रमण भएको थियो । यसको पीडा अझै देख्न सकिन्छ । यस्तोमा ओलम्पिक दीप प्रज्ज्वलित गर्ने काम कसले गर्नेछ त ? जिनेदिन जिदान वा अन्य केही फ्रान्सेली खेल नायक अथवा त्यही आतंककारी आत्मघाती आक्रमणमा ज्यान गुमाउनेको परिवार पनि हुन सक्नेछ । नोभेम्बर १३ को त्यस घटनामा १ सय ३० को मृत्यु भएको थियो । इस्लामिक स्टेटले आत्मघाती बम विष्फोटन गराएका थिए त्यतिबेला । सुरक्षाका लागि ४५ हजार प्रहरी तैनाथ हुनेछन् । सँगै हुनेछन् दस हजार सेना । कुल ३२ खेलको ३ सय २९ विधामा प्रतिस्पर्धा हुनेछ । पदकमा आइफल टावरबाट झिकिएको फलामको अंश पनि हुनेछ । प्रतियोगिताका क्रममा सेन नदीलाई पूर्ण सुरक्षामा राखिनेछ । भौतिक पूर्वाधारमा कमै मात्र लगानी भएको हुनाले पेरिस ओलम्पिकका आयोजकले खासै खर्च गर्नुपरेको छैन, लन्डन २०१२ र रियो दी जेनेरियो २०१६ को ओलम्पिकको तुलनामा । केही हातमा गन्न मिल्ने नयाँ भौतिक पूर्वाधारमा बनाइएका छन् । आयोजकको विश्वास छ, पेरिस ओलम्पिकको प्रभाव धेरै लामो समयसम्म कायम रहनेछ । प्रतियोगिताका कुल लागत ९ अर्ब युरो रहेको छ । त्यसमध्ये आधा त प्रायोजक, टिकट बिक्री र निजी क्षेत्रको कोषबाटै पूर्ति हुनेछ । टोकियो, रियो र लन्डनको तुलनामा पेरिसको खर्च आफैंमा कम छ । अब त उद्घाटन समारोहमा प्रयोग हुने आतिसबाजी सम्झनामै मात्र सीमित छ । त्यसैले पेरिस आफैं प्रकाशको सहरका रूपमा चम्किरहने छ ।"
स्यान्टु र प्रिन्सले भोलिपल्टै खेल्ने,"(काठमाडौं)पेरिस ओलम्पिकको शुक्रबार हुने उद्घाटन समारोहमा नेपालको झन्डा टेबलटेनिसका स्यान्टु श्रेष्ठ र जुडोकी मनिता श्रेष्ठ प्रधानले संयुक्त रूपमा बोक्ने भएका छन् । नेपाली टेबलटेनिसले पहिलो पटक ओलम्पिक खेल्न लागेको हो । त्यसमा पनि स्यान्टु दक्षिण एसियाली छनोट प्रतियोगिता जित्दै ओलम्पिक पुगेका हुन् । जुडोकी मनिताले महादेशीय कोटाबाट ओलम्पिकमा स्थान बनाएका हुन् । आफ्नो खेलका दुवै राष्ट्रिय च्याम्पियन नै हुन् । दुवैले १३ औं दक्षिण एसियाली खेलकुदमा पदक जितेका थिए । पेरिस सहरमा यो १०० वर्षपछि हुन लागेको ओलम्पिक हो । यसअघि १९२४ मा आठौं संस्करण भएको आयोजना भएको थियो । फ्रान्सले भने तेस्रो पटक ओलम्पिक आयोजना गरिरहेको छ । सन् १९०० मा दोस्रो संस्करण पनि फ्रान्समै भएको थियो । झन्डै ११ हजार हाराहारीमा खेलाडी यस ओलम्पिकमा प्रतिस्पर्धी बन्दै छन् । २०६ राष्ट्रका यी खेलाडीले ३२ खेलको ३२९ इभेन्टमा प्रतिस्पर्धा गर्दै छ । ब्रेक डान्सिङ खेलले यसै ओलम्पिकमार्फत डेब्यू गर्दै छ । कोभिड१९ महामारीका कारण २०२० को ओलम्पिक एक वर्षपछि २०२१ मा जापानको टोकियोमा गरिएकाले यो तीन वर्षको अन्तरालमै आयोजना हुन लागिरहेको छ । गेम्स वाइड ओपन स्लोगान हुन लागेको ओलम्पिकको उद्घाटन नै इतिहासमा पहिलो पटक स्टेडियमबाहिर हुँदै छ । फ्रान्सको प्रख्यात सेन नदी लाई केन्द्रविन्दुमा राखेर ओलम्पिकको उद्घाटन गरिने कार्यक्रम छ । खेलाडीले मार्चपास सेन नदीमा डुंगा चढेर गर्नेछन् ।नेपालबाट ६ खेलमा ७ खेलाडीले भाग लिएका छन् । स्यान्टु र मनिताबाहेक एथलेटिक्सकी सन्तोषी श्रेष्ठ, ब्याडमिन्टनका प्रिन्स दाहाल, पौडीका एलेक्जेन्डर शाह र डुवाना लामा तथा सुटिङकी सुस्मिता नेपाल रहेका छन् । टेबलटेनिससँगै ब्याडमिन्टनको पहिलो ओलम्पिक सहभागिता हो । प्रशिक्षकको जिम्मेवारीमा एथलेटिक्सकी कान्तिकुमारी महतो महतो, टेबलटेनिसका राजेन्द्र कपाली, जुडोकी देवु थापा, पौडीकी नयना शाक्य र सुटिङका प्रदीप खाती रहेका छन् । ब्याडमिन्टनबाट भने प्रशिक्षकको सहभागिता रहेको छैन । राष्ट्रिय खेलकुद परिषद्का सदस्यसचिव टंकलाल घिसिङ सेफ द मिसन रहेको नेपाली पेरिस ओलम्पिक टोली २७ सदस्यीय रहेको नेपाल ओलम्पिक कमिटीले जनाएको छ ।उद्घाटन समारोहमा सन्तोषीबाहेक सबै खेलाडीको सहभागिता रहनेछ । म्याराथन धाविका सन्तोषीको खेल ओलम्पिकको अन्तिम दिन रहेकाले उनी जुलाई ३० मा मात्र पेरिस जानेछिन् । पेरिस ओलम्पिकमा दक्षिण एसियाली राष्ट्रमा भारतबाहेक अन्य राष्ट्रका खेलाडीको सहभागिता न्युन छ । जसमा नेपालले ७, पाकिस्तानले ७, श्रीलंकाले ६, बंगलादेशले ५, माल्दिभ्सले ५ र अफगानिस्तानले ४ र भुटानले ३ खेलाडीको सहभागिता गराउँदै छ । खेलाडी सहभागिताको हिसाबमा शीर्ष तीन देशमा अमेरिकाले ५९२, आयोजक फ्रान्सले ५७३ र अस्ट्रेलियाले ४६० खेलाडी उतार्दै छन् । नेपालका दुई छिमेकी चीनले ३८८ र भारतले ११३ खेलाडी पेरिस ओलम्पिकमा उतार्ने भएका छन् । उद्घाटनको भोलिपल्टै टेबलटेनिस र ब्याडमिन्टनको खेल सुरु हुने भएकाले नेपाली खेलाडीको प्रतिस्पर्धा रहेको छ । फुटबल खेल भने बुधबारबाटै सुरु भइसकेको छ । टेबलटेनिसको प्रारम्भिक ड्र अनुसार मेन्स सिंगलमा स्यान्टुले सेनेगलका इब्राहिमा डायवलाई पहिलो प्रतिद्वन्द्वी पाएका छन् । फ्रान्समै जन्मेका डायवले जुनियरस्तरमा फ्रान्सबाटै खेलेका थिए । उनी सेनेगली पिता र मालियन आमाका सन्तान हुन् । ३१ वर्षे उनले १३ औं अफ्रिकन गेम्स २०२३ मा कांस्य पदक जितेका थिए ।त्यो खेल जित्ने खेलाडी नै राउन्ड अफ ६४ को चरणमा प्रवेश गर्नेछन् । त्यहाँ विजयी भए स्यान्टुको भेट ३२ वर्षे हङकङका वाङ चुन टिङसँग हुनेछ । हाल ३८ औं वरीयता पाएका टिङ सन् २०१७ मा छैटौं विश्व वरीयतासम्म पुगेका थिए ।ब्याडमिन्टन मेन्स सिंगलमा ३६ देशका ४१ प्रतिस्पर्धी छन् । प्रिन्स समूह पी मा छन् । उद्घाटनको भोलिपल्ट शनिबार पेरिसस्थित पोर्टे डे ला चापेल एरिनामा प्रिन्सले विश्व नम्बर दुई वरीयता तथा दुईपल्टका विश्व च्याम्पियन डेनमार्कका भिक्टोर एक्सेल्सनसँग पहिलो खेल खेल्नेछन् । त्यसपछि जुनियरतर्फ विश्व नम्बर एक भइसकेका प्रिन्सको भेट तीनपल्ट ओलम्पिक खेलिसकेका इजरायलका मिसा जिल्बरमन र आयरल्यान्डका नहत गुएन हुनेछ । मिसा युरोपियन च्याम्पियनसिपका पदकधारी हुन् । आइरिस गुएन पनि युरोपियन यू१७ च्याम्पियनसिपका स्वर्ण विजेता हुन् । राउन्ड रोबिनमा प्रतिस्पर्धा गरेपछि यस समूहका शीर्षस्थानमा रहने खेलाडी सिधै क्वाटरफाइनल पुग्नेछ । सुटिङकी सुस्मिताको खेल भने जुलाई २८ मा रहेको छ । उनले महिला १० मिटर एयर राइफलमा प्रतिस्पर्धा गर्नेछिन् । जुडोकी मनिताले जुलाई २९ मा खेल्नेछिन् । उनको खेलको प्रारम्भिक ड्र भने आएको छैन । मनिताले महिला ५७ केजीमुनि तौल समूहमा प्रतिस्पर्धा गर्नेछिन् ।पौडीकी डुवानाको महिला २०० मिटर फ्रिस्टाइल प्रतिस्पर्धा गर्नेछिन् । उनको खेल जुलाई २८ मा छ । यस इभेन्टमा २७ देशका ३१ प्रतिस्पर्धी छन् । हङकङमा अध्ययनसँगै प्रशिक्षण गरिरहेकी डुवाना उतैबाट पेरिस गएकी हुन् ।पौडीका अर्का खेलाडी एक्लेक्जेन्डरले पुरुष १०० मिटर फ्रिस्टाइलमा सहभागिता जनाउने छन् । उनको प्रतिस्पर्धा जुलाई ३० छ । यस इभेन्टमा ६५ देशका ७९ पौडीवाजले प्रतिस्पर्धा गर्नेछन् । अमेरिकामा रहेका एलेक्जेन्डर त्यहीं तयारी गरेर पेरिस ओलम्पिक पुगेका हुन् । धाविका सन्तोषीले भने महिला म्याराथनमा सहभागिता जनाउने छिन् । यो ओलम्पिक समापनको दिन अगस्ट ११ मा हुनेछ । विश्वका ९५ महिला धाविकाले भाग लिने छन् । नेपालले तेस्रो पटक ओलम्पिकको महिला म्याराथनमा भाग लिन लागेको हो । यसअघि एटलान्टा १९९६ र सोल १९८८ मा भाग लिएको थियो ।"
