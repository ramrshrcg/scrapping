शीर्षक,विवरण
"जनधनको क्षति, नेपाली आकाशको बदनामी १० वर्षमा १२ हवाई दुर्घटना, जिम्मेवार को ?","सांसद जबराले हवाई दुर्घटनाको जिम्मेवारी प्राधिकरणको नेतृत्वले लिने कि नलिने भन्ने प्रश्न पनि गरेका थिए । विमान दुर्घटनापछि विभिन्न आयोग बन्छन्, रिपोर्टहरू आउँछन् । ती रिपोर्टमा पाइलट, जहाजलाई दोषी भनिन्छ, मेन्टेनेन्स कि टेक्निकल समस्या भनिन्छ । प्राधिकरणले कहिले दोष लिनु पर्दैन ? उनले भने, अहिलेका प्राधिकरणका महानिर्देशक फेब्रुअरी २०२२ मा नियुक्त हुनुभयो । यस बीचमा ७ वटा दुर्घटना भएको छ र ११८ भन्दा बढी यात्रुको मृत्यु भएको छ ।संसदीय समिति बैठकमै दुर्घटनाको जिम्मेवारी लिन्छु भन्ने महानिर्देशक प्रदीप अधिकारीले राजीनामा गर्नुपर्ने जबराको भनाइ थियो । मुखले जिम्मेवारी लिनुभयो तर अरू देशमा यस्तो घटना भयो भने राजीनामा दिने चलन छ । अहिलेको डीजीले राजीनामा दिनु पर्दैन ? राजीनामा नदिए सरकारले अनुसन्धान चलिरहेको बेलासम्म डीजीलाई निलम्बन गर्नुपर्दैन ? उनले भने । कांग्रेस सांसद राजेन्द्र बजगाईंले हवाई क्षेत्र कमजोर हुँदा पर्यटन क्षेत्र कोमामा गइसकेको बताए । तर, जिम्मेवार निकायले सही काम नगरेको उनको भनाइ थियो । सौर्य एयरलाइन्सको विमान दुर्घटनापछि संसद्मा विषय उठान भएको तर नागरिक उड्डयन प्राधिकरणका महानिर्देशक अधिकारीले गलत बयानबाजी गरेको बजगाईंले बताए । नागरिक उड्डयनका डीजीले गधासँग चुनौती नगर्ने भनेर स्टाटस लेख्नुभएको छ । उहाँ नेपाल सरकारको एक कर्मचारी हुनुहुन्छ । सरकारका कर्मचारीले हामी सार्वभौम सांसदले उठाएका कुरालाई गधासँग तुलना गर्नुभएको छ, उनले भने ।"
महिला अत्याचारका 'बादशाह,"एसएसपी आचार्य नेतृत्वको टोलीले कांग्रेस नेता तथा प्रदेश सांसद कुर्मीसहितका व्यक्तिकै मिलेमतोमा निर्मला कुर्मीलाई जबर्जस्ती नियन्त्रणमा लिई शारीरिक, मानसिक र मनोवैज्ञानिक त्रास मा पारेर सम्पत्ति हडपेको ठहर गर्दै पाँच कसुरमा मुद्दा चलाउनुपर्ने निष्कर्ष निकालेको थियो । यससम्बन्धी प्रहरीको प्रतिवेदन गोप्य राखिएको छ र सत्ताशक्तिको दबाब र प्रभावका कारण बादशाहविरुद्ध थप अनुसन्धान पनि अघि बढाइएको छैन । प्रहरी अनुसन्धानमा रहेकै बेला कुर्मीलाई कांग्रेसले बाँके ३ (२) बाट प्रदेश सांसदमा उम्मेदवार बनाएर जिताएको थियो । उनी साउन ९ मा मन्त्री नियुक्त भएका हुन् । तर नियुक्तिलाई लिएर कांग्रेसभित्रै असन्तुष्टि चुलिएको छ । विवादकै कारण मुख्यमन्त्री चेतनारायण आचार्यले मन्त्रीहरूको कार्यविभाजन गर्न सकेका छैनन् । राष्ट्रिय मानवअधिकार आयोगकी पूर्वसदस्य मोहना अन्सारी विवादित र आपराधिक पृष्ठभूमिका व्यक्ति सांसद, मन्त्री भएर उनीहरूबाटै आम नागरिक शासित हुनुपर्ने अवस्था आउनु विडम्बनापूर्ण रहेको बताउँछिन् । गृह मन्त्रालयका एक अधिकारीका अनुसार एसएसपी आचार्य नेतृत्वको टोलीले तयार पारेको प्रतिवेदन कार्यान्वयनका लागि २०८० कात्तिक ३ मै बाँके प्रहरीलाई पठाइएको थियो । तर शक्ति समूहको अवरोधका कारण अनुसन्धान अघि बढेको छैन । निर्मला कुर्मीको शंकास्पद मृत्यु र उनको सम्पत्ति हिनामिना प्रकरणमा बादशाह कुर्मीसहितका व्यक्तिको संलग्नतामा कुनै शंका छैन । प्रहरीका विभिन्न संयन्त्रले गरेका अनुसन्धानबाट यही देखिन्छ, एक प्रहरी अधिकृतले कान्तिपुरसँग भने, तर प्रतिवेदनले सिफारिस गरेबमोजिम मुद्दा चलाउन राजनीतिक तहबाट असहयोग भइरहेको छ । नेपाल प्रहरीका प्रवक्ता डीआईजी दानबहादुर कार्की भने निर्मला कुर्मी प्रकरणको अनुसन्धान बाँके प्रहरीले गरिरहेको दाबी गर्छन् । किटानी जाहेरी परेपछि नै यसमा प्रहरीले निरन्तर अनुसन्धान गरिरहेको छ । घटनास्थल देशबाहिर रहेकाले त्यसतर्फ पनि आवश्यक लेखापढी भइसकेको छ, उनले भने, यसलाई गम्भीर रूपमा लिएरै यसअघि पनि प्रहरी प्रधान कार्यालयले अनुसन्धानलाई प्रभावकारी बनाउन छुट्टाछुट्टै टोली बाँके खटाइएको थियो ।बाँकेको साविक परस्पुर गाविस वडा नम्बर ९ (हाल नेपालगन्ज उपमहानगरपालिका१७ की निर्मलाका श्रीमान् महलु कुर्मीको २०६२ मंसिर २८ मा मृत्यु भएको थियो । त्यसपछि निर्मला २ छोरा रामसागर र सुरेशकुमारका साथ बस्दै आएकी थिइन् । रामसागरको २०६६ मंसिर १६ र त्यसको ११ दिनपछि सुरेशकुमारको मंसिर २७ मा मृत्यु भयो । ४ बिघा ८ कठ्ठा १० धुर खेतबारी र १ कठ्ठा १६ धुर घरबारी निर्मलाका नाममा जायजेथाका रूपमा कायम थियो । त्यसपछि दुवै छोराको मृत्युपछि बेसहारा बनेकी निर्मलाको सम्पत्ति हिनामिनाको खेल भएको देखिन्छ । पछि निर्मलाले भारतीय नागरिक मकुल कुर्मीसँग विवाह गरेको र २०७६ चैत १४ मा भारतको उत्तरप्रदेश ग्राम पञ्चायत जगन्नाथपुरमा उनको मृत्यु भएको बताउने गरिएको छ । उनको मृत्यु स्वाभाविक थियो वा शंकास्पद भन्नेमा पनि विवाद छ । बाँके प्रहरीमा २०७७ चैत २० मा दायर किटानी जाहेरीअनुसार २०७५ माघ १० गते करिब १० बजे बादशाह कुर्मी, कृष्णमुरारी सिंह, कुबर बब्बन सिंह, उर्मिला कनौजिया, अम्मरलाल कुर्मी, धीरेन्द्र सिंह, रमेश थापा, पार्वती विष्ट, भारतीय नागरिक मुनिम कुर्मी र वतन नखुलेका अरु ४ भारतीयको मिलेमतोमा अपहरण गरी निर्मला कुर्मीलाई अपहरण गररे लगिएको थियो । त्यही बेला उनका नाममा रहेको घरजग्गा जबर्जस्ती हस्तान्तरण गर्न लगाएको र पोल खुल्ने डरले हत्या गरी बेपत्ता पारेको जाहेरीमा उल्लेख छ । प्रहरीले बादशाहसहित ८ नेपालीलाई पक्राउ गरी बयान लिएको थियो तर पछि सरकारी वकिल कार्यालयको आदेशपछि प्रहरीले उनीहरूलाई हाजिरी जमानिमा रिहा गर्यो । दबाबप्रभावमा अनुसन्धान रोकिएपछि महिला अधिकार मञ्चका तर्फबाट रुबी खानको नेतृत्वमा निर्मला कुर्मीको न्यायका लागि भन्दै २०७८ भदौ १३ देखि १९ सम्म बाँकेमा आन्दोलन भयो । दोषीमाथि कारबाहीको माग गर्दै अधिकारवादी र स्थानीय नेपालगन्जबाट पैदलयात्रा गरेरै २०७८ असोज २० मा काठमाडौं आइपुगे । उनीहरू माइतीघरमा अनशन नै बसेका थिए । सरकारले गृह मन्त्रालयका सहसचिव हीरालाल रेग्मीको संयोजकत्वमा छानबिन समिति गठन गर्नुका साथै दोषीमाथि कारबाही गर्ने प्रतिबद्धता गरेपछि आन्दोलन स्थगित भएको थियो ।उता बाँके प्रहरीले अनुसन्धान जारी राखेको थियो । सीआईबीका एसपी कमल थापा नेतृत्वको टोलीले २०७८ फागुन २५ मा बाँके पुगेर अनुसन्धानलाई सघाएको थियो । बेसहारा निर्मलाले भारत बहराइचको पुरेबेचाई भन्ने ठाउँमा अर्जुन कुर्मीसँग विवाह गरेको अनुसन्धानमा भेटियो । किटानी जाहेरीकर्ताले उक्त विवाह र निर्मलाको मृत्युको आधिकारिकता जाँचका लागि भारत सरकारसँग कूटनीतिक पहल गर्न माग गर्दा सरकारले त्यसलाई वास्तै नगरेको पनि भेटियो । यस प्रकरणलाई सरकारले अलमल्याएर आरोपितलाई जोगाउन खोजेको भन्दै जाहेरीकर्ताले आन्दोलन थालेपछि प्रहरी प्रधान कार्यालयले निर्मला कुर्मी प्रकरणमा अनुसन्धान गर्न २०७९ फागुनमा एसएसपी आचार्यको नेतृत्वमा छुट्टै टोली खटाएको थियो । आचार्य नेतृत्वको अनुसन्धान टोलीले बादशाह कुर्मीसहितका व्यक्तिको संलग्नतामा निर्मलालाई शारीरिक, मानसिक तथा मनोवैज्ञानिक त्रासदीमा पारी सम्पत्ति हडप्नेखाने परिपञ्च गरेको पुष्टि भएको निष्कर्ष निकाल्यो । त्यहीअनुसार अपराध कार्यमा निभाएको भूमिकाका आधारमा मुलुकी ऐन २०२० को किर्ते कागजातको महल, मुलुकी अपराध संहिताको दफा २४९ को ठगी, २५२ मा उल्लेखित आपराधिक विश्वासघातसम्बन्धी कसुर, २५३ मा उल्लेखित आपराधिक लाभ दिन नहुनेसम्बन्धी कसुर र २७६ मा उल्लेखित किर्तेसम्बन्धी तथा सम्पत्ति शुद्धीकरणका दफा लगाएर अनुसन्धान गरी गरी मुद्दा चलाउनुपर्ने रायसहित प्रतिवेदन तयार गरेर टोलीले सरकारलाई बुझाएको थियो । यही प्रतिवेदन कार्यान्वयनका लागि २०८० कात्तिकमा प्रहरी प्रधान कार्यालयले बाँके प्रहरीमा पठाएको थियो ।प्रतिवेदनले निर्मला कुर्मीका श्रीमान्, छोराहरू र निज स्वयंको मृत्यु भइसकेको र निजको सम्पत्ति खाने कानुनबमोजिमको हकदार खुल्न नआएकाले सो सम्पत्ति कसुरजन्य सम्पत्ति तथा साधन ऐन २०७० को दफा ११ तथा अन्य प्रचलित कानुनसमेतका आधारमा सरकारीकरण गर्नुपर्ने राय पनि दिएको छ । तर प्रतिवेदनले किटान गरेअनुसार बादशाह कुर्मीसहितका व्यक्तिले हडपेको सम्पत्ति न सरकारका नाममा कायम भएको छ, न कसुरमा संलग्नलाई कारबाही । उल्टै आरोपित कुर्मी मन्त्री नियुक्त भएका छन् ।"
भूराजनीतिमा रुमल्लिएको पेरिस ओलम्पिक,"(काठमाडौं)नाममा के छ ? सबथोक हुन्छ । हुँदैन थियो त दक्षिण कोरिया पूरा देश नै त्यसै रिसाउने थिएन । भयो के भन्दा पेरिस ओलम्पिक २०२४ को उद्घाटन समारोहमा दक्षिण कोरियाली टिमको पालो आउँदा नाम लिइएको थियो, डेमोक्रेटिक पिपुल्स रिपब्लिक अफ कोरिया भनेर । यो चाहिँ उत्तर कोरियाको औपचारिक नाम हो । शत्रु देशको नाम उसकै हो भनेर औपचारिक रूपमै घोषणा हुँदा दक्षिण कोरिया रिसाउने नै भयो, अन्तर्राष्ट्रिय ओलम्पिक कमिटीसम्म नै गुनासो पुग्यो ।र, कमिटीले माफी नै माग्नुपर्यो । अझ दक्षिण सुडानको कुरा । बास्केटबलको एउटा खेलमा दक्षिण सुडान प्युटोरिकाविरुद्ध भिड्दै थियो । खेल अगाडि जति बेला दक्षिण सुडानको राष्ट्रिय गीत बजाउनुपरेको थियो, बज्यो सुडानको । तुरुन्तै होहल्ला भयो । आयोजक अप्ठ्यारोमा परिहाल्यो । यसमा पनि ओलम्पिक कमिटीले माफी नमागी सुखै भएन । यस्ता केही न केही बिग्रेका घटना त पेरिस ओलम्पिकमा कतिकति, भनेर साध्यै छैन । अब त भन्न सुरु भएको छ, यसपल्टको ओलम्पिक अहिलेसम्मकै सबैभन्दा खराब हुन सक्छ । धेरैलाई ओलम्पिक भिलेजमै समस्या । अझ धेरैलाई त्यस भिलेजमा उपलब्ध खानामै समस्या । खेलाडीले आफूले भने जति पनि खान नपाउने पनि अवस्था । फेरि भिलेजबाट खेल स्थल जान उत्तिकै समस्या । पेरिस सहरको पूरा यातायातमै पनि समस्या । विशेषतः रेल संरचनामै । सञ्चार सम्बन्धमै पनि गतिलो हुन सकेन । यो त समस्याकै शृंखला भयो, त्यो पनि भर्खर प्रतियोगिता सुरु भएको स्थितिमा ।भन्न त पेरिसको दाबी नै छ, यत्तिको ओलम्पिक कहिले पनि भएको छैन्, हुने पनि छैन । तर त्यस्तो हुन सकेको छैन । पेरिस ओलम्पिकको उद्घाटन समारोहलाई लिएर पनि धेरैलाई केही न केहीमा चित्त बुझेको छैन । धेरैलाई त गम्भीर गुनासो नै रहेको छ । लियोनार्दो दा भिन्चीको एउटा महान् कृति हो, द लास्ट सपर । यसमा यशु आफ्ना १२ शिष्यसँग अन्तिम भोज लिएको दृश्य छ । उद्घाटन समारोहमा यसकै नक्कल गरेर घोचपेच गर्न खोलिएको आरोप छ ।त्यसैले फ्रान्सभित्रै पनि यो ओलम्पिकलाई बहिस्कार गरौं भन्ने सम्मका नारा लाग्ने गरेका छन् । फ्रान्सेली इसाई धार्मिक नेताहरूले त खुलेर यसको विरोध गरिरहेका छन् । आयोजकका तर्फबाट भने उही अपेक्षित उत्तर मात्र आएको छ र यो हो, हाम्रो उद्देश्य यस्तो थिएन नै । अनि यदि कसैलाई साँच्चै चोट लागेको छ भने, हामी माफी माग्न चाहन्छौं । हुँदाहुँदा अमेरिकी राष्ट्रपति चुनावका एक प्रत्याशी डोनाल्ड ट्रम्पले समेत यत्तिको हुनै नपर्ने धारणा पोखिसकेका छन् ।यो सबै पृष्ठभूमि किन पनि भन्दा पेरिस ओलम्पिक २०२४ ठ्याक्कै जोडिनुपर्ने खेलसँग मात्रै हो । पेरिस ओलम्पिकमा खेलाडीको बहादुरी र नायकत्वको चर्चा हुनुपर्ने हो । तर चर्चा भने राजनीतिसँग जोडिएर भइरहेको छ । कुनै पनि ठूलो खेल महोत्सव तात्कालीन राजनीतिक घटनाक्रमबाट अछुतो त रहन सक्ने नै भएन । तर पेरिस ओलम्पिक यी घटनाक्रमबाट अत्याधिक प्रभावित रहे । त्यसैले खेलको मैदानी कथाभन्दा राजनीतिकका कुराले बढी महत्त्व पाएका छन् ।ओलम्पिक कमिटीको नारा नै हो, खेलमा राजनीति छिर्नु हुन्न । तर राजनीति खेलमा मज्जाले छिरिरहेको छ । यसका लागि एउटा कमिक्सको प्रसंग सान्दार्भिक नै हुन्छ । कमिक्सका पारखीका लागि एस्ट्रिक्स खुबै प्रिय नाम हो । विश्वमा असाध्यै रूचाइएको कमिक्सको शृंखलामा पर्छ, एस्ट्रिक्स । त्यसमध्ये एउटा कथाको शीर्षक नै रहेको छ, एस्ट्रिक्स एट द ओलम्पिक गेम्स । यसमा एस्ट्रिक्स ओलम्पिकमा सहभागी हुन आफ्नो गाउँबाट यात्रा गर्छन् । यसमा ओलम्पिकका खराव पक्षबाट मज्जाले उजागर गरिएको छ । यसका लेखक फ्रान्सेली चित्रकार रेने र अल्बर्टो हुन् । यो एक प्रकारले प्राचीन ओलम्पिकको कुरा भयो । संयोगले आधुनिक ओलम्पिकका जन्मदाता मानिएका पिएर डे कुर्टबिन पनि फ्रान्सेली नै हुन् । उनी इतिहासकार पनि थिए । अनि शिक्षाविद् पनि । सन् १८९६ मा उनले ग्रिसबाट ओलम्पिक आयोजनाको सुरुआत गर्दा उद्देश्य राखिएको थियो, खेलबाट शान्तिको स्थापना । अर्को शब्दमा भन्दा खेलको आयोजना नै शान्ति कायम होस् भनेर हो ।तर मैदानमा यस्तो भएको चाहिँ कहिले छ र भने ? उदाहरण दिन सकिने घटना हातको औंलामा गन्न सकिन्छ । पेरिस ओलम्पिकको फुटबलतर्फ पहिलो खेल इजरायलको जुरेको थियो । खेलमा क्रममा इजरायलको राष्ट्रिय गीत त बज्नै पर्यो । तर जति बेला गीत बज्यो, दर्शकले त्यसको सक्दो खिल्ली उडाए । उल्टै गीतका क्रममा धेरैले फ्री प्यालेस्टाइन को नारा लगाइरहेका थिए । यसपल्टको ओलम्पिकमा दस हजारभन्दाबढी खेलाडीको सहभागिता छ ।यी खेलाडीहरू दुई सयभन्दा बढी देशका हुन् । इजरालयको टिम भने ८८ खेलाडीको रहेको छ । तिनै खेलाडीलाई फ्रान्सले विशेष सुरक्षा व्यवस्था गरेको छ । त्यतिले नपुगेर इराजयका सुरक्षाकर्मी पनि खेलाडी सँगसँगै हुनेछन् । डर छ, कतै इजरायली खेलाडीमाथि कहीं कतै आक्रमण त हुने हैन् ? फेरि यो भन्दा बढी इजरायललाई यस ओलम्पिकमा सहभागिता गराउन दिएकैमा धेरैको आपत्ति छ । सबैलाई थाहा छ, अहिले गाजामा युद्ध चलिरहेको छ ।अहिलेसम्म ३९ हजारभन्दा बढीको मृत्यु भइसकेको छ । प्यालेस्टानविरुद्ध जसरी इजरालय आक्रामक भएर प्रस्तुत भइरहेको छ, त्यसको त पश्चिमेली देशहरूले नै विरोध गरिरहेका छन् । ओलम्पिकको इतिहास पल्टाएर हेर्ने हो भने फरकफरक अवसरमा खेल भावनालाई तहसनहस पार्ने गरेर युद्ध छेडेका देशलाई प्रतिबन्ध लगाउने चलन छ । धेरैको मत छ, इजरायलले प्यालेस्टाइनी भूमिमा जे गरिरहेको छ, त्यो ठीक छैन । बेठीक मात्र होइन्, इजरालयको काम नै बर्बरपूर्ण छ ।पेरिस ओलम्पिक उद्घाटन समारोहमा प्यालेस्टाइनको झन्डा बोकिरहेका बक्सर वासिम अबु सालले बालबालिकालाई बम हानिएको चित्रण गर्ने सर्ट लगाएका थिए । यो सर्टले प्यालेस्टाइनको वर्तमान चित्रलाई प्रतिनिधित्व गर्छ, आफ्नो पहिलो खेलमै हारेका सालले फ्रान्सेली समाचार संस्था एएफपीलाई भने, बालबालिकाहरूलाई निर्दयीरूपमा मारिएको छ, बालबालिका जसको अभिभावक सहिद भएका छन्, उनीहरू खाना र पानी खान नपाई बाँचिरहेका छन् । मैदानभित्र, खेलका दौरान तथा उद्घाटन र समापन समारोहमा राजनीतिक सन्देश दिन खोज्नेलाई अन्तर्राष्ट्रिय ओलम्पिक कमिटी (आईओसी) ले निलम्बन गर्ने गरेको छ । तर खेलाडीहरूले यो कुरा प्रेस कन्फ्रेन्समा वा समाजिक सञ्जालमा बोल्न सक्ने छन् । प्यालेस्टाइन ओलम्पिक कमिटीका अध्यक्ष जिब्रिल राजोउबले यो शान्तिको सन्देश र ध्यान आकृष्ट गर्ने सन्देश भएको जनाए । यो युद्धविरोधी र हत्याविरोधी सन्देश हो । प्यालेस्टाइन ओलम्पिक कमिटिले पेरिस ओलम्पिकको उद्घाटनअघि नै इजरायली खेलाडीलाई निलम्बन गर्नुपर्ने भनेर आईओसीलाई पत्र लेखेको थियो । जसले ओलम्पिक चार्टरलाई उल्लंघन गरेको छ, त्यसलाई यो कारबाही गर्ने समय हो । दोहोरो चरित्रले खेलकुदमा राम्रो सन्देश दिँदैन, राम्रो नियत भएकाहरूलाई पनि यो गलत हो । इजरायलविरुद्ध कुनै कारबाही नलिनु युरोपको विरासत र तिनीहरूको अपराधको हिस्सा हो, राजोउबले दोस्रो विश्वयुद्धमा गरिएको होलोकोस्ट (नरसंहार) को उदाहरण दिँदै भने । पेरिस ओलम्पिकमा प्यालेस्टाइनका ८ खेलाडी खेलिरहेका छन् र उनीहरूले त्यसमा इजरायली प्रतिद्वन्द्वी परेमा नखेल्ने पनि घोषणा गरेका छन् । तर पनि यही इजरायलले पेरिस ओलम्पिकमा भाग लिइरहेको छ । आलोचकरू के मान्छन् भने खासमा इजरायलमाथि प्रतिबन्ध लगाउनुपर्ने थियो । जस्तो, सन् १९२० मा एन्त्रोपमा भएको ओलम्पिकका बेला जर्मनी, अस्ट्रिया, हंगेरी, बुल्गेरिया र टर्कीलाई सहभागिताबाट वञ्चित गरिएको थियो, प्रथम विश्वयुद्धमा उनीहरूको भूमिकाका लागि । सन् १९२४ को ओलम्पिकमापनि जर्मनीले भाग लिन पाएन् । सन् १९४८ मा लन्डनमा ओलम्पिक हुँदा यस्तै प्रतिबन्ध जर्मनी र जापानविरुद्ध थियो ।कारण थियो, दोस्रो विश्व युद्धमा तिनीहरूले खलेको भूमिका । सन् १९६४ देखि १९९२ सम्म रंगभेदी नीतिका कारण दक्षिण अफ्रिका प्रतिबन्धबाट गुज्रेको थियो । सन् १९७२ मा जिम्बावेले पनि उसको रंगभेदी नीतिकै कारण म्युनिक ओलम्पिकमा भाग लिन पाएन् । पछिल्लो समय तालिवान सत्ता चलिरहेको बेला सन् २००० को ओलम्पिकमा अफगानिस्तानको सहभागिताको अवसर पाएन । कुरा त रुस र बेलारुसको फनि छ ।रुसले युत्रेनमाथि आक्रमण गरेको साढे दुई वर्ष पनि भइसकेको छ । रुसलाई बेलारुसले साथ दिइरहेको छ । कम्तीमा यी दुई देशमाथि पेरिस ओलम्पिकमा प्रतिबन्ध पनि छ । पेरिस ओलम्पिकका क्रममा रुस र बेलारुसको नाम कतै सुन्न पाइने छैन । सबैलाई थाहा छ, रुस विश्व खेलकुदको महाशक्ति हो । रुससँग विश्वस्तरीय खेलाडीको कुनै कमी छैन । बेलारुस पनि खेलकुदमा कम्तीको छैन । तर पनि यी दुई देश पेरिस ओलम्पिकमा अनुफस्थित नै छन् ।कारण, सबैलाई थाहा छ, युत्रेनमाथि रुसी आक्रमण । तर तिनै देशका खासखास खेलाडी भने पेरिसमा छन । सायद, तिनले पदक पनि जित्ने छन् । तर देशको नाममा होइन । यी खेलाडीले एआईएनएस को नाममा खेल्छन् । त्यसो भनेको इन्डिभ्युजल न्युट्राल एथलेट्स हो । यहाँनिर रुस र बेलारुसतिर हल्का सहानुभूमि राख्ने पनि छन् । तिनको तर्क हो, इजरायलमाथि प्रतिबन्ध हुन्न भने रुस र बेलारुसमाथि मात्रै प्रतिबन्ध किन त ?सन् २०२२ मै ओलम्पिक कमिटीले रुस र बेलारुसलाई प्रतिबन्ध लगाएको थियो, खेल भावनालाई तोडेको आरोपमा । यसबीच, अन्तर्राष्ट्रिय खेलकुदमा रुस र बेलारुसको कहिले फुर्नआगमन हुने हो, त्यो टुंगो छैन । यसको अर्थ युत्रेन युद्धमा कुनै भूमिका नै नभएका, अझ रुस र बेलारुसले गरेको काममा फरक मत राख्ने खेलाडीले पनि त भाग लिन पाएनन् । चिन्ता यसमा पनि छ । खासमा मूल चिन्ता हो, ओलम्पिकमाथि भूराजनीतिको सिधासिधा प्रभाव ।खासमा ओलम्पिक कहिले पनि भूराजनीतिबाट टाढा रहेन् । इतिहास पल्टाउने हो भने यसका अनेक उदाहरण सजिलै भेटाउन सकिन्छ । सन् १९३६ को ओलम्पिकलाई त हाकाहाकी नाजी ओलम्पिक भनिन्छ । त्यो वर्ष जर्मनीको बर्लिनले ओलम्पिकको आयोजना गरेको थियो । जर्मनीमा ओलम्पिकको आयोजना गर्ने निर्णय भने सन् १९३१ मै भएको थियो । तर त्यसपछि जर्मनीमा नाजी पार्टीको उदय भयो, सत्तामा एडोल्फ हिटलर पुगे ।त्यति बेला पनि बर्लिन ओलम्पिक बहिस्कार गर्नुपर्छ भने नारा लागेकै थियो । यो उति साह्रो प्रभावशाली भने भएन् । तर हिटलर र उनको नाजी पार्टीले यो ओलम्पिकबाट सक्दो स्वार्थ पूरा गर्न खोजे । अझ हिटलरले यो ओलम्पिकको चर्को दुरुपयोग गरे भन्दा हुन्छ । सन् १९५६ को मेलबर्न ओलम्पिकमा पनि बहिस्कारका चर्को नारा लागे । इजरायलले छेडेको युद्धको विरोधमा इजिप्ट, लेवनान र इराकले ओलम्पिकमा सहभागिता जनाएनन् ।त्यही बेला तात्कालीन सोभियत संघले हंगेरीको बुढापेस्टमा गरेको आक्रमणको विरोधमा नेदरल्यान्ड्स, स्पेन र स्विटजरल्यान्डजस्ता देश मेलबर्न गएनन् । सन् १९६८ को ओलम्पिक मेक्सिकोमा भएको थियो । प्रतियोगिता सुरु हुन दस दिन जति अगाडि विद्यार्थीले प्रदर्शन सुरु गरेका थिए । उनीहरूको आपत्ति थियो, देश आफैंमा गरिबीबाट गुज्रिरहेको थियो, तर सरकारले भने भएभरको अर्थ ओलम्पिक आयोजनामै लगाएको छ । प्रदर्शनकारीमाथि गोली प्रहार हुँदा दुई सयभन्दा बढीको मृत्यु भएको थियो ।सन् १९७२ को म्युनिक ओलम्पिकमा त अकल्पनीय घटना नै भयो । ब्ल्याक सेप्टेम्बर नामको प्यालेस्टाइन संगठनले ओलम्पिक भिलेजमा छिरेर इजरायली खेलाडीलाई आफ्नो कब्जामा लिए र त्यसमध्ये दुईको हत्या पनि गरे । उनीहरूको माग थियो, दुई सय प्यालेस्टाइनलाई इजरायली कारगारबाट मुक्ति । सन् १९७६ को ओलम्पिक दुई दर्जन अफ्रिकी देशले बहिस्कार गरे । कारण थियो, ओलम्पिक कमिटीले न्युजिल्यान्डलाई प्रतिबन्ध लगाउन अस्विकार गर्नु ।न्युजिल्यान्डको रग्बी टिमले त्यति नै बेला प्रतिबन्धित दक्षिण अफ्रिकाको भ्रमण गरेको थियो । सन् ८० को दशक शीतयुद्ध उत्कर्षमा थियो । कुनै पनि बेला अर्को विश्वयुद्ध हुन सक्ने भय थियो । यसबीच एउटा ओलम्पिक तत्कालीन सोभियत संघमा भयो भने अर्को ओलम्पिक अमेरिकामा । सन् १९८० को ओलम्पिक मस्कोमा भएको थियो, त्यसलाई अमेरिकालगायत उसका समर्थकले देशले बहिस्कार गरे । जति बेला सन् १९८४ मा लस एन्जलसमा ओलम्पिक भयो, बहिस्कार गर्ने पालो सोभियत संघ र उसका समर्थकको थियो ।यति भनेपछि छर्लङ हुन्छ, लगभग राजनीतिक मुद्दा अहिलेसम्म पनि तिनै हुन् । अनि पात्र पनि लगभग तिनै । खाली फेरिएको भनेको समय र ओलम्पिक आयोजनाका संस्करण हुन् । अहिलेको पेरिस ओलम्पिक पनि यसकै एउटा अर्को कडी भएको छ । समस्या अलिकति बढी के छ भने पेरिस ओलम्पिकमा भूराजनीतिको प्रभाव अलिकति बढी नै भयो । ओलम्पिकमा खेलको भन्दा झेल गर्नेको बढी चर्चा हुन्छ भने त्यसको मज्जा नै के रह्यो र भने ?"
सिग्देल कामु प्रधानसेनापति,"काठमाडौं (कास) नेपाली सेनाका वरिष्ठ रथी अशोक सिग्देलले कायममुकायम प्रधानसेनापतिको जिम्मेवारी पाएका छन् । मन्त्रिपरिषद्को सोमबारको बैठकले सिग्देललाई आगामी साउन २४ देखि लागू हुने गरी कामु प्रधानसेनापति बनाउने निर्णय गरेको हो । प्रधानसेनापति प्रभुराम शर्माको तीनवर्षे कार्यकाल भदौ २४ मा सकिँदै छ । कार्यकाल सकिनु एक महिनाअघि नै बिदामा बस्नुपर्ने परम्परा छ । कामु प्रधानसेनापतिको जिम्मेवारी पाएसँगै सिग्देल भदौ २४ बाट नेपाली सेनाका प्रधानसेनापति बन्न बाटो लगभग तय भएको छ । करिब ३८ वर्षदेखि नेपाली सेनामा सेवारत सिग्देलले स्वदेश तथा विदेशबाट उच्च शिक्षा र सैनिक तालिम लिएका छन् । उनले आर्मी कमान्ड एन्ड स्टाफ कलेज, शिवपुरी र चीनको नेसनल डिफेन्स युनिभर्सिटीबाट स्नातकोत्तर, नेपालको आर्मी वार कलेजबाट हायर कमान्ड एन्ड म्यानेजमेन्ट कोर्स तथा भारतबाट डिफेन्स म्यानेजमेन्ट कोर्स पूरा गरेका छन् । नेपाली सेनाका अनुसार सिग्देलले पदिक पृतना, बाहिनी र गणको कमान्ड गर्नुका साथै प्रतिविद्रोह तथा जंगल वारफेयर स्कुलको कमान्डेन्टका रूपमा जिम्मेवारी निर्वाह गरिसकेका छन् । उनले युद्धकार्य विभाग र व्यवस्था, नीति तथा योजना महानिर्देशनालयको विभागीय प्रमुखका साथै प्रधानसेनापतिको सैनिक सहायकका रूपमा समेत जिम्मेवारी निर्वाह गरिसकेका छन् । सिग्देलसँग संयुक्त राष्ट्रसंघीय शान्ति सैनिकका रूपमा तत्कालीन युगोस्लाभिया, ताजिकिस्तान र लाइबेरियामा काम गरेको अनुभव छ । उपरथीबाट रथीमा बढुवा हुँदा सिग्देलमाथि नागरिकता र शैक्षिक पत्र गडबड गरेको आरोप लागेको थियो । तर पुष्पकमल दाहाल नेतृत्वको तत्कालीन सरकारले सिग्देलको नागरिकता र शैक्षिक प्रमाणपत्रमा कुनै पनि त्रुटि नरहेको भन्दै रथीमा बढुवा गर्यो । त्यसपछि उनको प्रधानसेनापति बन्न बाटो खुलेको हो । प्रधानसेनापति भएपछि सिग्देलले आगामी तीन वर्ष करिब ९६ हजार सैनिक फौजको नेतृत्व गर्नेछन् ।"
सुदूरपश्चिमका राजस्व संकलन हुने कार्यालय सुनसान,"(धनगढी)सेवाग्राहीको अत्यधिक चाप हुने धनगढीस्थित यातायात व्यवस्था कार्यालय आइतबार दिउँसो सुनसान थियो । केही कर्मचारी समूह बनाएर मोबाइलमा लुडो खेल्दै बसिरहेका थिए भने कोही दिन कटाउन मुस्किल भएको बताउँदै दिक्क मानिरहेका थिए । आक्कलझुक्कल आइरहेका सेवाग्राही काम नभएर फर्किरहेका थिए । काठमाडौंबाट सवारीसाधन नामसारीका लागि सरोज चौधरी फाइल ल्याएर कर्मचारीको टेबुलमा पुगे । सुरुमा त उनलाई कर्मचारीलाई भेट्टाउनै मुस्किल पर्यो । केहीपछि उनी शाखा अधिकृत श्याम जोशीको टेबुलमा पुगे । जोशीले प्रदेशको कानुन नआएकाले काम हुन नसक्ने बताएपछि चौधरी निराश भएर फर्किए । सरकारलाई राजस्व तिरेर काम गरौं भन्दा पनि नहुने के गरेका होलान् यस्तो ? उनले दिक्क मान्दै भने । प्रदेश सरकारको सबैभन्दा बढी राजस्व संकलन हुने यातायात व्यवस्था कार्यालयमा गत साउन १ गतेदेखि यही अवस्था छ । कार्यालय प्रमुख नरेन्द्र शाहका अनुसार दैनिक पाँच सय जनासम्मले सेवा लिने र दैनिक सरदर ३० लाख राजस्व संकलन हुने गरेको थियो । साउन १ गतेदेखि कार्यालय ठप्प छ, शाहले भने, थाहा नपाएर टाढाटाढाबाट आएका सेवाग्राहीलाई फर्काउनुपर्दा नराम्रो लाग्छ । घरेलु तथा साना उद्योग कार्यालय र स्थानीय तहमा पनि राजस्व संकलन हुन सकिरहेको छैन । घरेलु तथा साना उद्योग कार्यालयमा उद्योग दर्ता, नवीकरण, पुँजी घटबढलगायत आर्थिक ऐनअनुरूप हुने काम ठप्प छन् । दैनिक ३० जना सेवाग्राही फर्किरहेका छन् । निक्कै समस्या भएको छ, कार्यालय प्रमुख कमल ओझाले भने, मन्त्रालयमा पत्राचार गरेको थिएँ, जवाफ आएन । दैनिक ४० हजारजति राजस्व त रोकिएको छ नै, व्यवसायीलाई निकै अप्ठेरो भइरहेको छ । बैंकको कर्जा नवीकरण गर्नुपर्नेलाई त झन् समस्या भइरहेको उनले सुनाए । मंगलबार पनि एक जना काठमाडौंबाट आएका सेवाग्राही काम नभएपछि निकै दुःखी भएर फर्किनुभयो, कार्यालय प्रमुख ओझाले भने, के गर्नु हाम्रो तहबाट गर्न सकिने कुरा केही भएन । प्रदेश सरकारले यसअघि ल्याएको निजी तथा साझेदारी व्यवसाय ऐनमा दस्तुर उल्लेख नभएकाले हरेक वर्ष बजेटसँगै आउने आर्थिक ऐनअनुसार हुने प्रावधान रहेको ओझाको भनाइ छ । मालपोत कार्यालय कैलालीले भने कानुनबिना नै राजस्वका काम गरिरहेको छ । कार्यालयका नायब सुब्बा योगेश पडालले पुरानै दररेटअनुसार घरजग्गा रजिस्ट्रेसनलगायत प्रदेश कानुनबमोजिम हुने काम गरिरहेको बताए । पछि जे होला, सेवाग्राहीलाई त फर्काउनुभएन नि, उनले भने । सरकारले आवश्यक कानुन ल्याउन नसक्दा सुदूरपश्चिम साउन १ गतेदेखि बजेट शून्यताको अवस्थामा आएपछि सरकारको आम्दानी र खर्च प्रणाली ठप्प बनेको हो । अलमलमा परेको विशेष अधिवेशन सरकार र विपक्षी दलहरूको दाउपेचका बीच साउन ३ गते बजेट अधिवेशन अन्त्य गरिएको थियो । तर विपक्षी दलहरूको माग अनुसार ४ गते प्रदेश प्रमुख मियाँसमक्ष संविधानको धारा १८३ (३) बमोजिम साउन ८ गतेदेखिका लागि आह्वान गरिएको विशेष अधिवेशन अहिले अन्योलमा छ । सुरुको दिन छलफलका विषयको कार्यसूची नभएपछि बैठक स्थगित हुन पुगेको थियो । त्यसक्रममा प्रदेशसभा सचिवालयले प्रदेश प्रमुखको कार्यालयलाई अधिवेशनमा छलफल गर्नुपर्ने विषय उल्लेख गरेर पठाउन भन्दै पत्राचार गरेपछि प्रदेश प्रमुखले विपक्षीले माग गरेबमोजिम विपद्, त्यसबाट उत्पन्न असर, राहतलगायतका सन्दर्भमा छलफल गर्नुपर्ने विषय तोकेर पठाएपछि आइतबार बैठक बसेको थियो । तर सोमबार भने बैठक चल्न सकेन ।तर सरकार पक्ष भने प्रदेशसभाको विशेष अधिवेशन आह्वान भएकोमा रुष्ट थियो । मुख्यमन्त्री दीर्घबहादुर सोडारी बजेट विहीनताको अवस्था टार्न अध्यादेशबाट बजेट ल्याउन चाहन्थे । अधिवेशन जारी रहेका बेला सरकारले अध्यादेश ल्याउन नपाउने भएकाले उनले असार ३० गते बजेट अधिवेशनको अन्त्यका लागि प्रदेश प्रमुखसमक्ष सिफारिस गरेका थिए । प्रदेशप्रमुख मियाँले भने सरकारको सिफारिसलाई पाँच दिन थन्क्याएर साउन ३ गते मात्रै अधिवेशन अन्त्य गरेपछि मुख्यमन्त्री सोडारीले अध्यादेशबाट बजेट ल्याउन गरेको प्रयत्न असफल भएको थियो । त्यसपछि पनि अध्यादेश ल्याउन सक्ने सम्भावना देखेर विपक्षी दलहरूले विशेष अधिवेशनको माग गरेका थिए । विशेष अधिवेशन आह्वान गरिदिएपछि सरकारले अध्यादेशबाट बजेट ल्याउन गरेको प्रयास पूर्णरूपमा विफल भएको थियो । एकातिर बजेट ल्याउन नसकेको अवस्था अर्कोतिर विपक्षीको मागअनुसार विशेष अधिवेशन आह्वान भएपछि सरकारले विशेष अधिवेशनको बैठक सुरुदेखि नै सञ्चालन हुन नदिने रणनीति लिएको थियो । त्यसका लागि कुनै पनि मन्त्री बैठकमा उपस्थित नहुने नीति सरकारले अवलम्बन गरेको थियो । तर, नागरिक उन्मुक्ति पार्टीबाट भूमि व्यवस्था, कृषि तथा सहकारीमन्त्री रहेकी टीका थापा पहिलो र आइतबार आह्वान भएको दोस्रो बैठकमा उपस्थित भइन् । पहिलो दिनको बैठकमा थापाको उपस्थितिलाई झुक्किएर गएको ठानेका मुख्यमन्त्रीले आइतबारको बैठकमा पनि उपस्थित भएर बैठक सञ्चालन हुने अवस्था आए पनि आइतबार नै मुख्यमन्त्री सोडारीले मन्त्री थापालाई पदबाट बर्खास्त गरे । कुनै पनि मन्त्रीसहित सरकार पक्ष बैठकमा नजाने नीतिविपरीत मन्त्री थापा बैठकमा उपस्थित भएकाले उनलाई बर्खास्त गरिएको हो, सरकारका प्रवक्ता अक्कलबहादुर रावलले भने । सोमबारको बैठक भने एक जना मन्त्री पनि उपस्थित नभएकाले बैठक सञ्चालन हुन सकेन । एमाले, माओवादी केन्द्र, नागरिक उन्मुक्ति (रञ्जिता श्रेष्ठ समूह) र एक जना स्वतन्त्र सांसदको समर्थनमा एकीकृत समाजवादी संसदीय दलका नेता सोडारी मुख्यमन्त्री नियुक्त भएका थिए । असार २० गते एमालेले समर्थन फिर्ता लिएपछि मुख्यमन्त्री सोडारी अल्पमतमा छन् । अल्पमतमा भएकै कारण उनको सरकारले बजेट पारित गराउन सकेन । असार १ मा प्रस्तुत बजेट अलपत्र परेर असार मसान्तमा अस्तित्वविहीन भयो । तत्कालीन आर्थिक मामिला मन्त्री रहेका एमाले सांसद सुरेन्द्रबहादुर पालले प्रस्तुत गरेको बजेटको एमालेले नै स्वामित्व नलिएपछि मुख्यमन्त्री सोडारीले न बजेट पारित गराउन सके, न वैकल्पिक बाटोबाट बजेट ल्याउन सकेका छन् । साउन १ देखि बजेट रिक्तताको अवस्थामा रहेको सुदूरपश्चिममा सरकारको आम्दानी र खर्च प्रणाली ठप्प बनेको हो । स्रोतका अनुसार मुख्यमन्त्री सोडारीले साउन १७ गते बिहीबार पदबाट राजीनामा दिने तयारी गरेका छन् । मुख्यमन्त्री सोडारीलाई तत्कालीन सत्ता साझेदार दल एमालेले समर्थन फिर्ता लिएको साउन १८ मा ३० दिन पुग्नेछ । संविधानअनुसार ३० दिनभित्र विश्वासको मत लिनै पर्ने बाध्यता हुन्छ ।"
केरलको वायनाड पहिरोमा परी कम्तीमा १ सय २३ को मृत्यु,"(काठमाडौं) भारी वर्षाका कारण भारतको केरल राज्यस्थित वायनाडका विभिन्न स्थानमा मंगलबार गएको पहिरोमा परेर कम्तीमा १ सय २३ जनाको मृत्यु भएको छ । केरल प्रदेशको मुख्यमन्त्री कार्यालयका एक अधिकारीलाई उधृत गर्दै बीबीसीले जनाएको छ । मंगलबार साँझसम्म पहिरोमा परी घाइते भएका १ सय ३१ जनाको उद्दार गरी अस्पतालमा उपचार भईरहेको बताइएको छ । कम्तीमा ९० जना अझै हराइरहेकाले मृतकको संख्या बढ्न सक्ने अनुमान गरिएको छ । उद्धार कार्यमा खटिएका भारतीय सुरक्षा निकायका एसडीआरएफ, एनडीआरएफलगायतले २ सय ५० जनालाई उद्धार गरेको बताइएको छ । पहिरोमा केही नेपाली पनि परेको आशंका गरिए पनि त्यसको पुष्टि हुन भने सकेको छैन ।वायानाड क्षेत्रका होटल, कृषि तथा पशु फार्ममा काम गर्ने नेपालीको संख्या उल्लेख्य छ । दिल्लीस्थित नेपाली दूतावासका नियोग उपप्रमुख डासुरेन्द्र थापाले केरलको पहिरोमा नेपाली परेको बारे जानकारी नआएको र यसबारे थप बुझ्ने प्रयास भइरहेको बताए । कान्तिपुरसँगको टेलिफोन सम्पर्कमा वायनाडका सूचना अधिकारीको कार्यालयले पहिरोमा परेर मृत्यु र घाइते हुनेको संख्या ठूलो भए पनि सबैको परिचय खुलिनसकेको बताएको छ । नेपाली नागरिक परेनपरेको बारे पनि यकिन जानकारी अहिलेसम्म नआएको ती अधिकारीले बताए । केरलको राजधानी त्रिभेन्द्रपुरममा रहेका बर्दियाका गगनबहादुर सिंहले पनि पहिरोमा केही नेपालीहरू परेको हुन सक्ने भए पनि अहिलेसम्म त्यसबारे कुनै जानकारी नआएको बताए । प्रदेश सरकारका मुख्य सचिव डा बी वेणुले पहिरोले कतिपय क्षेत्रसँगको सम्पर्क टुटेकोले उद्धार टोली पुर्याउनसमेत कठिनाइ भइरहेको हुँदा क्षतिको आँकलन गर्न नसकिएको बताएका छन् । बीबीसीका अनुसार मंगलबार सबेरै २ देखि ३ बजेको समयमा वायनाडका तीन ठाउँमा पहिरो गएको हो । निरन्तरको वर्षा र पहिरोले उद्धार कार्य चुनौतीपूर्ण बनेको बताइएको छ । खराब मौसमले हेलिकोप्टरबाट उद्धारमा समेत कठिनाइ भइरहेको छ । केरलको पहाडी क्षेत्र वायनाडका मुन्डक्कई, चुरलमाला, अट्टामाला र नुलपुझालगायतका गाउँमा पहिरो जाँदा घर, पुल, सडकलगायत भौतिक संरचना बगाएको छ । केरलका मुख्यमन्त्री पिन राई विजयनले घटनाप्रति गहिरो दुःख व्यक्त गर्दै प्रदेशमा दुई दिनको राजकीय शोकको घोषणा गरेका छन् । प्रदेशका मुख्य सचिव बी वेणुले दुई दिन औपचारिक सभा समारोह नगरिनुका साथै प्रदेशमा राष्ट्रिय झन्डा आधा झुकाइने जनाएका छन् । राष्ट्रपति, प्रधानमन्त्री तथा विपक्षी दलका नेताहरूले घटनाप्रति दुःख व्यक्त गरेका छन् । भारतीय प्रधानमन्त्री नरेन्द्र मोदीले पहिरोमा परेर ज्यान गुमाएका परिवारलाई २ लाख तथा घाइतेलाई ५० हजार सहयोगको घोषणा गरेका छन् । राष्ट्रपति द्रौपदी मुर्मूले घटनाप्रति दुःख व्यक्त गर्दै घाइतेको शीघ्र स्वास्थ्य लाभको कामना गरेकी छन् । वायनाडबाट लोकसभा चुनाव जितेका सांसद तथा विपक्षी दलका नेता राहुल गान्धीले घटनाले आफू चिन्तित भएको बताएका छन् । घटनाप्रति दुःख व्यक्त गर्दै उनले भूस्खलनमा फसेकाहरूको छिट्टै सुरक्षित उद्धार हुने आशा व्यक्त गरेका छन् । पहिरोमा फसेकाहरूको उद्धार लगायतका काममा हरसम्भव प्रयास गर्न उनले सरकारलाई आग्रह गरेका छन् । राहुलले केरल सरकार तथा स्थानीय प्रशासनसँग राहत तथा उद्धारबारे लगातर जानकारी लिइरहेको बताएका छन् । केरलको विपद् प्रबन्धन विभागले अझै पनि उक्त क्षेत्रमा भारी वर्षाको सम्भावना देखाउँदै रेड अलर्ट जारी गरेको छ । वायनाड, कोझीकोड, मल्लापुरम र कन्नुर क्षेत्रमा थप वर्षाको सम्भावना रहेको मौसम विभागले जनाएको छ । वायनाडको ४३ प्रतिशत क्षेत्र भू स्खलन हुन सक्ने सम्भावित इलाका मानिन्छ । भारी वर्षा भइरहेकाले थप पहिरो जान सक्ने भन्दै सरकारले स्थानीयलाई सुरक्षित स्थलमा बस्न आह्वान गरेको छ । त्यहाँको काबिनी नदी र त्यसको सहायक मनंताडा नदीमा आएको बाढीले थप पहिरो गएको हो ।"
कर्णाली कांग्रेस संसदीय दल नेताविहीन,"(सुर्खेत) कर्णालीमा नै साढे ३ महिनादेखि कांग्रेस संसदीय दल नेताविहीन छ । कांग्रेसले संसदीय दलको नेता छान्न नसक्दा सरकार पुनर्गठनमा ढिलाइ भइरहेको छ । कर्णालीमा एमालेका यामलाल कँडेल मुख्यमन्त्री छन् । केन्द्रमा शीर्ष नेताहरूले उनलाई नै मुख्यमन्त्रीमा निरन्तरता दिने सहमति गरेका छन् । माओवादी केन्द्रका मन्त्रीहरूले सरकार छाडेको एक साता बितेको छ तर सरकार विस्तारबारे कांग्रेस र एमालेबीच छलफल सुरु भएकै छैन । कांग्रेस संसदीय दल नेता जीवनबहादुर शाही वाइडबडी जहाज खरिदसम्बन्धी अनियमिततामा अख्तियार दुरुपयोग अनुसन्धान आयोगले अभियुक्त बनाएर गत चैत २२ मा मुद्दा दायर गरेपछि निलम्बनमा छन् । ३ महिना बित्दा पनि दलको नेता चयन गर्न सकिएन, कांग्रेसका एक प्रदेश सांसदले भने, दलको नेता नहुँदा सांसदहरूको कामकाज आफूखुसी भइरहेको छ, कसले नियमन गर्ने, कसले कामकारबाहीमा निर्देशन दिने ? उनले सबैजसो सांसद मन्त्री बन्न आकांक्षी रहेकाले पनि समस्या भएको बताए । कांग्रेस संसदीय दलका प्रमुख सचेतक हिक्मत विष्टले दलको नेता चयनबारे छलफल नै सुरु नभएको बताए । शाही निलम्बनमा परेपछि आफूले नै विभिन्न बैठकमा कांग्रेसका तर्फबाट नेतृत्व गरिरहेको उनले जानकारी दिए । कांग्रेस सांसद वेदराज सिंहले अधिकांश सांसद काठमाडौंमा रहेकाले संसदीय दल नेता चयन र सरकार पुनर्गठनबारे छलफल हुन नसकेको बताए । पहिले पार्टीभित्र छलफल भएपछि दुई दलबीचको सहमतिमा सरकारको भागबन्डा मिलाउन सकिन्छ होला, उनले भने, आशा गरौं, छिट्टै सरकार पुनर्गठन हुन्छ । ४० सदस्यीय प्रदेशसभामा कांग्रेसएमालेका पक्षमा निलम्बित सांसद शाहीबाहेक २४ जना छन् । प्रदेशसभामा एमालेका १० र कांग्रेसका १४ सांसद छन् । मुख्यमन्त्री कँडेल पनि कांग्रेसभित्रको समस्याका कारण सरकार पुनर्गठनमा ढिलाइ भइरहेको बताउँछन् । पुनर्गठनमा ढिलाइ हुँदा सरकारको कामकाजमा असर परिरहेको छ, उनले भने । अहिले मुख्यमन्त्री कँडेलले ६ मन्त्रालय सम्हालिरहेका छन् भने एमालेबाट २ मन्त्री र १ राज्यमन्त्री छन् । एक साताअघि सरकारबाट बाहिरिएको माओवादीले ४ मन्त्रालय सम्हालेको थियो भने आन्तरिक मामिला तथा कानुन मन्त्रालय मुख्यमन्त्री कँडेलले आफैंसँग राखेका थिए ।"
विद्यार्थीको बहिर्गमन : चिन्ताभन्दा चिन्तनको विषय,"पछिल्लो एक दशकमा अध्ययनका लागि विदेश जाने विद्यार्थीको संख्या चार गुणाले बढेको छ । आर्थिक वर्ष २०७०७१ मा २८ हजार हाराहारीमा रहेको त्यस्तो संख्या २०८०८१ मा आइपुग्दा १ लाख १२ हजार नाघेको छ । कोभिड अवधिभर त्यस्तो संख्या वार्षिक ३० हजार वरपर रहेको भए पनि त्यसपछिका आर्थिक वर्षमा भने लाख नाघ्न थालेको छ । त्यो रोकिने कुनै छाँटकाँट छैन । रोक्नका लागि कुनै पहल भएको पनि देखिँदैन ।पढ्न होस् वा अन्य सन्दर्भ, एक देशबाट अर्को देशमा जानु स्वाभाविक प्रक्रिया हो । मानव सभ्यतासँगै सुरु भएको बसाइँसराइकै एउटा निरन्तरता हो । नयाँ ठाउँप्रति आकर्षित हुनु र आफ्नो जीवनयापन सहज हुने ठाउँमा पुग्न खोज्नु जोसुकैको प्रवृत्ति हुन्छ । चेतनशील व्यक्तिले त बृहत्तर अवसरका लागि प्रयत्न गरिरहन्छ । कहाँ रहँदा आफ्नो सिकाइलाई थप बलियो बनाउन, क्षमताको उच्चतम प्रयोग गर्न र आर्थिक सबलता सुनिश्चित गर्न सकिएला भनेर खोजी गरिरहन्छ । काम गर्दै पढ्न पाइने मुलुकमा विद्यार्थीको बढी आकर्षण देखिनुले पनि विद्यार्थीले शैक्षिक उपलब्धिका साथसाथै आर्थिक विकासको पाटोलाई पनि ध्यानमा राखेको देखिन्छ । यसबाट पनि विद्यार्थी वर्गको पछिल्लो मनोविज्ञान केलाउन सकिन्छ । आफ्नो भविष्यको आकलन गर्न सक्ने वर्गले स्वदेशमै पनि सम्भावनायुक्त ठाउँ खोज्छ भने विदेश जानु अनौठो होइन । अध्ययनका लागि कुनै सुदूर गाउँबाट काठमाडौं आउने सिलसिलाकै विस्तारित रूप हो विदेश जानु पनि ।विदेशमा पाइने सकारात्मक वातावरण र सम्भावित अवसरका अतिरिक्त विद्यार्थीलाई विदेशिन उत्प्रेरित गर्ने अर्को पक्ष स्वदेशको वातावरण पनि हो । जसरी बाह्य देशको वातावरणले विद्यार्थीलाई तानिरहेको हुन्छ, त्यसैगरी स्वदेशको वातावरणले धकेल्न प्रत्यक्षअप्रत्यक्ष भूमिका खेलिरहेको हुन्छ । यहाँ नियमित रूपमा भइरहेको पठनपाठन प्रक्रिया र विषयवस्तुले विद्यार्थीलाई आकर्षण गर्न छाडेको विश्लेषण सार्वजनिक भइरहेका हुन्छन् । जो यहीँ पढिरहेका छन्, उनीहरूले प्रभावकारी शैक्षिक वातावरण पाउन सकेका छैनन् । विश्वविद्यालयहरू दलीयकरणका दुष्परिणामले थिलथिलो भएका छन् । समयमै परीक्षा नहुनेदेखि परीक्षाफल सार्वजनिक नहुने कारणले विद्यार्थीहरू दिग्दार छन् । शिक्षा क्षेत्रमा विद्यार्थी र सरोकारवालालाई निराश बनाउने अन्य कैयौं विकृतिहरू केही समयको अन्तरालमा सार्वजनिक भइरहेका हुन्छन् । विद्यार्थीलाई यहाँ पढ्नु भनेको समयको बर्बादी मात्रै हो भन्ने लाग्नु चिन्तनको विषय हो । यहाँको राजनीतिक दैनिकीले यहीँ बस्ने किशोरकिशोरीको भविष्य राम्रो हुन्छ भन्ने आशा दिन सकेको छैन । त्यसको अनुभूति गरेरै हुन सक्छ, स्वयं राजनीतिक वा प्रशासनिक क्षेत्रका कैयौं उच्च पदस्थहरू आफ्ना सन्तानलाई विदेश पठाउने र आफू पनि जानका लागि खुट्टा उचालिरहेको उदाहरण छरपस्ट छन् । यस्तो स्थितिमा आम जनताका छोराछोरीहरू यहाँको शैक्षिक गुणस्तरमा वृद्धि होला, त्यसपछि रोजगारी र व्यावसायिक वातावरण बन्ला, आफ्नो क्षमता उपयोग गरेर देशमै आर्थिक र सामाजिक हैसियत उठाउँला भनेर सिर्जनशील समय बिताउने पक्षमा छैनन् । समाज नै यो देश बन्दैन भन्नेमा करिबकरिब सहमत भएको जस्तो दुर्भाग्यपूर्ण स्थिति छ । अर्कोतिर, परिवारका सदस्य विदेश जानु भनेको सम्बन्धित परिवार र आफन्तका निम्ति गर्वको विषय बनेको देखिन्छ । त्यसले पनि विद्यार्थीलाई विदेश धकेलिरहेको छ ।आफ्नो हित सोचेर विदेश जाने विद्यार्थीप्रति असन्तुष्टि व्यक्त गर्नुपर्ने आवश्यकता भने छैन । बरु यसबाट व्यक्त भइरहेको र हुन सक्ने सन्देशप्रति भने गम्भीर हुन आवश्यक छ । चिन्तन गर्न आवश्यक छ । जबसम्म शैक्षिक र आर्थिक हैसियत वृद्धिका लागि विद्यार्थी विदेशिन्छन्, त्यसमा चिन्ता गर्नुपर्दैन । बरु शिक्षा तथा सीपयुक्त जनशक्तिका रूपमा नेपाल फर्किन सक्ने वातावरण बनाउनुपर्छ । वा, विदेशमै रहेका नेपालीलाई पनि पुँजीका रूपमा उपयोग गर्न सक्नुपर्छ । देशविदेशमा विभिन्न क्षेत्रमा, संस्थामा नेपालीहरूको प्रभावशाली उपस्थिति हुन सक्यो भने त नेपालप्रति गरिने विश्वासको आधारमै बढोत्तरी आउँछ । डायस्पोरा बलियो बन्दा पनि देशलाई फाइदै पुग्छ । यसको सर्तचाहिँ देशले नै आफ्ना नागरिकलाई आफूसँग जोडिरहन सक्नुपर्छ । नागरिक जहाँ पुगे पनि उनीहरूलाई देशको हितका निम्ति उपयोग गरिरहन सक्ने सामर्थ्य विकास गर्नुपर्छ । तर, स्वदेशमा रहेका वा विदेशमा पुगेकाहरूबाट देश खत्तम भइसक्यो, राजनीतिक वा शैक्षिक भविष्य राम्रो छैन, सबैसम्म चाँडो देश छोडेकै राम्रो भन्ने खालको सन्देश विस्तारित भयो भनेचाहिँ हामी चिन्ताग्रस्त अवस्थामा पुगेको ठहर्छ । हामी कहाँ पुगेका छौं, अब के गर्ने हो भन्ने विषयमा राजनीतिक, शैक्षिक र सार्वजनिक संघसंस्थाका नेतृत्ववर्ग सचेत बन्न जरुरी छ ।विदेशिने विद्यार्थीको संख्यामा न्यूनीकरण गर्नका लागि नियन्त्रणका कठोर उपाय अपनाउनुपर्ने तर्क पनि बेलाबखतमा राजनीतिक र शैक्षिक नेतृत्वबाट व्यक्त हुने गरेको छ । तर, बुझ्नुपर्ने कुरा के छ भने, विदेश जाने प्रक्रियामा कडाइ गर्ने वा निश्चित विषय पढ्नका लागि मात्रै अनुमति दिनेजस्ता उपाय निरर्थक हुनेछन् । यस्तो उल्टो बाटो हिँडेर कहीँ पुग्न सकिँदैन । नियन्त्रणका लागि बुद्धि खियाउने समय यहाँको शैक्षिक र राजनीतिक वातावरण सुधार गर्न र रोजगारीको सम्भावना विस्तार गर्न खर्चिने हो भने बरु लाभदायक हुन सक्छ ।"
विवादित उपसभामुख र ट्र्याक रेकर्ड,"उपसभामुख इन्दिरा रानाले डेढ वर्षअघि अमेरिकी दूतावासलाई लेखेको पत्र मानव तस्करी गर्ने उद्देश्यले हो कि विशुद्ध करुणा भावले भन्ने बुझ्न नेपाल सरकारले यथाशीघ्र अनुसन्धान सुरु गर्नुपर्छ । भुलवश जीवनकै पहिलो र अन्तिम पटक लेखेको हो भने त्यसलाई सामान्य मानवमा हुने कमजोरीका रूपमा लिएर एक पटकलाई उन्मुक्ति दिनुपर्छ । उनले उक्त पत्र आफूले लेखेको स्विकारिसकेकी छन् । तर, आफ्नो नियत नराम्रो नरहेको, करुणा भावनाले मात्र पत्र लेखेको भनेर विज्ञप्ति जारी गरेकी छन् । उपसभामुखकै लेटरहेड प्रयोग गरी असम्बन्धित व्यक्तिबारे दूतावासलाई पत्र लेख्नु नै अवैधानिक हो । संसद्कै कर्मचारी भएको भए उनीहरूको नाममा सिफारिस पत्र लेखेको भए खासै विवादको विषय नहुन सक्थ्यो । यो पदको आचरणविपरीत कुरा भयो । तथापि उनको पृष्ठभूमिलाई पनि हामीले हेर्नुपर्छ । उनको ट्र्याक रेकर्ड, यसअघि पनि भएका त्यस खालका पत्राचारबारे बुझ्नुपर्छ । सबै कुरालाई गम्भीरतापूर्वक छानबिन गरी दोषी देखिए पदबाट हटाउने र सजाय मागदाबी गरिनुपर्छ ताकि अन्य उच्च पदमा बसेकाहरू सचेत बनून् ।सिक्काको अर्को पाटो पनि हुन्छ भन्ने हामीले बिर्सनु हुन्न । पत्र लेख्नु हुन्न भन्ने कुरा उपसभामुखलाई थाहा नभएको पनि हुन सक्छ । हुन सक्छ, त्यसरी पत्र लेख्नुका पछाडि कुनै गलत नियत र उद्देश्य थिएन । मानव तस्करीको नियतले नभई मानवीयताका आधारले पनि पत्र लेखेको हुन सक्छ । उनले पत्रमा अन्तर्वार्ताको समय अलि चाँडै मिलाइदेऊ मात्र भनेकी छन्, न कि भिसा नै लगाइदेऊ भनेकी हुन् । उपसभामुखलाई दोषी देख्नुअघि उनले हिजोका दिनमा गरेका सामाजिक काम र त्यसले समाजमा दिएको योगदानलाई पनि विचार गरौं । उपसभामुख हुनुअघि उनले निमुखा, टुहुरा सयौं बालबालिकालाई आश्रममा ल्याएर पालेकी छन् । शिक्षादीक्षा दिएकी छन् । अहिले ती आश्रम सञ्चालन गरिरहेकी छन् । आफनो समय, पैसा त्यस्ता टुहरा बालबालिकाको भविष्यका लागि लगाइरहेकी छन् । उनलाई आश्रममा सांसद, उपसभामुख होइन आमा भनेर बोलाउने गरिन्छ । एउटा करुणामय भावले भरिएकी नेतृ जो समाजसेवामा वर्षौंदेखि लागिरहेकी छन्, उनलाई एउटा त्रुटिका कारण पदबाटै बर्खास्त गर्नुपर्छ, सजाय दिनुपर्छ भन्ने माग आफैंमा अन्यायपूर्ण हुने त होइन ?गोपाल देवकोटा, गोकर्णेश्वर८, काठमाडौं"
श्रम निर्यात नै ठीक !,"सोमबार कान्तिपुरमा प्रकाशित दुर्गा कँडेल छत्कुलीको लेख श्रम निर्यात गर्ने कारखाना पढेँ । कृष्ण यता जन्मे, उनका दर्शन पश्चिमले टिप्यो र धनवान् बन्यो । क्राइस्ट उता जन्मे, उनको दर्शन हामीले टिप्यौं र गरिब बनिरह्यौं । सुइको छिद्रबाट ऊँट छिर्न सक्छ तर धनवान्ले स्वर्गमा छिर्न कदापि सक्दैन । अतः हामी गरिब भएर स्वर्गमा छिर्न चाहन्छौं भने केको गुनासो ? हाम्रा नेपाली दाजुभाइ जुन देशमा जान्छन्, त्यहाँको ट्रिकल डाउन को प्रभाव हाम्रो देशमा पनि त परी नै रहेको छ । एउटा घर बनायो र किराया खाएर तीन पुस्ता बितायो । त्यसभन्दा त श्रम निर्यात गर्ने कारखाना नै ठीक ! रह्यो कुरा मलामीको । त्यसको जरुरत के ? यतिका नगरपालिका र गाउँपालिकाको पनि त केही काम हुनुपर्छ । घण्टी, शंखध्वनि र बिनादाउरा शव जलाइदिने आविष्कार त हामीले गरी नै सकेका छौं । शिवशंकर यादव, छपकैया, वीरगन्ज"
विदेश पलायन रोक्न अभियान थालौं,"केही वर्षयता सुगमदेखि दुर्गम क्षेत्रसम्मका युवा, विद्यार्थी र सर्वसाधारणले देशभित्र अध्ययन, रोजगारीको अवसर देख्न छाडिसके । नयाँ सिंहदरबारको नामबाट चिनिएका प्रदेश र स्थानीय सरकारहरूले रोजगारी सिर्जना गर्ने कुरै छाडौं, आफ्नो थातथलोमा पनि टिक्न, खान दिएका छैनन् । २०७२ सालको संविधान लागू भएपछि क्रमिक रूपमा गाउँहरू रित्तिन थालेका छन्, कर आतंकले कृषकहरू भगाभाग गर्न बाध्य छन् । आफूले दुःखकष्ट सहँदै आएका निरीह अभिभावक देशभित्र आफ्ना केटाकेटीको भविष्य देख्न नपाउँदा अरू चिन्तित बनिरहेका छन् । ऋणधन गरेर, घरजग्गा बेचेर छोराछोरीलाई जसरी हुन्छ विदेश पठाउने अभियानमा जुटेका छन् सबै । राज्य भने निश्चिन्त बनेर बसेको छ, विदेशिएकाले जतिसुकै दुःखकष्ट भोग्नुपरे पनि जिम्मेवार शासक, नेतृत्व सत्ताको लुछाचुँडी र बर्बराहटमा व्यस्त देखिन्छन् । राजनीतिज्ञले शिक्षित, विज्ञ, प्राविधिकहरू मुलुक रूपान्तरणका निम्ति नभई नहुने व्यक्तित्व हुन् भन्ने यथार्थ महसुस गर्न सकेनन् । मपाईं बन्न खोज्ने कुचरित्रवाट माथि उठ्न जानेनन् । सत्ताधारीले न विकासको मूल नीति तयार पार्न सके, न त युवासँगै ज्ञान पलायन भएपछि मुलुकको अस्तित्व, गरिमा, भविष्य डगमगाउने विषयमा चासो राखे । खासगरी १२ कक्षा उत्तीर्ण गरेकाहरूले अनियन्त्रित रूपमा देश छाड्न थालेपछि घरपरिवार, समाज र मुलुकमाथि घोर निराशा थपिएको छ । उता कुनै सीप नभई स्याल हुइयाँको भरमा विदेश पुग्ने ९० प्रतिशतभन्दा बढी विद्यार्थीले काम नपाएर रन्थनिनुपरेको छ । कतिपय देशले जुन विषय पढ्न विद्यार्थी आएका हुन्, सो बाहेक अन्य क्षेत्रमा रोजगारी नदिने निर्णय गरेका छन्, जसबाट कच्चा उमेरका लाखौं विद्यार्थीलाई हातमुख जोर्न धौधौ परिरहेको छ । हाम्रो नेतृत्वले भने कलिला विद्यार्थी अभाव र दुःखपीडामा छट्पटिँदासमेत कुनै चासो दिएको छैन । ठोस नीति अघि सारेर पलायन रोक्न सकेको छैन । उपाय भने ऐनाझैं प्रस्ट छ स्नातक तह उत्तीर्ण नगर्दासम्म एनओसी नदिने गरी तत्काल निर्णय गरिहाल्नुपर्छ । पाको उमेर, माथिल्लो डिग्री बोकेर जाँदा सबैको भलो हुने देखिन्छ । भुवनेश्वर शर्मा, चन्द्रागिरि२, काठमाडौं"
सार्वभौम धन कोषको अवधारणा कति सान्दर्भिक ?,"आर्थिक वर्ष २०८१८२ को बजेटले नेपालको इतिहासमा पहिलो पटक सार्वभौम धन कोष अर्थात् सोभरेन वेल्थ फन्ड को अवधारणा ल्याएको छ । सार्वभौम धन कोष भनेको कुनै पनि सार्वभौम अर्थतन्त्रले विदेशी मुद्रा सञ्चितिको प्रयोग तथा लगानीलाई राष्ट्रको हित हुने गरी विविधीकरण गर्ने र उच्च प्रतिफल हासिल गर्ने उद्देश्यअनुरूप स्थापना गरिने संरचना हो । अमेरिकी डलर अन्तर्राष्ट्रिय मुद्रा अर्थात् रिजर्भ करेन्सी भएकाले प्रायः राष्ट्रले आफ्नो विदेशी मुद्रा सञ्चिति अमेरिकी सरकारले जारी गर्ने ऋणपत्र (ट्रेजरी बिल्स र बोन्ड) मा लगानी गर्छन् र अमेरिकी बैंकमा राखेका हुन्छन् । सुरक्षित र तरल हुने भएकाले यस्ता लगानीबाट हुने प्रतिफल न्यून भए पनि अधिकांश राष्ट्रले आफ्नो विदेशी मुद्राको सञ्चितिलाई यी उपकरणमार्फत लगानी गरेका हुन्छन् । सार्वभौम धन कोषमार्फत कुनै एक देश, एक मुद्रा तथा सीमित उपकरणमाथिको अत्यधिक परनिर्भरतालाई कम गरी विदेशी मुद्राको सञ्चितिबाट आर्थिक प्रतिफल बढाउन र जोखिम विविधीकरण गर्न सकिन्छ । विदेशी मुद्रा सञ्चिति धेरै भएका कैयौं मुलुकले आआफ्ना आवश्यकताअनुसार कोष स्थापना गरेका छन् । कोषमार्फत कहाँ, कति, कहिले, कस्तो आयोजनामा र कस्तो संरचनामार्फत विदेशी मुद्रा सञ्चिति परिचालन गर्ने विषय हरेक देशले उद्देश्य, प्राथमिकता, समग्र आर्थिक अवस्था र विशेष गरेर बाह्य क्षेत्रको अवस्था मूल्यांकनपछि तय गर्ने हो । हामीले पनि सार्वभौम धन कोषलाई राष्ट्रको हित हुने गरी हाम्रै परिस्थिति सुहाउँदो संरचनामार्फत स्थापना गर्नुपर्छ । आवश्यकभन्दा धेरै विदेशी मुद्रा सञ्चिति हुने अवस्थामा विदेशी मुद्रालाई अर्थतन्त्रको उत्पादकत्व र उत्पादन बढाउने तथा विदेशी मुद्रा आर्जन गर्ने आयोजनामा लगानी गर्नु उपयुक्त हुन्छ । राष्ट्र बैंकको पछिल्लो प्रतिवेदनअनुसार २०८१ जेठ मसान्तमा देशमा १४७ अर्ब डलर बराबरको विदेशी मुद्रा सञ्चिति छ । आयातमा आएको उल्लेख्य कमी र विप्रेषण आप्रवाहमा आएको वृद्धिले विगत २० महिनामा सञ्चिति ५ अर्ब डलरभन्दा धेरै थपिएको छ र गत वर्षको तुलनामा २५७ प्रतिशतले बढेको छ । सो सञ्चितिले १२६ महिना बराबरको वस्तु तथा सेवा आयात धान्छ भने नेपालको सम्पूर्ण वैदेशिक ऋण (करिब ९ अर्ब डलर) को दाँजोमा सञ्चिति धेरै छ । विविध सूचक तथा अन्तर्राष्ट्रिय मापदण्डअनुसार हाम्रो देशको सञ्चितिको अवस्था निकै मजबुत छ । राज्यको अधिकांश विदेशी मुद्रा नेपाल राष्ट्र बैंकको स्वामित्वमा रहन्छ र केही अंश बैंक तथा वित्तीय संस्थामा हुन्छ । यसकारण विदेशी मुद्राको सञ्चिति केन्द्रीय बैंकको वासलातमा विविध शीर्षकमा देखिन्छ । नेपाल राष्ट्र बैंकको गत आर्थिक वर्ष २०७९८० को वासलातअनुसार विदेशी मुद्राको सञ्चिति नगद तथा विदेशी केन्द्रीय बैंकमा १३ अर्ब डलर, विदेशी बैंकमा ४ अर्ब डलर, विदेशी सरकारी (अमेरिका र भारत) ऋणपत्रमा करिब ५ अर्ब डलर र बाँकी अन्य वित्तीय उपकरणमा लगानी भएको छ । तर, माथि उल्लेख भएका लगानीबाट आर्जन हुने प्रतिफल एकदम न्यून हुन्छ । अन्तर्राष्ट्रिय वित्तीय बजारमा लगानीको प्रतिफल सामान्यतया अमेरिकी केन्द्रीय बैंक फेडेरल रिजर्भले तय गर्ने नीतिगत ब्याजदरबाट निर्देशित हुन्छ । सो ब्याजदर प्रायः कम हुने भएकाले नेपालले पनि सीमान्तकृत प्रतिफल मात्र आर्जन गर्दै आएको छ । यद्यपि सन् २०२२ को सुरुदेखि नीतिगत ब्याजदर बढेकाले तीन वर्षदेखि विदेशी मुद्राबाट सोही अनुपातमा आम्दानी पनि बढेको छ । वैदेशिक मुद्रा सञ्चितिको २० प्रतिशतभन्दा धेरै भारतीय ऋणपत्रमा लगानी भएको छ, जसबाट तुलनात्मक रूपमा प्रतिफल राम्रो हुन्छ । तर विदेशी बैंक र ऋणपत्रमा भएको लगानीबाट हुने प्रतिफलभन्दा समग्र अर्थतन्त्रको उत्पादकत्व बढाउने रणनीतिक आयोजनाबाट प्राप्त हुने आर्थिक प्रतिफल गुणात्मक हुन्छ । २१०० सालसम्म नेपाललाई उच्च मध्यम आयको राष्ट्रमा स्तरोन्नति गर्न पनि लगानी बढाउन र स्रोत विविधीकरण अपरिहार्य छ । आर्थिक रूपान्तरण र विकासका लागि देशलाई ठूलो परिमाणमा पुँजी चाहिएको छ । परम्परागत स्रोतबाट पुँजी परिचालन गर्ने सम्भावना न्यून छ । पुँजी निर्माणको हाम्रो परम्परागत स्रोत भनेको राजस्व, वैदेशिक आर्थिक सहयोग र देशको बैंकिङ क्षेत्रबाट परिचालन हुने कर्जा हो । अर्को महत्त्वपूर्ण स्रोत प्रत्यक्ष वैदेशिक लगानी परिचालनको अवस्था नाजुक छ । आयातमा आधारित राजस्व नीति दिगो हुन सक्दैन र गत दुई वर्षदेखि राजस्व वृद्धि हुन नसकेकाले सार्वजनिक वित्त व्यवस्थापन चुनौतीपूर्ण बन्दै गएको छ । त्यसैले यो कोषलाई पुँजी निर्माणको महत्त्वपूर्ण स्रोत तथा परिपूरकका रूपमा स्थापित गर्नुपर्छ । हाम्रो सन्दर्भमा सबैभन्दा महत्त्वपूर्ण स्रोत भनेको विप्रेषण हो । तीन दशकदेखि देशमा ठूलो मात्रामा विप्रेषण भित्रिए पनि बचतमार्फत पुँजी निर्माण हुन सकेको छैन । पछिल्लो प्रतिवेदनअनुसार नेपालमा ७० प्रतिशतभन्दा धेरै घरपरिवारले नियमित रूपमा विप्रेषण पाएका छन् । तर विप्रेषणको ठूलो अंश आधारभूत आवश्यकतामै खर्च हुने भएकाले व्यक्तिगत तहमा बचत गरी पुँजी निर्माण हुने सम्भावना छैन । त्यसैले विदेशिएका लाखौं नेपालीलाई लक्षित गरेर ल्याइएका बचत तथा लगानीका विविध योजना कुनै पनि सफल हुन सकेका छैनन् । विप्रेषणले माग बढाएर अर्थतन्त्रलाई चलायमान बनाए पनि सोही अनुपातमा आन्तरिक उत्पादन हुन नसक्दा मुलुक थप परनिर्भर बन्दै गएको छ । विदेशी मुद्रा आर्जनमा करिब ६० प्रतिशतसहित विप्रेषणको योगदान सबैभन्दा धेरै छ भने यो वर्ष नेपालको कुल वैदेशिक ऋणभन्दा धेरै अर्थात् करिब ११ अर्ब डलर बराबरको विप्रेषण भित्रिँदै छ । त्यसैले विप्रेषणकै कारण चुलिएको विदेशी मुद्रा सञ्चितिलाई नवीनतम संयन्त्रमार्फत परिचालन गरी उत्पादनशील क्षेत्रमा लगानी बढाउने रणनीति लिनुपर्छ । विदेशी मुद्रा राज्यको महत्त्वपूर्ण सम्पत्ति हो र तरल भएकाले यो महत्त्वपूर्ण लगानीको स्रोत हो । तर, अधिकांश विदेशी मुद्रा आयातमै खर्च हुने गरेको छ । कुल आयातमा पुँजीगत वस्तु तथा सेवाको हिस्सा करिब १० प्रतिशत मात्र छ । त्यसैले पुँजी निर्माणमा विदेशी मुद्रा परिचालन हुन सकेको छैन । आयातमा अत्यधिक परनिर्भर अर्थतन्त्र उत्पादनशील र गतिशील हुन सक्दैन । आयातप्रतिको अत्यधिक परनिर्भरतालाई सम्बोधन गर्न र निर्यात क्षमता अभिवृद्धि गर्न यो कोषको अवधारणा सान्दर्भिक छ । विदेशी मुद्रामा आधारित भएकाले यो कोष अनिवार्य रूपले विदेशी मुद्राको स्रोत विविधीकरण, आय बढाउन, आयात घटाउन र निर्यात वृद्धि गर्न परिचालन हुनुपर्छ । अन्यथा परियोजना छनोटको मापदण्ड र सर्त धेरै लचिलो भए राजनैतिक हस्तक्षेप तथा व्यक्तिगत स्वार्थको कारण दुरुपयोग हुन सक्छ । उच्च आयातका कारण २०७८७९ मा बाह्य क्षेत्रमा ठूलो समस्या आएको थियो । सो वर्ष मुलुकले हालसम्मकै सबैभन्दा धेरै आयात गरी उच्च व्यापार घाटा, चालु खाता घाटा र शोधनान्तर घाटा बेहोरेको थियो । देश श्रीलंका हुने हो कि भन्ने डर सर्वत्र छाएको थियो । तर विगत दुई वर्षमा बाह्य क्षेत्रमा उल्लेख्य सुधार आएको छ । आयातमा आएको उल्लेख्य कमी र विप्रेषण आप्रवाहमा आएको वृद्धिले लामो समयपछि यो आर्थिक वर्षको सुरुदेखि नै चालु खाता बचत भएको छ । तर आन्तरिक उत्पादन बढेर आयात घटेको होइन भन्ने यथार्थ बुझ्न जरुरी छ । लगानी बढाएर अर्थतन्त्रको उत्पादकत्व क्षमता र उत्पादन नबढाउँदासम्म मुलुकले बाह्य क्षेत्रको अस्थिरताको जोखिम भोगिरहनुपर्नेछ । त्यसैले मुलुकको उत्पादकत्व क्षमता तथा उत्पादन बढाउनका लागि आवश्यक वित्तीय स्रोत जुटाउन सार्वभौम धन कोषको अवधारणा समय सापेक्षिक छ । दुई वर्षदेखि निजी क्षेत्रको लगानी तथा कर्जा वृद्धि लगभग ठप्प छ । यस्तो अवस्थामा आर्थिक उत्प्रेरणाको महत्त्वपूर्ण उपायका रूपमा अर्थतन्त्रलाई गतिशील बनाउन र निजी क्षेत्रको लगानी वृद्धि गर्नका लागि (क्राउडिङ इन) उत्पादनशील पूर्वाधार निर्माणमा सार्वजनिक लगानी उल्लेख्य वृद्धि गर्नुपर्छ । तर वित्तीय स्रोत संकुचित हुँदै छ । राजस्व परिचालनमा देखिएको नयाँ चुनौतीका कारण र बढ्दो वित्तीय दायित्वले नियमित बजेट प्रक्रियाबाट अतिरिक्त स्रोत परिचालन गर्न सहज छैन । नियमित सार्वजनिक खर्चबाट हुने पूर्वाधार निर्माणको अवस्था प्राथमिकीकरण, निर्माण अवधि र गुणस्तरको हिसाबले अत्यन्तै नाजुक छ । जलवायु परिवर्तनको नाममा उपलब्ध हुने विविध स्रोत र उपकरणमार्फत वित्तीय स्रोत अनेक अप्ठ्यारा मापदण्डका कारण परिचालन गर्न सहज छैन । वैदेशिक अनुदान सुक्दो छ । सन् २०२६ मा मुलुक अतिकम विकसित राष्ट्रबाट विकासोन्मुख राष्ट्रमा स्तरोन्नति भएपछि सहुलियत ऋणको उपलब्धता निश्चित रूपले घट्नेछ । यस्तो अवस्थामा अविलम्ब कोषको स्थापना गरी बजेटमार्फत हुने पुँजीगत खर्चको पूरकका रूपमा उत्पादनशील क्षेत्रमा वित्तीय स्रोत परिचालन गर्न सहयोगी हुनेछ । यस प्रयोजनका लागि तत्कालै मन्त्रिपरिषद्बाट सार्वभौम धन कोष स्थापना गर्ने र यसबाट प्रायोजित आयोजना विशेष उद्देश्य वाहन (स्पेसल पर्पस भेहिकल) का माध्यमद्वारा सञ्चालन गर्ने निर्णय गरी सो सम्बन्धी आवश्यक कानुनी प्रक्रिया पूरा गर्नुपर्छ । होल्डिङ कम्पनीका रूपमा स्थापना हुने यो कोषले विभिन्न कम्पनी अर्थात् विशेष उद्देश्य वाहनमार्फत विविध आयोजनामा लगानी गर्नेछ । विशेष उद्देश्य वाहन भनेको सम्पूर्ण कानुनी अधिकार भएको धन र दायित्व बहन गर्न सक्ने तथा आयआर्जन र खर्च गर्न सक्ने पूर्ण रूपले स्वायत्त संस्था हो । जसले कानुनबमोजिम आफ्नो वित्तीय विवरण राख्नेछ । सार्वभौम धन कोषबाट सञ्चालित आयोजना अनिवार्य रूपले नगद प्रवाह गर्ने र विशेष उद्देश्य वाहनमार्फत कार्यान्वयन गर्न सकिने प्रकृतिको हुनुपर्छ । अन्यथा कोषलाई निरन्तरता दिन सम्भव हुँदैन । उदाहरणका लागि साधारण प्रकृतिका राजमार्ग तथा सिँचाइजस्ता पूर्वाधार निर्माणको स्रोत जुटाउन यो संयन्त्र उपयुक्त हुँदैन किनभने ती पूर्वाधार मुलुकका लागि महत्त्वपूर्ण भए पनि स्वयं आयआर्जन गर्न नसक्ने खालका हुन् । किसानबाट सिँचाइ सुविधाबापत शुल्क उठाउन र सामान्य प्रकृतिका राजमार्ग प्रयोगबापत आम जनताबाट शुल्क लिन व्यावहारिक हुँदैन । त्यस्ता प्रकृतिका महत्त्वपूर्ण सार्वजनिक पूर्वाधार आयोजनालाई सरकारी बजेटको नियमित प्रक्रियाबाट नै सम्बोधन गर्नुपर्छ । राज्यको विदेशी मुद्रा नेपाल राष्ट्र बैंकको स्वामित्वमा छ । सार्वभौम धन कोष स्थापना भएपछि राष्ट्र बैंकले एकमात्र संस्थापक अर्थात् सेयरधनीका रूपमा कोषको खातामा तोकिएको विदेशी मुद्रा हस्तान्तरण गर्छ र सो रकम कोषको खातामा पुँजीका रूपमा जम्मा हुन्छ । यो कोष पूर्ण अधिकार प्राप्त स्वायत्त कानुनी संस्था भएकाले यसको विधान, प्रबन्धपत्र र नियमावलीअनुसार सञ्चालित हुनेछ । कोषको सञ्चालक समितिको अध्यक्षमा राष्ट्र बैंकका डेपुटी गभर्नर र सदस्यहरूमा दुई जना कार्यकारी निर्देशक, अर्थ मन्त्रालय, उद्योग मन्त्रालय र भौतिक मन्त्रालयका एकएक जना सहसचिव, एफएनसीसीआई, सीएनआई र एनआरएनका महाप्रबन्धक र दुई जना स्वतन्त्र विज्ञ गरी जम्मा ११ जनाको समिति गठन गर्न सकिन्छ । कोषको प्रमुख कार्यकारी अधिकृतका रूपमा राष्ट्र बैंकका कार्यकारी निर्देशकलाई जिम्मा दिन उपयुक्त हुन्छ । यो कोषले विविध आयोजनाको मूल्यांकन गरी यसको उद्देश्यअनुरूप स्पेसल पर्पस भेहिकल मार्फत राष्ट्रको हितमा विदेशी मुद्रा लगानी गर्नेछ । अहिलेको विदेशी मुद्रा सञ्चितिको अवस्था, देशको प्राथमिकता र आयोजना कार्यान्वयनको क्षमता मूल्यांकन गर्दा सार्वभौम धन कोष स्थापना भएलगत्तै एक अर्ब डलर उपलब्ध गराउन उपयुक्त हुन्छ । दीर्घकालमा भने राज्यको कुल विदेशी सम्पत्ति, दायित्व तथा आम्दानी र खर्चको समग्र मूल्यांकन गर्दै ८ देखि १० महिनाको आयात धान्ने विदेशी मुद्रा छुट्याएर बाँकी स्रोत देश विकासका लागि यो कोषमार्फत परिचालन गर्ने प्रणाली स्थापित गर्न उपयुक्त हुन्छ । भारतको आईआईटी जस्ता अध्ययन संस्थासहितको बृहत् सूचना प्रविधि तथा नवप्रवर्तन पार्क, प्रत्येक प्रदेशमा स्थानीय अस्पतालसँगको सहकार्यमा कम्तीमा एकएकवटा अत्याधुनिक शिक्षण अस्पताल, खाना पकाउने ग्यास प्रतिस्थापन गर्ने उद्देश्यअनुरूप प्रमुख सहरमा बिजुली प्रसारण लाइनसम्बन्धी पूर्वाधार निर्माण यसका रूपान्तरणकारी आयोजना हुन सक्छन् । पहाडबाट माटो, ढुंगा, गिट्टी, बालुवा निर्यात गर्ने संयन्त्र, भारतीय कामदार विस्थापन गर्न र विदेश जाने नेपालीलाई सीप दिन तालिम केन्द्रको स्थापना, सुनकोशीमरिण बहुउद्देश्यीय सिँचाइ आयोजनाअन्तर्गत विद्युत् उत्पादन गर्ने पूर्वाधार, निजगढ अन्तर्राष्ट्रिय एयरपोर्ट जस्ता रणनैतिक आयोजनामा सार्वभौम धन कोषमार्फत लगानी गर्न सकिन्छ ।तेल, ग्यास र खनिज जस्ता प्राकृतिक स्रोत निर्यात गर्ने देशले मात्र यस्तो कोष स्थापना गर्न सक्छ भन्ने संकुचित बुझाइ छ । वास्तवमा चीन, सिंगापुर, हङकङ, कोरिया, जापान जस्ता प्राकृतिक स्रोत निर्यात नगर्ने देशले पनि यस्तो कोष स्थापना गरेका छन् । यो कोषको स्थापनाका लागि गहन विषय विदेशी मुद्रा कुन स्रोतबाट आर्जन भएको छ भन्दा पनि विदेशी मुद्रा सञ्चितिको मात्रा कति र प्रवृत्ति कस्तो छ भन्ने महत्त्वपूर्ण हो । मध्यपूर्वी देशहरूका लागि तेल भनेजस्तै नेपालका लागि विप्रेषण हो । सधैंभरि विप्रेषणको भरमा देश चल्दैन । मध्यपूर्वी मुलुकले पनि तेल तथा ग्यासको भविष्यलाई मध्यनजर गर्दै अत्यधिक परनिर्भरता घटाउन अर्थतन्त्रलाई विविधीकरण गरिरहेका छन् । अल्पकालीन आवश्यकताभन्दा धेरै विदेशी मुद्रा सञ्चिति हुने जुनसुकै मुलुकले आफ्नो बृहत् हितका लागि यो कोष स्थापना गर्न सक्छ । हाम्रो जस्तो वित्तीय स्रोत कम भएको विकासशील मुलुकका लागि त यो अत्यन्तै महत्त्वपूर्ण तथा रणनैतिक लगानीको स्रोत हुनेछ । हाम्रा अधिकांश ठूला आयोजना विदेशी मुलुक तथा संस्थाको आर्थिक सहयोगमा (प्रायः ऋण) निर्माण हुने भएकाले ती आयोजनामा उनीहरूकै बढी प्रभाव र स्वार्थअनुरूप निर्देशित हुन्छ । सबैले आआफ्ना तरिकाले आयोजना निर्माण गर्न चाहन्छन् । आयोजनाको प्रारूपदेखि ठेकेदार चयन, सामान खरिद र आयोजनाको कर्मचारी चयनसम्म उनीहरूले नै चाहेअनुरूप हुन्छ । तर यो कोषमार्फत निर्माण हुने आयोजना देशकै वित्तीय स्रोतबाट निर्माण हुने भएकाले हामीले त्यस्तो अनावश्यक वैदेशिक हस्तक्षेप खेप्नु पर्दैन र कम लागतमा सम्पन्न गर्न सकिन्छ । यो कोषको प्रभावकारी कार्यान्वयनले वैदेशिक ऋणप्रतिको अत्यधिक परनिर्भरतालाई पनि कम गर्दै लान सकिन्छ भने भविष्यमा प्राकृतिक स्रोत निर्यातमार्फत आर्जन हुने विदेशी मुद्रालाई यो कोषमार्फत देश विकासमा परिचालन गर्न सकिन्छ ।नेपाल जस्तो विकासशील मुलुकको आर्थिक तथा वित्तीय स्थायित्वका लागि विदेशी मुद्रा सञ्चितिको अत्यन्त महत्त्वपूर्ण भूमिका रहन्छ । सन् १९९७ को एसियाली वित्तीय संकटपछि प्रायः सबै विकासशील राष्ट्रले विदेशी मुद्रा सञ्चिति वृद्धि गर्ने नीति अवलम्बन गरेका छन् । सामान्य तथा असामान्य दुवै अवस्थामा विदेशी मुद्राको अपरिहार्यता इतिहासको विभिन्न आर्थिक घटनाक्रमले पुष्टि गरेको छ । विदेशी मुद्रा सञ्चितिको समुचित व्यवस्थापन तथा प्रभावकारी परिचालनका लागि मुलुकको वैदेशिक दायित्व र व्यापारको अवस्था विश्लेषण गर्नुपर्छ । हाम्रो देशको वैदेशिक दायित्व तुलनात्मक रूपमा कम मात्र होइन अधिकांश दायित्व दीर्घकालीन प्रकृतिको सहुलियत ऋण भएकाले थप सुरक्षित छ । यसकारण पनि विदेशी मुद्राको अत्यधिक सञ्चितिलाई समयमै मुलुकको विकासमा प्रभावकारी रूपले परिचालन गर्न आवश्यक छ । यसअघि पनि विदेशी मुद्रा सञ्चिति सात वर्षमा ७ अर्ब डलरले बढेर २०७४ मा त्यतिन्जेलसम्मको सबैभन्दा धेरै अर्थात् १०७ अर्ब डलर पुगेको थियो । उच्च विप्रेषण आप्रवाह तथा मध्यम आयातका कारण चालु खाता बचत हुन गई लामो समय बर्सेनि शोधनान्तर बचत भएको थियो । २०७३ मा १४ महिनाको आयात धान्ने गरी सञ्चिति बढेको थियो । तर लगत्तै बढ्दो आयात र घट्दो विप्रेषण आप्रवाह वृद्धिका कारण सञ्चिति घट्दै बाह्य क्षेत्रमा चाप परेको थियो । यसरी बर्सेनि थपिएको विदेशी मुद्रा सञ्चिति आयातमै खर्च गरेर पहिलो ऐतिहासिक अवसर गुमेको थियो । २०७४ र २०७९ सालमा जस्तो विदेशी मुद्रा सञ्चिति आयातकै लागि मात्र खर्चिने हो र समयमै अर्थतन्त्रको उत्पादकत्व क्षमता बढाउन परिचालन नगर्ने हो भने विप्रेषण र आयातप्रतिको परनिर्भरता थप बढ्दै जान्छ । बाह्य क्षेत्रको स्थायित्व सधैं जोखिमपूर्ण रहनेछ ।विदेशिएका लाखौं नेपालीले कमाएर पठाएको विदेशी मुद्रा भारत र अमेरिकी सरकारलाई ऋण उपलब्ध गराउनु र ती देशका बैंकमा निक्षेपका रूपमा मात्र राख्नुभन्दा केही निश्चित रकम हाम्रै मुलुकको विकासका लागि लगानी गर्न सक्ने संयन्त्र स्थापित गर्नु उपयुक्त हुन्छ । अन्तर्राष्ट्रिय वित्तीय संस्था तथा विदेशी राष्ट्रसँग विदेशी मुद्रामा ऋण लिएर खर्च गर्न हुने तर आफ्नै देशमा सञ्चित विदेशी मुद्राचाहिँ लगानी गर्न आनाकान गर्ने सोच र प्रवृत्ति उचित होइन । समय चक्रले दोस्रो ऐतिहासिक अवसर प्रदान गरेको छ । विप्रेषणलाई देश विकासका लागि परिचालन गर्न सकिएन भन्ने गहन तथा अत्यधिक चासोको विषयलाई यो संयन्त्रमार्फत मात्र सम्बोधन गर्न सकिन्छ । मुलुककै स्वामित्वमा भएको अत्यन्तै तरल तथा महत्त्वपूर्ण वित्तीय स्रोतलाई समयमै पहिचान गर्न सकेनौं र पुनः आयातकै लागि मात्र परिचालन गरिरहने हो भने विप्रेषण र जनसांख्यिक संरचनाले प्रदान गरेको ऐतिहासिक अवसर खेर जानेछ । मुलुक बृहत् आर्थिक अस्थिरताको सिकार हुने जोखिम रहिरहनेछ । कुनै पनि मुलुकका लागि निश्चित स्रोत (विप्रेषण) उपलब्धताको अवसर र जनसांख्यिक लाभांशको अवधि असीमित र अनन्त हुँदैन ।"
प्रदूषण घटाउन सामूहिक प्रतिबद्धता,"संविधानको धारा ३० ले प्रत्येक नागरिकलाई स्वस्थ र स्वच्छ वातावरणमा बाँच्न पाउने अधिकार निर्धारण गरेको छ । उक्त मौलिक हकको संरक्षण गर्न वातावरणीय प्रदूषण वा ह्रासबाट हुने क्षतिबापत पीडितलाई प्रदूषकबाट क्षतिपूर्ति भराउनुका साथै विकास र वातावरणबीच समुचित सन्तुलन कायम गर्ने व्यवस्था वातावरण ऐन २०७६ मा छ । विडम्बना, उद्योग, कलकारखाना, इँटाभट्टा, सवारीसाधन, वन डढेलो, अत्यधिक विषादीको प्रयोगले वातावरण दिन प्रतिदिन प्रदूषित हुँदै गएको छ । जसका कारण मानव जीवनमा धेरै समस्या थपिँदै गएको तथ्यांकहरूले देखाएका छन् । यसको सबैभन्दा धेरै असर पिँधमा रहेका आवाजविहीन, पहुँच र पहिचान नभएका सीमान्तकृत वर्गलाई परिरहेको छ । बढ्दो सहरीकरण र मानवीय क्रियाकलापले वातावरण प्रदूषण बढेर काठमाडौं बेलाबेला विश्वकै प्रदूषित सहरको पहिलो स्थानमा आइपुग्छ । १५ औं योजनाले प्रदूषण नियन्त्रण, फोहोरमैला व्यवस्थापन र हरियाली प्रवर्द्धनको लक्ष्य लिएको थियो । १६ औं योजनाले विगतका विषयलाई निरन्तरता दिँदै सन् २०४५ सम्ममा दिगो उत्सर्जन घटाउने, नवीकरणीय ऊर्जामा जोड दिने, हरित जलवायु कोषलगायतका वातावरण संरक्षणमा जोड दिने विषय उल्लेख गरेको छ । राष्ट्रिय वातावरण नीति २०७६ ले विद्युतीय सवारीसाधनमा जोड दिनुका साथै २० वर्षे पुराना सवारी हटाउने भनेको छ । पेट्रोल तथा डिजेलजन्य सवारीसाधनको प्रयोग, ३० औं वर्ष पुराना सवारी चलाउँदा अत्यधिक धूवाँका कारण वायुमा कार्बन डाइअक्साइड, कार्बन मनोअक्साइडको मात्रा बढ्दै जानु, उद्योगधन्दा, इँटाभट्टा, कलकारखानाबाट निस्कने धूवाँ, खेतबारीमा लगाउने आगो र अन्तरदेशीय वायु प्रदूषणले वायुको गुणस्तर खस्कँदो छ । काठमाडौं उपत्यकालगायत देशभरिका अधिकांश स्थानमा वायु गुणस्तरको पीएम २५ र पीएम १० को तह राष्ट्रिय तथा विश्व स्वास्थ्य संगठनले निर्धारण गरेको मापदण्डभन्दा निकै उच्च छ ।कानुनले तोकेको मापदण्डविपरीत प्रदूषण गर्न पाइँदैन । तर, जथाभाबी फोहोर फाल्दा, प्लास्टिक जलाउँदा, उद्योग कलकारखाना, सवारीसाधन, हस्पिटलबाट निस्कने धूलो, धूवाँको उचित व्यवस्थापन नगर्दा हावा थप दूषित हुँदै गएको छ । यसको बढी असर छाप्रोमा बस्ने गरिब, पिछडा, निमुखा, पैदलयात्री, बालक, असहाय, वृद्धवृद्धा, अपांगता भएका व्यक्तिले भोग्नुपरेको छ । फलस्वरूप दम, निमोनिया, ब्रोन्काइटिस, फोक्सोको क्यान्सर, मुटुरोग, हाइपर टेन्सन, मस्तिष्कघात जस्ता रोगका बिरामीको चाप अस्पतालमा बढेको छ । राष्ट्रिय जनगणना २०७८ अनुसार ५४ प्रतिशत घरधुरीले भान्सामा दाउरा र गुइँठाको प्रयोग गर्छन् । ग्रामीण क्षेत्रका गरिब, सीमान्तकृत वर्गले आर्थिक स्थिति कमजोर भएकै कारण अत्याधुनिक चुलो वा ग्यासको जोहो गर्न सक्दैनन् । यसरी दाउरा र गुइँठाको प्रयोग गर्दा त्यसको धूवाँले उनीहरूको स्वास्थ्यमा बढी खतरा पारेको देखिन्छ । यसको विकल्पमा सुधारिएको प्रविधियुक्त धूवाँरहित भान्साकोठा तयार गर्न जरुरी छ । यसका निम्ति नीति तथा कार्यक्रम, योजना र बजेटले समेत जोड्न सक्नुपर्छ । वायु प्रदूषणका कारण विश्वमा प्रतिवर्ष ७० लाखभन्दा धेरै मानिसको मृत्यु हुने गरेको छ । नेपालमा भने प्रतिवर्ष ४२ हजारभन्दा बढी नागरिकले वायु प्रदूषणका कारण मृत्युवरण गर्नुपर्ने अवस्था छ । काठमाडौं उपत्यकामा मात्रै प्रतिवर्ष ५ हजारभन्दा बढीको मृत्यु वायु प्रदूषणका कारण भइरहेको तथ्यांकहरूले देखाएका छन् ।दिगो विकास लक्ष्यको बुँदा ६ र १३ मा समेत स्वच्छ पानी, सरसफाइ, जलवायु परिवर्तन र यसको प्रभाव नियन्त्रणमा तत्कालै पहल गर्ने विषय उल्लेख छ । तीन तहको सरकारबीच समन्वय, सहकार्य र सहअस्तित्वका आधारमा उक्त राज्यले उक्त लक्ष्य हासिल गर्न सक्छ । यसका लागि अन्तर्राष्ट्रिय प्रतिबद्धताको परिपालना तथा नीति, योजना, बजेट र कार्यक्रममार्फत सम्बोधन गर्नुपर्छ । अन्तर्राष्ट्रिय कानुनहरूले स्वच्छ, सफा वातावरण र विकासको अधिकारको सवाललाई मानवअधिकारको नैसर्गिक अधिकारका रूपमा स्थापित गरिएको छ । मुलुकको आर्थिक, सामाजिक, सांस्कृतिक, धार्मिक, राजनीतिक र वातावरणीय क्षेत्रमा सकारात्मक परिवर्तन आवश्यक हुन्छ । दिगो वातावरणलाई केन्द्रबिन्दुमा राखेर विकासको गतिविधिलाई ग्रिन बेल्ट मुभमेन्ट मा केन्द्रित गरी अगाडि बढाउनुपर्छ । राष्ट्रिय तथा अन्तर्राष्ट्रिय रूपमा रहेका नीति तथा कानुनको परिपालनामा जोड दिनु राज्यको दायित्व हो । अन्तर्राष्ट्रिय रूपमा रहेका प्रतिबद्धतालाई आफ्नो देश परिवेश, अवस्था र आवश्यकताका आधारमा राष्ट्रिय नीति तथा कानुनले सम्बोधन गर्नु जरुरी छ । संवैधानिक रूपमा रहेको मौलिक हकको कार्यान्वयनमा जोड, राष्ट्रिय वातावरणसम्बन्धी नीति २०७६ ले वायु प्रदूषण रोकथाम तथा नियन्त्रणसम्बन्धी लिएका लक्ष्य पूरा गर्न तीनै तहका सरकारमा जागरुकता देखिनुपर्छ । साथै, वायु गुणस्तरसम्बन्धी राष्ट्रिय मापदण्ड २०६९ को परिपालना हुनु त्यत्तिकै आवश्यक छ । पुराना सवारीसाधनको विस्थापनका लागि भएको नीति परिपालना र परिपालना नगर्नेको हकमा कडाभन्दा कडा कानुनको व्यवस्था गरी उचित कार्यान्वयनका लागि बाध्य पारिनुपर्छ । केन्द्रदेखि स्थानीय तहसम्म रहेको अनुगमन संयन्त्रलाई प्रभावकारी बनाएर मापदण्डविपरीत वायु प्रदूषण गराउनेलाई सजायको भागीदार र उचित क्षतिपूर्ति भराउने कानुनी व्यवस्थालाई थप प्रभावकारी बनाएर लैजानु आवश्यक छ । बर्सेनि हुने वन डढेलोका घटनालाई निराकरण गर्न स्थानीय निकायका सरोकारवाला निकायलाई नै जिम्मेवार र जवाफदेही बनाउनुपर्छ । सुक्खा र भिरालो जमिनमा वृक्षरोपणलाई अझ बढी सशक्त बनाउँदै चुरे संरक्षणमा जोड दिनुपर्छ । स्वच्छ, सफा वातावरण निर्माणका साथै प्रदूषणरहित वायुका लागि नीति निर्माण तहदेखि त्यसको अनुगमन, मूल्यांकन र कार्यान्वयन तहसम्म सबैको अर्थपूर्ण सहभागिता आवश्यक छ । अब सबैले घरबाट निष्कासित कुहिने र नकुहिने फोहोरलाई मोहरमा परिणत गर्नुपर्ने बेला आएको छ । त्यसले करोडौं रुपैयाँ खर्च गरेर भारतबाट भित्र्याउने युरिया मललाई प्रांगारिक मलले विस्थापित गर्ने अवस्था बन्न सक्छ । जापान, कोरियाका असल अभ्यासलाई नेपालले सिको गर्दै जानुपर्छ । प्लास्टिक प्रयोग नगर्ने नीतिको पूर्ण परिपालनामा जोड दिने र यदाकदा भएका प्लास्टिकजन्य फोहोरलाई रिसाइकलमार्फत आयआर्जन गर्नेतिर सोच्नुपर्छ । वातावरण संरक्षणमा जोड दिनुका साथै प्रदूषणरहित वायु, स्वच्छ, सफा वातावरणमा सहज रूपमा जिउन पाउने नागरिकको अधिकार सुनिश्चित हुन्छ । बढी जोखिममा रहेका वर्गहरूको थप जोखिम हुनबाट जोगाउन सरोकारवाला निकाय उत्तरदायी र जवाफदेही हुनुपर्ने आवश्यक छ । आचार्य मानवअधिकार अधिकृत हुन् ।"
मिस नेपाल २०२४ 'मिस इन्टेलेक्ट प्रतिस्पर्धामा २६ सुन्दरी,"(काठमाडौं)मिस नेपाल २०२४ का २६ फाइनलिस्टहरू मिस इन्टेलेक्ट का लागि प्रतिस्पर्धामा उत्रेका छन् । काठमाडौंमा आयोजित एक समारोहबीच द काठमान्डु पोस्ट मिस इन्टेलेक्ट विधाका लागि मिस नेपाल २०२४ का २६ फाइनलिस्टले प्रतिस्पर्धा गरेका हुन् । मिस नेपाल २०२४ को ३० औं संस्करणका प्रतियोगीहरूले उक्त विधाको उपाधिका लागि आफूलाई मन परेको विषयमा तीन मिनेटको समय सीमामा रहेर कार्यपत्र प्रस्तुत गरेका थिए । प्रतिस्पर्धामा निर्णायकको भूमिकामा कान्तिपुर टेलिभिजनका प्रमुख कार्यकारी अधिकृत (सीईओ) शिशिर पछाई, द काठमान्डु पोस्टका प्रधान सम्पादक विश्वास बराल र २०१८ की मिस नेपाल अनुष्का श्रेष्ठ थिए । प्रतिस्पर्धी दीक्षा अवस्थीले गलत सूचना र इन्टरनेट ः मिडियाको लोकतान्त्रीकरण र सूचनाको प्रमाणीकरणको प्रश्न विषयमा कार्यपत्र प्रस्तुत गरिन् । सीईओ पछाई र प्रधान सम्पादक बरालले नेपालमा गलत सूचनाबाट हुने प्रभाव रोक्न के गर्नुपर्छ ? भन्ने प्रश्न गरेका थिए । जवाफमा अवस्थीले डिजिटल साक्षरता बढाउनुपर्ने स्पष्ट विचार राखिन् । दुई जना निर्णायकका प्रश्नको सामना गर्ने उनी एकमात्र प्रतिस्पर्धी हुन् । अहिले सबैको हातमा मोबाइल फोन र इन्टरनेटको पहुँच छ । यसले सबैलाई सहज रूपमा सामाजिक सञ्जालको एकाउन्ट खोली सूचना सम्प्रेषण गर्न सुविधा छ । तर त्यसरी सम्प्रेषण भएको सूचना कति आधिकारिक छ ? जवाफमा उनले भनिन्, त्यसैले गलत सूचना प्रवाहको प्रभाव रोक्नका लागि नेपालमा डिजिटल साक्षरता बढाउनुपर्छ । गलत सूचना प्रवाह रोक्न नियमन आवश्यक छ । कानुनमा स्नातक गरिरहेकी अवस्थीले कार्यपत्रमार्फत सहीभन्दा गलत सूचना छिटो फैलने र यसको नकारात्मक प्रभाव पर्ने बताइन् । इन्फर्मेसन सिस्टममा स्नातक गरेकी प्रतियोगी आँचल खत्रीले नेपालमा राजनीतिक अस्थिरता र विप्रेषणमा निर्भरता ः चुनौती र समाधान विषयमा आफ्नो प्रस्तुति दिइन् । नेपालमा राजनीतिक अस्थिरताको कारण रोजगारी सिर्जना हुन सकेको छैन । त्यसैले सुरक्षित भविष्यका लागि विदेश पलायन भइरहेको छ, कार्यपत्र प्रस्तुत गर्दै आँचलले भनिन्, यसमा सरकारले काम र लगानीको वातावरण सिर्जना गर्नुपर्छ । मिस इन्टेलेक्ट विधामा सुन्दर प्रतियोगीहरूले आफूले अनुभव गरेका विषय, देशको वर्तमान समस्या, विदेश पलायनको अवस्था, शिक्षा, महिनावारी सुरक्षा, महिलाको स्वास्थ्य अवस्था, साइबर बुलिङ, प्लास्टिकले सिर्जना गरेको प्रदूषणलगायत विषयमा कार्यपत्र प्रस्तुत गरे । उक्त विधामा मिस नेपालका २०२४ का २६ फाइनलिस्टका धेरैजसो प्रतिस्पर्धीहरूले आत्मविश्वासका साथ नेपालीमै कार्यपत्र प्रस्तुत गरे । जसको २०१९ की मिस नेपाल श्रेष्ठले खुलेरै प्रशंसा गरिन् । सायरा खड्काले उज्ज्वल भविष्य ः शोषणविरुद्ध लड्ने र सीमान्तकृत सशक्तीकरण बच्चाहरू विषयमा काठमाडौंको वसन्तुपरस्थित क्षेत्रमा फोटो र पानी बिक्री गर्न अनुरोध गर्ने बालबालिकाहरूको उदाहरण प्रस्तुत गरिन् । कार्यपत्रमा स्पष्ट र सरल नेपालीमा प्रस्तुत गरेकामा प्रशंसा गर्दै पूर्वमिस नेपाल श्रेष्ठले तपाईंले किन नेपाली भाषामा कार्यपत्र प्रस्तुत गर्ने सोच्नुभयो ? भन्ने प्रश्न सोधिन् । जवाफमा सायरा भन्छिन्, मैले भनेको कुरा मेरा दर्शकश्रोताले स्पष्ट रूपमा बुझुन् भनेर नेपालीमा प्रस्तुति दिएकी हुँ । उनले साइन्स साइकोलोजी र न्युरोसाइन्स विथ माइनर इन लिडरसिपमा स्नातक गरिरहेकी छन् । बालबालिकाहरू परिवारको आर्थिक दबाबका कारण पैसाका लागि पानी र फोटो बिक्री गर्नेलगायत गतिविधिमा संलग्न हुने गरेको बताइन् । उनी भन्छिन्, यसबाहेक परिवारको आपसी सम्झौतामै बालबालिकालाई घरमा काम गर्न पठाउने स्थिति पनि छ । त्यसैका लागि उनीहरू पैसाका लागि थाहा नै नपाई काम गरिरहेका हुन्छन् । यसविरुद्ध नागरिक समाज र सरकारले बालबालिकाको सुरक्षाका निम्ति बलियो संयन्त्र बनाएर काम गर्नुपर्छ ।यसैगरी, अर्की प्रतिस्पर्धी इभा गिरीले सामाजिक सञ्जालको नकारात्मक प्रतिक्रियाले कस्तो प्रभाव पार्छ र यसबाट कसरी अगाडि बढ्नेबारेमा आफ्नो अनुभव सुनाइन् । बिजनेस एडमिनिस्ट्रेसनमा ब्याचलर गरिरहेकी इभा चर्चित सोसल इन्फ्लुएन्सर पनि हुन् । उनलाई निर्णायकले सामाजिक सञ्जालमा यति धेरै फलोअर्स हुँदाहुँदै पनि किन मिस नेपालमा प्रतिस्पर्धामा उत्रिएको भन्ने प्रश्नमा भनिन्, मलाई यो प्रतिस्पर्धामा भाग लिँदै गर्दा एक केटीबाट बिस्तारै महिला भइरहेको अनुभव भएको छ । यो प्लाटफर्मले मलाई आत्मविश्वास दिएको छ । यसले मलाई अझ बलियो बनाइरहेको छ । राजनीतिशास्त्रमा स्नातकोत्तर र कानुनमा स्नातक गरिरहेकी दृष्टि थापाले परिवारको आर्थिक समस्याका कारण ग्रामीण भेगमा निरक्षर संख्या अझै रहेको बताइन् । गरिबी, लैंगिक असमानता, स्रोत र जनचेतनाको अभाव यसको कारण हो, उनले भनिन्, यसले बेरोजगारी, स्वास्थ्य जोखिम, बालविवाहमा प्रभाव परेको देखिन्छ । डेन्टल सर्जरीमा स्नातक गरेकी प्रतियोगी सुमना केसीले महिलाका स्वास्थ्यसम्बन्धी अधिकारको अवस्थाबारे कार्यपत्र प्रस्तुत गरिन् । सात वर्षदेखि चिकित्सा क्षेत्रमा काम गरिरहेको अनुभवसमेत रहेको केसीले महिलाले संविधानमार्फत स्वास्थ्यसम्बन्धी अधिकार प्राप्त भए पनि नेपालको स्थिति कहाँ छ भन्ने मेरो प्रश्न हो, उनले भनिन्, कर्णाली क्षेत्रमा प्रसूति सेवा प्रभावकारी नभएको र २१ प्रतिशत बालिका गर्भवती भइरहेको अध्ययनले देखाएको छ । यसमा सरकारले चालु आर्थिक वर्षको बजेटमा परिवार योजनासम्बन्धीको बजेट कटाएको छ । यसले यो समस्या अझ बढ्न सक्ने देखिएको छ ।साथै अञ्जना पुनले मिस नेपाल २०२४ को स्विमसुट विधाको प्रतियोगितामा एक प्रतियोगीले लगाएको कपडालाई लिएर सामाजिक सञ्जालमा भएको ट्रोल एक समस्या भएको र यसविरुद्ध बोल्नुपर्ने धारणा राखिन् । निर्णायक श्रेष्ठले उनको दृष्टिकोणको समर्थन गर्दै भनिन्, तपाईंले जुन सामाजिक सञ्जालमा हुने ट्रोलको विषयमा सशक्त भएर बोल्नुपर्ने बताउनुभयो, राम्रो लाग्यो । तर पनि यो क्षेत्रमा राम्रोनराम्रो दुवै प्रतिक्रिया पाइन्छ । तपार्इंले किन मिस नेपालमा आउने सोच बनाउनुभयो ? गैरसरकारी संस्थामा आबद्ध भएर दुई वर्ष लागूऔषध अभियानविरुद्ध काम गरेकी पुनले जवाफ दिँदै भनिन्, यो एउटा त्यस्तो क्षेत्र हो जहाँ तपार्इंलाई हरेक कामका लागि बोल्ड र कन्फिडेन्स भएर अगाडि बढाउन सिकाइन्छ । मिस नेपालले नकारात्मक कुरालाई पार गरेर सकारात्मकतिर अगाडि बढाउन सिकाउँछ । यसैगरी कानुन र अर्थशास्त्रमा स्नातक गरिरहेकी प्रसुना भुसालले शैक्षिक प्रणालीबारे कार्यपत्र पेस गरिन् । फेसन डिजाइनिङमा स्नातक गरिरहेकी सामिन कोइरालाले नेपाल ः प्रमुख समस्या र समाधानहरू विषयमा प्रस्तुति दिइन् । नेपालमा प्रशस्त सम्भावना छ । तर राष्ट्रिय भिजन, विकास प्रशासन, व्यवस्थापन र व्यावसायिक शिक्षाको कमीले पछि परिरहेका छौं, उनले भनिन्, यसका लागि नेपालले ऊर्जा, पर्यटन, कृषि र उद्योगमा रहेको सम्भावनाको खोजी गरी अध्ययन गरिनुपर्छ । अर्थशास्त्रमा स्नातक गरिरहेकी र अमेरिकी पीएनसी बैंकमा पर्सनल बैंकरका रूपमा रहेकी सिम्रिका मानन्धरले चितवनको बरौली क्षेत्रको महिलाको उदाहरण दिँदै महिलालाई कसरी आर्थिक क्षेत्रमा ल्याउने विषयमा प्रस्तुति दिइन् । बिजनेस र इनोभेटिभ मेडिसिनकी विद्यार्थी अम्बिका रानाले रोजगारीको अवसरको अभाव नेपालको मुख्य समस्या भएको बताइन् । शुभेक्छा कार्कीले नेपालमा बालविवाहको समस्या र समाधान विषयमा कार्यपत्र प्रस्तुत गरिन् । उनले कम्प्युटर साइन्स र इन्फर्मेसन टेक्नोलोजीमा स्नातक गर्दै छिन् । साथै बीबीएमा स्नातक गरेकी मोडेल श्रद्धासुमन सिलवाल र एकाउन्टिङमा स्नातक गरेकी ललिता शेर्बुजा मगरले मानसिक स्वास्थ्यबारे फरक फरक प्रस्तुति दिए ।डेन्टल सर्जरी अध्ययन गरिरहेकी सुन्दरी प्रतियोगी निभिता चापागाईंले विशेष क्षमता रहेका बालबालिकाको दाँतको उपचार सेवाको अवस्थाबारे बताइन् । यही क्षेत्रमा रहेर काम गरिरहेकी निभिता भन्छिन्, विशेष क्षमता भएका बालबालिकाले नेपालमा ७०८० प्रतिशत बालबालिकाले दाँतसम्बन्धी समस्यासँग जुधिरहेका छन् । विशेष क्षमता भएका बालबालिकाको दाँतको उपचार एकदमै आवश्यक हुन्छ तर यसमा २० प्रतिशतले मात्र उपचारमा पहुँच पाएका छन् । नर्सिङ साइन्समा स्नातक गरेकी राधिका थापाले प्लास्टिकले निम्त्याएको प्रदूषण र यसको समाधानबारे बताइन् । प्लास्टिक रिसाइक्लिङको क्षेत्रमा काम गरिरहेकी राधिकाले प्लास्टिक प्रयोग समस्या नभई यसको उचित व्यवस्थापन गर्न नसक्दा प्रदूषण बढिरहेको बताइन् । मिस इन्टेलेक्ट विधाका लागि वेस्टर्न सिड्नी युनिभर्सिटीबाट नर्सिङमा ब्याचलर गरेकी करुणा रावत, स्मार्ट कम्प्युटिङमा स्नातक गरिरहेकी पूजा बराल, इन्फर्मेसन टेक्नोलोजीमा स्नातक गरेकी समीक्षा निरौला र कम्प्युटर सफ्टवेयरमा स्नातक गरिरहेकी किम्ती श्रेष्ठले भने ब्रेन ड्रेन का समस्याबारे भिन्नभिन्न अवधारणामा रहेर प्रस्तुति दिए । मिडिया स्टडिजमा स्नातकोत्तर गरिरहेकी उर्जा नेवा, साइबर ह्याकिङकी विद्यार्थी अनिशा मल्ल र उद्यमी तथा सोसल वर्ककी विद्यार्थी आश्माकुमारी केसीले महिनावारी हुँदा महिलाले भोग्नुपर्ने समस्या, सेनेटरी प्याडको विकल्पमा महिनावारी कपको प्रयोगलगायतमा बोले । कार्यक्रममा प्रेरभिता स्वाँरले नेपालमा नवीकरणीय स्रोत ः अवसर र चुनौती विषयमा नेपालले वैकल्पिक ऊर्जाको प्रयोग गर्नुपर्ने धारणा राखिन् । अस्ट्रेलियाको वेस्टर्न सिड्नी विश्वविद्यालयमा सोसल वर्क अध्ययन गरिरहेकी प्रेरभिता भन्छिन्, नेपालमा बर्खाको समयमा मात्र ऊर्जा उत्पादन हुन्छ । त्यसबाहेक पनि उत्पादनलाई स्थिर राख्न ठूलाठूला ड्याम प्रोजेक्टको काम गर्नुपर्छ । साथै पानीबाट उत्पादन हुने बिजुलीको विकल्पबाहेक हावा र घामबाट उत्पादन हुने ऊर्जाको सम्भावना प्रयोग गरिनुपर्छ । मकवानपुरको राक्सिराङ गाउँपालिकामा आफैंले शिक्षाको गुणस्तरबारे गरेको अध्ययनलाई रोशनी दाहालले मिस इन्टेलेक्ट मा प्रस्तुत गरेकी थिइन् । राक्सिराङमा ३५ प्रतिशत मात्र साक्षरता दर रहेको पाइएको छ । यसमा सरकारले कुनै चासो देखाएको पनि पाइँदैन, कम्प्युटर एप्लिकेसनकी विद्यार्थी रोशनीले भनिन् । बिजनेस स्टडिजमा स्नातक गरिरहेकी इरिना श्रेष्ठले नेसनल माइग्रेसन क्राइसिस बारे प्रस्तुति दिइन् । नेपालमा श्रमिक आप्रवासनले दक्ष जनशक्तिको अभाव, लगानी र आविष्कारको चुनौती भोगिरहेको छ, उनले भनिन् ।हिडन ट्रेजरले हरेक वर्ष आयोजना गर्दै आएको मिस नेपाल प्रतियोगिताको ग्रान्ड फिनाले आगामी शनिबार हुँदैछ । विभिन्न विधाका विजेता फिनालेमा घोषणा गरिने आयोजकले जनाएको छ । प्रतियोगितामा देशभरबाट प्रतिस्पर्धामा उत्रिएका सुन्दरीहरूमध्ये उत्कृष्ट २६ लाई फाइनलिस्टका रूपमा चयन गरिएको हो ।"
४ पटक म्याद थप्दा पनि संसद् भवन अधुरै,"(काठमाडौं) सिंहदरबारभित्र निर्माणाधीन संघीय संसद् भवन पटकपटक म्याद थप्दा पनि अधुरै छ । ३ वर्षभित्र सक्ने गरी ठेक्का सम्झौता भए पनि ५ वर्ष पुग्दासमेत निर्माण सम्पन्न हुन सकेको छैन । यसबीचमा ४ पटक म्याद थप भइसकेको छ, तर प्रगति ८१ प्रतिशत मात्र छ ।२०७९ सालको प्रतिनिधिसभा निर्वाचनपछि पहिलो संसद् बैठक नयाँ भवनमा बस्ने लक्ष्यसहित निर्माण थालिएको थियो । २०७९ असोज १६ सम्म निर्माण सक्ने भन्दै ०७६ असोज १६ मा यसको ठेक्का भएको थियो । सुरु सम्झौताअनुसार काम नसकिएपछि पहिलोपटक ०७९ चैत ३० सम्म म्याद थपियो । तर काम सकिएन । दोस्रोपटक ०८० वैशाख १ बाट ०८० असोज १९ सम्म समय दिइयो । तेस्रोपटक ०८० असोज २० देखि सोही वर्षको चैत १९ सम्म म्याद थप गरिए पनि कामको गति बढेन । यो अवधिमा काम नसकिएपछि चौथोपटक गत चैत २० देखि ०८१ चैत १८ सम्मका लागि म्याद थपिएको छ । तोकिएको समयभित्र काम नसकिएपछि म्याद थप गरिएको विशेष भवन निर्माण आयोजना समन्वय कार्यालयका आयोजना निर्देशक मचाकाजी महर्जनले बताए । अब थपिएको समयभित्र काम सकिए २०८४ सालको प्रतिनिधिसभा निर्वाचनपछिको पहिलो संसद बैठक नयाँ भवनमै हुने छ । निर्मार्ण व्यवसायीले गति बढाए थपिएको समयभित्र नै काम सकिने दाबी विशेष भवन निर्माण आयोजनाको छ । प्रतिनिधिसभा र राष्ट्रिय सभा भवनको छाना छाउने काम हुँदै छ, महर्जनले भने, त्यसैले थपिएको समयभित्र काम सकिन्छ, नसकिए कानुनी प्रावधानअनुसार ठेक्का तोड्ने प्रक्रियामा अघि बढ्नुको विकल्प छैन ।अख्तियार दुरुपयोग अनुसन्धान आयोग र राष्ट्रिय सतर्कता केन्द्रले पनि भवन निर्माणको निगरानी गरिरहेको छ । अन्य आयोजनाभन्दा यो विशेष खालको भएकाले सबैको ध्यान यसतर्फ छ, उनले भने, त्यसैले संवेदनशील भएरै काम गरेका छौं । भवनमा प्रयोग हुने सामग्रीहरू धेरै परीक्षण गर्नुपर्ने हुँदा समय लागेको उनको भनाइ छ । कुनै सामान नमुनाका रूपमा परीक्षण गर्न ल्याइन्छ, त्यो उपयुक्त नभए विकल्पमा अन्य सामान ल्याइन्छ, उनले भने, त्यसमा पनि पाइपहरूको परीक्षण गर्न धेरै समय लागेको हो । सुरुमा साइटको समस्या र कोभिड१९ का कारण पनि म्याद थप गरिएको उनले जानकारी दिए । निर्माण र इन्टेरियरको ठेक्का एकैचोटि नहुँदा पनि सबै काम नभएको दाबी कार्यालयको छ । यसको सुरु ठेक्का रकम ५ अर्ब ६८ करोड ३९ लाख हो । अहिले संशोधन गरेर ६ अर्ब ३० करोड रुपैयाँ पुर्याइएको छ । तुन्दीसेक जेभीले ठेक्का लिएको छ । हालसम्म निर्माणमा ४ अर्ब ४२ करोड रुपैयाँ खर्च भइसकेको छ । आयोजनाका अनुसार प्रतिनिधिसभा, राष्ट्रिय सभा, कमन लवी, अति विशिष्ट व्यक्तिहरूको कार्यालय भवन, संसदीय दलको कार्यालय भवन, संसदीय समितिको भवन, संसदीय सचिवालयको भवनलगायत संरचना निर्माण भइरहेको छ । ठेक्का लगाउने निकायकै कारण निर्माणमा ढिलाइ भएको तुन्दी कन्स्ट्रक्सनका अध्यक्ष ऋषिप्रसाद सुवेदीको आरोप छ । निर्माण ढिलाइ हुनुको दोष जति व्यवसायीमाथि थुपारेर ठेक्का लगाउने निकाय पन्छिने प्रवृत्ति छ, यो आयोजनामा पनि त्यस्तै भएको छ, उनले भने, ठेक्का लगाउने निकायले करिब डेढ वर्षसम्म पूरै जग्गा उपलब्ध गराएन, थोरै जग्गा मात्र उपलब्ध गराएको भरमा काम गर्नुपर्यो, परामर्शदाताले पनि समयमै काम गरिदिएनन् ।उनले ठेक्का लगाउने निकायले निर्माणको क्रममा आइपर्ने समस्या समाधान नगरिदिने र काम गरेको भुक्तानी समयमै नदिने समस्या रहेको बताए । त्यसैले कानुनी रूपमा हामी तल छैनौं, उनले भने, आइपरेका समस्या तुरुन्तै समाधान हुने र सम्झौताअनुसारको भुक्तानी पाएको भए तीन वर्षभित्र काम सक्न कुनै समस्या थिएन । यी समस्या समाधान नभए थपिएको समयभित्र काम सक्न गाह्रो हुन्छ । संसद् भवनकै दोस्रो खण्डका रूपमा इन्टेरियर तथा फर्निसिङको काम भइरहेको छ । जसको ठेक्का २ अर्ब ३४ करोड ५४ लाख रुपैयाँमा केसीश्यामसुन्दरबानियाँ जेभीले लिएको हो । ०८१ असारभित्र सक्ने गरी ०८० असारमा ठेक्का सम्झौता भएको हो । उक्त समयभित्र काम नसकिएपछि दोस्रोपटक म्याद थप्ने तयारी छ । यसको अहिलेसम्मको प्रगति १७ प्रतिशत मात्र छ । अब थपिएको समयभित्र सबै काम सकिने दाबी आयोजनाको छ । सभामुख, राष्ट्रिय सभाका अध्यक्ष चुनिएपछि प्रायः पहिलो काम संसद् भवनको निरीक्षण गर्ने र निर्देशन दिने नै हुन्छ । सहरी विकासमन्त्री फेरिएपिच्छे संसद् भवनको निरीक्षण गर्न कसैले छुटाउँदैनन् । नयाँ सहरीमन्त्रीको पहिलो काम पनि संसद् भवनको निरीक्षण गर्ने र छिटो काम सक्न निर्देशन दिने नै हुन्छ । त्यही परम्परालाई पछ्याउँदै उपप्रधान एवं सहरी विकासमन्त्री प्रकाशमान सिंहले मंगलबार निरीक्षण गर्दै तोकिएको समयभित्र काम सक्न आयोजना प्रमुख, निर्माण व्यवसायीलाई निर्देशन दिएका छन् । समयमै सम्पन्न हुने गरी दैनिक तीन सिफ्टमा काम गर्न निर्माण कम्पनीलाई घचघच्याइरहेका छौं, मन्त्री सिंहले भने ।"
३ गुणाले बढ्यो सिमेन्ट र क्लिंकर निर्यात,"(काठमाडौं)अघिल्लो आर्थिक वर्षको तुलनामा गत आर्थिक वर्ष सिमेन्ट र क्लिंकरको निर्यात ३ गुणा बढेको छ । भन्सार विभागका अनुसार मूल्यका आधारमा ३९४३९ प्रतिशत र परिमाणका आधारमा १८२७८ प्रतिशतले सिमेन्ट र क्लिंकर निर्यात बढेको हो ।गत आर्थिक वर्ष २०८०८१ मा नेपालले ३ अर्ब ८५ करोड २८ लाख रुपैयाँ बराबरको सिमेन्ट र क्लिंकर निर्यात गरेको छ । जबकि आर्थिक वर्ष २०७९८० मा ७७ करोड ९३ लाख रुपैयाँ बराबरको निर्यात भएको थियो । अघिल्लो आर्थिक वर्षको तुलनामा गत वर्ष निर्यात ३ अर्ब ७ करोड ३५ लाख रुपैयाँले बढी हो । अघिल्लो आर्थिक वर्ष ३५ करोड ८९ लाख रुपैयाँ बराबरको सिमेन्ट र ४२ करोड ३ लाख रुपैयाँ बराबरको क्लिंकर निर्यात भएको थियो । गत आर्थिक वर्ष १ अर्ब ८८ करोड २० लाख रुपैयाँ बराबरको ५ लाख ६ हजार ८४१ टन क्लिंकर निर्यात भएको छ । विभागका अनुसार १ अर्ब ९७ करोड ८ लाख रुपैयाँ बराबरको २३ लाख ३२ हजार ३ सय ७६ टन तयारी सिमेन्ट निर्यात पनि भएको छ । नेपाली सिमेन्ट र क्लिंकरको बजार भारत मात्रै हो ।पछिल्ला वर्षमा पाल्पा सिमेन्टको तानसेन, अर्घाखाँची, बालाजी र सर्वोत्तम, सीजी सिमेन्ट भारतमा निर्यात हुन थालेका छन् । झन्डै एक दशकअघि पनि आरएमसी सिमेन्टले भारतको सीमावर्ती बजारमा पोर्टल्यान्ड स्ल्याग (पीएससी) सिमेन्ट निर्यात गरेको थियो । त्यसबेला नेपालले भारतबाटै कच्चा पदार्थ आयात गर्नुपर्ने अवस्था थियो । तर सिमेन्ट निर्यातले निरन्तरता पाउन सकेको थिएन । अहिले नेपालमै कच्चा पदार्थ पाइने भएकाले निर्यात बढ्दै गएको छ । सिमेन्ट उत्पादक संघको तथ्यांकअनुसार नेपालमा ६० भन्दा धेरै सिमेन्ट उद्योग सञ्चालनमा छन् । त्यसमध्ये करिब १५ वटाले सिमेन्ट र क्लिंकर दुवै उत्पादन गर्दै आएका छन् । यी सिमेन्ट उद्योगको वार्षिक उत्पादन क्षमता झन्डै २ करोड २० लाख टन रहेको अनुमान छ ।सरकारले सिमेन्ट निर्यात बढाउन करिब ८ प्रतिशतसम्म निर्यात अनुदान दिने व्यवस्था गरेको छ । अघिल्लो वर्षको अनुदान पाइसकेको र यस वर्षको प्रक्रियामा रहेको उद्योगीहरू बताउँछन् । निर्माण व्यवसायीका विविध समस्याका कारण सिमेन्टको माग २५ देखि ३० प्रतिशत मात्रै रहेको पाल्पा सिमेन्ट उद्योगका सञ्चालक तथा नेपाल उद्योग परिसंघका अध्यक्ष राजेश अग्रवालले बताए । सिमेन्टको आन्तरिक माग न्यून छ । प्लान्ट चलाउनकै लागि भारतमा निर्यात गरिरहेको छौं, उनले भने । निर्माण व्यवसायीले पैसा नपाएको, नयाँ काम नगरेको र सरकारले पनि नयाँ ठेक्का लगाउन नसक्दा सिमेन्टको आन्तरिक माग घटेको अग्रवालको बुझाइ छ । पछिल्लो समय कच्चा पदार्थ पनि स्वदेशमै उत्पादन हुने हुँदा निर्यात बढ्दै गएको उनले जनाए । स्वदेशी उद्योगको उत्पादन क्षमता बढी रहेकाले स्वदेशी माग बढे पनि निर्यातमा असर नपर्ने उनको भनाइ छ । भारतमा पनि नेपाली ब्रान्ड स्थापित हुन थाल्यो, उनले भने, मागअनुसार सामान पठाइरहेका छौं । नेपाली सिमेन्टको गुणस्तर पनि स्थापित हुन थालेको छ । निर्यातमा पनि सहज वातावरण बन्दै गएको छ । भन्सार विभागका अनुसार आर्थिक वर्ष ०७७७८ मा ८३ हजार रुपैयाँ बराबरको ११ टन सिमेन्ट निर्यात भएको थियो । आर्थिक वर्ष ०७८७९ मा १२ लाख ९३ हजार रुपैयाँ बराबरको १५ हजार १ सय ८९ टन सिमेन्ट निर्यात भएको थियो ।"
स्याउ टिप्न सिमलातिर,"(कञ्चनपुर) पिठ्यूँमा झोला भिरेका ९ जनाको समूह शनिबार दिउँसो गड्डाचौकी नाकामा सिमला जाने गाडीबारे बुझेर नास्ता गर्न लाग्यो । झोलाबाट पन्तुरो निकालेर उनीहरूले घरबाट ल्याएको रोटी र अचार खान थाले । कैलालीको कैलारी गाउँपालिकाका उनीहरू रोपाइँ सकेर रोजगारीका लागि (स्याउ टिप्न) भारतको सिमला जान लागेका हुन् ।मालिकले तारन्तार फोन गरेपछि र बोलाउन मान्छे नै पठाएपछि बाटो खर्च खोजेर सिमलातर्फ हिँडेको उनीहरू बताउँछन् । धानमा मलखाद हाल्न बाँकी छ, मालिकले मान्छे नै पठाएपछि खेतीको काम परिवारको जिम्मामा छाडेर हिँड्यौं, ५५ वर्षीय राजबहादुर चौधरीले भने । उनी ८ वर्षदेखि सिमलाको रोडीमा स्याउ टिप्न जाने गरेका छन् ।पश्चिमी नाका गड्डाचौकीमा केही दिनयता कामको खोजीमा भारत जानेको भीड बढेको छ । खेतीपाती सकेर ज्याला मजदुरीका लागि भारत जान लागेका अधिकांश स्याउ टिप्ने, बोक्नेलगायत काममा सिमलातिर जान्छन् । अहिले गड्डाचौकी नाकाबाट दैनिक ५ सयभन्दा बढी नेपाली सिमला गइरहे पनि उनीहरूको कहीँकतै कुनै तथ्यांक छैन । यो सिजनमा सिमलामा नेपाली कामदारको मेला नै लाग्छ, कैलाली हसुलियाका राजु चौधरीले भने, अहिले नै स्याउ टिप्न सुरु भइसकेको त छैन, हामी गएर बसोबासको व्यवस्थापन गर्दासम्म सुरु भइहाल्छ । उनका अनुसार मालिकले फोन गरेर अगस्ट पहिलो सातादेखि स्याउ टिप्ने तयारी गरेको बताएका छन् । स्याउ टिप्न जानेले दैनिक ५ सय भारु ज्याला पाउँछन् । बिहान ९ देखि ५ बजेसम्म काम गर्नुपर्छ । दिउँसो १ घण्टा खाना खाने समय पाइन्छ । यसबाहेक ओभरटाइम गरेको अतिरिक्त ज्याला पाइन्छ । ओभरटाइम र दैनिक ज्यालादारी गरेर दिनमा ८ सयदेखि १ हजार भारुसम्म कमाउन सकिने राजु बताउँछन् । लामो समयदेखि सिमलामै काम गरिरहेका कैलाली हसुलियाका कालीराम चौधरीले यस पटक मालिकले ८९ जना मात्रै कामदार ल्याउन भनेको सुनाए । उनका अनुसार विगतका वर्षमा २०२५ जनासम्म कामदार बोलाउने गरिएको थियो । स्याउको रूखमा झोला बोकेर जानुपर्छ । स्याउ टिप्दै झोलामा भर्दै डोरीले तल झार्ने गर्नुपर्छ । यसरी दिनभरिमा एक जनाले २५३० क्रेटसम्म टिप्न सक्ने बाजुरा मार्तडीका अमर चँदाराले बताए । एक क्रेटमा १५ किलो हाराहारी स्याउ अट्छ । त्यसपछि टिपेका स्याउ क्रेटमा राखेर गोदामसम्म बोक्नुपर्छ । गोदाममा मेसिनले ग्रेडिङ गरेपछि प्याकिङ गर्ने र अर्को गोदामसम्म बोक्ने काम पनि गर्नुपर्छ । केही वर्षअघिसम्म ग्रेडिङको काम पनि कामदारले नै गर्थे । दसैंतिहारसम्म त काम प्रशस्त पाइन्छ, चँदाराले भने, त्यतिबेलासम्म नियमित काम गर्न सके ३५४० हजारसम्म बचाएर चाड मान्न घर आउन सकिन्छ । उनी ४ वर्षदेखि नियमित रूपमा सिमलाको कोटथाई भन्ने ठाउँमा जाने गरेका छन् । मालिकले फोन गरेर बोलाएपछि उनले गाउँका अन्य ५ जनालाई पनि सँगै लैजान लागेका छन् । शुक्रबार साँझ मार्तडीबाट हिँडेका उनीहरू आइतबार दिउँसो मात्रै सिमला पुग्नेछन् । त्यसपछि काम गर्ने ठाउँमा पुग्न अझै डेढदुई घण्टा लाग्छ । सिमलामा स्याउ टिप्ने ठूलो संख्यामा नेपालीहरू जाने गरेका छन् । स्याउ टिप्दा रूखबाट लडेर घाइते हुने तथा मृत्यु नै हुन सक्ने जोखिम पनि उत्तिकै छ । तर नेपाली कामदारको बिमासमेत हुँदैन । जसका कारण उनीहरूको उपचारदेखि राहतमा समस्या हुने गरेको छ ।"
११ महिनामा करिब ११ अर्ब सेयर कर्जा प्रवाह,"मार्जिन ट्रेडिङ सहज र व्यवस्थित हुन नसकिरहेको परिस्थितिमा पुँजीबजारमा लगानी गर्ने मुख्य उद्देश्यले स्थापना भएका संस्थागत लगानीकर्ताका लागि बैंक तथा वित्तीय संस्थाले मार्जिन प्रकृतिको सेयर धितोमा प्रवाह गर्ने कर्जाको विद्यमान अधिकतम २० करोडको सीमा खारेज गरिनेछ, मौद्रिक नीतिमा उल्लेख छ ।अहिले सेयर बजार बढ्नका लागि आवश्यक धेरैजसो आधार तयार छन् । जस्तो तरलता पर्याप्त छ, ब्याजदर घटिरहेको छ । सेयर बजार बढिरहँदा बैंकबाट मार्जिन कल आएको छैन । बैंक तथा वित्तीय संस्थाले सेयर कर्जा प्रवाह गर्न ग्राहक खोजिरहेका छन् । यही बेला राष्ट्र बैंकले संस्थागत लगानीकर्ताका लागि सेयर कर्जाको अधिकतम सीमा खारेज गरेपछि लगानीकर्ताको आत्मविश्वास बढेको ब्रोकरहरू बताउँछन् । राष्ट्र बैंकको तथ्यांकअनुसार गत जेठसम्म २५ देखि ५० लाख रुपैयाँसम्मको सेयर कर्जा १०६ र २५ लाख रुपैयाँभन्दा कमको कर्जा ३३ प्रतिशतले बढेको छ । तर सोही अवधिमा एक करोड रुपैयाँभन्दा बढीको कर्जा २०४ प्रतिशतले बढेको छ । उल्लिखित तथ्यांकले सेयरका साना कर्जाको न्यून दरले बढ्दा ठूला कर्जा उच्च दरले बढेको देखाउँछ । यस्तै गत जेठसम्म ५० लाखदेखि १ करोड रुपैयाँसम्मको कर्जा भने ०७ प्रतिशतले बढेको राष्ट्र बैंकको मासिक प्रतिवेदनले देखाएको छ । ०७९ जेठसम्म २५ देखि ५० लाख रुपैयाँसम्मको सेयर कर्जा १७३ र एक करोडभन्दा माथिको कर्जा ६५ र २५ लाख रुपैयाँभन्दा कमको कर्जा १२३ प्रतिशतले घटेको थियो । सोही अवधिमा ५० लाखदेखि १ करोड रुपैयाँसम्मको कर्जा भने ८ प्रतिशतले बढेको थियो । यसले बजार निरन्तर घटिरहेको बेला लगानीकर्ताले ५० लाखदेखि १ करोडको सीमा भित्र रहेर कर्जा लिइरहेको पुष्टी हुन्छ । राष्ट्र बैंकले मौद्रिक नीति जारी गरेपछिको पहिलो कारोबार दिन आइतबार १ सय १३ अंकले बढेर नेप्से २ हजार ६ सय ८१ बिन्दुमा पुगेको थियो । सोमबार थप ३५५५ अंकले बढेपछि २७ सय नजिक (२ हजार ६ सय ९६६५ बिन्दु) पुगेको छ । यो २९ महिनायताकै उच्च हो । यसअघि ०७८ फागुन ११ मा २७ सय २० बिन्दुमा रहेको नेप्से १२ गते घटेर २६ सय ६१ मा झरेको थियो । आइतबार नेप्सेको वृद्धि ०८० फागुन २१ यताकै उच्च हो । त्यो दिन नेप्से ११७ अंकले बढेको थियो । पछिल्लो एक महिनामा (गत असार १७ देखि साउन १५) नेप्से परिसूचक करिब ६ सय ४३ अंक बढी सकेको छ । खासगरी कांग्रेस र एमालेको पछिल्लो गठबन्धनको सहमति भएको दिनपछि नेप्से निरन्तर बढिरहेको छ । कांग्रेस र एमालेबीच गत असार १७ मा सहमति भएको थिए । जसअनुसार असार १७ मा २ हजार ५३ बिन्दुमा रहेको नेप्से सोमबारसम्म २ हजार ६ सय ९६ बिन्दुमा पुगेको छ ।"
राहुघाट जलविद्युत््को सुरुङ ब्रेकथ्रु,"(म्याग्दी) म्याग्दीको रघुगंगा गाउँपालिका३ पिप्लेमा निर्माणाधीन राहुघाट जलविद्युत् आयोजनाको सुरुङको ब्रेकथ्रु भएको छ । आयोजनाको ६ हजार २ सय ७० मिटर लामो सुरुङको मंगलबार ब्रेकथ्रु भएको हो । ४० मेगावाटको आयोजनाको प्रवर्द्धक नेपाल विद्युत् प्राधिकरणको सहायक कम्पनी रघुगंगा हाइड्रो लिमिटेड रहेको छ ।सुरुङको मुहानतर्फ अडिट १ र २ को बीचमा पर्ने अँधेरीखोला क्षेत्रमा आयोजनाका प्रबन्ध निर्देशक गणेश केसी र रघुगंगाका अध्यक्ष भवबहादुर भण्डारीले एकसाथ स्विच थिचेर सुरुङको ब्रेकथ्रु गरेका थिए । फरकफरक अडिटबाट सुरुङ खनिएको थियो, यो अन्तिम सुरुङ ब्रेकथ्रु गरेका हौं, आयोजनाका प्रबन्ध निर्देशक केसीले भने, बग्ने प्रकृतिको माटो भएको भूगोलमा पनि सुरुङ बनाउन सफल भएका छौं । उनका अनुसार अब सुरुङमा लाइनिङ गर्न निर्माण सामग्रीको समस्या छ । निर्माण सामग्री ल्याउने अर्को स्रोत छैन, छेउको कालीगण्डकी नदीबाट गिटीवालुवा उत्खनन् गर्न सर्वोच्चको आदेशले बाधा पुर्याउँदा आयोजनाको काम प्रभावित बनेको छ, केसीले भने । सुरुङ पूरा भएका प्याकेजमा कंक्रिट लाइनिङ गर्ने, पेनस्टक राख्ने र पावर हाउसमा टर्वाइन राख्ने क्षेत्रको काम पनि एकसाथ सुरु भइरहेको आयोजनाले जनाएको छ । आयोजनाका अनुसार रिभर डाइभर्सन र पावर हाउसभित्रको वितरण पाइपको हाइड्रोस्टिक प्रेसर परीक्षण पनि सफल भएको छ । पावर हाउसमा रहने दुइटा टर्वाइन घुमाउन ६ वटा नोजल भएको वितरण पाइपको परीक्षण गरिएको हो । त्यस्तै पावर हाउसदेखि सर्साफसम्म ८ सय ११ मिटर स्लोप र १ सय ९६ मिटर भर्टिकल सुरुङमा पेनस्टक पाइप पनि राख्न सुरु भएको छ । अर्धजलाशययुक्त यो आयोजनाको प्रतिघण्टा कन्ट्राक इनर्जी सुक्खायाममा ४ करोड ९९ लाख ७८ हजार र बर्खामा २४ करोड ५ लाख ९३ हजार युनिट छ । आयोजनाबाट उत्पादित विद्युत् दानाकुश्मा २२० केभीए प्रसारण लाइनमा जोड्ने प्रस्ताव छ । रघुगंगा हाइड्रोका प्रोजेक्ट म्यानेजर राज विष्टका अनुसार आयोजनाको बाँध, सुरुङ, लाइनिङ, सर्चट्यांक, पावर हाउस, टेलरेससमेतका लट१ तर्फ ६० प्रतिशत भौतिक प्रगति भएको छ । त्यस्तै पावर हाउसभित्रका जेनेरेटर, टर्वाइन, स्विचयार्ड, ट्रान्समिसनसमेतका लट२ तर्फ २५ प्रतिशत भौतिक प्रगति छ । त्यस्तै, पावर हाउसतर्फ टर्वाइन राख्ने र हाउजिङको काम भरहेको छ । आयोजनाको पावर हाउस सदरमुकाम बेनीदेखि ३ किमि उत्तरतर्फ रघुगंगा३ तिल्केनीमा बन्दै छ । म्याद थपपछि आयोजनाको निर्माण अवधि सन् २०२४ अक्टोबरसम्म छ । भारतको एक्जिम बैंकले सहुलियतपूर्ण ऋण लगानी गरेको यो आयोजनामा ब्याजबाहेक ८ अर्ब ६० करोड रुपैयाँ लागत अनुमान गरिएको छ । आयोजनाको सिभिलतर्फ भारतीय कम्पनी जयप्रसाद (जेपी) एसोसिएट्स र हाइड्रोमेकानिकलतर्फ भारतकै हेभी इलेक्ट्रोकल्स लिमिटेड (भेल) ले काम गर्दै आएका छन् । प्राधिकरणले २०६५ देखि सिभिल इन्जिनियरिङको काम सुरु गरेको थियो । ऋणको सर्तअनुसार २०६७ कात्तिकमा निर्माण सम्पन्न गर्ने गरी भारतीय कम्पनी आईभीआरसीएल इन्फास्टक्चर प्रोजेक्टस् इन्डिया लिमिटेडसँग ठेक्का सम्झौता भएको थियो । तर ठेकदारले काम गर्न नसकेपछि प्राधिकरणले २०७० मा सम्झौता रद्द गर्यो । आईभीआरसीएलसँग ठेक्का रद्द भएपछि रघुगंगा हाइड्रोले आयोजनाको डिजाइन परिवर्तन गरेर ३२ बाट बढाएर ४० मेगावाट क्षमता पुर्याएको थियो । नयाँ मोडेलअनुसार रघुगंगा हाइड्रोमा ७० प्रतिशत प्राधिकरण र ३० प्रतिशत सर्वसाधारणको सेयर रहने कम्पनीले जनाएको छ ।"
धानमा ढुसीजन्य रोगको प्रकोप,"(बागलुङ)बागलुङ नगरपालिका९ का बद्रीप्रसाद शर्माको खेतमा लगाएको धान गोड्ने बेला नहुँदै मर्न थालेको छ । गाभा कुहिने रोगले धान सखाप भएकोमा उनी चिन्तित छन् । साता अघिसम्म केही नभएको धान तीन दिनको फरकमा पहेंलो भएको शर्माले बताए । धानको फेद र डाँठ पहेलो हुने, सुक्दै जाने र कुहिने गरेको हो । वडा १२, १३ र १४ को बलेवा क्षेत्रका फाँट लगाएको धान पनि कुहिन थालेको छ । वडा ७ को कालीमाटी, वडा ६ को सिम लगायतका स्थानमा पनि धान कुहिएको किसानले गुनासो गरेका छन् । यो वर्ष धेरै पानी परेकाले उत्पादन राम्रो होला भनेको त महिना दिन नहुँदै बोट कुहियो, बागलुङ नगरपालिका१३ का मुक्तिराम पौडेलले भने । उनको मात्रै ५ रोपनीमा रोपेको धानमा रोग देखिएको बताए । पर्याप्त वर्षा भएकोले यो वर्ष छिटै रोपाइँ सकिएको थियो । कृषि ज्ञान केन्द्रका सूचना अधिकारी कुमार पुनले एकाएक बोट कुहिने रोग आएपछि प्राविधिक खटाएर समस्या पत्ता लगाउने काम भइरहेको बताए । हामी पुग्दा ढुसीजन्य रोग फैलिएको देखियो, तत्काल रोकथामका लागि चाहिने विषादी मगाएर किसानलाई दिने क्रममा छौं, पुनले भने, तत्काल औषधि राखेपछि कुहिएको भाग गए पनि फेरि पलाउँछ । त्यसबाहेक कुहिएको भाग सफा गर्न पनि किसानलाई उनले आग्रह गरे । पुनले परम्परागत धानको बीउ रोपेको स्थानमा बढी समस्या आएको बताए । उन्नत जातको धानमा भने कुहिने रोग नलागेको उनले जानकारी दिए । बीउमा नै खराबी भएकाले पनि यो अवस्था आएको प्राविधिकहरूको अनुमान छ । नगरभित्रको झन्डै ३ सय रोपनी क्षेत्रफलको धान कुहिएको नगर कृषि शाखाका प्रमुख सुवास सापकोटाले बताए । सापकोटाले किसानलाई बेबिस्टिन नामक विषादी लगेर खेतमा छर्कन दिएको बताए ।स्थानीय जातको एक्ले, खुमलटार र गौरियाजस्ता जातमा बढी किरा लागेको छ, सापकोटाले भने, केही दिनमै यो रोग नियन्त्रणमा आउनेछ । रोग नियन्त्रणका लागि खेतको पानी सुकाएर विषादी प्रयोग गर्न सुझाएको उनले बताए । तत्काल थाहा पाएर उपचार सुरु भइसकेको छ, त्यसैले धेरै क्षति नहोला, सापकोटाले भने । सापकोटाका अनुसार ढुसीजन्य रोग पानीबाटै सर्ने गरेको हो । कुहिएको खेतमा लगाएको पानी बगेर गएमा अन्यमा पनि असर पर्ने भएकाले पानी घटाउन सुझाव दिएको उनले बताए । जिल्लाभर धान खेती हुने ५ हजार ७ सय ७ हेक्टरमा गत वर्ष १९ हजार ७ सय ५० मेट्रिक टन धान उत्पादन भएको थियो । समयमा मल पाउने र रोग लागेमा तत्काल उपचारको पद्धति भइदिए उत्पादन बढाउन सहज हुने गलकोट६ का नरबहादुर खत्रीले बताए । बागलुङमा मकै २३ हजार ५ सय १५ मेट्रिक टन, गहुँ ८ हजार र कोदो १० हजार ६ सय मेट्रिक टन उत्पादन हुने गरेको छ । जिल्लामा चैते धान भने २ सय हेक्टरमा मात्र लगाइन्छ ।"
अर्थ संक्षेप,"एनसेलको ॅबिज सधैं अन प्रिमियम स्ट्रिमिङ सेवा काठमाडौं (कास) एनसेलले बिज सधैं अन प्रिमियम स्ट्रिमिङ सेवा थालनी गर्न लायन्स गेट प्लेसँग सहकार्य गरेको छ । एनसेलले आफ्ना ग्राहकलाई गुणस्तरीय कन्टेन्ट प्रदान गर्न उक्त सहकार्य गरेको जनाएको छ । लायन्स गेट प्ले इन्डिया र स्टार्जबाट पाइने एक प्रिमियम स्ट्रिमिङ सेवा हो । यसमा हिन्दी फिल्म, टीभी सो, वृत्तचित्र, बालबालिका तथा पारिवारिक सामग्री र अन्तर्राष्ट्रिय चलचित्र छन् । बिज सधैं अन को सदस्यता लिएका ग्राहकलाई बन्डल सेवाका रूपमा विशेष सामग्रीमा पहुँच दिएर सन्तुष्टि बढाउनु कम्पनीको उद्देश्य छ । एक प्रकारले यो एक विशेष टिकट नै हो जसले हाम्रा ग्राहकलाई विश्वको अग्रणी पब्लिकल्ली ट्रेडेड कन्टेन्ट कम्पनीमध्येको एक लायन्स गेटको बृहत् संग्रहमा पहुँच दिन्छ, एनसेलका हेड अफ बिजनेस सोलुसन्स रञ्जन शर्माले भने ।प्रभु बैंक र र्याडिसन होटलबीच छुट सम्झौताकाठमाडौं (कास) प्रभु बैंक र काठमाडौंस्थित र्याडिसन होटलबीच छुट उपलब्ध गराउने सम्झौता भएको छ । सम्झौताअनुसार बैंकका ग्राहकले होटलमा १० देखि २० प्रतिशतसम्म छुट पाउनेछन् । बैंकका चिफ मार्केटिङ अफिसर रवीन्द्र ढकाल र मार्केटिङ म्यानेजर सविन राणा तथा र्याडिसन होटल, काठमाडौंका निर्देशक केदार पाण्डे र लेखा नियन्त्रक लोकराज ढुंगानाले सम्झौतापत्रमा हस्ताक्षर गरेका छन् । सम्झौतासँगै अब बैंकका कर्मचारी र ग्राहकले होटलमा उपलब्ध सेवा तथा सुविधामा छुट पाउने बैंकले जनाएको छ ।सिटिजन्स बैंकका ग्राहकले चरक अस्पतालमा छुट पाउनेकाठमाडौं (कास) सिटिजन्स बैंक इन्टरनेसनल र पोखरास्थित चरक मेमोरियल हस्पिटलबीच बैंकका ग्राहकलाई छुट दिने सम्झौता भएको छ । सम्झौताअनुसार बैंकका कार्डवाहक र मोबाइल बैंकिङ प्रयोगकर्ताले हस्पिटलमा २० प्रतिशतसम्मको छुट पाउनेछन् । बैंकका अनुसार यो सहकार्यबाट ग्राहक लाभान्वित हुने र डिजिटल कारोबारतर्फ उत्प्रेरित हुने जनाएको छ ।नेपाललाई ॅइन्टरनेसनल इकोनोमिक्स ओलम्पियाड मा रजत र कांस्यकाठमाडौं (कास) हङकङको सिउ साई वानमा आयोजित इन्टरनेसनल इकोनोमिक्स ओलम्पियाड मा नेपालले एक रजत र कांस्य पदक जितेको छ । नेपालका लागि सेन्ट जेभियर्स कलेजका सुजन श्रेष्ठले रजत पदक र युलेन्स स्कुलका प्रभात शाक्यले कांस्य पदक हात पारेका हुन् । श्रेष्ठले वित्तीय शिक्षा परीक्षामा सर्वोत्कृष्ट प्रस्तुतिकर्ता को उपाधि पनि प्राप्त गरेका हुन् । ५२ देशको राष्ट्रिय प्रतिस्पर्धाबाट छनोट भएका २३५ युवा अर्थशास्त्री उक्त फोरममा सहभागी थिए । नेपालबाट नेपाल इकोनोमिक्स ओलम्पियाडका उत्कृष्ट चार प्रतियोगी जुलाई २२ मा हङकङ प्रस्थान गरेका थिए । नेपाली टोलीको नेतृत्व नेपाल इकोनोमिक्स ओलम्पियाड कमिटीका अध्यक्ष अर्जुन सापकोटा तथा निर्देशक दीपक भण्डारीले गरेका थिए ।सामसङको निःशुल्क ॅपिकअप र ड्रप सेवा काठमाडौं (कास) सामसङ नेपालले निःशुल्क पिकअप र ड्रप सेवा सञ्चालनमा ल्याएको छ । कम्पनीले उक्त सेवा काठमाडौं उपत्यकाभरि वारेन्टीमा रहेका मोबाइलका ग्राहकका लागि ल्याएको जानकारी दिएको छ । सामसङको वारेन्टी मोबाइलमा समस्या देखिए नेपाल टेलिकमको टोलफ्रि नम्बर १६६००१७२६६७, एनसेलको नम्बर ९८०१५७२६६७ मा वा ह्वाट्सअप नम्बर १६६००१७२६६७ मा सम्पर्क गरी घरमै पिकअप र ड्रप सेवा सुविधा पाउने कम्पनीले जनाएको छ । सामसङका प्रतिनिधिले ग्राहकले कल गरेको १ दिनभित्रै घरमै पुगेर मोबाइल लिने र मर्मत भएपछि फिर्ता गर्न घरमै पुर्याइदिनेछन् । यो सेवा काठमाडौं उपत्यकाका न्युरोड, सुन्धारा, जावलाखेल, भक्तपुर र नयाँ बानेश्वरमा रहेको सर्भिस सेन्टरबाट उपलब्ध छ ।न्युरोडमा ॅप्रोमेट मेलाकाठमाडौं (कास) प्रोमेटले बुधबार काठमाडौंको न्युरोडमा प्रोमेट मेला आयोजना गर्ने भएको छ । एकदिने मेला न्युरोडको हुकुट स्टोरमा बिहान १० बजे सुरु हुनेछ । मेलामा एक्सचेन्ज र छुट अफर हुने आयोजकले जनाएको छ । मेलामा प्रोमेटका उत्पादनमा ५० प्रतिशत छुट उपलब्ध हुनेछ । साथै ४ हजार ४ सय ९९ मा पाइने प्रोमेट लिमा इयरवड्स एक्सचेन्ज गर्दा १ हजार ९ सय ९९ रुपैयाँमा पाइने कम्पनीले जानकारी दिएको छ । साथै ३५ सय पर्ने चार्जिङ सेट १५ सय रुपैयाँ, पावर बैंक, ब्लुटुथ स्पिकर, फोन केस र स्मार्टवाचमा ५० प्रतिशत छुट पाउने आयोजकले जनाएको छ ।"
पद्मश्रीलाई उत्कृष्ट पाँच पुस्तकको सूची सार्वजनिक,"काठमाडौं (कास) खेमलालहरिकला लामिछाने समाज कल्याण प्रतिष्ठानले पद्मश्री साहित्य पुरस्कार२०८० का लागि उत्कृष्ट पाँच पुस्तकको सूची सार्वजनिक गरेको छ । पहिलो चरणमा छनोट भएका उत्कृष्ट विस्तारित सूचीमा परेका १५ पुस्तकबाट पाँच पुस्तकको संक्षिप्त सूची मंगलबार सार्वजनिक गरिएको हो । उत्कृष्ट पाँच पुस्तकमा कृष्ण गौतमको अद्वैत (उपन्यास), सानु शर्माको अर्को देशमा (कथासंग्रह), रोशन शेरचनको गल्ली संसार (निबन्ध संग्रह), कुमार नगरकोटीको जोगियाना (संस्मरण) र गोविन्दप्रसाद कुसुमको भृकुटी (उपन्यास) रहेको प्रतिष्ठानका अध्यक्ष जीवा लामिछानेद्वारा जारी विज्ञप्तिमा उल्लेख छ । यी पाँच पुस्तकमध्ये एकलाई वर्ष२०८० को पद्मश्री साहित्य पुरस्कार दिइने प्रतिष्ठानले जनाएको छ । पुरस्कारको राशि तीन लाख रुपैयाँ रहेको छ । प्रतिष्ठानले २०६३ देखि नेपाली साहित्यतर्फ वर्षभरि प्रकाशित पुस्तकहरूमध्ये उत्कृष्टलाई पद्मश्री साहित्य पुरस्कार दिँदै आएको छ ।"
एलेक्सको राष्ट्रिय कीर्तिमान,"(काठमाडौं)नेपाली पौडीवाज एलेक्जेन्डर (एलेक्स) शाहले पेरिस ओलम्पिकमा आफ्नो प्रदर्शनमा सुधार गर्दै नयाँ राष्ट्रिय कीर्तिमान बनाएका छन् । पेरिस ला डिफेन्स एरिनामा मंगलबार पुरुष १०० मिटर फ्रिस्टाइलको दुरी एलेक्सले ५१ः९१ सेकेन्डमा पूरा गरेका थिए । उनकै नाममा ५२ः१७ सेकेन्डको राष्ट्रिय कीर्तिमान थियो । एलेक्सले उक्त कीर्तिमान गत फेब्रुअरीमा दोहामा सम्पन्न वर्ल्ड एक्वाटिक च्याम्पियनसिपमा बनाएका थिए । यस इभेन्टमा ८९ पौडीवाजले हिट चरणमा प्रतिस्पर्धा गरेका थिए । हिट नम्बर ३ मा रहेका एलेक्स तेस्रो स्थानमै दुरी पार गरे । समग्रमा उनी ५९ औं स्थानमा रहे । ४८४१ सेकेन्डभन्दा अगाडि दुरी पार गर्ने शीर्ष १६ पौडीवाजमात्र सेमिफाइनल पुगेका थिए ।एलेक्सको दोस्रो ओलम्पिक सहभागिता हो । यसअघि उनले २०२० को टोकियो ओलम्पिक खेलेका थिए । टोकियोमा पनि उनले १०० मिटर फ्रिस्टाइलमै प्रतिस्पर्धा गरेका थिए । जहाँ ७१ प्रतिस्पर्धी हुँदै उनी ५९ औं स्थानमै ओगटेका थिए ।२१ वर्षीय पौडीवाज उनी अमेरिकामा अध्ययनसँगै प्रशिक्षण गरिरहेका छन् । उनले चीनमा १९ औं एसियाली खेलकुदमा पनि सहभागिता जनाएका थिए । उनले वर्ल्ड च्याम्पियनसिप, वर्ल्ड जुनियर च्याम्पियनसिपलगायत थुप्रै प्रतियोगिता खेलिसकेका छन् ।एलेक्ससँगै यसपालि पेरिस ओलम्पिकमा भाग लिएका सातमध्ये ५ खेलाडीको यात्रा टुंगिएको छ । पौडीकी डुवाना लामा, सुटिङकी सुस्मिता नेपाल, जुडोकी मनिता श्रेष्ठ प्रधान र टेबलटेनिसका स्यान्टु श्रेष्ठले यात्रा टुंग्याइसकेका थिए । ब्याडमिन्टनका प्रिन्स दाहालले आफ्नो समूह चरणको तेस्रो खेल खेल्न बाँकी छ । अब उनले तीनपल्ट ओलम्पिक खेलिसकेका इजरायलका मिसा जिल्बरमनसँग बुधबार खेल्नेछन् । सुरुका दुई खेलमा भने प्रिन्सले पराजय भोगिसकेका छन् । सोमबार राति आइरिस खेलाडी नहत गुयनसँग २१७, २१५ ले पराजित भएका थिए । पहिलो खेलमा प्रिन्स डेनमार्कका भिक्टर एक्सेल्सनसँग हारेका हुन् । समूह पी मा गुयन र एक्सेल्सन समान दुई खेल जितेर अगाडि छन् । धाविका सन्तोषी श्रेष्ठले भने पेरिस ओलम्पिक समापनको दिन महिला म्याराथनमा सहभागिता जनाउने छिन् । त्यसका लागि उनी मंगलबार त्यसतर्फ प्रस्थान गरेकी छन् ।"
पौडीमा नयाँ पुस्ताले ल्याएको तर,"नानटेरे (एपी) पेरिस ओलम्पिकले पौडीमा एकथोक भने निश्चित गरेको छ । यो खेलमा नयाँ पुस्ताका स्टार खेलाडी तयार हुँदै छन् । त्यो पनि विश्वका कुनाकुनाबाट । जस्तो, १९ वर्षकी समर म्याकिन्टोस क्यानडाकी हुन् । १९ वर्षीय डेभिड पोपोभिची भने रोमानियाका । अस्ट्रेलियाकी २० वर्षीया मोली ओकालाघन । उनले त आफ्नै देशकी अनुभवी खेलाडी एरिर्ने टिटमसलाई पनि पछाडि छाडिन् । त्यतिमात्र होइन, इटाली र दक्षिण अफ्रिकाबाट पनि स्वर्ण विजेता खेलाडी निस्केका छन् । त्यसको अर्थ के भन्दा अब पौडीमा पारम्परिक शक्तिको मात्र वर्चस्व रहेन, विशेषतः अमेरिकाको । सोमबार राति मात्रै निर्णय भएका १५ पदक १० फरक देशका खेलाडीले जितेका छन् । पक्कै पनि पेरिस ला डिफेन्स एरिनामा भएको पौडी प्रतिस्पर्धामा बढी पदक जित्ने अमेरिकी खेलाडी नै रहे । तर, संयोग कस्तो भने यी पदक रजत र कांस्यमात्रै थिए । पुराना सफल अमेरिकी खेलाडी रायन मर्फी र लिली किङ जस्ता खेलाडी पनि पछाडि नै परे । म्याकिन्टोसले आफ्नो खेलजीवनकै पहिलो स्वर्ण जितिन् । यसक्रममा प्रमाणित गरिन्, ४०० मिटर व्यक्तिगत मिड्लेमा उनको वर्चस्व लामो समयसम्म चल्न सक्छ । पोपोभिचीले पुरुष २०० मिटर फ्रिस्टाइलमा स्वर्ण जितेका हुन् । उनले त्यसका लागि आफ्नो स्पर्धामा तीन कहलिएका नामलाई पछाडि पारेका थिए । सबैभन्दा आश्चर्यजनक र स्तब्धपूर्ण नतिजा भने टिटमसको हार रह्यो । उनी २०० मिटर महिला फ्रिस्टाइलमा विश्व कीर्तिमानधारी थिइन् । अझ उनी यस विधाकी डिफेन्डिङ च्याम्पियन । तर, उनलाई ओकालाघनले अचम्म पाराले पन्छाइन् । यसअघि ४०० मिटर फ्रिस्टाइनलमा प्रभुत्वशाली प्रदर्शन गरेकी टिटमसले यस्तै खेल २०० मिटरमा रहेन । ओकालाघनले पछाडि रहेको स्थितिबाट स्वर्ण जितिन् । उनको प्रदर्शन कतिसम्म उच्च रह्यो भने टिटमससामु त्यसको प्रशंसा गर्नेबाहेक अर्को विकल्प थिएन । म्याकिन्टोसको त झन के कुरा । किनभने अब त उनी यो खेलमा भेट्रान जस्तै भइसकिन् । आखिरमा उनले १४ वर्षको उमेरमा टोकियो ओलम्पिकमा भाग लिएकी थिइन् । अब उनीसँग बाक्लो अनुभव भइसकेको छ । उनी भन्छिन्, जतिजति बेला म कुनै स्पर्धामा उत्रिने गर्छु, मेरा लागि यो एउटा शिक्षा हुने गरेको छ । म झन् झन् केही नयाँ सिक्ने गर्छु ।उनले अब आफू मानसिक, शारीरिक र भावनात्मक सबै क्षेत्रमा परिपक्व भएकी मान्छिन् । त्यही ४०० मिटर फ्रिस्टाइलमा उनले रजत जितिन् टिटमसको पछाडि रहेर । यो नै उनको ओलम्पिकमा पहिलो पदक थियो । तर, अब उनीसँग त सबैभन्दा चम्किलो रंगको स्वर्ण नै भित्रिइसकेको छ । उनी थप्छिन्, म प्रत्येक स्पर्धाका लागि गम्भीर भएर तयार गर्छु । पोडियममा उक्लिनुको मज्जा पनि अर्कै हुँदोरहेछ । यसले अझ राम्रो खेल्न र उत्तिकै कठिन मिहिनेत गर्न पनि प्रेरित गरिरहेछ ।टिटमस त कति धेरै नाम चलेकी खेलाडी हुन् भने उनलाई धेरैले द टर्मिनेटर नामले चिन्ने रहेछ । उनी जत्तिको खेलाडीलाई कसैले उछिन्छ भने त्यसमा केही न केही विशेष त पक्कै रहेकै हुनुपर्छ । इटालीका थोमस केकेनले पुरुष १०० मिटर ब्रेस्टस्ट्रोकमा स्वर्ण जिते । यसपल्ट पौडीमा इटालीले जितेको यो दोस्रो स्वर्ण रह्यो । उनले यसक्रममा चीनका सी जियाउलाई पराजित गरे । यी चिनियाँ खेलाडीले २०१६ को रियो ओलम्पिकमा स्वर्ण जितेका थिए । दक्षिण अफ्रिकाकी तातजाना स्मिथले भने आफ्नो देशका लागि यसपल्ट पौडीमा पहिलो स्वर्ण जितिन् १०० मिटर ब्रेस्टस्ट्रोकमा । उनले चीनकी ताङ छिनताङलाई दोस्रो स्थानमा पछाडि छाडिन् । यो सबैखाले प्रदर्शनले अन्त्यमा फाइदा हुने भनेको पौडीलाई नै हो । आखिरमा प्रमाणित भएको छ, कडा मिहिनेत मात्र गर्नुपर्छ, सबैखाले सम्भावना त खुला हुँदोरहेछ ।"
स्पेनलाई हराएपछि इजिप्ट समूह विजेता,"पेरिस (एएफपी) स्पेनमाथि २१ को आश्चर्यजनक नतिजा निकाल्दै इजिप्ट मंगलबार पेरिस ओलम्पिकको फुटबलतर्फ क्वाटरफाइनल पुगेको छ । इजिप्टलाई ऐतिहासिक विजय दिलाउनेक्रममा दुवै गोल इब्राहिम एडेलले गरे । एडेलले बोर्डेमा भएको खेलमा पहिलो हाफको अन्तिमतिर सानदार गोल गरी इजिप्टलाई अग्रता दिलाए । उनले नै ६२ औं मिनेटमा अर्को गोल थपे । खेलको अन्तिमतिर सामु ओमोरोडिओनले स्पेनबाट गोल गरे पनि इजिप्ट अन्तिम दबाब खेप्दै समूह सी विजेता बन्न सफल भयो ।पहिलो दुई खेल जितेर स्पेन यसअघि नै नकआउट चरण पुगिसकेको थियो । स्पेनमाथिको जितले इजिप्टलाई समूह विजेता बनाएको हो । आर्सेनलका मिडफिल्डर मोहम्मद इल्नेनीको कप्तानीमा खेलिरहेको इजिप्टले सेमिफाइनलमा प्रवेश पाउन समूह डी उपविजेतासँग शुक्रबार मार्सेमा खेल्नेछ । यो समूहमा जापान, पाराग्वे, माली र इजरायल छन् । जापान पहिलो दुई खेल जितेर क्वाटरफाइनल पुगिसके पनि समूह विजेता निश्चित भइसकेको छैन । स्पेनले समूह डी को विजेतासँग लियोनमा खेल्नेछ । तीन वर्षअगाडि टोकियो ओलम्पिकमा इजिप्ट क्वाटरफाइनलमा ब्राजिलसँग हारेको थियो । ब्राजिलले फाइनलमा स्पेनलाई अतिरिक्त समयमा पराजित गर्दै स्वर्ण पदक जितेको थियो ।"
ताप्लेजुङ गोल्डकप फुटबल भदौ ३ देखि,"(ताप्लेजुङ)सदरमुकाम फुङलिङमा भदौ ३ देखि १० सम्मताप्लेजुङ गोल्डकप फुटबल प्रतियोगिता हुने भएको छ । भानुजन माविको मैदानमा हुने प्रतियोगिताको पुरस्कार राशि बढाइएको छ । यस वर्ष विगतका वर्षभन्दा अब्बल टिम र क्लबलाई निमन्त्रणा दिइएको आयोजकले जनाएको छ । जिल्लाबाट संघर्ष स्टार्टिङ क्लब उकालीपानीले भाग लिनेछ । टोलीले जिल्लामै रहेका क्रियाशील खेलाडीलाई मैदान उतार्ने तयारी गरेको छ । अन्य टिममा पाँचथर फुटबल क्लब, सगरमाथा स्पोर्टिङ क्लब मोरङ, सलहेस युथ क्लब सिरहा, त्रिभुवन आर्मी क्लब काठमाडौं, बुटबल लुम्बिनी एफसी क्लब, कञ्चनजङ्गा फुटबल क्लब सिलगुढी र झापाको एक टिम छन् । झापाको टिम भने फाइनल हुन बाँकी रहेको आयोजक लाखेजात्रा खेल सञ्चालक समितिका अध्यक्ष देवराज गुरुङले जानकारी गराए । प्रतियोगिताको पुरस्कार राशि बढाएर विजेताको ५ लाख ५ सय र उपविजेताको २ लाख ५० हजार पुर्याइएको छ । गत वर्ष विजेताले ३ लाख ११ हजार र दोस्रोले १ लाख ५१ हजार रुपैयाँ पाएका थिए । सर्वोत्कृष्ट खेलाडीले १५ हजार र विधागत उत्कृष्टमा फरवार्ड, गोलकिपर, डिफेन्डर, मिडफिल्डर र प्रशिक्षकलाई १० हजार, सर्वाधिक गोलकर्ता र उदीयमान खेलाडीलाई पनि समान १० प्रदान गरिने आयोजक सचिव टिकेन्द्र नेपालीले बताए । क्वाटरफाइनलसम्म १ सय, सेमिफाइनलमा २ सय र फाइनलमा २ सय ५० टिकटदरबाट आयोजकले २५ लाख बढी उठाउने लक्ष्य राखेको छ । ५७ लाख खर्च हुने अनुमान गरिएको प्रतियोगितामा टिकटलाई मुख्य स्रोतको रूपमा राखिएको छ । गत वर्षको ृउपाधि रेडहर्स फुटबल क्लब इलामले जितेको थियो । यस वर्ष इलामलाई बोलाइएको छैन । गत वर्ष प्रतियोगितामा पनि दार्जिलिङसहित ८ टिमको सहभागिता थियो ।"
