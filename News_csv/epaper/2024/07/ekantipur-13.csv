शीर्षक,विवरण
त्रिशूलीमा खसेका दुई बससहित करिब ५० को अवस्था अझै अज्ञात,बसमा पहिरोको ढुंगाले लाग्दा चालकको मृत्युनारायणगढमुग्लिन खण्डको १७ किलोमा पहिरोमा परी अर्का बस चालकको मृत्यु भएको छ । बुटवलबाट काठमाडौं जाँदै गरेको बसको अघिल्लो भागमा ठूलो ढुंगा खसेको थियो । चितवन प्रहरी प्रवक्ता डीएसपी भेषराज रिजालले चालक मेघनाथ विश्वकर्माको निधन भएको जनाए ।
पहिरोमा एकै परिवारका ७ जना,"बिहीबार दिउँसो ४ बजेबाटै घनघोर पानी पर्न थालेपछि भोलिपल्ट पहिरो सफा गर्ने सल्लाह भएको थियो । राति ९ बजेतिर ज्वाइँ अस्मित उनीसँग छाता माग्न आइपुगे । घर माथिबाट पहिरो आउँछ कि आउँदैन भनेर हेरेर फर्किए । ज्वाइँले पहिरो आउँदैन, आयो भने माथिकै गह्रामा थुपुक्क बस्छ, भगवान्ले हामीलाई रक्षा गर्नुहुन्छ भन्नुभएको थियो, कोपिलाले भनिन्, मैले रातभर सुत्नुहुन्न, चनाखो हुनुपर्छ, ढोका खोलेर सुत्यो भने पहिरो आइहाल्यो भने पनि दगुर्न सजिलो हुन्छ भनेकी थिएँ । त्यस्तो पहिरो आएर घर नै पुर्ला भन्ने अनुमान आफूहरूले नगरेको उनले सुनाइन् ।पहिरो आउनुभन्दा १० मिनेट अगाडि मात्र उनी देवरको घरबाट आफ्नो घरमा आएकी थिइन् । रात छिप्पिँदै जाँदा पानी झन्झन् दर्कंदै थियो । उनका श्रीमान् सुवर्ण कोठाभित्र थिए । उनी पिँढीमा बसेर मोबाइल चलाइरहेकी थिइन् । एक्कासि गुडुडुडुडु आवाज आयो । जमिन थर्कियो । भुइँचालो पो आयो कि भनेर बाहिर निस्कँदा पहिरोले देवरको घर पुरिरहेको थियो । देवरको घरसँग जोडिएको पट्टि उनको घरको भित्तामा पुतुतुत्त धूवाँ छुटेर आयो । उनका श्रीमान् सुवर्ण कान्छा कान्छा भन्दै भाइलाई बचाउन निस्कँदा निस्कँदै पुरिसकेको थियो । उनले हारगुहार मागिन् । राधिकाका छोरा कुमार तल्लो घरबाट आए । काका कुलबहादुरका छोरा पवनलाई आधा पुरिएको अवस्थामा भेटे । पहिरोलाई पन्छाएर बाहिर निकाले । तत्कालै स्थानीय जम्मा भए । नजिकै रहेका वडा सदस्य विकास आचार्यले सुरक्षा निकायलाई सम्पर्क गरे । एक्स्काभेटर अपरेटर किशोर गौतमलाई बोलाए । नजिकै रहेका गौतम एक्स्काभेटर लिएर आए । उनी आउँदा घरको नामोनिसान थिएन । उनले माटो पन्छाएर घरको गारो देखिने बनाए । त्यतिञ्जेल सशस्त्र प्रहरी, नेपाली सेना र प्रहरीको टोली पनि आइपुग्यो । परिवारका ५ जना एकापट्टि र कुलबहादुरकी आमाको शव अर्कोपट्टि भेटियो । उहाँहरू एकै ठाउँमा बसेर कुराकानी गरिरहनुभएको हुनुपर्छ । हजुरआमा ट्वाइलेट गएपछि भाइ (पवन) ले ढोका लगाउन जाने बेलामा पहिरो आएछ, कुमारले भने, अरूलाई पुर्यो, भाइलाई हुत्याएर बाहिर ल्यायो ।कोपिला र उनका श्रीमान् बिहीबार सधैं सुत्ने कोठामा नसुतेर अर्को कोठामा सुतेका थिए । पहिरो आइहाल्यो भने भाग्नुपर्छ भनेर भित्र, बाहिर बत्ती बालेर राखेका थिए । म पनि यो कोठामा भएको भए मेरो पनि मृत्यु हुने रहेछ, पहिरो पसेको कोठा देखाउँदै उनले भनिन्, सासू, देवर देवरानी, लाउलाउ र खाउखाउ भन्ने उमेरका छोराछोरी, ज्वाइँलाई त्यस्तो हुँदा म बाँचेको सार भएन, बाँचेर पनि खुसी छैनौं । उनको देवरको परिवारमा अब छोरा पवन र जेठी छोरी मुना मात्रै छन् । मुना अध्ययनको सिलसिलामा जापानमा छिन् । स्याङ्जा अर्जुनचौपारीका अस्मित श्रीमतीसहित पोखराको नदीपुरमा बस्न थालेको १०१२ दिन मात्र भएको थयो । उनी किराना पसलमा काम गर्थे । प्रभाले मन्टेसरीमा पढाउन थालेकी थिइन् । स्थानीयले कुलबहादुरको परिवारलाई बुधबारदेखि नै त्यहाँ नबस्न भनेका थिए । अर्काको घरमा जान अप्ठेरो लागेको र त्यस्तो किसिमको पहिरो आउला भन्ने नलागेकाले घरमै बसेको कोपिला बताउँछिन् ।घरपछाडिबाट पानी रसाएको देखेपछि वडा सदस्य विकास आचार्य र आफूले समेत कुलबहादुरलाई त्यहाँ बस्नु खतरा हुने बताएको स्थानीय मीनराज ढुंगानाले बताए । घर भएको ठाउँसम्म भूभाग भएकाले केही हुँदैन भन्ने मनस्थिति भएछ, उनले भने, यसरी पहिला पहिरो नआएकाले पनि केही नहोला भन्ने सोच आएको हुनुपर्छ । तर ठूलो पहिरो आउनेपूर्व संकेत सानो पहिरो थियो । कुलबहादुरको घरको आडैमा मानबहादुर लामिछाने क्षेत्रीको दुई तले पक्की ढलान घर छ । उनको घरभित्र ढोका फोरेर डहरमा पहिरो पसेपनि अन्य भौतिक र मानवीय क्षति पुगेको छैन । बिहीबार राति बाहिर केही भइहाले थाहा पाउन सजिलो होला भनेर उनले बत्ती जोड्दै थिए । उनले हेर्दाहेर्दा पहिरो खसेर कुलबहादुरको घर पुर्दै आफ्नै घरतिर सोझिएको देखे । ढलान घर भएकाले बाँच्न सक्यौं, ढुंगा माटोको कच्ची घर भएको भए हामीलाई पनि पहिरोले लैजान्थ्यो, उनले भने । पहिरो आएपछि उनले घरभित्रको सामान आफन्तकोमा सारेका छन् । शुक्रबार पहिरोमा पुरिएर कास्कीकै अन्य दुई स्थानमा थप ४ जनाको निधन भएको छ । पोखरा३२ चैनपुरमा पहिरोमै पुरिएर तीन जनाको निधन भएको हो । मादी गाउँपालिका११ तल्लो साप्लेमा पहिरोमा पुरिएर एक जना बेपत्ता छिन् । स्थानीय आरती ओझाको घर पहिरोले पुरिँदा उनकी छोरी १८ वर्षीया अनिता ओझा, ११ वर्षीया अनुष्का ओझा र भतिज ९ वर्षीय प्रतीक सुवेदीको मृत्यु भएको प्रहरीले जनाएको छ । रूपा गाउँपालिकाका सुवेदी बिदाको समयमा फुपूको घरमा आएका थिए । ४० वर्षीया आरतीको ढाडमा चोट लागेको छ । उनको पोखरा स्वास्थ्य विज्ञान प्रतिष्ठानमा उपचार भइरहेको छ ।बिहीबार राति १ बजे मादी गाउँपालिका११ तल्लो साप्लेमा पहिरोमा पुरिएर ८० वर्षीया मैतीकुमारी गुरुङको निधन भएको छ । उनका ५५ वर्षीय छोरा ओमबहादुर गुरुङलाई सकुशल उद्धार गरिएको प्रहरीले जनाएको छ ।जिल्ला विपद् व्यवस्थापन समिति, कास्कीको तथ्यांकअनुसार यो मनसुनमा मात्रै बाढीका ४, पहिरोका २४, डुबानका ६ र कटानका ३ घटना भएका छन् । यी विपद्मा १३ जनाले ज्यान गुमाएका छन् । ६ जना घाइते भएका छन् । ६ वटा घरमा पूर्ण र १० घरमा आंशिक क्षति पुगेको छ । जिल्ला विपद् व्यवस्थापन कोषबाट ३ मृतकका परिवारलाई २ लाखका दरले ६ लाख र अन्य विपद् प्रभावितलाई १ लाख ५ हजार रुपैयाँ प्रदान गरिएको छ । गण्डकी प्रदेश सरकारले ५० हजार रुपैयाँ राहत वितरण गरेको छ । जिल्ला विपद् व्यवस्थापन कोषमा १७ लाख ७१ हजार २५० र प्रदेश सरकारतर्फ १० हजार ८० हजार रुपैयाँ मौज्दात छ । प्रमुख जिल्ला अधिकारी भरतमणि पाण्डेले विपद् प्रभावित व्यक्तिको राहत र उद्धारमा कुनै कसर बाँकी नराखेको बताए ।"
प्रधानमन्त्रीमा ओलीको दाबी आइतबार नियुक्ति र शपथ,"शीतल निवासमा दाबी पेस गर्न ओलीका साथमा कांग्रेस सभापति शेरबहादुर देउवासँगै एमाले वरिष्ठ उपाध्यक्ष ईश्वर पोखरेल, अर्का उपाध्यक्ष विष्णु पौडेल, कांग्रेस संसदीय दलका प्रमुख सचेतक रमेश लेखक र एमालेका प्रमुख सचेतक महेश बर्तौला सहभागी थिए । अन्य दलका नेताहरूको उपस्थिति भने थिएन । तर कांग्रेस र एमाले समीकरणलाई दुई दलबाहेक जसपा, जनमत, जसपा नेपाल, लोसपा र नागरिक उन्मुक्ति पार्टीले समेत समर्थन जनाएका छन् । कांग्रेस एमालेले समर्थन जनाउने पाँचै दललाई सरकारमै सहभागी गराउने तय गरेर प्रत्येक दललाई एकएक मन्त्रालय दिने समझदारी गरिसकेका छन् । कांग्रेस र एमालेसहित सात दल सहभागी हुँदा सरकारको पक्षमा दुई तिहाइभन्दा बढीको समर्थन पुग्छ ।दुई दलबीच असार १७ गते संसद्को साढे तीन वर्षको कार्यकालमध्ये दुई वर्ष ओलीले र बाँकी डेढ वर्ष कांग्रेस सभापति देउवाले सरकारको नेतृत्व लिने गरी सातबुँदे समझदारी गरेका थिए । त्यसपछि सरकारको विपक्षीमा दुई तिहाइ बढी सदस्य हुँदा पनि दाहालले सरकार निर्माणको प्रक्रियालाई जटिल मोडमा धकेल्ने प्रयासस्वरूप राजीनामा नदिएर संसद्मा विश्वासको मतको सामना गरेका थिए ।संविधानको धारा ७६(२) बमोजिमको प्रधानमन्त्रीले विश्वासको मत गुमाउँदा नयाँ सरकार गठन सोही प्रक्रियामा नफर्कने र संविधानको धारा ७६(३) आकर्षित हुने दाहालले तर्क गर्दै आएका थिए । उनले संसद्मा अविश्वासको मत गुमाएलगत्तै राष्ट्रपति पौडेललाई भेटेर पनि यसबारे स्मरण गराएर फर्केका थिए । राष्ट्रपतिलाई भेटेर सिधै खुमलटार पुगेका दाहालले त्यहाँ पनि आफूले विश्वासको मत नपाएपछि सरकार निर्माणमा जटिलता बढेको प्रतिक्रिया दिएका थिए । सरकार गठन कुन धाराबाट गर्ने भन्ने अधिकार राष्ट्रपतिको हातमा पुगेको भन्दै धारा ७६(३) अनुसार ठूलो दलको हैसियतले अल्पमतको सरकार बन्ने दाबी उनको थियो ।संविधानको धारा ७६(२) कि ३ मा गएर सरकार गठन गर्ने भन्ने कुरा राष्ट्रपतिको हातमा छ । म भेट्न जाँदा पनि राष्ट्रपतिले वरिष्ठ अधिवक्ताहरूसँगको सल्लाह गर्दै हुनुहुन्थ्यो । मैले राष्ट्रपतिले समय लिएर पर्याप्त सल्लाह गरेर आफ्नो विवेक प्रयोग गर्नुपर्छ भनेर सुझाव दिएको छु, खुमलटारमा उपस्थित कार्यकर्तामाझ दाहालको भनाइ थियो, उहाँले राम्रो सरसल्लाह लिएर सही निर्णयमा पुग्नुहुन्छ भन्ने आशा गरेको छु ।तर, संसद्मा विश्वासको मतमा दाहाल असफल भएलगत्तै राष्ट्रपति पौडेलले शीतल निवासमा वरिष्ठ अधिवक्ताहरूसँग कानुनी परामर्श गरेपछि मात्रै उनले नयाँ सरकार गठनको आह्वान संविधानको धारा ७६(२) बमोजिम नै गरेका हुन् । संविधानविद्हरूले बलियो सरकार बन्ने अवस्था विद्यमान रहेको र संसद्का दुई ठूला राजनीतिक दलले संस्थागत निर्णय गरिसकेको अवस्थामा राष्ट्रपतिले कमजोर सरकार निर्माण हुने धारामा प्रवेश गर्न नहुने सुझाव दिएका थिए । राष्ट्रपतिले परामर्शका लागि संविधानविद्हरू विपीन अधिकारी, पूर्णमान शाक्य, गोपालकृष्ण घिमिरे, हरिहर दाहाल, शेरबहादुर केसी, टीकाराम भट्टराई, चन्द्रकान्त ज्ञवाली, सीताराम केसीलाई आमन्त्रण गरेका थिए । यीमध्ये ज्ञवालीको मात्रै फरक मत थियो । अहिले दाहालले लिएको विश्वासको मत संविधानको धारा ७६(४) अन्तर्गत प्रधानमन्त्री नियुक्तिको विषयलाई नभएर सरकारमा सहभागी दलले समर्थन फिर्ता लिएका आधारमा संविधानको धारा १०० (२) अन्तर्गत विश्वासको मतको सामना गरिएको हो । यसमा असफल भएकाले ७६(३) मा जानुपर्छ भन्ने तर्क गलत छ, ज्ञवालीबाहेक सबै संविधानविद्को भनाइ थियो ।ज्ञवालीले भने एक पटक प्रयोग भइसकेपछि पटकपटक सोही धारामा गएर सरकार निर्माण हुन नसक्ने बताएका थिए । उनले एउटै धारामा टेकेर पटकपटक सरकार निर्माण गर्ने हो भने संविधानमा अरु धारा राख्नुको औचित्व नहुने भन्दै प्रधानमन्त्री दाहालले राख्दै आएको तर्कमा साथ दिएका थिए । संविधानविद् अधिकारीले राष्ट्रपतिबाट नयाँ सरकार गठनका लागि भएको आह्वान स्थिर र बलियो सरकार दिनेका लागि स्वाभाविक र संविधानसम्मत रहेको बताए । संविधानविद्हरूको सुझाव, राष्ट्रपति कार्यालयले आह्वान गरेको संविधानको धारा र समर्थन संख्याअनुसार ओली प्रधानमन्त्री हुने निश्चित भएको छ । झन्डै ६ दशक लामो राजनीतिक यात्रामा ओली तेस्रोपल्ट प्रधानमन्त्री बन्न लागेका हुन् । उनी पहिलोपल्ट संविधान जारी भएपछि ०७२ असोज २४ प्रधानमन्त्री भएका थिए । करिब नौ महिनाको शासनकालमै उनीविरुद्ध अविश्वासको प्रस्ताव दर्ता भएपछि राजीनामा दिएका ओली दोस्रो पटक ०७४ को निर्वाचनपछि झन्डै दुई तिहाइको समर्थनसहित प्रधानमन्त्री भएका थिए । तर, पार्टीभित्रको आन्तरिक शक्ति संघर्षले ओली नेतृत्वको झन्डै दुई तिहाइ समर्थनको सरकार पनि पूरा अवधि टिक्न सकेन । पार्टीको आन्तरिक विवादले उत्कर्ष लिँदा ओलीले दुईदुई पटक गरेका संसद् विघटनलाई सर्वोच्चले उल्टाइदियो । साथै, समयसीमा तोकेरै प्रधानमन्त्रीमा दाबी प्रस्तुत गरेका कांग्रेस सभापति देउवालाई नियुक्ति गर्न परामादेश नै दिएको थियो ।राज्यसत्ताको प्रमुख पदबाट विमुख भएका ओली ठीक तीन वर्षपछि असारकै अन्तिम समयमा तेस्रोपल्ट प्रधानमन्त्रीका रूपमा सिंहदरबार प्रवेश गर्न लागेका हुन् । ७० को आमचुनावपछि सरकारको आलोपालो गर्ने गरी कांग्रेस र एमालेबीचमै समीकरण बनेको थियो । संविधान जारी नगरुन्जेल कांग्रेसले र त्यसपछि एमालेले सरकारको नेतृत्व लिने समझदारी त्यतिबेला भएको थियो । त्यसै आधारमा एमालेको समर्थनमा कांग्रेसका तत्कालीन सभापति सुशील कोइराला प्रधानमन्त्री भएका थिए । उनकै नेतृत्वमा ०७२ असोज ३ गते संविधान जारी भएपछि कांग्रेसले सहमति उल्लंघन गरेको थियो । ओलीसँग प्रधानमन्त्रीमा कोइराला नै भिडेका थिए । तर, माओवादीसहित अन्य दलको समर्थनमा ओली नै प्रधानमन्त्री बन्न सफल भएका थिए । त्यसपछि यी दुई दलबीच उत्पन्न मनमुटावले ओली प्रधानमन्त्री भएको ९ महिनामै अविश्वासको प्रस्तावबाट हटाइएपछि झनै चुलिएको थियो । कांग्रेस र माओवादी मिलेर ओलीलाई प्रधानमन्त्री हटाएपछि कांग्रेस सभापति देउवा र माओवादी अध्यक्ष दाहाल आलोपालो प्रधानमन्त्री भएका थिए ।त्यतिबेला सहमति कार्यान्वयन नगरेको कांग्रेसले यस पटक भने एमालेलाई पहिलो चरणमा प्रधानमन्त्री स्विकारेर गुन तिरेको कांग्रेस नेताहरूले बताउँदै आएका छन् । कांग्रेस संसदीय दलका प्रमुख सचेतक रमेश लेखकले त्यतिबेलाको सहमति पालना नगरेको गुनभन्दा पनि देश र राष्ट्रसामु खडा भएका चुनौतीको सामना गर्ने र स्थिर शासन प्रणाली दिने बृहत् उद्देश्यका साथ दुई दलबीच समीकरण भएको बताए । अब यो प्रयोगलाई असफल हुन दिन हुन्न, यो असफल भयो भने मुलुक जोखिममा पर्छ, उनले भने ।"
बाढीपहिरोले खोस्यो खुसी,"भतिज खोजिरहेका ललन भारत बिहार चतवरियाका ४० वर्षीय ललन साह वीरगन्जमा फलफूल बेच्छन् । उनका भतिजा २५ वर्षीय सुनिलले भने काठमाडौंमा फलफूल बेच्दै आएका थिए । काका भतिजा बिहीबार नै भारतस्थित घरबाट फर्किएका थिए । ललनले शुक्रबार साँझ भतिजलाई काठमाडौं जान बस चढाएर फर्केका थिए । शुक्रबार दिउँसो मात्रै उनले बस दुर्घटनाको खबर थाहा पाए । एउटा नौजवान भतिजो गुमाउनुको पीडा म कसरी बयान गर्न सक्छु, ललनले भने ।"
विश्वासको ओरालो यात्रा २६८ बाट ६३ मा टुंगियो,"(काठमाडौं)प्रतिनिधिसभाका पहिलो र दोस्रो ठूलो दलसँग आलोपालो गठबन्धन गर्दै सरकारको नेतृत्वमा रहन सफल पुष्पकमल दाहाल अन्ततः प्रधानमन्त्री पदबाट हटेका छन् । कांग्रेस र एमालेलाई आलोपालो गर्दै चार पटकसम्म संसद्को विश्वासको मत पाएका दाहालले पाँचौं पटकमा दुवै दलको साथ नपाएपछि प्रधानमन्त्री पद गुमाएका हुन् । कांग्रेस र एमालेले असार १७ मा केपी शर्मा ओलीको नेतृत्वमा नयाँ सरकार गठन गर्ने सहमति गरेसँगै एमालेले समर्थन फिर्ता लिएपछि अल्पमतमा परेका दाहालले शुक्रबारको संसद् बैठकमा विश्वासको मतका लागि प्रस्ताव राखेका थिए । दाहालले राखेको प्रस्ताव प्रतिनिधिसभाको बहुमतले अस्वीकृत गरेको छ । संविधानको धारा १०० (२) बमोजिम संसद्को विश्वास मागेका दाहालको प्रस्तावको पक्षमा माओवादी, रास्वपा र एकीकृत समाजवादीका गरी ६३ सांसदले मात्रै मत दिए । विपक्षमा १९४ मत परेको थियो । कांग्रेस, एमाले, राप्रपा, अशोक राई नेतृत्वको जसपा, उपेन्द्र यादव नेतृत्वको जसपा नेपाल, जनमत, नागरिक उन्मुक्तिलगायत पार्टीका सांसदले दाहालको प्रस्तावको विपक्षमा मत राखेका थिए । नेमकिपाका प्रेम सुवाल भने तटस्थ रहे । मतविभाजन हुने क्रममा प्रतिनिधिसभामा २५८ सांसद सहभागी भएका थिए । बहुमत नपाउने स्पष्ट हुँदाहुँदै पनि विश्वासको मतको प्रस्ताव राख्नुको कारणबारे दाहालले संसद्को रोष्ट्रमबाटै जवाफ दिएका छन् । कांग्रेस र एमालेले संविधान संशोधनमार्फत समानुपातिक, समावेशी व्यवस्था एवं प्रतिनिधित्व हटाउन खोजेको माओवादीले आरोप लगाउँदै आएको छ । दाहालले ती वर्ग र समुदायको पक्षमा आफूलाई उभ्याउन मतविभाजन मागेको तर्क गरे । कांग्रेस, एमालेमा रहेका महिला, दलित, आदिवासी, जनजाति सांसद र साना दलहरूलाई दुई पार्टीले गरेको संविधान संशोधनको सहमति स्वीकार्य नहुने भन्दै विश्वासको मत लिएको दाहालको भनाइ थियो । संख्या पुगोस् या नपुगोस्, माओवादी यहाँ आइपुगेको संख्याले मात्रै होइन, इतिहासमा तपाईंहरूको भूमिका दर्ज होस्, सबै वर्ग, जाति, क्षेत्र, समुदायको भूमिका दर्ज होस् भनेर पनि मैले विश्वासको मतको अधिकारको प्रयोग गरेर प्रतिगमनविरुद्ध प्रतिरोध यहींबाट सुरु गरेको हो, उनले भने ।तर, कांग्रेस र एमाले पश्चगमन नभई अग्रगमनका लागि सहमतिमा आएको कांग्रेसका मुख्य सचेतक रमेश लेखकको भनाइ थियो । १८ महिनामा पाँचौं पटक विश्वासको मत लिने अवस्था अन्त्य गर्न दुई दलले संविधान संशोधन गर्न लागेको उनले बताए । संविधान प्रारम्भ भएको ८ वर्षभन्दा बढी समय भइसक्यो । संविधान भनेको कुनै निर्जीव वस्तु होइन, जड दस्ताबेज होइन । संविधान भनेको निरन्तर रूपले चलायमान हुने दस्ताबेज हो, उनले भने, संघीयता, लोकतन्त्र, गणतन्त्र र समावेशिता यो संविधानका मुख्य तत्त्व हुन्, यो संविधानका स्तम्भ हुन् । त्यसलाई हामी मजबुद गर्न चाहन्छौं, थप सुदृढ गर्न चाहन्छौं, व्यवहारमा कार्यान्वयन गर्न चाहन्छौं ।एमालेका सचिव योगेश भट्टराईले भने माओवादी यो अवस्थामा किन पुग्यो भन्ने समीक्षा गर्न सुझाव दिएका थिए । विश्वासको मत नपाएर सिंहदरबार र बालुवाटारबाट बाहिरिएपछि आफैंबारे समीक्षा गर्न उनले आग्रह गरेका थिए । एकीकृत समाजवादीका प्रमुख सचेतक मेटमणि चौधरीले भने विश्वासको मत नपाए पनि दहलरूबीचको सम्बन्ध सन्तुलनमा राख्न दाहाललाई सुझाव दिएका थिए । देउवा र ओलीको गठबन्धन धेरै नटिक्ने भन्दै अहिलेको गठबन्धन भत्किएर विश्वासको मत नपाउनुको दोष कांग्रेस सभापतिलाई नदिन चौधरीको सुझाव थियो ।आज परिस्थिति जस्तो भए पनि कांग्रेसका सभापतिलाई दोषी तपाईं कत्ति पनि नदेख्नुहोला । उहाँसँगको सम्बन्धलाई सन्तुलनमा राख्नुहोला, दाहालले चार पटक यिनै कांग्रेस, एमाले र साना दलको साथ पाउँदै प्रधानमन्त्रीको कुर्सी जोगाउँदै आएका थिए । २०७९ मंसिर ४ मा भएको प्रतिनिधिसभाको निर्वाचनमा कांग्रेस र माओवादीलगायत दलको चुनावी गठबन्धन थियो । एमालेको राप्रपालगायत दलसँग चुनावी तालमेल थियो । कांग्रेसमाओवादीसहितको गठबन्धनले प्रतिनिधिसभामा बहुमत त ल्यायो, तर जब सरकार गठनको कुरा उठ्यो, देउवा र दाहालबीच कुरा मिलेन ।एमालेको समर्थनमा २०७९ पुस १० मा दाहाल प्रधानमन्त्री नियुक्त भए । प्रधानमन्त्री बनेपछि दाहालले ओलीलाई मात्रै होइन, देउवालाई पनि विश्वासको मत दिन तयार बनाए । पहिलो पटक २०७९ पुस २६ मा विश्वासको मत लिने क्रममा दाहाललाई कांग्रेस, एमाले, माओवादी केन्द्र, रास्वपा, राप्रपा, जसपा नेपाल, एकीकृत समाजवादी, जनमत र नागरिक उन्मुक्तिलगायत सबैजसो दल र स्वतन्त्र गरी २६८ सांसदले विश्वासको मत दिए, विपक्षमा नेमकिपाका प्रेम सुवाल र जनमोर्चाका चित्रबहादुर केसी मात्रै उभिएका थिए । एमालेसँगको सत्ता सहयात्रा तोडेर राष्ट्रपति निर्वाचन अघि कांग्रेससँग गठबन्धन गरेका दाहालले दोस्रो पटक २०७९ चैत ६ मा विश्वासको मत लिएका थिए । त्यतिबेला उनले कांग्रेस, माओवादी, जसपा नेपाल, एकीकृत समाजवादी, जनमत, नागरिक उन्मुक्तिलगायत दलहरूका १७२ सांसदको मत पाएका थिए । उनको विपक्षमा एमालेलगायत दलका ८९ सांसदले भोट हालेका थिए ।प्रधानमन्त्री दाहालले तेस्रो पटक विश्वासको मत लिनुको कारण एमालेसँग मिल्नु थियो । कांग्रेससँगको गठबन्धन तोडेर वामपन्थी गठबन्धन बनाउने र २०८४ को निर्वाचनसम्मै सँगै जाने योजनासहित ओली र दाहाल मिलेका थिए । त्यसमा संसद्को चौथो दल रास्वपा पनि जोडिएको थियो । तेस्रो पटकमा दाहाललाई २०८० फागुन ३० मा १५७ सांसदको मत प्राप्त भयो । विपक्षमा भने कांग्रेस, राप्रपालगायत दलका ११० सांसदको मत परेको थियो ।चौथो पटकमा सरकारमा सहभागी पार्टी विभाजन हुँदा प्रधानन्त्रीले विश्वासको मत लिनुपरेको थियो । तत्कालीन अवस्थामा उपप्रधान तथा स्वास्थ्य मन्त्रालय सम्हालिरहेका उपेन्द्र यादव नेतृत्वको जनता समाजवादी पार्टी, नेपाल विभाजन भयो । जसपा नेपालले सरकारबाट समर्थन फिर्ता लिएपछि दाहालले चौथो पटक विश्वासको मत, जसमा १५७ सांसदको मत पाएका थिए । कांग्रेसका सांसदहरू वेल घेराउमा रहेकाले मतविभाजनमा सहभागी भएनन् ।"
विगतकै अनुसन्धानलाई लामिछानेले दाबी गरे आफ्नै उपलब्धि,"(काठमाडौं)उपप्रधान तथा गृहमन्त्री रवि लामिछानेले आफू सरकारमा आएपछि अनुसन्धान भएको र आरोपित पक्राउ गरेर सुशासनको जग बसाएको भनिएका फाइल विगतकै निरन्तरता रहेको पाइएको छ । शुक्रबार संसद् बैठकमा लामिछानेले आफू गृहमन्त्री बनेर आएपछि ठूला फाइल खोलेको र ठूला प्रकरणमाथि अनुसन्धान अघि बढाएको जिकिर गरेका छन् । तर, उनले उल्लेख गरेका प्रायः प्रकरण विगतमै अघि बढेको तथ्य र विवरणले देखाउँछ ।लामिछाने दाहाल नेतृत्वको सरकारमा २०८० फागुन २३ मा सहभागी भएका हुन् । नक्कली भुटानी शरणार्थी प्रकरणको अनुसन्धान, बाँसबारी छाला जुत्ता कारखानाको जग्गाको अनुसन्धान, नक्सालको बालमन्दिर जग्गा अपचलन, पतञ्जली जग्गा काण्ड, जनकपुर (जानकी मन्दिर जग्गा काण्ड) लगायतमा अनुसन्धान अघि बढाएर सुशासनको जग बसाएको उनको जिकिर छ । यी अधिकांश अनियमिततामा सञ्चारमाध्यमको खबरदारीसँगै सरकारी निकायले लामिछाने गृहमन्त्री हुनुअगावै अनुसन्धान अघि बढाएको देखिन्छ । २०८० माघ १८ मा चौधरी ग्रुपका सञ्चालक अरुण चौधरीलाई प्रहरीको केन्द्रीय अनुसन्धान ब्युरो (सीआईबी) ले बाँसबारी छाला जुत्ता कारखानाको १० रोपनी जग्गा हिनामिना गरेको आरोपमा पक्राउ गर्यो । २४ गते नै भूमिसुधार तथा मालपोत कार्यालय डिल्लीबजारले जग्गा सरकारकै नाममा फिर्ता ल्याउन २१ दिने सूचना जारी गर्यो । त्यही सूचनाका आधारमा चैत ९ मा जग्गा सरकारमा नाममा कायम गरिएको थियो । चौधरी पक्राउ पर्दा नारायणकाजी श्रेष्ठ गृहमन्त्री थिए । अरुण छुटेको ठीक २ सातापछि लामिछाने गृहमन्त्री बनेका थिए । त्यसको २ साता पछि २०८० चैत ८ मा अरुणका दाजुसमेत रहेका कांग्रेस सांसद विनोद चौधरीसँग सीआईबीले बयान लिएको हो । लामिछानेले भने बाँसबारी प्रकरणमा आफू आएपछि अनुसन्धान अघि बढाएको भन्दै संसद्लाई ढाँटेका छन् ।बाँकी रह्यो, नक्कली भुटानी शरणार्थीको विषय, यही सदनमा उभिएर एक जना माननीयज्यूले भन्नुभएको थियो, फाइल खोल्छु । यो गर्छु त्यो गर्छु भन्नुभएको थियो, खै खोल्नुभएको भन्नुभएको थियो, फाइल खुलेको २४ घण्टाभित्रमा सरकार ढाल्नुभयो, लामिछानेले भने । नक्कली भुटानी शरणार्थी प्रकरणका अभियुक्त प्रतीक थापासहित ३० जनाविरुद्ध राज्यविरुद्धको अपराधसहित चार वटा कसुरमा २०८० जेठ १० मा काठमाडौं अदालतमा मुद्दा दायर भइसकेको थियो । २०७९ चैतदेखि आरोपित पक्राउ गरी अनुसन्धान अघि बढेकोमा पूर्वउपप्रधानमन्त्री तथा एमाले सांसद टोपबहादुर रायमाझी, पूर्वगृहमन्त्री तथा कांग्रेस नेता बालकृष्ण खाण, सचिव टेकनारायण पाण्डे, पूर्वसांसद आङटावा शेर्पासहित १८ जना पक्राउ र १२ जनालाई फरार राखेर मुद्दा अदालतमा दायर भएको थियो । त्यतिबेला पनि गृहमन्त्री श्रेष्ठनै थिए । उनकै पालामा प्रहरीबाट अनुसन्धान भई मुद्दा अदालतमा पुगेकोमा पछि फरार प्रतीक थापा असार १४ मा कपनबाट पक्राउ परेका हुन् । त्यसको अघिल्लो दिन कञ्चनपुरको गड्डाचौकीस्थित नेपालभारत सीमा क्षेत्रबाट पक्राउ गरी शरणार्थी प्रकरणका आरोपित बेचन झालाई काठमाडौं ल्याइएको हो । शरणार्थी प्रकरणमै कांग्रेस र एमालेका प्रभावशाली नेताहरू लामिछाने गृहमन्त्री बन्नु वर्ष दिनअघि नै अनुसन्धान भई अदालतमा पुगेको विषय हो । सुन तस्करीमा संलग्नलाई पक्राउ गरेको विषय पनि लामिछानेले आफ्नो उपलब्धिका रूपमा व्याख्या गरेका छन् । तर, उनी गृहमन्त्री रहेकै बेला तस्करीमा संलग्न राजनीतिक र प्रशासनिक व्यक्तिलाई सोधपुछसमेत नगरी उन्मुक्ति दिइयो । पूर्वसभामुख कृष्णबहादुर महरालाई पक्राउ गरेको ४ दिनमै सीआईबीले गत चैत ९ मा महरालाई कागज गराएर छाडिदियो । महरा रिहा भएकोमा राज्यको पनि करुण हुन्छ भन्दै लामिछानेले रिहाइको बचाउ गरेका थिए । पक्राउको ४ महिना पुग्नै लाग्दा पनि मुद्दा अघि बढाइएको छैन । ६१ केजी सुन प्रकरणमा दोस्रो चरणको अनुसन्धान सकेर सीआईबीले नै यही असार १७ मा सरकारी वकिल कार्यालयमा प्रतिवेदन पेस गरेकोमा १७ गते मुद्दा अदालत पुग्यो । तर, सुन तस्करीमा जाँचबुझ आयोगले संदिग्ध पात्रका रूपमा राखेका पहुँचवाला पात्र अनुसन्धानको दायरामै आएनन् । पूर्वउपराष्ट्रपति नन्द बहादुर पुनका छोराद्वय दीपेश र जितेन्द्र अनुसन्धानमै परेनन् । हाल कारागारमा रहेका सुन तस्करीका अभियुक्त दावा छिरिङसँग नेपाल सरकारका सहसचिव झलकराम अधिकारीले मोबाइलमा सुनको डिल गर्ने आशयसहित कोड भाषामा संवाद र म्यासेज आदानप्रदान गरेका गरेका तथ्यहरू बाहिरिएका थिए । आफू विपक्षी बेन्चमा हुँदा सदनमै सहसचिव झलकराम अधिकारीलाई सुन तस्करीका आरोपित भन्दै अनुसन्धान गर्न माग गरेकामा लामिछाने नै गृहमन्त्री रहेका बेला सीआईबीले उनलाई उन्मुक्ति दिएको छ । सहकारी ठगीको विषय र यसका मुख्य पात्र जीबी राई पक्राउ गर्न नसकेको, सहकारीको अनुसन्धान दबाउन प्रहरी संयन्त्र दुरुपयोग भएको, कतिपय प्रमाण नष्ट गराउन चलखेल गरेको विषयमा उनी शुक्रबार बोल्दै बोलेनन् । तत्कालीन प्रधानमन्त्री माधवकुमार नेपालका पालामा २०६६ सालमा पतञ्जलीले हदबन्दी छुट पाएको जग्गा अपचलन गरेको विषयमा सीआईबीबाट अनुसन्धान अघि बढेको भन्दै उनले यसलाई उपलब्धिका रूपमा समेटे । तर, यो प्रकरणमा सीआईबी आफैंले तथ्य र प्रमाण खोजेर अनुसन्धान गरेको हुँदै होइन । त्यस्तै, जनकपुरको ९ हजार बिघा जग्गा प्रकरणको उजुरी अख्तियारमा परेको थियो । यस प्रकरणमा विगतमा थुप्रै छानबिन प्रतिवेदन पनि बनेका थिए । त्यसकै आधारमा अख्तियारबाट यो विषयको अनुसन्धान अघि बढेकोमा जग्गा अपचलन प्रकरणमा किर्तेलगायत कसुरमा सूक्ष्म अनुसन्धान गर्न अख्तियारका अधिकारीले सीआईबीलाई भनेपछि अघि बढेकोमा लगत्तै गृहमन्त्री लामिछानेले प्रारम्भिक अनुसन्धान पनि नहुँदै सीआईबीले बिग अपरेसन गर्दै छ भनेर प्रचार गरे ।"
संविधान संशोधनको मुद्दामा दलहरू विभाजित,"(काठमाडौं)संविधान संशोधनको मुद्दामा दलहरू विभाजित देखिएका छन् । कांग्रेसएमालेका सांसदहरू संशोधनको पक्षमा एकमत देखिएका छन् भने माओवादी र राष्ट्रिय स्वतन्त्र पार्टीले संशोधनको विषयमा शंका व्यक्त गरेका छन् । संविधान संशोधनसहितका एजेन्डाका लागि भन्दै कांग्रेस र एमालेले नयाँ समीकरण बनाएसँगै यो मुद्दा चर्कंदै गएको हो । कांग्रेस, एमालेका सांसदले अग्रगमनका लागि संविधान संशोधन गर्न लागिएको दाबी गरेका छन् । राजनीतिक स्थायित्वका लागि संविधान संशोधन आवश्यक रहेको उनीहरूको भनाइ छ । तर, माओवादीलगायत केही दलले स्थायित्वका नाममा समावेशी, समानुपातिक प्रतिनिधित्व हटाउन लागिएको आशंका गरेका छन् । कांग्रेस र एमालेले संविधानका कुनकुन धारा संशोधन गर्ने प्रस्ट नखुलाए पनि समानुपातिक निर्वाचन प्रणाली हटाएर वा कम गरेर एक वा दुई दल मिलेर बहुमत ल्याउने व्यवस्था गर्न लागेको बताएका छन् । यसका लागि आयोग बनाउने र त्यसको सुझावका आधारमा संविधान संशोधनमार्फत निर्वाचन प्रणाली सुधार गरी राजनीतिक स्थायित्व प्रत्याभूत गर्ने दाबी कांग्रेस र एमालेको छ ।कामचलाउ सरकारका प्रधानमन्त्री पुष्पकमल दाहालले शुक्रबार संसद्मा संविधान संशोधनमार्फत प्रतिगमनतर्फको यात्रा गर्न लागेको आरोप लगाए । रहस्यमय तरिकाले संविधानमाथि छेडछाड गर्ने प्रयास हुन लागेको उनको आरोप छ । संशोधनमार्फत जनताले प्राप्त गरेका अधिकार खोस्ने जमर्को हुन लागेको समेत उनले दाबी गरे । नियत सफा थियो भने दुई ठूला दल मिल्न अँध्यारो कोठा चाहिन्छ ? झूटमुट र कुतर्क गरेर दुई ठूला दलहरू मिलेका छन्, उनले भने, सहमति गर्ने तरिका, ठाउँ, समयले प्रतिगमनतर्फको यात्रा गर्न लागेको देखिन्छ । देशलाई द्वन्द्वतर्फ लैजान खोजिँदै छ । शान्ति सम्झौता, संविधान निर्माण अधिकत्तम राष्ट्रिय सहमति र छलफलबाट मात्र भएको उनले स्मरणसमेत गरे । दाहालले संविधानमा माओवादीको सबैभन्दा ठूलो लगानी रहेको उल्लेख गर्दै यसलाई कमजोर बनाउन नदिने प्रस्ट्याए । उत्पीडित वर्ग, क्षेत्र, लिंग, समुदायको दशक लामो विद्रोह र त्यसपछिका आन्दोलनहरूको जगमा बनेको यो संविधानलाई मध्यरातमा झम्टीझम्टी च्यात्न खोज्दा पनि सडकमा पलेटी कसेर जनताको साथ लिएर बचाइएको हो र आउने दिनमा पनि त्यसरी नै बचाइनेछ, उनले भने । संवैधानिक प्रावधानअनुसार संविधान संशोधन गर्नुपरे प्रतिनिधिसभा र राष्ट्रिय सभामा दुईतिहाइ बहुमत अनिवार्य हुन्छ । जसअनुसार प्रतिनिधिसभाको २७५ मा कम्तीमा १८४ सांसद संख्या आवश्यक पर्छ । कांग्रेस र एमाले (सभामुख र निलम्बित एकबाहेक) को जोड्दा १६५ पुग्छ । यी दुई दलले दुईतिहाइका लागि थप १९ सांसदको साथ जुटाउनुपर्नेछ । राप्रपा (१४), जनमत (६) र जनता समाजवादी (७) लगायत दललाई निम्त्याउने गठबन्धनको तयारी छ । तर, राष्ट्रिय सभाको अंकगणित भने उनीहरूका लागि अनुकूल छैन । ५९ सदस्यीय राष्ट्रिय सभामा कम्तीमा ४० मत आवश्यक पर्छ । राष्ट्रिय सभामा माओवादीको मात्रै १७ सांसद छन् भने कांग्रेसका १६ र एमालेका १० सांसद छन् । दुईतिहाइका लागि प्रमुख दुई दललाई थप १४ सांसदको सहयोग चाहिन्छ । राष्ट्रिय सभामा एकीकृत समाजवादीका ८, जसपा नेपालका ३, लोसपाको १, जनमोर्चाको १ र ३ मनोनीत सांसद छन् । कांग्रेस र एमालेलाई राष्ट्रिय सभामा दुईतिहाइ पुर्याउन यी सबै दल र मनोनीतको पनि साथ चाहिन्छ ।संविधान संशोधनका लागि दाहालले माओवादीका तर्फबाट प्रस्तावसमेत राखे । संविधान संशोधन गर्ने भए आउनुस्, खुल्ला छलफल गरौं । प्रत्यक्ष कार्यकारीमा जाउँ । दलित र महिलाको प्रतिनिधित्व अझै बढौं । उत्पीडित, जाति वर्गको अधिकारलाई अझ धेरै सुनिश्चित गरौं, उनले भने । तर कांग्रेस, एमाले संशोधनमार्फत २०४७ सालको संविधान वरपर नै फर्कन लागेको आरोपसमेत उनले लगाए । कांग्रेस, एमालेबीच सत्ता साझेदारी गर्दा संविधान संशोधनसमेत गर्ने सहमति भएको उल्लेख गर्दै कांग्रेसका प्रमुख सचेतक रमेश लेखकले संविधानका मूल तत्त्वलाई कमजोर नगरिने प्रस्ट्याए । संघीयता, गणतन्त्र, लोकतन्त्र र समावेशिता कमजोर नगरिने उनले बताए । लेखकले संविधान संशोधनबारे गलत भाष्य स्थापना गर्न खोजिएको पनि तर्क गरे । संविधानको समीक्षा गर्ने, के राम्रा पक्ष देखिएका छन् र के जटिलता देखिएका छन्, यसको मूल्यांकन गरेर आवश्यकताअनुसार संविधान र कानुनको परिमार्जन गर्न संशोधन गर्ने भनेको हो, उनले भने, संविधानको संशोधन भनेको संघीय लोकतान्त्रिक गणतन्त्रात्मक व्यवस्था र समावेशी चरित्रको राज्य निर्माण गर्ने उद्देश्यलाई थप सुदृढ गर्नका लागि हो । संविधान संशोधनको कुरा पश्चगमन होइन, अग्रगमनका लागि संविधानलाई थप उन्नत बनाउन गर्ने हो । संविधान एक वा दुई दलले मात्रै संशोधन गर्न नसक्ने जनाउँदै लेखकले कांग्रेस र एमालेले पहलकदमी मात्रै लिएको र आगामी दिनमा अन्य राजनीतिक दलहरूलाई पनि संलग्न गराउने बताए ।एमाले सचिव तथा सांसद योगेश भट्टराईले संविधान संशोधनमार्फत मुलुक अग्रगमनको बाटोमा अघि बढ्ने बताए । संविधानको पुनरावलोकन, संविधान संशोधन २०७२ सालको संविधानको अग्रगमनका लागि हो, पश्चगमनका लागि होइन, उनले भने, दलित, महिला, मधेशका नाममा फेरि आगो बाल्न सकिन्छ कि भन्ने दुष्प्रयत्न हो भने अब त्यो सफल हुँदैन । माओवादी अध्यक्ष दाहालको सहयोगमै संविधान संशोधन गर्न एमाले र कांग्रेस मिलेको भट्टराईले जनाए । रास्वपा सभापति तथा गृहमन्त्री रवि लामिछानेले संविधानमा परिवर्तन गर्नुपर्ने धेरै विषय रहे पनि कांग्रेस र एमालेबीचको गठबन्धन संविधान संशोधनका लागि नभएको दाबी गरे । संविधान संशोधनका लागि कांग्रेस, एमालेको गठबन्धन बन्न लागेको होइन, भ्रष्टाचारका फाइल खुल्न थालेपछि संविधान जोगाउने नाममा व्यक्ति जोगाउन सहमति भएको हो, उनले भने ।"
सीमित सूचक देखाएर दाहालले दाबी गरे समग्र अर्थतन्त्रका उपलब्धि,"सरकारी वित्तको अवस्था चुनौतिपूर्ण नै रहेको वाग्लेले जनाए । यस वर्ष १४ खर्ब २२ अर्ब राजस्वको लक्ष्य रहेकामा मुस्किलले १० खर्ब मात्र उठेको छ । पुँजीगत खर्च पनि ६० प्रतिशत हाराहारीमा मात्र छ । राजस्व उठाउन सक्ने र पुँजीगत खर्च गर्ने क्षमतामा सुधार कत्ति भएको छैन । चालु खर्च पनि काबुबाहिर जाला कि भन्ने डर छ । ऋण र ब्याजको हिस्सा पनि बढ्दै छ । समग्रमा हेर्दा अर्थतन्त्रको मिश्रित चित्र आउँछ । बाह्य र वास्तविक क्षेत्र सुधारोन्मुख छ । तर वित्तीय र मौद्रिक क्षेत्रमा चुनौती कायमै छ । यो सरकारले दुई वटा कुरा सकारात्मक गरेको छ । आर्थिक सुशासनको सवालमा राम्रो पहलकदमी भएको छ । विगत १० वर्षमा नियामक निकाय नै कब्जा गरेर आर्थिक कुशासनको नांगो अभ्यास भइरहेको थियो । अहिले त्यो अलिकति संयमित देखिन्छ । आगामी सरकारले पनि त्यो अभ्यासलाई निरन्तरता दिनुपर्छ । दोस्रो बजेटमा नयाँ चरणको आर्थिक सुधारको आवश्यकता र प्राथमिकता औंल्याइएको छ । समग्रमा हाम्रो चुनौती नीति कार्यान्वयनमै हो । कुशासनको जन्जालमा कार्यान्वयन थप चुनौतीपूर्ण बनेको वाग्लेको भनाइ छ । सरकारले यस वर्ष ४१ प्रतिशतले राजस्व वृद्धि गर्ने लक्ष्य लिएकामा अहिले मुस्किलले १० प्रतिशत मात्र प्राप्ति भएको छ । अर्थमन्त्री वर्षमान पुनले आफू अर्थमन्त्री बनेकै महिना २० प्रतिशतले राजस्व वृद्धि गर्ने दाबी गरेका थिए । यस अवधिमा न भन्सार विन्दुमा चुहावट रोकिएको छ, न हुन्डीलगायत पैसा ओसारपसार गर्ने गैरकानुनी क्रियाकलाप नै रोकिएका छन् । सुशासनमा सुधार भएको दाबी प्रधानमन्त्रीले गरिरहँदा सरकारी निकायले आर्थिक वर्षको अन्त्यतिर नियमविपरीत रकमान्तर र ठूलो रकम खर्च गर्ने बेथितिले यस वर्ष पनि निरन्तरता पाएको छ । यस वर्ष असारको २६ दिनमा मात्र पौने २ खर्ब रुपैयाँ खर्च भएको छ । यसमध्ये पनि सवा खर्ब रुपैयाँ पछिल्लो १० दिनमा खर्च भएको छ । कानुनविपरीत खर्च गर्ने प्रवृत्तिविरुद्ध संसद्को सार्वजनिक लेखा समिति, अर्थ समिति र महालेखापरीक्षकको कार्यालयले प्रश्न उठाउँदै सुधार गर्न सुझाव दिए पनि बेवास्ता गर्दै मन्त्रालयहरूले कानुनविपरीतको खर्च गरिरहेका छन् । असार २६ सम्म संघीय सरकारको कुल खर्च १३ खर्ब ८० अर्ब रुपैयाँ भएको छ । यसको करिब १३ प्रतिशत अर्थात् १ खर्ब ७७ अर्ब रुपैयाँ असारको २७ दिनमा सकिएको छ । असार २७ सम्म सरकारले कुल १ खर्ब ७८ अर्ब रुपैयाँ पुँजीगत बजेट खर्च गरेको छ । यो लक्ष्यको ५९ प्रतिशत मात्र हो । वर्षान्तको खर्च गर्नकै लागि यस वर्ष असार १४ देखि २५ सम्म करिब ३० अर्ब रुपैयाँ थप रकमान्तर भएको छ । यसले सरकारी खर्चको बेथितिमा सुधार नभएको, कानुनविपरीत काम गर्दा पनि कोही व्यक्ति र संस्था उत्तरदायी, जवाफदेही र दण्डित हुनु नपरेपछि नियमविपरीत चेक काट्ने, भुक्तानी दिने प्रवृत्तिले प्रोत्साहन पाएको देखिन्छ । समग्रमा यो वित्तीय अनुशासनको अभाव भएको विज्ञहरूको धारणा छ । गत जेठमा मुलुकको औसत मूल्यवृद्धिदर ४१७ प्रतिशत थियो । ०७९ मंसिरमा ७३८ को तुलनामा यो घटेको हो । तर सरकारको नीतिका कारण स्वदेशमा उत्पादन बढेर, मागको तुलनामा आपूर्ति धेरै भएर मूल्यवृद्धिमा कमी आएको होइन । वास्तवमा अहिले मूल्यवृद्धि घट्नुमा सरकारको कुनै भूमिका छैन । अरु राष्ट्रमा मूल्यवृद्धि घटेको र स्वदेशमा माग कमी आएकाले मूल्यवृद्धिमा पनि कमी आएको हो ।प्रधानमन्त्री दाहालले आफू प्रधानमन्त्री बन्दा १९५ प्रतिशत रहेको आर्थिक वृद्धि यस वर्ष करिब दोब्बर ३८७ प्रतिशत हुनुलाई ठूलो उपलब्धि मानका छन् । तर आर्थिक वृद्धिको तथ्यांक तयार पार्ने राष्ट्रिय तथ्यांक कार्यालयका अनुसार यस वर्ष उद्योग र निर्माण क्षेत्रको वृद्धि ऋणात्मक छ । नागरिकको उपभोगसँग प्रत्यक्ष जोडिएको साथै थोक तथा खुद्रा व्यापार क्षेत्रको विस्तार सीमान्त हुँदा चालु आर्थिक वर्ष पनि नेपालको आर्थिक वृद्धिदर लक्ष्यभन्दा निकै कम हुने देखिएको छ । पर्यटन सेवा, होटल तथा आवास, विद्युत् आपूर्तिलगायत क्षेत्रको विस्तार राम्रो हुादा यत्तिको वृद्धिदर देखिएको छ, प्रतिवेदनले भनेको छ, तर अर्थतन्त्रका महत्वपूर्ण क्षेत्र निर्माण, म्यानुफ्याक्चरिङको वृद्धि ऋणात्मक छ भने व्यापार क्षेत्रको वृद्धिदर सकारात्मक मात्र छ । प्रधानमन्त्री दाहालले ६ अर्ब लगानीको प्रतिबद्धतासहित तेस्रो लगानी सम्मेलन सम्पन्न भएको बताएका छन् । नीतिगत र कानुनी सुधारले लगानीमैत्री वातावरण निर्माण भएको उनको दाबी छ । वैदेशिक लगानीमा १४४ प्रतिशतले वृद्धि भएको उनको भनाइ छ । चालु आर्थिक वर्षको ११ महिनामा ५४ अर्ब ८५ करोड ७८ लगानी प्रतिबद्धता आएकामा ८ अर्ब १६ करोड २२ लाख मात्र लगानी भित्रिएको छ । यो तथ्यांकले प्रतिबद्धता धेरै हुँदैमा धेरै लगानी पनि त्यति नै आउँछ भन्ने सत्य होइन भन्ने देखाउँछ । आर्थिक रुपमा निकै उन्नति गरिरहेको भारतमा पनि प्रतिबद्धताको औसत २५ देखि ३० प्रतिशत मात्र लगानी आउने गरेको छ । यसकारण प्रतिबद्धतालाई मात्र हेरेर विदेशी लगानीको अवस्थामा सुधार आएको भन्न नमिल्ने जानकारहरूको तर्क छ ।ब्याजदर घटिरहनुलाई पनि सरकारले आफ्नै नीतिको कारक मानेको छ । अर्थशास्त्रको नियमअनुसार ब्याजदर र कर्जा प्रवाहबीच उल्टो सम्बन्ध हुन्छ । ब्याजदर घट्दा कर्जा प्रवाह बढ्छ, बढ्दा घट्छ । तर नेपालमा ब्याजदर घटिरहँदा कर्जा बढ्न सकेको छैन । बैंकमा पौने ८ खर्ब रुपैयाँ लगानीयोग्य रकम थुप्रिएको छ । बैंकमा पैसा थुप्रिनुलाई नै सरकारले उपलब्धि मानेको छ । सरकारी खर्च वृद्धिमार्फत लगानीकर्ताको आत्मविश्वास बढाएर सरकारले कर्जा विस्तारमा कत्ति पनि ध्यान दिन सकेको छैन । दाहाल प्रधानमन्त्री रहेकै बेला घरजग्गा चलायमान बनाउन कित्ताकाट खुलाइएको थियो । सरकारकै निर्देशनमा राष्ट्र बैंकले घरजग्गा, अटो बजार र सेयर बजारमा कर्जा विस्तारका लागि लचिलो नीति ल्याएको थियो । तर यी क्षेत्रमा सुधारको संकेतसम्म पनि देखिएको छैन ।"
वर्षाले देशभर २६२ सडक खण्डमा यातायात अवरुद्ध,"(काठमाडौं)निरन्तरको वर्षा अनि त्यसले निम्त्याएको बाढीपहिरो, सडक भासिने आदि समस्याका कराण देशभर २६२ ठाउँमा बाटो अवरुद्ध बनेको छ । शुक्रबार साँझसम्म मुख्य र सहायक सडक गरी यत्तिका स्थानमा अवरोध पुगेको सडक विभागले जनाएको छ । पानी परिरहेकाले सडक अवरुद्ध हुने र क्षति थपिने क्रम जारी रहेको भौतिक पूर्वाधार तथा यातायात मन्त्रालयले बताएको छ । सबैभन्दा बढी क्षति सडकमा भएको छ ।यसबाट असार १ यता मात्र सडक र पुलमा गरी एक अर्ब रुपैयाँभन्दा बढीको क्षति भएको भौतिक पूर्वाधार तथा यातायात मन्त्रालयको भनाइ छ । मुलुकका विभिन्न स्थानबाट क्षतिको विवरण आउने क्रम जारी रहेको मन्त्रालयका सहसचिव एवं प्रवक्ता सुशीलबाबु ढकालले बताए । अहिलेसम्म प्रारम्भिक अनुमानअनुसार १ अर्ब रुपैयाँभन्दा बढीको क्षति भएको छ, उनले भने, क्षतिको विवरण संकलन भएर आउने क्रममै छ । यो सडक विभागले हेर्ने राष्ट्रिय राजमार्गहरूको मात्र क्षति रकम भएको उनको भनाइ छ । फेरि त्यही ठाउँमा नयाँ सरंचना बनाउन बढी खर्च लाग्छ, ढकालले भने, पछिल्लो पटक मानवीय र भौतिक क्षति धेरै चितवनको नारायणगढमुग्लिङ सडक खण्डमा भएको छ । भौगोलिक अवस्थितिलाई ध्यानमा राखेरै विस्तारपूर्व गरिने डिजाइनका सबै काम भएरै स्तरोन्नतिको काम भएको हो । मुख्य राजमार्गभन्दा माथि गाउँ जोड्न जथाभावी सडक निर्माण गरिँदा त्यसको असर राजमार्गहरूमा परेको छ, उनले भने, यो सडकमा पनि एउटा समस्या त्यही हो । भौगोलिक अवस्था नबुझी र वातावरणीय प्रभाव मूल्यांकनको कामै नगरी मुख्य राजमार्गबाट गाउँ जोड्ने कच्ची सडक निर्माण गरिँदा त्यसको प्रभाव राजमार्गहरूमा पर्दै आएको उनको भनाइ छ । अहिले सडक विभागले हेर्ने विभिन्न सडक पहिरोका कारण अवरुद्ध छन् । कोशी राजमार्गको लेघुवाघाटतुम्लिङटारखाँदबारीनुमकिमाथांकाअन्तर्गत समाटार खण्ड अवरुद्ध छ । असार ६ देखि पहिरो खसेर यातायात ठप्प बनेको यो सडक अझै सञ्चालनमा आउन सकेको छैन । असार १८ देखि अवरुद्ध रहेको डुम्रेबेंसीसहरचामेअन्तर्गत लमजुङको तिमाङ खण्डमा अझै सवारीसाधन चल्न सकेका छैनन् । कालीगण्डकी करिडोरको तानसेनरिडीकोरलाअन्तर्गत स्याङ्जाको रातोडाँडा र बिसौना खण्ड असार २० बाट पहिरो खसेर अवरुद्ध छ । मध्यपहाडी राजमार्गमा पर्ने बागलुङको काउछेमनेवा खण्ड असार ६ मा र डोटीको रामपुर खण्ड असार २३ देखि सडक अवरुद्ध छ । मध्यपहाडी राजमार्गअन्तर्गत नै बागलुङको बोक्सेमा असार २७ र सिन्धुलीको अक्करे भीरमा शुक्रबारदेखि पहिरो खसेर सडक ठप्प छ । कालीगण्डकी करिडोरअन्तर्गत बागलुङको दब्ल्याङ भीरमा असार २१ र यही जिल्लाको कालीखोला खण्डमा असार २६ बाट सडक रोकिएको छ । यता कालीगण्डकी करिडोरअन्तर्गत नै म्याग्दीको सिरुबारी र बैसरीमा असार २७ बाट पहिरोका कारण गाडी चल्न सकेका छैनन् । सल्यानको गुरुचौरतातली सडक खण्ड पनि शुक्रबार पहिरो खसेर ठप्प बनेको सडक विभागले जनाएको छ । राजमार्गहरूमा पहिरोको समस्या आइरहनुको कारण के हो, ड्रोन सर्भे गरेर पत्ता लगाउन सडक विभागलाई भनिएको प्रवक्ता ढकालले बताए । घटना घटिसकेपछि मात्र पछुताउने बानी छ हाम्रो, उनले भने, त्यसैले यसमा जिम्मेवार निकाय पहिल्यै सचेत भएर लाग्न जरुरी छ । जोखिमयुक्त राजमार्गका विभिन्न खण्डमा प्रत्येक दिन ड्रोनबाट अवलोकन गर्न सके सडकको अवस्था के छ र के भइरहेको छ, थाहा हुने ढकालको भनाइ छ । ड्रोनबाट दैनिक राजमार्गको अवस्था बुझ्न सके समस्या के छ, पहिल्यै जानकारी हुन्छ, उनले भने, खतरा रहेको पाइए उक्त राजमार्गमा सवारीसाधन चलाउन दिनुहुँदैन । अहिले सबैभन्दा बढी समस्या नारायणगढमुग्लिङ सडक खण्डमा छ । यस सडक खण्डमा बर्खाको समयमा प्रत्येक वर्ष विभिन्न स्थानमा खस्ने पहिरोका कारण ठूलो धनजनको क्षति हुने गरेको छ । सवारी चाप धेरै हुने राजमार्ग र सडकहरूमा तुरुन्त मेसिनहरू राखेर पहिरो पन्छाउँदै यातायात सञ्चालन गरिरहेको सडक विभागका उपमहानिर्देशक एवं प्रवक्ता उमेशबिन्दु श्रेष्ठले बताए । पहिरोका कारण एकएक घण्टामा सडक खुल्ने र बन्द हुन्छ, उनले भने, कतैकतै मात्र लामो समयसम्म सडक अवरुद्ध हुन्छ, सवारी चाप कम हुने सडकलाई बिस्तारै खुलाउने गरिएको छ । बढी सवारी चाप हुने लाइफलाइन का रूपमा रहेका सडकलाई पहिलो प्राथमिकतामा राखी पहिरो खस्नसाथ पन्छाएर यातायात सञ्चालन गरिएको उनको दाबी छ ।"
दोस्रो पटक थपिएको म्यादमा पनि सकिएन बुटवलनारायणगढ सडक विस्तार,"(परासी) बुटवलनारायणगढ सडक खण्ड विस्तारको दोस्रो पटक थपिएको म्याद आगामी साउन ८ मा सकिँदै छ । बिस्तारको काम भने ५२ प्रतिशत मात्र भएको छ । ठेकेदार कम्पनी चाइना स्टेट कर्पोरेसनले समयमै काम नगर्दा यो सडकको यात्रा निकै कष्टकर छ । सामान्य वर्षामा पनि सडक हिलाम्य हुने र यातायात अवरुद्ध भएर पूर्वी र पश्चिम नवलपरासी खण्डमा घण्टौं जाम हुने समस्याले यात्रु आजित छन् । पश्चिम नवलपरासीको मध्यबिन्दु नगरपालिका चोरमारामा शुक्रबार रातिदेखि बिग्रिएको सडकमा सहज रूपमा यातायात सञ्चालन गर्न शनिबार दिउँसोसम्म लाग्यो । अहिले पनि सामान्य वर्षामा सडक बन्द हुने अवस्था छ । पानी रोकिएको समयमा पनि बिग्रिएको सडक मर्मत नहुँदा समस्या बढ्दो छ । स्थानीय प्रशासन, स्थानीय तह र सडक विभागले ठेकेदार कम्पनीलाई पटकपटक कामलाई तीव्रता दिन आग्रह गरे पनि ठेकेदार कम्पनीले टेरेको छैन । स्थानीय प्रशासन र सडक विभागका कर्मचारीसँग सहमति गर्ने तर त्यसअनुसार काम नगर्दा पटकपटक समस्या दोहोरिरहेको मध्यबिन्दु नगरपालिका प्रमुख भीमलाल अधिकारीले बताए । ठेकेदारले काममा किन ढिलाइ गरेको हो भन्ने विषयमा केही बताउँदैन, रकम अभाव भएर हो वा अन्य कारणले हो स्पष्ट नहुँदासम्म कामले तीव्रता पाउने देखिएन, उनले भने, काम गर्ने वातावरण बनाउने र नदीजन्य पदार्थ उपलब्ध गराउने प्रतिबद्धता ब्यक्त गर्दा पनि ठेकेदारले काम गरेको छैन ।सडकको दूरवस्थाबारे स्थानीय र यात्रुले स्थानीय तहका प्रमुख र जिल्ला प्रशासनमा ताकेता गर्दै आएका छन् । गर्मीमा धूलो र वर्षामा हिलोले गर्दा यो सडक खण्डको यात्रा अति कष्टकर हुँदासमेत ठेकेदार कम्पनीले विभिन्न बहाना बनाउँदै आएको छ । जिल्ला समन्वय समितिको पहलमा सोमबार ठेकेदार, स्थानीय तह र प्रशासनबीच छलफलसमेत भएको थियो । छलफलमा ठेकेदारले सरकारी पक्षलाई र सरकारी पक्षले ठेकेदार कम्पनीलाई आरोप लगाउने मात्र काम भएकाले एक साताभित्र खाल्टाखुल्टी पुर्न र यातायात सहज बनाउन निर्देशन दिएको जिल्ला समन्वय समिति प्रमुख बाबुराम विश्वकर्माले बताए । यात्रुले सास्ती पाएका छन् । तर ठेकेदारले सरकारी पक्षको आग्रहलाई पनि नटेरेको देखिन्छ, विश्वकर्माले भने, पर्याप्त जनशक्ति परिचालन नगर्ने र विभिन्न बहाना बनाएर काममा ढिलासुस्ती भएको छ । अब केन्द्रीय तवरबाट नै समाधान खोज्नुपर्ने समय आयो । ठेकेदार कम्पनीले सरकारले ठेक्का सुरु भएपछि रुख कटानको आदेश ढिलो दिएको, कोरोना महामारीका कारण तीन वर्ष खेर गएकाले काम ढिलो भएको र आफ्नो ६ अर्ब रुपैयाँ घाटा लागेको दाबी गर्दै आएको छ । अहिले वर्षात्ले बिगारेको सडक मर्मतका लागि समेत रकम अभाव भएको देखाउँदै सडक विभागले मर्मत गरेर पछि आफूले पाउनुपर्ने रकममा घटाउन भन्दै आएको छ । वर्षायाममा सडक निर्माणमा समस्या आएको र मर्मतका लागि समेत पर्याप्त स्रोत नहुँदा केही ढिलाइ भएको चाइना स्टेट कम्पनीका इन्जिनियर राकेश झाले स्विकारे । ठेक्का लागेको तीन वर्षसम्म रुख कटानलगायत विभिन्न कारणले काम गर्न पाइएन, झाले भने, वर्षामा विभिन्न समस्या झेलेर भए पनि काम गरिरहेका छौं ।एसियाली विकास बैंक (एडीबी) को ऋण सहयोगमा १६ अर्ब ९९ करोड ५२ लाख लागतमा बुटवलदेखि नारायणगढसम्मको १ सय १५ किलोमिटर सडकलाई २ खण्डमा विभाजन गरेर राजमार्ग विस्तारको काम भइरहेको हो । नवलपुरको गैंडाकोटदेखि दाउन्नेसम्म ६४४२ किलोमिटर खण्डलाई खण्ड क र दाउन्नेदेखि बुटवलसम्मको ४८५८ किलोमिटर लाई खण्ड ख अन्तर्गत दुई क्षेत्रमा काम भइरहेको छ । ठेक्का सम्झौताअनुसार ०७५ चैतमा काम सुरु गरेर ०७९ साउनमा निर्माण सकिनुपर्ने थियो । कोरोना, निर्माण सामग्री अभावको कारण देखाएर पूर्वी खण्डको म्याद ०८० भदौ ११ र पश्चिम खण्डको साउन ११ सम्मका लागि म्याद थपिएको थियो । पहिलो पटक थपिएको म्यादमा पनि कामले गति नलिएपछि दोस्रो पटकका लागि ०८१ साउन ८ सम्म म्याद थपिएको थियो । ठेकेदार कम्पनीले सम्झौताअनुसार काम नगरेकाले समस्या बढेको आयोजनाको पूर्वी खण्डका प्रमुख आशिष थापा मगरले बताए । साउन ८ मा म्याद सकिँदै छ । ठेकेदारले सम्झौताअनुसार काम गरेको छैन, थापाले भने, म्याद थप गर्ने नगर्नेबारे निर्णय भइसकेको छैन । थपिएको म्यादमा काम सक्ने पर्याप्त प्रमाण ठेकेदार पक्षले पेस गर्नुपर्छ ।"
'उत्पादनमूलक क्षेत्रको लगानी सीमा घटाऊ,"(काठमाडौं)बैंक तथा वित्तीय संस्थाले अनिवार्य रुपमा प्राथमिकताप्राप्त (निर्देशित) क्षेत्रमा गर्नुपर्ने लगानीको सीमा घटाउन नेपाल उद्योग परिसंघ (सीएनआई) ले नेपाल राष्ट्र बैंकलाई आग्रह गरेको छ । परिसंघले आगामी आर्थिक वर्षको मौद्रिक नीतिमा दिएको सुझावमा बैंक तथा वित्तीय संस्थाले कुल कर्जा प्रवाहको झन्डै आधा प्राथमिकता तोकिएका निर्देशित क्षेत्रमा लगानी गर्नुपर्ने बाध्यता रहेकाले उक्त सीमा घटाउनुपर्ने माग गरेको हो ।लगानी सीमाले बैंकको लगानीलाई बाँधिदिएको र दीर्घकालसम्म यसले अर्थतन्त्रको विस्तारमा उत्प्रेरक भूमिका निर्वाह गर्न नसक्ने उल्लेख गर्दै सीएनआईले यस्तो निर्देशित क्षेत्रका लागि हाल तोकिएको कर्जाको सीमा राष्ट्र बैंकले आगामी मौद्रिक नीतिबाट घटाउँदै लानुपर्ने आवश्यक रहेको बताएको हो । परिसंघले आगामी मौद्रिक नीतिमार्फत कर्जा नोक्सानी व्यवस्था गरिनुपर्नेमा पनि जोड दिएको छ । जोखिम व्यवस्थापन तथा वित्तीय स्थायित्वका लागि खराब कर्जाको हकमा कडाइ गरिनुपर्ने भए पनि असल कर्जाको हकमा हाल रहेको १२ प्रतिशतको कर्जा नोक्सानी व्यवस्थालाई १ प्रतिशत कायम गरिनुपर्ने परिसंघको सुझाव छ । नीतिगत दर, वैधानिक तरलता अनुपात (एसएलआर) र बैंक ब्याजदर निर्धारणमा आधार दरमा सुधार गरिनुपर्ने सुझाव पनि परिसंघले पेस गरेको छ । नीतिगत दर केन्द्रीय बैंकको सोचअनुरुप प्रभावकारी हुन नसकेको देखिँदै आएको छ । मौद्रिक नीतिको लक्ष्य भेट्न ब्याजदरलाई राष्ट्र बैंकले अनुशासित गर्ने गरी नीतिगत दरलाई प्रभावकारी बनाउन सकिन्छ, परिसंघको विज्ञप्तिमा उल्लेख छ, राष्ट्र बैंकले हाल कायम गरिराखेको एसएलआर दर औसत रहेकाले उक्त दर घटाई बजारमा तरलता कम गर्न सकिन्छ । क्षेत्रीय छिमेकी मुलुकमा बैंक ब्याजदर निर्धारणका लागि आधार दरको अभ्यास छाडिसकेकाले नेपालमा पनि यसलाई परिष्कृत गर्न आवश्यक रहेको परिसंघको भनाइ छ ।राष्ट्र बैंकले लागु गरेको काउन्टर साइक्लिकल क्यापिटल (सीसीबी) ०५ प्रतिशत अनुपयुक्त रहेको जनाउँदै परिसंघले यसलाई स्थगन गर्न सुझाएको छ । संरचनागत सुधार, सम्पत्ति व्यवस्थापन कम्पनी स्थापना, निष्क्रिय कर्जाको वर्गीकरण तथा त्यसअन्तर्गत समूहको कर्जाका सम्बन्धमा गरिएका सम्पूर्ण नयाँ प्रावधान खारेज गरिनुपर्नेमा पनि परिसंघको सुझाव छ । आगामी मौद्रिक नीतिमा ब्याजदरमा पुनरावलोकन गर्दा अघिल्लो महिना प्रकाशित दरमा १० प्रतिशतभन्दा धेरैले एक पटकभन्दा बढी घटाउन वा बढाउन नपाउने व्यवस्था हटाउनुपर्ने उसको भनाइ छ । राष्ट्र बैंकको सञ्चालक समितिको संरचनामा सुधार गर्न आवश्यक छ । आर्थिक वर्षको ०८०८१ को मौद्रिक नीतिको पहिलो त्रैमासिक समीक्षार्फत राष्ट्र बैंकले कार्यदिशा, संरचना, लक्ष्य र उपकरणका सम्बन्धमा सुझावका लागि बाह्य विज्ञ सम्मिलित मौद्रिक नीति सल्लाहकार समिति गठन गर्ने विषय कार्यान्वयन नभएकाले मौद्रिक नीति बनाउन राष्ट्र बैंकभित्र छुट्टै समिति गठन गर्न सुझाव पेस गर्दछ, परिसंघको सुझावमा उल्लेख छ, ०५७ सालमा सम्पत्ति व्यवस्थापन कम्पनी स्थापना गरिने केपीएमजीको प्रतिवेदन सार्वजनिक भएको २४ वर्षसम्म पनि कार्यान्वयन हुन नसकेकाले यसलाई राष्ट्र बैंकले पुनः बहसमा ल्याएको छ । यसलाई प्रभावकारी रुपले बनाउन निजी क्षेत्रलाई आकर्षित हुने गरी बनाउन आवश्यक छ ।बजार मागमा महिनौंदेखि कायम चरम संकुचन तथा उद्योग व्यवसायले भोगिरहेको प्रतिकूल अवस्थालाई उच्च गम्भीरताका साथ लिँदै राष्ट्र बैंकले तत्कालका लागि चालु पुँजी कर्जाको प्रावधानलाई स्थगन गर्नुपर्ने परिसंघको सुझाव छ । आर्थिक शिथिलताका कारण नयाँ कर्जाको माग नहुँदा निजी क्षेत्रमा थप कर्जा विस्तार राम्रोसँग हुन नसकेकाले मुद्दती र बचत निक्षेपमा विद्यमान अधिकतम र न्यूनतम ब्याजदर अन्तर बढीमा पाँच प्रतिशतको व्यवस्था हटाउनुपर्ने सुझाव पनि परिसंघको छ ।"
'प्रकृति हेरेर कर्जा पुनर्तालिकीकरण,"काठमाडौं (कास) नेपाल चेम्बर अफ कमर्सले आगामी आर्थिक वर्षको मौद्रिक नीतिमा उद्योग तथा व्यवसायको प्रकृति हेरेर केही समयका लागि कर्जा पुनर्तालिकीकरण गर्न राष्ट्र बैंकसँग आग्रह गरेको छ । बैंक तथा वित्तीय संस्थासँगको आपसी विश्लेषणबाट कर्जाको पुनर्तालिकीकरण गर्न सके पीडित उद्यमी तथा व्यवसायीमा आत्मविश्वास सिर्जना हुने र धराशायी हुनबाट जोगिने चेम्बरको दाबी छ । चेम्बरले शुक्रबार एक कार्यक्रमबीच मौद्रिक नीतिमा समावेश गर्नुपर्ने विषय समेटिएको ३९बुँदे सुझाव राष्ट्र बैंकका गर्भनर महाप्रसाद अधिकारीलाई बुझाएको छ । आर्थिक र वित्तीय क्षेत्रलाई चलायमान बनाउन सहयोग हुने गरी आगामी मौद्रिक नीति ल्याउन चेम्बर अध्यक्ष कमलेशकुमार अग्रवालले गर्भनर अधिकारीलाई आग्रह गरे । कालोसूचीमा पर्न लागेका उद्यमी व्यवसायीलाई उद्योग व्यवसायको प्रकृति हेरेर आवश्यकताअनुसार बैंक तथा वित्तीय संस्थासंगको आपसी विश्लेषणबाट केही समयका लागि कर्जाको पुनर्तालिकीकरण गर्न सके पीडित उद्यमी व्यवसायीमा ठूलो आत्मविश्वास सिर्जना गर्न सकिन्छ, चेम्बरले जारी गरेको विज्ञप्तिमा भनिएको छ ।बजेट र मौद्रिक नीतिको प्रभावकारी समन्वयमार्फत आर्थिक र वित्तीय क्षेत्रलाई चलायमान बनाउनुपर्ने भएकाले गर्भनरसमक्ष विभिन्न नीतिगत सुझाव पेश गरेका छौं, चेम्बर अध्यक्ष अग्रवालले भने, आर्थिक गतिविधिमा आएको संकुचनले माग र आपूर्तिबीच असन्तुलन, निजी क्षेत्रको सम्पत्तिमा संकुचन एवं बैंक तथा वित्तीय संस्थामा तरलता भए पनि निजी क्षेत्रमा लगानीप्रति आकर्षण हुन सकेको छैन ।आगामी आर्थिक वर्षको मौद्रिक नीतिमार्फत निजी क्षेत्रको मनोबल उच्च राख्न विगतका दायित्व भुक्तानीका लागि उद्योग व्यवसायको प्रकृति एवं अवस्था हेरेर आर्थिक पुनरुत्थानलाई पहिलो प्राथमिकतामा राख्न पनि चेम्बरको आग्रह छ । निजी क्षेत्रमा जाने कर्जालाई सहजीकरण भए अधिक तरलताको समस्या हल हुने चेम्बरको भनाइ छ । घरजग्गा कारोबारलाई थप गति दिन ५० लाख रुपैयाँभन्दा माथिको कर्जामा शतप्रतिशत जोखिमभार कायम गरिनुपर्ने चेम्बरले जनाएको छ । घरजग्गाको कर्जा प्रवाहमा हुने मुल्यांकनको सीमा ७०३० बाट बढाएर ८०२० को रेसियो कायम गरिनुपर्नेमा पनि चेम्बरको जोड छ । चेम्बरको सुझावपछि गर्भनर महाप्रसाद अधिकारीले वित्तीय क्षेत्रलाई चलायमान बनाउने गरी नै आगामी आर्थिक वर्षको मौद्रिक नीति तय हुने प्रतिबद्धता जनाए । वित्तीय क्षेत्रमा निर्धारण गरिएका कतिपय कानुनी व्यवस्थाको वास्तविक जानकारी नहुँदा पनि निजी क्षेत्रमा भ्रम सिर्जना उत्पन्न हुने गरेको उनले बताए । सरकारले निर्माण क्षेत्रको भुक्तानी दायित्व समयमै भुक्तानी गर्न नसक्दा निर्माण क्षेत्र समस्याग्रस्त हुने देखिएको चेम्बरको विज्ञप्तिमा उल्लेख छ । आर्थिक गतिविधिमा आएको संकुचनले माग र आपूर्तिबीच असन्तुलन भएकाले निजी क्षेत्रमा लगानीप्रति आकर्षण नभएको चेम्बरको भनाइ छ ।"
अर्थ संक्षेप,"नबिलको बैंकिङ दिगो विकासको भूमिकाले हरित प्रविधिमा लगानी गर्न सघाउने काठमाडौं (कास) नबिल बैंकले आफ्नो दिगो विकासको बैंकिङ योजनाले हरित प्रविधिमा लगानी गर्ने परियोजनालाई सहयोग पुग्ने उल्लेख गरेको छ । बैंकको शुक्रबार ४०औं वार्षिकोत्सवका अवसरमा दिगो विकासमा बैंकिङको भूमिका विषयमा छलफल कार्यक्रम आयोजना गरेको थियो । बैंकले सुरु गरेको दिगो बैंकिङको योजना दीर्घकालीन सोचमा आधारित रहेको बैंकका अध्यक्ष उपेन्द्र पौड्यालले बताए । पछिल्लो समय बैंक दिगो विकासमा केन्द्रित छ, उनले भने, यसमार्फत कार्बन उत्सर्जन कम गर्न, हरित प्रविधिमा लगानी गर्न र सामाजिक तथा आर्थिक विकासलाई प्रवर्द्धन गर्ने परियोजना अगाडि बढाउन सहयोग पुग्नेछ । काठमाडौंमा आयोजित कार्यक्रममा नेपालका लागि संयुक्त राष्ट्रसंघका आवासीय संयोजक हाना सिंगर, इसिमोडका प्रबन्ध निर्देशक डा पेमा ग्याम्त्सो, डब्लूडब्लूएफ नेपालका प्रतिनिधि डा घनश्याम गुरुङ, नेपाल विद्युत् प्राधिकरणका कार्यकारी निर्देशक कुलमान घिसिङ, ह्याबिट्याट फर ह्युमानिटी इन्टरनेसनल नेपालका राष्ट्रिय निर्देशक एलिजा स्थापितलगायतको उपस्थिति थियो । बैंक ४० वर्ष पुगेको अवसरमा आगामी ४० दिनसम्म दिगो विकाससम्बन्धी जनचेतना जगाउने बैंकका प्रमुख कार्यकारी अधिकृत ज्ञानेन्द्रप्रसाद ढुंगानाले जानकारी दिए ।दिगो विकासका लक्ष्य प्राप्त गर्न आवश्यक लगानी बैंकले गर्नुपर्नेमा नेपालका लागि संयुक्त राष्ट्रसंघका आवासीय संयोजक हाना सिंगर हाम्डीको जोड छ । दिगो विकासका लक्ष्य पूरा गर्न विश्वका लागि प्रत्येक वर्ष ४ ट्रिलियन डलर आवश्यक पर्छ, उनले भनिन्, नेपालको हकमा २३ अर्ब डलर आवश्यक छ । र प्रत्येक वर्ष ६ अर्ब डलर अपुग छ, जुन कुल जीडीपीको ११ प्रतिशत हो । कार्यक्रमका मुख्य वक्ता सामाजिक उद्यमी अनिल चित्रकारले पर्यावरण जोगाउन र दिगो विकासका क्षेत्रमा लगानी बढाउन आवश्यक रहेको बताए । ईसेवाको योजनामा जित्न सकिने घर सार्वजनिककाठमाडौं (कास) ईसेवा मनी ट्रान्सफरले सार्वजनिक गरेको योजनाअनुसार उपहारमा जित्न सकिने घर सार्वजनिक गरेको छ । ईसेवाले मेरो डिजिटल देश अभियान अन्तर्गत विदेशबाट ईसेवा वालेटमा पैसा पठाउँदा काठमाडौंमा जित्ने घर सार्वजनिक गरेको हो । विदेशबाट पठाउने व्यक्तिमध्ये गोलाप्रथाद्वारा एक जनाले ललितपुर महानगरपालिका३ इमाडोलमा ३ आना क्षेत्रफलमा बनेको घर बम्पर उपहारस्वरुप पाउने ईसेवाले जनाएको छ । ईसेवाको योजना ०८१ कात्तिकसम्म रहनेछ । ईसेवाले डिजिटल कारोबार प्रवर्द्धन गर्न उक्त योजना ल्याएको बताएको छ ।"
संसद्मा नेताहरूले एकअर्कालाई पढाए नैतिकताको पाठ,"(काठमाडौं)प्रधानमन्त्री पुष्पकमल दाहालले शुक्रबार संसद्मा पाँचौं पटक विश्वासको मत लिइरहँदा नेताहरूबीच नैतिकतालाई लिएर आरोपप्रत्यारोप चलेको छ । प्रधानमन्त्री दाहालले कांग्रेस र एमालेबीच भएको नयाँ राजनीतिक समीकरणलाई कटाक्ष गर्दै अल्पमतमा परेपछि संसद् नै विघटन गर्ने बानी परेकाहरूले आफूलाई नैतिकताको पाठ पढाउने प्रयास गरेको बताएका थिए । कांग्रेस र एमालेका नेताहरूले भने दाहालले आफ्नो गल्ती महसुस नगरेको र अरूमै समस्या देख्ने गरेको टिप्पणी गरेका थिए ।एमालेले विश्वासको मत फिर्ता लिएपछि दीर्घकालीन असरका निर्णय त परको कुरा, एउटा पनि नियुक्ति गरेको छैन । तपार्इंहरूले कहिल्यै देखाउनुभएको छ यो नैतिकता ? उनको प्रश्न थियो, अल्पमतमा परेपछि पनि विगतमा एमाले नेतृत्वले कस्ता कस्तासम्म निर्णय गर्नुभएको छ, त्यो रेकर्ड इतिहासमा सुरक्षित छ । प्रधानमन्त्री दाहालले संसद्को पहिलो र दोस्रो ठूलो दललाई विश्वास र आदर्शले भन्दा डरले जोडेको दाबीसमेत गरे । उनले दुई पार्टीका शीर्ष नेताहरूले आफ्नै पार्टी पंक्तिलाई समेत अन्धकारमा राखेर नयाँ सत्ता समीकरण निर्माण गरेकाले पनि नियत सफा नभएको प्रस्ट भएको बताए । नियत सफा भए पहिलो र दोस्रो दल मिल्न अध्यारोबन्द कोठा चाहिन्छ ? झूटमुट र कुतर्कको सहारा र मध्यरात चाहिन्छ ?, उनले भने ।प्रधानमन्त्री दाहालले आफूले लोकतन्त्रको गोडमेल र विधिको शासन सुरु गरेकै कारण कांग्रेस र एमाले डराएर एक ठाउँमा उभिएको दाबीसमेत गरे । नियत सही हुन्थ्यो भने राष्ट्रिय सहमतिको विमर्श यही संसद्मा सुरु गर्न सकिन्थ्यो । तपाईंहरू विमर्श होइन, षड्यन्त्रमा हुनुहुन्छ भन्ने तथ्य तपाईंहरूले सहमति गरेको ठाउँ र समयबाट पुष्टि हुन्छ, उनले भने, जुन समूहहरूले तपाईंहरूलाई जोडेका छन्, तिनीहरूको सेवा नै तपाईंहरूको कर्तव्य भएपछि लोकतन्त्रको प्रतिष्ठा र जनसमर्थन अझ गिर्नेछ भन्ने मेरो ठूलो चिन्ता छ ।उनले आफ्नो सरकारले जनतालाई सुशासनको ठोस अनुभूति दिने प्रयास गरेको दाबीसमेत गरे । देशको एउटा विशेष वर्ग कानुनभन्दा माथि छ भन्ने भाष्य र त्यसले जनतामा जागेको असन्तोषलाई सम्बोधन गर्ने प्रयास गर्यो । कुनै यती, कुनै ओम्नी र कुनै गिरिबन्धुहरूको बोझ र कलंक नबोकी पनि सरकार चलाउन सकिन्छ भन्ने उदाहरण पेस गर्यो, उनले भने ।सरकारको सुशासन अभियानले हिजोसम्म कानुनमाथि नै शासन गरिरहेको वर्ग सरकारसँग डराएका कारण त्यही वर्गले देशको पहिलो र दोस्रो दल मिलाएको उनको तर्क थियो । उनले आफूमाथि लगाइएको अस्थिरताको आरोपको पनि रोस्टमबाटै खण्डन गरे । निर्वाचनअघि गरिएको सहमतिको पालना नभएपछि आफू बाध्य भएर एमाले, रास्वपा, राप्रपा र जसपालगायत दलहरूको समर्थनमा प्रधानमन्त्री बनेको उनले बताए । प्रधानमन्त्रीका रूपमा म राष्ट्रिय सहमति र सहकार्यतिर अग्रसर थिएँ । मैले पहिल्यै पनि भनें सभामुख दोस्रो ठूलो दलबाट भइसकेपछि संसद्को सबैभन्दा ठूलो दल नेपाली कांग्रेसलाई राष्ट्रपति दिँदा जनमतको सम्मान हुन्छ र शक्तिको पनि न्यायपूर्ण वितरण हुन्छ, उनले भने, मेरो यही अडानमा असहमत भएर एमाले सरकार र गठबन्धनबाट बाहिरिएपछि फेरि निर्वाचनपूर्वकै गठबन्धन बन्ने अवस्था आएको हो । यसमा अस्थिरताको आरोप न विवेकपूर्ण छ न न्यायपूर्ण । उनले निर्वाचनपूर्वकै गठबन्धन अर्थात् कांग्रेससहितको सत्ता समीकरणमा आफू प्रधानमन्त्रीका रूपमा सुरक्षित भए पनि आफ्नो अपेक्षाअनुसार सरकारले गति लिन नसकिरहेको बेलामा एमाले अध्यक्ष केपी शर्मा ओलीले आफूलाई बहकाएर नयाँ समीकरण तयार पारेको बताए । वास्तवमा तेज गतिमा सरकार चलाएर लोकतन्त्रप्रति जनताको भरोसा बढाउने हुटहुटी र अलिअलि वामपन्थी आन्दोलनको भावुक बहकाउले नै मलाई एमालेसहितको गठबन्धनमा लगेको हो, उनले भने, जसलाई मैले वाम सेन्टिमेन्ट ठानेको थिएँ, त्यो षड्यन्त्र थियो भन्ने थाहा पाउन म ढिलो भएँ ।प्रधानमन्त्री दाहालले एमाले अध्यक्ष ओलीले आफूलाई लामालामा मीठा र भरोसापूर्ण संवादहरूबाट अल्मल्याएको आरोपसमेत लगाए । स्वर्ग र नर्कसँगै जाने भावुक आश्वासनहरूबाट झुक्याइएँ । म यसको नैतिक जिम्मेवारी लिन तयार छु, उनले भने, नयाँ सत्ता समीकरण बनाइरहेका साथीहरूलाई मेरो यत्ति भन्नु छ, तपाईंहरूको आपसी अनुभव अप्रिय नहोस् । कसैमाथि धोका नहोस् ।कांग्रेसका प्रमुख सचेतक रमेश लेखकले प्रधानमन्त्री दाहालले जे जति बिग्रिएको छ, त्यो कांग्रेस र एमालेले बिगारेको हो भन्ने भाष्य निर्माण गर्न खोजेकोप्रति प्रतिवाद गरे । उनले प्रधानमन्त्रीको प्रतिउत्तर उर्दू सायर गालिबको सायरी पढेर दिए । उम्रभर गालिब यही भूल कर्ता रहा, धुल चेहेरे पे थि, ऐना साफ कर्ता रहा, उनले भने, सबै कांग्रेसले मात्रै हो बिगारेको, एमालेले मात्रै हो बिगारेको ? अर्कोमा मात्रै समस्या देख्ने, दोष देख्ने कुराले पनि ठीक गर्दैन । एमाले नेता योगेश भट्टराईले प्रधानमन्त्री दाहालले संसद्मा बोलेका विषयमा आजीवन जवाफ दिनुपर्ने अवस्था रहने बताउँदै कुतर्कको सहारा लिन नहुने धारणा राखे । एउटा नेताले जब बोल्छ उसले जीवनभर त्यसको जवाफ दिनुपर्छ, उनले भने, आज प्रधानमन्त्री दाहालले जे बोल्नुभयो त्यसको जवाफ जीवनको अन्तिमसम्म दिनुपर्छ ।सांसद भट्टराईले एमाले अध्यक्ष ओलीले प्रधानमन्त्री दाहाललाई स्वर्ग गए पनि नर्क गए पनि सँगै भनेको विषयलाई उनले नबुझेको बताए । देशलाई प्रयोगको थलो बनाइरहनु उचित हुँदैन । हामी सबै यही संसद्को हलमा भित्रै हो । हाम्रो पार्टी अध्यक्षको स्वर्ग गए पनि सँगै, नर्क गए पनि सँगै भन्नुको अर्थ त्यो हो । त्यो तपाईंको पदको लागि भनेको होइन, उनले भने ।एकीकृत समाजवादीका प्रमुख सचेतक मेटमणि चौधरीले एमाले अध्यक्ष ओलीलाई प्रधानमन्त्री बनाउँदै गर्दा सचेत रहन कांग्रेस सभापति शेरबहादुर देउवालाई सुझाए । कांग्रेस सभापतिलाई आग्रह गर्न चाहन्छु, नेपालको लोकतान्त्रिक व्यवस्थालाई कमजोर हुने गरी, संसद् विघटन हुने गरी साक्षी नबस्नुहोला । यो १०० प्रतिशत त्यो ठाउँमा पुग्छ, चौधरीले भने, चार महिनापछि बहालवाला प्रधानमन्त्रीको जस्तो हालत नहोस् । यो छल गर्यो मायाले भन्ने गीत छ, त्यो गुनगुनाउन नपरोस् । कांग्रेस र एमालेको सरकार धेरै नटिक्ने पनि चौधरीको भनाइ थियो ।यस्तै राष्ट्रिय स्वतन्त्र पार्टीका सभापतिसमेत रहेका उपप्रधान तथा गृहमन्त्री रवि लामिछानेले आफूले फाइल खोलेर काम थाल्दा सरकार ढालिएको आरोप दोहोर्याएका थिए । कांग्रेस र एमालेका सांसदले फाइल खोल्ने भनेर स्टन्ट गरिएको भनी लगाएको आरोपको जवाफ दिँदै लामिछानेले काम गर्न लाग्दा सरकार ढालिएको दाबी गरे । यही सदनमा उभिएर एक जना माननीयले भन्नुभएको थियो फाइल खोल्छु, फाइल खोल्यो भने यो गर्छु, त्यो गर्छु भन्नुभएको, खोइ खोल्नुभएको भन्नुभएको थियो, लामिछानेले भने, फाइल खोलेको २४ घण्टामा सरकार ढाल्नुभयो, कसरी खोल्ने फाइल ? कांग्रेस र एमालेले के कारणले सहमति गरेका हुन् भन्ने आजसम्म पनि सार्वजनिक रूपमा नभनेको लामिछानेको भनाइ थियो । उनले सहमति केही नेताहरूबाहेकलाई जानकारी नरहेको बताए । कांग्रेस र एमालेका सांसदलाई पनि सहमतिमा के लेखिएको छ भन्ने जानकारी नभएको लामिछानेको भनाइ थियो । यो सहमति न राष्ट्रलाई थाहा छ, न सहमति गर्ने दलका सांसदहरूलाई थाहा छ । के सहमति होला, यो कस्तो सहमति होला मध्यरातमा कुनै व्यापारीको घरमा गर्नुपर्ने ? उनले भने, त्यसलाई राष्ट्रिय सहमतिको नाम दिनुपर्ने ?राष्ट्रिय प्रजातन्त्र पार्टीका प्रमुख सचेतक ज्ञानबहादुर शाहीले उपप्रधान तथा गृहमन्त्रीको पदबाट लामिछानेको बिदाइ कामै नगरी हुन लागेको आरोप लगाए । शाहीले गृहमन्त्रीलाई सरकार ढल्नुको गलत भाष्य बनाउने प्रयास नगर्नसमेत सुझाव दिए । गृहमन्त्री लामिछानेले सुशासन भन्ने गरेको तर काम भने नगरेको शाहीले बताए । अर्कालाई आरोप लगाउँदै गर्दा आफूले ऐना हेर्ने कि ? उनले भने । लामिछानेको भाषण सुनेपछि अझै जीबी राई पक्राउ पर्ने आशा राखेको शाहीको भनाइ थियो । लामिछानेले संसद्को रोस्टम झूटो बोल्नका लागि प्रयोग गरेको पनि शाहीले बताए ।संसद्को रोस्टम झूटका लागि प्रयोग नगरौं । सत्य बोल्नुस्, काम गर्न सकेनौं, समय भएन, फेरि पक्राउ गरौंला भन्नुस्, शाहीले भने । ठूला दलहरूबीच समीकरण र सर्त नमिल्दा सरकार ढलेको कुरा भन्न शाहीले लामिछानेलाई आग्रह गरे । फाइल खोलेर एक जना मान्छे जेल हाल्या छैन । न निर्मलाका हत्यारा पत्ता लागेको छ, न जीबी राई पक्राउ गरेको छ, न सहकारी ठगीका दोषी जेल गएका छन्, न भुटानी शरणार्थी प्रकरणका दोषी जेल गएका छन्, उनले भने, ठूला नेता मिले, कुर्सीको लडाइँ मिलेन भनौं, फाइल खोल्दा सरकार ढल्यो नभनौं ।"
दशकपछि दुई ठूला दलको सरकार,"(काठमाडौं)नेपालको संविधान२०७२ जारी गर्दा कांग्रेस र एमाले एउटै सरकारमा थिए । संविधानसभाका दुई वटा निर्वाचनपछि पनि संविधान जारी गर्न कठिन भएको अवस्थामा २०७० सालमा कांग्रेसका तत्कालीन सभापति सुशील कोइरालाको नेतृत्वमा एमालेसहितको सरकार बनेको थियो । आन्तरिक र बाह्य रूपमा भएका केही अवरोधहरूलाई छिचोल्दै कांग्रेस र एमालेको सहकार्यमै नेपालमा नयाँ संविधान जारी भएको थियो ।संविधान जारी भएको ९ वर्ष भयो । यस अवधिमा नेपालमा दुई पटक आम निर्वाचन भए, दुई ठूला पार्टीहरू एउटा सत्तामा हुँदा अर्को प्रतिपक्षमा रहे । संविधान निर्माणपछि पहिलो पटक संविधान संशोधन र राजनीतिक स्थिरताको दुहाइ दिँदै संसद्का दुई ठूला दलहरू कांग्रेस र एमाले एक दशकपछि पुनः एकै ठाउँमा आएका छन् । प्रतिनिधिसभामा कांग्रेसको ८८ र एमालेको ७७ सिट छ भने तेस्रो दल माओवादीको ३२ र चौथो दल रास्वपाको २१ सिट छ । कांग्रेस र एमालेबीच नयाँ सत्ता समीकरण बनेको छ । एमाले अध्यक्ष केपी शर्मा ओलीको नेतृत्वमा बन्न लागेको नयाँ सरकारमाथि शुक्रबार प्रतिनिधिसभामै टीकाटिप्पणी चल्यो । कांग्रेस र एमालेका नेताहरूले नयाँ बन्ने सरकारले मुलुकको हितमा काम गर्ने बताइरहँदा माओवादी, रास्वपालगायत दलहरूले भने कांग्रेसएमाले गठबन्धनले मुलुकको हित नगर्ने दाबी गरे । प्रतिनिधिसभामा शुक्रबार विश्वासको मत लिने क्रममा प्रधानमन्त्री पुष्पकमल दाहालले राष्ट्रिय सहमतिको पहलकदमी दिनकै उज्यालोमा जनताको खुला जानकारीमा पनि लिन सकिने भन्दै टिप्पणी गरे । उनले भने, नियत सही हुन्थ्यो भने राष्ट्रिय सहमतिको विमर्श यही सम्मानित संसद्मा सुरु गर्न सकिन्थ्यो । तपाईंहरू विमर्श होइन, षड्यन्त्रमा हुनुहुन्छ भन्ने तथ्य तपाईंहरूले सहमति गरेको ठाउँ र समयबाट पुष्टि हुन्छ । स्वाभाविक र विवेकसम्मत काम गर्दा त्यो तहको डर हुँदैन । दाहालले दुई ठूला दलबीच बन्ने नयाँ सरकारलाई सहमति नाघेर र छलछाममा लागेर संविधान संशोधनका नाममा राष्ट्रलाई अनावश्यक द्वन्द्वतिर नलैजान आग्रह गरे ।लोकतन्त्रमा बलियो प्रतिपक्ष हुनुपर्छ भनिन्छ । त्यसैले पहिलो पार्टी सरकारमा रहँदा दोस्रो पार्टी प्रतिपक्षमा हुने गर्छ । तर, ८ वर्षपछि नेपालमा दुई ठूला दलबीचमा सत्ता समीकरण बनेको छ । कांग्रेसका प्रमुख सचेतक रमेश लेखकले भने कांग्रेस र एमाले मिलेर बन्ने नयाँ सरकारले संविधान संशोधनमार्फत राजनीतिक स्थिरताको सुनिश्चितता गर्नुपर्ने उल्लेख गरे । उनले भने, संविधानको समीक्षा गरेर थप बलियो बनाउनका लागि कांग्रेस र एमाले तयार छ । आगामी दिनमा अन्य राजनीतिक दलहरूलाई पनि संलग्न गराउनेछौं । लेखकले संविधान संशोधनबारे गलत भाष्य स्थापना गर्न खोजिएको पनि बताए । उनले थपे, संविधान प्रारम्भ भएपश्चात् अभ्यासमा देखा परेका सबल र दुर्बल पक्ष एवं जटिलताको समीक्षा गरेर संविधानको समीक्षा गर्ने, यसमा प्रारम्भ गरिसकेपछि अभ्यासमा के राम्रा पक्ष देखिएका छन् र के जटिलता देखिएका छन्, यसको मूल्यांकन गरेर आवश्यकताअनुसार संविधान र कानुनको परिमार्जन गर्न संशोधन गर्ने भनेको हो ।यस्तै, एमाले सचिव तथा सांसद योगेश भट्टराईले माओवादी अध्यक्ष दाहालको सहयोगमै संविधान संशोधन गर्नका लागि एमाले र कांग्रेस मिलेको बताए । उनले भने, प्रचण्डको सहयोग र सहभागितासहित संविधान संशोधन गर्न चाहन्छौं । तपाईंलाई पनि अब जाने ठाउँ छैन । कहाँ जानुहुन्छ ? प्रतिरोध गर्नुहुन्छ ? विद्रोह हुन्छ ? अब सम्भव छैन । त्यो बाटो छैन, तपाईं पनि यही हलभित्रै हो । भट्टराईले आगामी दिनमा दलित, महिला र मधेशको नाममा फेरि आन्दोलन गर्ने प्रयत्न सफल नहुने बताउँदै संविधान संशोधनमार्फत नै अग्रगमनको बाटोमा जाने बताए । उपप्रधान तथा गृहमन्त्रीसमेत रहेका रास्वपा सभापति रवि लामिछानेले कांग्रेस र एमालेले सहमति के कारणले गरेका हुन् भन्ने आजसम्म केही नेताहरू बाहेकलाई जानकारी नरहेको टिप्पणी गरे । कांग्रेस र एमालेका सांसदहरूलाई पनि सहमतिमा के लेखिएको छ भन्ने जानकारी नभएको दाबी गर्दै उनले भने, यो सहमति न राष्ट्रलाई थाहा छ, न सहमति गर्ने दलका सांसदलाई थाहा छ । के सहमति होला ? मध्यरातमा कुनै व्यापारीको घरमा गर्नुपर्ने यो कस्तो सहमति होला ? उनले सहमतिमा नै शंका व्यक्त गर्दै थपे, कुनै व्यापारीको घरमा देश, जनता कसैलाई थाहा नदिई गरिएको सहमतिलाई राष्ट्रिय भनेर लेपन लगाउँदा राष्ट्र र राष्ट्रिय शब्दको मानमर्दन भएको छ । यो राष्ट्रिय सहमति होइन । राप्रपाका प्रमुख सचेतक ज्ञानबहादुर शाहीले ठूला दलहरूबीच समीकरण हुने र सर्त नमिल्दा सरकार ढल्ने गरेको उल्लेख गरे । उनले अहिले भ्रष्टाचारका फाइल खोलेकै कारण सरकार ढलेको भन्न नमिल्ने जिकिर गरे । एकीकृत समाजवादीका प्रमुख सचेतक मेटमणि चौधरीले वर्तमान सत्तारूढ गठबन्धन भत्किनुको दोष कांग्रेस सभापति शेरबहादुर देउवालाई नदिन दाहाललाई आग्रह गरे । देउवासँगको सम्बन्धलाई सन्तुलनमा राखिरहन भन्दै चार महिनापछि परिस्थिति पुनः दाहाल अनुकूल हुने उनको अनुमान थियो । चौधरीले कांग्रेस र एमालेलाई असंवैधानिक काम नगर्न पनि आग्रह गरे । साथै, जसपाका अध्यक्ष तथा सांसद अशोककुमार राईले सरकार परिवर्तन स्वाभाविक संसदीय अभ्यास रहेको प्रस्ट पारे । उनले कांग्रेस र एमालेले मुलुकको हितका लागि सहमति गरेको विश्वासका आधारमा समीकरणलाई समर्थन गरेको बताए ।"
दशक अस्ताएर चम्केको स्पेन,"एएफपी (बर्लिन)स्पेन एक दशक जति समय सुस्ताएर बसेकै थियो । यसबीच निराशा पनि रह्यो । अब फेरि चम्केको छ र स्पेनले युरो २०२४ को फाइनल यात्रा निश्चित गरिसकेको छ । स्पेनले सन् २००८ र २०१२ मा लगातार युरो जितेको थियो अनि बीचमा विश्वकप । यो समय अवधिमा विश्व फुटबलमा स्पेनको प्रभुत्व रह्यो । तर, त्यसपछि भने स्पेनी फुटबल यसरी ओरालो लाग्यो कि यो शिथिल नै बन्यो । सफलताका बेला स्पेनसँग स्वर्णिम पुस्ताका खेलाडी थिए । तर तिनलाई विस्थापित गर्ने उत्तिकै बराबरका खेलाडी आएनन् । सन् २०१० मा विश्वकप विजेताको स्पेनको उपाधि रक्षा अभियान साह्रै खराब रह्यो । स्पेन समूह चरणबाटै बेइज्जती सहेर बाहिरिएको थियो । यसक्रममा नेदरल्यान्ड्ससँग ५१ को अकल्पनीय हार पनि बेहोर्न बाध्य रह्यो । अझ दुईपल्टको डिफेन्डिङ च्याम्पियन स्पेन युरो २०१६ को अन्तिम १६ भन्दा माथि जाने सकेन । इटालीले स्पेनलाई हराएको थियो । यस्तोमा मार्काले भिन्सेन्ट डेल बोस्कीको ला रोजा टिमलाई लिएर लेखेको थियो, एउटा अन्त्य । स्पेन सन् २०१८ को विश्वकपमा पनि त्यही चरणबाट बाहिरियो । यसपल्ट स्पेनलाई हराउने टिम थियो, रुस । त्यसबीच स्पेनले हजारभन्दा बढी पास खेल्यो तर विपक्षीतिर निर्णायक धावा नै बोल्न सकेन । सायद सन् २०२० को युरोमा युवा खेलाडीले भरिएको स्पेनले केही राम्रो गरेको थियो र सेमिफाइनलसम्म पुग्यो । लगत्तै सन् २०२२ को विश्वकपमा अन्तिम १६ मै फेरि पराजित रह्यो ।त्यतिबेला स्पेनको हार अझ पीडादायी थियो । किनभने स्पेनलाई हराउने टिम थियो मोरक्को । स्पेनिस फुटबल संघले यो मोडमा आएर के सोच्यो भने आफ्नो टिम अगाडि बढेको छ । अब लक्ष्य नजिक देखिएको छ । संघले टिमको मुख्य प्रशिक्षक फेर्नु ठीक मान्यो । लुइस एनरिकेको स्थानमा आए लुइस डे ला फुन्टे । उनी यसअघि स्पेनको युवा उमेर समूहका प्रशिक्षक थिए । उनले निरन्तर काम पनि गरिरहेका थिए । गत वर्ष स्कटल्यान्डविरुद्धको खेल गुमाएता पनि संघले फुन्टेमाथिको विश्वास कायम राख्यो । अहिले त्यसकै नतिजा देखिन थालेको छ । डे ला फुन्टेको नेतृत्वमा स्पेनले गत वर्ष नेसन्स लिग जितेको थियो । यो स्पेनले ११ वर्षपछि जितेको उपाधि थियो । खासमा यो त सुरुआतमात्रै थियो । अहिले स्पेन युरोको फाइनल पुगेपछि प्रमाणित भएको छ, संघको निर्णय ठीक थियो । स्पेनिस फुटबल चम्कने बाटोमा थियो । यसपल्ट पनि स्पेन लिग चरणमा सजिलो समूहमा थिएन । टोलीको समूहमा डिफेन्डिङ च्याम्पियन इटाली थियो । अनि फाइनलसम्म पुग्ने बाटोमा जर्मनी र फ्रान्स जस्ता टिमको व्यवधान आएको थियो । अहिलेको स्पेनी टिमको यात्राले आफैंमा किन पनि ठूलो अर्थ राख्छ भने यो टिममा ठूला स्टार भनेकै म्यानचेस्टर सिटीका मिडफिल्डर रोड्रीमात्रै थिए । बार्सिलोनाका विङ्गर लामिन यमल १६ वर्षका भए । उनले अबको विश्व फुटबलमा तहल्का मच्चाउने अनुमान गर्न सकिन्छ । तर, एउटा तथ्य के सत्य हो भने उनको खेलजीवन त भर्खर सुरु भएको छ । निको विलियम पनि अहिले चर्चामा छन् । यसबीच एथलेटिको बिल्बाओबाट उनलाई अन्यत्र लान निश्चित रूपमा प्रयास हुनेछ । टिममा फेरि त्यस्ता खेलाडी समावेश गरिएको थियो, जसले पछिल्लो सिजन आफ्नो क्लबका लागि राम्रो गर्न सकेका थिएनन् । जस्तो चेल्सीका मार्क कुकुरेलासँगै साउदी अरेबिया लागेका आयमेरिक लापोर्टे । स्टार खेलाडीको अभावले टिममा कुनै समस्या भने भएन । त्यसैले प्रशिक्षक डे ला फुन्टेले सानले भनेका छन्, हाम्रो टिममा २६ राम्रा खेलाडी छन्, तिनको नेतृत्व गर्न पाउनु पनि मेरो अहोभाग्य हो । उनले यसअघिका प्रशिक्षकको तुलनामा प्रयोग पनि गर्न पाएका छन् । अन्य ठूला टिममध्ये इंग्ल्यान्डका प्रशिक्षक गारेथ साउथगेट आफ्ना स्टार खेवाडीको विकल्प दिन सक्दैनन् । अझ फ्रान्सले त खराब खेलेका आफ्ना स्टार खेलाडी केलियन एमबाप्पेलाई स्थापनसमेत गर्न सकेन । तर यस्तै समस्या स्पेनलाई परेन । सबै खेलाडी बराबर देखिएका छन् । बार्सिलोनाका पेड्री भन्छन्, अन्य टिमको तुलनामा हाम्रो सबैभन्दा ठूलो विशेषता हो, अहिलेको स्पेनी टिममा त्यस्तो अलग्गै नेता छैन, जसलाई बाँकी खेलाडीभन्दा माथि राख्न सकियोस् ।अहिले पनि स्पेन बलमाथि अत्यधिक नियन्त्रण राखेर खेल्ने गर्छ, तर यमल र विलियम अगाडि गएर आक्रमण गर्ने जोडी पनि मिलेको छ । प्रशिक्षक डे ला फुन्टे भन्छन्, स्पेनको प्रदर्शनमा मलाई आश्चर्य लागेको छैन । यो लामो प्रक्रियापछि आएको नतिजा हो । हामी आफूले रोजेको बाटो र निर्णयमा अडिग छौं । त्यसैले त स्पेन विश्व फुटबलमा एक अर्को सफलताको नजिक पुगेको छ । यसलाई अहिले नै ऐतिहासिकभन्दा केही फरक पर्दैन ।"
लगातारको मिहिनेतले खारिएको इंग्ल्यान्ड,"बर्लिन (एएफपी) इंग्ल्यान्ड पहिलो पटक आफ्नो फुटबल इतिहासमा विदेशी भूमिमा भएको ठूलो प्रतियोगिताको फाइनल पुगेको छ । यस युरोको अहिलेसम्मको यात्रा खासमा इंग्ल्यान्डको एक दशकभन्दा बढी लगातार मिहिनेतको प्रतिफल नै हो । इंग्ल्यान्डले नयाँ र युवा खेलाडीमा धेरै लगानी गरेको छ । त्यसैले त अधिकांश समय कमै उपलब्धिमा चित्त बुझाउन बाध्य रहने इंग्ल्यान्ड अब लगातार उपाधिको दाबेदार हुन थालेको छ । इंग्ल्यान्डले एक अर्को ठूलो उपाधिका लागि प्रतीक्षा गरेको पनि ५८ वर्ष भइसकेको छ । तर, अहिले गारेथ साउथगेटको टिम पुरुषको अन्तर्राष्ट्रिय फुटबलमा त्यस्तै उपाधिबाट एक जितमात्र टाढा छ । इंग्ल्यान्डले आइतबार हुने फाइनलमा स्पेनको सामना गर्दै छ । युवा र महिला फुटबलमा सफलता चाखिसकेको इंग्ल्यान्डको नजर अब यही युरोमा छ । इंग्ल्यान्ड सन् २०१४ को विश्वकपमा समूह चरणबाटै बाहिरिएको थियो । त्यो पनि आफ्नो अन्तिम एक खेलअघि नै । त्यसपछि यू२१ टिमको जिम्मेवारी सम्हालिरहेका साउथगेटले सिनियर टिम नै पाए । उनीमात्र होइनन्, इंग्लिस फुटबल संघको प्राविधिक निर्देशकमा आएका थिए, डन एसवर्थ । उनीहरूको जोडीले एउटा योजना बनाएको थियो । त्यसको नाम थियो, इंग्ल्यान्ड डीएनए । यसको एउटै उद्देश्य थियो, इंग्ल्यान्डमा असाध्यै लोकप्रिय रहेको फुटबललाई ठीक प्रविधि प्रदान गर्ने । खेलाडीलाई मानसिक रूपमा बलियो बनाउने युरो जत्तिको अन्तर्राष्ट्रिय ठूलो प्रतियोगिताका लागि । एसवर्थ भन्छन्, हाम्रो एउटै मन्त्र थियो, केही पनि परिवर्तन हुन्छ भने त्यो टीसर्टको आकारमै मात्र । ब्राइटन र न्युकासल युनाइटेडमा सफल समय बिताएपछि उनी अहिले म्यानचेस्टर युनाइटेडको स्पोर्टिङ डाइरेक्टर भएका छन् । उनी थप्छन्, जति बेला यू१५ स्तरबाट जो कोही माथि पुग्छन्, सिनियर स्तरसम्म हाम्रो एउटै सन्देश रहने गरेको छ । त्यो हो, सबैले मिलेर काम गर्ने हो भने हामी शक्तिशाली हुन सक्छौं धेरैभन्दा धेरै । अब त यसको नतिजा पनि आउन थालेको छ । अहिले साउथगेटका लागि जर्मन भूमिमा जे जतिले खेलिरहेका छन्, त्यसमध्ये अधिकांशले युवा स्तरमा कुनै न कुनै उपाधि जितेकै छन् । एन्थोनी गोर्डन र कोल पाल्मरले त्यो टिमका सदस्य थिए, जसले स्पेनलाई हराएर यूरो२१ को उपाधि जितेको थियो, त्यो पनि १२ महिनाअगाडि मात्रै । इंग्ल्यान्डले यस्तो सफलता हात पारेको ३९ वर्षयता पहिलो पटक थियो । एजरी कोन्साले यू२० विश्वकप जितेका छन् सन् २०१७ मा । अनि यू१७ विश्वकप जित्ने क्रममा फिल फोडेन प्रतियोगिताकै उत्कृष्ट खेलाडी भएका थिए । उनका त्यतिबेलाका सहकर्मी थिए, मार्क गुएही र कोनर ग्यालिघर । अझ इंग्ल्यान्डको महिला टिमले सन् २०२२ को युरो नै जितेको थियो, आफ्नो घरेलु भूमिमा । यस्तै यही महिला टिम गत वर्ष विश्वकपको फाइनलसम्म पुगेको थियो । एसवर्थ मान्छन्, एउटा फुटबल प्रिय देशका रूपमा हाम्रो परिचयमा थपिएको छ । धैर्य, संघर्ष, क्षमता र लगातारको प्रयास । हामी यसलाई कायम राख्न चाहन्छौं र उपाधि नै जित्न समेत चाहन्छौं ।यही कहिले पनि हार स्वीकार नगर्ने बानी र त्यसलाई सुहाउँदो प्राविधिक स्तरका कारण इंग्ल्यान्ड उतारचढावपूर्ण यात्रा गर्दै यसपल्ट युरो फाइनल पुगेको हो । प्रतियोगिता सुरु हुनु अगाडि नै इंग्ल्यान्डलाई उपाधिको एक दाबेदार मानिएको थियो । तर, विशेषतः लिग चरणमा इंग्ल्यान्डको प्रदर्शनलाई लिएर आलोचना गर्ने उत्तिकै रहे । तीन खेलमा २ गोलमात्र गरेका कारण ।त्यसपछि इंग्ल्यान्डले नकआउट चरणमा स्लोभाकिया र स्विट्जरल्यान्डविरुद्ध अन्तिम अवसरमा खेल जितेको थियो । यसका लागि जुड बेलिङ्घम र बुकायो साकाको व्यक्तिगत उत्कृष्ट प्रदर्शनलाई श्रेय दिर्नैपर्छ । त्यसपछि नेदरल्यान्ड्सविरुद्ध सेमिफाइनलमा प्राप्त जित त धेरै अर्थमा उत्कृष्ट नै रह्यो । फाइनल पुगेपछि साउथगेटले भनेका छन्, नेदरल्यान्ड्स जत्तिको विपक्षी टिमविरुद्ध हामीले ६० प्रतिशत बल आफ्नो नियन्त्रणमा राख्यौं । यो त धेरै राम्रो हो र यसले आधुनिक इंग्लिस फुटबल कस्तो छ, त्यसको झल्को दिएको छ ।इंग्ल्यान्डको अन्तिम र निर्णायक परीक्षा भने स्पेनकै हातबाट हुनेछ, जसले जर्मनी र फ्रान्सजस्ता कडा विपक्षीलाई पन्छाएको छ । साउथगेट प्रशिक्षक भएयता पनि इंग्ल्यान्ड सफलताको नजिक त पुगेको छ, तर ती सबैमा चुकेको छ । जस्तो सन् २०१८ को विश्वकपमा इंग्ल्यान्ड सेमिफाइनल पुगेको थियो । पछिल्लो युरोमै पनि इंग्ल्यान्ड फाइनलसम्म पुगेर उपविजेतामा सीमित रहेको थियो । पछिल्लो विश्वकपमा भने इंग्ल्यान्ड क्वाटरफाइनलमा फ्रान्सँगको खेलमा टाइब्रेकरमा हारेको थियो । प्रशिक्षक साउथगेट थप्छन्, नकआउट चरण प्रवेश गरेयता हामी संयमित भएर खेल्न सक्ने भएका छौं । त्यसअगाडि नकआउट चरण पुग्दैमा हामी हारिसकेका हुन्थ्यौं । हामीले क्वाटरफाइनल, सेमिफाइनल र फाइनलकै पनि अनुभव हासिल गरिसक्यौं । केही तथ्य हाम्रो पक्षमा रहेको छैन भने म माफी माग्न चाहन्छु तर अब फाइनलमा हामी अझ राम्रो गर्ने बाटोमा छौं ।"
लाहोरमा लाहुरे खोज्दै,"भारतका नामुद निर्देशक सञ्जयलीला भन्सालीले निर्माण गरेको टेलिसिरियल हीरामण्डी अनेक हिसाबले चर्चित रह्यो । केही हिसाबले आलोचित पनि भयो । पाकिस्तानको जुन सहरमा हीरामण्डी छ, त्यो सहरले भने हीरामण्डी को भाषालाई लिएर आलोचना गर्यो । लाहोर, जहाँ असली हीरामण्डी अवस्थित छ, त्यही सहरले फिल्मको भाषाप्रति असन्तुष्टि जाहेर गर्यो । लाहोरका समीक्षकहरूले भने हीरामण्डीका पात्रहरूले बोल्ने भाषा पुरानो उर्दू त हो, तर त्यो लाहोरको होइन, लखनउको उर्दू हो ।निश्चय पनि लाहोर आफ्नो भाषाप्रति संवेदनशील छ । त्यो हुनु स्वाभाविक पनि हो । किनकि लाहोर सहर नै कला र साहित्यको सहर हो । त्यहाँका भाषाविद् मात्रै होइनन्, सर्वसाधारण पनि मातृभाषाप्रति गहिरो प्रेमभाव राख्छन् । सन् २००५ को मार्च अन्त्यतिर एक नेपाली समूहसँगै म लाहोर पुगेको थिएँ, एउटा जातीय समावेशीकरणसम्बन्धी दसदिने सेमिनारमा सहभागी हुन । लाहोरबारे हामीले थोरबहुत नाम त सुनेका छौं । तर अधिकांश लाहोरवासीले काठमाडौंको नामसमेत सुनेका छैनन् । लाहोरवासीहरूसँग छोटो संगतबाट थाहा भयो, नेपाल र नेपाली जनताबारे लाहोरवासी करिब करिब अनभिज्ञ नै छन् । तैपनि हामीले थोरबहुत हिन्दीमा कुरा गर्दा उनीहरू अरे आप तो हमारे जुबान बोलते है भन्दै खुसी हुँदा रहेछन् । खुसी भएपछि पसलमा सस्तो पाइने, टेम्पोको भाडामा छुट पाइने । मान्छे नचिने पनि भाषाले आफन्त बनाइदिँदो रहेछ ।लाहोरवासीले नेपाललाई चिन्ने एउटै मात्र तत्त्व रहेछ, मनीषा कोइराला । अहिले यो चिनारी केही परिवर्तन भयो होला । तर, सन् २००५ मा हामी नेपालबाट आएको भन्नेबित्तिकै उनीहरू भनिहाल्थे ओहो ! मनीषा कोइरालाको देश ? पाकिस्तानमा हिन्दी फिल्म देखाउने चलन त्यति छैन । तर, पाइरेसी फिल्ममार्फत नै लाहोरमा मनीषा कोइराला अत्यन्तै लोकप्रिय भइसकेकी थिइन् । कतिपयलाई नेपाल कहाँ छ पनि थाहा छैन, तर मनीषा कोइरालाको देश भनेपछि तिनीहरू आफूले बुझेअनुसारको एउटा मुलुकको कल्पनाचाहिँ गर्दा रहेछन् । लाहोरमा चियावाला, पानवाला, होटेलवाला, टेम्पुवाला पनि नेपाल भन्नेबित्तिकै मनीषा कोइरालाको नाम लिइहाल्छन् । हाल चर्चामा आएको हीरामण्डी मा मनीषा कोइरालाको त्यो क्रेजले पनि सायद लाहोरलाई मोहित बनाएको हुनुपर्छ । पाकिस्तान नेपालबाट त्यति टाढाको देश होइन । तर, पाकिस्तानबारे हामी नेपालीहरू त्यति जानकार छैनौं । लाहोरमा बसेर हेर्दा थाहा हुन्छ, पाकिस्तानीहरू नेपालबारे झनै जानकार छैनन् । हामीले गुलाम अली र मेहदी हसनको गजल गुनगुनाउँदा पनि उनीहरू अचम्म मान्दै यो गजल कहाँ सुनेको हँ ? भनेर सोधिहाल्छन् । मेहदी हसनले नेपाल आएर नेपाली भाषामा गजलसमेत गाएका छन् भन्ने कुरा त उनीहरूलाई झन् पत्तै छैन । यसो भन्दा साँच्चै हो र ? भनेर ट्वाँ पर्छन् ।नेपालबारे लाहोर अनभिज्ञ सहर भए पनि लाहोरसँग नेपालको सम्बन्ध इतिहासकालदेखि नै छ । अहिलेको आधुनिक भारत र पाकिस्तान भन्ने देश जन्मिनुभन्दा सयौं वर्षअघि नै लाहोरनेपाल सम्बन्ध स्थापित भइसकेको थियो । त्यो सम्बन्ध यति प्रगाढ थियो कि त्यसैको आधारमा नेपाली भाषाको शब्दभण्डारमा लाहोरकै नामबाट एउटा शब्द नै थपिएको छ लाहुरे । नेपालमा अत्यन्तै प्रचलित लाहुरे शब्दको स्रोत नै लाहोर हो । नेपालबाट विशेष गरी भारतीय सैनिक टुकडीमा भर्ती हुन जाने नेपाली सैनिकहरूलाई लाहुरे भन्ने गरिन्छ । अहिले त लाहोरमा मुस्लिम समुदायको बाहुल्य छ । तर, कुनै बेला यो सहर सिख र हिन्दु समुदायको पकडमा थियो । विसं १८५० को दशकतिर नेपालको सीमा पश्चिमको कुमाउगढवालसम्म फैलिएको थियो । विसं १८७१७२ मा गोरखाअंग्रेज युद्ध हुँदा सबैभन्दा भयानक लडाइँ भएको ठाउँ पनि यतै हो । पश्चिमको कुमाउगढवाल छेउको नालापानीमा त्यो युद्ध चर्किएको थियो । युद्धमा गोर्खा सेनाका कमान्डर बलभद्र कुँवरले अत्यन्त बहादुरीका साथ मोर्चा सम्हालेका थिए । तथापि युद्ध जित्न भने सकेनन् । युद्ध हारेपछि उनी नेपाल फर्केनन् । किनभने तत्कालीन प्रधानमन्त्री भीमसेन थापाले युद्ध हारेर स्वदेश फर्केका गोर्खा सैनिकहरूलाई अपमान गर्ने, सजाय दिन्थे । नेपाल फिरेर अपमान सहनुभन्दा उतै भासिनु ठीक ठानेर बलभद्र कुँवर कुमाउगढवालसँगै रहेको अर्को स्वतन्त्र राज्य पञ्जाबका राजा रणजित सिंहको सेनामा भर्ती हुन गए । त्यतिबेला पञ्जाबको प्रमुख सहर लाहोर थियो । रणजित सिंह त्यतिबेला इस्ट इन्डिया कम्पनीको सेनालाई पन्छाउँदै आफ्नो राज्य विस्तार गर्ने अभियानमा थिए । नालापानीमा बलभद्रले देखाएको वीरताबारे रणजित सिंह जानकार थिए । त्यसैले युद्ध हारेर आफ्ना ७० जना सेनासहित पञ्जाब आएका बलभद्र कुँवरलाई राजा रणजित सिंहले सहर्ष आफ्नो फौजमा स्थान दिए । त्यतिबेला उनको तलब दैनिक १० रुपैयाँ थियो । पछि त्यो बढेर दैनिक १५ रुपैयाँ पुग्यो । त्यतिबेला अन्य सैनिक जवानहरूको तलब मासिक ८ रुपैयाँ हुन्थ्यो (दिनेशराज पन्त, नेपालको इतिहासका केही पाना, पृ ८०) । पछि बुढाकाजी अमरसिंह थापाका छोरा अर्जुनसिंह थापा र अर्का छोरा भूपालसिंह थापा पनि पञ्जाब राजा रणजित सिंहकै फौजमा समाहित हुन लाहोर पुगे । रणजित सिंहले भूपालसिंह थापालाई अन्य गोर्खाली सेना पनि फौजमा ल्याएर भर्ती गर्ने जिम्मेवारी दिएका थिए । यसरी रणजित सिंहको फौजमा गोर्खाली सेना भर्ती हुने एउटा परम्परा नै बन्यो । ती सैनिकहरू सबैलाई भर्ती गर्ने र बस्ने व्यवस्था लाहोरमा गरिएको थियो । सेनामा भर्ती हुन गोर्खा जवानहरू लाहोर जानुपर्थ्यो । त्यसैले मानिसहरू सेनामा भर्ती हुन जान लागेको लाई बुझाउन लाहोर जाने भन्न थाले । यसरी भर्ती हुन जानेहरूलाई पछि लाहुरे भन्न थाले । पछि त लाहोरको सेनामा मात्रै होइन भारत र बेलायतको सेनामा भर्ती हुन जानेहरूलाई पनि लाहुरे नै भन्न थालियो । यसरी लाहुरे नेपाली शब्दकोशको नयाँ शब्द र नेपाली समाजको नयाँ संस्कृति बन्यो । अहिले यही लाहुेर शब्दसँग जोडिएर लाहुरेमाया, लाहुरेझोला, तोरीलाहुरे, पानीलाहुरे आदि जस्ता अन्य शब्दहरू पनि नेपाली शब्दकोशमा थपिन गएका छन्, जसको अर्थहरू पनि छुट्टाछुट्टै नै छन् । नेपाली समाजमा लाहुरे एउटा नयाँ संस्कृतिकै रूपमा स्थापित भयो । यो संस्कृतिलाई केन्द्रमा राखेर कति फिल्म बने ? लाहुरेलाई सम्झेर कति गीत गाइए ? कति म्युजिक भिडियो बनाइए ? त्यसको लेखाजोखा नै छैन । यसर्थ बलभद्रलाई नेपालको पहिलो लाहुरे मानिन्छ, जो रणजित सिंहकै सेनाको कमान्ड गरेर अफगान सेनासँग युद्ध गर्दागर्दै विसं १८७९, चैत ३ गते पेसावरको नौसेरा भन्ने ठाउँमा मारिए (दिनेशराज पन्त, नेपालको इतिहासका केही पाना, पृ ८०) । नेपाली शब्दभण्डारलाई नयाँ शब्द दिने मात्रै होइन, नेपाली समाजलाई नयाँ संस्कृतिसमेत उपहार दिने लाहोर सहरको यो योगदानबारे भने लाहोरवासी पूरै अनभिज्ञ छन् । लाहोर पाकिस्तानको राजधानी होइन । तर, पाकिस्तानी राजनीतिको केन्द्र भने लाहोरमै छ । पाकिस्तानको राजधानी इस्लामावाद भए पनि पाकिस्तानी राजनीतिलाई भने लाहोरकै गुरुत्वले आकर्षित गरिहेको हुन्छ । पाकिस्तानी राजनीतिमा स्थापित धेरै नेता लाहोरकै हुन् । राजनीतिको केन्द्र भए पनि लाहोरमा भने राजनीति मात्र हुँदैन । लाहोरलाई पाकिस्तानी कला, साहित्य, संगीत, इतिहास र वास्तुकलाको पनि राजधानी मानिन्छ । लाहोरमा जब मुस्लिम राज सुरु भयो, उनीहरूले यहाँ विश्वमै कहीं नभएका अनौठो बगैंचा, मस्जिद र गढहरू बनाएका थिए । भनिन्छ, लाहोरका कतिपय ठाउँमा दिल्लीसम्म पुग्ने सुरुङ पनि बनाइएका छन् । यहाँ हेर्न लायक ठाउँहरू यति छन् कि त्यसलाई हेर्न छुटाए दुनियाँ नै हेर्न छुट्यो भन्ने कथन त्यहाँ प्रचलित छ । लाहोरवासीहरू भन्छन् जिसने लाहोर नहीं देखा, उसने दुनियाँ नहीं देखा । सायद दुनियाँलाई देखाउनुपर्छ भनेर नै हो, ब्रिटिसकालीन हीरामण्डीलाई पनि लाहोरले अहिलेसम्म सुरक्षित राखेको छ । भनाइ यस्तो रहे पनि अरू कुरा त्यस्तै हो, लाहोरमा अनौठै हुने गरी देख्न लायक एउटा मौलिक कुरा हो त्यहाँको रात्रि बजार । मुस्लिम सहर भएकाले राति चाँडै सुनसान होला कि भन्ने लाग्दो हो । तर, लाहोर त्यस्तो मुस्लिम सहर होइन, जो आकाशको घामलाई हेरेर बन्द हुने वा खुल्ने गर्छ । यहाँको बजार दिउँसै पनि खुल्छ, तर गुल्जार भने राति मात्रै हुन्छ । राति १०११ बजेपछि मानिसहरू धमाधम बाहिर आउन थाल्छन् । पैदल यात्री मात्रै होइन, गाडीवालहरूसमेत राति बाहिर आउँछन् र आफूलाई चाहिने सामान किन्न थाल्छन् । राति १२१ बजेपछि सुपर मार्केटमा भीड हुन थाल्छ । मानिसहरू बजार गर्दै होटलरेस्टुरेन्टमा खाएर घर फिर्छन् । सडकमा लाइनका लाइनै ठेलाको पसल खुलिसकेको हुन्छ । गाडीवालहरूसमेत उही ठेलाका परिकार खाँदै रमाइरहेका हुन्छन् । खानामा मासु चाहिँ असाध्यै हुँदो रहेछ । त्यो पनि अत्यन्तै मसालेदार । खाना खानेहरूको त्यो भीडमा महिलाको संख्या पनि उत्तिकै हुन्छ । मुस्लिम देशमा महिलामाथि दमन हुन्छ, प्रतिबन्ध हुन्छ भन्ने हाम्रो अवधारणा लाहोरको यो बजार हेरेपछि पूरै छताछुल्ल हुन्छ । यत्ति हो कि सबैजसो महिला सलवारकुर्तामै बजार आएका हुन्छन् । पाइन्ट लगाउने महिला भेट्नै गाह्रो हुन्छ । अत्यन्त धनमानी महिलाहरूचाहिँ बुर्का लगाएर आउँछन् । बुर्कालाई उनीहरू अप्ठ्यारो पोसाक होइन, आफ्नो सभ्यता र शान देखाउने पहिरनका रूपमा धारण गर्दा रहेछन् । त्यति राति महिलाहरू खुला रूपमा हिँडिरहेको, डुलिरहेको, खाइरहेको देख्दा मुस्लिम मुलुक भन्नेबित्तिकै महिलाका विषयमा जुन सोच हाम्रो दिमागमा आउँछ, त्यो पूरै बदलिन्छ । राति १०११ बजेदेखि सुरु हुने यो भीड रातको ३ बजेपछि बिस्तारै पातलिन थाल्छ । यसरी रातमा सुरु हुने सहर दक्षिण एसियाभरि न भारतमा छ, न नेपाल, न श्रीलंकामा । लाहोरको यो स्वरूप दक्षिण एसियाली सहरकै मौलिक रूप हो ।महिलाका सवालमा अझ एउटा प्रसंग छ । हाम्रो दसदिने कार्यक्रम लाहोरको लिबर्टी मार्केट भन्ने ठाउँमा अवस्थित होटल सनफोर्टमा भएको थियो । त्यसको एउटा सेसनमा महिला वक्ता थिइन् निगात साहिद खान । उनी कक्षामा आइन् । मेचमा थुचुक्क बसिन् । एउटा चुरोट सल्काइन् । अनि चुरोट खाँदै कक्षा लिन थालिन् । कक्षा कोठामा चुरोट खाँदै प्रवचन दिएको त्यस्तो दृश्य आजसम्म न कहीं देखको छु, न सुनेको छु । लाहोरकी एक महिला अधिकारकर्मीले त्यो गरेर देखाइन् । लाहोरका महिलाको स्टाटस त्यहाँ देख्न पाइएको थियो । भारतमा ब्रिटिस साम्राज्यविरुद्ध क्रान्ति हुँदा त्यससम्बन्धी गतिविधि हुने एउटा महत्त्वपूर्ण केन्द्र लाहोर पनि थियो । भारत स्वतन्त्रताका लागि भएको आन्दोलन विशेषगरी दिल्ली, कलकत्ता, ढाका, अमृतसर, लाहोर आदि सहरमा केन्द्रित थियो । त्यसैले पनि लाहोर अहिलेसम्मै राजनीतिको केन्द्र बनेको हुनुपर्छ । स्वतन्त्रताको आन्दोलनपछि भारत विभाजन भई पाकिस्तान बन्यो । यसले पाकिस्तानीहरू खुसी नै भए । तर, पाकिस्तानकै अंग भए पनि लाहोरवासी भने खुसी भएनन् । कारण के भन्दा भारत विभाजन हुँदा अरू सबै प्रान्तहरू पूरै ढिक्कै ढिक्का नै पाकिस्तानमा गए । जस्तो बलोचिस्तान, सिन्ध, खैबरपख्तुंख्वा पूरै प्रान्त नै पाकिस्तानमा पारिएको थियो भने महाराष्ट्र, उत्तरप्रदेश, मध्यप्रदेश, तेलांगना, तामिलनाडु आदि जस्ता प्रान्तहरू भारतमा पारिएको थियो । एकढिक्का रहेको प्रान्त पञ्जाब भने टुक्र्याउनुपर्यो । भारत विभाजन हुँदा टुक्र्याउनुपरेको प्रान्त पञ्जाब एउटै मात्र हो । त्यसो त विभाजन गर्दा बंगाल पनि टुक्र्याउनुपरेको थियो । तर, विशाल बंगाललाई बेलायती शासकहरूले धेरै पहिले नै टुक्र्याएर पूर्वी बंगाल र पश्चिम बंगाल बनाइसकेका थिए । पञ्जाब भने चोखै थियो । त्यो चोखो प्रान्त टुक्र्याएर एक भाग पाकिस्तानमा र एक भाग भारतमा राखियो । त्यसैले पञ्जाब नामक प्रान्त अहिले पाकिस्तानमा पनि छ, भारतमा पनि छ । पाकिस्तानी पञ्जाबको राजधानी लाहोर हो भने भारतीय पञ्जाबको राजधानी अमृतसर हो । भारत विभाजन भएर पाकिस्तान निर्माण हुँदा सबैभन्दा बढी पञ्जाबकै जनता पीडित हुन पुगेका थिए । किनभने विभाजनताका एउटै राज्य दुई देशमा बाँडिएको थियो । त्यसले गर्दा एउटै परिवार दुई देशमा विभाजित हुन पुगे । धेरैको परिवार कोही यता, कोही उता भए । विभाजन हुँदा भएको हूलदंगामा परी यही प्रान्तका धेरै जनताले ज्यान गुमाउनुपरेको थियो । पञ्जाबमा सिख, हिन्दु र मुस्लिम समुदायका मानिसहरू बसोबास गर्थे । विभाजनपछि उनीहरूको परिवार पनि दुई देशमा विभाजित भए । त्यही भएर लाहोरमा सिख र हिन्दु नागरिक पनि छन् । तर, उनीहरूले भारतमा जस्तो आफ्नो धर्मको खुला अभ्यास भने गर्न पाइरहेका छैनन् । भारतमा बाबरी मस्जिद भत्काउँदा लाहोरमा हिन्दु मन्दिर फुटाइएको थियो । एउटै प्रान्तका नागरिकलाई यसरी दुई देशमा विभाजन गरिदिएकोमा लाहोरका जनता अझै पीडित छन् । तसर्थ सन् १९४७ को विभाजनलाई उनीहरू भारत विभाजन होइन, पञ्जाब विभाजन भन्छन् । किनभने त्यसमा एकढिक्का रहेको पञ्जाब प्रान्तलाई काटेर दुई देशमा वारिपारि बनाइएको थियो । त्यही भएर पञ्जाबलाई उनीहरू त्यस्तो भूमि भन्छन्, जो एउटै प्रान्त भइकन पनि दुई देशमा फैलिएको छ । यो प्रान्तका जनतालाई राहत दिलाउन भारत र पाकिस्तान सरकारले अमृतसरदेखि लाहोरसम्म सञ्चालन हुने रेल सेवा पनि सुरु गरेको थियो । भारतपाकिस्तानबीच खुल्ला भएको सीमा भनेकै यति नै हो । अमृतसर र लाहोर जोड्ने सिमानालाई बागा बोर्डर भनिन्छ, जो एकआपसका सैनिकहरूले प्रदर्शन गर्ने सैन्य कवाजका कारण अत्यन्तै चर्चित छ । बागा बोर्डरलाई संसारकै सबैभन्दा संवेदनशील सीमा मानिन्छ । यो सीमा सधैँ तनावग्रस्त हुन्छ । उसो त भारत र पाकिस्तानलाई संसारकै सबैभन्दा कटुता भएको छिमेकी भनिन्छ । तर, यो कटुता दुई मुलुकका सरकारबीच मात्रै व्याप्त देखिन्छ । जनताजनताबीच भने त्यस्तो कटुता पाइँदैन । लाहोरका जनताले भारतीय नागरिकलाई त्यतिकै सम्मान गरेको देखिन्छ । तथापि त्यहाँको प्रशासनले भारतीयका लागि भने कडा नीति लिएको पाइन्छ । कोही पनि भारतीय नागरिक यदि कुनै कामविशेषले लाहोर आएको छ भने उसले हरेक दिन आफू बसेको होटलको नजिक कुनै प्रहरी चौकीमा गएर दैनिक हाजिर गर्नुपर्ने नियम बनाएको रहेछ । यदि हाजिर गर्न गएन भने चौकीले तुरुन्तै होटलमा फोन हान्न थाल्छ । लाहोरको सम्मेलनमा भाग लिन आएका सबै भारतीय सहभागीहरू दिनहुँ चौकीमा जानुपरेको थियो । भारत र पाकिस्तानबीच सरकारी स्तरको सम्बन्ध असाध्यै खराब छ । तर, दुई देशका नागरिकबीचको सम्बन्ध भने त्यस्तो कटु रहेनछ । सेमिनारमा भाग लिन आएका भारतीय प्रतिनिधि र लाहोरका प्रतिनिधिहरू एकआपसमा भेट्दा असाध्यै भावुक भएको देखें । उनीहरू एकआपसमा कुराकानी गर्दा हाम्रो देश एउटै थियो, तर नेताहरूको स्वार्थका कारण विभाजन हुनुपर्यो भनेर दुःख पोख्दा रहेछन् । उनीहरू बीच दुई देश भन्ने कुनै भेदै देखिनँ । हामीहरू वास्तवमा एकै देशका नागरिक हौं सम्म पनि भन्दा रहेछन् । तर, कुरा गर्दै जाँदा जब कश्मीरको प्रसंग आउँछ, तब दुवै देशका नागरिकको दिमाग भड्किन थाल्छ । सरकार जस्तै उनीहरू पनि कश्मीर मुद्दाको विवादमा उत्रिन थाल्छन् । कश्मीरमाथि ज्यादती गरेको भनेर एकआपसलाई दोष दिन थाल्छन् । यसबाट थाहा हुन्छ, कश्मीर विवाद भारत र पाकिस्तानबीच जनताकै स्तरसम्म पुगिसकेको विवाद हो । अरू विवाद सजिलै समाधान भए पनि कश्मीर विवाद सजिलै समाधान हुनेवाला छैन भन्ने संकेत पनि त्यसबाट पाइन्छ । लाहोरका होटलहरूमा राखिएका टीभी सेटमा हिन्दी फिल्महरू पनि आउँछन् । तर, त्यसको प्रमुख कलाकार भने शाहरुख खान, सलमान खान, आमिर खान वा युसुफ खान (दिलीप कुमार) भएको हुनुपर्छ । यी खानहरूबाहेक अरू हिरो भएको हिन्दी फिल्म होटेलको टीभी स्क्रिनमा नआउने रहेछ । कुनै बेला नेपालपाकिस्तानबीच सिधा हवाई सेवा पनि चल्ने गर्थ्यो । सन् १९९२ मा पाकिस्तानको एउटा विमान नेपालमा दुर्घटना हुँदा १६७ यात्रुको ज्यान गएको थियो । पछि भारतले पाकिस्तानी विमानलाई हवाई रुट नदिएपछि नेपालपाक हवाई सम्पर्क टुट्यो । यसले नेपाल र पाकिस्तानलाई झनै टाढा बनाइदियो । अहिले लाहोर वा पाकिस्तानको कुनै नगर जानुपर्यो भने पहिले भारतको दिल्ली पुगेर त्यहाँबाट अर्को विमान समाउनुपर्छ । विमान चढ्दा अरू देशका नागरिकलाई त खासै समस्या छैन, तर पाकिस्तान जाँदा भारतीय नागरिक र भारत आउँदा पाकिस्तानी नागरिकको भने करङसमेत जाँच्दा रहेछन् । नेपाली नागरिकहरू काठमाडौंबाट दिल्ली जाने हो भने बिना भिसा जान पाइन्छ, तर पाकिस्तानबाट आएको हो भने नेपाली नागरिकले पनि भिसा लिनुपर्छ भनेर विमानस्थलमा हाम्रो सातो लिइयो । अन्त्यमा हवाई जहाजकै एउटा प्रसंग । लाहोरको अलामा इकबाल इन्टरनेसनल एयरपोर्ट विश्वकै अत्यन्त सुन्दर र व्यस्त विमानस्थलमध्ये एक हो । हामी नेपालबाट गएका सेमिनारका सहभागीहरू भारतको दिल्ली हुँदै लाहोर झरेका थियौं । तर, लाहोर विमानस्थलबाट निक्लिने बेला भने हामीसँगै आएकी एक महिला प्रतिनिधिलाई प्रहरीले समाते । हामी सबै आत्तियौं । हामी भारतको रुट हुँदै गएका थियौं । केही इन्टरनेसनल केस नै पर्यो कि भनेर सबै सतर्क भए । पछि किन समातेको भनेर बुझ्दा थाहा भयो, ती महिला सहभागीको सुटकेसमा एउटा रक्सीको बोतल राखिएको रहेछ, एक्सरे गर्दा त्यो देखिएछ । ती महिला सहभागीले आफ्नो पाकिस्तानी साथीलाई नेपालको ब्रान्डेड रक्सी उपहार दिन ल्याएकी रहिछन् । नेपालको विमानस्थलमा त्यो रोकिएन । दिल्लीको विमानस्थलमा पनि रोकिएन । लाहोरमा चाहिँ सुटकेसभित्रै एक्सरेले देखाएछ । लाहोरमा रक्सी पनि लैजान नपाइने वस्तुको सूचीमा राखिएको रहेछ । नेपालीलाई थाहा भएन । रक्सी समातियो । अब के गर्ने ? विमानस्थलको भन्सार कर्मचारीले भन्यो अब यो रक्सी यहीं छोडेर जानुस् । पछि फर्कंदा फिर्ता लैजाँदा हुन्छ । वर्जित वस्तु लैजान पाइन्न भनेपछि विवाद गर्ने कुरा भएन । रक्सी त्यहीं छोडियो । रक्सीको बोतल छोडेबापत कर्मचारीले एउटा सानो चिट पनि लेखेर दिए । त्यसपछि बल्ल विमानस्थलबाट बाहिर निस्किन पाइयो । दस दिन लाहोरको सेमिनारमै व्यस्त भइयो । विमानस्थलमा रक्सी छोडेको सबैले बिर्सिसकेका थिए । एघारौं दिनमा फर्कंदा विमानस्थल पुगेपछि रक्सीको याद आएछ । पुरानो चिट देखाए सायद फर्काउलान् कि ? कर्मचारीलाई एघार दिनअघिको सानो चिट देखाइयो । एकजना विमानस्थल कर्मचारीले आफू सँगसँगै हामीलाई पनि लिएर गए । भन्सारको एउटा ठूलो गोदाम घर पुगियो । त्यहाँ त जफत गरी राखिएका रक्सीका सयौं बोतल रहेछन् । अब त्यो भद्रगोल बोतलको भीड मा हाम्रो बोतल खोज्ने कसरी ? खोजे पनि भेटिइहाल्छ भन्ने ग्यारेन्टी के ? तर, नभन्दै कर्मचारीले एघार दिन अघि जफत गरेको रक्सीको बोतल भेट्टाए । अनि नेपाली सहभागीलाई त्यो फिर्ता पनि गरे । पाकिस्तान जस्तो देशको एयरपोर्टमा एघार दिन अघि छोडेर गएको रक्सी पुनः भेटिएला भनेर कसले विश्वास गर्छ ? हामीले नेपालको विमानस्थल सम्झ्यौं, जहाँ यात्रुको बन्द सुटकेससमेत फोडिएर बाहिर आउने गर्छ । तर, पाकिस्तानमा माया मारिसकेको रक्सी फिर्ता पाएर सहभागी महिला दंग परिन् । नेपालबाट लगिएका सबै सामान पाकिस्तान गए, रक्सीको बोतल जान पाएन । लाहोरको त्यो भव्य विमानस्थलमा कर्मचारीले प्रदर्शन गरेको त्यो सभ्य इमान्दारिता देखेर हामी दंग पर्यौं । वास्तवमा लाहोरमा हेर्न लायक धेरै कुरा छन् भनेको चाहिँ यथार्थमा सत्य रहेछ ।"
अरुणतमोर तरेर मकालु,"अचानकै बनेका यात्रायोजना प्रायः अविस्मरणीय हुन्छन् । संखुवासभाको यात्रा अचानकै भयो, हिँड्नु अघिल्लो रात मात्रै योजना बन्यो ।बिहान ६ बजे पाँचथर फिदिमबाट संखुवासभाका लागि जिप चढ्यौं । तमोर किनारैकिनार सडक बनेपछि पूर्वी पहाडका पाँचथर, ताप्लेजुङ, तेह्रथुम र धनकुटालाई तराईसँग छोट्याएको छ । तमोर नदीको किनारैकिनार यात्रा अघि बढ्दै थियो । तमोर ताप्लेजुङको टिप्तलाबाट सुरु हुन्छ । विभिन्न खोला थपिँदै बगेको तमोर धनकुटाको त्रिवेणीमा अरुणसँग मिसिन्छ । तमोर छोडेर अरुणको किनार हुँदै वरुणको किनारै किनार अघि बढ्नु थियो । तमोर कोरिडोर छाडेर धनकुटातिर उकालियो जिपमा तेस्रो सिटमा चार जना खादिएर । धनकुटा बजार, हिले, पाख्रिबास हुँदै लेगुवा पुगियो । अरुण तरेर यात्रा अघि बढ्यो । गाडीमा गीत बजिरहेको थियो अरुण तरेर नाना, तमोर तरेर ।तुम्लिङटार पुग्दा पानी पर्दै थियो । यही आसपास अरुण उपत्यका पर्छ । यो विश्वकै होचो स्थानमा रहेको उपत्यका हो । यहाँ विश्वमा पाइने ८ प्रतिशत चरा समय अनुकूल पाइन्छ भने धेरै प्रजातिका पुलतीसमेत देख्न पाइन्छ । अरुण उपत्यकाका लोकभाका पनि चर्चित छन् । संखुवासभा सदरमुकाम खाँदबारी पुगेर नुमसम्म जाने जिप खोजियो । आउँदा बाटोभरि गर्मी थियो, यता आएपछि शीतल अनुभव भयो । भञ्ज्याङदेखि अगाडि धमाधम खेतमा काम भइरहको थियो । रोपाइँ नभए पनि हिल्याएका, आली काटिएका, आली लगाएका खेत देखिन्थे । खाँदबारीदेखि नुमसम्मको बाटो ४० किलामिटर रहेछ । कालोपत्रे गर्ने ठेक्का लागेको रहेछ । तर, समयमा काम नहुँदा सास्ती भोग्नुपर्ने । अरुण तेस्रोका मालवाहक ट्रक लस्करै हिँड्दा रहेछन्, पालो पाउनै कठिन । डाँडामा पुगेपछि जिप चालकले भने खास बाटो अब देख्नु हुनेछ ।यो किमाथाङ्कासम्म पुग्ने हो । किमाथाङ्कासम्म सडक पुग्न केही समय लाग्नेछ । चालकले भनेझैं बाटोको कन्तबिजोक रहेछ । गड्याङ गड्याङ गाडी ठोकिने । म तेस्रो सिटमा एक्लै थिएँ कहिले यता उछिट्टिने, कहिले उता । नयाँ ठाउँ भएकाले कहाँ पुगियो, कतिबेला पुगिन्छ केही पत्ता नलाग्ने । फेरि रातिको समय । लु नुम आइपुगियो, झर्नुस्, रात ९ः३० बजे चालकको रुखो स्वर सुनियो । नुम बजार पूरै निदाएको रहेनछ । राति नै अनुमान गरियो, ग्रामीण बजार ठूलै रहेछ । सोध्दैखोज्दै शेर्पा होटल पुग्यौं । यो होटलको तोङ्बा र सुकुटी साह्रै मिठो, हल्ला खाँदबारीमै सुनेको थिएँ ।विभिन्न विकट गाउँका मान्छे यहाँ आइपुग्दा रहेछन् । गाउँहरूमा सडक पुगेको छैन । गाउँलेको नजिकको सहर यही हो । अरुण तरेर भोटखोलातर्फ लागिने रहेछ । गाउँलेको नजिकको सहर भए पनि यहाँसम्म आउने सडक राम्रो नबनेको देख्दा दिक्क लाग्यो । मकालु हिमालको स्तम्भ सहितको पार्क बनाउने काम भइरहेको रहेछ । तल अरुण बगेको देखिन्थ्यो । डाँडामा रहेको बजारमा आफ्नै व्यस्तता देखिन्थे ।म अरुण तेस्रो जलविद्युत् आयोजनको निर्माण स्थलतर्फ लागें । बाटो उत्तिकै अप्ठ्यारो रहेछ । आधा घण्टाको बाटो एक घण्टा भन्दा धेरै लाग्यो । बर्खामा हिलो, हिउँदमा धुलो । बर्खा नलागिनै बाटो यस्तो छ । सारै जोगिएर कुदाउनुपर्छ नि सर, पिकअप चालक सोमकुमार गुरुङले भने । आयोजना स्थलमा धमाधम काम भइरहेको देखिन्थ्यो मान्छे र मेसिनबाट । यहींबाट सुरुङमा हालिएको पानी ११ किलोमिटर टाढा चिचिला गाउँपालिकाको पखुवा भन्ने ठाउँमा पावर हाउसमा पुर्याएर विद्युत् उत्पादन गर्ने लक्ष्य छ । यो ९ सय मेघावाटको आयोजना हो । फर्किएर नुम पुग्दा साँझ गाउँपालिका अध्यक्ष वाङ्दी छिरिङ शेर्पासँग भेट भयो । मकालु हिमाल, मकालु वरुण क्षेत्र संखुवासभाको ठूलो सम्पत्ति भएको उनको भनाइ थियो । निकुञ्जले नयाँ संरचना बनाउन नदिँदा समस्या परेको उनको गुनासो थियो । वार्डहरू ठूलठूला तर विकट । एउटा वार्ड घुम्न पनि केही दिन लाग्ने । पहाडका गाउँका धेरै साझा समस्या छन् । सडक, पूर्वाधार कहिले पुर्याउने ? अध्यक्ष चिन्तित देखिन्थे । भोलिपल्ट बिहानै नुमबाट मकालुका लागि हेलिकोप्टरमा उड्यौं । सिंगापुरबाट हिमाल आरोहणका लागि आएकी युवती उत्साहित देखिन्थिन् । म झ्यालतर्फ थिएँ, गाउँ मनग्य हेरियो । यो शेर्पा संस्कृतिको बाहुल्यता भएको ठाउँ हो । नुमबाट पदयात्रा गर्दा पाँचदेखि सात दिनमा बेस क्याम्प पुगिने रहेछ । नुमबाट सेदुवा, च्याक्से डाँडा, टासी गाउँ, खोङ्मा, सानोपोखरी ठूलो डाँडा, ठूलो पोखरी, दोबाटे, याङ्ले खर्क, न्हेखर्क हुँदै बेस क्याम्प पुगिन्छ । मौसम बिग्रिएपछि याङ्ले खर्कमा रोकियौं । यहाँ चौरी गोठ, होटल रहेछन् । फराकिलो खर्क रमणीय लाग्ने । सोही ठाउँमा भेटिएका चौंरी गोठ पालक लाक्पाग्यालु शेर्पाका अनुसार, रोङ भन्ने तालबाट बाढी आउँदा यहाँ गोठ, घर बगाएको थियो । चौंरी, भेडा बगायो, मान्छेलाई भने केही भएन । आइस भएको पहाड तालमा झर्दा बाढी आएको थियो रे । यो २०७२ सालको घटना हो । ऊ पर थियो गोठहरू, अहिले त बगर, अग्लो पहाडको भित्ताको फेद देखाउँदै उनले भने । नेपालका विभिन्न क्षेत्रका हिमताल जोखिममा रहेको बताइन्छ । तापक्रम बढ्दै जाँदा हिउँ पग्लिएर तालहरू फुट्ने खतरामा छन् । अन्तर्राष्ट्रिय एकीकृत पर्वतीय विकास केन्द्र इसिमोड र संयुक्त राष्ट्रसंघीय विकास कार्यक्रम यूएनडीपीको प्रतिवेदनका अनुसार, नेपालका २१ वटा हिमताल उच्च जोखिममा छन् । याङ्ले खर्क जस्ता ठाउँमा रहेका होटल सिजनमा मात्रै चल्दो रहेछ । मिठो कफी खुवाएकी याङ्जी शेर्पाले केही दिनमा गाउँ फर्किने सुनाइन् । उनका अनुसार, भदौदेखि यहाँ घुम्न आउनेको संख्या बढ्छ । विदेशीनेपाली हिँड्दै आउने उनले सुनाइन् ।मकालु आरोहण गरेका, चढेर फर्किएका आयरल्यान्डका डाक्टर अलिरेजा भेटिए । उनी हिमाल आरोहणको खुसी र अनुभव साट्दै थिए । यहाँबाट हिँडेर दुई दिनमा बेस क्याम्प पुगिँदो रहेछ । एक घण्टा बसेपछि ग्याल्जेन पिकको टुप्पो खुल्यो । कुहिरो फाट्न थाल्यो । मौसम खुल्ने आसमा बस्यौं । केही क्षणमा मौसम छ्याङ्ग भयो । दृश्य बढो सुन्दर देखियो । वरुण नदीको काखको यो उपत्यका र उपत्यका बनाउन उभिएका डाँडाहरू अत्यन्त सुन्दर देखिए । मौसम खुलेपछि शिवधारा देखियो । टाढैबाट नमस्कार गर्यौं । यो महत्त्वपूर्ण तीर्थस्थल हो । विशाल पहरामा प्रसिद्ध शिवधारा । त्यहाँ पुग्न निक्कै अप्ठ्यारो बाटो हिँड्नुपर्छ । मकालुकै काखमा दूधपोखरी रहेछ हिमालको काखमा फराकिलो पोखरी । यही वरुण नदिको शिर रहेछ । हामी मकालुको बेस क्याम्पमा और्लियौं । आँखा अगाडि हिमाल थियो । हिमालमा घाम टल्किएको थियो । कुहिरो कता हो कता टाढा देखिन्थ्यो । भुइँमा बसेर निक्कै बेर मकालु हिमाल हेरें । मकालु हिमालकै समीपमा थियौं ।पूर्वका विभिन्न ठाउँबाट मकालु देखिन्छ । एक्लै उभिए झैं देखिन्छ यो हिमाल । टाढाबाट हेर्दा हिउँ टम्मै देखिन्थ्यो । यहाँबाट हेर्दा हिमालमा हिउँ कम भएको भान भयो ।बेस क्याम्प उपत्यका जस्तो थियो, जता हेरे पनि सुन्दर देखिने । हिमालमा परेको घाम र नीलो आकाशमा मिसिएको बादलको एकैपल्ट दृश्य हेर्दा निक्कै सुन्दर देखिने । म संसारकै पाँचौं अग्लो ८ हजार ४ सय ८५ मिटर उचाइ भएको हिमालको काखमा थिएँ । पछिल्लो समय पदयात्री र हिमाल आरोहीले रुचाएको क्षेत्र हो यो । पदयात्राका लागि यो लामै ट्रेक हो । हेलिकोप्टर हाइक्याम्पमा हिमाल आरोही र सामान पुर्याउन उडिरहेको थियो । हिमाल आरोहण गरेर फर्किएका एक जना किर्किस्तान र एकजना भारतीय नागरिक भेटिए, खुसी देखिन्थे । बेस क्याम्पमा होटल रहेछ । यो हिमाल पहिलोपल्ट सन् १९५५ मे १५ मा सफल आरोहण गरेका थिए लायोनो टेरे र जीन कुझिले । हिमाल हेरेर आँखा अघाएन, भोक, तिर्खा लागेन । केही समय हिमालको काखमा रमाएपछि पुनः नुम फर्कियौं ।"
डाक्टर आमाहरू,"जतिबेला गाउँमा स्वास्थ्यचौकी थिएनन्, सूचना प्रविधिको विकास र पहुँच थिएन रैथाने परम्परागत अनुभव र ज्ञानबाटै गाउँको जीवन पद्धति चलेको थियो । अहिले सूचना, प्रविधि र विज्ञानको विकासले गाउँघरका रैथाने ज्ञान र अनुभवलाई विस्थापित गरिरहेको छ । बढ्दो रासायनिक पदार्थ मिसिएका खाद्यान्न प्रयोग र जलवायु परिवर्तनले पारेको असरका कारण हाम्रा रैथाने प्रविधि र ज्ञान निष्प्रभावी बनेका छन् ।परम्परागत रूपमा प्रथम डाक्टर, धामी, झाँक्री, वैद्य जे भने पनि आमाहरू थिए । घरमा कोही बिरामी परे अनेक प्रयास र प्रयत्नमा जडीबुटी प्रयोग गर्न आमाहरू तत्पर रहन्थे । नेपालमा विसं १९४८ मा वीर अस्पताल खुलेको पाइन्छ । २०४६ को प्रजातन्त्र पुनःस्थापनापछि मात्रै नेपालमा सर्वसाधारण जनताको पहुँचमा गाउँगाउँसम्म आधुनिक (एलोपेथिक) औषधिको पहुँच विस्तार हुन थालेको स्वास्थ्यसम्बन्धी इतिहासमा हेर्न पाइन्छ । यसअघि पञ्चायतकालमा सीमित अस्पताल भए पनि सर्वसाधारणको पहुँचमा ती थिएनन् । कीर्तिपुरको लडाइँमा आँखामा तीर लागेका सुरप्रताप शाह जो पृथ्वीनारायण शाहका भाइ थिए, उनको आँखाको तीर केपुचिन पादरीले झिकिदिएको कथा र राणाकालमा कालिजको हड्डी अड्केर धीरशमशेरको मृत्यु भएको कथाले त्यसबेलाको स्वास्थ्य अवस्था पुष्टि गर्छ । राजामहाराजाको अवस्था त्यस्तो थियो भने साधारण जनताको अवस्था कस्तो थियो होला ?म सानो छँदा हामीले त्यति औषधि खान पाएनौं । गाउँमा घाँस काट्दा अचानक हात काटे आमाले आफ्नै पिसाब वा कालो तीतेपातीको मुन्टा निचोरेर लगाई दिनुहुन्थ्यो । काटेका ठाउँमा बेसारको पिठो लगाएर पटुका च्यातेर बाँधिदिनु हुन्थ्यो । सामान्य काटेको चोट हामी यसरी नै निको बनाउँथ्यौं । साना नानीलाई ज्वरो आयो र निमोनिया भयो भने लज्जावती झारको जरा कुटेर रस खुवाउनु हुन्थ्यो । जाइफूलको मुन्टा निचोरेर मह मिसाएर पिलाउनु हुन्थ्यो । हामीले निमोनियालाई यसरी नै पचाइएको थियो । निमोनिया र रुखामार्कीमा अदुवा, बेसार पकाएर मह मिसाएर पिलाउनु हुन्थ्यो । टाउको दुःखिरहे मकै भुट्ने हाँडी धेरै तताएर त्यसको बाफले टाउको सेकिदिनुहुन्थ्यो । यसबाट धेरै समय टाउको दुख्ने समस्या दूर हुन्थ्यो । पहाडमा बर्खाको समय असाध्यै हिलोले खुट्टाका औंलाका कापमा घाउ बनाउँथ्यो । अनार अथवा दाडिमका बोक्रा कुटेर लगाइदिनुहुन्थ्यो । भोलिपल्ट घाउ निको भएको हुन्थ्यो । मासी परेका बेला काली निगुरोको जरा कुटेर रस पिलाउनु हुन्थ्यो । हामी त्यसैले मासीबाट निको हुन्थ्यौं । बारीमा थोरै भए पनि गहत लगाइन्थ्यो र बाबाले वर्षको हिउँदको समयमा प्रशस्त गहतको झोल पिउन लगाउनुहुन्थ्यो ।हर्रा, बोझो, चिमफिम, बिखुम्बा सधैं आमाको सुर्के थैलीमै हुन्थे । आमाले घाँटी सफा गर्छ भनेर हर्रा, बोझोको टुक्रा चपाइरहनुहुन्थ्यो । हामीलाई पनि चपाउन लाउनु हुन्थ्यो, तर स्वाद मीठो नलागेर हामी आमाले नदेखी फ्याँकी दिन्थ्यौं । के के लाग्दैन, हिँड्दा भूतप्रेतले सताउँदैन भनेर हामीलाई चिमफिम, तीतेपाती दलिदिनु हुन्थ्यो । म दस वर्षको हुँदाको समय आमा र म नजिकको आफन्तको बिहे खान गाउँबाट टाढा गएका थियौं । बिहेघरमा रौनक छाइरहेका बेला हाम्रो आमा अचानक बिरामी हुनु भयो । सुरुमा पेट दुख्यो भन्नुभएको थियो । पछि सहनै नसक्ने गरी पेट दुखेर झाडाबान्ता हुन थाल्यो । आमा त बेहोस जस्तो हुनु भयो । आमाले अर्धबेहोस अवस्थामा सुस्तरी सासले बिखुम्बा भन्नुभयो । मैले आमाको थैलीबाट बिखुम्माको टुक्रा निकालें । आफन्तहरूले बिखुम्मा घोटेर पानीमा घोले र आमालाई पिलाइदिए । बिखुम्मा खुवाएको आधा घण्टापछि आमा होसमा आउनुभयो । सबैले खानामा विष परेछ भने । मलाई लाग्छ, आमालाई फुड पोइजन भएको थियो । त्यसको अचुक औषधि बिखुम्मा भयो ।परम्परागत रूपमा गाउँघरमा अनेक बिमार तथा सुत्केरीका लागि स्थानीय जडीबुटी प्रयोग गरेर स्वस्थ बनाउने चलन थियो । लडेको, हाडहरू मर्केको, सड्केकोमा स्थानीय जडीबुटीको प्रयोग गरेर निको पार्ने चलन पनि गाउँघरमा नयाँ होइन । टेम्केमैयुङ भोजपुर बस्ने रामकुमारी सुयल त्यस क्षेत्रको जडीबुटी विज्ञजत्तिकै छिन् । गाउँघर तथा आसपासमा कसैको लडेर, ठोकिएर हाडसम्बन्धी समस्या भयो भने उनकैमा आउने गर्छन् । उनले जंगलबाट जडीबुटी खोजी ल्याउँछिन् र त्यसको लेप बनाएर लगाइदिन्छिन् । उनले उपचार गरेको बढीमा एक महिनामा बिरामी निको हुन्छन् । रामकुमारीले यो सीप आफ्ना बाबुबाट सिकेकी हुन् ।गाउँघरमा अनेक रोग, बिमारका औषधिका रूपमा रैथाने जडीबुटीको प्रयोग गर्ने प्रचलन प्राचीनकालदेखि रहेको पाइन्छ । किराती समुदायमा सृष्टिको सुरुवातकै कथामा जडीबुटी प्रयोगको कुरा छ । मिथक अनुसार किरातीको सुरुपुस्ता मान्छे, बाघ र भालु तीन भाइ नाइम्माको छोरामध्ये मान्छेले बाघ र भालुलाई मारेपछि आमा नाइम्माले जडीबुटीको लेप लगाएर मुन्दुम फलाक्दै मरेका बाघ र भालुलाई जगाएको कथा छ । १९०० बिसी मा लेखिएको वैद्धिककालको चरक संहितामा ३४१ बिरुवा र तिनबाट बनाइने औषधिको बारे उल्लेख पाइन्छ । यस्ता मिथ तथा लिखित सामग्रीले पनि हामी जडीबुटीय उपचार पद्धतिबाट जीवनको सुरुवातदेखि नै अछुतो छैनौं भन्ने पुष्टि गर्छ ।स्थानीय जडीबुटीको व्यावहारिक प्रयोग आदिबासी जनजातिमा अझै बढी पाइने गरेको छ । किराती समुदायको मुन्दुममा कतिपय जडीबुटीको प्रयोगका कुरा आउँछ । किराती समुदायमा लिमचिमबुङ, हड्चुर, पाखमवेद, हर्रा, बर्रा, बटुकेझार (घोडताप्रे), बेसार, अदुवा लगायत जडीबुटीको प्रयोग अत्यधिक गरिन्छ । कमल अधिकारीले तामाङ समुदायमा प्रयोग गरिने जडीबुटीबारे अनुसन्धान गरेर किताब नै लेखेका रहेछन् । स्थानीय बूढापाका तथा धामीझाँक्रीले जानेका त्यस्ता ज्ञान अहिले अन्धविश्वासको नाममा उपेक्षामा परेका छन् । पुराना पुस्तासँगै यी कुराहरू सकिँदै छ ।हुन त नेपालको परम्परामा हैजा तथा अन्य रोगको महामारी आउँदा होमादी लगाउने, स्वस्तिशान्ति गर्ने चलन थियो । किरातीहरूले चिन्ता (धाँमी बसाउने) राख्ने, तीचुलालाई बल माग्ने, कचुर काटेर भविष्यको अवस्थाको अनुमान गर्ने र दसाग्रह कटाउने चलन अझै छ । अनेक समुदायले आआफ्नो धर्म र परम्परा अनुसार इष्ट देवतालाई बल माग्ने प्रचलन रहेकै छ । यी सबै कुरा सही छन् भन्ने पनि होइन । तान्त्रिक विधिका साथ उनीहरूले चलाएको जडीबुटी भने धेरै व्यावहारिक र विज्ञान सम्मत छ भन्न सकिन्छ । हाल विभिन्न औषधि उत्पादन गर्ने कम्पनीहरूले तिनै जडीबुटीलाई कच्चा पदार्थको रूपमा प्रयोग गर्ने गरेका छन् ।उसो त प्रविधिमय समयमा ठूलठूला प्राणघातक रोगहरूसमेत जितेर मान्छेहरूले नयाँ जीवन पाइरहेका छन् । तर, परम्परागत हाम्रा कतिपय उपचार पद्धति तथा खानपानले शरीरलाई मजबुत बनाउनुका साथै प्रतिरोधी क्षमताको विकास गराउने विज्ञहरूले बताएका छन् । पुरानो पुस्ताका आमाहरूसँगै कतिपय ज्ञान मरेर गइरहेका छन् । राष्ट्रिय स्वास्थ्य नीति २०७६ ले पनि स्थानीय स्तरमा उपलब्ध औषधिजन्य जडीबुटी, खनिज आदिको पहिचान, संरक्षण, संकलन तथा प्रवर्द्धन गर्दै आयुर्वेद चिकित्सामा वैज्ञानिक अनुसन्धान तथा सदुपयोग गरी आत्मनिर्भरता अभिवृद्धि गर्ने उद्देश्य लिएको छ । रैथाने ज्ञानका रूपमा रहेका हाम्रा परम्परागत ज्ञानसीपहरू हाम्रो समाजका सम्पत्ति हुन् ।"
बहसमा स्वस्थानीका पात्रहरू,"लेखक रामेश्वरी पन्तको किताब स्वस्थानी व्रत कथा ः नारी शक्तिको महिमा, नारीकै शोषण ले स्वस्थानी ग्रन्थका अनेक पात्रहरूमाथि विमर्श गरेको छ । पात्रहरू गोमा, शिव भट्ट, शिवशर्मा, नवराज, सतिदेवी, पार्वती, चन्द्रावती, बृन्दा, शिव, विष्णु, जालन्धर, इन्द्रहरूको अन्तरविरोधीअस्वाभाविक चरित्र र भूमिकाप्रति उनले फरक दृष्टि राखेकी छन् । काठमाडौंका साँखु शालीनदीदेखि अन्य धार्मिक क्षेत्रको भ्रमणअवलोकन, व्रतालु र स्थानीय मानिससँगको संवादपछि उनले यो आलोचनात्मक किताब लेखेकी हुन् । स्वस्थानी कथामा स्वस्थानी परमेश्वरी अर्थात् नारीशक्तिको महिमागान गरिएको, तर कथामा वर्णीत पुरुषपात्रले कसरी नारीपात्रमाथि अन्यायी र संवेदनाहीन व्यवहार देखाए ? पितृसत्ताले कसरी युगौंदेखि सुनियोजित, षड्यन्त्रपूर्ण तरिकाले स्वस्थानी लगायतका विभिन्न धार्मिक ग्रन्थ र शास्त्रहरू रचना गरी महिलामाथि विभेद, शोषण, दलन र उत्पीडनलाई निरन्तर कायम राख्न उद्यत रह्यो ? कसरी नारीहरूलाई अदना, असहाय, अबला र निरीह पात्रका रूपमा खडा गरियो ? कथम् आफूमाथि भए गरेका अन्यायी र पीडक हर्कतविरुद्ध प्रतिरोधी आवाज निकालेमा, सवाल उठाएमा कसरी पुरुष सत्ताले अनुशासनहीन, छाडा, बेशरम, मुखाले, बेसोमती र पोथी बासेको उपमा दिँदै सार्वजनिक मानमर्दन र अनादर गर्ने यत्नमा जुट्यो ? यी र यस्ता प्रश्नमाथि किताबले बहस गरेको छ । लेखकले कथामा वर्णित पात्रको पुज्य र आदर्शपनलाई बहसको घेरामा ल्याएकी छन् । त्यसो होइन यसो हो भन्दै त्यसको गूढार्थ र यथार्थ उजिल्याउन जागरुक अभियानको नेतृत्वदायी भूमिका निर्वाह गरेकी छन् । लेखकले आलोचनायोग्य विषयवस्तु मात्र उठान नगरी त्यहाँभित्र हिजोका निरक्षर आमा, दिदीबहिनी र छोरीहरूले स्वस्थानी व्रतकथा सुन्ने, सुनाउने प्रथा र परिपाटीले गर्दा उनीहरूले साक्षर हुने, सिक्ने, सिकाउने तथा जिज्ञासा प्रकट गर्ने भावनाको विकास भएको कुरा पनि गरेकी छन् । स्वस्थानी व्रतकथा तत्कालीन समाजको दर्पण भएको र त्यसले आजभन्दा साढे चार सय वर्षअघिको समाजको सामाजिक मानसिकतालाई उजागर गरेको भन्ने लेखकको दाबी छ । तर, धर्मको लेप लगाइएको एउटा काल्पनिक कथालाई सत्य र यथार्थ मानी व्यवहारमा उतार्न गरिएको मनोवैज्ञानिक ढाँचाको उर्दी गुलियो पोतेको विषरूपी रोटी भएको पनि लेखकको विचार छ । स्वस्थानी व्रतकथाले बालविवाह, अनमेलविवाह, बहुविवाह, जोरजबर्जस्ती र जालसाजीपूर्ण व्यवहारलाई प्रश्रय दिई धार्मिक मखमली बर्को ओढाई त्यसकै चर्को वकालत लेखकको जिकिर छ । तत्कालीन परिस्थिति र चेतनामा स्वस्थानी व्रतकथा तयार पारिएकाले त्यसलाई त्यही रूपमा लिन, अर्थ्याउन र अन्यथा टिप्पणी नगर्न भन्ने आग्रही र मूढी विचार उपर भन्न सकिन्छ मानौं हिजोको समाजव्यवस्था र चेतनामा त्यस किसिमको विचार प्रवाह भयो रे, तर आजको परिस्थिति र चेतनामा पनि त्यसलाई त्यही रूपमा लिन, आदर्शयोग्य र अनुसरण गर्न उपयुक्त छैन र समय सान्दर्भिक छैन । वास्तवमा हाम्रा पूर्वीय दर्शन र परम्परा अन्तर्गतका चाडवाड, रीतिरिवाजहरूभित्र असंख्य राम्रा पक्ष छन् । त्यसमा भएका जीवनदायी, सकारात्मक र वैज्ञानिक पक्ष अनुसरण गर्न र आत्मसातीकरण गर्न कन्जुस्याइँ नगरी त्यहाँभित्रका नकारात्मक पक्ष, अवैज्ञानिक र अन्धविश्वासरूपी सन्देश प्रवाहका संस्कार र प्रथालाई बेहिच्किचाहट अस्वीकार गर्न सक्नुपर्छ । यो किताब त्यसैले पठनीय र संग्रहणीय छ ।"
'चिसो समाजमा विद्वान्हरू पनि सामुदायिकप्रभावमा आउँदा रहेछन्,"उसोभए नयाँ पुस्ताले कसलाई पढ्ने त ?अहिले अन्योलको अवस्था छ । जे गरे पनि हुने, मूल्यांकन नहुने । मनपरी छ । मूल्यांकनको परम्परै भएन ।"
कहाँ छ ब्राजिल ?,"ब्राजिली फुटबललाई भइरहेको चाहिँ के छ ? कोपा अमेरिका २०२४ खेल्न ब्राजिल अमेरिका जान त गएको थियो । तर, क्वाटरफाइनलमै रोकियो । अनि चाँडै घर पनि फर्क्यो । ब्राजिललाई त समूह चरणमै गाह्रो भएको थियो । अबको विश्वकपमा ब्राजिल छनोट भएन भने आश्चर्य नमाने हुन्छ । दक्षिण अमेरिकी छनोटमा ब्राजिललाई अप्ठ्यारै भइरहेको छ । अब त ब्राजिल फुटबलमा पुरानो ब्राजिल रहेन । ब्राजिलले खेल्दा जित्छ जस्तो पनि हुन छाडेको छ । ब्राजिली फुटबललाई कस्तो रोग लागेको छ, त्यो खोज्ने काम हुनेछ नै ।तर, अहिले विश्व फुटबलका दुई ठूला प्रतियोगिता भइरहेका छन्, ब्राजिल भने कहींकतै छैन । बरु सारा चर्चा कि स्पेनको छ, होइन भने अर्जेन्टिनाको । कि इंग्ल्यान्डको । कि कोलम्बियाको । युरोपेली फुटबलको सबैभन्दा ठूलो प्रतियोगिता युरो २०२४ को उपाधिका लागि स्पेन र इंग्ल्यान्ड भिड्दै छन् । कोपा अमेरिकातिर भने अर्जेन्टिना कोलम्बियासँग वारपारको भिडन्तमा हुनेछ । एकै दिन दुई ठूला फाइनल । दुई ठूला खेल । यो त एक जुगमा आउने चन्द्रग्रहण अथवा सूर्यग्रहण जस्तै पो रहेको छ ।जतिले पारखी आँखाले यी दुई प्रतियोगिता हेरेका छन्, तिनले अनुभव गरेकै हुनुपर्छ, फुटबल त असाध्यै फेरिएको छ अचेल । एक दशक अगाडिसम्म फुटबल जस्तो थियो, त्यो अब रहेन । अबको दुई वर्षमा जति बेला विश्वकप हुनेछ र यो सकिने पनि छ, विश्व फुटबलले कोल्टै फेर्नेछ । खेलाडीको पुस्ता हस्तान्तरण त हुनेछ नै, खासमा सबैभन्दा ठूलो परिवर्तन भनेको त वैचारिक हुनेछ । फुटबल किन र कसरी खेल्ने, त्यसमा परिवर्तन आउने छ । एक प्रकारले यसबीच अन्योलता छाउने छ । तर यसमै सुख पनि हुनेछ, फुटबललाई बुझ्दाको ।पहिलो युरोकै कुरा । अहिले युरोमा सबैभन्दा हटकेक केही छ भने त्यो स्पेन हो । स्पेनले अहिले जर्मन भूमिमा जसरी खेलिरहेको छ, त्यसलाई हेर्दा उसैले उपाधि जितोस् जस्तो लाग्न सक्छ । स्पेनले अहिलेसम्म छ खेल खेल्यो, यी छ वटै लगातार जितेको छ । जति खेल जसरी खेलेको छ, राम्रो खेलेको छ । प्रशिक्षक लुइस डे ला फुन्टेको टिम मजबुत देखिन्छ, आक्रमणमा पनि । रक्षामा पनि । सारमा भन्दा स्पेनले सुन्दर फुटबल खेलिरहेको छ । टिम नयाँ पनि छ । युवा खेलाडीले भरिभराउ छ । स्पेन ठूलठूला पहाड छिचोलेर फाइनल पुगेको हो, यो पनि बिर्सनुहुन्न ।समूह चरणमा स्पेनले इटाली, क्रोएसिया र अल्बानिया सम्मिलित समूह सजिलै जित्यो । तीन खेलमा पूरापूर नौ अंक । त्यसपछि सुरुमा जर्जियालाई पन्छायो । त्यसपछि उसले हराएको भनेको दुई ठूला हेभिवेटलाई हो । सुरुमा आयोजक जर्मनी । त्यसपछि फ्रान्स । सेमिफाइनलमा स्पेनले फ्रान्सको सामना गरेको हो, त्यहाँ एक खाले वैचारिक द्वन्द्व नै भयो । गोल गर्न बिर्सेको फ्रान्सका प्रशिक्षक डिडिएर डेसक्याम्पको दाबी थियो, जित्नु नै ठूलो हो, किन सबैलाई आकर्षक लाग्ने फुटबल खेल्नुपर्यो ? राम्रो खेलेर हार्नुभन्दा नराम्रो खेलेर जित्नुमा उनलाई ठीक लागिरहेको थियो ।फ्रान्सेली मिडियाले आफ्नो टिमको प्रदर्शनलाई लिएर खुलेर आलोचना गर्दा डेसक्याम्पको तिनीहरूलाई सल्लाह थियो, मज्जा आएन भने अर्कै खेल हेरे भइहाल्यो नि । स्पेनले राम्रो गरिरहेकै थियो । अन्त्यमा जित स्पेनकै भयो । फ्रान्सलाई मान्न कर लाग्यो नै, यो टिमले मैदानमा राम्रो खेल्नै सकेन । डेसक्याम्प पछि भनिरहेका थिए, सारा दोष उनकै टाउकोमा हाल्दा हुन्छ । कप्तान केयलिन एमबापे भनिरहेका थिए, खेल्नै सकिएन । नराम्रोसँग असफल भइयो । यता इंग्ल्यान्डले तय गरेको बाटो पनि लगभग यस्तै रह्यो, धलमल खाले ।तर, यो यात्रामा उसले खासै ठूला प्रतिद्वन्द्वीको भने सामना गर्नुपरेन, जस्तो स्पेनले गरेको थियो । केही त्यस्ता मोड पनि आएको थियो, जहाँबाट इंग्ल्यान्ड बाहिरिने खतरामै थियो । इंग्ल्यान्ड इंग्ल्यान्डले डेनमार्क, स्लोभेनिया र सर्बिया सम्मिलित समूह त जित्यो, तर दुई बराबरी खेले । भनेपछि एकै खेल मात्र जितेको थियो, इंग्ल्यान्डले समूह चरणमा । अन्तिम १६ मा स्लोभाकियाविरुद्ध इंग्ल्यान्ड हारबाट केही सेकेन्ड मात्रै टाढा थियो, बल्लतल्ल खेल उसकै पक्षमा रह्यो । स्विट्रजरल्यान्डविरुद्ध प्राप्त जित पनि टाइब्रेकरमा थियो ।पेनाल्टी सुटआउटमा जस्तै नतिजा पनि आउने डर हुन्थ्यो । नेदरल्यान्ड्सविरुद्ध सेमिफाइनलमा प्राप्त जितमा पनि इंग्ल्यान्डले संघर्ष गर्नै परेको थियो । जसरी इंग्ल्यान्डले खेलिरहेको छ, त्यसको पनि इंग्लिस मिडियाले चर्को आलोचना गरिहेको छ । इंग्लिस प्रशिक्षक गेराथ साउथगेट भने यसलाई सकेसम्म बेवास्ता गर्ने पक्षमा देखिएका छन् । उनी भन्दै थिए, इंग्ल्यान्डले अहिलेसम्म तय गरेको यात्रामा खुसी नहुने पनि के इंग्लिस समर्थक र ? इंग्ल्यान्डले जितिरहेकै छ, अगाडि बढिरहेकै छ, राम्रो खेल्न सकेन भनेर केको ल्याङल्याङ ?यस्तोमा युरोमा देखिएको वैचारिक माथापच्ची हो, राम्रो खेलेर जित्ने कि ? जसरी पनि जित्ने ? स्टार खेलाडी टिममा छ भन्दैमा धुक्क हुने कि टिम समग्रमा राम्रो बनाउने ? कहींकतै स्टार खेलाडी नै अचेल बोझ हुन थालेको त छैन ? जस्तो एमबापे नै । अझ धेरै हदसम्म क्रिस्टियानो रोनाल्डो नै । खासमा अबको फुटबलमा व्यक्तिगत धेरै स्टार खेलाडी देखिने छैन, किनभने अचेल फुटबल बढी टिममा केन्द्रित छ, एक खास खेलाडीमा होइन । एउटैलाई बढी महत्त्व दियो भने एमबापे जस्तै पो भइन्छ ।अब यहाँबाट कोपा अमेरिकातिर गइयो भने त्यहाँ दक्षिण अमेरिकी पाराको फुटबल यसपल्ट कमै देख्न पाइयो । लियोनल मेसीको अन्तिम कोपा अमेरिकामा जति प्रमुख खेलाडी छन्, ती सबै आफ्नो व्यावसायिक फुटबल युरोमा खेल्छन् । तिनीहरूलाई युरोपेली शैलीले नराम्रोसँग थिचिसकेको छ, अब उनीहरूले आफ्नो शास्त्रीय शैलीमा खेल्न पनि बिर्सिसके । अब त झन् यो युरोपेली शैली र यो दक्षिण अमेरिकी शैली भन्ने पनि रहेन । अब त पेप ग्वार्डिओला शैली जसरी गरेर व्यक्तिगत पारा पो बढी सुन्न पाइन्छ ।प्रशिक्षणमा ग्वार्डिओलाका पनि गुरु हुन्, मार्सेलो बिएल्सा । उनी मात्र होइन, धेरैका भन्दा धेरै प्रशिक्षकका प्रत्यक्ष अथवा अप्रत्यक्ष गुरु हुन्, उनी । अर्जेन्टिनी बिएल्सालाई अझ फुटबलका दार्शनिक भन्दा हुन्छ । उनकै नेतृत्वमा त कोपा अमेरिकामा उरुग्वेले खेलेको । अनि यही उरुग्वेसँग त हो, क्वाटरफाइनलमा ब्राजिल हारेको । उरुग्वे स्वयं भने सेमिफाइनलमा कोलम्बियासँग हार्यो । बिएल्साले ग्वार्डिओलाले जस्तो धेरै उपाधि जितेका छैनन् । अझ केही जितेन नै भन्दा हुन्छ, तर उनी आधुनिक फुटबलका महान् विचारक भने पक्कै हुन् ।यिनै बिएल्साले कोपा अमेरिका चल्दाचल्दै मिडियासामु गज्जब विचार पोखे । यसलाई विस्फोटक नै भन्दा हुन्छ । उनलाई लागिरहेको छ, जसलाई ब्युटिफुल फुटबल भनिन्छ, त्यो मर्दैछ । अबको फुटबल हेर्नमा कम आकर्षक हुन थालेका छन् । किनभने सबैलाई जित्नु छ र जितमै अर्थको लाभ पनि जोडिन्छ । उनको भनाइ थियो, यदि फुटबल सुन्दर भएन भने हेर्ने जत्तिकै भए पनि त्यो काम छैन । यो त व्यवसाय मात्रै हुन्छ । उनी के पनि मान्छन् भने फुटबल पाँच मिनेट बराबरको हाइलाइट्स होइन । फुटबल योभन्दा धेरै हो ।बिएल्साको भाषामा यो त संस्कृति हो, आफूलाई अभिव्यक्त गर्ने मैदानी भाषा हो । अझ ठूलो यो त कोही कसैको परिचय हो । यो नै रहेन भने के त फुटबल ? यसपल्टको युरो र कोपा अमेरिकालाई यी विचारसँग जोडेर हेर्दा एकखाले अन्योलता त देखिन्छ नै । यसलाई द्वन्द्व पनि भन्न सकिन्छ । अथवा मतभेद पनि । फुटबलका विद्यार्थीले भने यसमा सुखद् लिन सक्नुपर्छ, यसलाई नजिकबाट हेरेर । अनि बुझेर । यस्तोमा हेर्न होइन त, स्पेनविरुद्ध इंग्ल्यान्ड र अर्जेन्टिनाविरुद्ध कोलम्बियाबीचको फाइनल ?"
