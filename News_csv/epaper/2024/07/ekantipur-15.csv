शीर्षक,विवरण
सिंहदरबारमा ओलीको पुनरागमन,"ओली २०७२ असोज २४ मा पहिलो पटक प्रधानमन्त्री भएका थिए । उनको पहिलो कार्यकाल ९ महिनाको थियो । २०७३ साउन ९ मा राजीनामा दिएसँगै उनको कार्यकाल सकिएको थियो । तर, उनले अर्को सरकार गठन नहुँदा (साउन १९) सम्म प्रधानमन्त्रीको जिम्मेवारी सम्हालेका थिए ।प्रतिनिधिसभा निर्वाचन २०७४ मा एमाले र माओवादीले चुनावी गठबन्धन गरेका थिए । उक्त निर्वाचनबाट कम्युनिस्ट गठबन्धनले प्रतिनिधिसभामा झन्डै दुईतिहाइ सिट प्राप्त गर्यो र पार्टी एकताको घोषणा गर्यो । सोही जनमतका बलमा ओली संविधानको धारा ७६ (१) बमोजिम प्रतिनिधिसभामा बहुमत प्राप्त दलको संसदीय दलको नेताको हैसियतमा २०७४ फागुन ३ मा दोस्रो पटक प्रधानमन्त्री नियुक्त भएका थिए । सरकार सञ्चालन गर्दै जाँदा नेकपाभित्रै कलह उत्पन्न भयो । पार्टीभित्रै आफू अल्पमतमा पर्ने अवस्था आएपछि ओलीले २०७७ पुस ५ मा प्रतिनिधिसभा विघटन गरे । उक्त विघटनको विरोधमा पुष्पकमल दाहाल र माधव नेपाल समूह ओलीविरुद्ध आन्दोलनमै उत्रिए । त्यही विवादले नेकपा विभाजन भयो । एमाले र माओवादी एकताअघिको अवस्थामा पुगे । त्यसपछि पनि एमालेभित्र विभाजन आयो, माधवकुमार नेपाललगायतका नेताहरू अलग्गिए । एमालेबाट बाहिरिएपछि माधवकुमार नेपाल समूहले छुट्टै पार्टी एकीकृत समाजवादी गठन गर्यो । २०७८ वैशाख २७ मा प्रतिनिधिसभामा विश्वासको मतको सामना गरेका ओलीको पक्षमा बहुमत सांसद नउभिएपछि उनले दोस्रो पटक प्रधानमन्त्री पद गुमाए । संसद्मा सबैभन्दा ठूलो दलका नेता ओली नै थिए । संसद्को ठूलो दलको संसदीय दलको नेताको हैसियतले ओलीलाई तत्कालीन राष्ट्रपति विद्यादेवी भण्डारीले संविधानको धारा ७६ (३) बमोजिम संसद्को सबैभन्दा ठूलो दलको नेताका हैसियतमा २०७८ वैशाख ३० मा प्रधानमन्त्रीमा नियुक्त गरिन् । प्रधानमन्त्री नियुक्त भएको ३० दिनभित्र प्रतिनिधिसभाबाट विश्वासको मत लिनुपर्ने थियो । तर, विश्वासको मत प्राप्त गर्न नसक्ने भएपछि उनले प्रतिनिधिसभा दोस्रो पटक विघटन गरिदिए । २०७७ पुस ५ को विघटनविरुद्ध सर्वोच्च अदालतको पूर्णपाठ नआउँदै ओलीले २०७८ जेठ ८ मा दोस्रो पटक प्रतिनिधिसभा विघटन गरेका थिए । प्रतिनिधिसभाको दोस्रो विघटनविरुद्ध कांग्रेस सभापति शेरबहादुर देउवा, माओवादी अध्यक्ष पुष्पकमल दाहाल, त्यतिबेला एमालेका नेता माधवकुमार नेपाललगायत मुद्दा लिएर सर्वोच्च अदालत पुगे । सर्वोच्चले २०७८ असार २८ मा ओलीद्वारा भएको संसद् विघटनलाई असंवैधानिक ठहर गर्दै देउवालाई प्रधानमन्त्री नियुक्त गर्न परमादेश जारी गरेको थियो । उक्त परमादेशले ओली तेस्रो पटक सरकारको नेतृत्वबाट बाहिरिए भने देउवा २०७८ असार २९ मा बालुवाटार प्रवेश गरे । त्यसको तीन वर्षपछि एमाले अध्यक्ष ओली प्रधानमन्त्री बनेका छन् । कांग्रेस सभापति देउवाको समर्थनमा माओवादी अध्यक्ष दाहाललाई विस्थापित गर्दै ओली प्रधानमन्त्री नियुक्त भएका हुन् ।"
१५ वर्षे उमेरदेखि संगठित राजनीतिमा,२०४८ को आम निर्वाचनमा ओली झापा६ बाट प्रतिनिधिसभा सांसदमा पहिलो पटक निर्वाचित भएका थिए । २०५१ को मध्यावधि निर्वाचनमा झापा२ बाट निर्वाचित भएर उनी मनमोहन अधिकारी नेतृत्वको सरकारमा गृहमन्त्री बनेका थिए । सोही वर्ष उनलाई पार्टी संसदीय विभाग प्रमुखको जिम्मेवारी दिइएको थियो । २०५४ मा पार्टी छैटौं महाधिवेशनबाट स्थायी समितिमा निर्वाचित भएका उनले विदेश विभाग प्रमुखको जिम्मेवारी पाए । २०५६ को आम निर्वाचनमा झापा६ बाट निर्वाचित उनी संसद्मा प्रतिपक्षी दलको उपनेता बनेका थिए ।२०५९ को सातौं राष्ट्रिय महाधिवेशनमा पार्टीको आन्तरिक लोकतान्त्रीकरण र बहुपदीय प्रणाली सुरु गर्ने प्रस्ताव राखेका उनी स्थायी समिति सदस्य र विदेश विभाग प्रमुखमा पुनः निर्वाचित भएका थिए । २०६२६३ को जनआन्दोलनपछि पुनर्स्थापित संसद्बाट गिरिजाप्रसाद कोइराला नेतृत्वको सरकारमा उनी उपप्रधान तथा विदेशमन्त्री नियुक्त भएका थिए । २०६४ को पहिलो संविधानसभा निर्वाचनमा भने ओली पराजित भए । पार्टीको आठौं राष्ट्रिय महाधिवेशनमा पार्टी अध्यक्षमा लडे पनि झलनाथ खनालसँग पराजित भए । दोस्रो संविधानसभा निर्वाचन २०७० मा झापा ७ बाट निर्वाचित ओलीले पार्टी अध्यक्ष खनाललाई संसदीय दलको नेतामा पराजित गरी संविधानसभा तथा व्यवस्थापिका संसदीय दलको नेता निर्वाचित भए । त्यसपछिका दुई प्रतिनिधिसभा निर्वाचन २०७४ र २०७९ मा उनी झापा५ बाट विजयी भएका थिए । २०७१ साउनमा भएको एमाले नवौं महाधिवेशनमा माधवकुमार नेपाललाई पराजित गरेर ओली पहिलो पटक अध्यक्ष निर्वाचित भएका थिए । त्यसपछि निरन्तर पार्टी अध्यक्षको जिम्मेवारीमा रहेका उनी चौथो पटक मुलुकको कार्यकारी प्रमुख बनेका छन् ।
हत्या प्रयासबाट जोगिए अमेरिकी पूर्वराष्ट्रपति ट्रम्प,"२००३ को सेप्टेम्बर २० मा जन्मिएका क्रुक्सको यसअघि कुनै आपराधिक रेकर्ड नरहेको जनाइएको छ ।क्रुक्सका बुबा ५३ वर्षीय म्याथ्यु क्रुक्सले सीएनएनसँग कुरा गर्दै आफूले पछिल्लो वस्तुस्थितिबारे बुझ्ने प्रयास गरिरहेको बताएका छन् । क्रुक्स २०२२ मा बेथल पार्क हाईस्कुलबाट ग्य्राजुएट भएका थिए । हाम्रो विद्यालयले घटनाको अनुसन्धानका लागि अधिकारीलाई पूर्ण रूपले समन्वय गर्नेछ, स्कुलले जारी गरेको विज्ञप्तिमा उल्लेख छ । पिट्सवर्ग ट्रिवियुनरिभ्यु अखबारका अनुसार क्रुक्सले यसअघि नेसनल म्याथ एन्ड साइन्स इनिसिएटिभ बाट स्टार अवार्ड सहित ५०० अमेरिकी डलर पुरस्कारसमेत प्राप्त गरेका थिए ।अधिकारीहरूले घटनास्थलबाट एआर१५ बरामद भएको जनाएका छन् । उक्त हतियार क्रुक्सका बुवा म्याथ्युले कानुनतः खरिद गरेका जनाइएको छ । अर्धस्वचालित हलुका राइफल अमेरिकामा हुने धेरै सामूहिक गोलीकाण्डमा प्रयोग हुँदै आएकाले यसलाई अमेरिकाको राइफल पनि भन्ने गरिन्छ । सामान्यतः ५५६ एमएम राउन्ड फायर गर्ने राइफल नेटो मापदण्डको हो । अधिकारीहरूका अनुसार अर्धस्वचालित राइफल बोकेका क्रुक्सले घटनास्थलभन्दा केही परको एउटा अग्लो स्थानमा चढेर गोली प्रहार गरेका थिए । एफबीआईले एक विज्ञप्ति जारी गर्दै ट्रम्पमाथिको आक्रमणलाई हत्या प्रयास का रूपमा अनुसन्धान गरिरहेको जनाएको छ । एक पत्रकार सम्मेलनमा एफबीआईका फिल्ड अफिसर केभिन रोजेकले गोली प्रहारको घटनालाई ट्रम्पको हत्या गर्ने प्रयासका रूपमा लिइएको बताएका हुन् ।आफ्नो सामाजिक सञ्जाल ट्रुथ सोसियलमा ट्रम्पले गोलीले आफ्नो दायाँतर्फको कानको माथिल्लो भाग छेडेको जनाएका छन् । सुइय गरेको आवाज सुन्नेबित्तिकै मलाई केही गडबड भयो भन्ने लाग्यो । मेरो कानको छाला खुइल्याउँदै गोली गएको मलाई महसुस भयो, उनले लेखेका छन्, धेरै रगत बगेपछि बल्ल के भएको हो भन्ने थाहा पाएँ ।ट्रम्पले एक विज्ञप्ति जारी गर्दै आफूहरू उक्त घटनाबाट भयभीत नहुने बताएका छन् । उनले अमेरिकीहरूलाई एकताबद्ध रहन आग्रह गरेका छन् । अमेरिकी संसद्को एक निगरानी समितिले भने, अमेरिकालाई जवाफ चाहिएको भन्दै सिक्रेट सर्भिसका निर्देशकलाई सोधपुछका लागि बोलाएको जनाइएको छ । पेन्सिलभेनिया प्रहरीले गोली प्रहारको घटनापछि थप जोखिम भने नरहेको जनाएको छ । यद्यपि, उपराष्ट्रपति कमला ह्यारिसले आफ्नो चुनावी अभियान स्थगन गरेकी छन् । पेन्सिलभेनियामा भएको भयानक आक्रमणका कारण फ्लोरिडामा मंगलबारका लागि निर्धारित चुनावी अभियान स्थगित गरिएको जनाइएको हो ।अमेरिकामा राष्ट्रपति वा राजनीतिज्ञमाथि गोली प्रहारका घटना खासै नौला भने होइनन् । १७७६ मा स्वतन्त्र भएयता अमेरिकामा राष्ट्रपति, पूर्वराष्ट्रपति, उपराष्ट्रपति तथा राजनीतिज्ञमाथि गोली प्रहारका घटना भएका छन् । तीमध्ये केहीको मृत्यु भएको छ भने कोही घाइते भएका छन् । हालसम्म चार जना अमेरिकी राष्ट्रपतिको गोली प्रहारबाट हत्या भएको छ । अब्राहम लिंकन हत्या गरिएका पहिलो अमेरिकी राष्ट्रपति हुन् । १८०९ फेब्रुअरी १२ मा जन्मिएका लिंकनको १८६५ अप्रिल १४ मा हत्या भएको थियो । अमेरिकाको राजधानी वासिङ्टन डीसीस्थित फोडर््स थिएटरमा आवर अमेरिकन कजन नाटक हेर्न पुगेका लिंकनमाथि कलाकार जोन विल्क्स बुथले टाउकामा गोली प्रहार गरेका थिए ।त्यसलगत्तै लिंकनलाई बचाउन ९ घण्टासम्म प्रयास गरिएको भए पनि त्यो असफल भएको थियो । लिंकनको स्थानीय समयअनुसार आक्रमणको भोलिपल्ट बिहान निधन भएको थियो । अमेरिकाका १६ औं राष्ट्रपति लिंकनले गरेका सुधार तथा कतिपय निर्णयप्रति अभिनेता बुथलगायत समाजको एउटा वर्गमा ठूलो असन्तुष्टि थियो । जसका कारण योजनाबद्ध रूपमा उनको हत्या गरिएको थियो । विल्क्सको नेतृत्वमा सरकारका तीन प्रमुख व्यक्तित्वको सफाया गरेर कन्फेडरेट स्टेट अफ अमेरिका ब्युँताउन चाहन्थे ।त्यसका लागि विदेशमन्त्री विलियम एच सेवार्डको हत्याका लागि लेविस पावल र डेभिड हेराल्डलाई स्क्रेटरी अफ स्टेट र उपराष्ट्रपति एन्ड्रु जोन्सनको हत्याका लागि जर्ज एटजरोड्टलाई जिम्मा दिइएको थियो । तर, उक्त योजना पूर्ण रूपमा भने सफल हुन सकेन । विदेशमन्त्री सेवार्ड घाइते भए भने जोन्सनको हत्या गर्ने जिम्मा पाएकाले साहस जुटाउन नसकेको बताइएको थियो । लिंकनमाथि गोली प्रहार गरेपछि भागेका बुथ १२ दिनपछि प्रहरी कारबाहीमा मारिएका थिए । योजनामा संलग्न पावेल, हेराल्ड, एटजरोड्ट र मेरी सुराटलाई भने मृत्युदण्ड दिइएको थियो ।लिंकनले अमेरिकाको संविधानबाट दास प्रथा हटाएर सबैलाई स्वतन्त्र बनाएका थिए । त्यसका साथै, उनकै विवेकसम्मत निर्णयका कारण गृहयुद्धका कारण विभाजनको संघारमा पुगेको अमेरिका एकीकृत नै रह्यो । संघीय सरकारलाई बलियो बनाउन र अमेरिकी अर्थतन्त्रलाई आधुनिकीकरण गर्न लिंकनले ठूलो भूमिका खेलेका थिए ।त्यस्तै, अमेरिकाका २० औं राष्ट्रपति जेम्स ए गारफिल्डको पनि हत्या भएको थियो । १८३१ मा जन्मिएका गारफिल्ड १८८१ मार्च ४ मा राष्ट्रपति बनेका थिए । तर राष्ट्रपति बनेको चार महिना नहुँदै उनीमाथि गोली प्रहार गरिएको थियो । वासिङ्टन डीसीस्थित बाल्टिमोर एन्ड पोटोम्याक रेलरोड स्टेसन मा उनीमाथि गोली प्रहार भएको थियो । त्यसको साढे दुई महिनापछि १८८१ सेप्टेम्बर १९ मा उनको मृत्यु भएको थियो । गारफिल्डमाथि गोली प्रहार गर्ने चार्ल्स जे गुइटेउलाई एक वर्षपछि मृत्युदण्डको सजाय दिइएको थियो ।पदमा बहाल रहेकै बेला मारिने अर्का अमेरिकी राष्ट्रपति हुन् विलियम म्याककिन्ली । २५ औं अमेरिकी राष्ट्रपति म्याककिन्ली १८९७ मार्च ४ देखि १९०१ सेप्टेम्बर १४ सम्म राष्ट्रपति थिए । १८४३ जनवरी २९ मा जन्मिएका म्याककिन्लीको न्युयोर्कको बफेलोमा हत्या गरिएको थियो । दोस्रो कार्यकालका लागि निर्वाचित भएको ६ महिनापछि उनको हत्या भएको थियो । सर्वसाधारणसँग हात मिलाइरहेका बेला लिओन चोल्गोसले राष्ट्रपति म्याककिन्लीको पेटमा दुई पटक गोली प्रहार गरेका थिए । उनको एक सातापछि मृत्यु भएको थियो ।अमेरिकाका ३५ औं राष्ट्रपति जोन एफ केनेडीको पनि हत्या भएको थियो । १९१७ मे २९ जन्मिएका जोन एफ केनेडी ४३ वर्षको उमेरमा १९६० नोभेम्बर ८ मा अमेरिकी राष्ट्रपति निर्वाचित भएका थिए । १९६१ को जनवरी २० देखि राष्ट्रपतिको कार्यभार सम्हालेका केनेडीको १९६३ नोभेम्बर २२ मा हत्या गरिएको थियो । टेक्सास राज्यको डालसमा सार्पसुटर ली हार्भी ओस्वाल्डले गोली हानी केनेडीको हत्या गरेका थिए । उनी अमेरिकाका हालसम्मकै सर्वाधिक लोकप्रिय राष्ट्रपति मानिन्छन् । त्यस्तै, अमेरिकाका ३२ औं राष्ट्रपति फ्रांकलिन डी रुजभेल्टमाथि पनि हत्या प्रयास भएको थियो । मियामीमा भाषण दिइरहेका बेला उनलाई लक्षित गर्दै गोली प्रहार गरिएको थियो । घटनामा रुजभेल्टलाई केही नभए पनि सिकागोका मेयर एन्टन सर्माक मारिएका थिए ।३३ औं राष्ट्रपति हारी एस ट्रुमन पनि हत्या प्रयासबाट जोगिएका थिए । राष्ट्रपति कार्यालय ह्वाइटहाउसमा बसिरहेका बेला उनीमाथि आक्रमण गरिएको थियो । आक्रमणमा ह्वाइटहाउसका एक प्रहरी र आक्रमणकारी मारिएका थिए । अमेरिकाका पूर्वराष्ट्रपति गेराल्ड फोर्ड भने दुई पटक हत्या प्रयासबाट जोगिएका थिए । ३८ औं राष्ट्रपति फोर्डलाई १९७५ मा केही साताभित्रै दुई पटक मार्ने प्रयास भएको थियो ।त्यस्तै, अमेरिकाका ४० औं राष्ट्रपति रोनाल्ड रेगनमाथि १९८१ मा मार्च ३० मा रेगनमाथि गोली प्रहार भएको थियो । वासिङ्टनस्थित हिल्टन होटलको कार्यक्रमबाट फर्कंदै गर्दा रेगनमाथि जोन हिंकली जुनियरले गोली प्रहार गरेका थिए । गोली प्रहारका कारण राष्ट्रपति रेगन घाइते भएका थिए । हिंकलीले प्रहार गरेका ६ राउन्ड गोलीमध्ये रेगनलाई एउटा मात्र लागेको थियो । उनी जर्ज वासिङ्टन युनिभर्सिटी अस्पतालमा १२ दिनको उपचारपछि काममा फर्किएका थिए । त्यस्तै, अमेरिकी राष्ट्रपति जर्ज डब्लु बुसमाथि २००५ मा जर्जियामा हत्या प्रयास भएको थियो ।(एजेन्सीहरूको सहयोगमा)"
निजी जागिर छाड्दै धमाधम लोक सेवा,"विज्ञापन हजारमा, आवेदन लाखौंमा लोक सेवा आयोग होस् वा अन्य कुनै पनि सरकारी निकाय । विज्ञापनमा मागभन्दा सयौं गुणा आवेदन पर्ने गरेको तथ्यांक छ । सरकारी सेवामा माथिल्लो तहको योग्यता भए पनि तल्लो तहमा पनि आवेदन दिनेहरूको संख्या निकै छ । बर्सेनि लाखौंको आवेदन परेको आयोगको तथ्यांकले पनि पुष्टि गर्छ । ०७८७९ मा ३ हजार ७ सय २७ पदका लागि ३ लाख ६५ हजार ४ सय ३४ को आवेदन परेको थियो । जसमध्ये निजामतीतर्फ २ हजार ६ सय ७२ जना उम्मेदवारहरू स्थायी नियुक्तिका लागि सिफारिस भएको आयोगको तथ्यांक छ । ०७९ र ८० मा ३ हजार ३ सय ५७ पदका लागि गरिएको विज्ञापनमा ४ लाख ८३ हजार २ सय ३ दरखास्त प्राप्त भएको थियो । अघिल्ला वर्षको विज्ञापनसहित गरेर निजामती सेवातर्फ ३ हजार ६ सय ७५ जना उम्मेदवार स्थायी नियुक्तिका लागि सिफारिस भएको तथ्यांकले देखाउँछ ।"
बालकोटको बार्दलीबाट बालुवाटार फिर्ता,"(काठमाडौं)सर्वोच्च अदालतको परमादेशबाट पदमुक्त भएपछि बालुवाटारबाट बालकोट निवास पुगेका केपी शर्मा ओलीले २०७८ असार ३० मा बार्दलीबाट रोषपूर्ण भाषण गर्दै भनेका थिए जनादेशबाट होइन, जालीझेलीहरूको जालझेल, कपट, षड्यन्त्रस्वरूप जनतामा जान नदिएर अदालतबाट प्रधानमन्त्री तोक्ने गलत नजिर स्थापित गरी हटाइयो ।तीन वर्षअघि बालुवाटारबाट ओलीलाई बालकोटको बार्दलीमा पुर्याउने भूमिका खेल्नेमध्येका एक थिए, कांग्रेस सभापति शेरबहादुर देउवा । ठीक तीन वर्षपछि आफैंले जालीझेली करार गरेका तिनै देउवाको साथसमर्थनमा ओली आइतबार प्रधानमन्त्री नियुक्त भएका छन् । बालकोटबाट फेरि सिंहदरबारको यात्रा तय गर्दै गर्दा ओलीलाई विगतकै जस्तो करिबकरिब दुईतिहाइनिकट समर्थन जुट्ने देखिएको छ । फरक यत्ति छ, २०७४ मा ओलीलाई आफ्नै पार्टी नेकपाको बहुमतसहितका दलहरूको समर्थन थियो । अहिले आफ्नै दलचाहिँ खुम्चिएको छ, संसद्को पहिलो ठूलो दल कांग्रेसको बलियो साथ छ ।२०७२ मा संविधान बनेपछि सत्ता र विपक्ष दुई कित्तामा पुगेका कांग्रेस र एमाले ९ वर्षपछि फेरि सत्ता सहयात्रामा जोडिएका हुन् । यो यात्राको पहिलो ड्राइभ ओलीले गर्दै छन् भने डेढ वर्षपछि आउने बिसौनीबाट कांग्रेसका शेरबहादुर देउवा उक्त सिटमा बस्ने समझदारी छ ।दुई दलको समझदारी व्याख्या गर्दै एमाले महासचिव शंकर पोखरेलले अघिल्लो साता कान्तिपुरसँग भनेका थिए, संविधान कार्यान्वयनमा देखिएका जटिलताहरूको हल गर्नेसम्मको अवधिसम्म केपी ओली प्रधानमन्त्री बन्नुहुन्छ । जटिलता हल भइसकेपछि त्यसलाई कार्यान्वयन गर्ने समयको नेतृत्व शेरबहादुर देउवाले गर्नुहुन्छ । संसदीय प्रणालीमा पहिलो र दोस्रो ठूलो दल विरलै सत्ताको एउटै डुंगा चढ्छन् । तर नेपालमा विगतमा यस्तो अभ्यास भइसकेकाले कांग्रेसएमालेको यो यात्रा नौलो होइन । कांग्रेसएमाले ९ वर्षपछि फेरि जोडिनुमा संविधान संशोधनको तन्तु ले काम गरेको छ । कांग्रेसएमालेबीच गत असार १७ मा भएको सहमतिमा संविधान संशोधनको मुख्य कार्यभार पूरा गर्ने भन्दै सत्ता सहयात्राको समझदारी छ । राजनीतिक स्थिरताका लागि चुनाव प्रणाली संशोधनलगायतका मुद्दा यो समझदारीमा जोडिएका छन् । साना दलहरूको सत्ता बार्गेनिङ अन्त्य गर्नुपर्ने र राजनीतिक स्थिरताका लागि दलहरू बलियो हुने कानुनी आधार खडा गर्नुपर्ने दुई दलीय समझदारी छ ।२०७८ मा सत्ता बहिर्गमनपछि ओली र एमालेलाई निकै ठूलो धक्का लाग्ने अनुमान थियो । सुरुमा नेकपा र त्यसपछि एमाले विभाजनको असर २०७९ को चुनावमा देखियो तर जुन तहको अनुमान थियो, त्यत्रो धक्काचाहिँ एमालेलाई भएन । कांग्रेसमाओवादीएसलगायतका दलको चुनावी मोर्चाबन्दीलाई चिर्दै प्रतिनिधिसभामा ७९ सिटका साथ दोस्रो ठूलो दलका रूपमा उपस्थित भएपछि एमालेलाई फेरि सत्तामा फर्कने ढोका खुलेको हो ।सुरुमा आफूलाई प्रधानमन्त्रीबाटै हटाउन भूमिका खेलेका माओवादी अध्यक्ष पुष्पकमल दाहाललाई बालकोटको बार्दलीमै बोलाएर सहमति गरी प्रधानमन्त्री बनाउँदै ओलीले २०८० पुस १० मा माओवादीलाई सत्तामा प्रवेश गराए । त्यसपछि एक वर्ष विपक्षमा बसी पुनः गत फागुनमा माओवादीसँगै सत्ता सहकार्य गर्न पुगे । तर पछिल्लो १८ महिना तेस्रो ठूलो दल माओवादीले गठबन्धन फेर्दै सत्ताको स्वाद मात्र लिने गर्न थालेपछि ओलीले कांग्रेससँग सहकार्यको हात अघि बढाए । यो कोणबाट हेर्ने हो भने आफूविरुद्ध परमादेश जारी गराउन भूमिका खेलेका दाहाल र देउवालाई पछिल्लो तीन वर्षमा ओलीले क्रमशः प्रयोग गर्दै अहिले आफ्नै हातमा सत्ताको बागडोर फिर्ता ल्याएका छन् ।२०७४ को प्रतिनिधिसभा र प्रदेशसभा चुनावमा वाम गठबन्धनको नेतृत्व गर्दै देश दौडाहामा निस्कँदा ओलीले जनसभाहरूमा भन्ने गर्थे, बहुमत पाए राजनीतिक स्थिरता कायम गर्छौं, विकास र समृद्धिको मूल फुटाउँछौं । यही नाराको बलमा चुनावमा एमाले र माओवादी गठबन्धनलाई जनताले बहुमत दिएका थिए । त्यही बहुमतका बलमा प्रधानमन्त्री बनेका ओली आफैंले प्रतिनिधिसभा विघटन गर्ने प्रयास दुई पटक गरे । संविधानमा नै नभएको प्रावधानमा टेकेर संसद् विघटन गर्ने ओलीको कदमका कारण अहिले पनि उनीमाथि ठूलो प्रश्न एउटा तप्काले उठाइरहेको छ ।प्रतिनिधिसभामा गत शुक्रबार विश्वासको मत लिने क्रममा माओवादी अध्यक्ष दाहालले पनि त्यही प्रसंग उठाएका थिए । अहिले संविधान संशोधनको कार्यभार लिएर प्रधानमन्त्री बन्दै गर्दा विगतका उपलब्धि त गुम्ने होइनन् भन्ने प्रश्न उठिसकेका छन् । यस्ता प्रश्नको व्यावहारिक र सन्तुलित जवाफ ओलीले आफ्नो कामबाट कसरी दिन्छन्, धेरैको नजर त्यसमा छ ।२०७२ मा पहिलो पटक ९ महिना प्रधानमन्त्री बन्दा ओलीको राजनीतिक उचाइ बढेको थियो । संविधान जारी गरेपछि भारतले लगाएको नाकाबन्दीको उनले डटेर सामना गरेका थिए । त्यही बेला पाएको सहानुभूति २०७४ को प्रतिनिधिसभा र प्रदेशसभाको चुनावमा ओलीका लागि शक्ति आर्जन गर्ने अस्त्र बनेको थियो ।इतिहास पल्टाउने हो भने २०१५ मा बीपी कोइरालाको सरकारपछि पहिलोपल्ट यति धेरै जनमत बोकेको सरकारको नेतृत्व गर्ने अवसर ओलीलाई २०७४ मा मिलेको थियो । तर उनले जनमत र अवसरलाई पर्याप्त सदुपयोग गर्न सकेका थिएनन्, जसका कारण ओलीको हातबाट सत्ता गुमेको थियो ।शक्तिशाली र ठूलो जनाधार भएको पार्टी सुरुमा नेकपा र त्यसपछि एमालेमा विभाजन पनि आयो । पार्टीभित्रको आन्तरिक कलह चर्कंदा ओली संसद् विघटनको बिन्दुमा समेत पुगे ।संसद् विघटनलाई ओलीले एमाले सिध्याउने खेल भएकाले चालिएको कदमका रूपमा पार्टीमा पटक पटक ब्रिफिङ गर्दै आएका छन् । पूर्वराष्ट्रपति विद्यादेवी भण्डारीले पनि हालै कान्तिपुरलाई दिएको अन्तर्वार्तामा जनताको बहुदलीय जनवाद का पक्षधरमाथि वैचारिक दमनचक्र चलाउन खोजिएपछि तत्कालीन प्रधानमन्त्री संसद् विघटन गरी नयाँ जनादेशमा जाने निष्कर्षमा पुगेको बताउनुले पनि त्यो थप पुष्टि हुन्छ ।विगतमा पनि करिब दुईतिहाइ निकटको सरकार हुँदा ओलीका लागि धेरै अनुकूलता थिए । उनी करिब दुईतिहाइनिकट बहुमत भएको दलका एक नम्बर अध्यक्ष थिए । आफूअनुकूलका मन्त्रीहरू थिए । पाँच वर्षको जनादेश लिएर आएको बलियो सरकारलाई निजामती प्रशासनले पनि नटेर्ने अवस्था थिएन तर ओलीले आफूमा शक्तिकेन्द्रित गर्ने अभ्यास गर्दा सुरुमै उनीमाथि आलोचनात्मक मत बन्न थालेको थियो ।ओलीले आफ्नै शक्ति र अनुकूलता ख्याल नगर्दा बिस्तारै उनी पार्टीभित्रैको पंक्तिबाट शंकाको घेरामा परेका थिए । त्यही शंकाको आयतन बढ्दा सत्ता गुमेको थियो । तीन वर्षपछि अहिले प्रधानमन्त्री बन्दा ओली संविधान संशोधनको मूल राजनीतिक समझदारीको जगमा सिंहरदरबारको चौथो यात्रा सुरु गर्दै छन् । ओलीका लागि यो यात्रा चुनौतीरहित भने छैन ।पटक पटकको सत्ता गठबन्धन फेरबदल, आर्थिक मन्दी, सामान्य रोजगारीका लागि विदेशिनुपर्ने बाध्यता, शिक्षा, स्वास्थ्यका क्षेत्रमा मौलाउँदो विकृतिलगायतका कारण राजनीतिक दल, नेता र प्रणालीमाथि नै आमनागरिकको वितृष्णा बढेको छ । यस्तो अवस्थामा तत्कालै नागरिकमा आशा जगाउने खालको आत्मबल सरकारले भर्नुपर्नेछ । सोमबार शपथग्रहणपछि उनले बनाउने मन्त्रिपरिषद्को अनुहारबाटै एउटा परीक्षा सुरु हुनेछ ।त्यसबाहेक संविधान संशोधनका लागि कुन मुद्दा कसरी अघि बढाउने ? चुनाव प्रणाली कस्तो बनाउनेलगायतका विषय बहसमा प्रवेश गराउने हो भने त्यसले अन्य राजनीतिक मुद्दाहरू पनि तानिन सक्छ । संविधान जारी गर्दा जुन खालको सकस थियो, अहिले संशोधनमा पनि त्यो जटिलता नआउला भन्न सकिन्न । किनकि संविधानमा विमति राख्नेहरूका माग अहिले पनि कतै न कतै अस्तित्वमा छन् । संशोधनको ढोका खुल्नेबित्तिकै ती पुनर्जागृत हुन सक्छन् ।अहिले पनि ओलीका लागि करिब दुईतिहाइ पुग्ने सम्भावना छ । तर विगतमा आफ्नै पार्टीको एकल बहुमतसहितको दुईतिहाइ थियो । अहिले आफ्नो पार्टीको बहुमत छैन । त्यसैले सत्ता टिकाउनका लागि कांग्रेससँग निकट सहकार्य गर्नुपर्ने बाध्यता छ । कार्यशैलीमा कुनै पनि बेला शंका उब्जिए कांग्रेससँग सहकार्य टुट्ने जोखिम रहन्छ । किनकि प्रतिनिधिसभामा अहिले पनि तेस्रो ठूलो दलसहित मिल्दा कांग्रेसले नै प्रधानमन्त्री पाउन सक्ने सुविधा बाँकी नै छ । त्रिशंकु संसद्मा दलहरूको पोजिसन मौसमभन्दा छिटो बदली हुन सक्छ । संविधान र व्यवस्थाकै रक्षा र राजनीतिक स्थिरताको नारासहित गठबन्धन बनेकाले तत्काल त्यो तहमा नपुग्ला भन्ने शंकाको सुविधा मात्र छ ।ओलीका लागि यस पटक सबैभन्दा अनुकूल भनेको पार्टी हो । एमालेभित्र अब उनको योजना र विचारमा विमति राख्ने कोही पनि छैनन् । विगतमा ओलीले गरेका काममा विमति राख्नेहरू पार्टी नै विभाजन गरेर बाहिरिइसकेका छन् । अहिले एमालेमा भएका सबै नेता ओलीले जे भने त्यही गर्छन् । कार्यकर्ता पंक्तिमा पनि ओलीको एकछत्र छ । कमरेड केपी ओली पार्टी पंक्तिभित्र अब केपी बा मा रूपान्तरित भइसकेका छन् । त्यसैले यस पटक उनलाई पार्टीबाट भने कुनै अवरोध हुने छैन ।यसबीचमा ओलीले सामाजिक समूहदेखि युवा र बालबच्चासम्ममा आफूलाई जोड्न खोजेका छन् । बालकोटमै गीतसंगीत कार्यक्रमदेखि एलओडी डिस्कोमा प्रवेश, सामाजिक सञ्जालमा सकारात्मक सन्देश दिने सामग्रीसहित युट्युब च्यानल सञ्चालन गर्नेसम्मका काम त्यसैका केही प्रतिनिधि उदाहरण हुन् । यस्ता सम्पर्क र संवादले पक्कै पनिओलीलाई युवादेखि वृद्धसम्मले राखिराखेको आकांक्षा बुझ्न मद्दत गरेकै होला ।चुनावपछि गत वर्ष एमालेले बैतडीको झुलाघाटदेखि पाँचथरको चिवाभन्ज्याङसम्म मध्यपहाडी राजमार्गमा यात्रा पनि गर्यो । जुन यात्रामा ओली आफैं सक्रिय सहभागी भए । प्रधानमन्त्री नियुक्त हुनुअघि शुक्रबार बिहान ओलीले त्यही यात्राका क्रममा आफ्नो जन्मघर तेह्रथुमको इवामा दुई बालिकालाई अगाडि राखेर खिचेको फोटो फेसबुकमा पोस्ट गर्दै लेखेका छन् यस्ता तस्बिरले मलाई आफू कहाँबाट आएँ र अब कहाँ जानु छ भन्ने ज्ञात गराउँछ । पश्चिम बैतडीदेखि पूर्व पाँचथरसम्मको यात्राका क्रममा सुनेका सबै आवाज दोहोर्याएर सम्झिइरहेको छु । अब उनले सम्झेका कुरालाई कार्यान्वयन कसरी गर्छन् ? सोमबार शपथसँगै सुरु हुने उनको कामले देखाउनेछ ।"
ठूलो शक्तिसँगै प्रधानमन्त्रीलाई प्राप्त झन् ठूलो जिम्मेवारी,"संसदीय राजनीतिमा विरलै हुने घटनाक्रमका रूपमा प्रतिनिधिसभाका दुई ठूला दल कांग्रेस र एमालेको सत्ता सहयात्रा सुरु भएको छ । यद्यपि नेपालमा दुई ठूला दल मिलेर सरकार बनाएको यो पहिलो पटक होइन । २०४६ को जनआन्दोलनपछि पहिलो संविधान निर्माणका क्रममा, २०५६ को आम निर्वाचनको पृष्ठभूमिमा, २०६३ को जनआन्दोलनपछि सर्वदलीय सरकार बनाउँदा तथा २०७० को निर्वाचनपछि संविधान निर्माणको क्रममा दुई ठूला दल मिलेर सरकार चलाएका छन्, यस्ता सहयात्राले मुलुकलाई नयाँ दिशा प्रदान गरेका नजिर छन् । यसपालि राजनीतिक अस्थिरताको दिक्कलाग्दो चक्र समाप्त गर्ने भनेर उनीहरू मिलेका छन्, त्यसैले शंकाको सुविधा पाएका छन् जसको परीक्षा सुरु भएको छ ।देशको राजनीतिका लागि न कांग्रेस, एमाले नयाँ हुन् न प्रधानमन्त्रीका रूपमा केपी शर्मा ओली । २०७२ मा पहिलो पटक प्रधानमन्त्री बन्ने अवसर पाएका ओली एक दशकमा चौथो पटक देशको कार्यकारी प्रमुख बन्दै छन् । दुई ठूला दलको गठबन्धन र नवनियुक्त प्रधानमन्त्री ओलीका पाला देशले निकै ठूलो छलाङ मार्छ भनेर जनता धेरै महत्त्वाकांक्षी छैनन् । अपेक्षा के छ भने राजनीतिक, आर्थिक र सामाजिक रूपमा राष्ट्रिय आत्मबल निरन्तर जति खस्कँदो छ, त्यसलाई रोक्न सके मात्र पनि गठबन्धन र प्रधानमन्त्री सफल भएको मानिनेछन् । किनकि, सत्ता साझेदारी गर्ने तर विश्वास नगर्ने, विकास आयोजनाको घोषणा गर्ने तर कार्यान्वयन नगर्ने र आर्थिक प्रगतिका प्रक्षेपण गर्ने तर लेखाजोखा नगर्ने प्रवृत्तिले राजनीतिक प्रणालीप्रतिको विश्वास ऋणात्मक बनाएको छ । आँकडा मात्र होइन, आत्मविश्वास पनि ओरालो लागेको यो घडीमा चमत्कारभन्दा पनि सुधारका ससाना योजनाको महत्त्व छ जसको कार्यान्वयन संवेदनशील रूपमा हुन जरुरी छ । नयाँ सरकारले जिम्मेवारी सम्हाल्दै छ तर पुरानै आर्थिक समस्या गहिरा छन् । निजी क्षेत्रको मनोबल खस्किएको छ, लगानी गर्न कोही उत्सुक छैन । त्यसैले बैंक तथा वित्तीय संस्थामा कर्जा लगानी गर्न मिल्ने करिब ८ खर्ब रुपैयाँ थुप्रिएको छ । फलस्वरूप रोजगारीका अवसर संकुचित भएका छन्, स्वरोजगारमा अनुकूल वातावरण छैन । निर्यात बढाउन नसकेर वार्षिक व्यापार घाटा १४ खर्बभन्दा माथि पुगेको छ । वैदेशिक सहायता र लगानी अत्यन्तै न्यून मात्रामा भित्रिन सकेको छ । सार्वजनिक ऋण २४ खर्ब नाघेको छ जसले पछिल्ला वर्षहरूमा लगातार पुँजीगत खर्चभन्दा बढी बजेट सार्वजनिक ऋणको किस्ता तिर्न वित्तीय व्यवस्थापनका रूपमा विनियोजन गर्नुपरेको छ । राष्ट्रिय गौरवका भनिएका आयोजना पनि अलपत्र छन्, राष्ट्रिय राजमार्गमा आधा दशकभन्दा लामो समयदेखि धूलो उडिरहेको छ । शिक्षा, स्वास्थ्य, यातायात सेवा अस्तव्यस्त छन् । एसईई र कक्षा १२ को परीक्षामा आधाजसो विद्यार्थी फेल भइरहेका छन् । यी समग्र पृष्ठभूमिमा सबैभन्दा डरलाग्दो विषय के भने शासनमा जो आए पनि केही हुँदैन भन्ने अनुभूति बढ्दो छ । विभिन्न पेसाव्यवसायमा पहिचान बनाइसकेका मात्रै होइन, भर्खरै विद्यालय तह पार गरेका किशोरकिशोरीसमेत मुलुकको भविष्यप्रति आशावादी नभएर देश छाड्न आतुर देखिएका छन् । यो आम निराशालाई आशामा फर्काउने चुनौती नयाँ सरकारको काँधमा आइपुगेको छ ।देशका दुई ठूला दल मिलेपछि दुईतिहाइभन्दा बढी मत उनीहरूको वरिपरि जम्मा भएको छ । तर, राजनीतिमा जति ठूलो शक्ति प्राप्त हुन्छ, त्यति ठूलो जिम्मेवारीको अनुभूति अपरिहार्य हुन्छ । हुन त निवर्तमान सरकार राजनीतिक रूपमा खासै बलियो थिएन तर शासनमा जेजस्तो स्वेच्छाचारी अभ्यास गर्यो, त्यसले पनि आम मनोविज्ञान असन्तुलित बनाएको छ । कुनै पनि संस्था वा व्यक्तिमाथि जस्तो पनि आरोप लगाउने, त्यसलाई प्रमाणित गर्नु नपर्ने र जवाफदेहिता पनि नरहने स्थिति अरूले मात्र होइन, राज्य संरचनाको नेतृत्वमै पुगेका व्यक्तिहरूले प्रवर्द्धन गरे । यो सारा स्टन्टबाजी बाट उनीहरूलाई क्षणिक आत्मरति मिले पनि जनमानसमा चरम निराशा र चरम उन्माद सञ्चार भएको छ । यसको मनोवैज्ञानिक उपचार गर्नका लागि राज्य संयन्त्रलाई आफ्नो क्षेत्राधिकारप्रति संवेदनशील, कानुनप्रति इमानदार र अनुसन्धानप्रति गम्भीर हुन निर्देशित गर्नुपर्नेछ जसले गर्दा व्यक्तिविशेषको लहड होइन, विधिविधान प्रभावशाली बनोस् । ओलीले दोस्रो पटक प्रधानमन्त्री बन्दा पनि बलियो सरकारको नेतृत्व गर्न पाएका थिए । त्यति बेला उनले जिम्मेवारीबोधभन्दा बढी अहम् देखाएको र अभूतपूर्व अवसर गुमाएकामा अद्यापि आलोचना हुने गर्छ । संसद् विघटनजस्ता कतिपय गलत कदम चाल्न उनी अग्रसर भए । त्यो अप्रिय विगतबाट पाठ सिकेर उनले अहिले संयमपूर्ण भूमिका पूरा गर्नेछन् भन्ने अपेक्षा देशले गरेको छ । किनकि नागरिकलाई उत्तेजित पार्ने, असान्दर्भिक कुरामा विभाजित गर्दै अलमल्याउने, ठूल्ठूला सपनाको चर्चा गर्ने र ससाना समस्या पनि सम्बोधन नगर्ने अनन्त शासकीय विरासत अब अन्त्य हुनुपर्छ । राज्य संयन्त्रको सार्वजनिक सेवा प्रवाह क्षमताको विकास गर्दै विधि विधान, प्रणाली र समग्र देशपछि भरोसा जगाउन ढिलाइ भइरहेको छ ।सत्तामा दुई ठूला दलको साझेदारी सामान्य होइन, यो असामान्य मिलनको औचित्य पुष्टि गर्ने जिम्मेवारी पनि ओलीको काँधमा छ । हो, कतिपय बेला ठूलो जिम्मेवारी पूरा गर्ने सर्तसहित ठूला दलको मिलनलाई शंकाको सुविधा प्राप्त हुन्छ । तर, दलीय स्वार्थको व्यवस्थापनमा संयमित र सार्वजनिक आकांक्षाको सम्बोधनमा स्पष्ट नभएमा यस्तो गठबन्धन प्रत्युत्पादक पनि हुन सक्छ । ठूला दल मिलेको मौकामा सुशासनको सरोकारवालालाई बेवास्ता गर्ने, विगतका भ्रष्टाचार र अनियमितताका काण्डलाई ढाकछोप गर्ने र भविष्यका योजनाप्रति उदासीन हुने हो भने नागरिकको निराशा झन् ठूलो आक्रोशमा परिणत हुनेछ । बालुवाटार र सिंहदरबारमा गोप्य तथा एक्लाएक्लै भेटेर नियुक्तिकै मोलमोलाइ हुने, आरोपितमाथि अनुसन्धान नगरी भाषणबाटै सफाइ दिने र उपलब्धिबिनाका भाषणबाजीमै रमाउने हो भने कांग्रेसएमाले मिलनको राजनीतिक ब्रह्मास्त्र पनि असफल हुनेछ नै, यसले मुलुकलाई अर्को अराजकतातिर घचेट्नेछ । त्यस्तो कुनै पनि दुर्घटनाबाट देशलाई जोगाउन दुई ठूला दल र प्रधानमन्त्रीले पारदर्शितालाई मूल मन्त्र बनाउनु आवश्यक छ । अहिले कांग्रेस र एमाले कुनकुन सर्तमा मिलेका हुन्, सम्झौताका बुँदा के हुन् र आगामी मार्गचित्र के हो ? यी विषय अहिले नै सार्वजनिक हुनुपर्छ । किनकि देशलाई शासन गर्ने सहमतिका बुँदा देशलाई लुकाउन मिल्दैन । दुई दलले बनाउने योजना र लिने निर्णयमाथि आफ्नो मत राख्ने संवैधानिक हक नागरिकलाई छ । अधिकार प्राप्त र जागरुक नागरिक तथा जिम्मेवार र जवाफदेही राज्यबीचको रचनात्मक संवादले मात्र मुलुकको समृद्धिको यात्रा सुनिश्चित हुन्छ ।"
अग्रज स्रष्टाको अवमूल्यन गर्न मिल्छ र ?,"कान्तिपुरको कोसेलीमा शनिबार प्रकाशित विद्वान् जगदीशचन्द्र रेग्मीसँग गरिएको कुराकानीको अंश पढ्न पाइयो । लिच्छवि संस्कृति, नेपालको धार्मिक इतिहासलगायत दुई दर्जनभन्दा बढी कृतिका स्रष्टा यस्ता विशिष्ट विद्वान्का विषयमा जानकारी प्रकाशमा ल्याउनुहुने फणीन्द्र संगम र दीपक सापकोटालाई साधुवाद छ ।संवादमा अग्रज स्रष्टाहरूको विषयमा अभिव्यक्त धारणाचाहिँ विवादरहित देखिँदैन । उहाँले धनवज्र वज्राचार्यलाई साम्प्रदायिक, नयराज पन्तलाई चेलाहरूसँग झगडा गर्ने, महेशराज पन्तलाई घमण्डी, ज्ञानमणि नेपाललाई अस्पष्ट किताब लेख्ने, दिनेशराज पन्तलाई पैसाका लागि हिँड्ने भनेर प्रतिक्रिया दिनुभएको छ । अझ ऐतिहासिक शिरोमणि बाबुराम आचार्यका बारेमा त कतिसम्म भन्नुभएको छ भने युनिभर्सिटीमा एक पटक कुरा उठ्यो बाबुराम आचार्यका किताब कोर्समा राख्नुपर्छ । मैले हुन्न भनें । नयाँ पुस्ताका एक जना विद्वान्बारे चाहिँ उहाँले यतिसम्म नै भनिदिनुभएको छ, प्रत्युष वन्तको नाममात्रै ठूलो हो, काम गञ्जागोल । यी सबै विद्वान्हरूका विषयमा यसरी दिइएको प्रतिक्रियालाई पढ्दा पाठकको मनमा यही सन्देश त पुग्यो होला यस देशमा इतिहासकार भनेको एक जना जगदीशचन्द्र रेग्मी मात्रै हुन् अरूचाहिँ हावा रहेछन् । मानिस अच्युत हुने होइन, अवश्य पनि उसका कमीकमजोरी हुन्छन् । परन्तु उसले केकस्तो परिस्थितिमा समाजमा आफ्ना सिर्जना दिन सकेको छ भन्ने विषयमा पो बहस हुनुपर्ने हो । उनीहरूको व्यक्तिगत जीवनसँग पाठकलाई के मतलब ! कृतिसँग हो नि मतलब हुने त । भन्न त जगदीशचन्द्र रेग्मीकै विषयमा पनि मानिस भन्ने गर्छन् नि लिच्छविकालको एउटै नयाँ शिलापत्र पत्ता लगाएको छैन, लिच्छविकालको एउटै अभिलेखको अनुवाद एवं व्याख्या गरी प्रकाशित गरेको छैन । तैपनि अरूले नै प्रकाशित गरिदिएका अभिलेखहरूको अध्ययनका भरमा लिच्छविकालको इतिहास लेखनमा ख्याति पाउन सफल भाग्यमानी इतिहासकार भनेर । यसो भने पनि वास्तविकता त अलि फरक छ नि, ५५ वर्ष पहिले सीमित स्रोत एवं साधन भएको समयमा लिच्छवि संस्कृति जस्तो उच्चस्तरीय पुस्तकका स्रष्टा हुनुहुन्छ रेग्मी । अहिले ८१ वर्षको उमेरसम्म आइपुग्दा पनि अनवरत सिर्जनामा तल्लीन रहनुभएका उदाहरणीय साधक हुनुहुन्छ उहाँ । उल्लेख गरिएका बाबुराम आचार्य, नयराज पन्त, धनवज्र वज्राचार्य, ज्ञानमणि नेपाल, महेशराज पन्त, दिनेशराज पन्त, प्रत्युष वन्तलगायतका विद्वान्को पनि आआफ्नो क्षेत्रमा विशिष्ट योगदान रहिआएको छ । उनीहरूको योगदानका विषयमा चर्चा गर्न अहिलेलाई स्थानाभाव हुनेछ । उनीहरूका कृतिहरूले नै यथार्थ कुरा बताइरहेकै छन् । खासमा देशको इतिहास लेखन नै विविध क्षेत्रमा विशेषज्ञता हासिल गरेका विद्वान्हरूको सिर्जनाबाट प्राप्त हुने वा भइरहेको ज्ञानलाई नै उनीहरूको योगदानलाई समेत कदर गर्दै समष्टिगत रूपमा आफ्नो धारणासहित प्रस्तुत गर्नु हो । अग्रज स्रष्टाहरूको अवमूल्यन गरेर इतिहास लेखन अगाडि बढ्छ र ? नयनाथ पौडेल, मीनभवन, नयाँ बानेश्वर"
दलभित्रै परिवर्तनको खाँचो,"देशमा राजनीतिक पार्टीहरूलाई असार लागेको छ । सत्ता र शक्तिको खेती चलिरहेको छ । सरकारमा पुगेर कसरी हुन्छ राजनीतिक बाली आफ्नो पार्टीमा वर्षौंसम्म पुग्ने गरी भित्र्याउने होडबाजी चलेको छ । बलियो र दरिलो उपस्थिति देखाएर आफ्नो पार्टीलाई जनताको नजरमा उन्नत जातको धेरै फल दिने पार्टीका रूपमा अगाडि ल्याउन भरमग्दुर प्रयास गर्दै राजनीतिक खेती गर्न लागिपरेका छन् नेपालका सबैजसो पार्टी र तिनका नेता । राजनीतिक पार्टी र तिनका नेताले नागरिकले महसुस गर्ने गरी सुख शान्ति, समृद्धि र सुशासन ल्याउने ठूल्ठूला कुरा गरे तर आजको दिनसम्म कुर्सीका लागि माओवादी, एमाले र कांग्रेस सत्ताका लागि एकअर्कालाई सार्वजनिक रूपमा आरोप लगाउने, एकले अर्काको बदनाम गराउने काममा तल्लीन छन् । कहिले एउटासँग मिलेर अर्कोलाई धोका दिने त कहिले कसलाई धोका दिने परम्परा उनीहरूले विकास गरेका छन् । नागरिकले चाहेको भौतिक विकास हो । सबैले समान रूपमा जिउन पाउने गरी परिवर्तन खोजेका हुन् । देशको आर्थिक रूपान्तरणको चाहना हो । नेपाली नागरिकले खोजेको परिवर्तन धेरै ठूलो पनि होइन । बस् आफ्नो परिवारसँग बसेर दुई छाक खाएर आनन्दसँग आफ्नो जीवन चलाउन पाइयोस् भन्ने हो । तर आज नेपालमा कुराले मात्रै नागरिकको जीवनस्तरमा आमूल परिवर्तन आएको छ । तर राजनीतिक दलले नागरिकलाई आफ्नो स्वार्थपूर्ति गर्ने साधन मात्रै बनाउन खोजेको देखियो । देशका हरेक अनियमितताका काण्डमा सानाठूला नेता संलग्न देखिन्छ । पहिला आफू परिवर्तन हुनुपर्छ अनि मुलुकको परिवर्तन हुन्छ भन्ने विषय पार्टी र नेताहरूले कहिले बुझ्ने ? भगवान पुडासैनी, जोरपाटी, काठमाडौं"
ओलीले 'महाभूल नदोहोर्याऊन्,"चौथो पटक प्रधानमन्त्री बन्ने पालो एमाले अध्यक्ष केपी शर्मा ओलीको भागमा परेको छ । आइतबार राष्ट्रपति रामचन्द्र पौडेलले संविधानको धारा ७६ (२) अनुसार ओलीलाई प्रधानमन्त्री नियुक्त गरेका छन् । सोमबार (आज) शपथ लिएसँगै प्रधानमन्त्रीका रूपमा उनको चौथो इनिङ्स सुरु हुँदै छ । २०७२ असोजमा पहिलो पटक प्रधानमन्त्री भएका ओली २०७४ को आम निर्वाचनपछि एउटै कार्यकालमा दुई पटक नियुक्त भएका थिए । यसअघि डेढ वर्ष प्रधानमन्त्रीको तेस्रो इनिङ्स खेलेका माओवादी केन्द्रका अध्यक्ष पुष्पकमल दाहाल (प्रचण्ड) संसद्को विश्वास गुमाएर पदमुक्त भएका छन् । ओलीपछि प्रधानमन्त्रीको छैटौं इनिङ्स खेल्न प्रतीक्षारत रहनेछन्, कांग्रेस सभापति शेरबहादुर देउवा । ओली र देउवाबीच बनेको भद्र सहमति कायम रहे उनको मनोकांक्षा पनि सायद पूरा होला । तर यस शृङ्खलाले नेपाली राजनीतिमा प्रधानमन्त्री पद सीमित नेताको म्युजिकल चेयर हो भन्ने पुनर्पुष्टि भएको छ । दशकयताका सत्ता फेरबदलका दृष्टान्तले यसलाई अझ प्रस्ट पार्छ । तत्कालीन प्रधानमन्त्री सुशील कोइरालाको नेतृत्वको गठबन्धन सरकारले २०७२ मा नेपालको संविधान जारी गरेपछि सत्ता खेलमा मूलतः तीन खेलाडी देउवा, ओली र प्रचण्ड सर्वेसर्वा देखिए । सत्ता राजनीति तिनकै वरिपरि घुम्यो । कोइरालापछि ओली, ओलीपछि प्रचण्ड, प्रचण्डपछि देउवा, देउवापछि फेरि ओली, ओलीपछि फेरि देउवा, देउवापछि फेरि प्रचण्ड र अहिले प्रचण्डपछि फेरि ओली प्रधानमन्त्री भएका छन् । यी पात्रहरू प्रधानमन्त्री बन्दाका सन्दर्भ, आपसका सम्बन्धसहमति बेग्लाबेग्लै भए पनि सबैको अभीष्ट एउटै रहने गरेको छ जुन कुनै सर्तमा सत्तारोहण । देउवा र ओलीबीच अहिले भएको सहकार्यको औचित्य स्थापित गर्न यी दुई दलले संविधान संशोधनका मुद्दाहरूको जलप लगाएका छन् । तथापि, सत्ता खेलको संकीर्णताबाट यो सहमति पनि माथि उठ्न सकेको छैन । कांग्रेसएमाले सहमतिबाट केही राजनीतिक पात्र तरंगित होलान् तर सामान्य नागरिक यसबाट कत्ति पनि उत्साहित छैनन् । बरु, सामान्यजन युरो कप र कोपा अमेरिका फुटबलको ज्वरोले तातिएका छन्, सत्ता खेलको रोमाञ्चले तिनलाई खासै तानेको छैन । देउवाको पासमा ओलीले चौथो गोल गर्दै नयाँ सरकार बनाउँदा त्यसप्रति आशाअपेक्षा नजाग्नुको सन्देश हो नागरिक वृत्त जुन जोगी आए पनि कानै चिरेको मनोविज्ञानमा छ । काठमाडौंका मेयर बालेन शाहको व्यङ्ग्य (कालेकाले मिलेर खाऊ भाले) र नागरिक वृत्तले नयाँ गठबन्धनलाई हेर्ने दृष्टिकोण करिब उस्तै छ । अर्थात् सरकार फेरबदललाई जनपंक्तिले संसदीय गणितको आडमा गरिएको राजनीतिक भागबन्डा मात्रै मानेका छन् । पात्र फेरिँदा प्रवृत्ति पनि फेरिन सक्छ भन्ने रत्तिभर विश्वास जागृत हुन सकेको छैन । यस पृष्ठभूमिमा प्रधानमन्त्री बनेका ओलीले नागरिक तप्कामा राजनीतिप्रति जागेको चरम वितृष्णा हटाएर विश्वासको पुनःस्थापना गर्न सक्लान् ? अथवा फेरि पनि अहंकार र दम्भी कार्यशैलीको बन्दी मात्रै बन्ने हुन् ? प्रधानमन्त्रीका रूपमा ओलीको अर्को परीक्षण सुरु भएको छ । ओली पटकपटक परीक्षण भइसकेका नेता हुन् । पार्टी र राजकीय दुवै सत्ता सञ्चालनको मनग्गे अनुभव भएका उनले आफूलाई प्रमाणित गर्ने प्रशस्त अवसर पनि पाएका हुन् । र, अहिले पुनः अर्को अवसर उनीसामु छ । यो नयाँ अवसर सदुपयोग गरेर उपलब्धिमूलक बनाउलान् वा दुरुपयोग गरेर प्रत्युत्पादक ? ओलीको आगत पर्गेल्न विगत खोतल्नुपर्छ । एकैछिन विगतको आलोकमा उनको राजनीति नियालौं । संघर्ष र त्यागको पृष्ठभूमिमा उभिएका ओलीको विगत आसलाग्दो र गौरवपूर्ण थियो । निरंकुशतन्त्रविरुद्ध नझुकी १४ वर्ष जेल जीवन व्यतीत गर्नु चानचुने त्याग थिएन । किशोरवयदेखि नै भूमिगत कम्युनिस्ट राजनीतिमा लागेर उनी र उनका समकालीनले संघर्ष र बलिदानको जुन नजिर स्थापित गरे, त्यो स्मरणीय छ । नेपालको लोकतान्त्रिक आन्दोलनमा ओलीपुस्ताले खेलेको भूमिकालाई नजरअन्दाज गर्न मिल्दैनसकिँदैन । तर, आन्दोलनका यी अभियन्ताको सत्तारोहणसँगै सुरु राजनीतिक स्खलनले त्यस इतिहासलाई धुमिल बनाइदिएको छ । ओलीको राजनीतिलाई मूलतः तीन चरणमा विभाजन गरेर हेर्न सकिन्छ । पहिलो, पञ्चायतकालीन निरंकुशतन्त्रविरुद्धको मोर्चामा उनी संगठित हुँदाको चरण । यस कालखण्डमा उनी धेरै अवधि जेलमै रहे । २०४४ सालमा जेलमुक्त भएका उनी २०४६ सालमा प्रजातन्त्र पुनःस्थापना भएसँगै खुला राजनीतिमा देखिए । खुला राजनीतिक परिवेशमा उनी पार्टीभित्र प्रभावशाली नेताका रूपमा रहे तर मूल नेतृत्वमा रहेनन् । पार्टीभित्रको निर्णय प्रक्रियामा प्रभाव राख्न सक्ने उनले यसबीच सरकारमा सामेल भएर राजकीय अनुभव पनि लिए । यो उनको राजनीतिको दोस्रो चरण थियो । २०७१ असारमा भएको एमालेको नवौं महाधिवेशनबाट अध्यक्षमा निर्वाचित भएर ओली मूल नेतृत्वमा आए । पार्टी राजनीतिमा यो अग्लो सिँढी चढेसँगै उनको तेस्रो चरण प्रारम्भ हुन्छ । त्यसयता ओली निरन्तर राजनीतिको केन्द्रमा छन् । सत्तामा रहँदा होस् वा सत्ता बाहिर । २०५१ सालमै मनमोहन अधिकारीको सरकारमा गृहमन्त्री भएका ओलीले त्यसयता पटकपटक सत्ताभोग गरे । २०७१ मा पार्टी अध्यक्ष भएपछि संसदीय दलका नेता हुँदै २०७२ असोजमा पहिलो पटक प्रधानमन्त्री भए । त्यो उनको राजनीतिक उत्कर्ष थियो । ओली त्यस्तो बखत प्रधानमन्त्री भएका थिए, जुन बेला मुलुकको राजनीति अत्यन्त प्रतिकूल थियो । दक्षिण छिमेक भारतले चिढिएर आर्थिक नाकाबन्दी लगाएको थियो । नेपालले संविधान जारी गर्दा आफूलाई बेवास्ता गरेको ठान्दै चिढिएर भारतले नाकाबन्दी लगाएको थियो । नेपालमा संविधान निर्माणको चरण चलिरहँदा भारतले त्यसलाई प्रभावित गर्न प्रत्यक्षअप्रत्यक्ष चलखेल गरिरह्यो । घोषणाको मिति नजिकिँदै जाँदा उसले त्यसलाई पर धकेल्न दबाब नै दियो । तर, नेपाली नेताहरू भारतीय दबाब थेगेर संघीय गणतन्त्र नेपालको संविधान घोषणा गर्न एकै ठाउँमा उभिएका थिए । संविधानको घोषणापूर्व १६ बुँदे सहमतिको आधार निर्माणमा ओलीले सूत्रधारको भूमिका निर्वाह गरेका थिए । यस पृष्ठभूमिका कारण चिढिएको भारत नाकाबन्दी गर्ने स्तरमा झर्यो । तर त्यो प्रतिकूल समयमा प्रधानमन्त्री बनेका ओलीले नाकाबन्दीको डटेर सामना गरे । चीनसँग पेट्रोलियम ढुवानीसँगै पारवहन सम्झौता गरेर नेपालको विदेश नीतिमा महत्त्वपूर्ण डिपार्चर गराए । यसले संकटका बेला अडान लिन सक्ने नेता भनेर उनको परिचय बन्यो । माओवादीको हिंसात्मक राजनीतिको विरोध गरेर एमालेभित्र आफ्नो स्पेस बनाएका ओलीले नाकाबन्दीको सामना र चीनसँग दूरगामी महत्त्वका सम्झौताहरू गरेपछि उनको राजनीतिले बेग्लै उचाइ हासिल गर्यो । उनी राष्ट्रवादी नेतामा दर्ज भए । राजनीतिप्रति आम वितृष्णा बढेर नेताप्रति आक्रोश र असन्तुष्टि बढिरहेका बेला ओलीको ओज एकाएक बढेको थियो । राष्ट्रवादी नेता, सफल प्रधानमन्त्रीको छविसहित २०७४ को आम निर्वाचनमा होमिएका ओली अझ बलिया र प्रभावशाली नेताका रूपमा उदाए । माओवादीसँग चुनावी मोर्चाबन्दी हुँदै पार्टी एकीकरण गरेपछि त झन् उनी शक्तिशाली अध्यक्ष र प्रधानमन्त्री बने । त्यो बेला सामान्यजनले उनीप्रति निकै आशा गरेका थिए । धेरै पछि एउटा पार्टीले बलियो र सुविधाजनक बहुमत पाएपछि राजनीतिक स्थिरता हुने भयो भनेर सामान्यजन मात्रै होइन, प्रतिपक्षीहरू पनि नतमस्तक थिए । स्थानीय, प्रादेशिक र संघीय तीन तहमा कम्युनिस्ट वर्चस्व थियो । बलियो वर्चस्वसहित दोस्रो पटक प्रधानमन्त्री भएका ओलीले कालापानी क्षेत्र समेटिएको नक्सा संसद्बाटै जारी गरेपछि राष्ट्रवादी नेता को छवि थप प्रखर बन्यो । तर उनको राष्ट्रवादको बर्को त्यति बेला उदाङ्गियो, जुन बेला उनले बालुवाटारमा भारतीय खुफिया एजेन्सीका हाकिमलाई रातो कार्पेट बिछ्याएर स्वागत गरे । राष्ट्रवादको नारा सत्ता दाउपेचको अंश रहेको कुरा त्यसपछिका दिनमा पनि उनले पटकपटक देखाए । दोस्रो प्रधानमन्त्रीत्वकालमा ओलीले देखाएको शक्तिको असीमित भोक र सत्ता उन्मादले उनको लोकप्रियता झरेर पिँधमै आइपुग्यो । त्यसमाथि दुई पटक प्रतिनिधिसभा विघटन गरेर संविधानलाई कुल्चने अलोकतान्त्रिक अभ्यासले उनी विवादित मात्रै भएनन्, उनको राजनीतिक नियतमा गम्भीर प्रश्नचिह्न लाग्यो । आफूले छोड्नुपरे प्रधानमन्त्रीको कुर्सी भाँचिदिने अत्यन्त गैरजिम्मेवार अभिव्यक्तिले त उनको साख धुलिसात नै पार्यो । नेकपाको घरेलु द्वन्द्व बढ्नुमा सहयात्रीहरू प्रचण्ड, माधव नेपालहरू दोषमुक्त थिएनन् तर जसरी ओलीले सत्ता र शक्तिको उन्माद देखाए, पार्टीभित्र फरक मत राख्नेहरूमाथि व्यवहार गरे, योग्यता र क्षमताभन्दा व्यक्तिपूजा गर्नेलाई प्रश्रय दिए, पार्टी सत्तालाई गुट र गणितको आडमा कब्जा गरे, सामूहिक नेतृत्वको भावनालाई नामेट पार्दै आत्मकेन्द्रित देखिए, उनको छविमा अलोकतान्त्रिक चरित्र र दक्षिणपन्थी अवसरवाद हाबी भयो । एमाले पंक्तिले राजनेता को उपाधि दिए पनि यति बेला ओलीप्रतिको आम दृष्टिकोण सत्ता र शक्तिका लागि चलखेल गर्ने रणनीतिकारका रूपमा सीमित हुन पुगेको छ । हिजोको निरंकुशतन्त्रविरुद्धको मोर्चामा संघर्ष गरेर बनेको इतिहास अहिले सत्तासीन हुन भजाउने गाथामा सीमित भएको छ । उनका सत्ताका सहयोगी र सूत्रधार संघर्षको इतिहास निर्माण गर्दाका सहयात्री होइनन्, बिचौलियाहरू बन्न पुगेका छन् । नतिजा, सत्ताका लागि जुन कुनै हदमा ओर्लन सक्ने र अनेक छलछाम गर्ने नेताको परिचय बनेको छ, उनको । एउटा आसलाग्दो नेताको छवि बन्दा, अन्तर्राष्ट्रिय र राष्ट्रिय दुवै परिवेशअनुकूल हुँदा असफल भएका ओलीको यो चौथो इनिङ्स त्यति सहज हुने छैन । किनभने, यतिबेला उनीसँग ती अनुकूलता छैनन् । बरु, प्रतिकूलता थपिएका छन् । मुख्य प्रतिकूलता त, उनीप्रति खस्केको जनविश्वास हो । आफूप्रति जनस्तरमा गुमेको विश्वास फर्काउनु ओलीको प्रमुख चुनौती हो । हास्यरस मिश्रित हल्काफुल्का उनका टिप्पणीबाट मान्छेले मनोरञ्जन लिए पनि त्यसलाई गम्भीरतापूर्वक लिएको पाइँदैन । ओलीका हाउभाउ, प्रस्तुति समकालीन अरू नेताभन्दा भिन्न भएकामा दुईमत छैन । उनी कहिले बालबालिकासँग जोडिन चाहन्छन्, कहिले प्रविधिका कुरा गर्छन्, कहिले मोटिभेसनल स्पिकर बनेर खुसी हुने टिप्स बाँडिहिँड्छन् । आफूलाई पृथक् र बहुआयामिक नेताका रूपमा ब्रान्डिङ गर्ने प्रयत्न रहे पनि सारमा उनका घोचपेचपूर्ण अभिव्यक्ति, एकाधिकारवादी कार्यशैलीले आलोचनाको पात्र बन्ने गरेका छन् । त्यसमाथि, भुटानी शरणार्थी प्रकरण, ओम्नी, गिरीबन्धु टी इस्टेट जग्गा प्रकरण आदिमा प्रत्यक्षपरोक्ष रूपमा उनीमाथि समेत औंला उठेपछि रक्षात्मक देखिएका ओलीसामु मुलुकमा व्याप्त भ्रष्टाचार र अनियमिततामा अंकुश लगाउँदै सुशासन कायम गर्ने जिम्मेवारी आएको छ । सत्तारूढ गठबन्धन पक्षधरहरूले अहिलेको राजनीतिक संकट र बाध्यताले निम्त्याएको स्वाभाविक परिघटना माने पनि इतर समूहले यसलाई सुशासनका पक्षमा अघिल्लो सरकारको हात केही प्रभावशाली हरूको कठालोमा पुगेपछि बनेको गठजोड भनेका छन् । निवर्तमान प्रधानमन्त्री प्रचण्ड र गृहमन्त्री रवि लामिछानेले संसद्बाटै मध्यरातमा भएको दुई दलीय सहमतिको अन्तर्य कसैलाई जोगाउन बाट प्रेरित भएको दाबी गरेका छन् । तसर्थ, ओलीको यो प्रधानमन्त्रीत्वकालको औचित्य र सार्थकता उनले अबका दिनमा लिने सुशासन लक्षित एक्सन मा भर पर्नेछ । कुनै बेला भ्रष्टचारमा शून्य सहनशीलताको नारा दिने ओलीले आफैंमाथि, गठबन्धनका सहयात्री कतिपय नेतामाथि र समग्रमा राजनीतिक नेतृत्वमाथि लागेको भ्रष्टाचार र अनियमितताका आरोपको निरूपण के कसरी गर्ने छन् ? उनको परीक्षण यहीनेर हुनेछ । ओलीसामु कांग्रेससँगको सहकार्यको औचित्य स्थापित गर्ने चुनौती पनि छ । ओलीका कांग्रेसलक्षित टिप्पणी अनि कांग्रेस नेताका ओलीलक्षित प्रतिक्रियाका भारी यी दुवै दलले बोक्न सक्ने खालका छैनन् । स्वस्थ आलोचना गर्ने पक्षप्रतिपक्षमा सीमित नरही कांग्रेस र ओलीबीच घोचपेच र कटुताको सम्बन्ध लुकेको विषय होइन । दुई ठूला दलको सम्बन्धको यो पृष्ठभूमि आदिले कांग्रेसएमाले सहमति सत्ताकांक्षाको आवरण मात्रै थियो कि आवश्यकता ? प्रश्न उठेको छ । यसको निरूपण पनि सहमतिपत्र सार्वजनिक भएसँगै त्यो केकसरी कार्यान्वयनमा अघि बढ्छ ? त्यसले तय गर्नेछ । र, सँगै एउटा अर्को गम्भीर प्रश्नले ओलीलाई लखेट्न छोड्ने छैन । के उनी प्रतिनिधिसभा विघटनको अलोकतान्त्रिक अभ्यासलाई पुनः दोहोर्याएर आफूलाई सही सावित गर्ने ध्याउन्नमा छन् ? प्रचण्डले कांग्रेसलाई सचेत गराउँदै भनेका छन्, कृपया संसद्चाहिँ बचाउनुहोला । संविधान नकुल्चेसम्म बहादुर भइँदैन भन्ने मान्यता बोकेका साथीहरूले संसद् नै निल्ने प्रयास गर्न सक्छन् ।सत्तालाई नै सबथोक मान्दै ठूला दललाई खेलाउँदै, भिडाउँदै प्रधानमन्त्री पद लम्ब्याउने एकसूत्रीय दाउपेचमा रमेर अन्तिम अवसर गुमाएका प्रचण्डसँग ओलीलक्षित यस्तो कटाक्ष गर्ने नैतिक धरातल के कति छ ? यो बेग्लै बहसको विषय हुन सक्छ । सत्य के हो भने, ओलीले शक्तिको उन्मादमा वशीभूत भएर दुई पटक संविधानलाई मरणासन्न पार्दै प्रतिनिधिसभा विघटन गरेर महाभूल गरेकै हुन् । त्यो ब्लन्डर यति महँगो पर्यो कि, इतिहासले सम्झने नेता बन्ने अवसर उनले गुमाए । राजनीतिक चतुर्याइँ, भाग्य वा तत्कालको राजनीतिक संकटबाध्यता जेजे अर्थ्याइए पनि अहिले ओली फेरि मुलुकको कार्यकारी ओहदामा पुगेका छन् र त्रुटि सच्याउँदै आफूलाई प्रमाणित गर्ने अवसर पाएका छन् । आज शपथ लिँदै गरेका ओलीले विगतको वस्तुनिष्ठ समीक्षा गर्दै पदीय जिम्मेवारी बहन गर्ने प्रतिबद्धतासँगै विगतको जस्तो राजनीतिक ब्लन्डर नदोहोर्याउने शपथ पनि लिऊन् । बधाई अनि शुझकामना ।"
जनसंख्याको बदलिँदो स्वरूप र राज्यको दायित्व,"उमेर रूपान्तरणको असर जनसंख्याको उमेर संरचनामा आएको परिवर्तनले समाजमा अनेक प्रकारका असर देखिएका छन् । जस्तै, आन्तरिक र अन्तर्राष्ट्रिय बसाइँ सराइको मुख्य कारण मानिसको उमेर संरचनाको परिवर्तन नै हो । जब युवाको जनसंख्या बढ्छ, तब त्यस देशको जनसंख्या गतिशील हुन्छ । आर्थिक अवसरको खोजीमा युवा देश, विदेश पुग्छन्, त्यसबाट आश्रित परिवार र आफन्तसमेत प्रभावित हुन्छन् । यसले जनसंख्या वितरणमा असन्तुलन सिर्जना गर्छ । जस्तै, अहिले नेपालका हिमाली र पहाडी जिल्लामा घटिरहेको जनसंख्याको मुख्य कारण युवा वैदेशिक रोजगारीमा जाने, पढ्ने अथवा कमाउने नाममा देशका सहरी क्षेत्रतिर सर्नेलगायत हुन् । राष्ट्रिय जनगणना २०२१ मा आधारित पपुलेसन कम्पोजिसन अफ नेपाल प्रतिवेदनका अनुसार नेपालमा हरेक साल १४ वर्ष पार गरेर १५ वर्ष अर्थात् उत्पादनमूलक उमेरमा करिब ६ लाख मानिस प्रवेश गर्छन् । यसैगरी हरेक साल ६४ वर्ष पार गरेर करिब १ लाख ५० हजार मानिस वृद्धावस्थामा प्रवेश गर्छन् । वैदेशिक रोजगार प्रवर्द्धन बोर्डले औपचारिक र अनौपचारिक माध्यमबाट भारतबाहेकका देशमा जाने नेपालीको संख्या करिब ५० लाख पुगेको जनाएको छ । पछिल्लो जनगणनाले चाहिँ करिब २२ लाख नेपाली नेपाल बाहिर रहेको देखाएको छ । यो संख्यामा अधिकांश सक्रिय उमेर समुहका छन् । सन् १९५२०५४ मा कुल जनसंख्याको २४ प्रतिशत नेपाली देश बाहिर रहेकामा हाल यो संख्या ७५ प्रतिशत पुगेको छ । सन् २००१ मा कुल जनसंख्याको ३३ प्रतिशत र २०११ मा ७३ प्रतिशत मानिस विदेशमा थिए । बदलिँदो उमेर संरचनाले आश्रित अनुपातमा पनि बदलाव ल्याएको छ । सक्रिय उमेर समूहको जनसंख्या ६५२ प्रतिशत भएकाले नेपाल अहिले सुनौलो युगमा छ । विभिन्न सूचकले नेपाललाई जनसांख्यिक लाभांशको अवस्थामा रहेको देखाएका छन् । खासगरी परिवारमा काम गर्न सक्ने उमेरका मानिससँग आश्रित हुनुपर्ने वृद्धवृद्धा र बालबालिकाको जनसंख्या नै आश्रित अनुपात हो । यो अनुपातमा नाटकीय रूपमा परिवर्तन भएर अहिले ५३३ प्रतिशतमा झरेको छ । यसको अर्थ हरेक १०० जना काम गर्न सक्ने मानिसले करिब ५३ जना मानिसलाई मात्र सहारा दिनुपरेको छ । जनसंख्याशास्त्रीका अनुसार कुनै पनि देशको आश्रित अनुपात जब ६० भन्दा ओरालो लाग्छ, तब त्यो देश जनसांख्यिक लाभको अवस्थामा प्रवेश गर्छ । जनसांख्यिक लाभ भनेको देशलाई समृद्धिको गन्तव्यमा पुर्याउने बहुसंख्यक युवा उमेरको जनसंख्या भएको अवस्था हो । यस अवस्थालाई सदुपयोग गर्ने योजना देश र सरकारसँग हुनुपर्छ । उमेर संरचनामा आएको परिवर्तनले कसरी आश्रित अनुपात घटाउँछ भन्ने थाहा पाउन विगतका केही तथ्यांक हेरौं । सन् १९६१ ताका नेपाल यस्तो अवस्थामा थियो, जहाँ काम गर्न सक्ने एक जना मानिसले एक जना बालक वा वृद्धलाई पाल्नै पर्थ्यो । त्यसबेला नेपालको आश्रित अनुपात ९७६ थियो । मृत्युदरमा सुधार र प्रजनन दरमा आएको कमीले अवस्था यसरी बदलियो कि सन् १९९१ मा आउँदा यो अनुपात ८०५ मा झर्यो । सन् २०११ मा ६७२ र हाल ५३३ मा सीमित भएको छ । यसमा अर्को असर पनि के देखिन्छ भने बालबालिका आश्रित अनुपात क्रमशः घट्दै गएको छ भने ज्येष्ठ नागरिक अनुपात क्रमशः बढ्दै गएको छ । सन् २००१ मा बाल आश्रित अनुपात ६९७ र ज्येष्ठ आश्रित अनुपात ७५ रहेकामा २०११ मा बाल आश्रित अनुपात घटेर ५८४ र ज्येष्ठ आश्रित अनुपात बढेर ८८ पुग्यो । हाल बाल आश्रित अनुपात अझै घटेर ४२७ र ज्येष्ठ आश्रित अनुपात बढेर १०६ पुगेको छ । राष्ट्रिय जनगणना, २०७८ ले केही जिल्लाको आश्रित अनुपात औसतभन्दा निकै कम देखाएको अर्थात् त्यहाँ उत्पादनशील जनसंख्याको प्रधानता छ । जस्तै, सबैभन्दा न्यून आश्रित अनुपात मनाङ (३३), काठमाडौं (३४), ललितपुर (३५) र भक्तपुर (३६) रहेका छन् । सुदूरपश्चिम, कर्णाली र मधेशका केही जिल्लाको आश्रित अनुपात अझै पनि उल्लेख्य रूपमा उच्च नै छ । सबैभन्दा बढी आश्रित अनुपात भएका जिल्ला अछाम (८१), बझाङ र डोटी (७५), रौतहट (७४), कालीकोट र मुगु (७२) छन् । अन्त्यमा, जर्ज बर्नाडशाले भने जस्तै एक जनगणनाबाट अर्को जनगणनामा मानिसको बढ्ने क्रम घट्दै गएको छ । नेपालमा पनि २०५८०६८ को अवधिमा ३३ लाख ४३ हजार मानिस थपिएका थिए । २०६८०७८ मा यो संख्या करिब ७ लाखले घटेर २६ लाख ७० हजार मानिस मात्र थपिए । विकसित देशहरूले धेरै वर्षअघि अनुभव गरेको जनसांख्यिक संक्रमणको चरणमा हामी छौं अहिले । जनसंख्याको बदलिँदो यो स्वरूपलाई मध्यनजर गरेर देशलाई विकास र समृद्धिमा फड्को मार्ने योजना निर्माण र कार्यान्वयनमा सरकारले ढिलाइ गर्नु हुन्न । जनसंख्या भनेको करदाता पनि हो, मतदाता पनि हो । त्यसैले यसलाई बेवास्ता गरेर अघि बढ्न सकिँदैन । बदलिँदो उमेर संरचनाअनुसार मानिसका रुचि र आवश्यकता पनि बदलिएका छन् । त्यसैले राज्यले पनि आफ्ना नीतिहरू देशवासीका बदलिएका अनुहारअनुरूप बदल्दै जानुपर्छ । प्रजनन दर घट्दै गएको अवस्थामा स्वभावैले युवाको जनसंख्या बढ्दै जान्छ । त्यसको केही वर्षपछि नै ज्येष्ठ नागरिकको जनसंख्या पनि बढ्छ । जनसांख्यिक संक्रमण भनिने यो अवस्थामा राज्यले ज्येष्ठ नागरिकको हेरचाहका लागि कार्यक्रम बनाउन थालिहाल्नुपर्छ । हिमाल र पहाडबाट तराईतिर, गाउँबाट सहरतर्फ र मुलुकबाटै विदेशतिर भइरहेको बसाइँ सराइ व्यवस्थापन गर्ने नीति राज्यले अवलम्बन गर्नुपर्छ ।"
यसकारण समाजवादी महिलावाद,"५ सामुदायिक भान्सा र बाल हेरचाह केन्द्रको विस्तारमहिलाको कामलाई सामाजिकीकरण गर्ने उद्देश्यसहित सोभियत कालमा सरकारी स्वामित्वको सामूहिक आवास (कम्युनल अपार्टमेन्ट्स), सस्तो सामुदायिक किचन सुरुवात गरिएको थियो । विशेषतः महिलालाई घरेलु कामबाट मुक्त गराउन र राजनीतिकश्रमिक संगठनमा क्रियाशील हुन पर्याप्त समय होस् भन्ने उद्देश्यका साथ यस्तो व्यवस्था गरिएको थियो । यसको समर्थनमा भाडा र प्यानबाट टाढा रहनुहोस् (अवे विथ पट्स एन्ड प्यान्स), दिउरे पार्टी सेलको शत्रु हो (सस्पेन इज द एनिमी अफ द पार्टी सेल) जस्ता नारा पनि बनेका थिए । सोभियत कालमा आमाबाबु र बच्चाको आवश्यकताअनुसार विभिन्न प्रकारका क्रेच (बाल स्याहार केन्द्र) व्यवस्था गरिएको थियो । अमेरिका, बेलायत, डेनमार्क जस्ता केही पश्चिमा देशमा राज्यले नै यस्तो सुविधा दिइरहेको छ । तर नेपाललगायत एसियाली, अफ्रिकी मुलुकमा नवउदारवादको नीति अवलम्बन गरेका कारण राज्यले यस्ता काममा कुनै लगानी गरेको छैन । फलस्वरूप निजी र महँगा मन्टेश्वरीहरू सहर तथा ग्रामीण भेगमा फस्टाउँदै छन् । राज्यको दायित्व भनेको बालबालिका हुर्काउन अभिभावकलाई साथ दिने हो । अन्य ठाउँका असल अभ्यासबाट सिक्दै बाल स्याहार केन्द्र जस्ता सामाजिक सुरक्षाका कार्यक्रम राज्यले प्राथमिकताका साथ लागू गर्नुपर्छ । यो समाजवादी महिलावादको महत्त्वपूर्ण मुद्दा हो । अलेक्जान्ड्रा कोलोन्ताईले भनेझैं सामाजिक श्रम, सद्भाव र न्यायको संसारमा मात्र महिलाले समान अधिकार प्राप्त गर्न सक्छन् र स्वतन्त्र हुन सक्छन् । महिलाविरुद्ध हुने सबै खाले शोषण हटाउन पुँजीवादको अन्त्य र समाजवादी राज्य व्यवस्थाको निर्माण हुन जरुरी छ । तर यो विश्वका सम्पूर्ण श्रमजीवी महिला तथा पुरुषको एकतामा आधारित पुँजीवादविरुद्धको क्रान्तिकारी संघर्षले सम्भव हुन्छ । यो समाजवादी महिलावादको केन्द्रीय कार्यभार हो तर बुर्जुवा महिलावादका लागि कुनै चासोको विषय होइन, बरु उल्टै चुनौती हो । पराजुली अधिवक्ता हुन् ।"
सामाजिक सञ्जाल ट्विटर खुला,"सन् २००६ मा आजकै दिन (जुलाई १५) मा सामाजिक सञ्जाल ट्विटर (हाल एक्स) सर्वसाधारण प्रयोगकर्ताका लागि खुला भएको थियो । ज्याक डोर्सी, इभान विलियम्स, नोआ ग्लास र बिज स्टोनद्वारा २००६ मार्च २१ मा स्थापित ट्विटर स्थापनाको छोटो अवधिमै निकै लोकप्रिय भएको थियो । २०१२ सम्ममा ट्विटर प्रयोग गर्नेको संख्या १० करोड नाघिसकेको थियो । एक दशकको अवधिमा यसका प्रयोगकर्ता ३० करोडभन्दाबढी पुगेका थिए । हाल भने यसका ५५ करोडभन्दा बढी सक्रिय प्रयोगकर्ता छन् । २०२२ अप्रिलमा स्पेस एक्स तथा टेस्लाका प्रमुख कार्यकारी अधिकृत इलन मस्कले ट्विटर खरिदका लागि प्रक्रिया अघि बढाएका थिए । सोही वर्षको अक्टोबरमा उनले ४४ अर्ब अमेरिकी डलरमा ट्विटर खरिद गरे । मस्कले २०२२ अक्टोबर २७ मा ट्विटरको नाम परिवर्तन गरेर एक्स राखेका हुन् । यसको मुख्यालय अमेरिकाको क्यालिफोर्नियास्थित सान फ्रान्सिस्कोमा छ ।"
आफ्नै गाउँ फर्की आए हमाल,"(पाल्पा)सिने क्षेत्रका चर्चित नायक हुन्, राजेश हमाल । अढाई दशकसम्म उनले नेपाली सिने जगत्मा एकछत्र राज गरे । उनै हमाल जन्मेको ६० वर्षपछि जन्मस्थल फर्किएका हुन् । हमाल २०२१ जेठमा पाल्पाको तानसेन नगरपालिका५, अर्चले (साविक बराङदी) मा जन्मिएका थिए । जन्मेहुर्के र बढेर अहिलेसम्म उनी जन्मस्थान फर्किएका थिएनन् । पहिलो पटक जन्मस्थल पुग्दा भने उनी हर्षविभोर देखिए । ६० वर्षपछि असार २४ मा जन्मस्थल पुगेका उनले एक जना नातेदारबाहेक कोही भेटेनन् । ५० वर्षीय विष्णु हमाललाई भेटेका हुन् उनले । विष्णुका बुबाको मामाको छोरा हुन् नायक हमाल । हमालका कान्छो बुबा बुटवल बस्थे । तर अहिले काठमाडौं सरिसके । म जन्मेको गाउँ यस्तो रहेछ भन्ने खुब सम्झनेछु, उनले स्थानीयसँग कुराकानी गर्दै भने, म निकै खुसी भएँ । यति रमाइलो अनुभव धेरै पछि भयो । आफ्नो जग्गा किनेकाहरूसँग नायक हमालले केहीबेर भलाकुसारी गरे । पारिवारिक विवरण लिए । बुबा, कान्छोबुबाका विषयमा घोत्लिए । बेलीबिस्तार लाउँदै स्थानीय चन्द्र रानाले भने, बुबाहरूले गाउँलाई सम्झनुहुन्थ्यो होला खुब । नायक हमाल यसअघि अन्य कार्यक्रममा तानसेन बजार भने धेरै पटक आएका थिए । तर यस पटक भने उनलाई जन्मेको स्थान देख्न मन लाग्यो । अझ मिसन अस्पतालको कहाँनेर जन्मिएको हो भन्ने पनि देख्न मन लाग्यो । म जन्मिएको गाउँ अनि जन्मेको अस्पताल पुग्दा निकै आनन्द लाग्यो, उनले भने, धेरैबेर गफ गरेर बसुँबसुँ लागेको थियो । स्थानीयको स्वागत, सत्कार, स्नेहबाट नायक हमाल मोहित मात्र भएनन् । उनलाई उठेर हिँड्नै मन लागेन । तानसेनदेखि ४ किलोमिटरको दूरीमा भए पनि सडक अप्ठेरो भएकाले लामो समय भलाकुसारी गर्नबाट वञ्चित भए । हमालको पुर्ख्यौली घर भने भत्किसकेको छ । त्यो घर स्वर्गीय पहलसिंह रानाले किनेको उनका माहिला छोरा चन्द्रबहादुरले सुनाए । स्थानीय नाम राते र लंगुरेभन्दा मलाई अचम्म लाग्यो, उनले हाँस्दै भने । कान्छो बुबा भारतीय लाहुरे थिए । हमालले साँध, सिमाना, बारी, तल्लो भेगको खेतीपातीका विषयमा पनि जानकारी लिए । गाउँको परिवेशमा निकै आनन्द मानेका नायक हमाल मिसन अस्पतालमा आफू जन्मेको भवन अवलोकन गर्न पुगे । अस्पतालका प्रबन्धक जीवन भट्टराईको समूहले भवनका साथै अहिलेको अवस्थाका विषयमा नायक हमाललाई जानकारी गराए । त्यसबेलाको भवन अहिले छैन, उनले भने, तर यही स्थानमा भवन रहेको र त्यसबेलामा सानो अस्पताल भएको जानकारी दिइयो । नायक हमालले मिसन अस्पतालको अहिलेको अवस्थाबारे अवलोकन गरेका थिए । नायक हमालका स्वर्गीय बुबा चुडाबहादुर सम्पन्न परिवारका थिए । पढेलेखेका भएकाले बुबा चुडाबहादुर तानसेनमा पद्म पब्लिक नमुना माविको प्रधानाध्यापक भए । २०१२ देखि ०१६ सालसम्म विद्यालयको प्रधानाध्यापक भएका उनका बुबा पछि त्रिभुवन बहुमुखी क्याम्पस पाल्पाको प्रमुख बने । त्यसपछि काठमाडौं गए । नायक हमालका बुबा नेपालका तर्फबाट राजदूत भए । तर पछि पाल्पा भने फर्केनन् । हामी जहाँ जहाँ पुगे पनि मेरो बुबाले पाल्पालाई धेरै सम्झनुहुन्थ्यो, नायक हमालले भने, बुबा फर्केर नआए पनि म आएको छु । नायक हमालले विद्यालय तहको शिक्षा मस्कोबाट गरेका हुन् । उच्च शिक्षा (एमए अंग्रेजी) भारतको पञ्जाब विश्वविद्यालयबाट गरे । नेपालमा कक्षा ८ सम्म भने उनले सेन्ट जेभियर स्कुलमा अध्ययन गरेका थिए ।नायक हमाल आफ्ना बुबा प्रधानाध्यापक भएको पद्म पब्लिक नमुना माविमा पनि पुगे । विद्यालयमा उनलाई सम्मान पनि गरियो । पाल्पाली ढाकाटोपी र इस्टकोट लगाइदिँदा उनी भावुक बने । स्व पिताजीको विद्यालयमा आउने धोको मैले पूरा गरिदिएँ, भावुक बनेका नायक हमालले भने, स्वागत र सम्मानबाट आफूलाई गौरवान्वित ठानेको छु । बुबाले विद्यालयका बारेमा भन्नुहुन्थ्यो, आज प्रत्यक्ष देख्न पाएँ । विद्यालय व्यवस्थापन समितिका अध्यक्ष पुष्करराज रेग्मीले स्वर्गीय चुडाबहादुरको विषयमा जानकारी गराएका थिए । त्यसपछि हमाल मावली गाउँ भैरवस्थान पुगेर भैरव मन्दिरको दर्शन गरे । मेरो जन्मस्थल मात्र नभई माताको जन्मस्थल पनि पाल्पा, उनले भने, त्यसैले मैले कहिल्यै भुल्ने छैन । भैरवस्थान मन्दिर व्यवस्थापन समितिका अध्यक्ष गोविन्द पोखरेललगायतले नायक हमाललाई स्वागत तथा सम्मान गरेका थिए । नायक हमालले पाल्पाका पर्यटकीय स्थल अवलोकन गर्ने जमर्को गरेका थिए । यसको व्यवस्थापन समाजसेवी तथा नेपाल दर्शनका सन्दीप रानाले मिलाएका हुन् । तीन दिनको यात्राका क्रममा उनले रामपुर, तानसेन र आसपासका पर्यटकीय स्थलको समेत अवलोकन गरे । हामीले बाटो अप्ठ्यारो छ भन्दा पनि त्यो ठाउँ जानुपर्छ भन्नुभयो, नेपाल दर्शनका रानाले भने, घामपानी नभनी पर्यटकीय स्थल पुगेर रमाइलो गर्नुभयो । नायक हमाल चितवन, गैंडाकोटदेखि कालीगण्डकी करिडोर हुँदै पाल्पाको रामपुर आएका थिए । सुरुमा निस्दी गाउँपालिकाको काउलेडाँडा अम्लिसोको वन पुगेका थिए । जहाँ नेपालकै ठूलो अम्लिसो बगान रहेको छ । मगरी संस्कृति, झाम्रेमा रमाएका नायक हमाल मस्कीमस्की नाचे । अम्लिसोको वनमा घोडचढीमा रमाए । रामपुरको बेझाड बजारमा उपकार सुपर मार्ट प्रालिले क्लोथ एन्ड फुड बैंक नेपाल को समन्वयमा स्थापना गरेको कपडा बैंकको ड्रप बक्सको नायक हमालले उद्घाटन गरे । लगत्तै सरकारको सय पर्यटकीयस्थल तालपोखरामा डुंगा चढे । बेलुकी १० अवतारको वालन नाच अवलोकन गरेर आनन्दित भए । गिद्ध संरक्षण क्षेत्र खैरेनी सामुदायिक वन पनि पुगे । नायक हमालका विगतका सहयात्री नायक धीरेन शाक्य पनि भैरहवा हुँदै तानसेनमा भेट भए । तानसेन बजार धीरेनको जन्मथलो हो । सहयात्रीको सँगसँगै चियागफ, तानसेनको पाल्पा दरबार संग्रहालय अवलोकन, अमरनारायण मन्दिर, भगवती मन्दिर, श्रीनगरलगायतका स्थानको अवलोकन गरे । तानसेनको टुँडिखेलमा मर्निङ वाक पनि गरेका थिए । नायक हमाललाई तानसेनका नगरप्रमुख सन्तोषलाल श्रेष्ठलगायतले पाल्पाली ढाकाटोपी लगाएर स्वागत गरे । अमर नारायण मन्दिरका विषयमा निकै चासो लिनुभयो, स्थानीय हिमालदत्त श्रेष्ठले भने, यसको इतिहासका साथै धेरै पुरानो मन्दिर भएकाले पनि महत्त्वको भएको प्रतिक्रिया दिनुभयो । रानीमहल जाने कार्यक्रम थियो । तर वर्षाका कारण असहज बन्यो । रिडी र रानीमहल पुर्याउने इच्छा भए पनि नसकिएको व्यवस्थापनमा खटिएका सन्दीप रानाले बताए । यस क्षेत्रको पर्यटन प्रवर्द्धनमा टेवा पुग्ने गरी आन्तरिक र अन्तर्राष्ट्रिय पर्यटकहरूको वृद्धि गराउने आफ्नो इच्छा रहेको नायक हमालले संक्षिप्त प्रतिक्रिया दिए ।"
एक तोला गहनाको मूल्य १ लाख ६८ हजार !,"(काठमाडौं)नेपाली बजारमा सुनको भाउ आइतबार प्रतितोला १ लाख ४६ हजार ७ सय रुपैयाँमा कारोबार भयो । गत शुक्रबार पनि यही मूल्यमा कारोबार भएको थियो । यद्यपि अन्तर्राष्ट्रिय बजारमा सुनको भाउ शुक्रबारको तुलनामा आइतबार बढेको छ । त्यसअनुसार नेपाल बजारमा पनि सुनको भाउ बढ्नुपर्ने हो । तर डलरको मूल्यमा आएको गिरावटका कारण नेपाली बजारमा भाउ बढ्न पाएन ।तर नझुक्किनुस्, सुनका गहना बनाउन बजार जाँदै हुनुहुन्छ भने तपार्इंले एक तोलाको गहनाका लागि कम्तीमा पनि १ लाख ६८ हजार ७ सय रुपैयाँ तिर्नुपर्नेछ । ज्याला, जर्ती, मुनाफा आदि जोडेर व्यवसायीले उपभोक्ता मूल्य अचाक्ली पुर्याउने गरेका छन् । ज्याला र जर्तीका नाममा १२ देखि १८ प्रतिशत जोड्ने गरिएको नेपाल सुनचाँदी व्यवसायी महासंघ नै बताउँछ । औसत १५ प्रतिशत ज्यालाजर्ती जोड्दा उपभोक्ता मूल्य चर्को परेको हो । महासंघले मूल्य निर्धारण गरेपछि त्यसमा ज्यालाजर्ती कति राख्ने भन्ने नियमकानुन छैन । व्यवसायीले आफूखुसी मूल्य राख्दै आएका छन्, एक व्यवसायीले भने, त्यही भएर उपभोक्ता मूल्य बढेको हो । गहना क्षेत्रमा बेथिति पनि बढेको छ । ज्यालाजर्तीकै कारण पछिल्लो समय व्यवसायी पनि विवादित छन् । रिद्धिसिद्धि ज्वेलर्सले गहनाको ज्याला घटाएर बिक्री गर्दै आएको छ । उसले ज्याला १२ प्रतिशतबाट घटाएर ७ प्रतिशतमा झारेको छ । तर ज्याला घटाएपछि बजार बिगारेको भन्दै गहना बजारमा यसको विरोध हुँदै आएको छ । विरोधस्वरूप केही साताअघि गहना व्यवसायीहरूले पसल बन्द गरी र्यालीसमेत निकालेका थिए । यसले पनि गहनामा चरम बेथिति रहेको पुष्टि हुने उपभोक्ता अधिकारकर्मी बताउँछन् । गहना बजारमा नियमन नै छैन । मूल्य मनलाग्दी छ । ज्यालाजर्तीलगायतका कुरा प्राविधिक हो । तर गुणस्तरमा ठगिएका छन्, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, तर नियमन गर्ने कसले ? नियमन नहुँदा सर्वसाधारण ठगिएको ठगियै भए । तत्काल मूल्य र गुणस्तरको नियमन हुन जरुरी छ । ज्यालाजर्तीबाहेक मूल्य निर्धारणका क्रममा पनि मुनाफा राखिएको हुन्छ । नेपालमा अन्तर्राष्ट्रिय बजार र भारतको बजारलाई आधार मानेर मूल्य निर्धारण गरिन्छ । अन्तर्राष्ट्रिय बजारको हकमा ७५ र भारतीय बजारलाई २५ प्रतिशत आधार मानेर यहाँ मूल्य निर्धारण गर्ने चलन छ । अन्तर्राष्ट्रिय बजार मूल्य, डलरको विनिमय दर, २० प्रतिशत भन्सार दर र १ प्रतिशत मुनाफा (बैंकलाई ५० प्रतिशत र व्यवसायीलाई ५० प्रतिशत) गरी बजार मूल्य निर्धारण गरिन्छ । उक्त मूल्यमा थप ज्यालाजर्तीलगायत राखेर गहना बिक्री हुन्छ । यसले गर्दा उपभोक्ता मूल्य महँगो पर्ने गरेको छ । नेपाल सुनचाँदी व्यवसायी महासंघले भने अन्तर्राष्ट्रिय बजारमा मूल्य बढेकै कारण यहाँ पनि मूल्य बढेको जनाएको छ । विश्व बजारमा सुनको मूल्य बढ्दो क्रममा छ । ब्युरो अफ लेबर स्टाटिस्टिक्सको पछिल्लो कन्जुमर प्राइस इन्डेक्स (सीपीआई) प्रतिवेदनले जुनमा मुद्रास्फीतिको दबाबमा उल्लेखनीय गिरावट आएकाले त्यसको प्रभाव सुन बजारमा परेको र यसको मूल्य उचाइमा पुगेको विश्लेषकहरूले बताएका छन्, महासंघका महासचिव किरणभाइ वज्राचार्यले भने, यही कारण अन्तर्राष्ट्रिय बजारमा प्रतिऔंस २४ सय डलरमाथि छ । नेपाली बजारमा पनि भाउले नयाँ रेकर्ड बनाएको छ । महासंघले मूल्य निर्धारण गर्दा शुक्रबार (असार २८ मा) अन्तर्राष्ट्रिय बजारमा सुनको भाउ प्रतिऔंस २४ सय ९२० अमेरिकी डलर थियो । नेपाली बजारमा प्रतितोला १ लाख ४६ हजार ७ सय रुपैयाँ निर्धारण भयो । अन्तर्राष्ट्रिय बजारमा आइतबार प्रतिऔंस २४ सय ११६० अमेरिकी डलर पुगेको छ । तर मुद्राका कारण स्वदेशी बजारमा भाउ स्थिर रह्यो । शुक्रबार र आइतबारको तुलनामा अन्तर्राष्ट्रिय बजारमा मूल्य बढे पनि डलरको भाउको कारण यहाँ स्थिर रह्यो । शुक्रबार डलरको विनिमय दर १ डलर बराबर १ सय ३३९५ रुपैयाँ थियो । आइतबार घटेर १ सय ३३९० रुपैयाँ भएको छ । यही कारण मूल्य स्थिर रह्यो, महांसघका पूर्वअध्यक्ष तेजरत्न शाक्यले भने, सुनको मूल्यको कुरा गर्दा अन्तर्राष्ट्रिय विश्लेषकले प्रतिऔंस २५ सय डलरसम्म पुग्ने जनाएका छन् । अन्तर्राष्ट्रिय बजारमा बढे यहाँ पनि सोहीअनुसार वृद्धि हुन्छ । शाक्यका अनुसार अमेरिकी केन्द्रीय बैंक (फेडरल रिजर्भ बैंक) ले सेप्टेम्बरमा ब्याजदर घटाउने चर्चा छ । बैंकले सेप्टेम्बरमा भने पनि त्यसभन्दा अगाडि नै घट्ने अनुमानमा लगानीकर्ताहरू सुनमा आकर्षित भएका छन् । ब्याजदर घट्दा प्रतिफल पाइँदैन, त्यही भएर बैंकको पैसा झिकेर सुनमा लगानी भएको देखिन्छ, शाक्यले भने, त्यही कारण सुनको माग बढ्यो, माग बढेपछि मूल्य पनि वृद्धि भयो । सरकारले सुन आयातको भन्सार दर बढाएपछि मूल्यमा समेत असर परेको जनाएको छ । यसअघि सुन आयातमा १५ प्रतिशत भन्सार लाग्थ्यो । सरकारले आर्थिक वर्ष ०८१८२ को बजेट भाषणबाट भन्सार दर ५ प्रतिशत बढाएर २० प्रतिशत बनाइदिएको छ । ५ प्रतिशत भन्सार दर बढ्दा तोलामा ६ हजार रुपैयाँ बढ्यो, त्यही भएर भाउ उच्च देखिएको हो, शाक्यले भने । अहिले कोटा प्रणालीअनुसार वाणिज्य बैंकले दिनको २० किलो सुन बिक्री गर्न पाउने व्यवस्था गरेको छ ।"
डेडिकेटेड र ट्रंकलाइन बक्यौता विवाद उत्कर्षमा,"उद्योगीलाई प्राधिकरणले अतिरिक्त महसुल तिर्नुको आधार र कारण जानकारी गराउनुभन्दा पनि थप उद्योगमा विद्युत् आपूर्ति बन्द गर्यो, उद्योगीले जारी गरेको विज्ञप्तिमा भनिएको छ, पीडित तथा प्रताडित उद्योगी समूहले असार २७ मा जानकारी गराएअनुसार नै आइतबारबाट स्वतःस्फूर्त क्रमशः सबै उद्योगमा बिजुली आपूर्ति कटौती गर्ने निर्णय गरेका छौं । डेडिकेटेड र ट्रंकलाइनमा तोकेका सर्त पूरा हुने गरी प्रमाण दिएको हदसम्म सबै महसुल चुक्ता गर्ने बारम्बार बताउँदा बताउँदै उद्योगमा बिजुली कटौती गर्ने कदमले उद्योगीको मनोबल कमजोर बनाएको विज्ञप्तिमा उल्लेख छ । राज्यका जिम्मेवार निकायले दिएको अवज्ञा गर्दै देशको औद्योगिक वातावरण बिगार्ने काम प्राधिकरणबाट भएकाले आफैं उद्योगहरूमा बिजुली आपूर्ति कटौती गर्ने अवस्थामा पुगेको एक उद्योगीले बताए । प्राधिकरणले बिजुली आपूर्ति कटौती गरेका सबै उद्योगलाई निर्बाध र निरन्तर बिजुली आपूर्ति नदिएसम्म कुनै पनि उद्योगले प्राधिकरणबाट बिजुली खपत नगर्ने उद्योगीहरूको भनाइ छ ।"
सुदूरपश्चिममा बजेट शून्यता को जोखिम,"संशोधनको सहमतिपछि मधेशको बजेट सर्वसम्मत धनुषा (कास) बजेटमा भएको त्रुटि सुधार्न विनियोजन विधेयकमा संशोधन गर्ने सहमति भएपछि मधेश प्रदेशसभाबाट आइतबार आगामी वर्षको बजेट सर्वसहमतिले पारित भएको छ । खर्च कटौतीको प्रस्ताव बहुमतले खारेज भएको र मुख्यमन्त्री सतीशकुमार सिंहले छलफलमा उठेको विषय स्वीकार गरेपछि विनियोजन विधेयक पारित गर्न प्रदेशसभामा राखेको प्रस्ताव सर्वसहमतिले पारित भएको हो । प्रदेशसभा बैठकमा विनियोजन विधेयकमाथि मन्त्रालयगत छलफल र मन्त्रीहरूको जवाफपछि मुख्यमन्त्री सिंहले पारितका लागि गरेको प्रस्ताव सभामुख रामचन्द्र मण्डलले प्रदेशसभामा निर्णयार्थ पेस गर्दा विनियोजन विधेयक २०८१ सर्वसम्मतले पारित भएको हो । विनियोजन विधेयकको विपक्षमा कुनै सांसदले मत जाहेर नगरेकाले सर्वसम्मतले पारित भएको सभामुख मण्डलले घोषणा गरे ।बजेटको त्रुटि भएको भन्दै जनता समाजवादी पार्टी (जसपा) नेपालले संसद् अवरुद्ध गर्दै आएको थियो । आइतबार भएको सर्वदलीय बैठकमा विनियोजन विधेयकको त्रुटि संशोधन गर्ने सहमति भएपछि प्रदेशसभाबाट बजेट पारित भएको हो । असार १ मा तत्कालीन अर्थमन्त्री भरतप्रसाद साहले प्रदेशसभामा आर्थिक वर्ष २०८१८२ का लागि ४३ अर्ब ८९ करोड २१ लाख ७० हजार रुपैयाँको बजेट प्रस्तुत गरेका थिए । चालुतर्फ १६ अर्ब ७ लाख १ हजार अर्थात् ३६४५ प्रतिशत र पुँजीगत खर्च २७ अर्ब ८९ करोड १४ लाख ६९ हजार (६३५५ प्रतिशत), पुँजीगततर्फ २७ अर्ब ८९ करोड १४ लाख ६९ हजार अर्थात् ६३५५ प्रतिशत बजेट विनियोजन गरिएको छ ।"
"झरीबीच कतै कालोपत्र, कतै ग्राभेल","(पाल्पा) असार २८ शुक्रबार साँझ सिद्धार्थ राजमार्गको दोभानमा कालोपत्र भइरहेका बेला पानी दर्कियो । कामदारले हतारहतार काम सके । कतिपय कामदारले पानीका बीच काम गरेका थिए । सडक डिभिजन पाल्पाले जिल्लास्तरीय सर्वपक्षीय बैठकबाट निर्णय भएकाले ५ वर्षअघि धर्मकाँटा राख्न सडक चौडा गरेको थियो । तिनाउ गाउँपालिका३ दोभानमा तीन वर्षअघि दोभान प्रहरी चौकीदेखि झन्डै सय मिटर क्षेत्रमा सडक चौडा गरेर अलपत्र सडक यस वर्ष कालोपत्र गरेको थियो । सडक डिभिजनले धर्मकाँटा राख्न नपाउने भएपछि सडक चौडा गरेर त्यत्तिकै थियो, सडक डिभिजन पाल्पाका प्रमुख बाबुराम सापकोटाले भने, स्थानीयले धूलो, फोहोर भयो भन्ने गुनासोपछि मर्मतको रकमबाट यस वर्ष कालोपत्र गरेका हौं । निर्माण व्यवसायी जीवन ब्रदर्सले असार मसान्तमा भुक्तानी लिन हतारहतार काम गराएका हुन् । सिद्धार्थ राजमार्गकै दोभान क्षेत्रमै असार २५ मा कालोपत्रको काम धमाधम भइरहेको थियो । झमझम पानी पर्दासमेत निर्माण व्यवसायीले कालोपत्र गरेपछि स्थानीयले प्रश्न उठाउँदै आएका छन् । कतिपयले सामाजिक सञ्जालमा सडक डिभिजनको आलोचना गरेका छन् । हाम्रो नेपालको विकास, कति दिन टिक्ने होला यसरी बिछ्याइएको कालोपत्रे, तानसेन नगरपालिका७ का विश्वनाथ पौड्यालले भने, यस्तो विकासले कसरी उँभो लाग्ने हो खै ? राजमार्गकै तानसेन नगरपालिका ६ र ७ को सिमाना लामडाँडा क्षेत्रमा फराक गरेको सडकमा कालोपत्र पनि राति ११ बजेसम्म गरियो । पानीपर्दासमेत नरोकेपछि सामाजिक सञ्जालमा भिडियो, फोटो भाइरल भयो । गत फागुनमै सडकको छेउमा खाल्डा बनाएर छाडे पनि अहिलेसम्म कालोपत्र सबै सकिएको छैन । कतिपय स्थानमा गत वर्षदेखि नै सडक निर्माणको काम सुरु भए पनि निर्माण व्यवसायीका कारण सडक निर्माणमा ढिलाइ भएको सडक डिभिजनका सूचना अधिकारी दुर्गा गौतमले जानकारी दिए । सडक समयमै बन्न नसक्दा दुर्घटना हुने जोखिम बढेको स्थानीयको गुनासो छ । निर्माण व्यवसायीले प्रमुख जिल्ला अधिकारीसमक्ष भएको बैठकमा समेत चैतसम्म काम सक्ने प्रतिबद्धता जनाएका हुन्, उनले भने, तर काम गर्न पटकपटक ताकेता गर्दासमेत सकेको छैनन् । असारको अन्तिम साता आएर मात्र काम गरेका छन् ।सिद्धार्थ राजमार्गको लामडाँडादेखि बर्तुङसम्म फराक गरेको स्थलमा सडक कालोपत्र गर्ने, नाली बनाउने, टेवा पर्खाल लगाउने काममा ढिलाइ भइरहेको स्थानीय दिनेश बस्यालले बताए । तीन स्थानमा सडक स्तरोन्नति तथा सुधारको काम गर्ने गरी गत वर्ष झन्डै चार करोड लागतमा ठेक्का सम्झौता भएको थियो । निर्माणको जिम्मेवारी पाएको सत्यवती कन्स्ट्रक्सन काठमाडौंले निर्माणमा ढिलाइ गरेको सूचना अधिकारी गौतमले जनाए । डेढ किलोमिटर सडकमा बेस र सबबेस राखेर छाडेको छ । पर्खाल पूरै निर्माण गरेको छैन । नाली निर्माण सकेको छ । मुख्य काम नै कालोपत्र हो, त्यही गरेको छैन, सूचना अधिकारी गौतमले भने, धेरै पटक निर्माण व्यवसायीलाई ताकेता गरियो । तर पनि अटेरी गर्दै आएको छ ।सडक डिभिजनअन्तर्गत पाल्पाकै रामपुरबेलडाँडामित्याल सडकको मित्याल बजार नजिकै १ हजार ४ सय मिटर ग्राभेल पनि राखेकै भोलिपल्ट बगेपछि स्थानीयले विरोध जनाएका छन् । तीन वर्षदेखि काम नगरेको चण्डी निर्माण सेवाले असारमा वर्षा सुरु भइसकेपछि ग्राभेल गरेको सडक डिभिजन पाल्पाका इन्जिनियर प्रताप माकले बताए । हामीले लाइन नै नदिइकन आफैं आएर काम गरेका हौं, उनले भने, काम गरे पनि गुणस्तरहीन भएकाले भुक्तानी दिइँदैन । १ हजार ४ सय मिटरमध्ये ३ सय मिटर जति मात्र ग्राभेल बसेको छ । चण्डी निर्माण सेवा रूपन्देहीले ग्राभेल गरेकै राति ठूलो पानी परेपछि बगाएको हुन सक्ने निस्दी४ मित्यालका वडाध्यक्ष सन्तवीर सुनारीले बताए । झन्डै १ करोडको ठेक्का तीन वर्षदेखि ५० प्रतिशत मात्र काम भएको छ । निस्दी गाउँपालिकामा सडक डिभिजनअन्तर्गत तीनवटै ठेक्काका काममा लापरबाही भएको स्थानीयको गुनासो छ । एक महिनाअघि मात्र रामपुरमित्यालजलुकेघाट अरुणखोला सडकमा गुणस्तरहीन काम गरेको भेटिएपछि सडक डिभिजनले रिटेनिङ वाल भत्काएको थियो । निर्माण व्यवसायीलाई काम गर्ने लाइन नदिएको स्थानमा जथाभावी काम गरेपछि सडक डिभिजन कार्यालयका इन्जिनियर माक नेतृत्वको टोलीले भत्काएको हो । बालुवा र माटोको मिश्रण गरेर काम गरेको देखेपछि कारबाहीको माग गर्दै गाउँपालिका र सडक डिभिजन गुहारेका थिए । १० मिटरभन्दा बढी रिटेनिङ वाल भत्काइदिएको छ । सडक डिभिजनले ठेक्का लगाएको खण्डअन्तर्गत मित्यालका विभिन्न स्थानमा ग्याभियन वाल, नाली निर्माण, रिटेनिङ वाल र ग्राभेलको काम गर्दा लापरबाही भएपछि युवाले गाउँपालिका र सडक डिभिजनमा गुनासो गरेको माकले बताए । चार वर्षअघि ठेक्का लगाए पनि दुई वर्षमा काम सक्नुपर्ने थियो । तर अहिलेसम्म काम सकिको छैन । अमृत कन्स्ट्रक्सन पाल्पामार्फत ०७८ फागुन २ मा सम्झौता भएर ०७९ असार २५ मा सक्ने गरी १ करोड ९२ लाखको काम ९७ लाख ५४ हजारमा ठेक्का भएको थियो । तर अहिलेसम्म २१ प्रतिशत मात्रै काम सकिएको सडक डिभिजनले जनाएको छ । पछिल्लो समयमा काममा भएको लापरबाहीपछि स्थानीय तहले पनि चासो दिएको छ । सदरमुकामदेखि ७० किलोमिटर टाढाको निस्दीमा भएको ठेक्कामा सरोकारवाला निकायको समेत चासो कमै पुग्ने गर्छ । निर्माण व्यवसायीले वर्षौंदेखि काम नगर्दासमेत कसैको चासो थिएन । संघीय र प्रदेश सरकारले काम गरे पनि आफूहरूको चासो रहने निस्दी गाउँपालिकाकी उपाध्यक्ष तिरणकुमारी श्रेष्ठले बताइन् । निस्दी गाउँपालिकाअन्तर्गत सुवेदी निर्माण सेवा, भिमाद तनहुँले १ करोड ९३ लाख २१ हजार लगत एस्टिमेट रहेको ठेक्का १ करोड ४ लाख ४७ हजारमा सम्झौता गरेर वर्षौदेखि सकेको छैन । ०७८ असार ६ मा सम्झौता गरेको निर्माण व्यवसायीले ०८० असार २५ मा निर्माण सक्नुपर्ने हो । अहिलेसम्म ८२ प्रतिशत मात्र काम सकेको छ ।"
एक रंगशालासँग जोडिएको अँध्यारो इतिहास,"बर्लिन (एपी) एउटा भव्य रंगशाला । जसको इतिहास भने अँध्यारो छ । युरो २०२४ को फाइनल यही रंगशालामा भएको हो । फाइनलसँगै यस प्रतियोगिता ६ खेल यहाँ भए । सन् १९३६ को ओलम्पिकका लागि यसको निर्माण भएको थियो । यो ओलम्पिक स्टेडियमले अझै पनि दोस्रो विश्वयुद्धको भयावह दृश्य सम्झाउने काम गर्छ । अनि यसले नाजी विगतलाई पनि झस्काउने गर्छ । जर्मनीतिर भने यसलाई भन्ने गरिन्छ, ओलम्पियास्टाडियन । युद्धपछि जन्मेको नयाँ जर्मनीको प्रतीक पनि हो यो । यही रंगशालामा १९७४ का विश्वकपका खेल भए । अनि सन् २००६ का विश्वकपका खेल पनि । यो भने जर्मन एकीकरणको १६ वर्षपछि भएको विश्वकप रह्यो । एक लाख दर्शक क्षमताको यस रंगशालामा ट्रायक एन्ड फिल्ड रहेको छ । यसको निर्माण तथा स्वरूप तय गर्नमा हिटलर स्वयं व्यक्तिगत रूपमा संलग्न थिए । १९३३ मा नाजी सत्तामा आएका थिए । त्यसको दुई वर्षपछि नै जर्मनीले ओलम्पिक आयोजना गर्ने निर्णय भएको थियो । सुरुमा त नाजी सरकार खेल भावनाले यसलाई आयोजना गर्ने पक्षमा थियो । तर पछि यो विचारमा परिवर्तन आयो र पूरा ओलम्पिकलाई प्रोपोगान्डाका लागि प्रयोग गरियो । सुरुमा पुरानो रंगशालालाई पुनर्निर्माण गर्ने निर्णय भएको थियो । तर पछि सिंगै ओलम्पियास्टाडियन निर्माणको निर्णय भएको थियो र यसको आर्टिटेक्टको श्रेय जान्छ, वेरनर मार्चलाई । यसका निर्माणका लागि प्रेरणा बनेको थियो, रोमको ऐतिहासिक रंगशाला । रेच स्पोर्ट्स फिल्डमा यसको निर्माण भएको थियो । नाजी चाहन्थ्यो, ओलम्पियास्टाडियन देखेपछि सबै प्रभावित होस् । रंगशाला देखेपछि यसबाट सबै आकर्षित होस् भन्ने अपेक्षा पनि थियो । त्यसैले यसको कलाकृतिमा नाटकीय आकार पनि दिइएको थियो । १९३६ को ओलम्पिक अगस्ट १ मा सुरु भएको थियो र यस अगाडि नै रंगशालाको निर्माण सबै पूरा होस् भनेर २हजार ६ कामदारले लगातार काम गरेका थिए ।रंगशालामा भव्य बार्दली पनि थियो । त्यहाँबाटै हिटलरले अमेरिकी अश्वेत खेलाडी जेसे ओवेन्सले चार स्वर्ण जितेको पनि हेरे । उनी त्यस ओलम्पिकका सबैभन्दा ठूला नायक पनि बने । यो हिटलरका लागि भने धक्का थियो, किनभने उनी आफ्नो नश्ल मात्रै यस विश्वमा सर्वोत्कृष्ट रहेको मान्थे । तर पूरा ओलम्पिक भने नाजीको प्रोपोगान्डाको दृष्टिकोणले सफल रह्यो, यो नै वास्तविक विजेता रह्यो । जर्मनी नै यस ओलम्पिकमा सर्वाधिक पदक जित्ने देश रह्यो ।हिटलर आफ्नो देश शान्ति र संयमितको प्रतीक रहेको देखाउन पनि सफल रहे । ओलम्पियास्टाडियनमा प्रतियोगिताका क्रममा चारैतर्फ नाजी झन्डा राखिएको थियो । स्वस्तिक नाजी चिन्हले ओलम्पिक रिंगभन्दा बढी महत्त्व पाएको थियो । यसलाई दुई ठूला भवनमाथि पनि राखिएको थियो । १९४५ मा भने यसलाई हटाइएको थियो । १९३६ को जुलाई र अगस्ट दुई महिना नाजी अर्धसैनिकलाई यहुदीविरुद्ध आक्रमण रोक्न भनिएको थियो ।यो अर्धसैनिकलाई त्यति बेला ब्राउनसर्ट भनिन्थ्यो । जर्मनीले आफ्नो टिममा कोही पनि यहुदीलाई समावेश गरेको थिएन् । दुई आधा यहुदीले मात्र टिममा स्थान पाएका थिए । ती थिए, फेन्सर हेलेना मेयर र हक्की खेलाडी रुदी बल । २००८ देखि बर्लिनबारे ज्ञाता रहेका रायन बाल्मर मान्छन्, यी दुई खेलाडीलाई समावेश गर्नुको कारण पनि आलोचनाबाट बच्न मात्रै थियो । ओलम्पिकपछि भने नाजीले रेच स्पोर्टस फिल्डको प्रयोग छाडेन ।१९३७ मा इटालीका तानाशाही बेनिटो मुसोलिनीले त्यसको भ्रमण गरेका थिए । उनको स्वागतमा हजारौं नाजी सडकमा उत्रेका थिए । मुसोलिनी रंगशाला पुग्दा त्यो ८० हजार दर्शकले खचाखच भरिएको थियो । दोस्रो विश्वयुद्धका बेला ओलम्पियास्टाडियन र रेच स्पोर्टस फिल्ड दुवैमाथि क्षति पुगेको थियो, तर यो ठूलो नोक्सानी भने भएन् । नाजी विरोधी आक्रमण बर्लिनको मध्यभागमा बढी केन्द्रित थियो, त्यसैले ओलम्पियास्टाडियन यस युद्धबाट बच्न सफल रह्यो ।दोस्रो विश्वयुद्धको समाप्ति र नाजी हारपछि बर्लिन सहरलाई चार विजयी पक्षले बाँधिएको थियो । ओलम्पियास्टाडियन भने बेलायतको पक्षमा परेको थियो । बेलायतले १९४५ मा यस रंगशालालाई खोल्न काम गरेको थियो । तर आफ्नो सैनिक मुख्यालयलाई भने रेच स्पोर्ट्स फिल्डमै कायम राखेको थियो । युद्धपछि ओलम्पियास्टाडियनमा थप निर्माणको काम भने भएन । १९६६ यता रंगशाला र रेच स्पोर्ट्स फिल्डलाई संरक्षण सुरु भयो । हिटलर रहने गरेको बार्दलीलाई भने सानो पारिएको थियो ।यसको सबैभन्दा ठूलो पुनर्निर्माण भने २००६ को विश्वकपका लागि भएको थियो । यसक्रममा रंगशालामा छाना हाल्ने काम पनि भयो । यस रंगशालासँग जोडिएको नाजी सम्बन्धलाई लुकाउने काम भने गरिएको छैन किनभने आधुनिक जर्मनीको सोच रहेको छ, यसबारेको इतिहासलाई लुकाउनु हुन्न । त्यसैले अझै पनि रंगशालामा नाजीसँग जोडिएका केही प्रतीक अझै त्यहाँ कायम छन् । रंगशालामै रहेको ठूलो सभाहललाई पछि ओवेन्सको नाम दिइएको थियो । अहिले यसको दर्शक क्षमता घटाएर ७१ हजार मात्र राखिएको छ ।"
फ्रान्सेली फुटबलमा एक युगको समाप्ति,"डुसेलडर्फ (एएफपी) पछिल्लो एक दशकमा विश्व फुटबलमा फ्रान्सको उपस्थिति दरिलो नै रह्यो । प्रशिक्षक थिए, डिडिएर डेस्याम्प । युरो २०२४ मा पनि फ्रान्स सेमिफाइनलसम्म पुग्यो । तर प्रतियोगितामा टिमको प्रदर्शन जस्तो रह्यो, त्यसले प्रस्ट देखाएको छ, फ्रान्सेली फुटबललाई एउटा नयाँ ताजा सुरुआत आवश्यक छ । स्पेनको हातबाट सेमिफाइनलमा पराजित भएपछि फ्रान्स ठूला प्रतियोगिताका पछिल्लो पाँच संस्करणमध्ये चौथोपल्ट फाइनल पुग्ने सम्भावना टुट्यो, विश्वकप र युरो दुवै जोडेर । यसपल्ट प्रतियोगितामा जसरी फ्रान्सको चुनौती समाप्त भयो, त्यो निराशाजनक रह्यो । यसअघि जसरी फ्रान्सले तहल्का मच्चाउने गर्थ्यो, यसपल्ट सकेन । स्पेनविरुद्ध रान्डल कोलो मोनीको गोलले अग्रता त लिन सक्यो, तर त्यसमा कायम रहन सकेन । यो नै ओपनप्लेबाट फ्रान्सले पूरा प्रतियोगितामा गरेको एक मात्र गोल रह्यो । त्यो पनि छ खेलमा । प्रख्यात स्पोर्ट्स डेली लेकिपले सम्पादकीयमा लेखेको छ, सेमिफाइनल पुगे पनि फ्रान्स जसरी बाहिरियो, त्यो तीतो स्वादकै रह्यो ।डेस्याम्पको टिममा त्यस्ता एकसेएक खेलाडी थिए, जति अन्य कुनैमा थिएनन् । प्रतियोगिताका क्रममा रक्षापंक्तिले मजबुतले प्रदर्शन त गर्न सक्यो, तर त्यसरी नै अग्रपंक्तिले खेल्न सकेन् । चोट र फिटनेसको समस्यबाट गुज्रिरहेका केलियन एमबाप्पे आफ्नो प्रतिष्ठाअनुसार त्यसको छेउछाउ पनि प्रदर्शन गर्न असफल रहे । एन्टोन ग्रिजमन पनि विश्वकप २०२२ मा जस्तो प्रदर्शन गरेका थिए, त्यसको नजिक पनि पुग्न सकेनन् । अन्त्यमा उनी टिमबाटै ड्रप भए ।एमबाप्पेले पछि माने, मेरो उद्देश्य युरोपेली च्याम्पियन हुने थियो, युरोमा राम्रो खेल्ने थियो । तर यसलाई मिल्दो खेल पटक्कै खेल्न सकिनँ । उनले जर्मन भूमिमा एकै गोल मात्र गरे र त्यो पनि पोल्यान्डविरुद्ध समूह चरणमा पेनाल्टीबाट थियो । डेसक्याम्प प्रशिक्षक भएयता फ्रान्सलाई जितको बानी परेको थियो, तर यसपल्ट तिनै प्रशिक्षकलाई जित त्यति महत्त्वको रहेन । उनलाई यसपल्ट नतिजा प्राप्तिभन्दा पनि आफ्नो टिमले कसरी खेल्यो, त्यसमै बढी चासो रह्यो ।सेमिफाइनल अगाडि सोधिएको एक प्रश्नमा उनले भनेका थिए, कसैलाई हाम्रो खेल हेरेर नरमाइलो लागेको छ भने अन्य केही हेरे भइहाल्छ । कोही कसैले हाम्रो खेल हेर्नुपर्छ भन्ने छैन् । प्रश्नमा जोड दिइएको थियो, फ्रान्सको प्रदर्शन आकर्षक रहेन । त्यसो त यसअघि पनि डेस्याम्पमाथि यस्तै आरोप लाग्ने गरेको थियो, तर पुष्टि गर्न गाह्रो थियो । तर यसपल्टको युरोले यो आरोप सही रहेको सावित भएको छ । उनी प्रशिक्षक भएयताको प्रदर्शनले यसबारे बोल्छ पनि ।सन् २०१२ मा उनले फ्रान्सेली टिमको जिम्मा पाएका थिए, जति बेला अर्का प्रशिक्षक लरेन्ट ब्लान्कको नेतृत्वमा टिमको प्रदर्शन खराब थियो । सन् १९९८ को विश्वकप तथा युरो २००० को विजेता टिमका कप्तान डेस्याम्पको पहिलो प्रयासमै उनको टिम २०१४ को विश्वकपको क्वाटरफाइनल पुगेको थियो । त्यसपछि फ्रान्स युरो २०१६ को फाइनल पुग्यो भने टिमले सन् २०१८ को विश्वकप नै जित्यो । २०२२ को विश्वकप फाइनल पुगे पनि त्यसमा अर्जेन्टिनाविरुद्ध पराजित रह्यो ।फ्रान्सले २०२१ को यूईएफए नेसन्सकप पनि जितेको थियो । यसबीच फ्रान्सको सबैभन्दा कमजोर प्रदर्शन भनेकै पछिल्लो युरोमा देखिएको थियो, जति बेला टिम अन्तिम १६ बाटै बाहिरिएको थियो, स्विट्जरल्यान्डविरुद्धको खेल टाइब्रेकरमा गुमाएर । पछिल्लो विश्वकपताका डेस्याम्पले २०२६ सम्मका लागि अनुबन्ध गरेका थिए । यस्तोमा त्यही वर्ष हुने विश्वकप फ्रान्सका लागि अबको अर्को ठूलो प्रतियोगिता रहेको छ ।तर अब प्रश्न उठेको छ, के ५५ वर्षीय डेस्याम्प नै त्यस्ता प्रशिक्षक हुन्, जसको नेतृत्वमा अबको विश्वकपमा फ्रान्सले खेल्नुपर्नेछ । यसका लागि जर्मन प्रशिक्षक जोचिम लोको उदाहरण पेस गर्न सकिन्छ । उनी सन् २००६ मा प्रशिक्षक भएका थिए । उनको नेतृत्वमा खेलेका सुरुआती पाँच प्रतियोगितामध्ये जर्मनी २०१४ को विश्वकप विजेता रह्यो । त्यसपछि युरो २००८ को फाइनल पनि पुग्यो । अन्य तीन सेमिफाइलनमा भने पराजित रह्यो । त्यसपछि जर्मनीको प्रदर्शन लगातार कमजोर रह्यो ।जर्मनी २०१८ को विश्वकपमा समूह चरणबाटै बाहिरियो भने युरो २०२० मा अन्तिम १६ सम्म मात्र पुग्न सक्यो । त्यसपछि लोको यात्रामा पूर्णविराम लाग्यो । डेस्याम्पल आफ्नो भविष्यबारे सोधिएको प्रश्नमा उनको उत्तर यस्तो रहेको छ, यसबारे हाम्रो फुटबल संघका अध्यक्षलाई सोध्नुपर्छ । हामीले भर्खरै सेमिफाइनलमा पराजय भोगेका छौं र अहिले नै यो प्रश्नको उत्तर दिनु ठीक हुन्न । तर पनि प्रश्न ठीकै छ, के फ्रान्सेली फुटबलमा एक युगको समाप्ति भएकै हो ?"
