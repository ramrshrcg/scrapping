शीर्षक,विवरण
अग्निपरीक्षा सुरु,"सहमतिका ७ बुँदा १ आमजनताको चाहनाबमोजिम राष्ट्रिय हितको रक्षा गर्न, भ्रष्टाचार नियन्त्रण गरी मुलुकमा सुशासन कायम गर्न, राष्ट्रको विकास निर्माण अभियानलाई तीव्रता दिन र राजनीतिक स्थिरताका लागि अन्य दललाई समेत सहभागी गराई संविधानको धारा ७६ (२) अन्तर्गत राष्ट्रिय सहमतिको सरकार गठन गर्ने ।२ राष्ट्रिय सहमतिको सरकारले संविधान लागू भएपश्चात् अभ्यासमा देखा परेका सबल पक्ष र दुर्बल पक्ष तथा जटिलताको समीक्षा गरी राजनीतिक स्थायित्वका लागि संविधानमा आवश्यक संशोधन र तदनुकूलको कानुन निर्माणलाई प्राथमिकता दिने ।३ अर्थतन्त्रमा विद्यमान शिथिलतालाई अन्त्य गरी विश्वसनीय व्यावसायिक वातावरण तयारी गरी आर्थिक गतिविधिलाई चलायमान बनाउने, आन्तरिक र बाह्य लगानीलाई प्रोत्साहन गरी मुलुकभित्र पर्याप्त र मर्यादित रोजगारी सिर्जना गर्ने ।४ राष्ट्रिय सहमतिको सरकारको नेतृत्व सरकार गठन भएको मितिले दुई वर्षसम्म एमाले अध्यक्ष केपी शर्मा ओलीले र त्यसपछि ०८४ मंसिरमा हुने निर्वाचनसम्म कांग्रेस सभापति शेरबहादुर देउवाले नेतृत्व गर्ने । ५ राष्ट्रिय हितको रक्षा गर्न, भ्रष्टाचार अन्त्य गरी सुशासन कायम गर्न, राष्ट्रको विकास निर्माणको अभियानलाई तीव्रता दिन राष्ट्रिय सहमतिको सरकार सञ्चालनका आधार तय गर्न न्यूनतम साझा कार्यक्रम तयार गरी सोही आधारमा सरकार सञ्चालन गर्ने ।६ राष्ट्रिय सहमतिको सरकारका लागि दुई प्रमुख दलको नेतृत्वदायी भूमिका र समानताका आधारमा समान हैसियतमा सरकारमा सहभागिता रहने र अन्य दललाई समेत सरकारमा समावेश गर्ने ।७ राष्ट्रिय सहमतिको सरकारको मर्म र भावनाअनुरूप प्रदेश सरकारको गठन गर्ने र जनभावनाअनुरूप प्रदेश र स्थानीय तहमा हुने विकास निर्माणको कार्यलाई तीव्रता दिने ।"
राष्ट्रपति दौडबाट पछि हटे बाइडेन,"त्यस्तै बाइडेनले कोभिड महामारी र त्यसका कारण सिर्जित आर्थिक संकटबाट मुलुकलाई बाहिर ल्याएको र लोकतन्त्रको रक्षा गरेको समेत उल्लेख गरेका छन् । उनले डेमोक्रेटिक पार्टीका तर्फबाट राष्ट्रपतिको उम्मेदवारका रूपमा ह्यारिसलाई पूर्ण रूपमा समर्थनसहित सहयोग गर्ने घोषणा गरेका छन् । २०२० मा उपराष्ट्रपतिको उम्मेदवारमा कमला ह्यारिसलाई पार्टीका तर्फबाट छनोट गर्ने मेरो जीवनकै उत्कृष्ट निर्णय थियो, आज फेरि म उनलाई राष्ट्रपतिको उम्मेदवारका रूपमा पूर्ण सहयोग र समर्थनसहित अनुमोदन गर्छु, उनले भनेका छन् । अगस्टमा हुने डेमोक्रेटिक पार्टीको राष्ट्रिय सम्मेलनले राष्ट्रपति उम्मेदवारको नाम अनुमोदन गर्नेछ । ८१ वर्षीय बाइडेन हाल कोभिड संक्रमणको उपचार गराइरहेका छन् । बाइडेनको उमेर र स्वास्थ्यलाई लिएर उनकै पार्टीभित्र पनि प्रश्न उठ्दै आएको थियो । उनले आफ्नो निर्णयबारे जानकारी दिन आउने साता राष्ट्रका नाममा सम्बोधन गर्नेसमेत जनाएका छन् । राष्ट्रपतिका अर्का उम्मेदवार रिपब्लिकनका डोनाल्ड ट्रम्पसँगका चुनावी बहसमा फितलो प्रस्तुति दिएको भन्दै डेमोक्रेटिक पार्टीभित्रै चर्को आलोचना भएको थियो । चुनावी बहसपछि पार्टीभित्र राष्ट्रपतिको उम्मेदवारमा विकल्प खोज्नुपर्ने माग सुरु भएको थियो । अमेरिकामा बहालवाला राष्ट्रपतिले दोस्रो कार्यकालका लागि प्रतिस्पर्धामा नउत्रिएको यो दोस्रो पटक हो । यसअघि सन् १९६८ मा लिन्डन जोनसनले पनि दोस्रो कार्यकालका लागि चुनावमा भाग लिएका थिएनन् ।"
दालका थरीथरी जात विकास गर्दै वैज्ञानिक दराई,"(चितवन) मानव अंगका लागि पहरेदार मानिने तत्त्व प्रोटिन पाइने खाद्यबाली दालखेती गर्नु माटोका लागि अत्यावश्यक हो । दालबालीको अनुसन्धानमा संलग्न राजेन्द्र दराई दालखेती माटोका लागि मिनी नाइट्रोजन फ्याक्ट्री बनाए जस्तै भएको बताउँछन् । यसको जराले माटोको पोषक तत्त्व निर्माण गर्छ । राम्रोसँग दालबाली लगाउने हो भने आयात गरेर खेतमा छर्नुपर्ने युरिया मल ३५ प्रतिशतसम्म कटौती गर्न सकिने उनले सुनाए । राष्ट्रिय कृषि अनुसन्धान परिषद् (नार्क) का मुख्य वैज्ञानिक हुन् दराई । सीमान्तकृत वर्गमा पर्ने आदिवासी दराई समुदायको २०७८ को जनगणनाअनुसार देशभर जनसंख्या १८ हजार ६ सय ९५ छ । यद्यपि यो समुदायका अगुवाहरू भने जनसंख्या केही बढी भएको बताउने गर्छन् । दराई चितवनको मैदानी क्षेत्रका आदिवासी हुन् । चितवनमा दराईको जनसंख्या ८ हजार ८ सय ५० छ ।राजेन्द्र दराईको घर भरतपुर महानगरपालिका१५ मंगलपुरमा छ । महानगरभित्र दराईको जनसंख्या ३ हजार ४ सय १३ छ । जनसंख्याको हिसाबले अल्पसंख्यक मानिने दराई समुदायका राजेन्द्रको नार्कका मुख्य वैज्ञानिक बन्ने यात्राको सुरुवात २०५३ कात्तिक १५ मा सुरु भएको हो । उनले लोक सेवा परीक्षा उत्तीर्ण गरेर नार्कको प्राविधिक अधिकृतका रूपमा जागिरे जीवन सुरु गरेका हुन् । त्यसअघि उनी गैरसरकारी संस्थामा जागिरे थिए । कृषि विषय अध्ययन गरेकालाई स्वदेश वा विदेशभित्र पनि विभिन्न प्रोजेक्टमा जागिर खान सजिलो छ । तर उनले सरकारी सेवामा जाने मन बनाए । सरकारी सेवा व्यक्तिगत रूपमा फाइदाजनक होलानहोला तर नार्क जस्तो ठाउँमा गएर कृषिमा योगदान दिन सकिन्छ भन्ने मलाई लाग्यो र यता आएँ, राजेन्द्रले भने । दराईले कृषि विकास बैंक र कृषि सेवा विभागमा जाने मन पनि नबनाएका हैनन् । कृषि विकास बैंकमा एक पटक र कृषि सेवा विभागअन्तर्गत जागिर खान दुई पटक प्रयास गरे पनि सफल हुन सकेनन् । त्यसपछि भने उनी अलि गम्भीर भएर लोक सेवाको तयारीमा लागे । सोचविचार गरेर अनुसन्धान क्षेत्रमै जाने मन बनाए । नार्कका लागि पहिलो पटक दिएको परीक्षामा नै सफल भएपछि उत्साहित भएर जागिरे जीवनमा होमिए । अन्तर्वार्तामा सफल हुनेमा मेरो दोस्रो नम्बरमा नाम आएको थियो, उनले सुनाए । त्यो बेला खुला प्रतिस्पर्धाबाट आएका हुन् उनी । मंगलपुरमा दराईहरूको एउटा झुरुप्प बस्ती छ । तनहुँ दमौली आडको सेवर गाउँका धर्मसिंह राजेन्द्रका हजुरबुबाका पिता हुन् । धर्मसिंह तनहुँबाट नवलपरासी गैंडाकोट बसाइँ सरे । त्यसपछि चितवन छिरेर नारायणगढ नजिकको लंकुमा बसे । लंकुबाट भरतपुरको गौरीगन्ज पुगे । गौरीगन्जबाट उत्तर पश्चिमको त्यो बेलाको गाउँ कचपचे आए । हाल यज्ञपुरी नामले परिचित कचपचेमा पनि राजेन्द्रका पुर्खा लामो समय बसेनन् । त्यसपछि मंगलपुर आएका उनीहरू त्यहीं अडिए । दराई समुदायको परम्परागत पेसा कृषि नै थियो । कृषि र पशुका लागि योग्य क्षेत्र रोज्दै राजेन्द्रको पुर्खा तनहुँदेखि डुल्दै मंगलपुरसम्म आयो । संयोग नै मानौं राजेन्द्रले पनि आफ्नो उच्च शिक्षाको विषय कृषि बनाए र जागिरको क्षेत्र पनि कृषि नै रोजे । विसं २०२८ साउन १५ मा मंगलपुरमा जन्मेका राजेन्द्रले २०४४ सालमा एसएलसी उत्तीर्ण गरे । घरनजिकै रामपुरमा कृषि शिक्षाका लागि प्रख्यात रामपुर क्याम्पस थियो । एसएलसीपछि कृषि विषय लिएर आईएससीमा भर्ना भए । त्यसपछि स्नातक (बीएससी एजी) पनि कृषिमै गरे । त्यो बेला स्नातक तहका लागि तीन वर्ष पढे पुग्थ्यो । रामपुरमा स्नातक पढेपछि स्नातकोत्तर (एमएससी एजी) पढ्न भारत गए ।भारत कानपुरको चन्द्रशेखर आजाद कृषि विश्वविद्यालयबाट उनले कृषिमा एमएससी पूरा गरेका हुन् । त्यसपछि चार वर्षअघि उनले विद्यावारिधि (पीएचडी) पनि गरे । रामपुरकै कृषि तथा वन विज्ञान विश्वविद्यालयबाट पीएचडी गरेका हुन् उनले । पुख्यौली परम्परागत पेसा कृषि भए पनि राजेन्द्रको परिवारमा शैक्षिक वातावरण थियो । राजेन्द्रका बुबा बुद्धिराम दराई मावि तहका शिक्षकबाट अवकाशप्राप्त हुन् । बुबा नै शिक्षक भएपछि घरमा पढाइका लागि राम्रो वातावरण बन्यो, राजेन्द्रले भने । त्यसपछि सामाजिक क्षेत्रमा क्रियाशील आमा विमला दराईको प्रेरणाले आफूलाई अगाडि बढ्न अभिप्रेरित गर्यो भन्छन् राजेन्द्र । बुबाका कारण पढ्न हौसला मिल्यो । हामी आज जहाँ छौं, यसमा आमाको पनि ठूलो हात छ, राजेन्द्रले भने । आमा विमलाले छोराछोरीलाई आफ्नो खुट्टामा आफैं उभिनुपर्छ भन्ने उत्प्रेरणा दिएको राजेन्द्रले बताए । तिमीहरू आफ्नै मिहिनेतले आफ्नो परिचय बनाउनुपर्छ । तिमीहरूका लागि अरू कसैले केही गर्ने हैन । त्यसैले मिहिनेत गर, अनुशासित बन, पढाइमा ध्यान देऊ भन्ने कुरा आमाले सानैदेखि जोड दिनुभयो, राजेन्द्रले सुनाए । बाबाआमाको यही मार्गनिर्देशनले आफू यहाँसम्म आएको भन्छन् राजेन्द्र । जागिरे जीवनको सुरुवातमा राजेन्द्र इटहरी पुगेका थिए । २१ महिनापछि रामपुरमा रहेको नार्कअन्तर्गतको कोसेबाली अनुसन्धानको प्राविधिक भएर आए । यहाँ आएर नै उनले दाल र कोसेबालीको महत्त्व र आवश्यकता बुझेका हुन् । नेपालमा दालका लागि उपयोग हुने विभिन्न जातका २० प्रकारका कोसेबालीको खेती हुने गरेको उनले बताए । त्यसमध्ये ११ वटा बाली नेपालमा बढी खेती हुन्छ । सबैभन्दा धेरै मसुरो बाली हुँदोरहेछ । दालबालीमा नेपालमा हुने खेतीको ६० प्रतिशत हिस्सा मसुरो बालीले ओगट्दो रहेछ, राजेन्द्रले भने । राजेन्द्रले यही मसुरोबारे पीएचडी गरेका हुन् । खजुरा मसुरो४ र श्रद्धा कालो मसुरो गरेर उनको अध्ययनले दुई जात विकास गर्यो । खान स्वादिलो, हावापानी अनुकूलको, रोगकिरा सहने र पोषण पनि भएको मसुरोका जातहरू हुन् यी, राजेन्द्रले भने । स्थानीय जातबाट छनोट गरेर यी नयाँ जात विकास गरेको उनले बताए । जागिरे जीवन सुरु गरेको २१ वर्षपछि उनी रामपुरबाट स्थानान्तरण गरेर बाँके खजुरा पुगेको राष्ट्रिय कोसेबाली अनुसन्धान कार्यालयको प्रमुख भए । जागिरे जीवनको लामो समय कोसेबाली अनुसन्धान र जात विकासमा बिताएका कारण दालखेतीबारे धेरै काम गर्न पाएको उनले बताए । २७ वर्षको जागिरे जीवनमा उनले कोसेबालीका १५ वटा जात विकास गरेका छन् । सबैभन्दा बढी मसुरोमा पाँच जात, भटमासमा दुई, मुङमा तीन, मासमा दुई वटा, रहर, राजमा र बोडीमा एकएक वटा जात विकास गरेको छु, राजेन्द्रले भने । नेपालको मसुरो दक्षिण एसियामै राम्रो छ । प्रोटिन, आइरन र जिंक जस्ता पोषक तत्त्वको मात्रा बढी छ । खान मिठो, साना दानाफतक्क पाक्छ । र, किसानले विषादी नछर्ने बाली पनि मसुरो नै हो । यसको अन्तर्राष्ट्रिय बजारमा ठूलो माग छ, राजेन्द्रले भने ।पहिला राम्रो निर्यात भए पनि अहिले यो रोकिएको हुँदा सरकारले किसानलाई खेतीमा प्रेरित गर्न र निर्यातको वातावरण बनाउन उनले अपिल गरे । आदिवासी सुमदाय अझ जो संख्यामा कम छन्, उनीहरू शिक्षादेखि सरकारी जागिर र अन्य सार्वजनिक पहिचानका पदमा निकै कम पुगेका छन् । तर राजेन्द्र दराई योभन्दा अलग रहे । राजेन्द्रको परिवारमा अरू भाइ र बहिनीहरू पनि शिक्षाको क्षेत्रमा अगाडि नै छन् । पारिवारिक वातावरणले नै आफूलाई अगाडि बढ्न सहयोग गरेको उनले बताए । तर सबैको हकमा यस्तो हुँदैन । आदिवासी अल्पसंख्यक समुदायका धेरैलाई अगाडि बढ्न कठिन छ । सरकारले उनीहरूका लागि सहयोग गर्नुपर्छ । यसका लागि शिक्षामा ध्यान दिनुपर्छ । एउटा राम्रो शैक्षिक कोष नै बनाए राम्रो हुन्छ भन्ने मेरो सुझाव छ, राजेन्द्रले सुनाए । आदिवासीको सन्तान भनेपछि अझै पनि विश्वास नगर्ने परिपाटी छ भन्छन् उनी । दराईले के गर्न सक्ला र भनेर हाम्रो समुदायलाई हेरेर मूल्यांकन गर्ने चलन छ । तर मेरो काम र मेरो तर्क सुनेपछि हेर्याहेर्यै पनि हुन्छन्, राजेन्द्रले भने । उनी विदेशमा पनि पुगेर आफ्नो ज्ञान र अनुभव बाँड्दै आएका छन् । भर्खर बेल्जियम गएर १९ देशका सहभागीमाझ आफ्ना अनुभव राखे । विदेशमा क्षमता र कामको गुणस्तरका आधारमा मूल्यांकन हुने गरे पनि नेपाली समाजमा अझै यस्तो परिपाटी नबढेको पो हो कि झैं लाग्छ, राजेन्द्रले भने । २०७४ सालदेखि कोसेबालीको प्रमुख भएका राजेन्द्र अहिले चितवन रामपुरमै रहेको नार्कको राष्ट्रिय मकै बाली अनुसन्धान कार्यक्रममा प्रमुख भएका छन् । गत वर्षको मंसिर १ गतेदेखि उनी यो कार्यालयमा आएका हुन् । मुख्य वैज्ञानिक दराईको ध्यान अब मकै बालीमा छ । मूल्यका हिसाबले राम्रो मानिने मकै बेबी कर्न, स्विट कर्न र पप कर्नका जात विकासमा आफू लागेको उनले बताए । देशमा कृषि अनुसन्धानका लागि न्यून बजेट छ । तर पनि हामी अनुसन्धानमा जुटेका छौं । सानैमा पढ्ने प्रेरणा पाइयो । ठूलो भएपछि केही फरक योगदान गर्ने मन बनाइयो र त्यो जिम्मेवारीमा बढ्दा चुनौती त आए तर अगाडि बढ्दै छु, राजेन्द्रले भने ।"
"संसद्मा भ्रष्टाचार र नैतिकताको प्रश्न, नयाँ र पुरानाको बहस","(काठमाडौं) प्रधानमन्त्री केपी शर्मा ओलीले आइतबार प्रतिनिधिसभामा विश्वासको मत लिने क्रममा सत्ता र प्रतिपक्षबीच आरोपप्रत्यारोप चलेको छ । विपक्षी दलहरू माओवादी र रास्वपाका सांसदहरूले पुष्पकमल दाहाल नेतृत्वको सरकारले सुशासनको पक्षमा एकपछि अर्को भ्रष्टाचारका मुद्दामा कारबाही बढाएपछि कांग्रेसएमाले मिलेको आरोप लगाएका छन् । सत्ता पक्षले भने विपक्षीको आरोप गलत भएको र अफवाह फैलाएको जवाफ दिएको छ ।प्रधानमन्त्री ओलीले गिरीबन्धु टी इस्टेटबारे अफवाह फैलाइएको बताए । उनले कानुन नभएका बेला हदभन्दा बढीको जमिन सट्टापट्टा भइरहेका बेला आफ्नो कार्यकालमा संसद्बाट कानुन बनाएर व्यवस्थित पार्ने प्रयास भएको दाबी गरे । कानुन बनाउँदा नीतिगत भ्रष्टाचार हुन्छ ?, उनले प्रश्न गरे ।उनले गिरीबन्धु टी इस्टेटको मुद्दा अदालतमा गएर फैसलासमेत भइसकेको भन्दै सट्टापट्टा हुनुभन्दा अगाडि नै यस्तो गर्नु भन्ने सर्त राखिदिएर अदालतले रोकिदिएको बताए । अदालतले सस्तोमा किनेको जग्गासँग महँगो जग्गा सट्टापट्टा हुन सक्छ भनेकाले अब कानुन बनाउँदा त्यसतर्फ विचार गर्नुपर्ने उनले उल्लेख गरे । ओलीले भ्रष्टाचारका सबै प्रकरणमा अनुसन्धान हुनेमा ढुक्क रहन तथा सहकारी पीडितका सम्बन्धमा उचित छानबिन गर्ने र ठगलाई कारबाही गरिनेसमेत बताए । संविधान गतिशील दस्ताबेज रहेको भन्दै प्रधानमन्त्री ओलीले आवश्यकताअनुसार संशोधन गरिनेसमेत बताएका छन् । कांग्रेसएमालेबीच गठबन्धनका क्रममा भएको सातबुँदे सहमतिमा पनि संविधान संशोधनको विषय समेटिएको छ । प्रधानमन्त्री ओलीले सबैको सहमतिमा वा त्यसो हुन नसके तोकिएको प्रक्रियामा गएर संविधान संशोधन गरिने बताए । कांग्रेसले पनि संविधान संशोधनको विषयलाई प्राथमिकता दिएको छ । कांग्रेस सभापति शेरबहादुर देउवाले कांग्रेसएमाले गठबन्धनको सरकारले संविधान संशोधन गरेर गणतन्त्र र समावेशितालाई सबल बनाउने बताए । संविधान प्रारम्भ भएको ८ वर्ष पूरा भएको छ । यसको सबल पक्ष र दुर्बल पक्ष एवं जटिलताको समीक्षा गरी संविधानमा आवश्यक परिमार्जन गर्नु लोकतन्त्रको स्वाभाविक अभ्यास हो, देउवाले भने, संशोधन गर्दा सबै राजनीतिक दलबीच संवाद, सहमतिबाट गर्नु उचित हुन्छ ।माओवादीका उपमहासचिव वर्षमान पुनले नेताले नभई बिचौलियाले देश चलाउने खतरा बढेको बताए । उनले कांग्रेस र एमालेबीचको गठबन्धन अपारदर्शी रहेको आरोप लगाए । बिचौलियाको चलखेलका कारण आफूभन्दा पहिलेका अर्थमन्त्री कांग्रेसका प्रकाशशरण महत र आफूले धितोपत्र बोर्डको अध्यक्ष नियुक्ति गर्न नसकेको पुनले बताएका थिए । यस विषयको जिम्मेवारी अर्थमन्त्री विष्णु पौडेललाई आएको उनको भनाइ थियो ।कमरेड प्रचण्ड नेतृत्वको सरकारले भ्रष्टाचारको विभिन्न फाइल खोल्ने, छानबिन गर्ने गर्दा, त्यसैगरी नक्कली भुटानी शरणार्थीलगायत गिरीबन्धु टी इस्टेटसम्मका कुरा उठ्दै गर्दा नेपाली कांग्रेसका महामन्त्रीहरूले हाम्रा एजेन्डाहरू छाड्दैनौं भन्नुभएको छ, पुनले भने, कांग्रेसलाई पनि प्रश्न हुन्छ, हिजो यही हाउसमा प्रतिपक्षमा हुँदा गिरीबन्धु टी इस्टेट, गिरीबन्धु टी इस्टेट भन्नुभएको थियो । यसमा के हुन्छ ? हामीले र नेपाली जनताले सही जवाफको अपेक्षा गरेका छन् ।एकीकृत समाजवादीका अध्यक्ष माधवकुमार नेपालले कांग्रेसएमाले गठबन्धनको औचित्य पुष्टि हुने कुनै आधार नरहेको बताए । दुई दलले अपारदर्शी ढंगले बनाएको नयाँ गठबन्धनको संकेत राम्रो नभएको उनको भनाइ थियो । संसदीय व्यवस्थामा दुई ठूला दलमध्ये एउटाले सरकारको नेतृत्व गर्ने र अर्कोले प्रतिपक्षको भूमिका निर्वाह गर्नुपर्नेमा दुवै दल मिलेर सरकार बनाउनु उचित नभएको उनले बताए ।रास्वपा सभापति रवि लामिछानेले लोकतन्त्र र त्यसका मूल्यमान्यता जोगाउनका लागि गरेको त्याग र बलिदानको बदलामा देशको हुर्मत नलिन सुझाव दिए । यसअघिको सरकारले जुनजुन व्यक्तिमाथि प्रश्न उठाएको र छानबिन थालेको थियो, उनीहरूलाई मन्त्रिपरिषद्मा राखिएको लामिछानेले आरोप लगाए । जहाँजहाँ हामीले विषय उठायौं, त्यहाँत्यहाँ पुरस्कार देखियो । नक्कली भुटानी शरणार्थीका विषयमा कुन अनुसन्धान सुरु भयो, मन्त्रिपरिषद्मा को गयो, संसद् र देशलाई थाहा छ । हामीले बालमन्दिरको प्रश्न उठायौं, त्यहाँ पनि पुरस्कार, स्काउटको विषय उठायौं फेरि पनि मन्त्रिपरिषद् हेर्यौं, उनले भने ।राप्रपा अध्यक्ष राजेन्द्र लिङ्देनले मुलुकमा राजनीतिक अस्थिरताको कारक कांग्रेस र एमाले भएको बताए । अहिले मुलुकमा स्थिरता नहुनुमा समानुपातिक निर्वाचन प्रणाली वा साना दलहरू होइनन् । दुई ठूला दलको क्रियाकलाप मुख्य हुन् । साना दलहरूलाई आवश्यक परेका बेला फुटाउनुहुन्छ, लोभ देखाएर सँगै बसाउनुहुन्छ । चलखेल तपाईंहरू गर्नुहुन्छ, लिङ्देनले भने, गणितले मात्रै काम गर्ने भए कम्युनिस्ट पार्टी एक्लैले करिब दुईतिहाइ मत ल्याएको होइन ? कांग्रेसले पटकपटक एक्लै बहुमत ल्याएको होइन ? किन पाँच वर्ष सरकार चलेन ? उनले संविधानमा सुधार गर्नुपर्ने धेरै कुराहरू रहेको भन्दै निर्वाचन र नियुक्ति प्रणालीमा सुधार आवश्यक रहेको बताए ।"
उपसभामुखमाथि छानबिनको माग,"काठमाडौं उपसभामुख इन्दिरा रानाले पदको दुरुपयोग गरी ५ जनालाई अमेरिका लग्ने गरी अमेरिकी दूतावासलाई पत्र लेखेको विषयमा पनि आइतबारको संसद् बैठकमा प्रश्न उठेको छ । संयुक्त राष्ट्रसंघको कार्यक्रममा भाग लिन जान लागेकी उपसभामुखले महिला अधिकारको अभियानसँग कुनै साइनो नभएका चार पुरुष र एक महिलालाई आफूसँगै लग्न प्रक्रिया अघि बढाइएकी थिइन् । आफूसँगै पाँच जना यो कार्यक्रममा जान लागेको भन्दै उनले भिसाको अन्तर्वार्ता छिटो सारिदिन अमेरिकी दूतावासलाई उपभामुखको लेटरप्याडमा पत्र लेखेकी थिइन् ।बैठकमा कांग्रेस सांसद रामहरि खतिवडाले उपसभामुखले पत्र लेखेको विषयमा संसदीय छानबिन गर्नुपर्ने बताए । उपसभामुख राना संसद् बाहिर बसेर छानबिनमा सहयोग गर्नुपर्ने उनको माग थियो । यस्तो अवस्थामा उपसभामुखले संसद्को कमान्ड गर्न सुहाउँछ कि सुहाउँदैन ?, उनले प्रश्न गरे । संसद्बाट कोही विदेश भ्रमणमा जानुपर्ने भए संसद् सचिवालयको आफ्नै प्रक्रिया हुनुपर्नेमा त्यसलाई मिचेर उपसभामुखले पत्र लेखेको खतिवडाको भनाइ थियो । माओवादीका सांसद माधव सापकोटाले संवैधानिक परिषद्मा सत्तापक्ष अल्पमतमा परेपछि उपसभामुख रानाले १ वर्षअघि लेखेको पत्र चर्चामा ल्याइएको दाबी गरे । उपसभामुखले लेखेको पत्रले राजनीतिक र नैतिक प्रश्न उठे पनि त्यो प्रश्नको नियतमाथि उनले आशंका व्यक्त गरेका छन् । रास्वपा सांसद सुमना श्रेष्ठले उपसभामुखले मानव तस्करी गरेको भनेर चरित्र हत्या गर्न खोजेको भन्दै आपत्ति जनाइन् । एक जना सांसदले संसद् र सडकमा एक व्यक्तिलाई भिसा देऊ भनेर आन्दोलन गरेको देखेको भन्दै सांसद श्रेष्ठले लेटरप्याडको प्रयोगको विधि बनाउनुपर्ने बताइन् ।उपसभामुख इन्दिरा रानाको नामबाट मिडिया ट्रायल भइरहेको छ, यसमा आपत्ति जनाउन चाहन्छु, उनले भनिन्, आचरण हेर्ने हो भने सबै जनाको लेटरप्याडबाट केके निस्क्या छ हेरौं र साँच्चै पद्धति बनाऔं । रास्वपाले उपसभामुख रानासँग जोडेर पार्टीको छविलाई धूमिल पार्ने प्रयास भएको जनाउँदै प्रेस विज्ञप्तिमार्फत आइतबार आपत्तिसमेत जनाएको छ । रास्वपाका कार्यवाहक प्रवक्ता मनीष झाले संघीय संसद् सचिवालयलगायत अन्य उच्च पदासीन व्यक्तिलाई पहिले नै जानकारी रहेको विषयलाई अनर्गल प्रचार गरिएको भनेका छन् । कुनै क्षणिक पदीय लेनदेनको हिसाब मिलाउने प्रयासस्वरूप यस्ता कार्य भइरहेको समेत रास्वपाले आरोप लगाएको छ । यस्ता गलत प्रहारहरूबाट विचलित नभई रास्वपा सुशासन, सामाजिक न्याय र द्रुत आर्थिक विकासको मार्गमा नेपाललाई अगाडि बढाउने आफ्नो प्रतिबद्धतामा अडिग रहनेछ, विज्ञप्तिमा भनिएको छ ।"
दुईतिहाइको भार,"(काठमाडौं)प्रधानमन्त्री केपी शर्मा ओलीले आइतबार प्रतिनिधिसभाको दुईतिहाइ विश्वास प्राप्त गरेका छन् । प्रतिनिधिसभाको सबैभन्दा ठूलो दल कांग्रेससँग गत असार १७ मा भएको सहकार्यको सहमति निर्णायक रूप आइतबार संसद्मा दुईतिहाइ मतका साथ प्रकट भएको हो । दोस्रो पटक २०७४ सालमा प्रधानमन्त्री बन्दा पनि ओलीले संसद्बाट दुईतिहाइभन्दा बढी विश्वासको मत पाएका थिए । प्रधानमन्त्री ओलीले आफ्नो आगामी मार्गचित्रको प्रारम्भिक खाका पेस गर्दै प्रतिनिधिसभामा विश्वासको मत मागेका थिए । रोस्ट्रममा उभिएपछि जुनसुकै विषयमा लम्बेतान बोल्ने र व्यक्तिगत तहमा पनि आलोचना एवं टिप्पणी गर्ने विगतको शैलीमा ओलीले आइतबार केही हदसम्म ब्रेक लगाएका थिए । विपक्षी नेताको नाम किटेर टिप्पणी गरेनन्, राजनीतिक प्रवृत्तिमाथि मात्रै आलोचनात्मक धारणा राखे । मूलतः प्रधानमन्त्री ओलीले तीन विषय उठाए आर्थिक संकट, संविधान संशोधनराजनीतिक समझदारी र सुशासन । प्रधानमन्त्री ओलीले आर्थिक संकट र त्यसका कारणले चुलिएको निराशालाई चित्रण गर्दै सम्बोधन सुरु गरेका थिए । उनले अहिलेको संकट र निराशालाई २०४६ सालपछिकै सबैभन्दा ठूलो भनेका छन् । उनले आफू कस्तो आर्थिक अवस्था भएका बेला सरकार सम्हाल्न आइपुगें भन्दै तथ्यांकहरू पेस गरे । तर उनले पेस गरेका तथ्यांकमा प्रतिनिधिसभामै माओवादी केन्द्रका वर्षमान पुन र रास्वपाका रवि लामिछानेले आलोचनात्मक धारणा राखेका थिए ।बैंकहरूमा पैसा थुप्रिएको र ब्याजदर न्यून हुँदा पनि व्यवसायीहरू लगानी गर्न तत्पर नभएको घटनालाई उदाहरण दिँदै प्रधानमन्त्री ओलीले उद्योगीका गुनासा र समस्याप्रति आफू संवेदनशील रहेको प्रमाणित गर्न खोजे । उनले विगतमा सरकारले थुन्ने अनि सुन्ने काम गर्यो भन्दै आलोचना गरे । आफू सरकार सम्हाल्न आइपुग्दाको अवस्था चित्रण गर्ने क्रममा पेस गरेका दृष्टान्तलाई सुधार गर्ने बिन्दुका रूपमा ओलीले डेडिकेटेड र ट्रंकलाइनको विवाद समाधानलाई लिएका छन् । विपक्षी सांसदले नयाँ सरकार बन्नेबित्तिकै राज्यलाई घाटा हुने गरी विद्युत् महसुल नतिर्ने व्यापारीका लागि फेरि विद्युत् दिन खोजेको भन्दै आपत्ति जनाएका थिए । जवाफ दिने क्रममा प्रधानमन्त्री ओलीले भने, पैसा असुल गर्नुपर्छ तर उद्योग बन्द गर्नु हुँदैन । यो उपभोक्ता र सप्लायर्सको तथ्यमा आधारित हुनुपर्छ । बर्खायाममा बिजुली खेर गइरहेको तर केही उद्योगी विद्युत् नपाएर उद्योग नै बन्द गर्ने अवस्थामा पुगेको उल्लेख गर्दै ओलीले व्यापारीहरूलाई उक्त अवस्थाबाट बाहिर निकाल्न आवश्यक रहेको बताए ।प्रधानमन्त्री ओलीले संविधान संशोधनका विषयमा भइरहेको आशंका र दुईदलीय सहमतिप्रति उठिरहेको आशंकालाई स्पष्ट पार्ने कोसिस गरे । उनले गोप्य राखिएको भनिएको कांग्रेस र एमालेबीचको ७ बुँदे सहमति हुबहु वाचन गरे । यसबाट उक्त सहमति प्रतिनिधिसभाको औपचारिक रेकर्डमा बसेको छ । विपक्षी दललगायत समाजको एउटा तप्काले संविधान संशोधनका विषयमा आशंका व्यक्त गरिरहेको सन्दर्भमा ओलीले भने, संविधान असंशोधनीय विषय होइन । संविधान देश र जनताको हितका लागि साधन हो, साध्य होइन । आवश्यकताले संविधान, ऐनकानुनमा संशोधन हुन्छ । संविधान संशोधनलाई पश्चगमनको आशंका गर्नेलाई पनि उनले जवाफ दिए । आफूले भनेको नभए पश्चगमनको पोसाक लगाइदिने हाम्रो अचम्मको संस्कृति छ, उनले भने, म सधैं अघि बढ्ने मानिस हुँ । मैले आफ्नो यात्रामा ब्याक गियर लगाउन र पछि सर्न जानेको छैन । प्रधानमन्त्री ओलीले भ्रष्टाचार र सुशासनका विषयमा आफूमाथि बेलाबखत उठ्ने प्रश्नको पनि आइतबार सदनमा जवाफ दिए । भ्रष्टाचार गर्दैनौं, सहन्नौं । भ्रष्टाचार र अख्तियारको दुरुपयोगसँग जोडिएका विषयको छानबिन तथा अनुसन्धान गर्छौं, उनले भने । प्रधानमन्त्री ओलीले कुनै पनि कालखण्डमा भएका भ्रष्टाचार र जोकोही भ्रष्टाचारीउपर कानुनी कारबाही अघि बढाउने विश्वास पनि दिलाउन खोजे । सहकारी पीडितका सम्बन्धमा उचित निर्णय लिनेछौं र जोसुकै भए पनि सहकारी ठगलाई कानुनी कारबाही गर्नेछौं, उनले भने । सुशासनका लागि स्टन्ट होइन, सही इन्टेन्सन चाहिने उनको अभिव्यक्ति छ । प्रधानमन्त्री ओलीले सरकारले कसैप्रति वैरभाव नराख्ने बताएका छन् । प्रतिशोधको राजनीति सही हुन सक्दैन, उनले भने । ओलीले डिसिप्लिन डेमोकेसी को कुरा गरेर राजनीतिक शैली बदल्ने संकेत दिएका छन् । यस पटक उनलाई आफैं टिक्नका लागि पनि विगतको जस्तो राजनीति शैली घातक हुन सक्छ । किनकि कुनै पनि बिन्दुमा कांग्रेसलाई आशंका हुनेबित्तिकै ओलीको सरकार धरापमा पर्छ । प्रतिनिधिसभामा दुईतिहाइ मत प्राप्त गरे पनि ओलीलाई एकल पार्टीको बहुमत छैन । ओलीको मुख्य भर कांग्रेसमाथि छ । विश्वासको मत दिनुअघि जसपा नेपालका अध्यक्ष उपेन्द्र यादवले ओलीलाई सचेत गराउँदै भनेका छन्, दुइटा ठूला पार्टी मिलेका बेला पनि केही हुन सकेन भने त्यसले फेरि कुन तहको निराशा प्रकट हुन्छ, ख्याल गर्नुहोला । ओलीले शंकाको सुविधासहित दुईतिहाइ विश्वासको जुन भार प्राप्त गरेका छन् अब त्यसलाई सन्तुलित रूपमा गन्तव्यमा पुर्याउनुपर्ने दायित्व उनीमाथि छ । यो दायित्व पूरा गर्न नसक्दा उनले प्रतिनिधिसभामा आइतबार भनेजस्तै चरम निराशा पुनरावृत्त हुन्छ ।"
भारतीय प्राविधिकलाई पनि त्रिशूलीको वेग चुनौती,"(चितवन)लेदोसहितको पहिरोमा परी असार २८ देखि नै हराइरहेका दुई बस र यात्रुको खोजीमा सोनार क्यामेरासहित जुटेको भारतीय प्राविधिक टोलीलाई पनि त्रिशूलीको उर्लंदो भेल चुनौती बनेको छ । नेपालमा जल विपद् उद्धारमा संलग्न हुँदै आएको सशस्त्र प्रहरीको टोलीसहित भारतीय टोली आइतबार बिहानदेखि नै सिमलतालदेखि तल्लो क्षेत्रमा खोजीमा निस्केको थियो । यतिबेला त्रिशूलीको पानी धमिलो त छ नै, वेग पनि तीव्र छ । टोलीले साढे तीन किलोमिटर तल घुमाउनेसम्म आएर त्रिशूली नदीको उद्धार कार्य रोक्यो अनि देवघाटस्थित नारायणी नदीमा खोजी सुरु गरेको थियो ।चितवनका प्रमुख जिल्ला अधिकारी इन्द्रदेव यादवले भारतीय टोलीले घटनास्थलदेखि घुमाउनेसम्म त्रिशूली नदीमा र देवघाटदेखि काब्रेघाटसम्म नारायणीमा गरी झन्डै १४ किमि क्षेत्रमा खोजतलास गरेको जानकारी दिए । टोलीले घुमाउनेदेखि देवघाटसम्म त्रिशूलीको १६ किमि क्षेत्रमा सोमबार खोजी गर्ने भएको छ । पानीको वेग धेरै भएका कारण भारतीय टोली त्रिशूलीमा थप खोजतलास गर्न तम्सेन । टोलीमा रहेका एक भारतीय प्राविधिकका अनुसार शनिबार साँझसम्म त्रिशूलीको बहाव सामान्य थियो । तर राति परेको वर्षाले आइतबार बिहानैदेखि नदीको धार तीव्र बन्यो । जसका कारण मोटरबोट र त्यसमा राखिएको सोनार क्यामेराको तालमेल मिलाएर काम गर्न हम्मेहम्मे परेको थियो । त्यसैले टोली धार कम भएको क्षेत्रमा खोजी गर्न देवघाट लागेको हो । भारतीय प्राविधिकले नदीको तीव्र धारमा सोनार राखे क्षति पुग्ने अवस्था आउने बताए । त्यसैले टोलीले त्रिशूलीको धार कम हुने प्रतीक्षा गर्दै जहाँ धार कम छ, त्यहाँ खोजी गरेको हो । शनिबार आइपुगेका भारतीय प्राविधिकले तीन वटा सोनार क्यामेरा ल्याएका छन् । त्यसैगरी टोलीमा नदीभित्र गएर खोज्न सक्ने तालिम प्राप्त चार गोताखोरसहित १२ जना छन् । सोनारले पानीभित्र रहेको वस्तुबारे संकेत गर्छ । मोटरबोटमा बसेर प्राविधिकहरूले ल्यापटपमा ती संकेत विश्लेषण गर्छन् । बससँग मिल्ने आकृति आएमा त्यसलाई पक्का गर्न गोताखोरहरू नदीभित्र पस्नेछन् । सशस्त्र प्रहरीले पनि सोनार र गोताखोरसहित खोजी गर्दै आएको छ । भारतीयको सोनार नेपालको भन्दा केही परिस्कृत र प्राविधिक अनुभवी रहेको सशस्त्रका अधिकारीहरू बताउँछन् । हाल खोजीमा जुटेका भारतीय प्राविधिक नेपालको जस्तै भूबनोट रहेको उत्तराखण्ड र हिमाञ्चलका नदीभित्र काम गरिसकेका हुन् । उस्तै भूगोल रहेको नेपालमा आफूलाई काम गर्न गाह्रो नभए पनि प्रविधिलाई सही तरिकाले प्रयोग गर्न नदीको धार पनि अनुकूल हुनुपर्ने उनीहरू बताउँछन् । गत असार २८ को बिहान झिसमिसेमा नारायणगढमुग्लिन सडकको भरतपुर महानगरपालिका२९ सिमलताल सिन्दूरेगैरामा लेदोसहितको पहिरोमा परेर हराएका दुई बसमा सवार ६५ जनामध्ये तीन यात्रुले पौडिएर ज्यान जोगाएका थिए । बससँगै हराएका बाँकी ६२ जनामध्ये आइतबारसम्म २१ पुरुष र चार महिला गरी २५ शव फेला परेका छन् । जसमध्ये १६ पुरुष र २ महिला गरी १८ जना बसका यात्रुको शव भएको पुष्टि भएको छ । शवहरू घटनास्थलभन्दा निकै तल १ सय ३ किमि पर रहेको नारायणी नदीको तट र भारतीय क्षेत्रमा समेत फेला परेपछि चितवन प्रशासनले शवको खोजीमा भारत उत्तरप्रदेशको महाराजगन्ज र बिहारको पश्चिम चम्पारण जिल्लाका जिल्ला अधिकारीसँग पनि समन्वय गरेको छ । हराइरहेका दुई बसमा ९ जना भारतीयसमेत थिए । जसमध्ये पाँच भारतीयको शव फेला परिसकेको छ ।"
नेपाली विद्यार्थीको सुरक्षामा थप सजगता आवश्यक,"यतिबेला बंगलादेश अशान्त छ । त्यहाँको स्वतन्त्रता आन्दोलनमा सहभागी व्यक्तिका सन्तानलाई सरकारी सेवामा गरिएको विशेष आरक्षणको विरोधमा विश्वविद्यालय र क्याम्पसका विद्यार्थीले सुरु गरेको प्रदर्शन हिंसात्मक बन्दै जाँदा कैयौं ठाउँहरूमा संकट निम्तिएका छन् । देशभर कर्फ्यु लागेको छ । टेलिफोन तथा इन्टरनेट सेवा बन्द गरिएको छ । प्रदर्शनका क्रममा १५० भन्दा बढीको मृत्यु भइसकेको छ । आइतबार त्यहाँको सर्वोच्च अदालतले सरकारी जागिरका अधिकांश आरक्षण प्रणालीलाई खारेज गरेको छ । सर्वोच्चको आदेशपछि प्रदर्शन शान्त हुने अपेक्षा गरिएको छ । त्यस्तो भएमा केही दिनमै जनजीवन पुनः नियमित लयमै फर्किनेछ । अन्यथा प्रदर्शन थप चर्किन सक्छ । आगामी दिनमा के होला भन्ने अन्योलका बीच त्यहाँ रहेका नेपालीहरू, खासगरी विद्यार्थीहरूको सुरक्षाको विषय संवेदनशील बनेको छ ।मेडिकल साइन्स पढ्न चाहने नेपाली विद्यार्थीका निम्ति बंगलादेश आकर्षक गन्तव्य मानिन्छ । नेपाली दूतावासका अनुसार बंगलादेशमा २४ सय विद्यार्थी सोही विषयमा अध्ययनरत छन् । समग्रमा भने त्यहाँ ३ हजारभन्दा बढी विद्यार्थी छन् । आन्दोलन हिंसात्मक बन्दै गएपछि नेपाली विद्यार्थीहरू स्वदेश फर्किरहेका छन् । आइतबारसम्म त्यहाँ अध्ययनरतमध्ये करिब एक तिहाइ विद्यार्थी हवाई तथा पैदलमार्गबाट स्वदेश फर्किसकेका छन् । कतिपय विद्यार्थी भारतीय भूमिमा प्रवेश गरेको पनि समाचार सार्वजनिक भएका छन् । तर अझै पनि अधिकांश विद्यार्थी त्यहीँ छन् । उनीहरूको सुरक्षाप्रति सरकार गम्भीर हुन जरुरी छ ।परराष्ट्र मन्त्रालयले बंगलादेशमा अध्ययनरत सम्पूर्ण विद्यार्थीहरूको सुरक्षा र हित सुनिश्चित गर्नेतर्फ सरकार सचेत रहेको र हालसम्म नेपाली विद्यार्थीहरू सुरक्षित रहेको बताएको छ । तर सुरक्षाको विषय सरकारको दाबीबाट होइन, विद्यार्थीको निरन्तर अनुभूतिबाट निर्धारित हुनुपर्छ । त्यहाँ टेलिफोन तथा इन्टरनेट सेवा बन्द गरिएकाले विद्यार्थी र अभिभावकको सम्पर्क टुटेको अवस्था छ । यस्तो अवस्थामा विद्यार्थी सुरक्षित नै रहेको भए पनि अभिभावकमा भने चिन्ता बढाउँछ । शनिबार प्रधानमन्त्री केपी शर्मा ओलीलाई विद्यार्थीका अभिभावकले बुझाएको पत्रले त्यसलाई प्रस्ट पार्छ । सबै अभिभावक प्रधानमन्त्रीलाई भेट्न र पत्र दिन नआउन सक्छन् । त्यसैले सरकारले नै अभिभावक बनेर परिस्थितिको बोध गर्नुपर्छ ।यस्ता प्रदर्शनले कुन बेला आफ्नो लय परिवर्तन गर्छन् भन्ने निश्चित हुँदैन । अहिल्यै हिंसात्मक बन्दै गएको परिस्थिति आगामी दिनमा थप जटिल बन्न सक्छ । अहिले सुरक्षित ठानिएको स्थान पछि असुरक्षित हुन सक्छन् । अहिले प्राप्त भइरहेको सेवा पछि अवरुद्ध हुन सक्छन् । अहिलेको सम्पर्क पछि टुट्न सक्छन् । त्यसैले सरकारले जटिल अवस्थाका लागि नेपाली विद्यार्थीको सुरक्षा र उद्धारका लागि पूर्वतयारीलाई प्रभावकारी बनाउन आवश्यक छ । आफ्ना संयन्त्रहरूलाई चुस्त राख्न जरुरी छ ।विद्यार्थीले पनि सम्भव भएका माध्यमबाट आफ्नो अवस्थाबारे सरकारी संयन्त्र र अभिभावकलाई अद्यावधिक गराइराख्न जरुरी छ । समस्यामा परेका नेपाली विद्यार्थी तथा तिनका अभिभावक एवं आफन्तहरूका निम्ति आवश्यक जानकारी, सहयोग र सहजीकरणका लागि परराष्ट्र मन्त्रालयले निवेदन माग गर्दै लिंक तथा प्रत्यक्ष सम्पर्कका लागि नम्बर सार्वजनिक गरेको छ । त्यसको उपयोग गर्न सकिन्छ । सम्पर्कमा जोडिन सकेका वा नसकेका विद्यार्थीका आवश्यकताअनुसारको भूमिका सरकारले देखाउन आवश्यक छ । अर्थात्, उनीहरू त्यहीँ सुरक्षित रहेको बताउँछन् र अभिभावकले पनि त्यसको अनुभुत गर्छन् भने त्यहीँ बस्नका लागि सहजीकरण गर्न सकिन्छ । उनीहरू स्वदेश फर्किन चाहन्छन् र अभिभावकले पनि त्यस्तै चाहना गर्छन् भने फर्किन सहजीकरण गर्नुपर्छ । स्वदेश फर्किनेभन्दा अझै ठूलो संख्या बंगलादेशमै रहेको तथ्य भुल्नु हुँदैन ।नेपाली विद्यार्थीहरूले त्यहाँ जारी प्रदर्शनप्रति मौन पक्षधरता राख्न सक्ने भए पनि सक्रिय भूमिका निर्वाह गर्ने वा प्रदर्शनमै सहभागिताका लागि अग्रसर बन्न हुँदैन । किनकि, त्यस्तो गतिविधिले सम्बन्धित विद्यार्थीलाई मात्रै नभएर अन्य विद्यार्थीमा समेत सुरक्षा चुनौती सिर्जना गर्छ । यहाँ बहस गर्नुपर्ने अर्को पक्ष पनि छ । बंगलादेशले अपनाइरहेको आरक्षण प्रणालीमा उसकै विशिष्ट ऐतिहासिक कारणहरू हुन सक्छन् । नेपालले पनि केही वर्षयता आरक्षण प्रणाली अपनाएका कारण त्यहाँ भइरहेको प्रदर्शनलाई गम्भीर भएर अवलोकन गर्न आवश्यक छ । कारण फरक भए पनि नेपालमा अपनाइएको आरक्षण प्रणालीप्रति सुषुप्त र असंगठित रूपमा असन्तोष व्यक्त भइरहेको पाइन्छ । यस प्रणालीबाट सम्बन्धित समुदायमा लाभ पुगेको भए पनि त्यसले सो समुदायभित्रका उपल्लो हैसियतमा रहेका निश्चित व्यक्तिहरूले आफ्नो पेसागत क्षेत्रमा निरन्तर लाभ लिइरहेको भन्ने असन्तुष्टि सुनिन्छ । अर्कोतिर, विगतकै वर्चस्वशाली समुदायका सीमित व्यक्तिहरूले लाभ लिने आधार पनि पाइरहेका सन्दर्भहरू देखिन्छन् । केही व्यक्तिहरूले लिइरहेको राजनीतिक अवसरलाई हेर्दा त्यस्तो असन्तुष्टि आधारहीन छैन । त्यसैले सम्बन्धित समुदाय मात्रै होइन, लक्षित वर्गसम्म समेत आरक्षण प्रणालीको लाभ पुर्याउने र यसलाई थप समृद्ध बनाउने उपायहरू खोज्न आवश्यक छ ।"
सर्वसाधारण आसैआसमा कतिन्जेल ?,"तीन दशकभन्दा बढी समयदेखि विभिन्न सञ्चारमाध्यममा हामीले विकास र समस्या समाधानका बहस सुन्दै, पढ्दै र देख्दै आएका छौं । तथापि मुलुकको रूपान्तरण हुन सकेको छैन । हामी नेपाली समृद्धिको सपना पालेर दिन बिताउन बाध्य छौं । सरकारले नेतृत्व परिवर्तनमा चीन, जापान, अमेरिकाजस्ता समृद्ध मुलुकलाई पछि पारेको भए पनि विकासको मूल नीति र दृष्टिकोण सार्थक बन्न सकेको छैन । हाम्रा नेताहरू बर्बराउन र आआफ्नै डम्फु बजाउन कोहीभन्दा कोही कम देखिँदैनन् । सरकार बदलिएसँगै मन्त्री र नेतृत्वसँग नयाँ विकासको संवाद गर्न एक किसिमको होडबाजी नै चल्ने गर्छ । छलफलका क्रममा विकासका नयाँ कुरा सुनेर मक्ख पर्नुको विकल्प पनि हामीसँग छैन । सञ्चारकर्मीले मैले ठूलो नेतालाई र्याखर्याख्ती पारेर ठ्याक्कै विकासको मूल मन्त्र भन्न लगाएँ भन्नेजस्ता कुरालाई आफ्नो उपलब्धि ठान्ने र सर्वसाधारण आसैआसमा बाँच्नुपर्ने अवस्था रहँदा उपलब्धि शून्यप्रायः बनेको छ । होहल्ला र छलफल कतिसम्म उपलब्धिविहीन हुन्छ भन्ने कुरा अनगिन्ती संवाद, बहस चलाएर आधा दर्जन हाराहारीमा समिति गठन गर्दा पनि निर्मला पन्त हत्याकाण्डका अपराधी नसमातिनु मुलुककै निम्ति लज्जास्पद विषय होइन र ? संसद्मा विकास र समस्याको बहस सुरु भएपछि कतिपय सांसद कुर्सीमै निदाउने, अधिकांश बाहिरिने अवाञ्छित सन्दर्भ नियाल्दा नेतामा भत्ता पचाउनबाहेक मुलुकको समसामयिक समस्याबारे चिन्ता छैन भन्ने देखिन्छ । केही झालेमाले नेताले बोलेका कतिपय कुराले समृद्धिमा माखो मारेको छैन । विकास बहसमा खुराफाती राजनीति जोडिँदा सर्वसाधारणको दिमाग फोहोरले भरिइसकेको छ । जनतालाई सुनाएर मात्र ठूला अपराध, काण्ड नियन्त्रण नहुने भएपछि नयाँ अभियान थाल्नु आवश्यक देखिन्छ । भन्ने हो भने सञ्चारकर्मी र विज्ञको विचारलाई सत्ताधारीले आत्मसात् नगर्दा संवादमा संलग्नहरूकै अपमान भएको छ । प्रबुद्ध समूहको मिहिनेत खेर गइरहेको छ । विकासमा सघाउन जति पनि संवाद हुन्छन्, नेपाल पत्रकार महासंघले विचार संकलन, सम्पादन गरी प्रतिनिधिसभाको विकास बहसमा समावेश गर्न सक्नुपर्छ । साथै सरकारलाई घचघच्याएर पत्रकार, विकासविज्ञहरूलाई संसद्मा आफ्नो धारणा राख्ने व्यवस्था मिलाउनुपर्छ । भुवनेश्वर शर्मा, चन्द्रागिरि, काठमाडौं"
आर्थिक सहयोगको अपिल,"म ४० वर्षीय कृष्ण भट्ट कैलालीको धनगढी उपमहानगरपालिका६ मटियारीको बासिन्दा हुँ । लामो समयदेखि फोक्सो तथा मस्तिष्कको चौथो चरणको क्यान्सर रोगबाट ग्रसित भई म नियमित रूपमा मासिक ४ लाख रुपैयाँ हाराहारी खर्च गरेर भारतमा उपचार गराइरहेको छु । नेपालमा सम्भव नभएको यो उपचारले म मेरो आयु लम्ब्याउन औषधि सेवन गरिरहेको छु । नियमित औषधि सेवन गर्न सक्ने मेरो आर्थिक अवस्था नरहेकाले सहयोगका लागि सम्पूर्णमा अपिल गर्दछु । कृष्ण भट्ट एनआईसी एसिया बौनिया, कैलाली खाता नम्बर ः ९५५७०४१७८०७५२४०१ मोबाइल नम्बर ः ९८४८२५००७५"
भूमि कसको ?,"कान्तिपुरमा साउन २ मा प्रकाशित वामदेव गौतमको लेख पढें । टेथिस सागरबाट निस्केको नेपालको भूगोललाई ज्युँको त्युँ राख्नुपर्ने कुरा पनि वैज्ञानिक हो । दाङ देउखुरी त जंगलैजंगल थियो । त्यसलाई कसले मासिदियो ? पहिरोले दुइटा बसलाई त्रिशूलीमा बगाइदियो । कम्युनिस्ट सरकारले कति जथाभाबी लिंकरोड बनाए, त्यो त गौतमले भन्नुभएन । धार्मिकले भन्छन् सबै भूमि गोपालको । राजतन्त्रमा भनिन्थ्यो सबै भूमि राजाको । गौतमले भन्नुहुन्छ सबै भूमि राज्यको । तीनवटैमा के छ तात्त्विक अन्तर ? हिजो राजाले बिर्ता दिन्थे । जमिनवाला ट्वाल्ल परेर हेरेको हेर्यै हुन्थे । गौतमका अनुसार राज्यले जमिनमा जे चाहन्छ, त्यही गर्छ । मुआब्जा पनि दिनु पर्दैन र जनता राजतन्त्रमा जस्तै हेरेको हेर्यै हुन्छन् । पहाड बाँझो भयो, तराई मरुभूमि । पहिले यसको त संज्ञान लिनुस् । तत्पश्चात् नै टेथिस सागरबाट निस्केको नेपाल बाँच्नेछ । हजारौं वर्षदेखि पहाडमा खनी खोस्री हुँदै आएको थियो । केही भएन त ? शिवशंकर यादव, छपकैया, वीरगन्ज"
महानगरको सराहनीय काम,"काठमाडौं महानगरले एसर्ईईका पूरक परीक्षार्थीलाई निःशुल्क पढाइरहेको समाचार पढ्दा खुसी लाग्यो । समाचारअनुसार महानगरले ११ वटा स्रोत केन्द्रमार्फत सय शिक्षक राखेर ६७ वटा कक्षा सञ्चालन गरिरहेको छ । शिक्षकलाई दैनिक पाँच सय र विद्यार्थीका लागि खानाखाजाको व्यवस्था अर्को सकारात्मक पक्ष हो, जसले पढ्ने र पढाउने दुवैलाई उत्प्रेरित गर्छ । राज्यले आम जनताका लागि लिनुपर्ने अभिभावकीय भूमिकाको झल्को स्थानीय सरकारको अग्रसरतामा देखिनु स्वागतयोग्य छ । महानगरले यसअघि पनि निःशुल्क सीपमूलक प्रशिक्षणको व्यवस्था गरेको थियो । मुलुकको विकास र समृद्धि बकमफुसे गफले हुँदैन, सकारात्मक सोचबाट हुन्छ भन्ने कुरा महानगरको सराहनीय यस कार्यबाट बुझ्न सकिन्छ । महेशप्रसाद ढुंगाना, नयाँ बानेश्वर, काठमाडौं"
'त्रिविमा स्नातकका विद्यार्थीले अब मौका परीक्षा दिन पाउने समाचारमा  बाट लिइएका केही टिप्पणी :,सबै पास हुने व्यवस्था गरे भैगो नि । विवेक डगौरा
"बजेट, मौद्रिक नीति र समृद्धि","प्राधिकारको अभ्यास केन्द्रीय बैंक मुलुकको वास्तविक मौद्रिक अधिकारी भयो कि भएन भन्ने अर्को प्रश्न छ । वित्त नीति बनाउने अर्थमन्त्री र मौद्रिक नीति बनाउने राष्ट्र वैंकको गभर्नरबीच पटकपटक देखिने असमझदारी र गभर्नरलाई बर्खास्तसम्म गर्ने अभ्यासहरूले यस्तो प्रश्न बारम्बार उठ्ने गरेको छ । गत शुक्रबार नै सार्वजनिक गर्न तयारी गरिएको मौद्रिक नीति प्रधानमन्त्रीका आर्थिक सल्लाहकारको हस्तक्षेपमा रोकिएका समाचार बाहिर आए । यो शुभसंकेत किन पनि होइन भने यसमा मौद्रिक नीतिका व्यवस्थाहरूलाई सुधार गर्ने भन्दा पनि आफ्नो पदीय हैसियतलाई कसरी प्रदर्शन गर्ने भन्ने अभीष्ट लुकेको देखिन्छ ।दुईवटा कटु यथार्थहरूले आगामी आर्थिक वर्षको मौद्रिक नीतिले पनि आर्थिक पुनरुत्थानलाई द्रुतगतिमा सघाउने सम्भावना कम छ । जत्ति नै खुकुलो मौद्रिक नीति ल्याउने दाबी गरिए पनि माथि उल्लेखित संरचनागत सुधारलाई प्रस्टसँग कार्यान्वयन नगरी यस्तो नीति आउन र यसको कार्यान्वयन प्रभावकारी हुन सक्दैन । विगतका अनेकौं प्रकृतिका निर्देशित लगानी नीतिहरू ले परिणाम दिन नसकेको अनुभवले त्यही सावित गरेको छ ।यसका अतिरिक्त, सारभूत र रूपान्तरणकारी संरचनागत सुधारतर्फ प्रवेश नै नगर्ने तर नियमित सञ्चालनका मुद्दाहरूमा भने एउटै सरकारका अधिकारीहरूबीच जुँगाको लडाइँ हुने हो भने मुलुकको अर्थतन्त्र थप ओरालो लाग्नेछ । प्रस्टै छ, प्रधानमन्त्रीका नवनियुक्त आर्थिक सल्लाहकार युवराज खतिवडा र अर्थमन्त्री विष्णु पौडेललाई निजी क्षेत्रका लगानीकर्ताले हेर्ने दृष्टिकोणमा तात्त्विक फरक छ । यसबीच, गभर्नर महाप्रसाद अधिकारीलाई नियामकीय निष्पक्षता प्रदर्शन गर्नुपर्ने र आर्थिक लगानी बढाउन सघाउने नैतिक जिम्मेवारीले कुनै खास पात्रलाई खुसी पार्ने छुट कमै दिनेछ । प्रधानमन्त्री केपी ओलीका उत्तिकै प्रिय यी तीन निर्णायक अधिकारीहरूबीचको छाया युद्धले अर्थतन्त्रले अहिले भोगिरहेका समस्यालाई थप गहिर्याउने काम नगरोस् । संकेतहरू त्यतै तेर्सिएका छन् । यसलाई मिथ्या सावित गर्ने जिम्मेवारी पनि पदासीनहरूकै हो ।"
बीपीको मेलमिलाप र कांग्रेसएमाले गठबन्धन,"लोकतान्त्रिक खतराहरूकांग्रेस र एमालेबीचको गठबन्धनको स्पष्ट सान्दर्भिकता र सम्भावित फाइदाका बावजुद यस एकताले बहुमतको अत्याचारको बाटो खोल्न सक्छ भन्ने जायज चिन्ता पनि छन् । यो गठबन्धनले राष्ट्रिय स्थिरता र विकासप्रति प्रशंसनीय प्रतिबद्धता प्रदर्शन गर्छ, तर यसले नेपालमा शक्ति सन्तुलन, लोकतान्त्रिक स्वास्थ्य र राजनीतिक समावेशीपनको बारेमा गम्भीर प्रश्न पनि उठाउँछ । ऐतिहासिक रूपमा बीपीको राष्ट्रिय मेलमिलाप नीतिले राजनीतिक विभाजन पार गर्दै संवाद र सहकार्यको वकालत गर्थ्यो, राष्ट्रको ठूलो हितका लागि समावेशीपन र एकताको भावना प्रवर्द्धन गर्थ्यो । कांग्रेस र एमालेबीचको गठबन्धनलाई यस विरासतको विस्तारको रूपमा हेर्न सकिन्छ, जसले शासनप्रतिको व्यावहारिक दृष्टिकोणलाई प्रतिबिम्बित गर्छ । तर, परम्परागत रूपमा एकअर्काको विरोध गर्ने दुई प्रमुख राजनीतिक शक्तिको मिलनले सीमित राजनीतिक स्पेक्ट्रम मा शक्ति एकाग्रता गर्न सक्छ, जसले अन्य दलहरू र राजनीतिक क्षेत्रका आवाजहरूलाईउपेक्षा गर्न सक्छ ।बहुमतको अत्याचारको जोखिम गठबन्धनको आन्तरिक गतिशीलतासम्म पनि फैलिन्छ । राजनीतिक सुविधाअनुसार चलाइएको कांग्रेस र एमालेबीचको गठबन्धनले एकीकृत र एकताबद्ध शासन दृष्टिकोण कायम राख्न संघर्ष गर्न सक्छ । गठबन्धनभित्र आन्तरिक द्वन्द्व र शक्तिसंघर्षले अस्थिरता र अक्षमतालाई निम्त्याउन सक्छ, जसले गठबन्धनले हासिल गर्न चाहेको स्थिरता र प्रगतिलाई कमजोर बनाउँछ । राष्ट्रिय मेलमिलाप वास्तवमै कायम गर्नका लागि केवल बहुमतका दलहरूले सरकार बनाउने कुरा भन्दा पर जानु आवश्यक छ । वास्तविक राष्ट्रिय मेलमिलापका लागि राष्ट्रका विभिन्न समुदाय, जात र अल्पसंख्यकसँग सक्रिय संलग्नता आवश्यक छ । नेपालको समृद्ध विविधता यसको शासन संरचनामा प्रतिबिम्बित हुनुपर्छ, जसले सुनिश्चित गर्छ कि सबै समूहले प्रतिनिधित्व पाउँछन् र मूल्यवान् महसुस गर्छन् । यसको मतलब साना दल, समुदायका नेता र नागरिक समाजलाई राजनीतिक प्रक्रियामा संलग्न गराउने र समाजका विभिन्न भागको अद्वितीय आवश्यकता र आकांक्षालाई सम्बोधन गर्ने हो ।यी चिन्ताहरूको प्रकाशमा गठबन्धनले लोकतान्त्रिक सिद्धान्तप्रति सतर्क र प्रतिबद्ध रहनु आवश्यक छ । कांग्रेसएमाले गठबन्धनले राजनीतिक प्रतिस्पर्धालाई दबाउने वा अन्य दल र समुदायलाई उपेक्षा नगर्ने सुनिश्चित गर्न सक्रिय रूपमा काम गर्नुपर्छ । समावेशी शासनलाई प्रवर्द्धन गर्न साना दल र नागरिक समाजसँग घुलमिल हुनुपर्छ, विविध दृष्टिकोणलाई निर्णयनिर्माण प्रक्रियामा समावेश गर्न सक्नुपर्छ । प्रमुख गठबन्धनको शक्तिलाई जाँच गर्न र लोकतन्त्रका सिद्धान्तलाई कायम राख्न बलियो संस्थागत रूपरेखा र संयन्त्र हुनुपर्छ । पारदर्शिता, जवाफदेहिता र कानुनी शासनलाई कायम राख्नुपर्छ । कांग्रेसएमाले गठबन्धनले बीपीले परिकल्पना गरेको समावेशीपन र लोकतान्त्रिक शासनको आत्मालाई जीवन्त राख्न जरुरी छ ।"
सत्ता राजनीतिले बीपीको अवमूल्यन,"सम्भवतः नेपालको राजनीति र साहित्यमा सर्वाधिक चर्चा हुने नाम हो विश्वेश्वरप्रसाद कोइराला अर्थात् बीपी कोइराला । नेपालका हरेक राजनीतिक मञ्चमा बीपीका बारेमा हजारौं पटक मन्थन गरिन्छ । उनको जादुयी व्यक्तित्वप्रति मान्छेको आकर्षण र सम्मोहन देखिन्छ । देशीविदेशी, राजामहाराजा, कम्युनिस्ट एवं राष्ट्रवादी जोकोही बीपीबाट प्रभावित छन् । उनको बौद्धिक र सैद्धान्तिक क्षमता एवम् व्यक्तित्वबाट राजा महेन्द्र प्रभावित थिए । एमालेका तत्कालीन महासचिव मदन भण्डारीले २०४७ को एक अन्तर्वार्तामा मलाई मन पर्ने राजनेता बीपी कोइराला हुन् । उनी जस्तो रचनात्मक सोच र शैलीको राजनेता दक्षिण एसियामा मैले देखेको छैन भनेका थिए, उक्त अभिव्यक्तिको आज पनि खुबै चर्चा हुने गर्छ । नेपाल र विदेशमा पनि कैयौं शोधार्थीले बीपीको राजनीति र साहित्यमाथि विद्यावारिधि गरेको प्रमाण विश्वविद्यालयहरूमा सुरक्षित छन् । दक्षिण एसियाका नेताहरू बीपीको राजनीतिक सिद्धान्त र लोकप्रियताबारे भयभीत थिए भन्ने चर्चा नेपाली राजनीतिमा चल्ने गर्छ । उनको राजनीतिक लोकप्रियताबाट इन्दिरा गान्धीसमेत हीनताबोध महसुस गर्थिन् भन्ने इतिहासमा पढ्न पाइन्छ । दक्षिण एसियाकै प्रजातन्त्रवादी, समाजवादी नेता बीपी नेपालको प्रजातान्त्रिक आन्दोलनका सूत्रधार, प्रजातान्त्रिक आन्दोलनका योद्धा, नेपाली कांग्रेसका संस्थापक, प्रथम जननिर्वाचित प्रधानमन्त्री, गरिब, किसान र मजदुर वर्गका नेतृत्वकर्ता थिए । नेपालको विकासका लागि प्रजातान्त्रिक माध्यम नै उपयुक्त ठानेका उनले नेपाल र नेपाली जनताका सार्वभौम अधिकारको स्थापनाका लागि राजासँग जनताको द्वन्द्व हुने भनेर ३३ वर्षको उमेरमै पार्टीको कार्यकारी अध्यक्ष बन्नुपूर्व महाधिवेशनको घोषणापत्रमा उल्लेख गरेका थिए । प्रजातन्त्र स्थापनाका लागि अहिंसात्मक सशक्त जनक्रान्तिको घोषणा गरेका बीपी वास्तवमै दूरदर्शी र क्रान्तिकारी नेता थिए । नेपाललाई गणतन्त्र र संघीयताको मोडलमा अघि बढाउन सकिने अवधारणा उसबेलै राख्ने उनीजस्ता आदर्श, विचार, सिद्धान्त र जीवन शैलीलाई बुझ्ने नेता नेपाली राजनीतिमा विरलै छन् ।आजको दिनमा नेपालको राजनीतिक घटनाक्रम र विकसित अवस्थालाई हेर्दा नेपाल र नेपालीले बीपीको मान्यता, आदर्श र सिद्धान्तलाई अंगीकार नगरेका कारण पटकपटक अस्थिर राजनीतिको सिकार बनिरहेको हामीले देख्दै आएका छौं । उनको विचार, आदर्श र मूल्य मान्यतासहितको राजनीतिक पदचापलाई पछ्याउन नसक्दा मुलुकमा अस्थिरता बढ्दो क्रममा छ । नेपाली राजनीतिमा प्रजातान्त्रिक समाजवादको विचारलाई बीजारोपण गरेर विश्वमै एक अग्रणी राजनेताको परिचय स्थापित गरेका उनी वास्तवमै एसियाकै सफल नेताका रूपमा चिनिएका थिए । कुनै समय कम्युनिस्ट र पुँजीवादी खेमामा विश्व राजनीति ध्रुवीकरण भइरहेको परिप्रेक्ष्यमा प्रजातान्त्रिक समाजवादको मार्ग देखाउने नेता थिए उनी ।यहाँ चर्चा गर्न खोजेको विषय आजको सन्दर्भमा बीपीको विचार हो । सिद्धान्तलाई वाग्मतीमा बगाएर सत्ता र शक्तिकेन्द्रित नेपाली राजनीतिको चरित्रका बारेमा गहन बहस गर्न चाहेको हो । नेपालको आधुनिकीकरण र प्रजातान्त्रिकीकरणबारे स्पष्ट दृष्टिकोण र विचार नहुँदा बीपीको समाजवादको अपव्याख्या गर्ने र अवमूल्यन गर्ने परिपाटीको विकास हुँदै गएको छ । सत्ताको हरियो घाँसमा आकर्षित नेताहरूकै कारण राजनीतिमा उदाइरहेका नयाँ पुस्ता पनि बीपीको समाजवादलाई बुझ्न खोजिरहेको छैन । सधैं गाउँ र किसानलाई केन्द्रमा राखेर समाजवादको व्याख्या गरेका बीपीले सफा र स्वावलम्बी गाउँ, स्वस्थ, शिक्षित र सुखी ग्रामीण परिवारको परिकल्पना गरेका थिए । जेलको कालकोठरी र फाँसीको फन्दामा पुग्दासमेत आफ्नो राजनीतिक सिद्धान्तलाई आत्मसात् गरेर नयाँ उदाहरण पस्किएका बीपीका विचार आजका नेता वा सत्तामोहकहरूलाई थोत्रो र अव्यावहारिक लाग्न सक्छ । तर उनले परिकल्पना गरेको राजनीतिक प्रणाली नै नेपालको संविधानले आफ्नो मूल मर्म ठानेको छ ।आजका दिनमा हामीले अभ्यास गर्दै आइरहेको गणतन्त्र वा संघीयता बीपीकै अवधारणा हो । नेपालमा आफूलाई सच्चा कम्युनिस्ट भन्नेहरूले विश्वमा मार्क्सले परिकल्पना गरेको साम्यवादी सिद्धान्तको छेउटुप्पो पनि पालना गर्न सकेका छैनन् । तथापि, बीपीको समाजवादकै रूपमा आएको संविधान पालना गर्न पनि उनीहरूलाई हाउगुजी भइरहेको छ । अविवेकी र निजी स्वार्थलम्पट व्यवहार, लोकतन्त्रको हुर्मत लिने मात्र होइन आफ्नो उद्देश्यबाट विमुख हुँदै सत्ताकेन्द्रित राजनीतिमा उन्मुख हुनाले बीपीको समाजवाद वा विचारको घोर अवमूल्यन भइरहेको आभास हुन्छ । निर्वाचनमा उम्मेदवार चयनको विषय होस् या पार्टीको आन्तरिक निर्वाचन नै किन नहोस्, त्यहाँ कुनै पनि हिसाबले लोकतन्त्र र संघीयताको अभ्यास देख्न पाइँदैन । यसले गर्दा पार्टी र सरकारमा सीमान्तकृत, अल्पसंख्यक, सुकुम्बासी, पछाडि पारिएका वर्ग, महिला, दलित, जनजातिको प्रतिनिधित्व हुन सकेको छैन ।सामान्य जस्तो लाग्ने बीपीले उठाएका केही सन्दर्भ आजका दिनमा कति व्यावहारिक छन्, आफैंले मनन गरौं । हरेक नेपालीका घरमा एउटा दुहुनो गाई, एक हल गोरु, गरी खान पुग्ने जमिन, औषधिमूलो गर्न र सन्तानलाई शिक्षा दिन सक्ने अवस्था होस् भन्ने बीपीको चाहना थियो । हलो जोतिरहेको किसानको तस्बिर हेरेर योजना बनाउनू भन्ने बीपीको निर्देशनको अर्थ जनताले दिएको जनमतलाई सत्ताको भर्याङ बनाउनु भनेको होइन । नेपाली नागरिकको मर्म र हितलाई सर्वोपरि राखेर राजनीति गर्नु भनेको हो । मानवीय गरिमासाथ बाँच्न पाउने जनताको मौलिक हक, शिक्षा, स्वास्थ्य र रोजगारको हक पूरा गर्नु भनेको हो । तर देशका प्रमुख भनिएका दलभित्र देखिएको अनुशासनहीनता र एक सीमित नेतालाई देवत्वकरण गर्ने प्रवृत्ति समाजवादको कुनै पनि अवधारणाभित्र समेटिँदैन । गाउँमा संगठन बनाउन खटेका, जेलनेल भोगेका, जनताले रुचाएका, सक्षम र योग्यता पुगेका कार्यकर्तालाई प्रवर्द्धन गर्नुको साटो शक्तिकेन्द्रको फेरो समाएर दौडिनेहरूलाई संरक्षण गर्ने परिपाटी बीपीको परिकल्पनाभन्दा धेरै टाढाको विषय हो ।बीपीकै अगुवाइमा २०१२ सालमा वीरगन्जमा सम्पन्न कांग्रेसको महाधिवेशनबाट प्रजातान्त्रिक समाजवादलाई आधारभूत निर्देशक सिद्धान्त मानेर कांग्रेस अगाडि बढेको हो । त्यसपछि २०१५ सालमा सम्पन्न आमनिर्वाचनमा कांग्रेसले पूर्ण बहुमत पाएपछि २०१६ जेठ १३ गते बीपीको नेतृत्वमा नयाँ सरकारले महाधिवेशनले पारित गरेको सिद्धान्त कार्यान्वयन गर्ने प्रारम्भिक प्रयास सुरु गरेको थियो । सोही बेला बिर्ता तथा राजा रजौटा उन्मूलनका साथै कर्मचारीको तलब बढाउँदा मन्त्रीहरूको तलब घटाइएको थियो । उक्त सरकारले मोही हक रक्षा, भूमिहीनलाई बसोबासको व्यवस्था, भूमिसुधार, छुवाछूत अन्त्यलगायत सामाजिकआर्थिक परिवर्तनको रेखा कोरेको थियो । सोही बेला बीपी नेतृत्वको सरकारले अघि सारेको सिद्धान्तको सानो अंशलाई मात्र आजका दिनमा स्मरण गर्ने हो भने समाजवादको सानो रूप प्रस्ट झल्किन्छ ।हिजोआज पनि शब्दमा महामानव भनेर बीपीलाई ईश्वरजस्तै मान्ने, हरेक मञ्चमा उभिएर उनको समाजवादबारे अर्ती उपदेश दिने, समाजवादको पालना भएन भनेर दुःख बिसाउने तर कार्यान्वयनको तहमा गएपछि मनपरी गर्ने प्रचलनको विकास भएको छ । त्यसले आजका दिनमा बीपीको समाजवादलाई प्रतिनिधित्व गर्दैन । प्रजातान्त्रिक समाजवाद चुनावमा भोट माग्ने मूल नारा बनाएर हिँड्दैमा त्यसले जनताको पीरमर्का बुझ्न सक्दैन । हुन त बीपी आफैं पनि सर्वगुण सम्पन्न थिएनन् होला । कतिपय प्रसंगमा कम्युनिस्टप्रति व्यक्त गरिएका असहिष्णु शब्द, पुष्पलालले अघि सारेको प्रस्तावलाई अस्वीकार गर्दै अघि बढ्नु उनको नकारात्मक पक्ष थियो होला । यद्यपि उनको अवधारणा र प्रजातान्त्रिक समाजवाद दक्षिण एसियाली देशहरूमा उत्कृष्ट नै ठहरिएको छ ।पछिल्लो समय नेपालको संविधान जारी भएको नवौं वर्षको दौरान पुनरावलोकनबारे बहस चलिरहेको छ । संविधानमा भएका त्रुटिहरूलाई सच्याएर अघि बढ्नुपर्ने हाम्रो दायित्व छ । समाजवादको सिद्धान्तलाई आत्मसात् गर्दै संविधानको पुनरावलोकन वा संशोधन गर्नुपर्ने अवस्था छ । निर्वाचन प्रणालीलगायतका कतिपय सन्दर्भमा संशोधन जरुरी देखिन्छ । आम जनताले मौलिक हक पालना गर्न पाए, नपाएको विषयमाथि समीक्षा गर्ने बेला आएको छ । विशेषगरी मौलिक हक, राज्यका निर्देशक सिद्धान्त र तिनको प्रगतिशील कार्यान्वयन, तीन तहका सरकारलाई संविधानले दिएको अधिकार कार्यान्वयन भए, नभएको, मुलुकको शासकीय स्वरूपमा परिवर्तन, राष्ट्रपति र उपराष्ट्रपति पदमा भिन्न लिंग हुने, नहुने, मन्त्रिपरिषद् गठन र विश्वास, अविश्वासको प्रावधानलगायत दर्जनौं विषयमा पुनरावलोकन आवश्यक देखिन्छ । संविधान पुनरावलोकनका सवालमा बीपीको समाजवाद, विचार र अवधारणाहरूको मिहीन ढंगले समय सान्दर्भिक व्याख्या र विश्लेषण गर्नुपर्ने बेला आएको छ । संग्रौला कांग्रेस केन्द्रीय सदस्य हुन् ।"
बैंकिङ क्षेत्रमा हाम्रो उपस्थिति,"समग्र अर्थतन्त्रसँग बैंक तथा वित्तीय संस्थाको निकटतम सम्बन्ध हुन्छ । अर्थतन्त्र चलायमान हुँदा होस् वा शिथिल हुँदा बैंकिङ क्षेत्रले रियाक्ट गरिरहेको हुन्छ । कर्जा, निक्षेप, तरलता, ब्याजदर, मुनाफाजस्ता पक्षहरूले ती दुई अवस्थालाई दर्शाइरहेका हुन्छन् । नेपालको बैंकिङ क्षेत्र पनि विभिन्न कालखण्डमा धेरै उतारचढावको सामना गर्दै यहाँसम्म आइपुगेको हो । नेपालको पहिलो बैंक नेपाल बैंक लिमिटेड हो । त्यसपछि अन्य दुई सरकारी बैंक स्थापना भए । तत्कालीन सरकारले तीनवटा सरकारी बैंकमार्फत बैंकिङ प्रयोग सुरु गरेको थियो । त्यसपछिको चौथो बैंक अहिलेको नबिल बैंक नै हो । सन् १९८४ जुलाई १२ मा अहिलेको नबिल बैंकले अरब बैंकको नामबाट काम सुरु गरेको थियो । अहिले नबिलले स्थापनाको ४० वर्ष लामो समय पूरा गरिसकेको छ । यस बैंक स्थापना हुँदा नेपालमा निजी क्षेत्रको बैंक नै थिएन । त्यसबेला सरकारी बैंकको प्राथमिकता सरकारी निकायअन्तर्गतका काममै हुन्थ्यो । सरकारले बैंकबाट अनिवार्य गराइएका काम मात्रै प्राथमिकतामा पर्थ्यो । जनतासम्म बैंक आफैं पुग्दैनथे । नबिलको स्थापनाको समयमा साहुमहाजनबाट मात्रै पैसा लिएर आफ्नो खर्च धान्ने गरिन्थ्यो । त्यो समयमा एकातर्फ सामान्य मानिस बैंकमा छिर्न नै डराउँथे । अर्कोतर्फ बैंक तथा वित्तीय संस्थाबाट पैसा लिँदा विश्वासको वातावरण नै थिएन । नबिल बैंक यस्तो सामाजिक परिस्थिति बदल्ने हेतुले स्थापना भएको थियो, सोहीअनुसार सुरुमै यसले सर्वसाधारणसँग जोडिने काम गर्यो । बैंकमा जनता जान डराउनुपर्ने होइन, बैंक नै जनतासँग जोडिनुपर्छ भन्ने नबिल बैंक थियो । समयक्रमसँगै बैंक तथा वित्तीय संस्था थपिँदै जाँदा अहिले नेपालमा ११० बैंक तथा वित्तीय संस्था पुगिसकेका छन् । तिनमा २० वाणिज्य बैंक, १७ विकास बैंक, १७ वित्त कम्पनी, ५५ लघुवित्त वित्तीय संस्था र एउटा पूर्वाधार विकास बैंक सञ्चालनमा छन् । बैंक तथा वित्तीय संस्थाका शाखाको कुल संख्या नै ११ हजार ५ सय ६६ पुगेको छ । यसले बैंकिङ क्षेत्रको उपस्थितिलाई नेपाली समाजमा बलियो बनाएको छ । सर्वसाधारण जनतामाझ समग्र वित्तीय पहुँच विस्तार भएको छ । तर यो सजिलै सम्भव भएको होइन । यो अवस्थासम्म आइपुग्दा नेपाली बैंकिङ क्षेत्रले धेरै समस्या र विविध कठिनाइ झेलेको छ । बैंकिङ क्षेत्रमा काम गरेको तीन दशकको अनुभवसँग ती सबै उतावचढाव साटिएका छन् । जस्तो कि २००० को रिस्क । सन् १९९९ सालबाट २००० सालमा प्रवेश गर्दैगर्दा कम्प्युटर प्रणालीले दुई हजार भन्ने अंकलाई नै चिन्दैन होला भन्ने थियो । त्यस समयमा राति नसुती नसुती बैंकहरूले निकै खटेर काम गरेका थिए । २००० को पहिलो महिनाको पहिलो दिनदेखि नै एकातिर बैंकिङ सिस्टम नै चल्दैन भन्ने हल्ला चलाइएको थियो भने अर्कोतिर कम्प्युटर प्रणाली नै नयाँ भएकाले चल्न सक्छ भन्ने धेरैलाई लागेको थियो । आखिर हल्ला हल्ला नै थियो । समय बित्दै जाँदा नयाँनयाँ चुनौती देखा परे । विभिन्न चरणमा आर्थिक मन्दी आए । विश्वमा देखिएको प्रभाव नेपालमा पनि परिरहन्थ्यो । आन्दोलनहरू भए । लामो समय द्वन्द्वमै बित्यो । सीमा क्षेत्रमा बन्देजको वातावरण सिर्जना भयो । ठूलो भूकम्पको सामना गर्यौं । कोभिड महामारी भोगेको त धेरै भएको छैन । यी सबै घटनाक्रमका प्रत्यक्ष साक्षी बैंकहरू नै बन्न पुगे । जब विदेशी मुद्रा सञ्चिति कमजोर भयो, तब आयातलाई कडाइ गर्ने नीति अपनायौं । जुन केन्द्रीय बैंकले अख्तियार गरेको नीति थियो । त्यो नीति राज्यले गरेको काम थियो । पछि आयात खुला गर्दा पनि अर्थतन्त्र लयमा आउन सकेको छैन । अर्कोतर्फ यही समयमा चालु पुँजी कर्जा मार्गदर्शन आयो । कर्जा घटाउनुपर्ने भयो । बजारमा माग नभइरहेको अवस्थामा चालु पुँजी कर्जाले निकै ठूलो असर पार्यो । त्यस समयदेखि कम भएको वस्तु खपत अहिलेसम्म पनि कम नै छ । हाम्रो अर्थतन्त्र आयातमा आधारित छ । यहाँ जलविद्युत् र पर्यटन क्षेत्रमै मुख्य भरोसा हो । कृषि क्षेत्र आयात घटाउने खालको छैन । पछिल्लो समय बैंक प्रतिफलसमेत कमजोर हुँदै गएको छ । वितरणयोग्य नाफा धेरै वाणिज्य बैंकको नकारात्मकतर्फ छ । यसको समाधान भनेको अर्थतन्त्र चलायमान बनाउने नै हो । त्यसका लागि सबैभन्दा पहिले गर्नुपर्ने काम विश्वासको वातावरण सिर्जना हो । यसका लागि कर्मचारीतन्त्र, राजनीतिक दल र अर्थतन्त्रसँग जोडिएका सबै सरोकारवालाबीच परस्पर विश्वासको वातावरण सिर्जना हुनुपर्छ ।नबिलले हालसम्म ५ खर्ब रुपैयाँ निक्षेप संकलन र ४ खर्ब रुपैयाँ हाराहारीमा कर्जा परिचालन गरेको छ । यो भनेको प्रत्यक्ष देखिएको तथ्यांक हो । सानोमा २४ लाख रुपैयाँको कर्जा प्रदान गर्नेदेखि यस बैंकले ठूलो धनराशि लागतका आयोजनामा समेत लगानी गरेको छ । चाहे त्यो ९ सय मेगावाटको अरुण तेस्रो होस् कि तामाकोशी जलविद्युत् आयोजना, लगानीमा बैंकको प्रत्यक्ष सहभागिता छ । जुन समग्र अर्थतन्त्रप्रति नबिलले महसुस गरेको दायित्वबोध पनि हो । अहिले त घरेलु, साना तथा मझौला र स्टार्टअप क्षेत्रमा समेत लगानी सुरु गरिरहेको छ । यसरी बैंकिङ प्रक्रियामा आफूलाई अब्बल र महत्त्वपूर्ण साबित गर्दै आएको नबिल पछिल्लो समय बैंकिङ प्रणाली दिगो हुनुपर्छ भनेर लागिरहेको छ । बैंकिङ क्षेत्रले नाफा मात्रै कमाउने होइन, यो दिगो र मूल्यवान पनि हुनुपर्छ भन्ने मूलमन्त्रलाई नबिलले आत्मसात् गरेको छ । ढुंगाना नबिल बैंकका प्रमुख कार्यकारीअधिकृत हुन् ।"
देङ सियाओ पिङको पुनरागमन,"सन् १९७७ मा आजकै दिन (जुलाई २२) मा चिनियाँ कम्युनिस्ट नेता देङ सियाओ पिङ पुनः सत्तामा फर्किएका थिए । १९०४ अगस्ट २२ मा चीनको सिचुआन प्रान्तमा जन्मिएका देङ अध्ययनका लागि फ्रान्स पुगेका थिए । १९२० देखि १९२६ सम्म उनी चार वर्ष फ्रान्स र सोभियत संघका कम्युनिस्ट आन्दोलनमा सक्रिय थिए । त्यसपछि चीन फर्केका देङ १९२७ देखि १९४९ सम्म चिनियाँ गृहयुद्धमा महत्त्वपूर्ण भूमिका निर्वाह गरेका थिए । त्यस्तै, उनले १९३७ देखि १९४५ सम्म चलेको चीन र जापानबीचको दोस्रो युद्धसमेत लडेका थिए । उनी १९५० को दशकमा माओ त्से तुङको नेतृत्वमा पार्टीको महासचिव र झाउ एनलाईको नेतृत्वमा उपप्रधानमन्त्री भएका थिए । १९७६ को अप्रिलमा तियानान्मेन स्क्वायरमा भएको आन्दोलनमा देङ संलग्न रहेको भन्दै ग्याङ अफ फोर (माओकी चौथो पत्नी जियाङ क्विङ, पूर्वउपप्रधानमन्त्री तथा पोलिटब्युरो सदस्य झाङ चुन्कीअयो, वाङ होङवेन र याओ वेनयुआन) उनीविरुद्ध लागेको थियो । त्यसपछि कारबाही गरिएपछि देङ शक्तिविहीन बनेका थिए ।तर १९७६ सेप्टेम्बरमा माओ त्से तुङको निधनपछि माओका उत्तराधिकारी ठानिएका हुवा गुओफेङलाई पछि पार्दै उनी पार्टी नेता बन्न सफल भए । त्यसयता उनी १९९७ मा मृत्यु हुनुअघिसम्म चिनियाँ राजनीतिमा प्रभावशाली नेताका रूपमा रहे । त्यसपछि देङले चीनमा आर्थिक सुधारका कार्यक्रम सुरु गरे । अर्थतन्त्रलाई विकेन्द्रीकृत गर्ने र देशलाई अन्तर्राष्ट्रिय व्यापारका लागि खुला गरे र कृषि, उद्योग, राष्ट्रिय सुरक्षा र विज्ञानप्रविधिलाई आधुनिकीकरणका चार खम्बाका रूपमा अघि सारेका थिए । देङको १९९७ फेब्रुअरी १९ मा निधन भएको हो ।"
संगीतका अध्यापक अजर जंगम,"(काठमाडौं)प्राध्यापक डाक्टर बेनी जंगम रावल सेवानिवृत्त भएयता त्रिभुवन विश्वविद्यालय, रत्नराज्य क्याम्पसको संगीत विभाग नेतृत्वविहीन थियो । पर्याप्त स्थायी शिक्षक नभएकाले विगत तीन वर्षदेखि भूगोल विभागमातहत पुगेको संगीत विभागले अन्ततः आफ्नो नेतृत्व पाएको छ । क्याम्पसमा साउन १ देखि लागू हुने गरी संगीत विभागसँगै अर्थशास्त्र, ग्रामीण विकास, मनोविज्ञान, भूगोल र गृह विज्ञान विभागका विभागीय प्रमुख नियुक्त भएका छन् । संयोग चाहिँ संगीत विभागमा प्राध्यापक बेनी जंगमकै छोरा अजर जंगम प्रमुखका रूपमा चुनिएका छन् । अजरका बुबा वरिष्ठ संगीतकार दीपक जंगम पनि पद्मकन्या क्याम्पसमा तीन दशक बढीको प्राध्यापन पेसाबाट निवृत्त भएर अचेल रिटायर्ड लाइफ बिताइरहेका छन् । अजर चाहिँ आफ्नो खेल जीवन, मूलधारको संगीत र अध्ययनलाई थाती राखेर बुबाआमाको पदचाप अर्थात् प्राध्यापनसँगै शैक्षिक क्षेत्रको प्रशासकीय जिम्मेवारीमा सक्रियता बढाउँदै छन् ।यतातिर लाग्न अभिभावककै मुख्य प्रोत्साहन रहेको उनले बताए ।उहाँहरूको प्रभाव ममा छ, ममीबाबाले बाटो नदेखाएको भए म यतातिर छिर्दिन थिएँ । किनभने मेरो रोजाइ र योजना अर्कै थियो, अजर भन्छन्, उहाँहरूले एकेडेमिक करियरप्रति जागरुक बनाउनुभयो । मैले पनि संगीत सिकाउने काम पहिलेदेखि नै सँगसँगै अघि बढाउँदै आएको हुनाले अब यसमै पूर्ण रूपमा केन्द्रित हुने समय आयो भन्ने लागेर सक्रिय भएको हुँ । अजरले २०६१ सालमा कालिकास्थानस्थित मन्टेश्वरी चिल्ड्रेन्स हाउसका बालबालिकालाई संगीत सिकाएर शिक्षण क्षेत्रमा प्रवेश गरेका थिए, त्यो उनको जीवनको पहिलो जागिर पनि थियो ।त्यसयता उनी विभिन्न स्कुलमा संगीत शिक्षक भए । ब्रिटिस काउन्सिलको वर्ल्ड भ्वाइस प्रोजेक्टमा मास्टर ट्रेनरका रूपमा देशका विभिन्न जिल्लामा गएर संगीतको तालिम दिए । २०७४ सालमा ललितकला केन्द्रीय विभागमा तीन वर्षजति पढाए । २०७७ चैतमा त्रिभुवन विश्वविद्यालयको खुला प्रतिस्पर्धाबाट उपप्राध्यापक पदमा नाम निकालेपछि दरबन्दीअनुरूप उनले आरआर क्याम्पसमा पढाउन थाले । अजर आरआरमा आबद्ध भएको तीन महिनापछि उनकी आमा बेनी जंगम सेवानिवृत्त भइन् । संगीतसहित अन्य तीनचारवटा विभाग सम्हालेकी बेनीको अवकाशपछि भूगोल विभागका भोलानाथ ढकालको नेतृत्वमा संगीत विभाग सञ्चालन भयो । त्यतिञ्जेल अजरले संयोजकका रूपमा ढकाललाई सघाए । साथै, स्नातक तहमा नेपाली लोक गीत, पश्चिमा संगीतको सिद्धान्त र शोध विषय पढाए । यसअघि कुनै पनि निर्णय लिँदा अर्कै विभागका प्रमुखको हस्ताक्षर चाहिन्थ्यो भने अब नयाँ नियुक्तिसँगै संगीतसहित अन्य विभागले स्वतन्त्र रूपमा आफ्ना लागि निर्णयहरू लिन सक्छन् ।संगीत विभागमा हाल आंशिक र स्थायी गरेर पाँच शिक्षक कार्यरत छन् । वार्षिक औसत ६५७० जना विद्यार्थी संगीत संकायमा भर्ना हुने भए पनि स्नातक तहको चौथो वर्षसम्म विद्यार्थी संख्या घटेर २०२५ मा झर्ने गरेको अजरको अनुभव छ । आरआरबाटै संगीतमा स्नातक र त्रिभुवन विश्वविद्यालयमा म्युजिकोलोजीमा स्नातकोत्तर गरेका अजरले हाल विद्यावारिधि गर्दैछन् । मेरा गुरुहरू अझै पनि आरआरमा पढाइरहनुभएको छ, आफू विभागीय प्रमुख हुँदा अलि अप्ठ्यारो पनि लाग्दोरहेछ, अजर भन्छन्, तर, यो मेरा लागि अवसर पनि हो । आरआर संगीत शिक्षाको नमुना कलेज रहँदै आएको छ, यो प्रतिष्ठा कायम राखेर थप सुधारका काम गर्ने योजना छन् । उमेरका हिसाबले अजर आरआर क्याम्पसका कान्छा शिक्षकहरूमध्ये एक हुन् । उनका अनुसार संगीत शिक्षामा पहिला र अहिले धेरै परिवर्तन आएका छन् । सूचना प्रविधिका नवीनतम् प्रगतिहरूका कारण संगीत सिर्जनासँगै संगीत शिक्षणमा अवसर र चुनौती थपिएका छन् । विद्यार्थीहरूले आर्टिफिसियल इन्टेलिजेन्स (एआई) को प्रयोग गरेर गृहकार्य गर्ने, संगीत सिर्जनासमेत एआईबाटै गराउने प्रवृत्ति बढेको उनले सुनाए । हामीसँग एआई डिटेक्ट गर्ने टुल उपलब्ध भइसकेका छैनन्, कुनै म्युजिक एआईले बनाएको हो कि मान्छेले भनेर छुट्याउन पनि गाह्रो छ, उनले भने, यस्तो अवस्थामा हामी विद्यार्थीलाई संगीत सिर्जनाका प्रक्रियाहरू सोधेर वास्तविकता पत्ता लगाउँछौं । आफैंले सिर्जना गरेको हो भने विद्यार्थीले जवाफ दिन सक्छन् नभए सक्दैनन् । कुनै पनि सर्जकले आफू खोक्रो बन्ने कि भरिलो, आफैंले मनन र निर्क्योल गर्नुपर्ने विषय भएको अजरको बुझाइ छ । एआईलाई सटकट का रूपमा नभएर आफू भरिलो बन्ने किसिमले पनि प्रयोग गर्न सकिने भएकाले सर्जकले यसमा विचार पुर्याउनुपर्ने उनले बताए । अबको दिनमा एआईलाई स्वीकार नगरी हुँदैन र यसको सकारात्मक प्रयोगबारे हामीले विद्यार्थीलाई सचेत गराउँदै लग्नुपर्छ, उनले भने, यस्तो प्रयास हामीले थालेका छौं । पहिलाजस्तो पलेंटी कसेर पढाउने चलन फेरेर अब प्रेजेन्टेसन र अडियोभिजुअलमा आधारित बनाउने काम पनि मैले थालिसकेको छु ।आरआरमा देशभरिबाट विद्यार्थी आउने भएकाले सहरी र दुर्गम क्षेत्रका विद्यार्थी दुवैको अवस्था बुझेर अध्यापन शैली लागू गर्नुपर्ने अजरले बताए । आरआरमा इन्टरमिडिएट लेभल हटेकाले हाल स्नातक तहमै विद्यार्थीलाई आधारभूतदेखिकै ज्ञान दिएर स्नातकोत्तर पढ्न तयार गर्नुपर्ने सबैभन्दा ठूलो चुनौती भएको उनले बताए । चारवर्षे कोर्समा मान्छे उस्ताद हुन सक्दैन, उनले भने, देशव्यापी रूपमै कक्षा १११२ देखि नै संगीत पढाइ भइदिए स्नातक तहको पाठ्यक्रम अलि एड्भान्स बनाउन सकिन्थ्यो । यसो गर्दा संगीतमा थप दक्ष मानिस तयार पार्न सकिन्थ्यो । सरकारी क्याम्पस भन्नासाथ राजनीतिको प्रभाव पर्ने भएकाले कतिपय अवस्थामा चाहेजस्ता काम गर्न कठिनाइ हुने उनको अनुभव छ । तर पनि विभाग प्रमुखका रूपमा आफूले असल नियत र दायराअनुसार काम गर्ने उनको प्रतिबद्धता छ । राम्रो नतिजा नल्याइकन राम्रो प्राज्ञिक केन्द्र बन्दैन, त्यसकारण कलेजको नाम प्रचार हुने गरी प्राज्ञिक क्रियाकलाप अघि बढाउनुपर्नेछ, उनले भने, आरआरमै संगीतको स्नातकोत्तर तहको कक्षा सुरु गर्न पनि पहल गर्नुपर्नेछ । अजर कुनै बेला जिमन्यास्टिक खेलाडी थिए । उनले पाँचौं राष्ट्रिय खेलकुद प्रतियोगिता र चीनमा भएको १६ औं एसियन गेम्स (एसियाड) मा भाग लिएका थिए । तर उनलाई खेलकुदभन्दा संगीतमा बढी लगाव भएकाले त्यो क्षेत्र चटक्कै छोडिदिए । संगीतको प्रारम्भिक ज्ञान बुबासँगै लिएका उनी २०६० सालको नम्बर वान स्टार गायन प्रतियोगितामा प्रथम भएका थिए । त्यो बेला सपनाभरि तिमीलाई गीत रेकर्ड गराएका थिए । २०७१ सालमा अजरले बुबा दीपककै संगीतमा गाएको जीन्दगीले हिसाब माग्छ बोलको गजल गीतबाट निकै चर्चा र अवार्ड प्राप्त गरे । आज फेरि एकान्तमा, कुनै दिन जस्ता गीत सार्वजनिक भएका छन् । पछिल्लो समय आफूले गीतसंगीतको ट्रेन्ड पहिल्याउन नसकेको बताउँछन् अजर । उनका अनुसार अचेल कुनै पनि गीत पूरै सुन्ने चलन छैन, श्रोताहरूमा १५ सेकेन्डभन्दा बढी सुन्ने धैर्यता कम हुँदै गएको छ । अचेल सबै प्रकारका गीत बनिरहेका छन्, सबै गीत १५ सेकेन्ड चलेकै छन्, त्यसकारण कस्ता शैलीका गीत चल्तीमा छन् भन्ने बुझ्नै गाह्रो छ, उनले भने, असंख्य संगीतकर्मीका असंख्य १५ सेकेन्डका गीत चलेका छन् । संगीत क्षेत्रसँग निकै पुरानो नाता भएको र उल्लेख्य मात्रामा सर्जकहरू उत्पादन गरेको आरआर क्याम्पसको संगीत विभागको नेतृत्वदायी पदमा पुगेका उपप्राध्यापक जंगमलाई अहिले देशविदेशबाट बधाईको ओइरो लाग्नु स्वाभाविक हो । तर, उनलाई आफ्नै घरका संगीत प्राज्ञद्वयले भने बधाई दिएका छैनन् । सुरुमा छक्क परेका अजर दुईतीन दिनयता भने यसलाई स्वाभाविक मान्न थालेका छन् । मैले भर्खर सुरु गरेको काम उहाँहरूले उहिल्यै गर्नुभएको हो, त्यसैकारण के नै ठूलो काम हो र भन्ठान्नु भएको होला, अजर भन्छन् ।"
किताब जात्रा साउन १८ र १९ मा,"काठमाडौं (कास) किताब यात्रा फाउन्डेसनले गर्दै आएको किताब जात्राको छैटौं संस्करण काठमाडौंस्थित आर्मी अफिसर्स क्लबमा साउन १८ र १९ गते हुने भएको छ । फाउन्डेसनका अध्यक्ष तथा फेस्टिभल निर्देशक ऋषिराम अधिकारीले दुई वर्षपछि पुनः भौतिक रूपमै कार्यक्रम आयोजना गर्न लागिएको बताए । उनका अनुसार जात्रामा साहित्यका अतिरिक्त कला, सामाजिक तथा आर्थिक क्षेत्रसँग सम्बन्धित समसामयिक विषयवस्तुमा विमर्श गरिनेछ । जात्रामा यस वर्ष भाषा, साहित्य, फिल्म, समाज, बैंकिङलगायत क्षेत्रका व्यक्तित्वहरू समावेश १५ सेसन रहनेछन् । साथै संगम श्रुति ब्यान्डको सांगीतिक प्रस्तुति पनि रहने उनले बताए ।त्यस्तै, जात्रामा काव्य सन्ध्या, पुस्तक प्रदर्शनी, स्टार्टअप प्रदर्शनी, ओपनमाइक, कला प्रदर्शनी, क्यालिग्राफी, रक्तदानजस्ता सहभागितामूलक सिर्जनात्मक गतिविधिसमेत हुने किताब यात्रा प्रालिका प्रमुख कार्यकारी अधिकृत तथा कार्यक्रम संयोजक विकेश भट्टराईले जानकारी दिए । यस्ता कार्यक्रमले पठनसंस्कृतिलाई जनजीवनको अभिन्न अंग बनाउन मद्दत पुर्याउने उनको दाबी छ । जात्रामा १ लाख ११ हजार १ सय ११ रुपैयाँ राशिसहितको प्रेम साहित्य सम्मान पनि घोषणा गरिनेछ । सर्लाही जिल्लाका शिक्षासेवी स्व प्रेमप्रसाद अधिकारीको स्मृतिमा स्थापना गरिएको सम्मान हरेक वर्ष नेपाली साहित्य र वाङ्मयमा विशिष्ट योगदान दिने स्रष्टालाई प्रदान गरिँदै आएको छ । पुरस्कार गत वर्ष साहित्यकार ध्रुवचन्द्र गौतमलाई प्रदान गरिएको थियो । जात्राका अवसरमा किताब यात्राले आफ्नो प्लाटफर्मबाट सर्वाधिक बिक्री भएको पुस्तकलाई किताब यात्रा बेस्ट सेलर अवार्ड समेत प्रदान गर्नेछ । गत वर्ष लेखक गिरीश गिरीको सत्यमोहनले उक्त अवार्ड जितेको थियो । त्यस्तै, एक जनालाई प्राइम सीएको सहकार्यमा खुला आवेदनका आधारमा सीए अध्ययनका लागि प्रेम प्रसाद मेमोरियल स्कलरसिप प्रदान गरिने आयोजकले जनाएको छ ।"
उद्योगमा बिजुली जोड्न नियमन आयोगको पनि निर्देशन,"(काठमाडौं)विद्युत् नियमन आयोगले विवाद समाधान हुनुअघि उपभोक्ताको विद्युत् आपूर्ति विच्छेद गर्न नपाइने कानुनी व्यवस्था रहेको भन्दै नेपाल विद्युत् प्राधिकरणलाई डेडिकेटेड र ट्रंकलाइन बक्यौतामा काटिएको बिजुली जोड्न निर्देशन दिएको छ । आयोगको बैठकले आइतबार प्राधिकरणलाई काटिएका ६ वटा उद्योगमा बिजुली जोड्न लिखित निर्देशन दिएको हो ।आयोगका अनुसार शुक्रबार नै विद्युत् उपभोक्ता (उद्योगीहरूले) निवेदन दिएका थिए । सोही निवेदनमाथि विद्युत् उपभोक्ता हित संरक्षणसम्बन्धी निर्देशिका, ०८० अनुसार कार्यान्वयन गर्न प्राधिकरणलाई निर्देशन दिइएको आयोगका अध्यक्ष रामप्रसाद धितालले बताए । हाम्रो नयाँ निर्णय होइन, यसअघि नै बनाइसकेको निर्देशिकामा व्यवस्था गरेअनुसार कार्यान्वयन गर्न निर्देशन दिइएको हो, उनले भने, प्राधिकरणले सुरुमा काटिएका उद्योगहरूमा बिजुली जोड्नुपर्यो । लगत्तै प्राधिकरणमा पर्ने असरबारे सत्यतथ्यसहित अध्ययन गरेर एक महिनाभित्र आयोगमा पेस गर्न निर्देशन दिएका छौं ।उपभोक्ता वा सेवाग्राहीले यस निर्देशिकाबमोजिम वितरण अनुमतिपत्र प्राप्त व्यक्ति वा विद्युत् वितरण गर्ने सामुदायिक संस्थाको कामकारबाहीसँग सम्बन्धित विषयमा सूचना वा निवेदन सो वितरण अनुमतिपत्र प्राप्त व्यक्ति वा विद्युत् वितरण गर्ने सामुदायिक संस्थालाई प्रदान गरेपछि त्यसको सन्तोषजनक कारबाही नभए वितरण वा उपभोक्ता सेवा कार्यालयसमक्ष लिखित रूपमा वा विद्युतीय प्रविधिका माध्यमबाट गुनासो पेस गर्न सक्नेछ, निर्देशिका, ०८० को दफा १३ को उपदफा १ मा भनिएको छ ।आयोगले निर्देशिकाको दफा १३ को उपदफा १० बमोजिम गुनासो समाधान हुनुअघि उपभोक्ताको विद्युत् आपूर्ति विच्छेद गर्न नपाइने कानुनी व्यवस्था रहेको भन्दै बिजुली जोड्न निर्देशन दिएको हो । उपदफा १ बमोजिम गुनासो समाधान सम्पन्न हुनुभन्दा अघि वितरण अनुमतिपत्र प्राप्त व्यक्ति वा विद्युत् वितरण गर्ने सामुदायिक संस्थाले सम्बन्धित उपभोक्ताको विद्युत् आपूर्ति विच्छेद गर्न पाउने छैन, निर्देशिकाको दफा १३ को उपदफा १० मा उल्लेख छ । शुक्रबार नै निवेदन आएको थियो, त्यसमाथि आइतबार बिहानदेखि छलफल गरेर निर्देशिकाअनुसार कार्यान्वयन गर्न निर्देशन दिएका हौं, धितालले भने । आयोगले निर्णय गरी लिखित निर्देशन दिएको बताए पनि प्राधिकरणले नपाएको जनाएको छ ।गत शुक्रबार प्रधानमन्त्री केपी शर्मा ओलीको नेतृत्वमा ऊर्जामन्त्री दीपक खड्का, प्राधिकरणका कार्यकारी निर्देशक कुलमान घिसिङ र उद्योगीहरू पशुपति मुरारका र अमित मोरलगायतबीच पनि छलफल भएको थियो । त्यस बेला प्रधानमन्त्री ओलीले तत्काल बिजुली जोड्न निर्देशन दिएका थिए । सोही छलफलमा बिजुली जोड्न प्राधिकरण सञ्चालक समितिको निर्णय आवश्यक रहेको बताएका थिए । लगत्तै प्राधिकरण सञ्चालक समिति बैठक पनि बसेको थियो । त्यस बेला पनि सरकारबाट लिखित पत्र आएपछि र प्राधिकरणको बोर्ड बैठकले निर्णय गरिसकेपछि मात्रै बिजुली जोड्न सकिने प्राधिकरणका सञ्चालक समिति सदस्यले बताएका थिए । प्राधिकरणले निरन्तर लिखित पत्रको माग गरेपछि आइतबार विद्युत् नियमन आयोगले निर्देशिकामाथि टेकेर लिखित निर्देशन दिएको हो । ट्रंकलाइनको हकमा ६ घण्टा लोडसेडिङ भएको अवस्थामा २० घण्टा निरन्तर बिजुली प्रयोग गरेको र डेडिकेटेड लाइनको हकमा निरन्तर २४ घण्टा बिजुली दिनुपर्ने सर्त थियो । यी सर्त पूरा हुने प्रमाण दिँदै उद्योगबाट अतिरिक्त रकम उठाउनुपर्ने बक्यौता विवाद समाधानका लागि गठित पूर्वन्यायाधीश गिरीशचन्द्र लालको नेतृत्वको आयोगले सिफारिस गरेको छ । प्राधिकरण आफूले पनि आयोगको सिफारिसअनुसार नै उद्योगीहरूलाई बक्यौता भुक्तानी तिर्न ताकेता गरिरहेको बताउँछ । उद्योगीहरू भने प्रतिवेदनका आधारमा प्रमाण पुग्ने बिल नदिई हचुवाको भरमा बक्यौता उठाउन लागिपरेको जनाइरहेका छन् । आयोगको प्रतिवेदन कार्यान्वयन गर्न ऊर्जा मन्त्रालयमार्फत आएको निर्णय कार्यान्वयन गर्नर् ेप्राधिकरण सञ्चालक समितिले पनि निर्णय गर्यो । सोही निर्णय कार्यान्वयन गर्न भन्दै प्राधिकरणले गत असार १० मा ६१ वटा उद्योगलाई १५ दिनभित्र बक्यौता तिर्न भन्दै पत्र पठाएको थियो । उद्योगीले प्राधिकरणलाई तिर्नुपर्ने कुल बक्यौता रकम ६ अर्ब ६० करोड रुपैयाँ हो । तर विद्युत्को बिल तिर्न ६० दिन कटिसकेकाले त्यसमा २५ प्रतिशत थप दस्तुर जोडेर भुक्तानी गर्न प्राधिकरणले उद्योगीलाई भनेको छ ।असार २५ मा उक्त समय सकिएकाले प्राधिकरणले बिजुली काट्न सुरु गरेको हो । हालसम्म अर्घाखाँची सिमेन्ट, रिलायन्स स्पिनिङ मिल्स, घोराही सिमेन्ट, जगदम्बा स्पिनिङ, जगदम्बा स्टिल, हुलास स्टिलको बिजुली काटिएको छ । आयोगको प्रतिवेदन कार्यान्वयन गर्ने क्रममा विद्युत् महसुल संकलन विनियमावलीअनुसार प्राधिकरणले काम गरेको ती सञ्चालक समिति सदस्यको भनाइ छ । सरकारको निर्णय कार्यान्वयन गर्ने क्रममा बिजुली काटिएको छ, त्यसैले सरकारबाटै लिखित निर्णय आउनुपर्छ, ती सदस्यले भने, सरकारको निर्णयलाई प्राधिकरणको सञ्चालक समितिले निर्णय गर्छ अनि कार्यान्वयन हुन्छ । बिजुली काट्ने कि नकाट्ने भन्ने निर्णय बोर्डले गर्दैन । यसैबीच आएको विद्युत् नियमन आयोगको लिखित निर्देशन कार्यान्वयनबारे भने ती सदस्य मन्त्रिपरिषद् वा सरकारभन्दा ठूलो नियमन आयोग हो कि होइन भन्नेमा छलफल गरिनुपर्ने बताउँछन् ।"
डेडिकेटेड र ट्रंकलाइन बक्यौता विवाद छानबिन गर्नुपर्ने देखियो : प्रधानमन्त्री,"उद्योग बन्द गरेर पैसा आउँदैन । उनीहरूले कहाँबाट ल्याएर तिर्छन्, उनले भने, उद्योग चल्न दिऊँ । उनीहरूसँग लिनुपर्ने वास्तविक पैसा असुल गरौं । जो लिनुपर्ने हो, त्यो असुल गरौं । बलजफ्ती गरी पैसा छ भन्दैमा तिर्नुपर्छ भनेर नपाइने उनको तर्क छ । डेडिकेटेड र ट्रंकलाइन बक्यौता विवाद संवादका माध्यमबाट निरूपण गर्नुपर्ने र तथ्यका आधारमा छिनोफानो गर्नुपर्ने ओलीले जनाए । प्रधानमन्त्रीले उद्योगीले प्रयोग गरेको पैसा नउठाऊ भन्नुभयो भन्ने अफवाह फैलाउने कोसिस नगरे हुन्छ । प्रयोग गरेको तिर्नुपर्छ । असुल गर्नुपर्छ, प्रधानमन्त्री ओलीले भने । ९ वर्षदेखिको बक्यौता उठाउनुपर्छ वा पर्दैन भन्ने विवाद रहेको र उद्योगमा पहिलो पटक लाइन नकाटिएको समेत प्रधानमन्त्री ओलीले बताए । उद्योगलाई दिइने लाइन काटिएको यो पहिलोपल्ट होइन, यसअघि पनि काटिएको थियो । केके मिलाइए र फेरि दिइयो, उनले प्रश्न गरे, अहिले ६ वटा उद्योगको मात्र लाइन काटिएको हो । अरूको किन काटिएन ? आफूले प्रयोग गरेको बिजुलीको प्रमाणका आधारमा महसुल तिर्न उद्योगीहरू तयार रहेको र विद्युत् उपभोग गरेको बिलको प्रमाण सरकारले दिनुपर्ने प्रधानमन्त्री ओलीको भनाइ छ । यता प्राधिकरणका कार्यकारी निर्देशक घिसिङले भने उद्योगीहरूलाई बक्यौता तिर्न २८ महिना सुविधा दिइएको र केही उद्योग छलफलमा आइरहेकाले तिनको बिजुली नकाटिएको जनाए । यसैबीच प्राधिकरणसम्बद्ध ट्रेड युनियनहरूले हिसाब मिलान गरेपछि मात्र उद्योगहरूमा बिजुली जोड्नुपर्ने बताएका छन् । नेपाल विद्युत् प्राधिकरणको विद्युत् महसुल संकलन विनियमावली०७८ अनुसार मिटर रिडिङ गरेको ६० औं दिनसम्म विद्युत् महसुल नबुझाए बिनासूचना जुनसुकै समयमा पनि विद्युत् लाइन काटिने व्यवस्था रहेको उनीहरूले स्मरण गराएका छन् । सोहीअनुसार ६० दिनभन्दा बढी समय विद्युत् महसुल नतिर्ने आम विद्युत् उपभोक्ताहरूको लाइन काटी विद्युत् महसुल असुलउपर गरिँदै आएको सन्दर्भमा आम उपभोक्तालाई अन्धकारमा राखी डेडिकेटेड फिडर तथा ट्रंकलाइनमार्फत २४ सै घण्टा विद्युत् उपभोग गर्ने उद्योगीहरूले महसुल भुक्तानी नगर्ने कुरा खेदजनक रहेको ट्रेड युनियनको भनाइ छ । प्राधिकरणको हितविपरीत कार्य भए आफूहरू आन्दोलित हुने उनीहरूले जारी गरेको विज्ञप्तिमा उल्लेख छ ।"
रोगले संकटमा पर्यो मौरीपालन,"मह बेचेर वार्षिक ४ देखि ५ लाख कमाइ गर्ने उनले मौरी बचाउन माग गरिरहेका छन् । मौरीमा लागेको रोगको उपचारका लागि घरेलु औषधिदेखि विज्ञहरूको परामर्शसमेत लिए । तर रोग निवारण हुन सकेको छैन । उनीहरूजस्तै जिल्लाका सयौं किसान मौरी मर्ने रोगले मर्कामा परेका छन् । मौरी घारदेखि निस्कने, उड्न नसक्ने र मर्ने गरेका छन् । तर लामो समय बित्दासमेत यो रोगको निदान हुन नसक्दा घाटा बेहोर्नुपरेको उनीहरू बताउँछन् । जुम्लामा सेराना सेराना जातको मौरीपालन हुने गरेको छ । यो जातको मौरीले चिसो सहन सक्ने, कम रिसाहा र रोग प्रतिरोधात्मक गुण हुने गरे पनि पछिल्ला वर्ष रोगले सखाप भइरहेको स्थानीय किसान नारायण चौलागाईंले जनाए । जुम्लाका सबै पालिकाका ६० वटै वडामा मौरीपालन हुने गरेको छ । जुम्लाको मह काठमाडौं, नेपालगन्ज, सुर्खेत, बुटवल, चितवनलगायत सहरमा लैजाने गरिएको छ । जिल्लाभित्रका कोसेली पसलदेखि आन्तरिक तथा बाह्य पर्यटकले समेत मह किनेर लैजाने गरेका छन् । जंगलमा र अर्गानिक फूल फुल्ने भएकाले यहाँ उत्पादित महमा औषधीय गुण हुने किसान बताउँछन् । मौरीमा देखिएको रोगबारे राष्ट्रिय मौरी विकास केन्द्रमा जानकारी गराएपछि चार वर्षअघि प्राविधिक टोली आएको थियो । मौरी विकास केन्द्रको विज्ञ टोलीले अहिलेसम्म न रिपोर्ट दियो न त कुनै सुझाव नै । उनीहरूको प्रतिवेदन देख्न, सुन्न पाइएको छैन, चौलागाईंले भने । मौरीपालनबारे जिल्लामा सरकारी तथ्यांक छैन । तर कर्णाली मौरीपालन सहकारी संस्था लिमिटेड जुम्लाले भने पटकपटक किसानलाई तालिम, उपकरण उपलब्ध गराएर मौरी पाल्न उत्साहित बनाइरहेको छ । जिल्लामा अहिले ८ हजार ४ सय मौरी घार छन् । एक घारमा कम्तीमा ६ केजी मह उत्पादन भइरहेको छ । जिल्लाभर वर्षमा ५० हजार केजी हाराहारी मह उत्पादन भइरहेको छ, सहकारीका सचिवसमेत रहेका चौलागाईंले भने, प्रतिकिलो २ हजार ५ सय रुपैयाँले बेच्दा बार्षिक १२ करोड रुपैयाँ जिल्ला भित्रिने गरेको छ । सबैभन्दा बढी पातारासी र सबैभन्दा कम तातोपानी र सिँजामा मौरीपालन हुने गरेको छ । सहकारीको तथ्यांकअनुसार पातारासीमा सबैभन्दा बढी १६ सय घार, तिलामा १५ सय, गुठीचौरमा १४ सय, कनकासुन्दरीमा १२ सय, हिमामा ७ सय, चन्दननाथमा १ हजार र तातोपानी र सिँजामा ५ ५ सय घार मौरी पालेका छन् । जिल्ला कृषि विकास कार्यालय, स्याउ सुपरजोन, कर्णाली मौरीपालन सहकारी र किसान बसेर मौरीपालनको भविष्यबारे चिन्तन गर्नुपर्ने किसानले बताएका छन् । मौरीपालनका क्षेत्रमा कुनै पनि कार्यक्रम नहुनु दुःखद् भएको समेत उनीहरूले जनाए । चरन क्षेत्रको अभाव, जलवायु परिवर्तनको असर र खेतीपातीमा विषादी प्रयोगले गर्दा मौरीपालनमा समस्या आएको जिल्ला कृषि विकास कार्यालय जुम्लाका प्रमुख बालकराम देवकोटाको भनाइ छ । मौरीमा देखिएको रोग पत्ता लाग्न सकेको त छैन । तर मौरी विकास केन्द्रको टोलीले मानवीय त्रुटिका कारण समस्या आएको बताएको छ, उनले भने, प्रतिकूल वर्षा र खडेरीले मौरीपालन घट्दो क्रममा समस्या आइरहेको छ ।"
बाँदर तर्साउन आधुनिक गुलेली,"(गोरखा)गत वर्ष ५ रोपनीमा मकै खेती गरेका सहिद लखन गाउँपालिका४ ताक्लुङका सुदीप खनालले एउटै घोगो भित्र्याउन पाएनन् । बाँदरको ड्युटी बस्दा पनि उनको जोर चलेन । यस वर्ष मकै लगाएदेखि नै बाँदर ढुकेरै खनालको दिन बित्ने गरेको छ । बाँदरको ड्युटी नबसे त खान पाइँदैन, खनालले भने, मकै उम्रिएदेखि बाँदर बारी पस्छ, टुसा तानेर खाइदिन्छ, अलि ठूलो भयो गुबो, जुँगा, चमेरा केही छाड्दैन । खेती जोगाउन जेठयता दिनभर बारीमै बस्ने गरेको उनले सुनाए । बाँदरले कति दुःख दिन्छ, भनिसाध्य छैन, अहिले पाक्ने बेला भएको छ, दुई महिना भयो खेत छाडेको छैन, खनालले भने, बाँदर लखेट्दा पनि नटेर्ने ज्याद्रो खालको छ । बाँदरबाट बाली जोगाउन बिहानैदेखि साँझसम्म किसान बारीमै बस्ने गरेको उनले सुनाए । यो बाँदरको एउटै गुन भनेको राति बारीमा पस्दैन, खनालले भने, दिउँसो त नकुरी सुखै छैन । ताक्लुङको चालिसे, बाझोगरा, भुमेथान, पुलामी गाउँमा बाँदरले धेरै सताउने गरेको उनले सुनाए । ७ वर्षयता बाँदरले धेरै दुःख दिन थालेकाले कतिपयले खेतीमा मन लगाउन छाडेका पनि छन् । सहिद लखन४ बाँझोगराका देवप्रसाद तिवारीलाई यस वर्ष ५ रोपनीको मकै भित्र्याउन सकस छ । चारतिर चार जना बस्छौं, कुन साइटमा पस्यो फोन गरेर सबै जम्मा भएर लखेट्नुपरेको छ, तिवारीले भने । भुमेथान, बाँझोगरा, चालिसे, तेर्सेलगायत क्षेत्रमा बाँदरले दुःख दिएर किसान विस्थापित हुने अवस्थामा पुगेको सहिद लखन४ का वडाध्यक्ष यमबहादुर थापा बताउँछन् । बाँदरले बालीनाली सखाप पारेपछि वडा कार्यालयले विगतका वर्ष वैकल्पिक रूपमा घाँस खेती, बाख्र्रापालन, खुर्सानी, अदुवा खेतीका लागि वडाले स्थानीयलाई तालिम पनि उपलब्ध गरायो । वैकल्पिक खेती भनेर किसानलाई तालिम दियौं, लगानी गर्यौं । तर, किसान परम्परागत खेती नछाड्ने देखेपछि यस वर्ष नयाँ प्रयोग थालेका छौं, थापाले भने । यो वर्ष बाँदर नियन्त्रणका लागि वडा कार्यालयको अगुवाइमा आधुनिक गुलेली निर्माण गरिएको छ । पहिले पनि कार्बन राखेर पड्किएर आवाज आउनेखाले ल्याएका थियौं, सुरुसुरुमा आवाजले डराए पनि पछि आवाजले मात्र नभाग्ने भयो, थापाले भने, कसो गरे होला त भनेर नयाँ प्रयोग सुरु गरेका हौं । वडा कार्यालयले पहिलो चरणमा ५० वटा आधुनिक गुलेली निर्माण भएको छ । चार फिटको फलाम, स्प्रिङ, ट्रिगर, लक र रबर भएपछि आधुनिक गुलेली बन्छ, थापाले भने, गुलेलीमा ढुंगा राखेजस्तै बीचमा राखेर निसाना लिएर टिगर दबाएपछि ढुंगा फाल्छ । साधारण गुलेलीको तुलनामा आधुनिक गुलेली ले तीन गुणा टाढा ढुंगा फाल्ने उनले सुनाए । आधुनिक गुलेली बनाउन युट्युबबाट सिकेको वडाध्यक्ष थापाले सुनाए । पुरानो लडाकु (माओवादी लडाकु) पनि हुँ, यसको क्रिएसन म आफैंको हो, केही ज्ञान त पहिले पनि थियो, युट्युब हेरेर पनि केही सिकें, उनले भने, वैदेशिक रोजगारबाट फर्किएका साथीहरूले पनि बनाउन सहयोग गर्नुभएको छ । स्थानीय तिलबहादुर थापा, उत्तम थापालगायतको सहयोगमा आधुनिक गुलेली निर्माण भएको थापाले बताए । वडा कार्यालयले पहिलो चरणमा बनाएको ५० वटा आधुनिक गुलेली वडा क्षेत्रकै बाँदर प्रभावित क्षेत्रमा वितरण गर्ने योजना बनाइएको छ । वडाभित्र रहेका ६ सय ७५ घरधुरीमध्ये तीन सयभन्दा बढी घर बाँदरबाट प्रभावित बनेको थापाले सुनाए । बाँदरले अति गरेको छ, बारीको अनाज मात्र होइन, घरभित्र पकाइरहेको खाना फालिदिन्छ, भित्रबाटै मकैको झुत्ता तान्छ, महिलासँग अझै डराउँदैन, आक्रमण नै गरूँजस्तो गर्छ, उनले भने । वडाको आयआर्जन कोषबाट बचेको रकम र बिदेसिएका स्थानीयको सहयोगबाट आधुनिक गुलेली निर्माण गरिएको हो । निर्माण भएको गुलेली सोमबारबाट वडा क्षेत्रका किसानलाई ७० प्रतिशत अनुदानमा उपलब्ध गराउने वडा कार्यालयको तयारी छ । सहिद लखन गाउँपालिकाका किसानलाई प्रतिगुलेली १८ सय र अन्य पालिकाबाट माग भए दुई हजार रुपैयाँमा बिक्री गर्ने तयारी गरिएको छ । गुलेली निर्माणका लािग १८ सयदेखि २ हजार रुपैयाँसम्म खर्च लागेको थापाले जनाए । वन क्षेत्र नजिकै बस्ती रहेको क्षेत्रमा पहिलो चरणमा बनेका आधुनिक गुलेली वितरण गर्ने कार्यालयको योजना छ । ताक्लुङमा मात्र होइन, जिल्लाका अन्य गाउँमा पनि बाँदर आतंकले स्थानीयले सास्ती भोगेका छन् । बाँदरले सताएर खेतीयोग्य जमिन बाँझो हुने जोखिम बढेपछि स्थानीय तहले चालु आर्थिक वर्षको नीति तथा कार्यक्रममा बाँदर नियन्त्रणलाई प्राथमिकता दिएका छन् । पालुङटार नगरपालिकाले वनको बाँदर वनैमा कार्यक्रम कार्यान्वयनका लागि नगर क्षेत्रमा शनिबार ६ हजार बिरुवा रोपेको छ । वन उपभोक्ता समिति तथा टोल सुधार संस्थासँगको समन्वयमा नगरपालिकाका १० वटै वडामा सामूहिक वृक्षरोपण गरिएको हो । घर वरपर नै उपलब्ध हुने केरा, आँप, कटहर, वर, पीपल, स्वामी, किम्बु, मेवा, अम्बा, लिची, भुइँकटहर, लप्सीलगायत बिरुवा सामुदायिक वनको खाली स्थान तथा खोलाखोल्सी किनारमा रोपेको पालुङटार नगरपालिकाका प्रमुख प्रशासकीय अधिकृत गौतम भण्डारीले बताए । पालुङटार नगरपालिकाले चालु आर्थिक वर्ष ०८१०८२ मा वनको बाँदर वनैमा भन्ने नीति ल्याएको थियो । बाँदर, दुम्सी, मृगलगायतका वन्यजन्तुबाट बालीनाली संरक्षण गर्न आवश्यक प्राकृतिक उपाय अवलम्बन गर्ने नीति तथा कार्यक्रममा उल्लेख छ । किसानको मागअनुसार नै असार ३ को नीति तथा कार्यक्रममा बाँदरको व्यवस्थापनका लागि जंगलमा फलफूल रोप्ने विषय समेटेका थियौं, भण्डारीले भने, बाँदर नियन्त्रणका लागि यो नै अन्तिम उपाय त होइन । सम्भाव्य उपायको प्रयोग पनि हो, केही न केही सघाउ पुर्याउँछ कि भन्ने छ ।"
बेनीदरबाङ सडकको घुमाउनेमा २५ वर्षदेखि पहिरो बाधक,"(म्याग्दी)म्याग्दीको पश्चिम भेगका मंगला, मालिका र धवलागिरि गाउँपालिकासहित बाग्लुङको पश्चिम बुर्तिबाङ तथा ढोरपाटन हुँदै रुकुम जोड्ने सडक हो, बेनीदरबाङमुना सडक । यो सडकको सदरमुकाम बेनीदेखि १० किमि पश्चिम तातोपानीबाबियाचौर खण्डको घुमाउने भीरमा पहिरोले ८ दिनदेखि यातायात अवरुद्ध छ । घुमाउने भीरमा २५ वर्षदेखि एकै स्थानमा निरन्तर पहिरो खस्दै आएको छ । सडक खनेसँगै सुरु भएको पहिरो रोकथाम गर्ने वा विकल्प खोज्ने प्रयास भने अहिलेसम्म हुन सकेको छैन । वर्षाका कारण पहिरो निरन्तर खसिरहेकाले अझै केही समय यातायात सञ्चालनमा ल्याउन सक्ने सम्भावना नभएको पूर्वाधार कार्यालय म्याग्दीका सूचना अधिकारी इन्जिनियर अर्जुन शर्माले बताए । यो पहिरो रोकथाम वा विकल्पबारे केही लेखापढी नभएको उनले जनाए । यो सडक हेर्ने जिल्लाको निकाय हामी नै हौं । अहिलेसम्म यो पहिरो रोकथाम गर्ने कुनै अध्ययन भएको पनि भेटिँदैन । म्याग्दी खोलामा एउटा १८२० मिटर लामो ट्रस्टब्रिज हुने हो भने वैकल्पिक बाटो तयार हुन्छ । त्यही पनि जिल्लाका सरोकारवालाले चासो राखेका छैनन्, शर्माले भने । तत्कालीन जिल्ला विकास समितिले ०५६ मंसिरदेखि २० लाख र पश्चिम भेगमा पर्ने साविकका २० वटा गाविसको ११ लाख बजेट जुटाएर बेनीदरबाङ २४ किमि सडक खन्न सुरु गरेको हो । सुरु वर्ष फापरखेतसम्म १० किमि सडक निर्माण भएको थियो । बेनीदरबाङ सडक खन्न सुरु गर्दा सदरमुकाम बेनीमा मोटर आइपुगेको थिएन । अहिले पहिरो फैलिँदै जाँदा समस्या भएकाले अब वैकल्पिक बाटो नै प्रयोग गर्नुपर्ने अवस्था आएको तत्कालीन जिविस म्याग्दीका सभापति रहेका नवराज शर्माले जनाए । जिल्लाको पश्चिम भेगको लाइफलाइन भनी चर्चा गरिएको घुमाउने पहिरो बेनी नगरपालिका४ तातोपानीको फापरखेत र मंगला गाउँपालिका२ सिमलचौर सीमामा पर्छ । करिब १ सय ५० मिटर चौडा फैलिएको पहिरोग्रस्त ठाउँ भिरालो पाखो गेग्रानयुक्त भएकाले सामान्य वर्षा हुँदा पनि गेग्रान बगाएर सडकमा थुपार्ने गरेको छ ।अहिले बेनीबाट फापरखेत हुँदै म्याग्दी नदीमाथिको पक्की पुल तरेर पारि मंगला गाउँपालिका४ पखेरबस्तीसम्म पुगिन्छ । पखेरमा यात्रु ओर्लेर करिब ५ सय मिटर पैदल हिँडेर म्याग्दी खोलाको अर्को झोलुंगे तरेर सिमलचौरबाट अर्को गाडी चढ्नुपर्ने बाध्यता छ । पखेर र सिमलचौरबीचमा म्याग्दी नदीमाथि अर्को मोटर पुल निर्माण भए करिब ५ सय मिटर थप दूरीमा घुमाउने भीरको वैकल्पिक सडक तयार हुन्छ । घुमाउनेको पहिरोमा अहिलेसम्म करोडौं रकम बग्यो । अब यो पहिरोको विकल्प खोज्ने समय आएको छ । हामीले पहल र प्रयत्न सुरु गरेका छौं । वैकल्पिक सडकका लागि जग्गासमेत व्यवस्थापन गरेका छौं । पहुँचवालाकोमा मात्रै बजेट पर्दा हामीले सास्ती र गाली खाएका छौं, मंगला गाउँपालिका अध्यक्ष सतप्रसाद रोकाले भने, लेखापढी अगाडि बढाउने कार्यालय पनि उस्तै छन्, जति भने पनि नसुन्ने, नटेर्ने । हिउँदमा सुत्ने, बर्खा लागे चिच्याउने भएको छ ।"
टेलिकममा बाहिरको मान्छे ल्याए मान्दैनौं,"(काठमाडौं) नेपाल दूरसञ्चार कम्पनी लिमिटेड (नेपाल टेलिकम) का कर्मचारी युनियन प्रतिनिधिहरूले संस्थाबाहिरका व्यक्तिलाई सरकारले प्रबन्ध निर्देशक नियुक्त गरे टेलिकमको ढोका बन्द गर्ने चेतावनी दिएका छन् । भद्रकालीस्थित टेलिकम प्रांगणमा आइतबार आयोजित नेपाल टेलिकम वर्कर्स युनियनको ३३औं वार्षिकोत्सव कार्यक्रममा कर्मचारीहरूले संस्थामा योग्य व्यक्ति छँदाछँदै बाहिरका व्यक्तिलाई नेतृत्व सुम्पने तयारी गरिएको भन्दै त्यसको चर्को आलोचना गरे ।नेसनल पेमेन्ट गेटवे भ्रष्टाचार प्रकरणमा दोषी ठहर भई टेलिकमका तत्कालीन प्रबन्ध निर्देशक (एमडी) सुनील पौडेल जेल गएपछि ६ महिनायता टेलिकम निमित्तको भरमा चल्दै आएको छ । अघिल्लो सरकारकी सञ्चार तथा सूचना प्रविधिमन्त्री रेखा शर्माको अगुवाइमा टेलिकमको प्रबन्ध निर्देशक नियुक्तिको प्रक्रिया अघि बढाइए पनि सरकार परिवर्तनसँगै अन्तिम निर्णय हुन सकेको छैन । नवगठित सरकारले यसअघि रोकिएको प्रक्रियालाई नै सदर गर्छ वा त्यसलाई खारेज गरेर नयाँ प्रक्रिया अघि बढाउँछ भन्नेमा अन्योल छ ।कर्मचारीहरूले यथाशक्य चाँडो एमडी नियुक्त हुनुपर्ने माग राख्दै आएका छन् । यो संस्था बुझेको, संस्थाबारे जानकार प्रबन्ध निर्देशक आउनुपर्छ भन्ने हाम्रो माग हो, युनियनका निवर्तमान अध्यक्ष राजेन्द्रप्रसाद जोशीले भने, यसअघि हामीले नचाहँदानचाहँदै बाहिरको मान्छे एमडी बनेर आउँदा कति हैरानी भयो, संस्थाका धेरैजनाले अख्तियारसमेत धाउनुपर्यो । त्यसकारण यसपालि बाहिरबाट आउने एमडी हामीलाई स्वीकार्य हुँदैन, बाहिरको मान्छे आएमा ढोका बन्द हुन्छ । अनैतिक तरिकाले आउने मानिस आइनस्टाइन नै भए पनि स्वीकार्य हुँदैन ।संस्था बाहिरको व्यक्ति परीक्षण भएर असफल भइसकेको र त्यही प्रवृत्ति नदोहोर्याउन युनियनका तेजबहादुर शाहीले सरकारसँग आग्रह गरे । वर्कर्स युनियन केन्द्रीय समिति सल्लाहकार मनिल ओझाले पनि यसअघि सुनील पौडेल नियुक्त हुँदा कर्मचारीमा निराशा छाएको बताए । यसपटक एमडीका लागि आवेदन दिएका संस्थाभित्रका दुई दर्जन कर्मचारीले पनि आफूहरूले योग्य छौं भनेर सरकारसमक्ष दाबी पेस गर्नुपर्ने ओझाको भनाइ छ । एमडीलाई आवेदन दिने १६ मध्ये १२ जना टेलिकमभित्रकै मान्छे प्रतिस्पर्धी हुनुहुन्छ, उहाँहरूले सञ्चारमन्त्री, प्रधानमन्त्री, छनोट समितिका संयोजकहरूलाई भेटेर हामी सक्षम छौं भन्न सक्नुपर्छ, ओझाले भने ।कर्मचारी युनियन (एनटीसीडब्लूयू) का अध्यक्ष सुरेशप्रसाद रौनियारले पनि संस्थाभित्रकै व्यक्ति एमडी हुनुपर्ने धारणा राखे । दुई महिनादेखि नतिजा रोकेर राखेको, संस्थाको कामकाज अस्तव्यस्त भएको, वर्षौंदेखि हुलाकी राजमार्गको ठेक्का प्रक्रिया अघि नबढाएकोलगायत विषयमा उनले असन्तुष्टि व्यक्त गरे । विश्वका कतिपय देशले सिक्सजी परीक्षण र छिमेकी देश भारतमा फाइजी सेवा विस्तार तीव्र गतिमा अघि बढिरहेका बेला हामी भने अझै पनि फोरजी प्रविधि विस्तारमै संघर्ष गरिरहेका छौं, एनटीएसीडब्लूयू वाग्मती प्रादेशिक समितिका अध्यक्ष विनोद घिमिरेले भने, यहाँ केन्द्रीय कार्यालयभित्रै फोन नलाग्ने समस्या छ । नमस्ते वाइफाईको माग देशैभर छ । तर नेटवर्क नै नभएपछि ग्राहकले कसरी चलाउने ? व्यवस्थापनले यसमा विचार पुर्याउनुपर्छ । टेलिकमले प्रदान गरिरहेको एफटीटीएच फाइबर र मोबाइल दुवै सेवामा प्रशस्त सुधार गर्नुपर्ने केन्द्रीय समितिकै सहअध्यक्ष लालबहादुर रानाले बताए ।युनियनका सल्लाहकार राजेन्द्रप्रसाद दाहालले लापरबाहीपूर्वक अद्यावधिक नगरीकनै बिलिङ प्रणालीसम्बन्धी वर्षौं पुरानो टेन्डर जारी गरिएकोमा टेलिकम नेतृत्वको कडा आलोचना गरे । कान्तिपुर पढ्दा हामीलाई थाहा भयो कि टेलिकमले चार वर्ष पुरानो डलर मूल्य राखेर ठेक्का चार पटकसम्म जारी गर्दै आएको रहेछ, उनले प्रश्न गरे, यो हास्यास्पद ठेक्कामा यही ब्रह्माण्डका मान्छेले भाग लिन्छन् भनेर जारी गरिएको हो कि एलियनहरूले आएर बुझाउँछन् भन्ने सोचिएको हो ?"
अर्थ संक्षेप,'फोन पे डिरेक्ट अभियान घोषणाकाठमाडौं (कास) फोन पेले फोन पे डिरेक्ट ः पैसा पठाऔं ठाउँको ठाउँ अभियान घोषणा गरेको छ । फोन पेका अनुसार दुई महिनासम्म चल्ने उक्त अभियान भदौ २१ मा सकिनेछ । यस अभियानअन्तर्गत दुई जना विजेताले आइफोन १५ प्रो जित्न सक्नेछन् । यसका लागि फोन पे डाइरेक्टबाट रकम पठाउँदा रिमाक्स सेक्सनमा फोन पे डाइरेक्ट प्रोमोकोड राख्नुपर्नेछ । साथै यो अभियान अवधिमा मोबाइल बैंक एप प्रयोग गरेर कम्तीमा तीन पटक रकम ट्रान्सफर गरिएको हुनुपर्ने कमपनीले जनाएको छ । यस अभियानले फोन पे प्रयोगकर्तालाई मोबाइल तथा खाता नम्बर र व्यक्तिगत क्यूआरमार्फत अन्तरबैंक रकम ट्रान्सफर गर्दा तुरुन्त र सुरक्षित जनाएको छ । बनेपामा टीभीएसको नयाँ शोरुमकाठमाडौं (कास) निर्वेद मोटर्सले बनेपामा नयाँ टीभीएसको शोरुम उद्घाटन गरेको छ । एक समारोहबीच कम्पनीले आइतबार उक्त शोरुम उद्घाटन गरेको हो । टीभीएसको उक्त नयाँ शोरुमले विभिन्न मोडलको मोटरबाइक र स्कुटर उपलब्ध गराउने कम्पनीले जनाएको छ । शोरुमले स्थानीयको आवश्यकता पनि पूरा गर्ने विश्वास रहेको कम्पनीको भनाइ छ । साथै शोरुममा मोटरसाइकल तथा स्कुटरका स्पेयर पार्ट्स र मर्मतसम्भारसहितको सेवा प्रदान गरिने शोरुमका सञ्चालक रूपेश श्रेष्ठले जनाए । नेपालमा टीभीएसको आधिकारिक वितरक जगदम्बा मोटर्स हो ।एसबीआई बैंकलाई ॅनेसनल वेस्ट प्रेजेन्टेड रिपोर्ट २०२३ सम्मान काठमाडौं (कास) नेपाल एसबीआई बैंक नेसनल वेस्ट प्रेजेन्टेड रिपोर्ट २०२३ बाट सम्मानित भएको छ । नेपाल चार्टर्ड एकाउन्टेन्ट्स संस्था (आईक्यान) बाट वार्षिक रूपमा प्रदान गरिने उक्त अवार्डबाट बैंक आइतबार सम्मानित भएको हो । राजधानीमा आयोजित एक कार्यक्रमबीच अर्थमन्त्री विष्णुप्रसाद पौडेलले बैंकका प्रबन्ध निर्देशक तथा प्रमुख कार्यकारी अधिकृत दीपककुमार डेलाई उक्त अवार्ड प्रदान गरे । बैंकले बैंकिङ क्षेत्रतर्फको सिल्भर अवार्ड प्राप्त गरेको हो । आईक्यानले बैंकिङ क्षेत्रमा उत्कृष्ट वित्तीय विवरण प्रकाशन गरेकामा बैंकलाई सम्मान गरेको हो ।
बंगलादेशको सर्वोच्चद्वारा आरक्षण प्रणाली खारेज,"एजेन्सी (काठमाडौं) बंगलादेशको सर्वोच्च अदालतले सरकारी जागिरमा रहेको अधिकांश आरक्षण प्रणाली खारेज गरेको छ । सर्वोच्चको आदेशपछि बंगलादेशमा चर्किएको आन्दोलन मत्थर हुने अपेक्षा गरिएको छ । विशेष आरक्षणको विरोधमा विभिन्न भागमा भएका झडपमा १ सय ५० भन्दा बढी व्यक्तिको मृत्यु भइसकेको अन्तर्राष्ट्रिय सञ्चारमाध्यमहरूले जनाएका छन् ।बंगलादेशको स्वतन्त्रता आन्दोलनमा सक्रिय व्यक्तिका छोराछोरीका लागि सरकारी जागिरमा आरक्षण दिइएको विरोधमा सुरु भएको आन्दोलनले हिंसात्मक रूप लिएको हो । सर्वोच्च अदालतले स्वतन्त्रता सेनानीका आफन्तका लागि यसअघिको ३० प्रतिशत आरक्षणलाई घटाएर ५ प्रतिशत कायम गर्ने फैसला गरेको छ । जनजाति र अपांगता वा यौनिक तथा लैंगिक अल्पसंख्यक समुदायलाई दुई प्रतिशत छुट्याउन अदालतले आदेश दिएको छ भने बाँकी ९३ प्रतिशत भर्ना योग्यता आधारमा हुनुपर्ने भनेको छ । आदेश सुनाउनुअघि सर्वोच्च अदालतको भवन बाहिर सशस्त्र गाडी तैनाथ गरिएको थियो । सरकारले सर्वोच्चको उक्त निर्णयबारे अहिलेसम्म कुनै प्रतिक्रिया दिएको छैन । तर कोटा कायम राख्न चाहने निवेदकका वकिलले सर्वोच्च अदालतको फैसलालाई ऐतिहासिक भन्दै शान्त रहन आग्रह गरेका छन् । एक विद्यार्थी समूहले भने विरोध प्रदर्शन जारी रहने जनाएका छन् । हामी सर्वोच्च अदालतको फैसलालाई स्वागत गर्छौं, भेदभावविरुद्ध विद्यार्थीका प्रवक्ताले एएफपीलाई भनेका छन्, तर सरकारले हाम्रा माग प्रतिविम्बित गर्ने आदेश जारी नगरेसम्म हामी आन्दोलन फिर्ता लिने छैनौं । मुक्ति बाहिनी को स्वतन्त्रता संग्रामपछि बंगलादेश सन् १९७१ मा पाकिस्तानबाट अलग भएको थियो । त्यही आन्दोलनमा सक्रिय व्यक्तिका छोराछोरीका लागि आरक्षण व्यवस्था गरिएको थियो, जसलाई सन् २०१८ मा शेख हसिनाको सरकारले खारेज गरेको थियो । आरक्षण प्रणालीलाई गत महिना तल्लो अदालतले पुनःर्स्थापित गरेपछि विरोध सुरु भएको हो । आरक्षण प्रणालीविरुद्ध केही दिनदेखि विश्वविद्यालयका विद्यार्थीले ठाउँठाउँमा र्याली गर्दै आएका थिए । कर्फ्यु जारी रहेकाले राजधानी ढाकाका सडक सुनसान छन् । केही क्षेत्रमा छिटपुट झडप भएका छन् । रोयटर्सको रिपोर्टअनुसार बंगलादेशी सेनाका सिपाहीले अझै पनि राजधानीको सडकमा गस्ती गरिरहेका छन् । केही आन्दोलनकारी नेता पक्राउ परेको पनि बताइएको छ । अन्यले झडपमा मारिएकालाई न्याय दिनुपर्ने माग गरिरहेका छन् ।"
ओलम्पिकमा सान बढाउँदै स्यान्टु,"स्यान्टुको खेलयात्रा २४ वर्षीय स्यान्टु टेबलटेनिसका चार पटक राष्ट्रिय च्याम्पियन खेलाडी हुन् । उनको पुर्ख्यौली घर दोलखामा हो । तर, उनी काठमाडौं कोटेश्वरमा हुर्के, बढे । सानो उमेरमा उनी दाइहरूको संगतमा पौडी पोखरीहरूमा पुग्थे । बिस्तारै पौडीतिर आकर्षित भए । ३४ वर्ष पौडी खेले । यता स्कुलमा टेबलटेनिस पनि सिकिरहेका थिए । उनी पढ्ने नोबेल एकेडेमीको टेबलटेनिस प्रशिक्षक भने नविता श्रेष्ठ थिइन् । जब उनले टेनिसमा जुनियर प्रतियोगिता जितेर घाँटीमा पदक झुन्ड्याए, तब उनको यस खेलप्रति रुचि बढ्न थाल्यो । पौडीलाई चटक्कै छाडिदिए । २३ वर्ष खेल्दा पनि पौडीमा पदक नजितेको ईखले उनी टेबलटेनिसतिर फड्किएका थिए ।आफ्नै चेला स्यान्टुसँग मिलेर नविताले राष्ट्रिय तथा अन्तर्राष्ट्रिय प्रतियोगिताको मिक्स डबल्स खेलेकी छन् । उनीहरूले चार अन्तर्राष्ट्रिय प्रतियोगितामा जोडी बाँधेर खेलेका छन् । महिलातर्फकी सात पटककी राष्ट्रिय च्याम्पियन नविता पनि पेरिसमा स्यान्टुले राम्रो प्रदर्शन गर्ने अपेक्षा राख्छिन् । भन्छिन्, स्यान्टु एट्याकिङ प्लेयर हो, माइन्ड गेम खेल्न खप्पिस छन् । प्रतिद्वन्द्वीलाई बुझेर खेल्न सक्छन् । त्यसले गर्दा उनले राम्रो गर्न सक्छन् भन्ने विश्वास छ ।सन् २०१३ मा धनगढीमा भएको २५ औं राष्ट्रिय टेबलटेनिस च्याम्पियनसिपको मेन्स टिममा कांस्य जितेसँगै उनको पदक यात्रा सुरु भएको हो । स्वर्ण भने उनले २०१४ काठमाडौंमा भएको ३६ औं संस्करणको राष्ट्रिय च्याम्पियनसिपको जुनियर ब्वाइजतर्फ जितेका थिए । त्यसपछि उनले दर्जनौं राष्ट्रिय प्रतियोगिताहरूमा निरन्तर स्वर्ण जित्दै आएका छन् । २०१९ मा नेपालमै भएको १३ औं दक्षिण एसियाली खेलकुद (साग) मा उनले एक रजतसहित चार पदक जितेका थिए । त्यो नेपाली टेबलटेनिसको कीर्तिमानी प्रदर्शन थियो । सागको एकै संस्करणमा चार पदक जित्ने उनी एक्ला खेलाडी हुन् । १८ औं एसियाली खेलकुद, आईटीटीएफ वर्ल्ड च्याम्पियनसिपलगायतका थुप्रै अन्तर्राष्ट्रिय प्रतियोगिताको अनुभव लिएका स्यान्टुले दक्षिण एसियाली जुनियर तथा क्याडेट च्याम्पियनसिपहरूमा भने उनले तीनै थरीका पदक जितेका छन् । तीन पटक एनएनआईपीए वर्ष खेलाडी उनी एक पटक एनएसजेएफ पल्सर स्पोर्ट्स अवार्ड पनि जित्न सफल खेलाडी हुन् ।"
