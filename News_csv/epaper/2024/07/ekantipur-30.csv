शीर्षक,विवरण
उपसभामुखको 'प्रतिनिधिमण्डल मा अस्थायी शिक्षकदेखि जग्गा कारोबारीसम्म,"यसरी फरकफरक पृष्ठभूमिका व्यक्तिहरूलाई जम्मा गरेर बिचौलियासँग मोलतोल गराई राष्ट्रसंघको कार्यक्रममा लैजान भनी उपसभामुखको लेटरप्याड दुरुपयोग गरिएको प्रस्ट भएको छ । कमिसन अन द स्टाटस अफ वुमेन को ६७ औं सत्र (सीएसडब्लू ६७) डेढ वर्षअघि २०७९ फागुन २२ देखि चैत ३ सम्म राष्ट्रसंघीय मुख्यालय न्युयोर्कमा भएको थियो । यो कार्यक्रममा भाग लिन जाने भनेर अन्तर्वार्ताका लागि उपसभामुखको पत्रमा नाम उल्लेख भएका काठमाडौं बुढानीलकण्ठका राजेश लामाले आफू त्यो समूहको आश्वासनमा परेको पुष्टि गरे । अमेरिकी दूतावासमा अन्तर्वार्ताको मिति मिलाइदिन्छु भनेर एक बहिनी मार्फत आफूलाई प्रस्ताव आएको उनले बताए । म घरजग्गा कारोबारमा छु, एक पटक अमेरिका घुम्ने वातावरण मिल्छ कि भनेर प्रयास गरिरहेको थिएँ । एक जना बहिनीले वातावरण मिलाउने प्रस्ताव ल्याइन्, त्यसैले मैले प्रयास गरेको हुँ, उनले भने । ती बहिनी पनि अमेरिका जान लागेकाले आफूलाई पनि लैजान्छु भन्ने आश्वासन दिएको लामाको दाबी छ । नाम हालिदेऊ । भिसा पाए पैसा दिन्छु भनेको थिएँ । पत्रमा मेरो नाम हालेर सिफारिस भए पनि काम भएन । पछि त्यो बहिनीले सम्पर्क गरिनन्, उनले सुनाए । पृष्ठभूमिमा झापाका उपेन्द्र गौतम पनि सक्रिय रहेको लामाले बताए । ती बहिनीसँग उपेन्द्रलाई देखेको हुँ, दरबारमार्गमा भेटेर हात पनि मिलाएको हुँ, त्यो बीचमा कतिले खेल्यो होला । हामीलाई थाहा भएन, उनले भने । राजेश लामाले अमेरिका जान लागेकी एक बहिनी को प्रसंग ल्याए । पत्रमा उल्लिखित पाँच जनाको समूहमा एक महिला छिन्, जसको नाम सुष्मा लामा हो । धरानकी सुष्मा अहिले बसुन्धरामा बस्ने गरेको र आफू रेडियोलोजिस्ट (एक्सरे प्राविधिक) भएको जानकारी दिइन् । तर उनले पनि एक जना दाइमार्फत विदेश जाने प्रयास गरेको तर सफल नभएको उनको भनाइ छ । यस विषयमा पत्रकारसँग थप बोल्न आफू बाध्य नभएको तर समय मिलेमा फोन गरेर जानकारी दिने उनले बताइन् ।कान्तिपुरको सम्पर्कमा आएका उनका एक आफन्तले भने, सुष्मासँग हाम्रो कुरा भएअनुसार महाराजगन्जस्थित अमेरिकी दूतावास अगाडिको एक क्याफेमा कन्सल्टेन्सीको मान्छेसँग उनको भेट भएको हो । केही पैसा पनि लेनदेन भएको हो । भुटानी शरणार्थी काण्ड बाहिर आएपछि काम भएन भनिएको रहेछ । काम नभएपछि पैसा फिर्ता भयो । यसमा एउटा कन्सल्टेन्सी पनि छ । तर, उनीहरूको नाम खुलाउन हामी चाहन्नौं । राजेश लामा र सुष्मा लामाको सन्दर्भले उनीहरू मानव तस्करी गर्ने समूहको पहुँचमा थिए भन्ने बुझिन्छ । अझ, सुष्माले भनेजस्तै पैसाको कुरा मिलेको भन्दै रास्वपाले यो विषय गुपचुप राखेको यसअघि सार्वजनिक भएको तथ्यबाट पनि मिल्छ । रास्वपा संगठन सचिव शंकर श्रेष्ठका अनुसार पैसा दिएको तर अमेरिका जान नपाएको भन्दै सम्बन्धित व्यक्तिहरूले रास्वपाको संयन्त्रमा गुनासो गरेका थिए । यो विषयमा पार्टी सभापति रवि लामिछाने, उपसभापति डीपी अर्याल, तत्कालीन महामन्त्री मुकुल ढकालबीच विभिन्न चरणमा छलफल भएको थियो । अमेरिका जान नपाएको र पैसा डुबेको भन्दै पार्टीमा गुनासो आएको थियो । मेरो आफन्तको पैसा हो, पैसा लिएको छ, फिर्ता गरेन, झुलायो भन्ने हिसाबले कुरा आयो । पछि कुरा मिल्यो भन्ने कुरा आयो, पैसा फिर्ता भयो होला भने हामीले चासो राखेनौं । यसरी पार्टीभित्र थप छानबिन गर्ने र राज्य संयन्त्रलाई अनुसन्धानका लागि अनुरोध गर्नुको सट्टा रास्वपाले लेनदेन मिलेपछि विषय सामान्य हो भनेर दबाएको देखिन्छ । यस्तै, उपसभामुख रानाले म्याग्दीका धनप्रसाद गुरुङ पनि सँगै अमेरिका जाने भनेर प्रतिनिधि को सूचीमा राखेकी थिइन् । म्याग्दी घर भएका उनले अहिले पर्वतको कुस्मामा बस र माइक्रोबसको काउन्टरतिर काम गर्दै आएको बताए । विदेश जाने भनेर मैले धेरै जनालाई राहदानीको फोटोकपी दिएको थिएँ । अमेरिकाकै लागि भन्ने होइन । कता भिसा लगाउने हो, लगाइदिनु न भनेर चिने जानेकालाई दिएको हो, उनले भने, पहिलापहिला विदेश जाने माहोल थियो । भूत नै चढेको थियो । काठमाडौंमा एजेन्ट जति पनि फेला पर्छन् नि । कसैले कता पठाइदिने भन्ने ? कसैले कोरिया पठाइदिने भन्ने, मान्छेहरू भेटिएको थियो । धेरैलाई राहदानीको फोटोकपी दिएको थिएँ । राष्ट्रसंघीय संयन्त्रको कार्यक्रममा भाग लिन अमेरिका जाने भनेर प्रतिनिधि का रूपमा उपसभामुखबाट सिफारिस पाएकामध्ये गुरुङ मात्र एक जना यस्ता पात्र हुन्, जसले नेपालबाहिर घुमेका छन् । विमानस्थलको अध्यागमन कार्यालय स्रोतका अनुसार अरू चार जनाको राहदानीमा विदेश भ्रमणको कुनै अभिलेख छैन । गुरुङ मात्र एक पटक भारत गएको अभिलेख छ । हो, ५ महिना अगाडि मुम्बई र श्रीलंकातिर घुमेर आएको हु,ँ उनले भने । तर उनले राष्ट्रसंघको कार्यक्रम त धेरै टाढा, स्थानीय एनजीओसँग पनि कुनै सम्बन्ध नरहेको प्रस्ट पारे । म कुनै पनि एनजीओमा काम गर्दिनँ । अमेरिका कसरी जाने भन्ने थाहा थिएन । भिसा लागेर आयो भने मात्रै पैसा दिन्छु भनेको हो । भिसा नलागेपछि पैसा दिने कुरा भएन, गुरुङले भने, मौका पाए त अब पनि जान हुन्थ्यो । कुनै एजेन्टले काम गरिदिए पैसा पनि दिन्थें । उता सल्यान कालिमाटी२, बालुवास्थित लक्ष्मी माविमा अस्थायी शिक्षकका रूपमा कार्यरत सुजन घर्तीमगरले अमेरिका जान डेढ वर्षअघि जागिर छाडेका थिए । उनी स्थानीय विद्यालयमा शिक्षक थिए, विदेश जाने भनेर एकडेढ वर्षअघि स्कुल छाडेर हिँडेका हुन् । दाङको तुलसीपुरनजिक पनि घर भएकाले उतै बस्दै आएका होलान्, बाबु भने वैदेशिक रोजगारीका लागि दुबईमा छन्, वडाध्यक्ष इन्द्रबहादुर वलीले कान्तिपुरसँग भने ।झापाका उपेन्द्र गौतमसँग पटकपटक सम्पर्क भए पनि उनी विस्तारमा कुरा गर्न तयार भएनन् । उनले कान्तिपुरले सोधखोज गर्न खोजेको विषय बुझेपछि फोन काट्ने, थप बुझ्न खोजेर फोन सम्पर्कमा आउने र फेरि पछि हट्ने गरिरहे । रास्वपा झापाका सभापति उमेश खरेलले भने, उनी पूर्वसैनिक हुन्, अहिले सामान्य व्यवसाय गर्छन् । रास्वपाका शुभेच्छुक हुन् । तर धेरै जानकारी मलाई पनि छैन ।धरानकी सुष्मा लामा र काठमाडौंका राजेश लामाले मात्र होइन, स्वयम् उपसभामुख इन्दिरा रानाले पनि उपेन्द्रलाई आफूले पनि चिनेको बताएकी छन् । उसकै सिफारिसमा मैले पत्र लेखिदिएकी हुँ, अरूलाई चिनेकी छैन, उपसभामुखको भनाइ छ । तर पृष्ठभूमि थाहा नभएको, चिनजानसमेत थाहा नभएका व्यक्तिलाई उपसभामुखले आधिकारिक लेटरप्याडमा पत्र लेख्दै अमेरिकी दूतावासलाई सिफारिस गरेकी थिइन्, उनीहरू पनि राष्ट्रसंघको कार्यक्रममा मसँगै जाने प्रतिनिधि हुन् । सभामुख, उपसभामुख, सांसद र कर्मचारीको समेत भिसा प्रक्रिया संसद् सचिवालयको अन्तर्राष्ट्रिय सम्पर्क तथा समन्वय महाशाखामार्फत परराष्ट्र मन्त्रालयले गर्छ । तर, अनधिकृत व्यक्तिहरूको भिसा प्रक्रिया अघि बढाएकाले उपसभामुख आफैंले पत्र लेखेकी थिइन् । उपसभामुखले राष्ट्रसंघीय कार्यक्रममा आफूसँगै लग्न भनेर पत्र लेखेको र त्यसका लागि पैसाको लेनदेन भएको गुनासो रास्वपामा तीन महिनाअघि नै परे पनि पार्टीले गुपचुप राखेको थियो । सबका फाइल खोल्छौं, आज खोल्छौं भोलि खोल्छौं भन्दै आएको रास्वपाले लेनदेन मिलेकाले थप चासो राख्नु नपरेको निष्कर्ष निकालेको थियो । यो विषयमा पार्टी सभापति रवि लामिछाने, उपसभापति डीपी अर्याल, तत्कालीन महामन्त्री मुकुल ढकाल र संगठन सचिव शंकर श्रेष्ठ जानकार थिए । अझ, गृहमन्त्रीको पदमा लामिछाने स्वयम् थिए । उनले अध्यागमनमा बुझ्दा कोही पनि अमेरिका गएको नदेखिएकाले यो विषय ठूलो नभएको भन्दै गुपचुप राखेका थिए । तर भुटानी शरणार्थी प्रकरणमा पनि कोही अमेरिका पुगेका छैनन्, तर मानव तस्करीको प्रयास भएकाले आरोपीहरू जेलमा छन् । तर, आफ्नै तर्कले आफैंलाई सफाइ दिएर रास्वापाका सांसदहरू मौन थिए । अहिले यो विषयमा संसद्मा पटकपटक आवाज उठेपछि उनीहरू प्रतिरक्षामा उत्रिएका छन् ।"
सहकारी ठगीमा लामिछानेलाई बोलाउँदै समिति,"उनले करिब दुई दर्जन व्यक्तिसँग अझै सोधपुछ गर्ने सूची तय भएको र त्यति सकिएपछि प्रतिवेदनको तयारीमा समिति जुट्ने बताए । सहकारीको बचत अपचलन तथा हिनामिनासम्बन्धी कसुरमा प्रहरी हिरासत र थुनामा रहेका व्यक्तिहरूलाई समितिमा उपस्थित गराएर बयान लिने काममा सहजीकरण गरिदिने सवालमा सोमबार समितिले गृहमन्त्री रमेश लेखक र प्रहरी महानिरीक्षक बसन्तबहादुर कुँवरसँग छलफल गरेको थियो ।सहकारीको बचत अपचलन र ठगीको कसुरमा जेलभित्र भएका, हिरासतमा रहेका, थुनामा रहेका र फरार सूचीमा रहेकालाई समितिमा उपस्थित गराउनेबारे गृहमन्त्रीसँग छलफल गरेका हौं, थापाले भने, फरार सूचीमा रहेकालाई विदेशमा भए स्वदेश ल्याउने र स्वदेशमा भए समितिमा उपस्थिति गराइदिन भनेका छौं ।समितिको निर्देशनलाई सरकारले कार्यान्वयन गर्ने प्रतिबद्धता बैठकमा गृहमन्त्री लेखकले व्यक्त गरे । उनले समितिलाई सरकारले सम्पूर्ण रूपमा सघाउने, बचतकर्ताको बचत दुरुपयोग रोक्ने, फिर्ता पाउने अवस्था सिर्जना गर्ने र पीडितले न्याय पाउने अवस्थामा केन्द्रित भई समितिको सुझावलाई सरकारले कार्यान्वयन गर्ने बताए ।प्रमुख प्रतिपक्षमा कांग्रेस रहँदा तत्कालीन प्रमुख सचेतक लेखकले लामिछाने सहकारीको बचत अपचलन र ठगीमा जोडिएको भन्दै उनीमाथि छानबिन गर्न समिति बनाउनुपर्ने माग राखेका थिए र उनकै नेतृत्वमा कांग्रेसले लामो समय संसद् अवरोध गरेको थियो । समितिको फाइलन रिपोर्ट के हुन्छ भन्ने कुरा महत्त्वपूर्ण छ, आइतबार कान्तिपुरसँगको अन्तर्वार्तामा गृहमन्त्री लेखकको भनाइ थियो, कसैले जाहेरी लिएर गएकोमा जाहेरी नै दर्ता नहुने, भएको जाहेरीलाई छैन भन्ने र राज्यका महत्त्वपूर्ण निकायको दुरुपयोग गर्ने अवस्था भने रहँदैन ।गठनकै बेलामा समितिलाई चारवटा कार्यादेश प्राप्त भएको छ । सहकारीको बचत अपचलन गर्ने संस्था र व्यक्तिमाथि छानबिन गरी बचतकर्ताको बचत फिर्ता गर्ने र गैरकानुनी रूपमा रकम दुरुपयोग गर्नेलाई कारबाहीको सिफारिस गर्ने मुख्य कार्यादेश छ । समितिलाई गैरकानुनी रूपमा रकम दुरुपयोग गर्नेलाई कारबाहीसमेतको सिफारिस गर्ने अधिकार रहेकाले समितिको प्रतिवेदन महत्त्वपूर्ण हुने लेखकको भनाइ छ । समितिको प्रतिवेदन कार्यान्वयन गर्न गृह मन्त्रालयले कुनै कसर बाँकी राख्दैन, सोमबार संसदीय छानबिन समितिको बैठकमा लेखकले भने ।गत जेठ १५ मा समिति गठन भए पनि जेठ २३ मा पहिलो बैठक बसेको थियो । पहिलो बैठक बसेको मितिले समितिलाई तीन महिनाको समय दिइएको छ । समितिका सभापति थापाले तीन महिनामा समितिले काम सक्ने बताए । उनका अनुसार सूचीमा रहेका करिब दुई दर्जन व्यक्तिसँग सोधपुछ गरेर समितिले प्रतिवेदनलाई अन्तिम रूप दिने बताए । समितिलाई दिइएको समयअघि नै काम सक्ने योजनामा छौं, थापाले भने ।समितिले सहकारी ठगीमा संलग्न रही विदेशमा फरार १८ जनालाई स्वदेश फर्काउन गृह मन्त्रालयलाई निर्देशन दिएको छ । समितिको सोमबारको बैठकले सहकारीका नाम नै उल्लेख गरी ठगीमा संलग्नहरू फरार रहेकाको सूची बनाएर स्वदेश फर्काउन गृहमन्त्री लेखकलाई निर्देशन दिएको हो । १८ जनामा कोही अमेरिका, बेलायत, मलेसिया, युरोप, भारतलगायतका मुलुकमा रहेको र कतिको अवस्था अज्ञात रहेकाले खोजी स्वदेश फर्काएर छानबिन समितिको सम्पर्कमा ल्याउन गृहमन्त्रीलाई निर्देशन दिइएको छ, समिति सभापति थापाले भने, उनीहरूलाई छानबिन प्रक्रियामा ल्याएपछि मात्र समिति निष्कर्षमा पुग्न सक्छ ।मन्त्री लेखकले समितिको निर्देशन कार्यान्वयन गर्ने प्रतिबद्धता जनाए । सहकारीको बचत रकम हिनामिना गरी फरार भएकालाई पक्राउ गर्न आवश्यक प्रक्रिया थालिएको बताउँदै उनले सहकारी बचत रकम हिनामिनाको आरोपमा पक्राउ परी जेलमा रहेकाको बयानका लागि गृह प्रशासनले समितिसँग सहजीकरण गर्ने बताए । समिति बैठकमा गृह सचिव एकनारायण अर्याल पनि सहभागी थिए ।समितिले गृहमन्त्री लेखक, गृह सचिव अर्याल र महानिरीक्षक कुँवरसँग छलफल गरेपछि सहकारी ठगीमा संलग्न १८ जनालाई स्वदेश फर्काउन निर्देशन दिएको थियो । विदेशमा फरार रहेका १८ जनाको सूचीमा गोर्खा मिडिया प्रालिका अध्यक्ष जीबी राईलगायत छन् । राईमाथि सानोपाइला, साहरा, सूर्यदर्शन, स्वर्णलक्ष्मी, हाम्रो नयाँ कृषि, सुप्रिम र समानता सहकारीको बचत दुरुपयोग गरेको आरोप छ । त्यस्तै सुमेरु सहकारीका भरत महर्जन, राजमाया महर्जन, सचिन महर्जन र सरला महर्जनको नाम पनि सूचीमा छ । सूर्यदर्शन सहकारीका पूर्वअध्यक्ष ज्ञानबहादुर बम्जन, थानबहादुर बुढा मगर, शिवशिखर सहकारीका भूपेन्द्र राई, तेजबहादुर बम्जन तामाङ र लीलानाथ गौतम, इमेज सहकारीका देवकुमार नेपाली, क्षेदा नेपाली र दीपक पौडेल, सानो पाइलाका तस्बिरन खातुन र असरफ अली, साहरा बचत तथा ऋण सहकारीका सुवास केसी, कान्तिपुर सहकारीका प्रेमध्वज लामा, मेगाड्रिम सहकारीका महाशंकर रेग्मी गरी १८ जनालाई विदेशबाट खोजेर ल्याउने संसदीय समितिले भनेको हो ।"
"बर्सेनि लाखभन्दा बढी विद्यार्थी विदेशिँदै, जापान जाने धेरै","ब्रेन ड्रेन रोक्नका लागि उच्चशिक्षाको गुणस्तर वृद्धि गर्ने प्रयास भइरहेको पनि उनले बताए । भने, विद्यार्थी विदेश जानुमा सामाजिक, आर्थिक, रोजगारीका कारण पनि होलान् तर यहाँको पढाइको गुणस्तर सुधार गरेर पनि त्यसलाई रोक्न मन्त्रालयले प्रयास गरिरहेको छ । विश्वविद्यालयहरूमा एकीकृत शैक्षिक क्यालेन्डर लागू गरेर पठनपाठनलाई व्यवस्थित बनाउने काम भइरहेको पोखरेलले बताए ।विदेश पढ्न जानका लागि सबैभन्दा बढी जापनिज भाषा र त्यसपछि व्यवस्थापन (म्यानेजमेन्ट) का लागि अध्ययन अनुमतिपत्र लिइएको तथ्यांक छ । जापानमा भाषा सिकेर मात्र औपचारिक कक्षामा भर्ना हुन पाउने व्यवस्था छ । २८ हजार ८ सय ९१ विद्यार्थीले व्यवस्थापन विषय अध्ययनमा जान अनुमति लिएको मन्त्रालयले जनाएको छ । अध्ययनका लागि विदेश जानेले प्राविधिक धारतर्फका विषयमा सबैभन्दा बढी रुचि देखाएका छन् । बिजनेस विषयमा १० हजार २ सय २९ जना, सूचना प्रविधितर्फ ५ हजार ९ सय ११ जना, विज्ञान संकायका लागि ५ हजार ३ सय ८४, कम्प्युटर साइन्समा करिब ५ हजार, स्वास्थ्यका विषयमा ४ हजार १ सय ५९ जना, विज्ञान प्रविधितर्फ ४ हजार १ सय, इन्जिनियरिङमा ४ हजार ४ सय २६, हस्पिटालिटीमा २ हजार ५ सय ४३ र मानविकी संकायमा १ हजार ८ सय १३ जना विद्यार्थीले एनओसी लिएका छन् । कोभिड महामारीअघि २०७५ मा ६३ हजार विद्यार्थी पढ्न विदेशिएका थिए । महामारीकै बेला ०७६ र ०७७ मा ३४ र २८ हजार विद्यार्थी अध्ययनका लागि विदेश गएको तथ्यांक छ । अध्ययनका लागि ठूलो संख्यामा विद्यार्थीहरू विदेशिनुलाई उच्चशिक्षाका लागि विदेश जानुपर्छ भन्ने समाजमा विद्यमान लहडको परिणाम ठान्छन्, त्रिभुवन विश्वविद्यालय व्यवस्थापन केन्द्रीय विभागका प्राध्यापक भोजराज अर्याल । सबै विद्यार्थी पढ्न मात्र विदेश गएका होइनन् । कामका लागि पनि पढ्ने बहानामा विदेश जाने गरेका छन्, उनले भने, प्राविधिक धारबाहेक अन्यमा पढ्न गएका विद्यार्थीबाट देशलाई खासै धेरै फाइदा हुँदैन । विद्यार्थीमा जसरी पनि विदेश पुग्ने प्रवृत्ति देखिएकाले स्वदेशका विश्वविद्यालयहरू खाली हुन सक्ने खतरा देखिएको उनले औंल्याए । यहाँका पाठ्यक्रमबारे पुनर्विचार गर्नुपर्छ । यहाँ पढिरहेका विद्यार्थीले पनि अहिलेको विषयवस्तु चासोपूर्वक पढिरहेका छैनन् । सरकार, विश्वविद्यालयका पदाधिकारीले गम्भीरतापूर्वक विचार गर्नुपर्छ, अर्यालले भने । पढाइसँगै काम पनि गर्न पाइने भएकाले धेरै विद्यार्थीमा विदेश आकर्षण देखिएको अर्याल मान्छन् । काम गर्दै पढ्न पाउने व्यवस्था नेपालका विश्वविद्यालयले पनि मिलाउनुपर्ने प्राध्यापक अर्यालले सुझाव दिए । समाजमा विदेश जाने ह्विम नै चल्यो, विदेशमा मात्र सम्भावना छ भन्ने भाष्य बन्दै गएको छ । यो धारणा गलत हो, उनले भने, नाम चलेका विश्वविद्यालय र निश्चित विषयमा मात्र पढ्न जान पाउने व्यवस्था मिलाउनुपर्छ । नेपाली विदेश गएजस्तै विदेशी विद्यार्थीलाई नेपालमा ल्याएर पढाउनसमेत सरकार र विश्वविद्यालयले पहल गर्नुपर्ने उनले जनाए । विदेशी सम्बन्धनमा नेपालमा सञ्चालित कलेजहरूमा पनि विद्यार्थीको संख्या बढ्दो छ । ८४ वटा कलेजमा २० हजारभन्दा बढी विद्यार्थी वार्षिक रूपमा भर्ना हुँदै आएका छन् ।"
आमालाई प्रश्न किताब नभएको भए के हुन्थ्यो ?,"(काठमाडौं)सपना देख्ने मानिसको नैसर्गिक स्वभाव आफ्नी आमामा पनि हुनुलाई अभि सुवेदी स्वाभाविक ठान्छन् । आमाले बुनेर साँचेको त्यही संवेदित स्वप्नशीलता विस्तारित भएर आफूमा आइपुगेझैं लाग्छ उनलाई । जसरी जीवनवादी आशा मानिसको सहयात्री हो, निराशा पनि यात्रामा अघिपछि गरिरहने भाव हो । भनौं, अनिच्छुक सहयात्री ! तर, निराशाहरूबीच आउने आमासम्झनाले पनि अभिको मस्तिष्कमा आशाका झिल्काहरू आइदिन्छन् । र, उज्यालोको अनिवार्य अपेक्षा जगाइदिन्छ । आमासंस्मरणमा पस्नु एक निजी विषय हो । तर, आमाको प्रभाव, संस्कार र उनले कोरेको बाटो नै अभिको पनि यात्रा बनेकाले ती कथा निजी रहेनन् । जीवनका लामा वर्षहरूमा आफूलाई आमास्मृतिले नै पथप्रदर्शन गरेको अनुभूति छ, अभिसँग ।के आमासम्झना केवल कर्मकाण्डीय भावुकता हो त ? आमाहरूसँगै भावुकता नै धेरै जोडिएर आउनुको कारण के होला ? बेलाबेला घोरिन्छन् उनी । तर, उत्तरका लागि किन टाउको दुखाउनु ? अभि सोच्छन्, अत्यन्त वैयक्तिक कथाभित्र भावुकता नै त्यसको स्वभाव भएर आइदिन्छ । उनले आफ्नी आमाका जीवनका दुःखसुखका त्यान्द्राहरू आत्मपरक निबन्धहरूमा केलाएकै छन् । आफ्ना विश्वास र आफूले पहिल्याएका सत्यहरू सधैँ उस्तै रहन सकेनन्, ती बदलिइरहे । त्यो बदलावमा पनि आमाको विश्वास पद्धतिकै प्रभाव रह्यो भन्ने सोच्छन् उनी । अभिका लागि आमा शब्द जैविक निरन्तरताको एक अध्याय मात्र हुनै सक्दैन । उनले काव्यिक भावुकतादेखि विश्वविद्यालयीय बौद्धिकतामा लामै दौड रचेका छन् । तर, ती दौड र सफलतामा उनले आमालाई नै गुरु मानेका छन् । अझै पनि उनी आमाकै वाणी पछ्याउँदै जीवनलाई अर्थपूर्ण बनाउन लागिरहेकै छन् । िििखासमा अनेक परिचय छन् अभिका । प्राध्यापक, स्तम्भकार, कवि, निबन्धकार, नाटककार, समालोचक, अनुवादक । तेह्रथुमको साबलामा जन्मेका अभिले सानैमा पितावियोग खेपे । आमाबाटै पाए उनले प्रारम्भिक शिक्षादीक्षा । शब्द र चोट (कवितासंग्रह), तीन नाटक, चिरिएका साँझहरू, आरूका फूलका सपना, अग्निको कथा (नाटक), निबन्धमा उत्तरवर्ती कालखण्ड, कार्पेट टाँगिएको आकाश, निबन्ध र टुँडिखेल, फ्लानरको डायरी लगायत तीन दर्जनभन्दा बढी किताबका लेखक अभिको साहित्यछवि पनि अत्यन्तै उच्च छ । पाँच दशक नाघेछ, अभिको प्राध्यापन अवधि । स्वप्नले भरिएका विद्यार्थीहरूका अभि सर । हजारौं विद्यार्थीका यी गुरुको सबैभन्दा ठूलो गुरुचाहिँ उनकी आमा हुन् । भनिरहन्छन्, जिन्दगी र संसारको ज्ञान सिकाउने मेरो खास गुरु मेरी आमा नै हुन् । अभि सरको जिन्दगीका स्वप्निल साँझका पुस्तिकामा छन् आमाको उमेरजत्तिकै आदिम दुःखहरू । आफूले लेखेको कुनै नाटकको दुःखान्त एपिसोडजस्तै लाग्छ अभि सरलाई आफ्नै आमाको जिन्दगी । उनी आफैंले नाटकमा लेखेका मिथक वा किंवदन्तीजस्तै छ, आफ्नी आमा हिँडेको बाटो । १० वर्षकी छँदा ४६ वर्षका भाष्कर अभिसँग विवाह भएको थियो अभिकी आमा रमा सुवेदी (१९७३२०५८) को । सायद त्यो आदिम विवाहकथा त्यस समय उति अनौठो थिएन । तर, आज सहरी जीवनका तनावहरूबीच स्मृतिसँझ्यालबाट ती दिनतिर चियाइहेर्दा अभि सरलाई लाग्छ, त्यो घोर अनौठो आख्यान थियो आमाको जीवनको । सम्झेरै झस्किन्छन् उनी, सानी बालिकाआमाले घुम्टो ओढेर कसरी, कुन दुःखले भोगिन् ती कष्टमय दिन ! जसले अभिकी माताको अनमेल विवाहकथा सुनेका छन्, तिनले सधैं आश्चर्यभावमा अहो भन्दै जिब्रो टोकेका छन् । त्यो अनमेल विवाहपछि, त्यो अन्धकारमय समयमा पनि शिक्षा प्राप्त गरेकी थिइन् रमाले । राणा शासनको त्यो समय (१९८० साल) अभिका पिताजी भाष्कर प्रशासनको नियुक्ति लिएर तेह्रथुम साबलाबाट याङरूप क्षेत्र पुगेका थिए । याङरूपका उप्रेतीहरूसँग तिनले सोधे, विवाह गर्ने कन्या छिन् ? उप्रेतीहरूले १० वर्षकी छोरी देखाए । पिताजीलाई लागेछ यी बालिका बिहे गरें र लेखपढ गर्न सिकाएँ भने मलाई धेरै सजिलो होला ! र, मेरा मातापिताको विवाह भएछ, आमाले सुनाएको कथा सम्झन्छन् अभि । विवाहपछि अभिका पिता भाष्करले दार्जिलिङतिरबाट एक तिवारी गुरु झिकाएछन् गाउँमा, राम्रै पारिश्रमिक दिएर । भाष्करकी जेठी श्रीमती पनि थिइन् । ती श्रीमतीपट्टिका छोरा लोकनाथ अभिकी आमाकै उमेरका थिए । गुरुले अभिकी आमा रमा र लोकनाथलाई सँगै पढाए नेपाली, संस्कृत, बंगाली । आमा रमाले बंगाली महाभारत पढेको सुनेरै अभि सरले पनि सानै छँदा बंगाली पढे । गाउँमा रमाको उमेरका सबै महिला निरक्षर थिए । अभि सरलाई लाग्छ, त्यो शिक्षाको अनौठो कथा उनकी आमाको शिक्षाप्रेमकै कारण सम्भव भएको थियो । त्यो पढाइले अभिकी आमाको जीवनमा थुप्रै प्रभाव पार्यो । जस्तो श्रीमान्को निधनपछि जग्गाजमिनका कागज र लेखपढ हेरेर उनी त्यसको व्याख्या गर्थिन् । रमाबाट सात सन्तान जन्मिए, अभि कान्छा हुन् । अभिको सम्झनामा छ सबै बालबच्चा हुर्काएर, तिनलाई शिक्षादीक्षा दिलाएर, अनेकौं दायित्व काँधमा बोकेर अनि तीसँग जुध्दै पनि उनकी एकल आमाको अनुहार हरदम उज्यालो हुन्थ्यो । र, हुन्थ्यो आत्मविश्वासले भरिएको पनि । अभिले आमाका सपना र रहर काँचको सिसाझैं बिस्तारै टुक्रिएको र तिनको विघटन अनुभूत गरेका छन् । देखेका छन् आफ्नी आमाका उच्छ्वास अनि सन्तानको माया र लामो सुस्केरासहितका पहाडझैं उभिएका पीडाका अनौठो रङ । पिताजी सम्झाउने केही चिजबिज थिए, अभि सरका घरमा । जस्तो धनकुटाका बडाहाकिम डम्बरशमशेरले पितालाई उपहारस्वरूप दिएको फोल्डिङ कुर्सी, उनले खाना खाने ठूलो झर्के थाल र पिताले लेखेका केही अक्षरहरू भएको पातो । थुप्रै पटक अभिले आमासँग सोधेका छन् कस्तो थियो पिताको अनुहार ? त्यसबेला उनी यस्तो थियो भनेर थुप्रै चित्र रचना गर्थिन् । आमा, क्रान्ति र जून निबन्धमा अभिले लेखेका छन्, आकाशमा आधी कालो र आधी सेतो जूनको अनौठो आकार देख्दा, बादल जोडजोडले कराएर वरको रूखमाथि आगोका ज्वाला खस्दा मैले आमालाई मात्र बोलाएँ । रमा त्यस समयको सामान्य शिक्षित मानिस थिइन्, जो समकालीन र गाउँका निरक्षर महिलाको सेवामा तल्लीन थिइन् । उनी पढिरहन्थिन् काशीमा छापिएका किताबहरू, भानुभक्तीय रामायण, सुखसागर, काशीराम दासको बंगाली महाभारत र अवधीको तुलसीदासको रामायण । ग्राम्य बालापनमा अभिले अक्षर त चिनेका थिएनन् तर आमाले गुनगुनाएका श्लोक सुनेर उनी पनि भानुभक्तका रामायण लय हालेर गाउँथे । अभि सम्झनाको डायरीका पाना पल्टाउँछन् । एक दिन उनले आमासँग सोधे, आमा ! किताब नभएको भए के हुन्थ्यो ? उनकी आमाले अत्यन्तै सहज उत्तर दिएकी थिइन्, किताब नभएको भए हामीले केही आधारभूत कुरा जान्ने थिएनौं, जस्तो धर्मका कुरा । किताब नभएको भए रामायण हुने थिएन, आकाशका ताराका गति थाहा पाउने थिएनौं, जग्गाजमिनको लिखत हुने थिएन । अभि सरले फ्लानरको डायरी मा लेखेका छन्, खासमा आमाका निम्ति किताब एउटा यथार्थ र आधिभौतिक चेतनाको संवाहक थियो । अभिमाथि आमाको रामायणगायनको केही प्रभाव पक्कै थियो । जस्तो, भानुभक्त आचार्यको को हो आज मलाई केही नभनी यो भित्र जान्या भनीचोरै हो भनी लात उठाई रिसले एक चोट त हानिन् पनि लाई रमा लय हालेर गाउँथिन् । म आमाका वाणी खुब सम्झिन्छु । आमाले मलाई सपना, जीवन हेर्ने सार्थकता र मातृस्नेह एकैसाथ दिएर हुर्काउनुभयो, अभि भन्छन् । रमाका लागि ठूलो शक्ति र सामर्थ्य थियो अक्षर । र, त्यो थियो राज्य र गाउँबीचको एउटा सेतु पनि । आमा बितेको दुई दशकपछि अभिलाई लाग्छ, उनी सम्झाउने सबैभन्दा उपयुक्त बिम्ब भनेकै अक्षर हो । लाहुर वा कालापहाड गएका गाउँलेहरूका पतिपुत्रका चिठी पढिदिन्थिन् रमा । तिनका जीवनपीडा बोध गर्थिन् । अभिको स्मृतिकोषमा एउटा घटना अभिलिखित छ । एक युवती उनको घर आइपुगेकी थिइन्, लाहुरबाट आएको चिठी पढिमाग्न । अभि थिए पिँढीको थाममा टाउको अड्याएर बसेका र उनकी आमा थिइन्, फलैंचामा । चिठीमा थियो ती युवतीको श्रीमान् र युद्धको कथा । लेखिएको थियो, पहाडी फ्रन्टमा युद्ध चल्यो, तिम्रा पति जंगलमा खुकुरी लिएर युद्धमा पसे । ती गोली लागेर ढले । चिठी पढिनसक्दै रमाको हातबाट कागज भुइँमा खस्यो । ती युवती आँगनमै बेहोस भई ढलिन् । र, रमाले उनलाई काखमा लिइन् । यस्ता गन्नै नसकिने क्षण अनेक छन्, जसको पुरानो स्मृतिले अभि बेलाबेला एकतमासका हुन्छन् । िििअभिकी आमाको जीवन र जरासँग जोडिएको एउटा भयानक कठोर घटना थियो । त्यो कथा उनी बरोबर छोरो अभिलाई सुनाइरहन्थिन्, जुन कथाले त्यो घोर अन्धकार समय र इतिहासको एक अध्याय वाचन गर्छ । उहिले उहिले काभ्रे जिल्लाको उप्रेती परिवारमा एउटा घटना घट्यो । कहिले ? समय अनुमान गर्न सक्दैनन् अभि । त्यो घटना यस्तो छ एक युवाको मृत्यु भएपछि तिनकी युवावयकै श्रीमतीलाई सती पठाउने कि नपठाउने ? विमर्श चल्यो । तिनका एक छोरा र एक छोरी थिए । एक थरीको मत थियो जलाउनु हुँदैन । तर, परिवारकुलका ठूलाहरू र पुरोहितहरूको मत थियो जलाउनैपर्छ, बालबालिकाको जिम्मा परिवारले लिन्छ । त्यसपछि गाउँका केही असल मानिसहरूले एक उपाय खोजे जलाउन लागिएकी तिनलाई छोराछोरीसहित गाउँबाट निकै टाढा भगाउने ! र, केही गाउँलेसहित ती महिला साथमा नानीहरू लिएर त्यहाँबाट सुदूरपूर्व नेपालतिर भागिन् । अनकन्टार जंगल, खोला, जंघार, भीड, पहराको धेरै दिनको कष्टकर पूर्वी यात्रापछि तिनीहरू लिम्बुवान पुगे । लिम्बुवान आठराईको इवा गाउँका एक प्रतिष्ठित, दयालु र धनी लिम्बू जमिन्दारले ती महिला र छोराछोरीलाई शरण दिए । र, तिनलाई पुर्याउन हिँडेकाहरू घर फर्के । ती महिला दयालु जमिन्दारकै घर परिसरमा घर बनाएर बसिन् । जमिन्दारले तिनका छोराछोरीलाई पितातुल्य मायास्नेह दिएर पाले । छोराको नाम कालु थियो । लिम्बू पिता ले ती छोराछोरीको विवाह गरिदिए, जमिन दिए । कालुले उनलाई सधैं बाउसरह मायासहयोग गरे, बुढेसकालमा जतनसाथ पाले । र, अन्ततः कालु कहलिएका धनी भए । राणाकालमा एउटा उर्दी आयो त्यहाँको धनी मान्छेले खोलामा एउटा पुल बनाउनु ! र, कालुले नदीमा एउटा पुल बनाए । त्यो पुललाई पछिसम्म पनि कालुको पुल भनिन्थ्यो । कालु उप्रेतीका छोराहरूको वंशमा जन्मिएकी हुन् अभिकी आमा, जसको विवाह भयो तेह्रथुम साबलाका सुवेदी परिवारमा । अभि सती पठाउन तयार पारिएकी तिनै जिजुआमाका छोरा कालु उप्रेतीको छोरीपट्टिको छैटौं पुस्ताका सन्तान हुन् । भन्छन्, मलाई मेरी जिजुमाताको यो कथा सुनेर गौरवबोध हुन्छ । समाजमाथि चुनौती दिएर उहाँलाई भगाउने काभ्रेका अज्ञात मान्छेहरूप्रति श्रद्धा जन्मिन्छ र लिम्बूहरूसँगको मेरो सम्बन्धको आयाम फराकिलो हुन्छ ।िििरमाका सात छोराछोरीका अलगअलग स्वभाव र आनीबानी थिए । जीवनकालमा रमाको चिन्ता एउटै थियो छोराहरूलाई कसरी शिक्षित बनाउने ? उनको सबै प्रयत्न त्यसमै हुन्थ्यो । पहिले उनी भन्थिन् संस्कृत पढ्नुपर्छ । पछि अंग्रेजी शिक्षा नभई हुँदैन भन्ने बोध भएछ । त्यसपछि छोराहरूलाई भनिन् अंग्रेजी पनि पढ्नुपर्छ । उनलाई तीन छोराहरूको पढाइमा जति चिन्ता थियो, चार छोरीहरूको शिक्षामाथि खासै योजना थिएन । अभि भन्छन्, योचाहिँ एउटा विडम्बना थियो । आफू कुनै संयोगले शिक्षित हुनुभयो तर कुनै पद्धतिले छोरीलाई पनि पढाउनुपर्छ भन्ने चिन्ता गर्नुभएन । छोरीहरू पनि साधारण साक्षर भए, रमाले नै घरमा अक्षर चिनाइन् । कान्छी छोरीलाई चाहिँ पछि गाउँकै पाठशालामा पढ्न पठाइन् । अरू छोरीहरूलाई आफैंले पढाइन् । उनीहरू भानुभक्तको रामायण, सुखसागर जस्ता किताब पढ्न सक्नेसम्मका भए । दिदीहरू सबैको कलिलै उमेरमा विवाह भयो । त्यो नेपाली समयको चरित्र र चलन थियो, छोरीको शिक्षा प्राथमिकतामा थिएन, अभि भन्छन् । रमाको माइतीघर थियो सुभाङ याङरूप, जहाँ उनकी आमा बस्थिन् । रमाले आफ्नी आमाबाट प्रेरणा र सल्लाह पाइन् । तेह्रथुमबाट सुभाङ पुग्न दुई दिन हिँड्नुपर्थ्यो । बाटोमा तमोर नदी तर्नुपर्थ्यो, काठको नाउमा तरेर जानुपर्थ्यो । काठको मुढोमा बसेर तमोरको त्यो भव्य जलराशि पहिलो पटक पार गरी मामाघर पुग्दा अभि सरले सोचेका थिए मैले जीवनमा ठूलो काम गरें, अब म ठूलो भएँ । केवल घाँसदाउरा र मेलापात दैनिकीले थकित रमासँग थिए, थुप्रै कथा । तर, ती कथा तिलस्मी थिएनन्, रहस्यले भरिएका थिएनन् । खासमा ती रेशमी कथा थिएनन् । बरु ती त थिए अश्रुमिश्रित कथा, जसले उनी जीवनका डरमर्दा भीरहरूमा कसरी हिँडिन्, त्यो बयान गर्थ्यो । पतिको मृत्युपछिको एक्लो यात्रा बयान गर्थ्यो । यस्तो कथा बाँचेकी मेरी आमा सारांशमा माता मात्रै होइन, एक गुरु, एक पथप्रदर्शक र नित्य प्रेरणाको स्रोत हुनुहुन्थ्यो, अभि भन्छन् । ०५८ सालमा ८६ वर्ष उमेर बाँचेर बितिन् रमा । खोरुंगा नदीमा आमाको शव लिएर गए अभि । साउनको त्यो महिना मानिसहरूको ठूलो भीड लाग्यो । केही युवक थिए, नदीमा आएका । एकको कमिजमुनि थियो एउटा सानो रिभल्भर । ती केटाबारे अभिलाई उनका भतिज गिरीधारीले भनेका थिए, माओवादी केटा हुन् यी, हजुरआमाले यिनलाई खुवाउनुहुन्थ्यो । भन्नुहुन्थ्यो लडाइँ नगर, घर जाओ, तिम्री आमा पर्खेर बसेकी छन् । खोरुंगा नदीमा आमाबिदाइको त्यो अश्रुपूर्ण दिन स्मरण गर्छन् अभि । त्यो दिनको सम्झना निकै विरक्तलाग्दो छ, जसले उनमा उदासी जन्माउँछ । भन्छन्, दाहसंस्कारअघिको आमाको अनुहार खुब सम्झना आउँछ । त्यसबेलाको आमाको सानो अनुहार कुनै उज्यालो मूर्तिकलाजस्तो प्रतीत हुन्थ्यो ।"
"भारतमा शर्मालाई निरन्तरता, चीनमा ओली र अमेरिकामा रेग्मी","(काठमाडौं)सरकारले डेढ दर्जन मुलुकमा राजदूत सिफारिस गरेको छ । मन्त्रिपरिषद्को सोमबार बसेको बैठकले भारतमा शंकर शर्मालाई निरन्तरता दिँदै चीनमा कृष्णप्रसाद ओली र अमेरिकामा पूर्वमुख्य सचिव लोकदर्शन रेग्मीलाई राजदूतमा सिफारिस गरेको हो । सरकारका एक मन्त्रीका अनुसार कांग्रेसएमाले गठबन्धनद्वारा भागबन्डामा शर्मा कांग्रेसका तर्फबाट तथा राष्ट्रिय प्रकृति संरक्षण कोषका अध्यक्ष ओली र पूर्वमुख्य सचिव रेग्मी एमालेका तर्फबाट राजदूतमा सिफारिस भएका हुन् । मन्त्रिपरिषद्ले चीनका राजदूत विष्णुपुकार श्रेष्ठ, श्रीलंकाका वासुदेव मिश्र, दक्षिण अफ्रिकाका दानबहादुर तामाङ, रुसका मिलन तुलाधर र अस्ट्रेलियाका राजदूत कैलाश पोखरेललाई फिर्ता बोलाउने निर्णय पनि गरेको छ । श्रेष्ठ, मिश्र र तामाङ माओवादीबाट तथा तुलाधर र पोखरेल एकीकृत समाजवादीबाट सिफारिस भएका थिए । खाली रहेका ११ मुलुक, फिर्ता बोलाइएका ५ तथा तीन महिनापछि खाली हुनेसमेत गरी डेढ दर्जन मुलुकमा राजदूत सिफारिस गरिएको ती मन्त्रीले बताए । तीन महिनापछि राजदूत पद रिक्त हुन लागेको बेल्जियम, पाकिस्तान र जर्मनीमा पनि राजदूत नियुक्तिका लागि सिफारिस गरिएको हो । ती मन्त्रीका अनुसार कांग्रेसबाट जापानसहित ९ र एमालेबाट ८ तथा परराष्ट्र मन्त्रालयको करिअर राजदूततर्फबाट दुई जनालाई सिफारिस गरिएको हो । कान्तिपुरलाई प्राप्त सूचीअनुसार बेलायतमा पूर्वसचिव चन्द्रप्रसाद घिमिरे, साउदी अरबमा नरेशविक्रम ढकाल (कतारका लागि पूर्वराजदूत), इजरायलमा पद्मकन्या क्याम्पसका पूर्वप्रमुख धनप्रसाद पण्डित, दक्षिण अफ्रिकामा प्राध्यापक कपिल श्रेष्ठ, दक्षिण कोरियामा पूर्वउपसभामुख शिवमाया तुम्बाहाम्फे, जर्मनीमा डा शैल रूपाखेती, अस्ट्रेलियामा कान्ता रिजाल (इजरायलका लागि पूर्वराजदूत), मलेसियामा नेत्र तिमिल्सिना, स्पेनमा सनिल नेपाल (पोर्चुगलका लागि पूर्वराजदूत) र श्रीलंकामा रामकृष्ण भट्टराई राजदूतमा सिफारिस भएका हुन् । यस्तै, पोर्चुगलमा परराष्ट्र सहसचिव प्रकाशमणि पौडेल र पाकिस्तानमा सहसचिव रिता धिताल, डेनमार्क सुम्निमा तुलाधर र रुसमा जंगब चौहानलाई सिफारिस गरिएको छ । कतार र बेल्जियमका लागि सिफारिस भएकाको नाम भने खुलिसकेको छैन । पूर्ववर्ती दाहाल सरकारले जेठ २४ मा भारत र अमेरिकालगायत ११ मुलुकका राजदूतलाई कार्यकाल पूरा नहुँदै फिर्ता बोलाउने निर्णय गरेको थियो । त्यसपछि असार ७ मा विभिन्न ८ मुलुकका लागि नयाँ राजदूत सिफारिस गरेको थियो । तर, ओली सरकारले अघिल्लो सरकारबाट सिफारिस भएका राजदूतमा फेरबदल गरिदियो । अघिल्लो सरकारले सिफारिस गरेका ८ राजदूतको सुनुवाइका लागि परराष्ट्र मन्त्रालयले संसद् सचिवालयलाई पत्राचार नै गरेन । राजदूत सिफारिस भएकाहरू संसदीय सुनुवाइ नहुँदै फिर्ता हुन लागेको यो पहिलो पटक भने होइन । २०७८ साउन पहिलो साता त्यसअघिको ओली सरकारले नियुक्त गरेका ९ राजदूतलाई संसदीय सुनुवाइ नहुँदै कांग्रेसमाओवादी गठबन्धनको शेरबहादुर देउवा नेतृत्वको सरकारले फिर्ता गरेको थियो ।संसदीय सुनुवाइ पूरा भएपछि मात्र सम्बन्धित मुलुकमा एग्रिमो (स्वीकृति) पठाउने गरिन्छ । एग्रिमो स्वीकृत भएर आएपछि मात्र राजदूत नियुक्त हुने व्यवस्था छ । यसअघि पोर्चुगलका लागि राजदूत नियुक्त भएका सनिल नेपाललाई कार्यक्षेत्रमा जान नपाउँदै दाहाल सरकारले गत जेठ २४ मा फिर्ता बोलाएको थियो । नेपाल यस पटक भने स्पेनको राजदूतमा सिफारिस भएका छन् । यस्तै, मन्त्रिपरिषद्को सोमबारको बैठकले वाग्मती, लुम्बिनी र कर्णाली प्रदेश प्रमुखसमेत नियुक्त गरेको छ । बैठकले वाग्मतीमा दीपकप्रकाश देवकोटा, लुम्बिनीमा कृष्णबहादुर घर्ती र कर्णालीमा यज्ञराज जोशीलाई प्रदेश प्रमुखमा नियुक्त गरेको हो । देवकोटा एमालेका तथा घर्ती र जोशी कांग्रेस नेता हुन् । मन्त्रिपरिषद्ले सोमबार नै २२ जना सचिवको सरुवासमेत गरेको छ । राजनीतिक समीकरण बदलिएर केपी ओलीको नेतृत्वमा सरकार बनेको दुई सातापछि सचिवहरूको सरुवा गरिएको हो । बैठकले अर्थसचिवमा रामप्रसाद घिमिरेलाई ल्याउने निर्णय गरेको छ । उनी अर्थमा राजस्व सचिवका रूपमा कार्यरत थिए । राजस्व सचिवमा वाणिज्य मन्त्रालयबाट दिनेशकुमार घिमिरेलाई पठाइएको छ । अर्थ सचिव मधु मरासिनीलाई उपराष्ट्रपतिको कार्यालयमा सरुवा गरिएको छ । सञ्चार सचिवमा उपराष्ट्रपति कार्यालयमा रहेकी राधिका अर्याललाई पठाइएको छ । गृह मन्त्रालयमा भने एकनारायण अर्याललाई यथावत् राखिएको छ । संघीय मामिला तथा सामान्य प्रशासन मन्त्रालयका सचिव मुकुन्द निरौलालाई श्रम, रोजगार तथा सामाजिक सुरक्षा मन्त्रालयमा सरुवा गरिएको छ । संघीय मन्त्रालयमा भरत सुवेदीलाई लगिएको छ । सुवेदी सार्वजनिक खरिद अनुगमन कार्यालयमा थिए ।राष्ट्रिय तथ्यांक कार्यालयका सचिव अर्जुनप्रसाद पोखरेललाई भूमि व्यवस्था, सहकारी तथा गरिबी निवारण मन्त्रालयमा सरुवा गरिएको छ । भूमिका गोकर्णमणि दुवाडीलाई तथ्यांक कार्यालयमा सरुवा गरिएको छ । अख्तियार दुरुपयोग अनुसन्धान आयोगका रामेश्वर दंगाललाई रक्षा सचिवमा पठाइएको छ भने रक्षाका किरण शर्मालाई प्राकृति स्रोत तथा वित्त आयोगमा सरुवा गरिएको छ ।भौतिक पूर्वाधार तथा यातायात मन्त्रालयका सचिव गोपाल सिग्देललाई ऊर्जा सचिवमा सरुवा गरिएको छ भने ऊर्जा आयोगका केशवकुमार शर्मा विडारीलाई भौतिक मन्त्रालयको सचिव बनाइएको छ । खानेपानी मन्त्रालयका सचिव सुरेश आचार्यलाई ऊर्जा आयोगमा सरुवा गरिएको छ । नेपाल ट्रस्टमा रहेकी प्रमिला देवी बज्राचार्यलाई खानेपानी मन्त्रालयको सचिवमा सरुवा गरिएको छ भने सतर्कता केन्द्रमा रहेका राम आधार साहलाई नेपाल ट्रस्टमा सरुवा गरिएको छ । प्रधानमन्त्री कार्यालयमा रहेका नारायणप्रसाद दुवाडीलाई राष्ट्रपति कार्यालय पठाइएको छ भने सञ्चार तथा सूचना प्रविधि मन्त्रालयका सचिव रामकृष्ण सुवेदीलाई सार्वजनिक खरिद अनुगमन कार्यालय पठाइएको छ । मधुसुदन बुर्लाकोटीलाई वाणिज्य सचिवमा सरुवा गरिएको छ । उनी प्राकृतिका स्रोत तथा वित्त आयोगमा थिए । लोक सेवा आयोगका सचिव राजकुमार श्रेष्ठलाई राष्ट्रपतिको कार्यालयमा सरुवा गरिएको छ । लोक सेवामा प्रधानमन्त्री कार्यालयबाट डिल्लीराम शर्मालाई पठाइएको छ भने श्रम तथा रोजगार मन्त्रालयका सचिव घनश्याम उपाध्यायलाई अख्तियारको सचिवमा पठाइएको छ ।"
स्कुल बस दुर्घटना हुँदा आमा छोराको निधन,"(पोखरा)सधैंजसो यूकेजीमा पढ्ने छोरालाई लिएर पोखरा२१ रामदीकी ३३ वर्षीया आरती विक सोमबार पनि स्कुल बस चढिन् । पोखरा१७ बिरौटामा रहेको एलपी देवकोटा मेमोरियल स्कुलमा कार्यालय सहयोगीको काम गर्ने उनी विद्यालय जाँदा बसको ढोकामै उभिन्थिन् । कृस्तीदेखिका विद्यार्थी बोकेर ओरालो झर्दै गरेको उक्त बस छरछरेको घुम्तीबाट तल खस्यो । तीव्र गतिमा रहेको बस माथिल्लो घुम्तीबाट बिजुलीको पोल, रूखमा ठोकिँदै तल्लो सडकमा बजारियो । स्थानीय र छोरेपाटन चौकीका प्रहरीले उद्धार गरी बसमा सवार ३० जनालाई ट्याक्सीमा राखेर अस्पताल पठाए । दुर्घटनाको एक घण्टापछि मात्र एम्बुलेन्स पुगेको थियो । गण्डकी मेडिकल कलेजमा उपचारकै क्रममा आरतीले ज्यान गुमाइन् । उनको निधन भएको एक घण्टामा प्रिन्सको पनि निधन भएको चिकित्सकले घोषणा गरे । आमाछोराको निधन हुने गरी सोमबार भएको स्कुल बस दुर्घटनामा ओभर स्पिड कारण रहेको बसमा सवार विद्यार्थीले बताएका छन् । कक्षा ७ मा पढ्ने एक विद्यार्थीले दुर्घटनाअघि बस तीव्र गतिमा रहेको बताइन् । पहिला त्यस्तो हुन्थेन, आज (सोमबार) बस एकदम स्पिडमा थियो, अस्पतालमा उपचार गराइरहेकी उनले भनिन्, बस सिधै गएर घुम्तीमा खस्यो । फुस्रेखोलारामदीमट्टीखान सडक निर्माण उपभोक्ता समितिका सदस्य समन गुरुङले पहिले पनि चालकले तीव्र गतिमा बस चलाउने गरेको सुनाए । भर्खरै बनाएको नयाँ बाटो हो, अलि बिस्तारै चलाऊ है भनेर पटकपटक भन्दै आएका थियौं, उनले भने, कच्ची हुँदा त्यस्तो स्पिड हुँदैनथ्यो । पिच बनेपछि मनपरी हुँइक्याउन थाले । चालकले प्रहरीसँगको प्रारम्भिक बयानमा बस चिप्लिएर अनियन्त्रित भएको बताएका छन् । दुर्घटनाका प्रत्यक्षदर्शी रामदीएकहाते टोल विकास संस्थाका अध्यक्ष कृष्ण देवकोटाका अनुसार आरती हुत्तिएर नालीमा पछारिएकी थिइन् । विद्यार्थीहरू आत्तिएको अवस्थामा थिए । चालक ५५ वर्षीय टेकबहादुर भुजेलको कम्मरमुनिको भाग च्यापिएको थियो । बसमा २६ विद्यार्थीसहित ३० जना थिए । बस दुर्घटना हुँदा विद्यार्थीको टाउको, अनुहार, हात, खुट्टामा चोट लागेको छ । घाइतेमध्ये ७ जना उपचारपछि सोमबार घर फर्किएका छन् । बाँकीको पोखरास्थित गण्डकी मेडिकल कलेज, पोखरा स्वास्थ्य विज्ञान प्रतिष्ठान र मणिपाल शिक्षण अस्पतालमा उपचार भइरहेको छ । उनीहरूको अवस्था हालसम्म खतरामुक्त रहेको कास्की प्रहरी प्रवक्ता डीएसपी वसन्तकुमार शर्माले बताए ।स्कुल बस दुर्घटनाबारे छानबिन गर्न पोखरा महानगरपालिकाले समिति गठन गरेको छ । शिक्षा महाशाखा प्रमुख हेमप्रसाद आचार्यको संयोजकत्वमा ७ दिनभित्र प्रतिवेदन पेस गर्ने गरी छानबिन समिति गठन गरिएको महानगर प्रमुख धनराज आचार्यले बताए । विद्यालयले सोमबार नै एक सूचना प्रकाशित गरी अर्को सूचना प्रकाशित नहुँदासम्मका लागि विद्यालय बन्दको घोषणा गरेको छ ।"
निर्वाचन आयुक्तमा प्रस्तावित प्रधान सुनुवाइ समितिद्वारा अस्वीकृत,"(काठमाडौं) प्रधानमन्त्री अध्यक्ष रहेको संवैधानिक परिषद्बाट निर्वाचन आयुक्तमा प्रस्तावित कृष्णमान प्रधान संसदीय सुनुवाइ समितिबाट अस्वीकृत भएका छन् । संसदीय सुनुवाइ समितिको सोमबार साँझको बैठकले प्रधानको नामलाई सर्वसम्मतिले अस्वीकृत गरेको हो । समितिले निर्णय लिनु अगावै प्रधानले निवेदन दिई प्रस्तावित पदमा जान अनिच्छा देखाएकाले सर्वसम्मतिले अस्वीकृत गरिएको भनेको छ । समितिबाट सुनुवाइ गरी प्रस्तावित पदका लागि निर्णयमा पुग्नु अगावै निर्वाचन आयोगको प्रस्तावित व्यक्ति कृष्णमान प्रधानले नियुक्तिका लागि उम्मेदवारी कायम राख्न नचाहेकाले सर्वसम्मतिले अस्वीकृत गरिएको निर्णयमा उल्लेख छ । संघीय संसद्को संयुक्त बैठक र संयुक्त समिति (कार्य सञ्चालन) नियमावली, २०८० को नियम २६ को उपनियम (५) बमोजिम निर्वाचन आयुक्त पदमा प्रस्तावित नाम सर्वसम्मतिबाट अस्वीकृत गर्ने निर्णय गरिएको हो । संसदीय समितिले प्रधानको नाम फिर्ता लिने निवेदन आइसकेको अवस्थामा कुनै निर्णय लिन नपर्ने विषय आएको भए पनि नियमावलीले स्वीकृत वा अस्वीकृत गर्नुपर्ने व्यवस्था मात्रै गरेकाले दोस्रो विकल्पमा गएका हुन् । सुनुवाइ समितिले निर्वाचन आयुक्तका लागि संविधानले गरेको योग्यता प्रधानमा नपुगेको भन्ने निर्णयमा उल्लेख गरेन । नेपाल कानुन समाजमा कार्यरत रहेका बेलादेखि आफूमाथि कार्यकारी निर्देशक प्रधानले यौन शोषण र दुर्व्यवहार गरेको भन्दै एक महिलाले संसदीय सुनुवाइ समितिमा उजुरी दिएकी थिइन् । संविधानमा निर्वाचन आयुक्त पदका लागि उच्च नैतिक चरित्र हुनुपर्ने व्यवस्था रहेको र समितिमा यौन शोषणजस्तो गम्भीर आरोपमा उजुरी परेका प्रधानमा उक्त योग्यता नपुगेको भन्दै सार्वजनिक रूपमा प्रश्न उठेको थियो । तर प्रधानविरुद्ध परेको उजुरी वा उनको चरित्रका बारेमा उठेको प्रश्नबारे पनि सुनुवाइ समितिले केही उल्लेख गरेन । यसअघि पनि २०७५ मा प्रधानन्यायाधीशमा प्र्रस्तावित दीपकराज जोशीको नाम अस्वीकृत भएको थियो । प्रधानको नाममाथि निर्णय लिने भन्दै सुनुवाइ समिति बैठक सोमबार बिहान ११ बजे बोलाइएको थियो । प्रधानको नाम अनुमोदन नगर्ने सांसदहरूको धारणा सार्वजनिक गरिसकेको अवस्थामा प्रधानले भने नाम फिर्ताको निवेदन बुझाउन लागेको भन्दै बैठकको समय परिवर्तनको माग गरेका थिए । समितिमा प्रतिनिधित्व गर्ने संसदीय दलका शीर्ष नेताहरूका अनुसार प्रधानमन्त्री केपी शर्मा ओली र कांग्रेस सभापति शेरबहादुर देउवाले नै सुनुवाइ समिति बैठकको समय परिवर्तन गरी प्रधानलाई निवेदन दिन लगाई ग्रेसफुल एक्जिट को समय दिन भनेका थिए । त्यसपछि समिति बैठक साँझ ५ बजेका लागि सारिएको थियो । प्रधानमन्त्री ओली, कांग्रेस सभापति देउवा, माओवादीका अध्यक्ष तथा प्रस्ताव गर्ने समयका संवैधानिक परिषद् अध्यक्ष पुष्पकमल दाहाललाई प्रधानका तर्फबाट नाम अनुमोदनको प्रयास भएको थियो । सहकर्मीलाई यौन शोषण गरेको गम्भीर उजुरी र सोही विषय अदालतमा मिलापत्र गराएको, मिलापत्र गराउँदा १ करोड २५ लाख रुपैयाँ महिलालाई दिएको लगायत विषय सार्वजनिक भएपछि शीर्ष नेताहरूले प्रधानलाई अनुमोदन गराउन नसक्ने संकेत संसदीय समिति सदस्यहरूलाई दिएका थिए । प्रस्तावित व्यक्तिका विषयमा निर्णय गर्नुअघि बसेको समितिको बैठकमा निवेदन र उजुरीका आधारमा निर्णय लिनेबारे छलफल चलेको समिति सदस्यसमेत रहेकी एमाले सचेतक सुनिता बरालले बताइन् । समितिमा संवैधानिक परिषद्को प्रस्ताव आइसकेपछि स्वीकृत गर्ने वा नगर्ने भन्ने मात्रै विकल्प हुने भएकाले त्यस्तो निवेदनबारे के गर्ने भन्ने छलफल भएको थियो । समितिले निर्णयमा पुग्नै लाग्दा निवेदन हालेर कार्यक्षेत्रमा हस्तक्षेप भएको हो कि भन्ने विषय पनि उठेको उनले जानकारी दिइन् । छलफल भए पनि निवेदन आइसकेपछि अरु विषय बोल्न पर्दैन भन्ने भयो । आफैं हुन्न भनेपछि प्रस्तावित व्यक्तिको चरित्रमा प्रश्न गर्ने कि नगर्ने भन्ने प्रश्न उठ्यो । निष्कर्षमा पुग्ने बेलामा अधिकार क्षेत्रमा हस्तक्षेप गर्यो कि भन्ने छलफल पनि भयो, उनले भनिन् । प्रधानले सुनुवाइ समितिमा सोमबार दिउँसो नाम फिर्ताको निवेदन दिएका थिए । आफूलाई संवैधानिक परिषद्ले सर्वसम्मत सिफारिस गरेको अवस्थामा विवाद खडा गरिएको निवेदनमा उल्लेख गरेका छन् । त्यस्तै, यौन शोषण र दुर्व्यवहारबारे अदालतमा मिलापत्र गरेको विषय उप्काएको भन्दै असन्तुष्टि पनि राखेका छन् । परिषद्को सर्वसम्मत सिफारिसको विरुद्धमा यसबीच सम्मानित काठमाडौं जिल्ला अदालतमा उजुरीकर्ताले आफ्नो दाबी पुष्टि गर्न सक्तिनँ, मैले निजउपर कुनै दुर्व्यवहार गरेको छैन भनी स्वीकार गर्दै मिलापत्र गरेकोलाई अनदेखा गरी मेरा उपर पारिवारिक एवं सामाजिक जीवनमा समेत अतिरञ्जित दुष्प्रचार गरी मेरो योगदानको अवमूल्यन गरेकोबाट म दुःखित भएको छु, प्रधानको निवेदनमा उल्लेख छ ।आफूविरुद्ध कसले झूट फैलायो भन्ने कुरा भने उनले निवेदनमा उल्लेख गरेका छैनन् । प्रधानले निर्वाचन आयुक्तमा नियुक्तिका लागि उम्मेदवारी कायम राख्न नचाहेको निवेदनमा भनेका छन् ।संसदीय समिति सदस्य तथा कांग्रेस सहमहामन्त्री जीवन परियारले संसदीय सुनुवाइको अभ्यासमा नयाँ अनुभव प्रधानले दिएको बताए । नियमावलीमा टेकेर निर्णय गरिएको उनको भनाइ थियो । जुन परिस्थिति सिर्जना भयो त्यसपछि नियमावलीलाई टेकेर निर्णय गरेका छौं । प्रस्तावित व्यक्तिले नाम फिर्ता लिए पनि अस्वीकृत गरेका हौं । निवेदन आएकै भरमा थप निर्णय गर्न परेन भनेनौं, कानुन सम्मत नै निर्णयमा पुगेको हो, उनले भने, प्रस्तावित व्यक्तिको नाम फिर्ता लिने निवेदन आएपछि त्यो केही होइन भन्न मिलेन ।"
"कृष्णमान त पात्र हुन्, प्रश्न संवैधानिक परिषद्माथि","निर्वाचन आयोगको आयुक्तमा कृष्णमान प्रधानको नाम अस्वीकृत गरेर संसदीय सुनुवाइ समितिले अपेक्षित निर्णय गरेको छ । नेताहरूको बाहुल्य रहेको संवैधानिक परिषद्ले सिफारिस गर्ने र कार्यकर्ता सांसद रहेको समितिले सुनुवाइको कर्मकाण्ड पूरा गरेर अनुमोदन गर्ने परम्परा बस्न थालेको थियो । तर, समितिका सदस्यहरू आफ्नो भूमिका सावित गर्न अग्रसर भए जसले समितिको अस्तित्व र संसद्को गरिमा जोगाएको छ । व्यक्ति कृष्णमान यो संविधान र व्यवस्थाका अवरोध होइनन्, त्यसैले उनको नियुक्ति रोकिँदैमा प्रणाली र प्रवृत्तिका सारा प्रश्न स्वतः सम्बोधन भएका छैनन् । बरु, संवैधानिक आयोगको पदाधिकारीमा कुनै पनि व्यक्तिको नामले कसरी प्रवेश पाउँछ ? योग्यता र नैतिकताको परीक्षण कसरी हुन्छ र सिफारिस गरिन्छ भन्ने विषय अब पारदर्शी गर्नुपर्ने बेला भएको छ । किनकि एउटा कृष्णमानको नियुक्ति रोकिनु सम्पूर्ण उपलब्धि होइन, बरु उनीजस्ता पात्र आउने अपारदर्शी मार्ग सुधार अबको आवश्यकता हो । नेपाल कानुन समाजमा रहँदा सहकर्मी महिलामाथि यौन शोषण गरेको र उनले उजुरी गरेपछि रकम बुझाएर जिल्ला अदालतमा मिलापत्र गरेको व्यक्तिलाई संवैधानिक निकायले अपेक्षा गरेजस्तो उच्च नैतिकता भएको मान्ने कुनै आधार थिएन । तर सरोकारवालाले संसदीय सुनुवाइ समितिमा उजुरी मात्र दिइनन्, समितिको बैठकमा उपस्थित भएर जिम्मेवार रूपमा बयान पनि दिइन् । यो विषयमा जसरी बहसले व्यापक आकार लियो, समितिका सदस्यहरूले अनुमोदन नगर्ने निश्चित भएपछि सोमबार भने चलाखीपूर्ण ढंगबाट आफ्नो नाम फिर्ता लिए । सम्बन्धित व्यक्तिले नै नाम फिर्ता लिएपछि यो विषयमा निर्णय गर्नुपरेन भनेर संसदीय सुनुवाइ समिति आफ्नो जिम्मेवारीबाट भाग्छ कि भन्ने आशंका थियो । तर, समितिले उनको नाम अस्वीकृत गर्ने जिम्मेवार निर्णय गरेको छ । कहींकतै आफ्नै भूमिकामा रहेका भए कृष्णमान प्रधान भन्ने व्यक्तिको नैतिकता र चरित्रमाथि राष्ट्रिय बहस हुने थिएन । तर, उनलाई निर्वाचन आयोगको माननीय आयुक्तमा नियुक्त गर्ने संवैधानिक प्रक्रिया थालिएपछि देशको ध्यान उनीप्रति जानु स्वाभाविक हो । निर्वाचन आयोगजस्ता संवैधानिक निकायहरूमा व्यावसायिक क्षमता र उच्च नैतिक चरित्र अपरिहार्य हुन्छ । लोकतान्त्रिक प्रणालीको संहितामाथिको सुपरिवेक्षण गर्ने जिम्मेवारीमा पठाउने व्यक्तिको सिफारिस गर्नुअघि उनको पृष्ठभूमि सोधखोज गर्नु संवैधानिक परिषद्का आधारभूत दायित्व हुन्थ्यो । तर, खल्तीबाट नाम निकाल्ने र परिषद्ले निर्णय गर्ने जुन प्रवृत्ति देखिएको छ, त्यसको उत्पादन अहिलेको प्रकरण हो । त्यसैले निर्वाचन आयोगको आयुक्तको दौडबाट प्रधान बाहिरिए पनि उनको नियुक्तिको सिफारिस गर्ने संवैधानिक परिषद्का अगाडि केही गम्भीर प्रश्न छाडेका छन् ।पहिलो प्रश्न संवैधानिक परिषद्को संरचनामाथि नै छ । प्रधानमन्त्री अध्यक्ष रहने परिषद्मा प्रधानन्यायाधीश, सभामुख, उपसभामुख, राष्ट्रिय सभाका अध्यक्ष, प्रतिनिधिसभाको विपक्षी दलको नेता र प्रतिनिधिसभाको उपसभामुख सदस्य रहन्छन् । प्रधानन्यायाधीशबाहेक पाँचै जान राजनीतिक पृष्ठभूमिका व्यक्ति हुन्छन् । त्यसैले राजनीतिका अनेक दाउपेचका अनेक हमलाबाट परिषद् पटकपटक आहत हुँदै आएको छ । प्रधानको सिफारिस त पछिल्लो सन्दर्भ मात्रै हो । कतिले सुनुवाइ नभइकनै नियुक्ति पाएका छन्, कतिका लागि सुनुवाइपछि फगत प्रक्रिया मात्र हुन्छ । यसरी राजनीतिक व्यक्तिको बाहुल्यता भएको यो निकायले निर्वाचन आयोग र अख्तियार दुरुपयोग अनुसन्धान आयोगका पदाधिकारी मात्र होइन, सर्वोच्च अदालतका प्रधानन्यायाधीशको समेत सिफारिस गर्छ । त्यसले न्यायपालिका र समग्र संवैधानिक समुदायलाई नै प्रभावित पार्ने गरेको छ । त्यसैले अब संवैधानिक परिषद्को पुनर्संरचनाको विमर्शले प्राथमिकता पाउनुपर्छ ।प्रश्न अर्को पनि छ, संवैधानिक निकायको पदाधिकारी हुने व्यक्तिको नाम केका आधारमा प्रस्तुत हुन्छ ? कसरी छलफल हुन्छ ? संवैधानिक आयोगहरूमा नियुक्त लिएर जाने व्यक्ति छनोट गर्नुअघि न सर्च कमिटी छ, न खुला आवेदन गर्ने पद्धति छ । न अन्तर्वार्ता हुन्छ, न मेरिट लिस्ट बनाइन्छ । कुनै प्रक्रियाबिना परिषद्का पदाधिकारीलाई लागेकै भरमा त्यति संवेदनशील निकायका पदाधिकारी छान्ने तजबिजी अभ्यास नै खारेज हुनु अनिवार्य छ । जवाफदेहिता सावित गर्नुपर्ने भए संवैधानिक परिषद्का अध्यक्ष तत्कालीन प्रधानमन्त्री, प्रधानन्यायाधीश, सभामुख, उपसभामुख, राष्ट्रिय सभाका अध्यक्ष र विपक्षी दलका नेताले इसारामा यस्तो निर्णय गराउन सक्दैनथे । लोकतान्त्रिक विधि इसारामा होइन, जवाफदेही बहसबाट मात्र सुनिश्चित हुन्छ । कृष्णमान एउटा पात्र थिए, अब प्रवृत्ति भएका छन् । बहस र सुधारको यात्रा यहींबाट सुरु गर्नुपर्छ । संवैधानिक परिषद्ले अब सुनिश्चित गर्नुपर्छ, यस्तो प्रवृत्तिको पुनरागमन नहोस् ।"
"करोडको भ्रष्टाचार, जरिवाना लाखमा ?","देश लुट्यो लुट्यो, ज्येष्ठ नागरिक नहुन्जेल मुद्दा लम्ब्याउने अनि पैसो पनि पचाउने । वा रे, भ्रष्टहरूका लागि सुविधा । भाइराजा भण्डारी"
न्याय माग्न कहाँ जाने ?,"हामी स्वर्गद्वारी गुठीका मोहीलाई न्यायालयले नै अन्यायमा पारेको छ । गुठीको कानुनमा भूमि ऐन २०२१ र गुठी ऐन २०३३ को व्यवस्था छ । २०६० सालमा स्वर्गद्वारी गुठी राजगुठी या निजी गुठी के हो भन्ने विषयमा सर्वोच्च अदालतमा रिट दर्ता भएको थियो । फैसलामा गुठीको प्रकार के हो भन्ने विषय प्रमुख बनाइएन । मुख्य विषय गुठीको जमिन के गर्ने, भन्ने भयो । उल्लिखित गुठी ऐनमा मोहीले जमिन रैतान नम्बरी गर्न सक्ने व्यवस्था छ । तर न्यायालयको परमादेशबाट स्वर्गद्वारी गुठीमा त्यो कुनै पनि कानुन नलाग्ने अनौठो फैसला भयो । अदालत संविधानको अन्तिम व्याख्याता हो । यस विषयमा कसैको दुईमत हुन सक्दैन । तर न्यायालयबाट सधैं ऐनको मर्मअनुसार फैसला हुन्छ भन्ने पनि हुँदैन । रिटमा अदालतले न्यायिक आँखाले भन्दा धार्मिक आँखाले मात्र फैसला गरेको देखिन्छ । जुन न्यायालयको धर्म होइन । के एउटा साधुसँग १ हजार २ सय बिगा जमिन किन्ने पैसा हुन्छ ? सय वर्ष पहिले स्वर्गद्वारी आश्रमसँग त्यति धेरै जमिन किन्न दानको पैसाले सम्भव थियो त ? त्यतिखेरका मानिस अहिलेभन्दा पनि धेरै पैसा दान गर्न सक्ने स्थितिका थिए त ? प्यूठानजस्तो दुर्गम ठाउँ जहाँ अहिलेसम्म मोटर बाटो राम्रो छैन ।१९७० सालतिरै लाखौं भक्तजन जाने अवस्था थियो त ? अर्को विषय १२ मौजाका (गाउँ) जमिनदारलाई त्यस्तो के विपद् आयो होला, जसले आफूसँग एक धुर जमिन नराखी बेचेर आफू मोही बने होलान् ? यी विषयलाई अदालतले मात्र होइन सामान्य मानिसले पनि विचार गर्दा जमिन किनिएको नभएर दानबाट प्राप्त भएको भन्ने देखिन्छ । तर महाप्रभुले झोलीको पैसाले जमिन खरिद गरेकाले यो गुठी विशेष प्रकृतिको भएको फैसला गरियो । जमिन खरिद गरेकै भए पनि सो गुठी निजी गुठी भयो । भूमि ऐनमा निजी गुठी र मोहीले जमिन बाँडफाँट गरी लिन सक्ने व्यवस्था छ । सोही कानुनअनुसार मोहीले जमिन पाउनुपर्ने स्पष्ट छ । तर जमिन खण्डित नगर्नु नगराउनु भन्ने परमादेश भयो । भूमि ऐनको ८ औं संशोधन र नेपालको संविधानले समेत जमिनको द्वैत स्वामित्व अन्त्य गर्ने भनेको छ । अब किसानसँग मोही पुर्जा छ ।हामी किसान गुठीको मोही भयौं । अदालतले जमिन खण्डित नगर्नु भनी फैसला गरेको छ । अनि कसरी हुन्छ जमिनमाथिको द्वैध स्वामित्व अन्त्य ? त्यतिमात्र नभई संविधानको धारा २९० ले भोगाधिकार भएका गुठीका किसानलाई अधिकार दिने स्पष्ट व्यवस्था गरेको छ । मोहीलाई अधिकार दिने व्यवस्था हुँदाहुँदै न्यायालयले १५ हजार मोहीलाई अधिकारबाट वञ्चित गरिदियो । अन्यायमा परेपछि न्याय खोज्न न्यायालय जान्छौं । न्यायालयबाटै अन्यायमा परेका हामी किसान अब न्याय माग्न कुन ठाउँ जाने ?प्रवीण दहित, सचिव, स्वर्गद्वारी गुठी संघर्ष समिति, दाङ"
ओलीको पुनरोदय र परकम्प,"छापामार नेतालाई छापमारशैलीमै पछारेर एमाले अध्यक्ष केपी शर्मा ओली तीन वर्षपछि सत्तामा फर्केका छन् । २०७८ असार २८ गते सर्वोच्चको फैसलाले अपदस्थ ओली असार ३० गते सत्तामा फर्केका छन् । यसक्रममा आफैंले बनाएका प्रधानमन्त्रीलाई हुत्याए । ओलीको यो चौथो इनिङ्स हो । फरक के छ भने ओली यो गर्ने, ऊ गर्ने केही नभनीकन मौजुदा संविधानको बहुदलीयतालाई बदलेर दुई दलीय प्रतिस्पर्धात्मक प्रणाली अपनाउन सहमत भएर जन्मजात विरोधी कांग्रेसको बलमा सत्तामा आएका छन् । जबकि उनका पूर्ववर्तीले ओलीले दोस्रो इनिङ्समा जस्तैगरी देशलाई समृद्धिको शिखरमा पुर्याउने गफ दिएका थिए । तर उनी औसत कार्यकालका रूपमा डेढ वर्ष बालुवाटारको बासपछि खुमलटार फर्केका छन् । प्रचण्डले आफूलाई भावनात्मक र आवश्यक परे कठोरभन्दा कठोर हुन पनि पछि नपर्ने स्वघोषणा गर्दै आएका थिए । तर शासकीय व्यवहारमा यी दुवैको सर्वथा अभाव थियो । ओलीले भने आफूलाई स्ट्रोङ लिडरका रूपमा दोस्रो कार्यकालमा स्थापित गर्न हरदम कोसिस मात्र होइन, त्यसका लागि अधिकतम बल पनि गरेका थिए । त्यो बेला उनको शासकीय कठोरताको चाहना पूरा हुन सकेन । नेपालमा भएका नेताहरूमा ओलीले आफूलाई बलियो नेताका रूपमा प्रस्तुत गर्दै आएका छन् । यसका लागि उनले पहिलो पटक प्रधानमन्त्री हुँदा भारतीय नाकाबन्दीको डटेर सामना गरेको, दोस्रो पटक चिनियाँ बन्दरगाहसम्म जाने सम्झौता गरेकोदेखि चुच्चे नक्सालाई सर्वसम्मत रूपमा संसद्बाट पारित गराएको घटना सबैभन्दा बढी चर्चा हुने गर्छन् । त्यसो त प्रचण्डले आफूलाई इमोसनल र बलियो नेता भएको भन्दै सशस्त्र युद्धदेखि शान्ति सम्झौतासम्मको उदाहरण अघि सार्छन् । यसपटक आफू बेवकुफ बनेको, इमोसनल भएको जस्ता विषयलाई संसद्को रोस्ट्रमबाट सजिलै बताइदिए । तर इमोसन र बलियो नेताका आआफ्नै सीमा रहेका अध्ययनहरूले देखाएका छन् । आफ्ना भावनाहरूको ड्राइभिङ सिटमा बसेर बलियो मन र दयालु मुटुबाट कसरी नेतृत्व गर्ने भन्ने कुरा स्पष्ट, सरल र परीक्षण गरिएका कौशल र रणनीतिहरूको प्रयोग गर्दै तपाईंले आफ्ना सहकर्मीहरू र साझेदारहरूसँग अधिक प्रामाणिक रूपमा समन्वय र प्रभावकारी सञ्चार गर्न सक्षम हुनुपर्छ, यो नै भावनात्मक बुद्धिमत्तासाथ नेतृत्व गर्ने लक्षण हो । आफ्नो भावना र आफ्ना सहकर्मीहरूको भावनाहरूलाई स्विकारेर भावनात्मक आत्मजागरुकता र सहानुभूति अँगालेर, तपाईंले असाधारण परिणामहरू ल्याउन सक्नुहुन्छ । तर दुर्भाग्यवश, धेरैजसो नेतृत्वकर्ताहरू फरक बाटो रोज्छन्, जसले उनीहरूको भावना र उनीहरूका साझेदारको भावनालाई बेवास्ता गर्दछ र तिनलाई झन्झटिलो र अप्रासांगिक ठान्न थाल्दछ । (कारोलिन स्टर्न, दि इमोसनली स्ट्रङ लिडर ः २०२२) हाम्रो देशका गठबन्धन सरकार र एकल बहुमत प्राप्त सरकारहरूको पतनको कारण पनि यस्तै मनोदशामा हुने गरेको अप्रिय इतिहास साक्षी छ । गत फागुनमा आफैंले नेपालको वाम आन्दोलन धराशायी हुन नदिने भन्ने ऐतिहासिक चिन्ता का साथ प्रचण्डलाई कांग्रेसको पञ्जाबाट खोसेर आफ्नो काँधमा ल्याएका ओलीले किन यति चाँडै देखिने कुनै द्वन्द्व नभएको अवस्थामा कांग्रेसको काँध चढ्न पुगे भन्ने गम्भीर रहस्य खुल्न बाँकी नै छ । सत्य र तथ्य जेसुकै भए पनि आमरूपमा नक्कली भुटानी शरणार्थीको फाइल, गिरीबन्धु, बाल मन्दिर, ललिता निवासको जग्गा कब्जा, खोल्न लागिएका अन्य फाइल बन्द गराउन कांग्रेस र एमाले मिलेको भन्ने परेको छ । उनका पूर्ववर्तीदेखि सडकसम्मको यो आरोपलाई ओठेजवाफबाट नभएर त्यस्ता बेथितिहरूप्रति कठोरताका साथ न्यायिक निरूपण गरेरबाहेक कुनै पनि तरिकाले जनताका लागि जवाफ मिल्ने छैन । यो इनिङ्सको पहिलो र मुख्य चुनौती नै यही हो । संविधान संशोधन त गिरिजाप्रसाद कोइरालाका शब्दको प्यान्डोराको बक्स खुलिहाल्ला भन्ने कमसेकम यो पंक्तिकारलाई लाग्दैन । त्यसमाथि भूराजनीतिक संवेदनशीलताको सनासोले सबैभन्दा बढी प्रधानमन्त्री ओलीलाई अँठ्याउने निश्चित छ । चाहेर पनि कतिपय कुरा गर्नै नसक्ने बिन्दुमा ओली खडा छन् । नेपालमा देखिएका उनका पूर्ववर्तीहरू र भविष्यमा बन्ने अरू कोही पनि प्रधानमन्त्रीलाई भूराजनीतिक बहानाबाजीको जुन सुविधा थियो र हुनेछ, ओलीलाई निकै कम छ । कि गर कि मर जस्तो अवस्था छ, ओलीको विशेषगरी भारत र चीनसँगको सम्बन्ध र समस्या । पश्चिमा शक्तिकेन्द्र अझै कुन हदसम्म मैदानमा उत्रन्छ भन्ने हेर्न बाँकी नै छ । यो सेक्टरमा भने ओली तुलनात्मक रूपमा सहज अवस्थामा छन् । यसलाई पुँजीकृत गर्न सकेमा यो आफैंमा देशका लागि केही गर्ने अवसर पनि हो ।सबैखाले स्वार्थ र द्वन्द्वलाई रातो कार्पेटमुनि दबाएर लबेदा सुरुवालमा उभिने कुरामा बाहेक कुनै पनि यस्तो एउटा बिन्दु छैन, जहाँ एमाले र कांग्रेसको स्वार्थ नबाझिएको होस् । त्यसमाथि राजनीति, प्रणाली र शासकहरूप्रतिको वितृष्णाको आक्रोश तत्कालै सेलाउने कुनै लक्षण छैन । यो अझै चर्किरहनेछ । ओलीले बनाएको सरकारका कारणले केही मत्थर भएका असामाजिक सञ्जाल का सहउत्पादकहरूले पनि अरू बढी आगो ओकल्नमा कुनै कसर बाँकी राख्ने छैनन् । तिनलाई अरिंगालले कति थेग्छन् भन्न सकिँदैन । विश्वासको मत माग्दै गर्दा प्रधानमन्त्री ओलीले जुन रोडम्याप अघि सारेका छन्, त्यो कुनै नयाँ भने होइन । आशा केवल ती कुराहरूको इमानदारीपूर्वक व्यवहारको हो । विभिन्न दलका नेताहरूले उठाएका प्रश्नको जवाफ दिने क्रममा ओली जसरी अलमलिएर झोक्किए, त्यसले पक्कै पनि प्रचण्डले अपदस्थ हुँदै गर्दा लगाएका आरोपलाई थप पुष्टि गर्नेभन्दा बढी काम गरेन कि ? ओलीको अभिव्यक्तिले सिंहदरबारको सत्तामा पहुँच बनाइरहने व्यापारिक समुदायलाई त पक्कै खुसी पार्यो होला, तर देशभरका जनता र एमाले कार्यकर्तालाई पनि असहज बनायो कि ? प्रधानमन्त्रीका रूपमा पहिलो प्रश्नोत्तरमा पुनः ओली जसरी जङ्गिए, उनलाई सम्हाल्न सभामुख नै अघि सर्नुपर्यो । यो अलिक बढी भयो कि ? यसका लागि भर्खरै सुरु भएको भारत र बेलायतको संसद्मा भइरहेको बहस र आरोप प्रत्यारोपका तरिकाका बारेमा प्रधानमन्त्रीका सल्लाहकारहरूले अवलोकन गरेर सोहीअनुसार प्रधानमन्त्रीलाई संयमित बनाउन सक्दा नै उपयुक्त हुने छ कि ? गठबन्धनको आवश्यकता, बाध्यता र सम्भावनालाई ख्याल गरेर नै ओलीले भर्खरै प्रतिपक्षी बेन्चमा धकेलिइदिएको दल र त्यसका नेताका बारेमा कुनै टिप्पणी नगरेर भने सबैलाई सम्भावित गहिरो सन्देश मात्र दिएका छैनन्, थप स्पेस राख्ने कोसिस भने गरेका छन् । यसले फेरि शेखरगगन र विश्वप्रकाशहरूको मनमा चिसो भने अवश्य पसेको होला । धेरै लामो समयदेखि, भावनात्मक बुद्धिमत्ता या त निजी रूपमा मात्रै सीमित भएको छ वा यसलाई महत्त्व दिइएको छैन, एक्काइसौं शताब्दीको सफल नेतृत्वका लागि अत्यावश्यक कुञ्जीहरूमध्ये एक मान्ने राजनीतिशास्त्री कारोलिनको सुझाव यतिबेला ओली र देउवाकै लागि लेखिए जस्तो प्रतीत हुन्छ । कांग्रेसको समर्थनमा एमालेले सरकारको नेतृत्व गरेको यो दोस्रो पटक हो । पहिलो पटक प्रचण्डलाई सबक सिकाउन गिरिजाबाबुले माधव नेपाललाई प्रधानमन्त्री बनाएका थिए । पार्टीभित्रबाट उनको सारथि थिए, अहिलेका प्रधानमन्त्री ओली । तर पटकपटक ओलीले देउवालाई प्रधानमन्त्री भएर प्रचण्डलाई पाखा लगाउन गरेको प्रस्ताव सुन्न नचाहेका देउवादम्पतीले एकाएक असार १५ को चटारोमा बालकोट पुगेर ओलीलाई प्रधानमन्त्री अफर गर्नु नै आफैंमा रहस्यमय त छ, त्यत्तिकै चुनौतीरहित अवश्य छैन । जुन परिवेशमा ओली प्रधानमन्त्री बनेका छन्, यसले एकपटक कांग्रेसको समर्थनमा प्रधानमन्त्री बन्ने उनको धोको त पूरा गरेको छ, तर मौजुदा र सर्वत्र फणा उठाएका समस्याको सम्बोधन हुन सक्ने चाहेर पनि वस्तुगत अवस्था पटक्कै छैन । यस्तो वस्तुगत अवस्थालाई साम्य पार्न ओलीको जानेमानेको स्वभाव र शैलीले सघाउने पटक्कै देखिँदैन । कारोलिन स्टर्नको पुस्तक दि इमोसनली स्ट्रङ लिडर पुस्तकमा भनेजस्तै आशा गर्न सकिन्छ, हाम्रो मस्तिष्कले हाम्रो मनमा रहेका सबै कुराहरूलाई एकै लयमा समाहित गर्दछ र हाम्रो भावनात्मक पूर्वाग्रहलाई राम्रोसँग बुझ्न सशक्त बनाउनेछ । परिणामत यसले अझ राम्रो, सहानुभूतिपूर्ण नेतृत्व बनाउन मद्दत गर्नेछ । दुनियाँभरिमै र विशेषगरी नेपालमा मन र मस्तिष्कको सन्तुलन हुनुपर्ने यथार्थलाई नेताहरूले पटक्कै महसुस गर्दैनन् । सम्भवतः चालु उदार लोकतान्त्रिक प्रणालीको कतैबाट समाधान नभएको पहेँली यो पनि हो ।सन् २०२३ मा शासकीय क्षमताका बारेमा भएको एक अध्ययनअनुसार कहिलेकाहीं वातावरणले नेताहरूलाई असफल बनाउँछ । उदाहरणका लागि, बजारमा प्रतिस्पर्धा गर्ने र नयाँ प्रतिस्पर्धीहरूको सामना गर्ने संगठनहरू, जसको मूल्य प्रतिस्पर्धा गर्न असफल हुन्छ, उनीहरूलाई प्रतिस्पर्धा गर्न थप दबाब पर्छ । असफलताहरूको पहिचान एक सामाजिक निर्माणको प्रक्रिया पनि हो, यसको अर्थ समाजले यस्ता असफलताहरूको परिणाम भोग्छ, । त्यसका दोषहरू सांस्कृतिक प्रक्रियामा स्पष्ट रूपमा देखिँदैन तर पनि यसलाई विभिन्न स्तरमा सामाजिक निर्माणका रूपमा विचार गर्नुपर्दछ । नेताहरूले निर्णय गर्न शक्ति प्रयोग गर्छन् र उनीहरूले अरूलाई असर पार्न सक्ने र हानि पुर्याउन सक्ने पक्षहरूको सन्तुलन गर्न आवश्यक हुन्छ । संगठन वा सरकारमा तीन प्रमुख प्रकारका शक्तिका स्रोतहरू हुन्छन् ःवस्तुगत मौजुदा अवस्था, सम्बन्धात्मक र व्यक्तिगत शक्ति । (हार्वर्ड बिजनेस स्कुल प्रेस, २००६) नेताले आफ्नो सरकारलाई चाहिने शक्तिका प्रकार र लक्ष्यहरू प्राप्त गर्न यी कसरी र कहिले लागू गर्ने भनेर बुझ्न आवश्यक छ । त्यसमाथि गठबन्धनभित्र र संसद्को औपचारिक र अनौपचारिक शक्ति संरचनाहरूलाई हमेसा ख्याल गर्नुपर्दछ । यही गुदी कुराको अवलोकनमा चुकेका कारण नै आश्चर्यजनक रूपमा प्रचण्ड बहिर्गमन भएको ताजा उदाहरण छ ।ओलीका लागि २०७७ वैशाखदेखि २०७८ असार २८ सम्मको अवधि उनले अहिलेसम्म पढेका र अरू कसैले पढ्न नपाएको कुनै विश्वविद्यालयको विद्यावारिधिभन्दा ठूलो शैक्षिक अनुभव हो । संविधान संशोधनको सहमतिमा गठबन्धन बनाएको भन्ने कुरा केही मुठ्ठीभरका लागि प्रिय होला, तर २०५१ को मध्यावधिदेखि २०७२ को नाकाबन्दीसम्मको कहालीलाग्दो अवस्थालाई कुन कुराले सम्बोधन गरेको थियो र कुन कुराले देशकै अस्तित्वमाथि चुनौती खडा गरेको थियो भन्ने कुरा यति चाँडो भुलेर समावेशी र समानुपातिक प्रतिनिधित्वको संवैधानिक व्यवस्थामाथि खेल्ने जोखिम कसैले उठाउला ? चराचर भौतिक तथा मानवीय जगत्को कुनै पनि कुरा निर्माणका लागि जुन आविष्कार, शक्ति र साधनको आवश्यकता पर्दछ, त्यसका तुलनामा ध्वंस गर्न केवल क्षणिक सनकको प्रदर्शन नै काफी हुने तथ्यलाई हामीले कसरी नजरअन्दाज गर्न सक्छौं ? रियल पोलिटिको मा फर्किने कि उत्तेजनाको आगोमा झोसिने भन्ने रोजाइ त फेरि पनि नेताहरूकै हो ।नेताहरूले गरेको निर्णयलाई प्रभावकारी बनाउन आफ्नो शक्तिलाई वैध बनाउनुपर्छ । यसका लागि प्रभावकारी रणनीतिहरूमा जानकारी, सञ्जाल, प्राविधिक अधिकार जस्ता संयन्त्रहरू समावेश गर्न सक्छन् । निर्णय गर्न शक्ति आवश्यक पर्ने भन्दै ब्रिटिस कोलम्बियाका प्राध्यापक क्लाउडिया क्रेब्स भन्छन्, नेताहरू दुर्व्यवहार र अनैतिक व्यवहार वा दृष्टिकोणबाट जोगिन आवश्यक छ । ओलीका पूर्ववर्तीको प्रारम्भ बाध्यताको परिबन्ध जस्तो थियो, मध्याह्न उनको स्वाभाविक बाटो जस्तो लाग्थ्यो, उत्तरार्धमा ओलीमोहनीकै कारण उनले गरेको सबैभन्दा ब्लन्डर थियो । तर ओलीको त प्रारम्भ नै इतिहासमा लामो समयसम्म वामपन्थी कोणबाट विमर्श गरिने ऐतिहासिक ब्लन्डर बाट सुरु भएको छ । यस्तो क्षतिग्रस्त डुंगामा चढिसकेपछि कसरी सकुशल फिर्ता हुने भन्नेबाहेक अर्को कुनै विकल्प हुँदैन । उदार संसदीय लोकतन्त्रको यो स्वाभाविक बाटो होइन । अस्वाभाविक नै सही, क्रान्तिकारी बाटो त झन् हुँदै होइन । पछिल्लो पटक पाकिस्तान र दक्षिण अफ्रिकाको दुर्दशा नेपालमा फरक तरिकाले दोहोरिएको मात्र हो, जुन कुनै पनि हिसाबले प्राकृतिक छैन । अहिले पाकिस्तानमा भुट्टो र सरिफ घरानियाँको गठबन्धन नयाँ शक्तिका रूपमा उदाएर सबै प्रकारका स्वार्थका केन्द्रसँग पौंठेजोरी खेलेको पूर्वप्रधानमन्त्री इमरान खानको दल र उनका सम्पूर्ण समर्थकमाथि प्रतिबन्ध लगाउने अपिल लिएर सर्वोच्च अदालत पुगेको छ । कमसेकम यस्तो घटना नेपालमा कल्पना पनि गर्न सकिँदैन ।गठबन्धन सरकार कस्तो हुन्छ र होला भन्ने कुरा गठबन्धनको प्रकृतिमा निर्भर गर्दछ । कार्यकारी प्रमुख त्यतिबेलामात्र सबैभन्दा शक्तिशाली हुन्छ, जब गठबन्धन सरकार प्राकृतिक सहयोगीहरूबीचको विश्वासिलो एजेन्टका रूपमा क्रियाशील हुन्छ । जीवित पूर्वप्रधानमन्त्रीहरूमध्येमा ओली आफूलाई स्ट्रोङ लिडरका रूपमा प्रस्तुत गर्न चाहन्छन् । तर उचिकागो मेडिसिन जर्नलमा प्रकाशित बब हानको अध्ययनले भन्छ, भावनात्मक रूपमा बलियो नेता सबै नेताहरूका लागि चेतावनीको घण्टी हो, जसले कार्यस्थलमा भावनाहरूलाई बेवास्ता गरिरहेका हुन्छन् । विशेषगरी यस्ता चुनौतीपूर्ण समयमा, हामीलाई हाम्रा भावनाहरू र अरूको भावनाहरूलाई अँगाल्नुपर्ने आवश्यकता हुन्छ । ओलीको व्यक्तिगत रूपमा कांग्रेसको काँधमाथि उभिएर सत्तारुढ बनेको क्षण नै सबैभन्दा ठूलो चुनौती हो । त्यसमाथि नयाँ गठबन्धनप्रति टिप्पणी गर्नेक्रममा भारतीय पूर्वराजदूत रञ्जित रेले प्रस्ट भनेका छन्, नयाँ सरकारले नेपालमा बढ्दो अमेरिकीचिनी प्रतिस्पर्धालाई कसरी सम्बोधन गर्छ भन्ने कुरा भारतले ध्यानपूर्वक अनुगमन गरिरहेको छ । हाम्रो भूराजनीतिको भुङ्ग्रोले सर्वत्र छोएको संकेत पनि हो यो । यतिबेला ओलीदेउवा गठबन्धन सरकारलाई सफलताको शुभकामना दिइरहँदा एक वर्षमा फेरि अर्को शुभकामनाको गुच्छा बोकेर सिंहदरबार र बालुवाटार धाउनुपर्ने अवश्यम्भावी अवसरलाई पनि दुवै दलका नेता कार्यकर्ताले पक्कै पनि बिर्सेका छैनन् होला । फ्रान्सेली दैनिक ले मोन्डे ले नेपाललाई राजनीतिक अस्थिरताको च्याम्पियन बनाइदिएको विश्लेषण अन्तिम पटक भए जाती हुने थियो । फेरि पनि प्रधानमन्त्री ओलीलाई चौथो कार्यकालको सफलताको शुभकामना ।"
मुलुक बनाउने अवसर,"अल्पकालीन र दीर्घकालीन समाधान २०७९ सालको आम निर्वाचनपश्चात् प्रतिनिधिसभा र प्रदेशसभाहरू हङ पार्लियामेन्ट का रूपमा रहे । बहुमत वा बहुमतनजिक कहीं पनि कुनै दल देखिएनन्, न त गठबन्धन संस्कृति नै बलियो देखियो । यो अवधिमा करोडौं खर्चेर संघीय संसद्ले मात्र एउटा कानुन बनायो । अर्बौं खर्चेका प्रदेशहरूमा करिब दुई दर्जन पटक मुख्यमन्त्री फेरिए । केन्द्रमा मौसमी गठबन्धन बन्ने र भत्किने क्रम चलिरह्यो । यो अवधिमा देशको प्रायः सबै क्षेत्रमा नतिजा भने शून्यप्रायः रह्यो । त्यसैले लामो मौनता तोड्दै संसद्का दुई ठूला प्रमुख राजनीतिक दल कांग्रेस र एमालेले गत असार १७ मा एउटा महत्त्वपूर्ण सहमति गरे । सिद्धान्ततः संसदीय प्रणालीमा यसरी पहिलो र दोस्रो दल मिली सरकार बनाउने विषय असहज भए पनि सहमतिको संविधान लागू भएपश्चात् अभ्यासमा देखापरेका सबल र दुर्बल पक्ष तथा जटिलताको समीक्षा गरी राजनीतिक स्थायित्वका लागि संविधानमा आवश्यक संशोधन र तदनुकूलको कानुन निर्माणलाई प्राथमिकता दिने भन्ने बुँदा कार्यान्वयनले देशको गुम्न लागेको दुई दशकको समयलाई ट्र्याकमा ल्याउन सहज परिस्थिति बन्ने ठाउँ प्रशस्त देखिन्छ ।तर, यो सहमतिले सत्ताबाट करिब ९ वर्षपछि पहिलो पटक प्रतिपक्षको बेन्चमा पुगेका प्रचण्ड त्यसै चुपचाप बस्ने मनस्थितिमा देखिँदैनन् । जसको संकेत उनले गरिसकेका छन् । संविधान संशोधनको मुद्दामा देश हिँड्न लाग्दा, नेपालको भलो नचाहने केही विदेशी शक्तिहरूको समर्थन उनले पाउन सक्छन् । च्याँखे थाप्न बसेका नयाँ भनिएका पपुलिस्टहरूलाई साथमा लिएर राजनीतिमा लोकरिझ्याइँका केही मुद्दा पेस गर्न सक्छन् । त्यसमा वर्तमान राजनीतिका लोकप्रिय पात्रमध्ये एक बालेनको पनि साथ खोज्ने प्रयास हुनेछ । राजनीतिको राज र राप बुझ्ने कोसिसमा रहेका बालेनले समर्थन नगर्लान् पनि । बालेन अन्य मुद्दामा सरकारको कटु आलोचक रहन सक्छन् तर संविधान संशोधनको मुद्दामा भने मौन बस्ने वा संशोधनको पक्षमै पनि उत्रिन सक्छन् । प्रचण्ड र अन्य पपुलिस्टहरूको प्रयास भने फरक हुनेछ । तिनले राजनीतिक वितण्डताको सूत्र खोज्नेछन् । कसैगरी पनि संविधान संशोधन रोक्न लाग्नेछन् । किनकि यो संविधानको सबैभन्दा खराब पक्षमध्ये खुद्रा र ठूलो राजनीतिक स्ट्रक्चरलगायत समानुपातिक व्यवस्था नै तिनको राजनीतिको बलियो टेको हो । उनीमा देश र समावेशिताको चिन्ताभन्दा पनि संविधान संशोधन भए आफ्नो राजनीतिक टेको फुस्किने ठूलो भय छ । जबकि संविधान संशोधन हुन सके राज्य अझ समावेशी बन्न सक्ने सम्भावना प्रबल छ । त्यसमा दलहरूको प्रतिबद्धता पनि देखिन्छ । भर्खर बेलायतमा आम निर्वाचन सम्पन्न भयो । लेबर पार्टीले मात्र करिब ३४ प्रतिशतको पपुलर मतको बलमा झन्डै दुई तिहाइनजिक बहुमतको नतिजा पायो । जहाँ नेपालमा जस्तो निर्वाचन प्रणाली छैन । आरक्षित लिंग र समुदायको नाममा राजनीतिक अराजकता निम्त्याउने नीति, नेता र पार्टी त्यहाँ छैनन् । त्यहाँका दलले मैदानमा उल्लेख्य महिला उम्मेदवार उतारे । परिणामस्वरूप बेलायतको इतिहासमा अहिलेसम्मकै सर्वाधिक महिलाले प्रत्यक्ष निर्वाचन प्रणालीअन्तर्गत नै चुनाव जिते । यो पटक बेलायतको संसद्मा महिलाको उपस्थिति करिब ४० प्रतिशत हाराहारी देखियो । त्यसैले समावेशितालाई मागिखाने भाँडोका रूपमा मात्र होइन, संघर्षको मैदानमा पनि प्रक्षेपण गरिनुपर्छ । भनाइको अर्थ नेपालका सन्दर्भमा दलहरूले महिलालगायत पिछडिएका समुदायको उम्मेदवारी प्रत्यक्ष निर्वाचन प्रणालीमा उल्लेख्य गर्नुपर्छ भन्ने हो । यहाँ समावेशी सहभागितामूलक संसद् बनाउने एकमात्र उपाय हाल नेपालले अपनाएको उपाय मात्र उपयुक्त हो भन्नु नै पश्चगामी विचार हो । बरु समावेशिताको सवालमा देशअनुकूल विकल्पको खोजी हुनुपर्छ भन्ने भावचाहिँ अग्रगामी सोच हो । संविधानमा जटिलता रहेको तथ्यलाई स्विकारेर त्यसमाथि पुनर्विचार गर्नुपर्छ भन्नेहरू अग्रगामी हुन् । विशेषगरी रास्वपा, एकीकृत समाजवादी र माओवादीहरू मेरो गोरुको बाह्रै टक्का गरी पश्चगामी बाटोमा नहिँडुन् । संवैधानिक कमीकमजोरी सुल्झाउन मद्दत गरुन् । याने कि संविधान संशोधनको मुद्दामा सहभागी बनी गुम्न लागेको देशको दुई दशकको समयको उपयोग गर्ने गरी राष्ट्रिय अभियानमा सहभागी बनुन् ।संविधान संशोधन गर्दा आउन सक्ने सम्भावित अवरोध चिर्न सके मुलुकले एउटा लय लिनेछ । त्यसका लागि दुई ठूला दलले संख्याको बलभन्दा पनि बृहत्तर राष्ट्रिय समझदारीमा जोड दिनुपर्नेछ । कथंकदाचित् प्रचण्ड युद्धकालीन प्रचण्ड नभई सेना समायोजनताका जिम्मेवार र मुलुकको तीनचोटि प्रधानमन्त्री रहिसकेको व्यक्तित्वका रूपमा प्रकट भइदिए स्थिति निकै सहज हुनेछ । त्यसो हुन नसके दुई ठूला दलले अन्य राष्ट्रिय शक्तिलाई विश्वासमा लिएर अगाडि बढ्दा हितकर हुनेछ । संविधान संशोधन त गर्नु नै छ, सँगै समानुपातिकको मर्म देशलाई आवश्यक भए पनि हाल अपनाइएको प्रक्रिया कुनै पनि कोणबाट देश हितमा छैन भन्ने तथ्य जनतालाई बुझाउनुपर्नेछ ।हामीकहाँ उत्तेजनाको संस्कृति भने आजको भोलि नै हुर्केको विषय होइन । यो लामो समयदेखि हुर्काइएको विषवृक्षको परिणाम हो । यसको निवारणका लागि देशलाई एक जबर्जस्त सोसल इन्जिनियरिङ को खाँचो छ । त्यसका लागि शिक्षामा आमूल परिवर्तन जरुरी देखिन्छ । जस्तो कि फलानो स्थानीय निकायमा मदरसा कति छन् भन्ने प्रश्नभन्दा पनि त्यहाँ अर्थोपार्जनका स्रोत केके हुन सक्छन् भनी सोधिन थालियो भने तिनको उत्तरले देशको परिस्थिति फरक बन्न सक्छ । देशको नवीनतम पुस्ता जेनेरेसन अल्फा सन् २०१० पछाडि जन्मिएको जनसंख्या हो । जसको अधिकतम उमेर हाल १४ वर्षको छ । अब देशको यो जनसंख्यालाई जागरुक जनतामा परिणत गर्नुपर्छ । सरोकारवाला सबैले आउने चुनावको मात्र रटान छोडेर नवीन पुस्ताको चिन्ता गर्न थाल्यो भने एक दशकभित्र देशको स्थिति फरक देखिन थाल्नेछ । २०८४ सालको आम निर्वाचनपूर्व संविधान र कानुनमा रहेका त्रुटि सच्याउने अनि शिक्षाको हालको अवस्थालाई परिवर्तन गरी नयाँ पुस्तामा सकारात्मक धारणा निर्माण गर्न सहयोग पुग्ने गरी पाठ्यसामग्री तयार गर्न सके युवापुस्तामा उत्तेजनाको पारामिटर निकै झरिसक्नेछ । तब नागरिकले मतदान गर्दा चटके र झिल्केहरू होइन राजनीतिक दलको जिम्मेवार नेता र दलको नीति हेर्नेछन् । प्रधानमन्त्री बन्न सक्ने व्यक्तिको व्यक्तित्व, नैतिकता, सामाजिक जीवन, आचरण, देशलाई डोर्याउन सक्ने क्षमता, नीति निर्माणप्रति उसको बुझाइसँगै विगतको सम्पूर्ण बहिखाता हेरिनेछ । यसका लागि सुधारिएको गुणस्तरीय शिक्षा र स्वास्थ्यमा आम नागरिकको सहज पहुँचसँगै तिनका आधारभूत आवश्यकता पूर्तिका लागि मितव्ययी राज्य प्रणालीको अवधारणा भने एक न्यूनतम सर्त हो । चटौत निर्वाचन प्रणाली तथा अन्तर्राष्ट्रिय सम्बन्ध र कूटनीतिका अध्येता हुन् ।"
सहमतीय सरकारबाट अपेक्षा,"कांग्रेस र एमाले सत्ता समीकरण र जिम्मेवारीको कठिन एवं चुनौतीपूर्ण ऐतिहासिक मोडबाट अघि बढ्दै छन् । तीन वर्षअघि असारमा सत्ताबाट हटेका प्रधानमन्त्री केपी शर्मा ओलीजीलाई संयोगवश गत असारमा नै सत्तामा पुनरागमनको बाटो खुल्यो । देशका पहिलो र दोस्रो ठूलो पार्टीको अगुवाइमा सरकार गठन भएकामा नागरिकमा कौतुहल, आशा र संशय मिश्रित सरोकार हुनु स्वाभाविकै हो । चुनौतीको पहाड, वर्षौंदेखि नसुल्झेर थुप्रो लागेका कार्यसूचीको चाङ, सत्ताको शिखरदेखि जनस्तरसम्म पुगेको बेथिति, अव्यवस्था, वर्तमान सरकारले जिम्मेवारीका रूपमा पाएको विरासत हो । यो महागठबन्धन सरकार पनि असफल भयो भने उत्पन्न हुने आमनिराशा र उपायहीनताको जोखिम झन् घनीभूत हुनेछ । देश सबै पक्ष र आयाममा कमजोर हुँदै छ । नेपाल, राजनीतिक अस्थिरताका लागि विश्व च्याम्पियन शीर्षकमा फ्रान्सको दैनिक समाचारपत्र ल मोन्द मा हालै एउटा लेख प्रकाशित भयो । नेपालबारे अन्तर्राष्ट्रिय जगत्ले अनुभव गरेको सन्देशलाई चेतावनीको अर्थमा बुझ्नु आवश्यक छ । विकासको सन्दर्भमा आज पनि हामी गरिबी हटाउने, अल्पविकसित मुलुकको अवस्थाबाट विकासशील मुलुकको तहमा जाने, कानुनीराज, विधिको शासन र भ्रष्टाचारमुक्त समाज निर्माण गर्नेजस्ता २०४६ देखिकै नारा लगातार रट्दै आएका छौं । यसमा हामी को कति जिम्मेवार छौं, इतिहासकै गर्भमा छ । तर अब यो कहिले पूरा गर्ने ? मुलुकमा विद्यमान पीडादायी समस्या समाधान हुने बाटोमा नलागेका चाहिँ पक्कै होइनन् । विकास, निर्माण र प्रगतिहरू भएकै छन् । तैपनि आमजनतामा निराशा र अविश्वास चरम रूपमा बढ्दै गएको छ, किन ? हालै संसद्कै रोस्ट्रमबाट एक पूर्वमन्त्री तथा सांसदले दिनभरि कुर्दा पनि काम नभएपछि बिचौलियालाई पाँच हजार घूस दिएर काम गराउन बाध्य भएँ भनेको कुराले सरकारका निकायमा बिचौलियाको बिगबिगी, भ्रष्टाचार र दण्डहीनताको भयानक परिस्थितिलाई देखाउँछ । मैले आफ्नो लामो संसदीय जीवनकालमा पहिलोचोटि कुनै भूतपूर्व मन्त्री तथा सांसदले संसद्को रोस्ट्रमबाट शासकीय छविकै हुर्मत लिइरहेको यस्तो बयान सुनें । सार्वजनिक ऋणले २५ खर्बको तह छुन लाग्यो । पुँजीगत (विकास) बजेटको रकमभन्दा सार्वजनिक ऋणको साँवाब्याज तिर्न छुट्याइएको बजेटको आकार ठूलो भइसक्यो । न्यूनतम रूपमा छुट्याएको पुँजीगत बजेटसमेत मुस्किलले ६० प्रतिशतमात्र खर्च भएकाले वित्तीय गतिहीनता, आर्थिक मन्दी, महँगी (औसत ८ प्रतिशत), बेरोजगारी अनियन्त्रित हुँदै छ । हाम्रो अर्थतन्त्रमा ४६ किसिमका चुनौती र समस्या रहेको तथ्य अर्थ मन्त्रालय भन्दै छ । १७० मुलुकसँग व्यापार गर्ने नेपालले दैनिक व्यापार घाटा कहालीलाग्दो मात्रामा सरदर ३ अर्ब ९५ करोड बेहोरिरहेको छ । गत आर्थिक वर्षको व्यापार घाटा १४ खर्ब ४० अर्ब र सो अवधिमा निर्यात केवल १ खर्ब ५२ अर्ब ३८ करोड रहेको अवस्था खतरासूचक हो । राजनीतिक व्यवस्था फराकिलो भयो, त्यही लय र अनुपातमा सामाजिकआर्थिक प्रणाली फराकिलो बन्न सकेन । आर्थिक विकासको मापदण्ड भनेकै निरपेक्ष गरिबीको रेखामुनिका सीमान्तीकृत, उपेक्षित समूहको सामाजिक न्याय, सुरक्षा र आय सुनिश्चित गर्दै उत्पादन र रोजगारीको संख्यात्मक वृद्धि गर्नु हो । हरेक वर्ष सात लाखसम्म (दैनिक २५ सयदेखि तीन हजार) युवा रोजगारीका लागि देश छोड्न बाध्य छन् । विप्रेषणकै योगदानमा अर्थतन्त्रको प्राणप्रतिष्ठा टिक्नु, हरेक दिन सरदर पाँच जनाको शव कफिनमा फर्किनु र रोजगारीको खोजीका क्रममा युद्धको मुखसम्म पुग्नु हाम्रो अर्थतन्त्र र सामाजिक अवस्थाको दर्दनाक चित्र हो । कांग्रेस र एमालेबीच वर्तमान सरकार गठन गर्ने आधार सातबुँदे सहमति हो । यसमा राष्ट्रिय हितको रक्षा गर्ने, राष्ट्रको आवश्यकताअनुरूप संविधान संशोधन तथा परिमार्जन गर्ने, राजनीतिक स्थायित्व, सुशासन, भ्रष्टाचार नियन्त्रण र विकास निर्माणको कामलाई गति दिने पक्षमा विशेष जोड दिइएको छ । आमनिराशा अन्त्य गरेर जनतामा आशाको सञ्चार गर्ने जिम्मेवारीका मूल बुँदा पनि यिनै हुन् । दुई पार्टीको सशक्त कार्यकालमा पनि मुलुकले खेपिरहेको विकराल संकट भ्रष्टाचार, कुशासन, दण्डहीनता, अराजकताको चक्रब्यूह तोड्न नसक्ने, यथास्थितिवादी सोच, साबिककै समस्या जीवित र निर्णायक भइरहने हो भने त्यस्तो अन्तहीन दुष्चक्रबाट मुलुकले मुक्ति नपाएर देश उपायहीन दुर्दशामा फस्ने तथा संकट झन् गहिरिँदै जाने अवश्यम्भावी छ । दण्डहीनता, विधिविहीनता र भ्रष्टाचारको कठोरतापूर्ण अन्त्य नै प्रजातन्त्र र सुशासनको आत्मा हो । यी आधारभूत चारित्रिक विशेषता गुमेको प्रजातन्त्र जनताका लागि केवल यातनायन्त्र हुन पुग्छ । भ्रष्टाचार र दण्डहीनतालाई कठोरतापूर्वक अन्त्य गरिएन भने भ्रष्टाचार र दण्डहीनताले यसका संरक्षकको अन्त्य गरिदिने खतरा टड्कारो छ । त्यो अवस्थामा सत्ताका घटकहरूले आत्मरक्षाका लागि अघि सारेका सारा तर्क निरर्थक र बकवास हुनेछन् ।संविधान कार्यान्वयन भनेको संविधानका निर्जीव शब्दलाई पक्रेर जीवन्त भावनालाई उपेक्षा गर्नु वा संविधानमा छिद्र खोजेर स्वार्थपूर्तिका तर्क गर्नु होइन । मन्त्रिपरिषद् बारम्बार हेरफेर गरिरहने काम पनि सुशासन र स्थिरताको द्योतक होइन । संविधानमा संशोधन शासकीय संरचना वा पार्टी पद्धतिमा मौलिक परिवर्तनका लागि होइन । सबै पक्षसँग व्यापक परामर्श र राष्ट्रिय सहमतिका आधारमा संविधान संशोधन गर्नुपर्छ । आवश्यकता परे जनमत संग्रहमा जानसमेत तयार हुनुपर्छ । ब्रिटिस संविधानविद् तथा २०१५ सालको संविधानका सल्लाहकार सर आइवर जेन्निङ्सले भनेझैं नेपालको संविधान स्थानीय उपयोगिता अनुकूल हुनुपर्छ । प्रत्येक प्रावधान स्थानीय परिस्थितिसँग सम्बन्धित हुनुपर्छ (राजनीतिक दर्पण १, २०५८, पृ५२७) ।निर्वाचन प्रणालीमा सुधार गर्ने, विपन्न परिवारबाट उठेको जुनसुकै होनहार व्यक्तिले समेत निर्वाचनमा उम्मेदवार हुन सक्ने गरी भ्रष्टाचार, तस्करी, बिचौलिया र कालोधनको बोलवाला अन्त्य गर्न जरुरी छ । अस्थिरता, बारम्बार सरकार परिवर्तन, अनमेल राजनीतिक गठबन्धनलाई बाध्य बनाउने समानुपातिक निर्वाचन प्रथा खारेज गरी वैकल्पिक रूपमा राष्ट्रिय सभामा समाहित गर्ने वा समानुपातिक निर्वाचन क्षेत्रकै व्यवस्था गर्नुपर्ने आवश्यकता छ । संघीय संसद् र प्रदेशसभामा सांसदको संख्या ५० प्रतिशतको हाराहारीमा घटाउनुपर्छ । संवैधानिक अंगलाई सबल, स्वायत्त र प्रभावकारी बनाउने लगायतका दिशामा संविधान संशोधनको आवश्यकता छ । विज्ञहरू संविधानमा आयोगहरूको खातैखात संख्या निरर्थक हो भन्ने बहस चलाइरहेका छन् । निःशुल्क स्वास्थ्योपचारको हकजस्ता कतिपय मौलिक अधिकार कानुन बनाएर लागू गर्ने भनी सजावटी र देखावटी विषय बनेका छन् । मौलिक अधिकार हरेक नागरिकले निर्बाध रूपमा उपभोग गर्न संविधानबाट प्रत्यक्ष निःशृत अधिकार हो । कानुन बनाएर लागू गर्ने विषय होइन । यस्ता अनगिन्ती प्रसङ्गमा संविधान संशोधन र परिमार्जन गर्नुपर्ने खाँचो छ ।कांग्रेस र एमालेको स्थापना आफ्नै मौलिक दर्शन र चिन्तनमा आधारित छ । कांग्रेस तराई मधेशमा हुर्केर पहाड र हिमालमा फैलिएको प्रजातन्त्रवादी पार्टी हो भने एमाले पहाडमा फैलिएर त्यसपछि तराई मधेशमा झरेको पार्टी हो । यी पार्टीले सम्हालेको सत्ता कार्यकालमा प्रजातन्त्रका असल परम्परा बसाल्ने, संस्थागत र विधिसंगत कार्यगति र पद्धतिको विकास हुनैपर्छ ।संसद्मा उठ्ने गरेका र चर्चित बेथिति, विधिविहीनता र भ्रष्टाचारका काण्डलाई पारदर्शी र न्यायोचित निष्कर्षमा पुर्याउनु वर्तमान सरकारको दायित्व हो । छिपछिपे दृष्टिकोण र टालटुले समाधानले विद्यमान समस्या समूल समाप्त हुँदैनन् । सरकारको कठोर कदम भ्रष्टाचारविरुद्ध निर्ममतापूर्ण प्रहारलाई प्रस्थानबिन्दु बनाउँदै निरन्तरताका साथ अघि बढ्नुपर्छ र सुशासनको निकासबिन्दुमा देशलाई नयाँपनको सुखानुभूति गराउन सक्नुपर्छ । जनतालाई आफ्नै अतिशयोक्तिको विज्ञापनमात्र सुनाउने होइन, आफ्नो आगमनको कारण, प्रतिबद्धता र ध्येयअनुरूप परिणाममुखी देखिनुपर्छ । प्रतिपक्ष प्रजातन्त्रको रक्षक हो । गलत र निरंकुश प्रवृत्तिमा अंकुश लगाउने सशक्त संयन्त्र र संसदीय मर्यादाको पालक पनि हो । हामी सबै एउटै डुंगाका सहयात्रीजस्तो भएको वर्तमान अवस्थामा सबै मिलेर राष्ट्रिय आवश्यकता र जनभावनालाई सम्बोधन गर्नु जरुरी छ ।"
"जुस होइन, फलफूलै खानू","४५ वर्षीय एक शाकाहारी व्यक्ति ७ वर्ष पहिले कामको सिलसिलामा अमेरिका गएछन् । त्यहाँ खाना खाँदा मासुको टुक्रा परिहाल्छ कि भन्ने डरले उनी चिन्तित भएछन् र १५ दिनको होटल बसाइमा बिहानबिहान ४५ गिलास फलफूलको ताजा जुस पिउने गरेछन् । उनलाई कसैले ताजा फलफूको रसले शरीरलाई फाइदा गर्ने भनेको थियो । दिउँसो पनि उनले पानीको सट्टा फलफूलको जुस नै पिए । काठमाडौं फर्केपछि भने उनमा समस्या देखियो धेरै पिसाब लाग्ने, पसिना आउने, एकदम थकाइ लाग्ने । रगत जाँच गर्दा शरीरमा चिनीको मात्रा एकदम बढेको रहेछ । शाकाहारी र स्वस्थकर भोजन मात्र गर्ने व्यक्तिमा कसरी चिनीको मात्रा बढ्यो भनेर विचार गर्दा उनले अमेरिकामा खाएको फलफूलको जुसका कारणले भन्ने तथ्य पत्ता लाग्यो । हामीलाई ताजा फलफूलको रस स्वास्थ्यका लागि राम्रो हुन्छ भन्ने नै लाग्छ । कहिलेकाहीं फलफूलको ताजा रसले स्वाद दिन्छ, पक्कै हो । तर फलफूलको रस धेरै प्रयोग गर्दा बेफाइदा गर्छ । अमेरिका जाने ती व्यक्तिले दिनको एक गिलास मात्र जुस खाएको भए वा फलफूललाई प्राथमिकता दिएको भए त्यस्तो समस्या पर्दैन थियो । के फलफूलको ताजा रसले शरीरमा चिनीको मात्रा बढाउँछ ? वास्तवमा फलफूलको रसमा फ्रुक्टोज (एक प्रकारको चिनी) बढी हुन्छ । जबकि ताजा फलफूल खाँदा यसमा रहेको घुलनशील र अघुलनशील रेशादार तत्त्वका कारण शरीरमा चिनीको मात्रा बढ्न पाउँदैन । रेशादार तत्त्वले शरीरमा पौष्टिकता दिँदैन तर खाना पचाउन, तौल निश्चित राख्न, चिनीको मात्रा सन्तुलित बनाउन, कब्जियतबाट बचाउन ठूलो भूमिका खेल्छ । बालबालिकालाई फलफूलको सट्टा बट्टाको जुस दिएर अभिभावकहरू स्वस्थ भोजन दिएको भ्रममा छन् । बट्टाको फलफूलको रसमा त कम्तीमा ८० प्रतिशत चिनी मात्र हुन्छ । चिनीको प्रयोगले बच्चाको पेट बिग्रन्छ नै, सूक्ष्म पोषक तत्त्वको अभावले कुपोषण हुन सक्छ । ताजा फलफूलको रस कहिलेकाहीं अलिकता प्रयोग गर्दा खासै समस्या पर्दैन । तर, बट्टाको फलफूलको जुस त प्रयोग नगरेकै बेस । फलफूलको रसमा रेशादार तत्त्व हुन्न, रेशादार तत्त्वको महिमा मानव शरीरको स्वास्थ्यका लागि धेरै छ । मधुमेहको समस्या भएका व्यक्तिले कस्तो फलफूल कति खान सकिन्छ भनेर स्वास्थ्यकर्मी, पोषणविद्सँग सल्लाह लिनु उत्तम हुन्छ । स्वास्थ्यमा केही समस्या नभएमा व्यक्तिले पनि ठाउँ र सिजनअनुसारको फलफूल खानु राम्रो हुन्छ । अमला, अम्बा, आलु, हलुवाबेद, जामुन, भोगटे, सीताफल, बयर, सुन्तला, काफल आदि उत्तम फल हुन् । मौसमी फलफूल सबै नै सुपर फुड हुन् । शिशु र बालबालिकालाई फलफूलको टुक्रा बनाएर पिसेर दिँदा त्यसमा रहेको भिटामिन सी साथै अन्य सूक्ष्म पोषण तत्त्व शरीरमा सहजै पुग्छ । बालबालिकालाई बाहिरका अनेक भिटामिन किनेर ख्वाउनै पर्दैन । पौष्टिक तत्त्व भएको सन्तुलित भोजनबारे कुरा उठ्दा प्रोटिन, क्याल्सियम, लौह तत्त्व आदिका बारेमा धेरै छलफल हुन्छ । तर मानव स्वास्थलाई चाहिने महत्त्वपूर्ण रेशादार तत्त्वका बारेमा छलफल नै हुँदैन । रेशादार तत्त्व पर्याप्त भएका खाद्य पदार्थमा क्यालोरी कम हुन्छ । त्यसले शरीरको तौल ठीक राख्न मद्दत गर्छ । रेशादार तत्त्व भएका भोजन खाएपछि पेट चाँडै भरिन्छ र लामो समयसम्म भोक लाग्दैन । थोरै खानाले तौल घट्ने नै भयो । कम तौल भएपछि मधुमेह र मुटुको समस्या कम हुन्छ । कब्जियतको समस्या हुन नदिन त रेशादार तत्त्व भएका भोजन अति जरुरत पर्छ । बाल विशेषज्ञको संस्थाले २०१६ मा नेपालका २ सय ३२ जना बालबालिकामा गरेको अध्ययनमा ६ महिनादेखि ५ वर्षसम्मका बच्चामा बढी कब्जियत हुने देखिएको छ ।शरीरलाई एक दिनमा करिब ३० ग्राम रेशादार तत्त्व चाहिन्छ । स्वस्थ खानाबाट यसको सहजै पूर्ति गर्न सकिन्छ । सय ग्राम मुगको दालमा २४ ग्राम प्रोटिन र रेशादार तत्त्व करिब ९ ग्राम हुन्छ । सय ग्राम तिलमा १९ ग्राम प्रोटिन, १६६४ मिलिग्राम क्याल्सियम र १७ ग्राम रेशादार तत्त्व हुन्छ । तिल, मुग, चनामा रेशादार तत्त्व पर्याप्त पाइन्छ । तर मासु र अन्डामा यस्तो तत्त्व पाइँदैन ।"
नाटकमा कर्णालीका दुःख,"(जुम्ला) जुम्लास्थित कनकासुन्दरी५ लुड्कुका ४० वर्षीय दीपेन्द्र उपाध्याय अभिनयमार्फत कर्णालीका कथा सुनाउँछन् । दुई दशकदेखि नाटकमा सक्रिय उनले पछिल्लो समय भने नाटकघर नै सञ्चालन गरेर कलाकारसमेत जन्माइरहेका छन् । दुर्गम क्षेत्रमा कला र प्रतिभाहरूको अभाव भन्ने सन्देश छर्न सफल भएका छन् उनी । कसम नाटक सञ्चालन गरिरहेका उपाध्यायले डेढ दर्जन कलाकारसँग सहकार्य गरिरहेका छन् । नाटकघर प्रतिभा उजागार गर्ने मन्दिर हो । नाटककारहरू समाज विकासमा देखिएका समस्या र चुनौती देखाएर समाधानको विकल्प प्रदान गर्ने पात्रहरू हुन्, दीपेन्द्रले भन्छन्, नाटकघरले झन्डै ४ दर्जन बढी सडक नाटक देखाइसकेको छ ।पछिल्लो समय कर्णालीका युवाहरू नाटकघरको पर्दामा अभिनय गर्न निकै सक्रिय छन् । अभिनयसँगै परम्परागत पहिरन, रैथाने बोलीचालीको प्रयोग र स्थानीय पोसाकले झनै दर्शकहरूको मन जित्न सफल पनि देखिन्छन् । मादक पदार्थ सेवनका कारण हुने हानि, सामाजिक कुरीतिका कारण देखिएका समस्यादेखि सुशासन र पारदर्शिताबारे नाटकबाटै सचेतना फैलाइरहेका छन् । नाटकघरमा जेठ ५ मा करनालीको आँसु नाटक देखाइएको थियो । नाटकमा प्राकृतिक रूपमा सुन्दर कर्णाली भौगोलिक विकटताले कुरूप भएको देखाइएको छ । नाटकघरका सचिवसमेत रहेका दीपेन्द्रले भने, कर्णालीमा रोग, भोक, अनिकाल, स्वास्थ्य समस्या मात्रै छैन, सम्भावनाका खानी पनि छन् । तर राज्यको आँखा नपुग्दा भोगिरहनुपरेको पीडा नाटकमा समावेश छन् । उनका अनुसार कर्णालीलाई हेपेको, झूट्टा आश्वासन दिएर वर्षौंसम्म दबाइराखेको, कर्णालीका नाममा ल्याएको बजेट विपन्न बस्तीसम्म पुग्न नसकेको जस्ता मर्म नाटकमा छन् । दीपेन्द्रले भने, कर्णाली गरिब नभई गरिब बनाइएको हो भन्ने सन्देश नाटक खेलेर फैलाइरहेका छौं ।कनकासुन्दरी५ लुड्कुका भानुभक्त उपाध्यायले लेखेको करनालीको आँसु मा रोशनी बुढा मुख्य पात्र छिन् । उनले कर्णाली सधैं अवसरबाट वञ्चित हुँदा प्राकृतिक सम्पदामाथि भएको अन्यायबारे बोलेकी छन् । त्यस्तै नाटकघरमा पुइँचो, फड्को र कुटिरो नाटक प्रदर्शन भइसकेका छन् । फड्को र कुटिरो कर्णाली प्रदेशको राजधानी सुर्खेत र काठमाडौंका नाटकघरमा पनि देखाइसकिएको छ । अभिनयबाट युवाहरूले समाजका कुरूप पक्षहरूको प्रत्यक्ष रूपमा प्रतिवाद पनि गरिरहेका छन् । त्यसका लागि उनीहरूलाई नेपाल संगीत तथा नाट्य प्रज्ञा प्रतिष्ठानले ध्वनि, प्रकाश र निर्देशनबारेमा कार्यशाला पनि गरिरहेको छ । कुनाकन्दरामा दबिएर रहेका कला र प्रतिभाको माध्यमबाट समाजमा असल अभ्यासको थालनी गर्न सकिनेमा नेपाल संगीत तथा नाट्य प्रज्ञा प्रतिष्ठानका उपकुलपति निशा शर्मा पोखेरलको जोड छ । कर्णाली भ्रमणमा निस्किएकी शर्माले दुर्गमका कलाकार विभिन्न दुःख झेल्न बाध्य भएको बताइन् । हाम्रो भाषा पूर्वले पश्चिमको र पश्चिमले पूर्वको सिक्न जरुरी छ । अहिले स्थानीय कलाकारले देखाउने हरेक अभिनयले कर्णालीवासीको आवाज बोलेको छ । कर्णालीको दुःख ओकलेको छ । राज्य संयन्त्रमा रहेकाहरूप्रति तिखो खबरदारी गरेको छ, उनले भनिन् । २०६४ मा स्थापना भएको कसम नाटकघर २०६६ मा दर्ता गरेर नाटक देखाउन थालिएको थियो । फरक विषयका नाटक देखाउँदा दर्शकको चाख निकै बढेको कसम नाटकघरका अध्यक्ष तन्जन हमालले बताए । वरिष्ठ रगकर्मी सुनिल पोखरेल, प्रतिष्ठानका उपकुलपति निशा शर्मा पोखरेलसमेत नाटकघर हेर्न जुम्ला आइपुगेका थिए । उनीहरूले जुम्लाका कलाकारलाई आफूले जानेको ज्ञान सीप आदानप्रदान समेत गरे । नाटकघरमा १८ कलाकार छन् ।"
पहिलो विश्वकपको उपाधि उरुग्वेलाई,"सन् १९३० मा आजकै दिन (जुलाई ३०) मा उरुग्वेले पहिलो विश्वकप फुटबल प्रतियोगिताको उपाधि जितेको थियो । प्रतियोगिता १९३० जुलाई १३ देखि ३० सम्म उरुग्वेमा भएको थियो । अर्जेन्टिनालाई ४२ गोलले पराजित गर्दै आयोजक उरुग्वेले उपाधि हात पारेको थियो । अमेरिकाले तेस्रो र युगोस्लाभियाले चौथो स्थान हासिल गरेका थिए । प्रतियोगितामा दक्षिण अमेरिकाका ७, युरोपमा ४ र उत्तर अमेरिकाका २ गरी १३ राष्ट्र सहभागी थिए । प्रतियोगितामा कुल १८ खेल भएका थिए । ती खेलमा ७० गोल भएका थिए । अर्जेन्टिनाका गुइलिर्मो स्टाबिलले सबैभन्दा बढी ८ गोल गरेका थिए । विश्वकप फुटबलको दोस्रो संस्करण १९३४ मा इटालीले आयोजना गरेको थियो । प्रतियोगिताको उपाधि चेकोस्लोभाकियालाई २१ पराजित गर्दै इटालीले जितेको थियो ।"
साढे ७ प्रतिशत रोपाइँ बाँकी,"(काठमाडौं)समयमै वर्षात् हुँदा यसपालि धान रोपाइँ बढेको छ । कृषि तथा पशुपन्छी विकास मन्त्रालयका अनुसार यही साउन १३ सम्म करिब ९२४ प्रतिशत रोपाइँ भएको छ । गत वर्ष साउन १२ सम्म ७८१ प्रतिशत मात्र रोपाइँ भएको थियो । मन्त्रालयका अनुसार मुलुकभर धानखेती हुने क्षेत्रफल १३ लाख ९८ हजार २ सय ७३ हेक्टर छ । यसपालि साउन १३ सम्म १२ लाख ९२ हजार २ सय २१ हेक्टरमा रोपाइँ भएको छ । अर्थात् अब रोपाइँ हुन बाँकी साढे ७ प्रतिशत (१ लाख ६ हजार ५२१६ हेक्टर) मात्रै छ । मनसुन सक्रिय भएसँगै धान रोपाइँमा समस्या भएन । पानीको उपलब्धताका कारण गत वर्षभन्दा रोपाइँको अवस्था राम्रो छ, मन्त्रालयका प्रवक्ता हरिबहादुर केसीले भने, समयमै रोपाइँ हुँदा धान उत्पादन पनि बढ्न सक्छ ।आर्थिक सर्वेक्षण २०८०८१ का अनुसार २०७९ फागुनसम्म सिँचाइयोग्य १७ लाख ६० हजार हेक्टरमध्ये ८८५ प्रतिशतमा सिँचाइ सुविधा पुगेको छ । यस्तै, कृषियोग्य २६ लाख ४० हजार हेक्टरमध्ये ५९ प्रतिशतमा मात्र सिँचाइ पुगेको छ । पर्याप्त सिँचाइ नहुँदा धान रोप्न मनसुन नै कुनुपर्ने बाध्यता छ । मनसुन सुरु भएपछि असारेबाली सुरु हुन्छ । यसपालि असार दोस्रो सातासम्म रोपाइँ सुस्त नै थियो । कृषि विभागले पूर्वतिर मात्रै रोपाइँ भएको जनाएको थियो । पछि मनसुन सक्रिय हुँदा रोपाइँ बढेको हो ।मन्त्रालयका अनुसार सुदूरपश्चिममा लगभग रोपाइँ सकिएको छ । सुदूरपश्चिममा १ लाख ७४ हजार ५ सय ७८ हेक्टरमा रोपाइँ हुन्छ । साउन १३ सम्म १ लाख ७३ हजार ७ सय ९९ हेक्टर अर्थात् ९९६ प्रतिशत रोपाइँ भइसकेको छ । गत वर्ष यही अवधिमा ९९२ प्रतिशत रोपाइँ भएको थियो । कर्णालीमा पनि रोपाइँ सकिने क्रममा छ । कर्णालीमा ४१ हजार ९ सय ४ हेक्टरमा रोपाइँ हुने गरेकामा ९६९ प्रतिशत अर्थात् ४० हजार ६ सय २३२ हेक्टरमा सकिएको छ । गत वर्ष साउन १२ सम्म ८५ प्रतिशत मात्रै रोपाइँ भएको थियो । यी दुई प्रदेशबाहेक अन्यको अवस्था पनि सन्तोषजनक छ । बाँकी सबै प्रदेशमा ९० प्रतिशत बढी रोपाइँ भइसकेको मन्त्रालयले जनाएको छ । बढी धान उत्पादन हुने मधेशमा गत वर्ष यही अवधिमा ५८८ प्रतिशत मात्रै रोपाइँ भएको थियो । यसपालि ९२ प्रतिशत रोपाइँ भइसकेको छ । मन्त्रालयका अनुसार मधेशमा ३ लाख ८३ हजार १ सय ५० हेक्टरमा धान खेती हुन्छ । साउन १३ सम्म ३ लाख ५२ हजार ४ सय ४३ हेक्टरमा रोपाइँ भइसकेको छ । कोशीमा ९०७ प्रतिशत रोपाइँ भएको छ । कोशीमा २ लाख ७६ हजार ३ सय ८६ हेक्टरमा धानखेती हुन्छ । साउन १३ सम्म २ लाख ५० हजार ६ सय २४ हेक्टरमा रोपाइँ भएको हो । गत वर्ष साउन १२ सम्म जम्मा ८३ प्रतिशत रोपाइँ भएको थियो ।वाग्मतीमा ९०८ प्रतिशत रोपाइँ भएको छ । वाग्मतीमा १ लाख १२ हजार २ सय ७३ हेक्टरमा रोपाइँ हुन्छ । त्यस्तै, गण्डकीमा ९१९ प्रतिशत रोपाइँ भएको छ । धानखेती हुने ९६ हजार ५३ हेक्टरमध्ये गण्डकीमा ८८ हजार २ सय ५२ हेक्टरमा रोपाइँ भइसकेको हो । लुम्बिनीमा ९१३ प्रतिशत रोपाइँ भएको छ । लुम्बिनीको ४१ हजार ९ सय ४ हेक्टरमध्ये साउन १३ सम्म ४० हजार ६ सय २३२ हेक्टरमा रोपाइँ भएको मन्त्रालयले जनाएको छ ।मन्त्रालयका अनुसार धान उत्पादन बढ्ने पहिलो आधार समयमै रोपाइँ हो । यस वर्ष मधेशमा पनि रोपाइँ समयमै भएको छ । दोस्रो आधार मलखाद हो । विगतको जस्तो रासायनिक मलको हाहाकार छैन । तराई क्षेत्रमा केही समस्या देखिए पनि किसानले भारतीय सीमावर्ती बजारबाट मल किनेर प्रयोग गरेका छन् । उत्पादन बढे धानचामल आयातमा पनि कमी आउने मन्त्रालयले जनाएको छ । गत आर्थिक वर्ष २०८०८१ मा ५७ लाख २४ हजार २ सय ३४ टन धान उत्पादन भएको थियो । यसका बाबजुद गत आर्थिक वर्षमा १२ अर्ब ५ करोडको धान, ८८ करोडको धानको बीउ र ९ अर्ब २८ करोड रुपैयाँको चामल आयात भएको थियो । हाल कुल गार्हस्थ्य उत्पादनमा कृषि क्षेत्रको हिस्सा २४ प्रतिशत छ भने चामलको मात्रै करिब ५ प्रतिशत योगदान छ ।"
कर्णालीका ठूला जलविद्युत् आयोजना लगानी नजुट्दा निर्माणमा ढिलाइ,"जीएमआरले जमिन र स्वामित्व मात्र होल्ड गरिरहेको माथिल्लो कर्णाली बचाऔं अभियानका संयोजक कमल शाहीले बताए । वर्षमा २३ महिना काम हुन्छ, बन्छ कि भन्ने आस लाग्छ, फेरि काम रोकिन्छ, उनले भने । जीएमआरको म्याद थपिरहनुभन्दा नेपाल सरकार आफैंले निर्माणको जिम्मा लिनुपर्ने उनको भनाइ छ । आयोजनाका लागि झन्डै एक खर्ब १६ अर्ब रुपैयाँ खर्च हुने अनुमान छ । जीएमआरले अहिलेसम्म आयोजनामा झन्डै ३ सय करोड रुपैयाँ खर्च गरिसकेको दाबी गरेको छ । यस्तै, जाजरकोटमा निर्माण हुन लागेको ४ सय १७ मेगावाटको नलगाड जलाशययुक्त जलविद्युत् आयोजनाले झन्डै ६ वर्ष लगाएर ४ महिनाअघि विस्तृत परियोजना प्रतिवेदन (डीपीआर) निर्माण गर्यो । उसले पनि लगानी जुटाउने प्रक्रिया बल्ल सुरु गरेको छ । नलगाडमा जलविद्युत् पहिचान भएकै ३६ वर्ष बितिसकेको छ । नेपाल विद्युत् प्राधिकरणले २०४५ सालदेखि आयोजनाको अध्ययन सुरु गरेको थियो । आयोजनाले ६ हजार रोपनी ओगट्दा १ हजार २ सय घरधुरी प्रभावित हुने अनुमान गरिएको आयोजनाका इन्जिनियर पदमबहादुर थापाले बताए । उनका अनुसार ड्याम क्षेत्रमा ४ हजार ७ सय रोपनी जग्गा अधिग्रहण गरिएको छ भने हालसम्म झन्डै २ अर्ब ५० करोड रुपैयाँ मुआब्जा वितरण भएको छ । आयोजना निर्माणका लागि १ खर्ब २३ अर्ब रुपैयाँ खर्च हुने अनुमान छ । यो आयोजना बनाउँदा डुबान क्षेत्र कम हुने, जलाशयको आयु दिगो रहने र खेतीयोग्य जमिनको न्यून क्षति हुने जनाइएको छ । आयोजनाको पावरहाउस नलगाड नगरपालिका७ र बाँधस्थल बारेकोट गाउँपालिका१, २, ५, ६, ७, ८ र ९ नम्बर वडामा पर्छ । बारेकोटका अध्यक्ष वीरबहादुर गिरीले लगानी नजुट्दा आयोजना अझै कहिले निर्माण सुरु हुने हो भन्ने अन्योल रहेको बताए ।यस्तै, कालीकोटस्थित फुकोटकर्णाली अर्धजलाशयुक्त जलविद्युत् आयोजनाले उत्पादनका लागि अनुमति लिएको ७ वर्ष बित्यो । तर अझै लगानी जुटाउन सकेको छैन । करिब १ अर्ब रुपैयाँ लागत अनुमान गरिएको ४ सय ८० मेगावाटको उक्त आयोजनाले अनुमतिपत्र लिएर नदीमात्रै होल्ड गरेको स्थानीयको आरोप । आयोजना प्रमुख रिहामान वाइवाले २०८३ सालमा आयोजना सक्ने उद्देश्य राखे पनि विभिन्न समस्या देखिएपछि निर्माणमा ढिलाइ भइरहेको बताए । ४ सय ३९ मेगावाटको वेतन कर्णाली जलविद्युत् आयोजनाको काम पनि अझै सुरु हुन सकेको छैन । विस्तृत इन्जिनियरिङ, सम्भाव्यता अध्ययन र पहुँच मार्ग बनाउने काम पूरा नभएको भन्दै आयोजना निर्माणमा ढिलाइ भइरहेको बेतन कर्णाली सञ्चयकर्ता हाइड्रोपावर कम्पनी लिमिटेडले जनाएको छ । आयोजना निर्माणका लागि कर्मचारी सञ्चय कोषले ७ अर्ब रुपैयाँ छुट्याएको कम्पनीका प्रबन्ध निर्देशक दीपक रौनियारले बताए । उनका अनुसार आयोजनाको प्रमुख संरचना अछामको ढकारी, तुर्माखाँद गाउँपालिका र सुर्खेतमा बन्नेछ । यसै वर्षभित्र आयोजनाको डीपीआर तयार गरिने र ५ वर्षभित्र निर्माण सम्पन्न गर्ने लक्ष्यसहित आगामी वर्षदेखि काम सुरु हुने उनको भनाइ छ ।कर्णाली प्रदेश उद्योग वाणिज्य संघका अध्यक्ष पदम शाही विद्युत् समस्याकै कारण कर्णालीमा ठूला उद्योग खुल्न नसकेको बताउँछन् । कर्णालीमा ठूला उद्योग खोल्न र लगानी गर्न व्यवसायीहरू लालायित छन्, उनले भने, तर सबै व्यवसायी विद्युत्कै समस्याले डराएका छन् । कम्तीमा ५ वटा ठूला विद्युत् आयोजना पूरा भए पनि कर्णालीको विकासले फड्को मार्ने उनको भनाइ छ । स्थानीय अर्थतन्त्रलाई चलायमान बनाउन र स्थानीयस्तरमै रोजगारीको अवसर सिर्जना गर्न पनि ठूला आयोजना निर्माण महत्त्वपूर्ण भएको उनले बताए ।जबसम्म सबै घरधुरीमा बिजुली पुग्दैन, तबसम्म कर्णालीको विकास अधुरै हुने प्रदेश योजना आयोगका पूर्वसदस्य डा दीपेन्द्र रोकायाले बताए । बन्न लागेका ३४ वटा ठूला विद्युत् आयोजनाले पूर्णता पाए भने पनि कर्णाली बिजुली बेचेरै आत्मनिर्भर बन्न सक्छ, उनले भने, विद्युत् समस्याकै कारण ठूला कलकारखाना खुल्न सकेनन्, स्थानीयले रोजगारी पाएनन्, जसका कारण अधिकांश युवा भारतमा मजदुरीका लागि जान बाध्य छन् । राष्ट्रिय जनगणना२०७८ अनुसार कर्णालीमा ३ लाख ६६ हजार ३७ घरधुरी छन् । त्यसमध्ये ४९६३ प्रतिशत (१ लाख ८१ हजार) घरमा मात्र विद्युत् सुविधा पुगेको छ । विद्युत् विकास विभागका अनुसार कर्णालीमा १ सय मेगावाटभन्दा माथिका १७ वटा जलविद्युत् आयोजना छन् । यी आयोजना निर्माणका लागि ५५ निर्माण कम्पनीले अनुमति लिएका छन् । प्रदेशभरि विद्युत् उत्पादन क्षमता १८ हजार मेगावाट भए पनि हालसम्म १०७० मेगावाट मात्र उत्पादन भइरहेको प्रदेश योजना आयोगका सूचना अधिकारी भीमनारायण खरालले बताए । उनका अनुसार दैलेखको पदमखोलाले ४८ र द्वारीखोलाले ३७५ मेगावाट विद्युत् उत्पादन गरिरहेका छन् भने अन्य सबै लघु र साना जलविद्युत् योजना मात्र हुन् । कर्णालीमा अहिलेसम्म १ लाख १३ हजार घरमा केन्द्रीय प्रसारण लाइन विस्तार गरिएको विद्युत् प्राधिकरणको प्र्रादेशिक कार्यालयको तथ्यांक छ ।"
ब्याज बढी हुँदा पनि बिक्री भएन वैदेशिक रोजगार बचतपत्र,"(काठमाडौं)वैदेशिक रोजगारीमा रहेका नेपालीको पैसा उत्पादनमूलक क्षेत्रमा उपयोग गर्ने उद्देश्यले हरेक वर्ष सरकारले जारी गर्ने वैदेशिक बचतपत्रमध्ये ९५ प्रतिशत बिक्री नहुने गरेको राष्ट्र बैंकको एक अध्ययनले देखाएको छ । सरकारले बिक्री गर्ने विभिन्न ऋणपत्रहरूमध्ये वैदेशिक रोजगार बचतपत्रको ब्याज बढी हुने गरेको छ । तर, विदेशमा रहेका नेपालीलाई यसबारे जानकारी नहुँदा १३ वर्षको अवधिमा जारी वैदेशिक रोजगार बचतपत्रमध्ये करिब ५ प्रतिशत मात्र बिक्री भएको हो । वैदेशिक रोजगार बचतपत्रको स्थिति र प्रवर्द्धनका उपाय सम्बन्धमा राष्ट्र बैंक मौद्रिक व्यवस्थापन विभागले गरेको अध्ययनले हालसम्म जारी वैदेशिक रोजगार बचतपत्रमध्ये औसतमा ४९ प्रतिशत मात्र बिक्री भएको देखाएको छ । आर्थिक वर्ष ०६६६७ देखि वैदेशिक रोजगार बचतपत्रको निष्कासन र व्यवस्थापन कार्य सुरु गरिएपश्चात् आर्थिक वर्ष ०७५७६ बाहेकका सबै वर्षहरूमा यस्तो बचतपत्र बिक्रीका लागि आह्वान भएको देखिन्छ, प्रतिवेदनमा भनिएको छ, आर्थिक वर्ष ०६६६७ देखि ०७९८० सम्मका १३ वर्षमा बैंकले २५ पटक गरी जम्मा १५ अर्ब ५६ करोडको बचतपत्र आह्वान गरेकामा ७६ करोड २३ लाखको मात्र बिक्री भएको छ । बचतपत्रको परिचालन सुरुका वर्षदेखि नै अपेक्षित रूपमा हुन सकेको देखिँदैन । पहिलो वर्ष १ अर्बको बचतपत्र आह्वान भएकामा ४० लाख बिक्री भएको थियो भने दोस्रो वर्ष ५ अर्ब निष्कासन आह्वान भएकामा ३४ लाख मात्र बिक्री भयो । त्यसपछिका अधिकांश वर्षमा बचतपत्रको आह्वान ५० करोडभन्दा कम छ । यस अवधिमा निष्कासन भएका सबै वैदेशिक रोजगार बचतपत्रहरू ५ वर्ष अवधिका छन् । यस अवधिमा वैदेशिक रोजगार बचतपत्रको ब्याजदर सोही वर्षको मुद्दती निक्षेपको तुलनामा ००१ देखि २४२ प्रतिशतसम्म उच्च देखिन्छ । तथापि, ब्याजदरको प्रभाव बचतपत्र खरिदमा अपेक्षित रूपमा परेको देखिँदैन, प्रतिवेदनमा भनिएको छ ।सरकारले बजेट घाटा परिपूर्तिका लागि आन्तरिक ऋण परिचालनमा हाल ट्रेजरी बिल्स, विकास ऋणपत्र, नागरिक बचतपत्र र वैदेशिक रोजगार बचतपत्र प्रचलनमा ल्याउँदै आएको छ । यी उपकरणमध्ये ट्रेजरी बिल्स र विकास ऋणपत्र बैंक तथा वित्तीय संस्थाबाट ऋण उठाउने प्रयोजनका लागि र नागरिक बचतपत्र तथा वैदेशिक रोजगार बचतपत्र नागरिकबाट ऋण उठाउने प्रयोजनका लागि निष्कासन गरिन्छ । पछिल्लो पाँच वर्ष सरकारको आन्तरिक ऋणको आकार बढ्दो क्रममा छ । आर्थिक वर्ष २०७१७२ मा सरकारले ४३ अर्ब ३३ करोड आन्तरिक ऋण परिचालन गरेकामा २०७९८० मा आइपुग्दा २ खर्ब ५६ अर्ब रुपैयाँ पुगेको छ । सरकारको आन्तरिक ऋणको आकार बढ्दै गएको तुलनामा वैदेशिक रोजगार बचतपत्रको आकार बढ्न नसकेकाले यसको योगदान क्रमशः घट्दै गएको प्रतिवेदनले देखाएको छ ।सर्वेक्षणमा समेटिएका ३ सय ८५ जनामध्ये १२५ प्रतिशतलाई मात्र वैदेशिक रोजगार बचतपत्रबारे जानकारी रहेको प्रतिवेदनमा उल्लेख छ । स्थलगत सर्वेक्षणमा समेटिएका कसैले पनि बचतपत्र खरिद नगरेको प्रतिवेदनले देखाएको छ । वैदेशिक रोजगार बचतपत्रबारे जानकारी भएर पनि खरिद नगरेका व्यक्तिमध्ये ३९५ प्रतिशतले पर्याप्त जानकारी नभएको र २७ प्रतिशतले खरिद प्रक्रिया झन्झटिलो भएको उल्लेख गरेका छन्, प्रतिवेदनमा उल्लेख छ, सर्वेक्षणमा १२५ प्रतिशतले बचतपत्र खरिद गर्ने रकम अभाव रहेको, बाँकी २१ प्रतिशतले भने बचतपत्रको प्रमाणपत्र सजिलै प्राप्त नहुने र ब्याज प्राप्त गर्न धाउनुपर्नेलगायत कारण देखाएका छन् । सरकार, वैदेशिक रोजगार विभाग र म्यानपावर कम्पनीहरूले वैदेशिक रोजगारीमा पठाउनुअघि अभिमुखीकरण तालिम प्रदान गर्नुपर्ने व्यवस्था छ । यद्यपि अध्ययनमा समेटिएका मध्ये ८५ प्रतिशतले मात्र अभिमुखीकरण तालिम प्राप्त गरेको बताएका छन् । ०७८ देखि वैदेशिक रोजगारीमा गएकाहरूले आफू भएकै राष्ट्रबाट बचतपत्र किन्न सक्ने व्यवस्था राष्ट्र बैंकले गरेको छ । यसमा लगानी गरेको रकममा कर लाग्दैन । ६६ महिनामा ब्याज भुक्तानी पाइन्छ । आवश्यक परेका बेला बिक्री गर्न र बैंक तथा वित्तीय संस्थामा धितो राखेर कर्जा लिन पनि सकिन्छ । यी सुविधा भए पनि वैदेशिक रोजगारीमा गएका नेपालीलाई बचतपत्रबारे पर्याप्त जानकारी नहुँदा अपेक्षित बिक्री हुन नसकेको रेमिट्यान्स कम्पनी सञ्चालकहरू बताउँछन् । खासगरी विकसित राष्ट्रमा मध्यम र उच्चस्तरको काम गर्न जाने नेपालीलाई लक्ष्य गरेर प्रचारप्रसार गरे बचतपत्र बिक्रीमा समस्या नहुने उनीहरूको सुझाव छ । आउँदा दिनमा धेरैभन्दा धेरै वैदेशिक रोजगार बचतपत्र बिक्री हुने वातावरण बनाउन सरकारले गैरआवासीय नेपाली र वैदेशिक रोजगारीमा रहेका नेपालीलाई बचतपत्र खरिदमा थप विनिमय दरमार्फत सहुलियत दिने व्यवस्था मिलाउनुपर्ने सुझाव प्रतिवेदनमा छ ।"
अर्थ संक्षेप,"हुलास स्टिलले १३ मिटरको पोल उत्पादन गर्नेकाठमाडौं (कास) हुलास स्टिल इन्डस्ट्रिजले विद्युत् ट्रान्समिसन लाइनका लागि आवश्यक पर्ने टावर र सिग्नल हट डिप ग्याल्भनाइजिङ प्रविधिबाट १३ मिटरको पोल उत्पादन गर्ने भएको छ । हुलासले पर्साको बेल्वामा १ अर्ब रुपैयाँभन्दा बढीको लगानीमा हुलास स्टिल युनिट२ उद्योग स्थापना गरी नयाँ प्रविधिको माध्यमबाट पोल उत्पादन गर्ने भएको हो । नयाँ उद्योगमा हुलासले १३ मिटर हट डिप ग्याल्भनाइजिङ बाथ जडान गरेको छ । उद्योगले नेपालमा विद्युत्को माग बढिरहेको अवस्थालाई ध्यानमा राख्दै ट्रान्समिसन टावर र ड्रिस्टिब्युसन लाइन आवश्यक पर्ने सक्ने भएकाले उत्पादन सुरु गर्न लागेको जनाएको छ । लिट्मस केबल्सको ॅपावर पार्टनर्स मिट सम्पन्नकाठमाडौं (कास) नेपाली वायर तथा केबल उद्योग लिट्मस इन्डिस्ट्रिजले दोस्रो पावर पार्टनर्स मिट २०८१ सम्पन्न गरेको छ । उद्योगले जानकारीमूलक प्रस्तुति र नेटवर्किङसम्बन्धी सेसन आयोजना गरेको थियो । कार्यक्रममा देशभरबाट लिट्मसका डिलर तथा वितरक, एमईपी, ईपीसी र कर्पोरेट पार्टनर गरी २ सय जनाको उपस्थिति थियो । कम्पनीका प्रबन्धनिर्देशक रोहित गुप्ताले उद्योगको पाँच दशकको यात्रा र उपलब्धिबारे चर्चा गरे । कम्पनीले इनामेल, मल्टी स्ट्र्यान्ड, इकोवायर जेडएच र इमर्जिङ डिलर गरी चार विधाका उत्कृष्ट डिलरहरूलाई पुरस्कृतसमेत गरेको छ ।ग्लोबल आईएमईका ग्राहकलाई र्याडिसनमा छुटकाठमाडौं (कास) ग्लोबल आईएमई बैंकका ग्राहकले र्याडिसन होटलमा १५ प्रतिशत छुट पाउने झएका छन् । बैंकका डेबिट तथा त्रेडिट कार्डवाहकले काठमाडौंस्थित उक्त होटलमा छुट पाउने बैंकले जनाएको छ । यसका लागि बैंकका चिफ मार्केटिङ अफिसर दिलीप पोखरेल र र्याडिसन होटल, काठमाडौंका निर्देशक केदार पाण्डेले सम्झौतापत्रमा हस्ताक्षर गरेका बछन् । सम्झौतापछि अब बैंकका ग्राहकहरूले होटलमा उपलब्ध सेवामा खाना, पेस्ट्री सप तथा ट्रानक्युलिटी स्पाका र एयरपोर्ट रेस्टुरेन्टमा छुट पाउन सकिने बैंकले जानकारी दिएको छ ।हिमालयनले सिभिल बैंकलाई प्राप्ति गरेपछिको शाखा सञ्चालन काठमाडौं (कास) हिमालयन बैंकले सिभिल बैंकलाई प्राप्ति गरेपछिको शाखाबाट बैंकिङ सेवा विस्तार गरेको छ । हिमालयनले सिभिल बैंकलाई प्राप्ति गरेपछि बनेपा शाखालाई स्थानान्तरण गरी पनौती नगरपालिकाबाट आइतबारदेखि सञ्चालनमा ल्याएको जानकारी दिएको छ । पनौती शाखाको उद्घाटन बैंकका प्रमुख कार्यकारी अधिकृत अशोकशमशेर राणाले गरे । बैंकले हाल देशभर आफ्ना १७४ शाखा कार्यालय, २० विस्तारित काउन्टर, २६४ एटीएम र ६,५०० पीओएस टर्मिनल र १७ हजार रेमिट्यान्स केन्द्र रहेको जनाएको छ । लक्ष्मी सनराइजको ॅबचतको सम्मान र सही लगानीकाठमाडौं (कास) लक्ष्मी सनराइज बैंकले बचतको सम्मान र सही लगानी सार्वजनिक गरेको छ । बैंकले आफ्नो ब्रान्डिङ विस्तार गर्न बचतको सम्मान र सही लगानी को भिडियो सन्देश पनि तयार गरेको छ । सानादेखि ठूला बचतले देशको भविष्यमा योगदान पुर्याउन सक्ने विषयलाई उक्त भिडियोमार्फत सन्देश दिन खोजिएको बैंकले जानकारी दिएको छ । बचत गर्नुको आवश्यकता, बचतको पैसा कहाँ प्रयोग गर्ने, देश विकास तथा उद्यमीको प्रवर्द्धनमा खेल्ने भूमिकाबारे जानकारी दिन उक्त भिडियो सन्देश तयार गरेको बैंकको विज्ञप्तिमा उल्लेख छ ।प्रभु बैंकका थप दुई शाखा सञ्चालनकाठमाडौं (कास) प्रभु बैंकले दुई स्थानमा नयाँ शाखा सञ्चालन गरेको छ । बैंकले आइतबार तेह्रथुमको म्याङलुङ१ र धनकुटा७ मा शाखा खोलेको हो । सर्वसाधारणमा सहज बैंकिङ सेवा पुर्याउने उद्देश्यले बैंकले नयाँ शाखा सञ्चालनमा ल्याएको जनाएको छ । यी दुई शाखामार्फत स्थानीय, व्यावसायिक फर्म, कम्पनी तथा संघसंस्थाले गुणस्तरीय सेवा प्रयोग गरी लाभान्वित हुने विश्वास बैंकले लिएको छ ।सिद्धार्थ बैंकका ग्राहकलाई दूषित् प्रिन्सेसमा छुटकाठमाडौं (कास) सिद्धार्थ बैंक र दूषित् प्रिन्सेसबीच छुट प्रदान गर्ने सम्झौता भएको छ । उक्त सम्झौताअनुसार बैंकका ग्राहकले लाजिम्पाटस्थित दूषित् प्रिन्सेसको सेवामा १५ प्रतिशतसम्म छुट प्राप्त गर्न सक्नेछन् । बैंकको कार्ड, मोबाइल तथा इन्टरनेट बैंकिङ सेवाबाट भुक्तानी गर्दा फुड, बेभरेज र लजिङमा छुट पाउन सकिने बैंकले जनाएको छ । साथै बैंकले डिजिटल भुक्तानीको प्रयोग बढाउन हालै सिद्धार्थ रिवार्डस रोयल्टी सेवा सञ्चालनमा ल्याएको जनाएको छ ।हिरो एक्सचेन्ज सुरु काठमाडौं (कास) नेपालका लागि हिरो मोटोकर्पका आधिकारिक बिक्रेता सीजी मोटर्सले हिरो एक्सचेन्ज कार्यक्रम सुरु गरेको छ । कम्पनीले गत आइबारदेखि सुरु गरेको एक्सचेन्ज कार्यक्रम साउन १८ सम्म रहने जनाएको छ । एक्सचेन्ज कार्यक्रम बनेपा, दुलेगौंडा, गौशला, धनुषाधाम, महेन्द्रनगर पूर्व, सुरुंगा, भैरहवा, नेपालगन्ज र महेन्द्रनगरमा आयोजना हुनेछ । ग्राहकले कुनै पनि ब्रान्डका मोटरसाइकल एक्सचेन्ज गर्दा बजार मूल्यांकनभन्दा ८ हजार रुपैयाँ बढी हुने कम्पनीले जानकारी दिएको छ । यस अफरमा ७ हजार रुपैयाँसम्मको नगद छुट पाइनेछ । कम्पनीको अनुसार एक्सचेन्ज अफरमा ग्राहकले हिरो एक्सपल्स, सुपर स्प्लेन्डर, स्प्लेन्डर प्लस र जुमका दुईपांग्रे सवारी लिन सक्नेछन् ।नेपालथाइल्यान्डबीचको व्यापार सम्बन्ध सुदृढ बनाउनुपर्छ ः ढकालकाठमाडौं (कास) नेपाल उद्योग वाणिज्य महासंघका अध्यक्ष चन्द्रप्रसाद ढकालले नेपाल र थाइल्यान्डबीचको व्यापार सम्बन्ध सुदृढ बनाउनुपर्ने बताएका छन् । भारतको नयाँदिल्लीस्थित थाई ट्रेड सेन्टरका निर्देशक र वाणिज्य परामर्शदाता सुछिरा पञ्चनासँग सोमबार महासंघ सचिवालयमा भएको भेटमा ढकालले दुई देशबीचको मित्रता र सहकार्यको लामो इतिहास रहेको बताएका थिए । नेपाल र थाइल्यान्डबीचको व्यापारको मात्रामा निरन्तर वृद्धि भएको र सन् २०२३ मा द्विपक्षीय व्यापार करिब १५ करोड अमेरिकी डलर पुगेको उल्लेख गर्दै उनले यसले दुवै राष्ट्रका लागि सम्भावना र अवसरहरूको संकेत गरेको धारणा राखे । पञ्चनाले थाई ट्रेड सेन्टरले आगामी वर्ष नेपालमा व्यापार मेला तथा गोष्ठी गर्ने योजना रहेको बताउँदै महासंघसँग सहयोगको अपेक्षा रहेको धारणा राखिन् ।"
टीआरसी विधेयकमा एकीकृत मस्यौदा तयार पार्ने तीन दलको सहमति,"(काठमाडौं)लामो समयदेखि संसद्मा विचाराधीन सत्य निरूपण तथा मेलमिलाप आयोग (टीआरसी) गठनसम्बन्धी विधेयकमा दलहरूबीच मिल्न बाँकी चार बुँदामा सहमति भएपछि त्यसलाई समेटेर एकीकृत मस्यौदा बनाउन कार्यदलले निर्णय गरेको छ । हामीहरूबीच भएको सैद्धान्तिक सहमति र यसबीचमा परेका संशोधन तथा त्यसमाथि उपसमितिले गरेको निर्णयसमेतलाई एकै ठाउँमा राखेर एकीकृत मस्यौदा तयार पार्ने र त्यसलाई बिहीबारको बैठकमा निर्णयार्थ पेस गर्ने भन्ने सहमति भएको छ, सोमबार बसेको कार्यदलको बैठकपछि कार्यदलका सदस्य महेश बर्तौलाले भने, मूल ऐनमा अहिलेसम्म भएका संशोधन र सहमतिलाई त्यसमा समेटिनेछ र अब पारित हुनेवाला विधेयक कस्तो देखिन्छ त भनेर हेर्न एकीकृत मस्यौदाले सजिलो पार्नेछ ।मानवअधिकारको गम्भीर उल्लंघन केलाई भन्ने, यस्तो उल्लंघनमा संलग्नलाई कति सजाय गर्ने, त्यस बाहेकका मानवअधिकार उल्लंघनका घटनामा पीडकलाई आममाफी दिएर मेलमिलाप गर्न पीडित तयार नभए के गर्ने र हालसम्म अयोग्य लडाकु भनेर बेवास्ता गरिँदै आएका बाल सेनाहरूको चासोलाई विधेयकमा कसरी सम्बोधन गर्ने भन्नेमा दलहरूबीच कुरा मिल्न सकिरहेको थिएन । जसका कारण २५ महिनादेखि विधेयक संसद्को मानवअधिकार समितिमा अल्झेर बसेको छ । विधेयक समितिमा आएयता संसद्का चार अधिवेशन गुज्रिसके पनि त्यसबारे निष्कर्ष निक्लन नसक्दा पीडित, मानवअधिकारवादी समुदाय र अन्तर्राष्ट्रिय निकायले आलोचना गर्दै आइरहेका थिए । आफूहरूबीचको सैद्धान्तिक भिन्नतालाई छलफलका माध्यमबाट टुंग्याएर अघि बढ्न भन्दै गत असार तेस्रो साता कांग्रेस, एमाले र माओवादीबीच कार्यदल गठन गर्ने सहमति भएको थियो । कार्यदलले तारन्तार बैठक गरी सुरुमा गम्भीर मानवअधिकार उल्लंघनको परिभाषामा सहमति कायम गरेको थियो । जसअनुसार क्रूरतापूर्वक भएका हत्या र नियतपूर्वक गरिएका हत्याजन्य सबै घटनालाई गम्भीर मानवअधिकार उल्लंघन मानिने भएको छ । यसमा संलग्न दोषीलाई कुनै हालतमा पनि माफी नदिने गरी कानुन संशोधन गर्नु भन्ने १० वर्षअघिको सर्वोच्च अदालतको आदेशअनुसार कार्यदलले घटी सजायको व्यवस्था गरेको छ । कार्यदलमा भएको सहमतिअनुसार अब गम्भीर मानवअधिकार उल्लंघनका दोषीलाई २५ प्रतिशत मात्र सजाय हुनेछ । फौजदारी अपराध संहिताअनुसार हत्याको कसुरमा जन्मकैदको सजाय हुन्छ । जुन २५ वर्ष हो । द्वन्द्वकालमा क्रूरतापूर्वक वा नियतपूर्वक कसैको हत्या गर्ने कसुरमा प्रमाणित रूपले दोषी करार हुनेलाई अब २५ प्रतिशत अर्थात् ६ वर्ष ३ महिना जेल सजाय हुनेछ । अन्य सबै किसिमका मानवअधिकार उल्लंघनका दोषीलाई माफी दिएर पीडक र पीडितबीच मेलमिलाप गराउने प्रावधान विधेयकको छ । तर, यसका लागि पीडितको स्वतन्त्र सहमति अनिवार्य रूपले व्यवस्था गर्नुपर्ने सर्वोच्च अदालतको परमादेश छ । यस्तोमा, पीडितले सहमति दिन नमाने के गर्ने भन्नेमा दलहरूबीच मतभेद हुँदै आएको थियो । यस्तो अवस्थामा पीडितलाई अदालत जान पाउने अधिकार सुरक्षित रूपले राख्ने व्यवस्थामा सहमति भएको छ । दलहरूबीच मत भिन्नता रहेको चौथो मुद्दा बाल सेनाको बारेमा थियो । सरकारले अयोग्य लडाकु भन्दै आएको उनीहरूलाई बाल सैनिक भनेरै विधेयकमा उल्लेख गर्नुपर्ने र तिनलाई क्षतिपूर्ति दिनुपर्ने माग पीडित तथा मानवअधिकारवादी वृत्तबाट उठ्दै आएको थियो । कार्यदलले विधेयकमा उनीहरूलाई बहिर्गमित लडाकु लेखेर तिनका लागि राज्यले दिनुपर्ने सुविधाका प्रावधान राख्न सहमति गरेको थियो ।"
मनिता एक मिनेटमै पराजित,"(काठमाडौं)नेपाली जुडो खेलाडी मनिता श्रेष्ठ प्रधानले पेरिस ओलम्पिकमा सोमबार भएको खेलमा पराजय बेहोरेकी छन् । पेरिसस्थित ग्रान्ड प्यालेसमा भएको जुडो प्रतिस्पर्धाअन्तर्गत महिला ५७ केजीमुनि तौल समूहमा मनिताले सर्बियाली खेलाडी मरिका पेरिसिकसँग १०० ले पराजित भइन् । १ः०२ मिनेट टिकेकी मनिताले इप्पोन (सुमीगेसी)का आधारमा खेल गुमाइन् । कम्तीमा एउटा बाउट जित्ने लक्ष्य राखेकी मनितालाई राउन्ड अफ ३२ को उक्त खेलमा युरोपियन च्याम्पियनसिपकी जुनियर स्वर्ण विजेता मरिकाले कुनै मौका दिइनन् ।दुई साग र दुई एसियाडको अनुभव बोकेकी खेलाडी मनिताले उद्घाटनमा टेबलटेनिसका स्यान्टु श्रेष्ठसँगै नेपालको झन्डा बोकेकी थिइन् । कन्टिनेन्टल कोटाबाट ओलम्पिकमा स्थान बनाएकी मनिता ओलम्पिक खेल्ने नेपालकी छैटौं जुडो खेलाडी हुन् ।यसअघि गंगाबहादुर डंगोल र ऋषिराम प्रधानले सन् १९८८ को सोल ओलम्पिक, देवु थापाले २००८ को बेइजिङ ओलम्पिक, फुपूल्हामु खत्रीले २०१६ को रियो दी जेनेरियो ओलम्पिक र सोनिया भट्टले २०२० को टोकियो ओलम्पिक खेलेका थिए । यस ओलम्पिकमा देवु भने प्रशिक्षकको भूमिकामा छन् । ओलम्पिक जुडोमा नेपालले पाएको उपलब्धि भनेको फुपूले पूरा ४ मिनेट म्याटमा खेल्न सक्नु नै हो ।मनितासँगै पेरिस ओलम्पिकबाट स्यान्टु, पौडीकी डुवाना लामा र सुटिङकी सुस्मिता नेपालले यात्रा टुंग्याइसकेका छन् । पेरिस ओलम्पिकमा सोमबार राति ब्याडमिन्टनका प्रिन्स दाहालले समूहको दोस्रो खेलमा आयरल्यान्डका नहात गुयनसँग खेल्ने तालिका छ । पहिलो खेलमा प्रिन्स डेनमार्कका भिक्टोर एक्सेल्सनसँग सोझो सेटमा पराजित भएका थिए । मंगलबार नेपाली पौडीवाज एलेक्सजेन्डर शाहले १०० मिटर फ्रिस्टाइलमा प्रतिस्पर्धा गर्नेछन् । उनको यो दोस्रो ओलम्पिक सहभागिता हो ।"
अस्ताए झापाली फुटबलर गम्भीर,"(झापा)चालिसको दशकतिरबाटै फुटबलमार्फत झापालाई पहिचान दिलाएका कीर्तिमानी फुटबलर गम्भीर राईको आइतबार हृदयाघातबाट निधन भएको छ । झापाको सदरमुकाम भद्रपुर१० चन्द्रगढी निवासी ५६ वर्षीय उनको उपचारक्रममा निधन भएको पारिवारिक स्रोतले जनाएको छ । मधुमेहका बिरामी उनी केही दिनदेखि अस्वस्थ थिए । आइतबार उनलाई हृदयाघात भएको थियो । गम्भीर झापाली फुटबलका पर्याप्तझैं हुन् । जिल्लामा फुटबलको जग हाल्ने केही सीमित खेलाडीमध्ये उनको नाम अग्रपंक्तिमा आउँछ । झापाबाटै उदाएका स्टार फुटबलर हरि खड्काका अग्रज हुन् उनी ।बाल्यकालदेखि नै फुटबलप्रति आकर्षित गम्भीरले कालान्तरमा अन्तर्राष्ट्रिय खेलाडीको रूपमा पहिचान स्थापित गरेका हुन् । चन्द्रगढीस्थित वीरेन्द्र माविबाट २०४४ सालमा एसएलसी उत्तीर्ण गरे । उच्च शिक्षा अध्ययनलाई बीचैमा छाडेर उनले फुटबल रोजे । उनको रोजाइलाई अभिभावकले असहयोग गरेनन्, बरू उकेरा लगाए । जसले उनलाई थप हौसला थप्यो । गम्भीर १४ वर्षकै उमेरदेखि फुटबल खेल लागे । यू१६, यू१९ र राष्ट्रिय युवा फुटबल टिमको सदस्यमात्रै भएनन् । २०४५ सालबाट मेची अञ्चलअन्तर्गत नर ट्रफी कपको १९ औं खेलमा हेटौंडामा, २०४६ मा पोखरा, २०४८ मा वीरगन्जमा सहभागिता जनाएका गम्भीर २०४९ मा १६ वर्षमुनिको प्रतियोगितामा भाग लिन बंगलादेश गए । त्यो बेला भारत र पाकिस्तानविरुद्ध पेनाल्टी सुटआउटमा उनले गरेको आकर्षक गोलको अहिले पनि प्रशंसा हुने गरेको छ । ५० को दशकको सुरुआतमा मुनाल क्लबबाट झापालगायतका प्रतियोगितामा गम्भीरसहित हरि खड्का, सन्देश श्रेष्ठ, विपिन थपलिया, राजेन्द्र तुलाधर, गणेश राजभण्डारी छाएका थिए । त्यही प्रदर्शनबाट उठेर गम्भिर, हरि, सन्देश र विपिनले २०५२ को सहिद स्मारक लिगमा डेब्यु गर्दै एनआरटी (न्युरोड टिम) लाई लिग च्याम्पियन बनाएका थिए । सोही आधारमा एनआरटीले एएफसी क्लब च्याम्पियनसिप खेल्दा गम्भीर टोलीसँगै माल्दिभ्स गएका थिए । अन्तिम डिफेन्स र एट्याकिङ डिफेन्सको रूपमा खेल्ने गम्भीरले एनआरटीसहित जनकपुर चुरोट कारखाना र मनाङ मर्स्याङ्दीबाट पनि खेले । २०५३ सालमा यू१९ उमेर समूहबाट थाइल्यान्डमा भएको प्रतियोगितामा सहभागिता मात्रै जनाएनन्, रक्षकको भूमिकामा खेलेर गोल पनि गरेका थिए । २०५६ सालबाट फुटबलवाट संन्यास लिएपछि उनी जिल्लाको फुटबल विकासमा झनै सक्रिय बने । खासगरी मुनाल क्लबलाई राष्ट्रिय स्तरको क्लबको पहिचान दिलाउन राईको योगदान अग्रणी छ । केही समय उनले मुनालको प्रशिक्षकको भूमिका पनि निर्वाह गरे । पछिल्लो समय भद्रपुरझापा गोल्डकपको युवा टिमको प्रशिक्षक थिए । उनले २०७५ फागुनमा भारतको उडिसामा सम्पन्न हिरो कपमा नेपाली महिला फुटबल टिमको व्यवस्थापकको जिम्मेवारी सम्हालेका थिए । उनी झापा जिल्ला फुटबल संघसँग पनि आबद्ध थिए । केही समयअघि सदस्य र उपाध्यक्षको जिम्मेवारी उनले निर्वाह गरेका थिए ।नेपाली फुटबलको विकास र सुदृढीकरणमा योगदान गरेको भन्दै झापा गोल्डकपले २०७५ र भद्रपुर झापा गोल्डकपले २०७९ मा लाइफटाइम एचिभमेन्ट अवार्ड बाट सम्मानित गरेको थियो । गम्भीर झापाली फुटबलका चम्किला नक्षत्र थिए, अखिल नेपाल फुटवल संघ (एन्फा) का अध्यक्ष पंकजविक्रम नेम्वाङले भने, उनको निधनले नेपाली फुटबलजगत्मा अपूरणीय क्षति पुगेको छ । २०५६ सालबाट मुनाल क्लब चन्द्रगढीको प्रशिक्षकमा आबद्ध उनले झापाका चर्चित खेलाडी विकास सुब्बा, कर्ण लिम्बूदेखि रेजिन सुब्बालाई समेत प्रशिक्षण दिएका थिए । दैनिक ३ सय रुपैयाँ पारिश्रमिक लिएका गम्भिरले जित्दा १५ हजार रुपैयाँसम्म प्राप्त गरेको अनुभव साटेका थिए । झापाली फुटबलका यी हस्ती श्रीमती सम्झना, दुई छोरी जजिना र जियासँगै हजारौं समर्थकलाई रुवाएर कहिल्यै नफर्किने बाटोमा गएका छन् । विदेशमा रहेका छोरीहरू आएपछि उनको अन्त्येष्टि मंगलबार हुने बताइएको छ ।"
पेरिसमा इन्जिनियरको पदक,"नानटेरे (एपी) निक फिन्कले यस्तो एक प्रदर्शनका लागि प्रतीक्षा गरिरहेको धेरै भइसकेको थियो । जतिबेला यो साँच्चै प्राप्त भयो, खुसीको सीमा नै रहेन । उनी हुन्, ३१ वर्षीय पौडीवाज तर पेसाले पूर्णकालीन इन्जिनियर । आइतबार राति उनले आफ्नो पहिलो ओलम्पिक पदक जिते । पुरुष १०० मिटर ब्रेस्टस्टोकमा रजत पदक जिते । स्वर्ण जितेका बेलायतका एडम पेटीको ठीक पछाडि । इटालीका निकोलो मार्टिनेघनीभन्दा उनी थोरै समयले मात्र अगाडि रहे, दोस्रोमा । कसैका लागि पोडियममा आउने जाने सजिलै मिलेको अवसर हुनसक्छ । तर, फिन्कका लागि कहिले पनि सजिलो काम रहेन । अमेरिकी ओलम्पिक टिममा पर्न उनले गरेका दुई सुरुआती प्रयास नै असफल रह्यो । कोरोना महामारीले थला परेको टोकियो ओलम्पिकमा उनी बल्लतल्ल टिममा परे । त्यहीं २०० सय मिटर ब्रेस्टस्टोकमा पाँचौंमात्र भए । तर, यसपल्ट भने उनले पदक जितेरै छाडे । त्यो पनि यो उमेरमा । उनी भन्छन्, एक अर्थमा उमेर भनेको अंकमात्र नै हो । तर अर्को अर्थमा मेरा लागि यो उमेरमा प्राप्त सफलताको विशेष अर्थ पनि छ । मेरोसामु पौडीको सोख छाड्ने अनेकन् कारण थिए । तर मलाई यो प्रिय थियो । त्यसैले खेलिरहें । उमेरको यो मोडमा आएर ओलम्पिकमा पदक जित्नु भनेको ठूलो उपलब्धि हो नै । अब त उनले आफ्नो व्यक्तिगत जीवनका लागि नयाँ योजनासमेत बुनिसकेका छन् । उनी क्वान्टा युटिलिटी इन्जिनियरिङ सर्भिसमा काम गर्छन् । काम भने डालासमा रहेको घरबाट गर्छन् । त्यसका लागि उनको काम गर्ने खुबी राम्रो हुनुपर्छ । फिन्क त्यसपछि पौडीको अभ्यास गर्छन् आफ्नो इन्जिनियरिङ कलेजमा । उनका पत्नी पनि ओलम्पिक पौडीवाज नै हुन्, मेलानिया मार्गिलास । उनीहरूको पहिलो सन्तानको जन्म सेप्टेम्बरमा हुँदै छ ।गत महिना इन्डियानापोलिसमा भएको टिम छनोटमा फिन्कका लागि दर्शकदीर्घाबाट प्रोत्साहन गर्न मार्गिलास थिइन् । तर, यसपल्ट पेरिस ओलम्पिकमा भने उनी आउन सकिनन्, आफ्नो शारीरिक स्थितिका कारण । चिकित्सकले उनलाई लामो दूरीको यात्रा गर्न सल्लाह नै दिएनन् । त्यसैले फिन्क घरमा के भइरहेको छ होला भनेर केही आत्तिने पनि गर्छन् । उनी भन्छन्, मेरो सफलतामा सायद मार्गिलास पनि उत्तिकै उफ्रिरहेकी होलिन्, जति मैले अहिले गरिरहेको छु ।उनी पेटीसँगै पोडियममा उभिन पाएकोमा खुसी छन् । किनभने यी खेलाडी विश्व पौडीका एक महान् खेलाडी हुन् । उमेरका आधारमा उनको यो अन्तिम ओलम्पिक हुने निश्चित छ । तर चार वर्षपछि के हुने हो, कसलाई के थाहा र ? यस्तो किनभन्दा फिन्कको प्रदर्शन जति उमेर ढल्क्यो उति राम्रो हुन थालेको छ । यस्तोमा सायद उनको भाग्यमा एक अर्को खुसीको कथा लेखिएको छ कि ?"
