शीर्षक,विवरण
"२१ वर्षपछि मुद्दा किनारा, पूर्वमन्त्री जोशी भ्रष्टाचारी ठहर","२०४८ मा पहिलो पटक कांग्रेसबाट शिक्षामन्त्री बनेका जोशी पटकपटक मन्त्री भएका थिए । तत्कालीन गृहमन्त्री जोशीले अघि बढाएर संसद्ले पारित गरेको भ्रष्टाचार निवारण ऐन, २०५९ अन्तर्गत अख्तियारले उनैविरुद्ध अनुसन्धान गरी विशेषमा मुद्दा चलाएको थियो । त्यसअघि २०५८ सालमा सर्वोच्चका पूर्वन्यायाधीश भैरवप्रसाद लम्सालको नेतृत्वमा गठित सम्पत्ति जाँचबुझ आयोगले जोशीको सम्पत्ति छानबिन गर्नर्ॅपर्ने भनी प्रतिवेदन तयार गरेको थियो । आयोगकै सिफारिसका आधारमा कांग्रेस नेताहरू खुमबहादुर खड्का, चिरञ्जीवी वाग्ले र जयप्रकाश गुप्ता तथा राप्रपाका नेता रवीन्द्रनाथ शर्माविरुद्ध पनि भ्रष्टाचारको अभियोगमा मुद्दा चलाइएको थियो । गुप्तालाई सर्वोच्च अदालतले २०६९ फागुन ९ मा भ्रष्टाचारी ठहर गर्दै डेढ वर्ष कैद सुनाएको थियो । त्यसयता वाग्ले, खड्का र शर्मालाई पनि सर्वोच्चले भ्रष्टाचारी ठहर गरिसकेको छ । कैद सजायमुक्तपछि खड्काको मृत्यु भइसकेको छ । शर्मालाई भने मृत्युपछि सर्वोच्च अदालतले भ्रष्टाचार ठहर गरेको थियो । तत्कालीन राजा ज्ञानेन्द्रको सक्रिय शासन कालमा मुद्दा चलाइएका पाँच पूर्वमन्त्रीमध्ये जोशीको मुद्दा अन्तिममा छिनोफानो भएको हो । उनीहरूविरुद्ध मुद्दा चलाउँदा अख्तियारमा प्रमुख आयुक्त सूर्यनाथ उपाध्याय थिए । जोशीविरुद्धको मुद्दामा अन्य ५ जना पनि प्रतिवादी थिए । उनका छोरा दिनेशराज, चितवन घर भई हाल बत्तीसपुतली बस्ने नीरकुमारी पन्त, वासुदेव पन्त, तानसेन घर भई रूपन्देही सिद्धार्थनगर बस्ने ताराराज पाण्डे र लमजुङ घर भई हाल बानेश्वर बस्ने रामकृष्ण तिवारी उनीबाहेकका प्रतिवादी हुन् । जोशीले कमाएको अवैध सम्पत्ति लुकाउनमा उनीहरू मतियार भएको अख्तियारको अभियोग थियो । सर्वोच्चले पाण्डे र बासुदेवलाई भने सफाइ दिएको छ । गोविन्दराज जोशीका छोरा दीपकराजले अरूले नभएर कांग्रेसकै एउटा तप्काले षड्यन्त्र गरेर बुबालाई फसाएको प्रतिक्रिया दिए । उहाँ व्यक्तिगत रूपमा दोषी हुनुहुन्न । नीतिगत रूपमा भए पार्टीले नै गरेको हुन्छ, अरू पनि उम्किनु हुँदैन, उनले भने, अदालतले गरेको फैसलामा अरू के भनूँ र !"
सेयरमा एकै दिन ११३ अंकको वृद्धि,"यस अवधिमा वित्तीय अवस्था राम्रो नभएका कम्पनीहरूको पनि सेयर मूल्य आधारबिनै बढेको छ, उनले भने, यसकारण हल्लाको पछि नलागी कम्पनीको आधारभूत र प्राविधिक पक्ष राम्रोसँग विश्लेषण गरेर मात्र लगानी गर्नॅपर्ने बेला छ । किनकि सेयर बजार यति धेरै बढिहाल्नुपर्ने कुनै कारण छैन । सेयर मूल्य बढ्ने कम्पनीको अवस्था हेर्दा नेटवर्थ ऋणात्मक भएका कम्पनीको सेयर मूल्य निकै माथि पुगेकाले जोखिम बढेको प्रस्ट हुन्छ । अहिले पनि सेयर बजारमा सीमित व्यक्ति वा संस्थाको चलखेल कायमै रहेको बताउँदै गिरीले भने, यस्ता समूहले निश्चित कम्पनीको मूल्य बढाउन लाग्छन्, यसका मारमा साना लगानीकर्ता पर्ने जोखिम उच्च रहन्छ । आइतबार एकै दिन नेप्से ११३४२ अंकले बढेको छ । यो ०८० फागुन २१ यताकै उच्च वृद्धि हो । त्यो दिन नेप्से ११७ अंकले बढेको छ । आइतबार पहिलो एक घण्टा सेयर बजारमा निकै उतारचढाव देखियो । ११ बजे बजार खुलेको एक मिनेटमै नेप्से ४ प्रतिशत (१ सय २ अंकभन्दा बढी) ले बढ्दा सर्किट ब्रेकरमार्फत २० मिनेटका लागि सेयर किनबेच बन्द गरियो । त्यसपछि बजार खुले पनि एकै मिनेटमा ५ प्रतिशतले बढेपछि दोस्रो सर्किट ब्रेकरमार्फत ४० मिनेटका लागि सेयर किनबेच रोकियो । करिब १२ बजेपछि बजार खुल्दा भने निकै संयमित देखियो । बजार सुधारकै बाटोमा रहे पनि अस्वाभाविक वृद्धि देखिएन । यही कारण त्यसपछिका तीन घण्टा (१२ देखि ३ बजेसम्म) सहज रूपमै सेयर किनबेच भयो ।खुकुलो मौद्रिक नीतिले बजारमा सकारात्मक मनोविज्ञान छोडेकाले नेप्से बढेको र यो प्रवृत्तिले निरन्तरता पाउने संकेत देखिएको स्टक ब्रोकर्स एसोसिएसनका पूर्वअध्यक्ष नरेन्द्रराज सिजापतिले बताए । अब बजार बढ्न सक्दैन अझै घट्छ भन्ने मनोविज्ञान सकिएजस्तो देखिन्छ । यसकारण बजार बिस्तारै बढ्दै जान्छ, उनले भने, नेपालको सेयर बजार जहिले पनि राष्ट्र बैंकको नीतिले चल्ने हो । विगतमा राष्ट्र बैंकले डर, त्रास मात्र देखाएको थियो । अहिले एकाएक नीतिमार्फत माया, उत्साह र प्रेम देखाएको देखिन्छ ।मौद्रिक नीतिले विभिन्न क्षेत्रमा कर्जा विस्तारको ढोका खोलेको छ । बैंकबाट विस्तार भएको कर्जा प्रत्यक्षअप्रत्यक्ष रूपमा पहिले सेयर बजारमै आउने हो । यसकारण पनि अब बजारले वृद्धिको बाटो समात्ने दाबी सिजापतिको छ । आइतबार कारोबारमा आएका मध्ये १४८ कम्पनीको सेयर मूल्य बढ्यो, ८७ कम्पनीको सेयर मूल्य घट्यो भने ८ कम्पनीको मूल्य स्थिर रह्यो । सबैभन्दा बढी जीवन बिमा उपसमूह ५१९२७ अंकले बढ्यो । निर्जीवन बिमा ३४५४६ अंक, विकास बैंक २४५९२, बैंक १४१७६ र उत्पादन तथा प्रशोधन १३४७१ अंकले बढ्यो । लघुवित्त उपसमूह १००६ अंकले घट्यो ।उक्त दिन १ लाख ६३ हजार ८ सय १० वटा कारोबारबाट ४ करोड ३ लाख १४ हजार ५ सय १७ कित्ता सेयर किनबेच भए । ती किनबेचमा १५ अर्ब ८१ करोड ५ लाख ९६ हजार रुपैयाँ बराबरको सेयर कारोबार भएको छ । आइतबारको कारोबार रकम गत बुधबारयताकै धेरै हो । गत बुधबार १६ अर्ब २० करोड रुपैयाँको सेयर कारोबार भएको थियो ।"
पहिरोमा एकै परिवारका ३ सहित ५ जना बेपत्ता,"उनको घरमा हाइड्रोपावरका कामदार बस्थे । बस्तीभन्दा केहीमाथि दिदीबहिनी झरना छ, त्यसमाथि रहेको नान्सेन सामुदायिक वनक्षेत्रबाट लेदोसहित बग्यो, सञ्जयले भने, झरनाबाट खस्दा एक पटक आवाज आए पनि पहिरो घरमै आएपछि माथिल्लो तलामा सुतेकाहरू घर थर्किएको आवाजले भागेछन्, भान्सा रहेको भुइँतलामा सुतेकाले पहिरो आएको थाहा पाएनछन् ।पहिरोमा परी धार्चे५ सिङ्लाका ३५ वर्षीय दिलीप गुरुङ र ट्र्याक्टर चालक छमबहादुर गुरुङ घाइते छन् । पहिरोले बगाएका दिलीप बिहानीपख घाइते अवस्थामा भेटिएका हुन् । पहिरो छल्दै भाग्दा दिलीप तलै पुगिसकेका रहेछन्, बिहान बोल्न नसक्ने अवस्थामाभेट्यौं, उनले भने । घाइते भएका दुवैलाई आइतबार कैलाश एयरको हेलिकोप्टरमार्फत उपचारका लागि काठमाडौं लगिएको छ । सख्त घाइते रहेका दिलीपको शरीरका विभिन्न भागमा चोट लागेको र छमबहादुरको अवस्था सामान्य रहेको जिल्ला प्रहरी कार्यालयका डीएसपी रमेशकुमार श्रेष्ठले बताए ।पहिरो गएको खबर पाएपछि सिङ्ला, गुम्दा गाउँबाट स्थानीय घटनास्थल पुगेका थिए । पहिरोले ठूलो आकार लिएकाले बेपत्ताको खोजीमा समस्या भएको सिङ्लाका राज गुरुङले बताए । सेना, सशस्त्र प्रहरी, नेपाल प्रहरी र स्थानीयले लेदो पन्छाएर बेपत्ताको खोजी गरे पनि आइतबार साँझसम्म फेला पर्न सकेका छैनन् । घर भएको क्षेत्रभन्दा तलतिर पहिरो पन्छाएर सुरक्षाकर्मी र स्थानीयको सहयोगमा बेपत्ताको खोजी भइरहेको छ, डीएसपी श्रेष्ठले भने, लेदो ठूलो आकारमा फैलिएकाले खोजीमा समस्या भएको छ । प्रतिनिधिसभा सदस्य राजेन्द्र बजगाइँले भने पहिरोमा परी घाइते भएकाको उद्धारमा सरकारले विलम्ब गरेको बताएका छन् । आइतबार प्रतिनिधिसभा बैठकमा बोल्दै उनले उद्धारमा सेनाको हेलिकोप्टर माग्दा ढिला गरिएको टिप्पणी गरे ।"
नाम्लो बोकेको थाप्लोमा सर्वोच्च प्रशासनको भारी,"मन्त्रालय हाँक्न भने पाइनन् सहसचिव भएपछि २० महिना निर्वाचन आयोगमा काम गरिन् । २०७२ सालमा संविधान जारी भएपछि कानुन मन्त्रालय सरुवा भएर नयाँ कानुन बनाउन निकै खटिन् उनी । जागिरे जीवनको करिब १७ वर्ष कानुन मन्त्रालयमा नै बिताइन् उनले । २०७७ कात्तिकमा सचिवमा बढुवा भएपछि कानुन सचिव बन्ने इच्छा राखिन् । धेरै प्रयास गरे पनि कानुन मन्त्रालयको सचिव भने दिइएन । भन्छिन्, आफूले लामो समय काम गरेको मन्त्रालयको नेतृत्व गर्ने इच्छा भने पूरा भएन । सचिव भएपछि उनले कानुन आयोगमा ३४ महिना काम गरिन् । प्रधानमन्त्री तथा मन्त्रिपरिषद् कार्यालयमा रहेका बेला मुख्यसचिव वैकुण्ठ अर्यालमाथि भ्रटाचारको मुद्दा लाग्यो । अर्याल निलम्बनमा परेपछि गत असार ९ गते उनले निमित्त मुख्यसचिवको जिम्मेवारी पाइन् । मुख्यसचिव रिक्त भएमा प्रधानमन्त्री कार्यालयमा रहेका वरिष्ठ सचिवमध्येबाट निमित्त मुख्यसचिव पाउने व्यवस्था छ । राजनीतिक समीकरण बदलिएसँगै उनलाई केपी ओली नेतृत्वको सरकारले गत असार ३१ मा कामु मुख्यसचिवको जिम्मेवारी दिएको थियो । मन्त्रिपरिषद्को बिहीबारको बैठकबाट भने उनी मुख्यसचिव भएकी हुन् । ५८ वर्षको उमेर हदका कारण उनी आगामी भदौ १४ गतेसम्म मात्र मुख्यसचिवको जिम्मेवारीमा रहनेछिन् । लोक सेवा उत्तीर्ण नहुने कुरै छैन लोक सेवाको परीक्षामा समावेश हुनेको आकर्षण उस्तै रहेको बुझाइ छ लीलादेवीको । कुनै बेला लोक सेवा महिलाले पास गर्न सक्दैनन् भन्ने मान्यता अहिले भने हराएको बताउँछिन् उनी । लोक सेवा उत्तीर्ण हुने विषय बलको कुरा नभएको बताउँछिन् लीलादेवी । आफ्नो बढुवाले महिलाहरू झन् उत्साहित हुने विश्वास राखेकी उनले सरकारी जागिरमा तलब तथा सेवासुविधा कम हुने भएकाले आकर्षणमा ह्रास आउन सक्ने देख्छिन् । महिलाहरूले घरायसी काममा धेरै समय दिनुपर्ने भएकाले लोक सेवाको तयारीका लागि समय नपुग्ने उनको अनुभव छ । महिलाले घरधन्दा र बच्चा स्याहार्नुपर्ने काममा बढी समय दिनुपर्छ । पढ्ने समय पाउन कठिन छ, उनले भनिन् । कानुन र राजनीतिकशास्त्रमा स्नातकोत्तर गरेकी उनले सरकारी स्कुलमा पढेका कारण आफूलाई कमजोर नठान्न सन्देश दिने गरेकी छन् । भन्छिन्, मैले बीएल पढ्दा काठमाडौंको निजी विद्यालयमा पढेका साथीहरू थिए । तर रिजल्टमा म टप फाइपभित्र परें । महिलालाई निजामती सेवामा प्रवेश गर्न सहज वातावरण बनाउनुपर्ने उनको सुझाव छ । लोक सेवा पुरुषका लागि मात्र हो भन्ने मान्यता हटाउनुपर्ने धारणा छ उनको छ । उनी महिलाको लागि लोक सेवा सबैभन्दा पहिलो प्राथमिकता हुनुपर्ने बताउँछिन् । पछिल्लो समय लिगल सेक्टर मा महिलाको उपस्थिति राम्रो र कानुनका कलेजमा महिला नै उत्कृष्ट भएका उदाहरण रहेका उनले बताइन् । भन्छिन्, दृढ भएर लाग्ने हो भने लोक सेवा उत्तीर्ण गर्न नसक्ने मानसिकता आफैं हट्छ । लोक सेवाले चाडबाडको नजिक परीक्षाको मिति तोक्यो भने महिलाले पढ्दै नभ्याउने उनको अनुभव छ । अहिले लोक सेवाको तयारी गर्न पढ्ने विषय सहज रूपमा पाउने भएकाले नयाँ पुस्ताका लागि यो पनि एउटा अवसर पनि भएको उनी बताउँछिन् । आफ्नो समयमा लोक सेवा तयारी किताब पाउन पनि कठिन थियो । पैसा तिरेर किन्नुपर्थ्यो । अहिले त्यो सबै इन्टरनेटको माध्यमबाट पाउन सकिन्छ, लीलादेवीले भनिन् ।"
"सुनुवाइ प्रधानको, परीक्षा सांसदको","(काठमाडौं)यौन शोषण आरोपित कृष्णमान प्रधान निर्वाचन आयोगको आयुक्त बनाउन योग्य नभएको भनेर संसदीय सुनुवाइ समितिमा दुईतिहाइ बढी सदस्यले राय दिए पनि त्यही भावनाअनुसार निर्णय गर्ने समितिको क्षमतामाथि भने आशंका उठेको छ । प्रधानको नाम अनुमोदन गर्नेनगर्ने भन्नेमा निर्णय लिन सोमबार समितिको बैठक बस्दै छ तर समितिमा रहेका सांसदले कस्तो निर्णय लिनेछन् भन्ने उनीहरूमाथिकै परीक्षा पनि हो यो बैठक । संवैधानिक परिषद्ले सिफारिस गर्दा प्रधानका नाममा सहमति जनाउने नेतात्रय हालका प्रधानमन्त्री एमाले अध्यक्ष केपी शर्मा ओली, कांग्रेस सभापति पूर्वप्रधानमन्त्री शेरबहादुर देउवा र तत्कालीन प्रधानमन्त्री माओवादी अध्यक्ष पुष्पकमल दाहालले कस्तो निष्कर्ष आफ्ना सदस्यलाई सुनाउँछन्, सोमबारको बैठकले त्यसैका आधारमा निर्णय लिने अनौपचारिक कुराकानीका क्रममा अधिकांश सदस्यले बताएका छन् ।माओवादी अध्यक्ष पुष्पकमल दाहाल प्रधानमन्त्री छँदा उनकै नेतृत्वमा बसेको परिषद् बैठकले असार २ मा प्रधानको नाम निर्वाचन आयुक्तका लागि सिफारिस गरेको थियो । त्यतिबेला सरकारको मुख्य घटक एमाले थियो । परिषद्मा प्रमुख प्रतिपक्ष दलको नेताको हैसियतमा कांग्रेस सभापति देउवाको समेत उपस्थितिमा प्रधानका नाममा निर्णय भएको थियो । सत्ता समीकरण बदलिए पनि प्रधानलाई आयुक्त बनाउने परिषद्को सिफारिस कार्यान्वयन गर्ने कि नगर्ने भन्नेमा देउवा, ओली र दाहालबीच साझा धारणा बनिसकेको छैन । सरकारका एक मन्त्रीका अनुसार संसदीय सुनुवाइ समितिमा पीडित स्वयंले उपस्थित भएर बयान दिइसकेपछि प्रधानमन्त्री ओली प्रधानको नाम स्वीकृत गराउन इच्छुक देखिएका छैनन् । कांग्रेस सभापति देउवा भने अलमलमा परेका छन् ।समितिले निर्णय लिनुअघि कांग्रेस सभापति देउवासँग संसदीय दलका प्रमुख सचेतक श्याम घिमिरे, प्रधानमन्त्री ओलीसँग एमालेका मुख्य सचेतक महेश बर्तौला र माओवादी अध्यक्ष दाहालसँग उपमहासचिव जनार्दन शर्माले आन्तरिक छलफल गरेर समितिका सदस्यहरूबीच औपचारिक बैठक बस्नुअघि साझा निष्कर्ष बनाउने तयारी छ । बुधबार बसेको समितिको बैठकमा प्रधानको सुनुवाइ सकिए पनि आआफ्ना पार्टी नेतृत्वसँग थप परामर्श आवश्यक ठानेर समितिका सदस्यहरू कुनै निर्णयमा पुग्न सकेका थिएनन् । कांग्रेस संसदीय दलका प्रमुख सचेतकसमेत रहेका समितिका सदस्य श्याम घिमिरेले सोमबार समितिले निर्णय लिने बताए । पार्टी नेतृत्वले निर्देशन नदिएकै कारण नभएर संवैधानिक परिषद्ले गरेको सिफारिसलाई अस्वीकृत गर्ने परम्परा नबसेकाले पनि ढिलाइ भएको घिमिरेले बताए । अहिलेसम्म नेताहरूको कुनै दबाब र निर्देशन छैन, समितिमा सदस्यहरू नै बसेर छलफल गरेका छौं, सदस्यहरूको भावनाअनुसार निर्णय लिन समिति स्वतन्त्र छ, उनले भने, यसअघि समितिमा एक पटक मात्रै प्रधानन्यायाधीशका लागि सिफारिस दीपक जोशीको नाम अस्वीकृत गरिएको उदाहरण छ । अस्वीकृत गर्ने परम्परा धेरै भएको भए यति ढिलाइ हुन्थेन, चाँडै नै निर्णय हुन्थ्यो । अब जे निर्णय हुन्छ, समितिले विवेक पुर्याएरै गर्छ ।नेताहरू दबाबमा परेकै कारण समितिले संसदीय सुनुवाइका लागि प्राप्त ४५ दिनको समयसीमा सकिनु ४ दिनअघि मात्र निर्णय गर्न लागेको हो । संविधानले निर्वाचन आयुक्त हुन शैक्षिक योग्यता र उमेरलाई मात्रै होइन, उच्च नैतिक चरित्रलाई समेत प्रमुख आधारका रूपमा लिएको छ । समितिमा जसको चरित्र नै यतिविघ्न बदनाम छ, उसलाई अस्वीकृत गर्न नेताहरूले सोचिराख्नै नपर्ने हो, कांग्रेसका एक पदाधिकारी भन्छन्, चरित्रमाथि नै ठूलो प्रश्नचिह्न उठेको मान्छेलाई समितिले अब स्विकार्छ भन्ने सोच्न पनि सकिँदैन, सम्भवतः सोमबारको बैठकले अस्वीकृत गर्छ । संवैधानिक आयोगमा नियुक्त हुन प्रधान अयोग्य रहेको ठहरसहित मानवअधिकार आयोगले उनको नाम अघि नबढाउन सम्बन्धित निकायलाई निर्देशन दिइसकेको छ भने बुद्धिजीवी र नागरिक समाजबाट समेत उनको नाम अघि नबढाउन चौतर्फी दबाब छ ।संसदीय सुनुवाइ समितिले उजुरी लिनेदेखि सुनुवाइ गर्नेसम्मका प्रक्रिया पूरा गरिसकेकाले अबको बैठकमा सिफारिस अनुमोदन गर्ने वा नगर्ने भन्ने विषयमा निर्णय हुने घिमिरेले बताए । एमालेकी सचेतक तथा सुनुवाइ समिति सदस्य सुनिता बरालले प्रधानका विषयमा संवैधानिक व्यवस्था र जनअपेक्षाअनुसार संसदीय समितिले निर्णय दिने बताइन् । समितिमा उजुरीकर्ता र प्रस्तावित व्यक्तिका कुरा सुनेका छौं । दुवै पक्षसँग दोहोरो छलफल गरेका छौं । सार्वजनिक रूपमा उठेका विषय पनि अध्ययन गरेका छौं । संवैधानिक प्रबन्ध पनि हेरेका छौं, उनले भनिन्, त्यसअनुसार उपयुक्त र विवेकसम्मत मत प्रकट गर्नेमा दृढ छौं ।निर्वाचन आयुक्तमा प्रस्तावित प्रधानका विषयमा पार्टीका शीर्ष नेताहरूसँग छलफल गरेको तर यस्तै गर्नुपर्छ भनी निर्देशन नमागेको बरालले बताइन् । समितिमा प्रतिनिधित्व गर्ने सांसदहरूले उक्त विषयमा छलफल गर्न सामूहिक रूपमा पार्टी नेतृत्वलाई नभेटेको उनले बताइन् । संसदीय समितिबाट सर्वसम्मत निर्णय हुने घिमिरे र बराल दुवैको भनाइ छ ।प्रस्तावित आयुक्त प्रधानले आफूमाथि यौन शोषण र दुर्व्यवहार गरेको उजुरी एक महिलाले संसदीय सुनुवाइ समितिमा दिएकी छन् । उनले संसदीय समितिमा उपस्थित भएरै आफूमाथि प्रधानले गरेको यौन शोषणबारे बयान दिँदै अदालतमा मुद्दा दर्ता गरेपछि पैसा दिएर मिलापत्र गराएको र पैसा दिएको प्रमाणहरूसमेत पेस गरेकी थिइन् । यौन शोषण र दुर्व्यवहारबारे आगामी दिनमा कहींकतै जाहेरी नगर्न भन्दै प्रधानले तीन किस्तामा १ करोड २५ लाख रुपैयाँ दिएको ती महिलाको भनाइ छ । पछिल्लो समय प्रधान आफूसँग टाढा हुन खोजेको, उनीसँगको सम्बन्धकै कारण घरबार बिग्रिएको र बच्चा नजन्माएको पनि ती महिलाले संसदीय समितिमा सुनाएकी छन् ।प्रमुख निर्वाचन आयुक्त र आयुक्तका लागि संविधानको धारा २४५ (६) मा योग्यतासम्बन्धी व्यवस्था छ, जसमा स्नातक गरेको, नियुक्ति हुँदाका बखत कुनै राजनीतिक दलको सदस्य नरहेको, ४५ वर्ष उमेर पूरा भएको र उच्च नैतिक चरित्र भएको हुनुपर्ने उल्लेख छ । ती महिलामाथि भएको घटना विवरणले प्रधानमा उच्च नैतिक चरित्र को प्रश्न उठेको सांसदहरूले संसदीय सुनुवाइका क्रममा बताएका थिए ।समितिमा सदस्य रहेका कांग्रेस सहमहामन्त्री जीवन परियार संविधान र प्रचलित कानुनले तोकेका योग्यताका आधारलाई टेकेर समिति निर्णय लिन स्वतन्त्र रहेको बताउँछन् । समितिका सदस्यहरू विभिन्न पार्टीसँग जोडिएका छौं, त्यस हिसाबले सरसल्लाह गर्ने र सुझाव लिने कामलाई स्वाभाविक रूपमा लिन सकिन्छ तर समिति निर्णय लिन स्वतन्त्र र सक्षम छ, परियारले भने, संविधान र प्रचलित कानुनलाई टेकेरै समितिले निर्णय गर्नेछ । समितिमा जसपा नेपालबाट प्रतिनिधित्व गर्ने सदस्य प्रकाश अधिकारी दुवै पक्षका कुरा सुनिएकाले न्याय हुने गरेरै निर्णय आउने दाबी गर्छन् । समितिमा सदस्यहरूलाई न्यायाधीश मान्नुहुन्छ भने पर्खनुहोस्, समितिले पक्कै पनि न्याय दिन्छ । न्यायाधीशहरूलाई नेताको, शुभेच्छुक र साथीभाइको कुरा आउनु स्वाभाविक हो । तर, निर्णय गर्दा समितिका सदस्यहरूको भावनाअनुसार नै निर्णय हुन्छ, उनले भने ।"
रास्वपा महामन्त्री विवाद निर्वाचन आयोगमा,"(काठमाडौं)राष्ट्रिय स्वतन्त्र पार्टी (रास्वपा) को महामन्त्री पदमुक्तसम्बन्धी विवाद निर्वाचन आयोगमा पुगेको छ । मुकुल ढकालले आफूलाई महामन्त्री र प्रवक्ताबाट हटाउने पार्टीको निर्णय संविधान र राजनीतिक दलसम्बन्धी कानुनविपरीत भएको दाबी गर्दै त्यसलाई कार्यान्वयन नगर्न आयोगमा निवेदन दिएका छन् । ढकालले आफ्नो अनुमति वा उपस्थितिबिना बसेको रास्वपाको बैठक अवैधानिक हुने जिकिर निवेदनमा गरेका छन् । रास्वपाबाट कुनै निर्णय भई आयोगसमक्ष निर्णय अभिलेखीकरण वा जानकारीका लागि आए त्यसमा आफ्नो हस्ताक्षर रहेकोनरहेको हेरेर मात्र जानकारीमा लिने वा निर्णय अद्यावधिक गर्ने कारबाही अगाडि बढाउन उनले आयोगलाई आग्रह गरेका छन् । प्रमुख निर्वाचन आयुक्त दिनेशकुमार थपलियालाई बुझाइएको निवेदनमा भनिएको छ, असार २५ मा मैले सञ्चार माध्यमबाट मलाई पार्टी महामन्त्री, पार्टी प्रवक्ता र केन्द्रीय समितिको सदस्यबाट पदमुक्त गरिएको जानकारी पाएँ । मैले पदमुक्त बारेमा पार्टीबाट कुनै पनि पत्र प्राप्त गरेको छैन । यस सम्बन्धमा यदि त्यस प्रकारको निर्णय भएको रहेछ भने, त्यो अवैधानिक रहेको र त्यस अवैधानिक निर्णयलाई राजनीतिक दल सम्बन्धको ऐन, २०७३ को दफा ५१ बमोजिम तीन दिनभित्र अद्यावधिक गर्नका लागि त्यस आयोगमा रास्वपाबाट कुनै पत्र आए त्यसलाई अवैधानिक ठहर गर्दै अद्यावधिक नगर्नका लागि यो पत्र पेस गरेको छु । ढकालका अनुसार रास्वपाको बैठक सञ्चालन कार्यविधिको दफा ६ ले महामन्त्रीले बैठक सञ्चालन गर्ने भनेको छ । मैले कुनै पनि केन्द्रीय समिति सदस्य वा पदाधिकारीलाई बैठक सञ्चालनको अनुमति नदिएकाले मेरो अनुमति वा उपस्थितिबिना बसेको पार्टीको बैठक अवैधानिक हुन्छ, उनले भनेका छन्, बैठक सञ्चालन कार्यविधिको दफा १० मा निर्णयको प्रमाणीकरण सभापति र महामन्त्रीको हस्ताक्षरबाट हुने उल्लेख छ । मेरो हस्ताक्षरबिना कुनै पनि बैठकका निर्णय प्रमाणीकरण हुँदैन । उनले राजनीतिक दलसम्बन्धी ऐनको दफा १८ (२) बमोजिम आफूलाई सफाइ पेस गर्ने मानसिब मौका नदिइएको समेत दाबी गरेका छन् । संविधानले नेपाललाई लोकतान्त्रिक मुलुकका रूपमा व्याख्या गरेको र सफाइको मौका दिनुपर्ने विश्वव्यापी लोकतान्त्रिक मूल्य, मान्यता रहेको, राजनीतिक दलसम्बन्धी ऐन २०७३ ले पनि सो व्यवस्था गरेकाले सफाइको मौका नदिई गरिएको कुनै पनि कारबाही अवैधानिक ठहर्छ, ढकालले निवेदनमा भनेका छन् । रास्वपाको विधान (दोस्रो संशोधन २०८०) को धारा १८ (७), ५६ (२) र ५६ (४) ले पनि सफाइको मौका दिनुपर्ने भनेको उनको भनाइ छ । ढकालले संविधान र राजनीतिक दलसम्बन्धी ऐन २०७३ ले राजनीतिक दललाई एकै किसिमको राजनीतिक विचारधारा राख्नेहरूको संगठनका रूपमा व्याख्या गरेको निवेदनमा उल्लेख गरेका छन् । म पार्टीको संस्थापक केन्द्रीय समिति सदस्य र पहिलो महामन्त्री एवं प्रवक्ता रहेको पार्टीको विधान पनि मेरै नेतृत्वमा लेखिएका कारण रास्वपाको विचारको संस्थापकसमेत रहेकाले राजनीतिक दलको सदस्य एवं पदाधिकारी भई राजनीतिक अधिकार प्रयोग गर्ने मेरो संवैधानिक अधिकारउपर पार्टीको राजनीतिक जीवनमा राखेको फरक अभिमतकै कारण ममाथि विधि, विधान र प्रक्रिया नपुर्याई गरिएको भनिएको अनुशासनात्मक कारबाही संविधानले दिएको राजनीतिक अधिकारविपरीत छ, ढकालले निवेदनमा भनेका छन् । आफूले प्रस्तुत गरेको दस्तावेजहरूका आधारमा गरिएको भनिएको कारबाही पूर्वाग्रही, विधि विधान र प्रक्रियाविपरीत रहेको उनले जिकिर गरेका छन् । ढकालले पार्टी सभापति रवि लामिछानेकै निर्देशनमा विभिन्न जिल्ला भ्रमण गरेर प्रतिवेदन तयार पारेका थिए । प्रतिवेदनमा सभापति लामिछाने र पार्टी सञ्चालनलाई लिएर अनेक प्रश्न उठाएपछि उनीमाथि कारबाही गरिएको थियो । रास्वपा नेतृत्वको गलत कदमलाई लिएर आफू अयोगमा गएको ढकालले बताए । संविधानको धारा २६९ (४) ले राजनीतिक दलहरू लोकतान्त्रिक हुनैपर्ने बाध्यकारी व्यवस्था गरेको उनको भनाइ छ । पार्टीको विधानको प्रस्तावनाले पनि रास्वपालाई लोकतान्त्रिक पार्टी भनेको उनले उल्लेख गरे । ममाथि गरिएको भनिएको कारबाही संविधानप्रदत्त लोकतान्त्रिक अधिकार, लोकतान्त्रिक मूल्यमान्यता एवं रास्वपाको विधानकै बर्खिलाप छ, उनले भने, आयोगले कानुनी मान्यताअनुसार निर्णय गर्ने आशा छ । प्रमुख निर्वाचन आयुक्त थपलियाले ढकालको निवेदन दर्ता गरिएको जानकारी दिए । उनका अनुसार रास्वपाले आयोगमा आएर महासचिवको नाम परिवर्तन गरेको छैन । आयोगको अभिलेखालयमा हेर्दा महासचिवमा मुकुल ढकाल नै हुनुहुन्छ । रास्वपाले महासचिवको नाम फेर्न पनि भनेको छैन । त्यो कारणले ढकालको निवेदनउपर अहिले कारबाही हुने अवस्था छैन, उनले भने, भविष्यमा महासचिवको नाम फेर्नका लागि रास्वपा आयो भने ढकालले प्रस्तुत गरेको निवेदन र कानुनी आधार हेरेर आयोगले निर्णय गर्छ । अहिलेका लागि ढकालको निवेदन दर्ता भएर बसेको छ ।"
'राइड सेयरिङ लाई वैधानिकता दिनबाट पछि हट्यो गण्डकी सरकार,"(पोखरा)यातायात व्यवसायीको विरोधपछि राइड सेयरिङ लाई वैधानिकता दिने योजनाबाट प्रदेश सरकार तत्कालका लागि पछि हटेको छ । प्रदेश सरकार र नेपाल यातायात व्यवसायी राष्ट्रिय महासंघ, गण्डकीबीच तत्काल कार्यविधि नल्याउने र व्यवसायीले पनि आन्दोलन रोक्ने गरी आइतबार सहमति भएको छ । एपमार्फत यात्रु बोक्ने राइड सेयरिङ सेवालाई वैधानिकता दिने गरी प्रदेश सरकारले कार्यविधि ल्याउन लागेको विरोधमा आइतबार गण्डकीका यातायात व्यवसायीले सार्वजनिक यातायात ठप्प पारेका थिए । रातो नम्बर प्लेटका सवारीलाई यात्रु ओसारपसारको अनुमति दिने गरी कार्यविधि आउन लागेको भन्दै यातायात व्यवसायीले विरोध जनाएका हुन् । यसका लागि सुझावसहितको प्रतिवेदन पेस गर्न ९ सदस्यीय प्राविधिक समिति गठन गरेर १५ दिनभित्र सरकारलाई प्रतिवेदन बुझाउने सहमति भएको छ । भौतिक पूर्वाधार विकास तथा यातायात व्यवस्था मन्त्रालयका उपसचिव प्रदीपकुमार रेग्मीको संयोजकत्वमा गठित समितिमा प्रदेश सरकार, व्यवसायी, राइड सेयरिङ सेवा प्रदायक, उपभोक्ता, ट्राफिकलगायत प्रतिनिधि छन् । कार्यवाहक मुख्यमन्त्री बिन्दुकुमार थापाको उपस्थितिमा सहमति भएको हो । दुई पांग्रे र चार पांग्रे निजी (रातो प्लेट) का सवारीसाधनलाई यात्रु ओसोरपसार गर्न दिने कार्ययोजना तत्काल खारेज गर्नुपर्ने, श्रम आयोग गठन गर्नुपर्ने, सडक सुरक्षा योजना लागू गर्नुपर्ने, यातायात प्राधिकरण गठन गरी यातायात सञ्चालनको कार्यविधि तयार गर्नुपर्ने, वैज्ञानिक भाडादर समयानुकूल समायोजन गर्नुपर्नेसहित ७ बुँदे माग राखी व्यवसायीले गत बिहीबार नै प्रदेश सरकारलाई ज्ञापनपत्र बुझाएको थियो । उक्त मागको सम्बोधन नभए आइतबारदेखि सवारीसाधन नचलाउने व्यवसायीले चेतावनी दिएका थिए । तर प्रदेश सरकारबाट कार्ययोजना खारेजीको सुनिश्चितता नआएपछि सार्वजनिक सवारी बन्द गर्नुपरेको महासंघ, गण्डकीका संयोजक केदार पौडेलले बताए । राइड सेयरिङसँग हाम्रो आपत्ति होइन, पौडेलले भने, यात्रु ओसारपसार गर्ने हो भने मोटरसाइकललाई कालो प्लेटको बनाइयोस् । निजी सवारीले यात्रु ओसारपसार गर्ने कुरा सवारी तथा यातायात व्यवस्था ऐन २०४९ को बर्खिलाप छ । उक्त ऐनको दफा ८(२) मा निजी सवारी यातायात सेवाका लागि प्रयोग गर्न नपाइने र दफा १२(१) मा कुनै एक प्रयोजनका निम्ति दर्ता भएको सवारी अर्को प्रयोजनका निम्ति प्रयोग गर्न नपाइने उल्लेख छ । संघ सरकारले यात्रु ओसारपसार गर्ने दुई पांग्रेलाई पनि कालो नम्बर प्लेट दिने गरी कानुन निर्माण गर्ने तयारी गरिरहेको अवस्थामा गण्डकीले हतारो गरेको संयोजक पौडेलको भनाइ छ । गण्डकीको प्रदेश सवारी तथा यातायात व्यवस्था ऐन २०७६ को दफा १३ को उपदफा ४ मा निजी प्रयोजनका लागि दर्ता प्रमाणपत्र प्राप्त चार पांग्रे तथा दुई पांग्रे सवारीले तोकिएको प्रक्रिया पूरा गरी आफ्नो मार्गमा तोकिएको भाडा लिई यात्रु बिमा गरी ओसारपसार गर्न सक्ने व्यवस्था गरिएको छ । भौतिक पूर्वाधार विकास तथा यातायात व्यवस्था मन्त्रालयको प्रस्तावमा मन्त्रिपरिषद् बैठकले गत माघमा गण्डकी प्रदेशको सवारी तथा यातायात व्यवस्था नियमावली२०८० स्वीकृत गरेको थियो । नियमावलीले उक्त ऐनलाई टेकेर दफा ८ को उपदफा १ मा निजी प्रयोजनका लागि दर्ता प्रमाणपत्र प्राप्त चार पांग्रे तथा दुई पांग्रे सवारीले सार्वजनिक सवारीसरह यात्रु ओसारपसार गर्न सक्ने गरी मन्त्रालयले आवश्यक मापदण्ड बनाई जारी गर्न सक्ने व्यवस्था गरेको छ । उक्त व्यवस्थाबमोजिम प्रदेश सरकारले आर्थिक वर्ष २०८०८१ को अर्थसम्बन्धी विधेयकमा राइड सेयरिङ सेवाका लागि दुई पांग्रे सवारीसाधन दर्ता गर्न २५ हजार र नवीकरण शुल्क प्रतिवर्ष १२ हजार ५ सय रुपैयाँ तोकिएको छ । साथै, चार पांग्रे सवारी साधनको दर्ता तथा अनुमति शुल्क ५० हजार र नवीकरण शुल्क २५ हजार रुपैयाँ उल्लेख छ । दुई पांग्रे र चार पांग्रेको दर्ता, अनुमति लिन ७० हजार र वार्षिक नवीकरण गर्न ३५ हजार रुपैयाँ तोकिएको छ । गण्डकी प्रदेशको आर्थिक विधेयकमा राइड सेयरिङ सेवा प्रदायक कम्पनी अब प्रदेशमा पनि अनिवार्य दर्ता हुनुपर्ने उल्लेख थियो ।पोखरामा हाल पठाओ, इन्ड्राइभ, ईड्राइभ, मोटर गाडीलगायत राइड सेयरिङ सेवा सञ्चालनमा छन् । कम्पनी रजिस्ट्रार कार्यालयमा मात्रै दर्ता भएका यी एप गण्डकी प्रदेशमा दर्ता छैनन् । भौतिक पूर्वाधार विकास तथा यातायात व्यवस्था मन्त्रालयका प्रवक्ता प्रदीपकुमार रेग्मीले यस्ता एपलाई करका दायरामा ल्याउने र व्यवसायीको पनि लगानी सुरक्षित गर्ने उद्देश्यले कार्यविधि ल्याउन लागिएको बताए । अहिले त्यसै पनि चलिरहेकै छन्, उनले भने, प्रदेशमातहत ल्याएर कर संकलन गर्नुपर्छ भन्ने मनसायले कार्यविधिको मस्यौदा तयार भएको थियो । यातायात व्यवस्था कार्यालय कास्कीले कार्यविधि नभएको भन्दै राइड सेयरिङ बन्द गर्न असार ७ मा सूचना जारी गरेको थियो । उक्त सूचना जारी भएपछि राइड सेयरिङ सेवा प्रदायक चालकको समूह राइडर्स पोखराले यातायात मन्त्री राजीव गुरुङ (दीपक मनाङे) लाई ज्ञापनपत्र बुझाएका थिए । मन्त्री मनाङेले कार्यालय प्रमुख डिल्लीराज रिजाललाई मन्त्रालय तानेका थिए । काठमाडौं उपत्यकामा राइड सेयरिङ सेवा दिँदै आएको पठाओविरुद्ध करिब ५ वर्षअघि पाटन उच्च अदालतमा रिट दायर भएको थियो । उक्त रिटमाथिको सुनुवाइ गर्दै उच्च अदालतले सम्बन्धित निकायलाई राइड सेयरिङ प्लेटफर्म व्यवस्थित गर्न आवश्यक थप कानुन तर्जुमा गर्न तथा राइड सेयरिङलाई बन्द नगर्नसमेत आदेश दिएको थियो । फैसलामा पेसा, व्यवसाय र रोजगारको हकअन्तर्गत स्वस्थ व्यापार व्यवसायको हक पनि उल्लेख छ । यातायात सेवा पनि उपभोक्ताले प्राप्त गर्ने हक भएकाले यातायात व्यवस्था विभागले राइड सेयरिङ बन्द नगराउन २०७६ फागुन २९ मा सूचना जारी गरेको थियो । विभागले उच्च अदालत पाटनको फैसलालाई आधार बनाई सोहीअनुसार काम गर्नसमेत आफू मातहतका कार्यालयको ध्यानाकर्षण गराएको थियो ।वाग्मतीमा जस्तै गण्डकीमा पनि सहजीकरणको आवश्यकता रहेको राइड सेयरिङ सेवा प्रदायकको जिकिर छ । यातायात व्यवस्था विभागले राइड सेयरिङलाई सञ्चालनका लागि दिइरहेको तथा अदालतले पनि बन्द नगर्नु भनेका आधारमा अहिले कम्पनी सञ्चालन भइरहेको पठाओ नेपालले बताएको छ । सरकारले कार्यविधि बनाइदिएमा त्यसैअनुरूप अगाडि बढ्नसमेत तयार रहेको राइडर्स पोखराका संयोजक अनिल श्रेष्ठले बताए । कानुन अस्पष्ट भएमा त्यसलाई व्याख्या गर्ने काम अदालतको हो, उनले भने, यातायात व्यवसायीले लामो समयसम्म कायम राखेको सिन्डिकेट भत्किनुपर्छ । उनले पोखरामा मात्रै पाँच हजारभन्दा बढीको संख्यामा मोटरसाइकल, स्कुटर र ट्याक्सीमार्फत राइड सेयरिङ सेवा दिइरहेको बताए ।"
"मन्त्री छनोटमा नेताको मनपरी, प्रणालीको बदनामी","संघदेखि प्रदेशसम्मका सरकारमा मन्त्री केका आधारमा छानिन्छन् ? यसका लागि न मापदण्ड छ न पारदर्शिता । नेताले मन्त्री छान्छन्, त्यसको आधार र कारण खुलाउनुपर्दैन । इमान र पृष्ठभूमिको लेखाजोखा हुँदैन, भविष्यको कार्ययोजनाको मूल्यांकन हुँदैन । त्यसैले मूलतः राजनीतिक पृष्ठभूमि भएका व्यक्ति पछाडि पर्ने र आपराधिक तथा विवादास्पद पृष्ठभूमिका व्यक्तिहरू भने मन्त्रीका कुर्सीमा बसेर शासन चलाउने अवस्था लोकतन्त्रमाथिको भद्दा मजाक हो । शीर्ष नेताले कुनै व्यक्तिलाई सांसद वा मन्त्री बनाउनुको व्यक्तिगत कारण होलान्, उनीहरूले कुनै बेला लिएको फाइदाको प्रतिफल तिर्नुपर्ने होला । तर नेता विशेषले लिएको फाइदाका प्रतिफल हर्जानासहित प्रणालीले तिर्नुपर्ने अवस्था विडम्बनापूर्ण छ । पछिल्लोपल्ट पनि शीर्ष नेताको रोजाइमा परेका केही मन्त्रीको छविले जनताको आँखा बिझेको छ । हत्या, अपहरण, फिरौती, ज्यान मार्ने धम्की तथा मानव बेचबिखन र हातहतियार खरखजानाजस्ता अपराधमा मुद्दा खेपिसकेका विवादित व्यक्तिहरू नै मन्त्रीमा नियुक्त भएपछि हाम्रो सत्ता राजनीतिले कोर्स करेक्सन गर्ला कि भन्ने आशा धर्मराएको छ । लुम्बिनीमा बादशाह कुर्मी, रोज राणा भनिने सरोज थापा, वाग्मतीमा मीनकृष्ण महर्जन तथा गण्डकीमा दीपक मनाङे भनिने राजीव गुरुङ मन्त्री बनेका छन् । उनीहरूबाट सार्वजनिक सेवा प्रवाह, सामाजिक न्याय र सुशासनको मूल फुटाउने दलहरूको प्रयत्न हो भने भन्नुपर्छ हाम्रो व्यवस्थाले अपेक्षा गरेअनुसार सत्ता सञ्चालक समूह (मन्त्रिपरिषद्) गठन हुने परिस्थिति बन्न अझै लामो समय प्रतीक्षा गर्नुपर्नेछ ।सांसद बनेको जोसुकै व्यक्ति संविधानअनुसार मन्त्री बन्न सक्छ । तर मन्त्री बन्नु संवैधानिक प्रश्न मात्रै होइन, नैतिक र राजनीतिक प्रश्न पनि हो । मन्त्रीको छनोटले सार्वजनिक औचित्य स्थापित गर्नुपर्छ । पहिलो प्रश्न त सांसद को बन्ने र नबन्ने भन्ने विषय नै सबैभन्दा बढी शीर्ष नेताको तजबिजमा भर पर्छ । नेपथ्यका साँठगाँठका आधारमा नेताहरूले टिकट दिएपछि उम्मेदवार जोसुकै भए पनि जिताउन कार्यकर्ता जुट्ने प्रवृत्ति छ । कार्यकर्ताले आदेश मान्छन् भन्ने अहम्का कारण जोसुकैलाई सांसद बनाउन अघि सर्ने नेताहरूले सार्वजनिक जवाफदेहिता बिर्सिएर मन्त्री छनोटमा पनि मनपरि गरेका हुन् । हुन त यो बेथितिबीच कोही व्यक्ति एक पटक मन्त्री भइहाल्दा के बिग्रियो भन्ने प्रश्न पनि उठ्न सक्छ, तर राजनीतिक मूल्यमान्यता ऋणात्मक भइरहेको अहिलेको अवस्थामा राजनीतिक तथा सामाजिक निराशा विस्फोटक बन्ने जोखिम हुन्छ । राजनीतिप्रति आशावादी समुदाय हतोत्साही बनेमा लोकतन्त्रको कडी फुस्किन सक्छ र कसैले नसोचेको अराजकता फैलिन सक्छ । त्यो अराजकताले नेता विशेष, पार्टी विशेष मात्र होइन, समग्र देशकै लागि घातक हुन सक्छ, अहिलेको चिन्ता त्यही हो । हरेक सरकार परिवर्तनपछि आम मानिसको अपेक्षा हुन्छ, अघिल्लो सरकारको पालामा भन्दा राम्रो होस् । सरकार सञ्चालन गर्ने प्रधानमन्त्री, मन्त्री र मुख्यमन्त्रीहरू थप सक्षम आऊन् । यस पटक पनि यस्तै अपेक्षा थियो । किनकि, कांग्रेस र एमालेले सातबुँदे सहमतिको पहिलो बुँदामै भ्रष्टाचार नियन्त्रण गरी मुलुकमा सुशासन कायम गर्न का लागि सत्ता समीकरण निर्माण गरेको बताएका थिए । यसको पृष्ठभूमिमा उनीहरूले आम जनताको चाहनाबमोजिम भन्ने फुर्को पनि जोडेका थिए । अब उनीहरूले जवाफ दिनुपर्ने भएको छ विवादित व्यक्तिहरूले गरेको शासनमा सुशासन फुल्न, फल्न सक्छ ? विवादास्पद व्यक्तिहरूलाई दिइएको अवसरले आम जनताको चाहना सम्बोधन हुन्छ कि दुई ठूला दल मिलेर शासन गर्ने ब्रह्मास्त्र पनि सत्ता दाउपचेको उपक्रम मात्र हो ? दलहरूमा सामूहिक निर्णय पद्धति नहुँदा मन्त्री छान्ने अधिकार मूल नेतृत्वले उपयोग गर्दै आएको छ । नेतृत्वले संघीय सरकारका मन्त्रीदेखि प्रदेशका मन्त्रीसमेत अपारदर्शी ढंगले छानिदिन्छ । छान्ने र छानिनेका बीचमा हुने संवाद र सम्झौता सार्वजनिक हुँदैन । तर, शंकास्पद भने हुन्छन् । यसले विवादास्पद व्यक्तिको छनोट हुन सजिलो बनाएको छ । त्यसैले मन्त्री छान्दा सम्बन्धित समितिकमिटीको सामूहिक अपनत्व रहने गरी घोषित मापदण्डका आधारमा हुन सक्यो भने विवादास्पद व्यक्ति छनोट हुने सम्भावना कम हुन्छ ।अनेकौं विवादमा परेका व्यक्तिहरू सांसद बन्ने र अन्ततः मन्त्री पनि बन्ने परिस्थितिमा सुधार ल्याउन दल र शीर्ष नेताहरू जिम्मेवार बन्नुपर्छ । उनीहरूले संविधान र कानुनको छिद्रको दुरुपयोग गर्न खोज्ने होइन, नैतिक पक्षलाई पनि बोध गर्न सक्नुपर्छ । आफूहरूको छनोटले आम जनतामा कस्तो सन्देश जान्छ, आफूहरूको सार्वजनिक वाचा पूर्तिमा कत्तिको सहयोग पुर्याउँछ भन्ने ख्याल गर्नुपर्छ । सबै विषय संविधान र कानुनमै उल्लेख गरिरहन व्यावहारिक हुँदैन । यद्यपि, आवश्यक पर्छ भने कठोर प्रावधान राख्न पनि सकिन्छ । तर दलहरूको जिम्मेवारीबोध र विवेक प्रयोग नै हरेक राजनीति विसंगति अन्त्यको पहिलो सर्त हो ।"
"गुन्डा सुध्रिएका होइनन्, शीर्ष नेता बिग्रेका हुन्","योग्य व्यक्ति नेपालमा कहिले मन्त्री बन्ने भन्ने प्रश्न प्रश्नमै सीमित भएको छ । कांग्रेसएमाले मिलेर बनेको सरकारमा पनि असन्तुष्टि देखिएको छ । कांग्रेसका पार्टी सभापतिले आफ्ना नजिककालाई मात्र मन्त्री बनाए भन्ने आरोप महामन्त्री गगन थापा र अर्का प्रभावशाली नेता शेखर कोइरालाले लगाएका छन् । केही दिनअघि गण्डकी प्र्रदेशका मन्त्री दीपक मनाङे गन्जी मात्र लगाएर मन्त्रालयको कुर्सीमा बसेको फोटो सार्वजनिक भयो । हिजो हत्या, अपहरण, फिरौती, ज्यान मार्ने धम्की, मानव बेचबिखन, हातहतियार खरखजानाजस्ता अपराधमा मुद्दा खेपिसकेका व्यक्ति अहिले मन्त्री बन्दा देशको राजनीति कता जाँदै छ भन्ने लाग्छ । गण्डकीमा मनाङे, लुम्बिनीमा बादशाह कुर्मी र सरोज थापा (रोज राणा) र वाग्मतीमा मीनकृष्ण महर्जन मन्त्री बनेका छन् । नेपाली कांग्रेसमा केन्द्रीय सदस्य गणेश लामा पनि भोलि कतै न कतै समानुपतिक सिटबाट गएर मन्त्री नबन्लान् भन्न सकिन्न । राजनीतिलाई नीतिमा चलाउने कि नेताको इसारामा भन्ने प्रश्न आएको छ । हिजो पञ्चायतकालमा कुनै आपराधिक गतिविधिमा संलग्न व्यक्ति सरकारी ओहदामा बस्न पाउँदैन थियो । कुनै पनि राजनीतिक क्षेत्रमा प्रवेश पाउँदैन थियो । अहिले त्यसको ठीकविपरीत अवस्था देखिन्छ । शीर्ष नेताहरूले यो विषयमा कहिले सोच्ने ? त्यसैले आफ्नालाई होइन, योग्य व्यक्तिलाई मन्त्री बनाऔं । पुरुषोत्तम घिमिरे, जोरपाटी, काठमाडौं"
हवाई क्षेत्रको दुर्दशाले बढाएको बदनामी,"कान्तिपुरमा शुक्रबार प्रकाशित ३५ दिनपछि उडेको थियो सौर्यको जहाज समाचारले सौर्य विमानमा भएको प्राविधिक समस्याबारे जानकारी दिएको छ । कम्पनीले असार ४ मा भद्रपुर र विराटनगरमा व्यावसायिक उडान गरेपछि अन्यत्र उडाएको थिएन । ल्यान्डिङ गेयर मा समस्या देखिएपछि त्यसलाई फेरेर थप मर्मतका लागि पोखरा लग्दै गर्दा भएको दुर्घटनाले अनेक सवाल पैदा गरेको छ । उडाउनुपूर्व इन्जिनको परीक्षण किन गरिएन ? जेट इन्जिन विमान भएकाले एकैपटक दुवै इन्जिनले किन काम गरेनन् ? म्याद सकिन लागेको विमानको परीक्षण उडान गर्दा खचाखच भीड लगाएर उडाउन नेपाल उड्डयन प्राधिकरणले कसरी स्वीकृति दियो ? पुराना विमान ल्याएर कहिलेसम्म हवाई यात्रा असुरक्षित बनाइरहने ? संसारभर सबैभन्दा सुरक्षित भ्रमण हवाई यात्रालाई मानिन्छ । इन्टरनेसनल एयर ट्रान्सपोर्ट एसोसिएसनका अनुसार गत वर्षको औसतमा १२ लाख ६० हजार उडानमध्ये मात्र एउटा विमान दुर्घटनामा परेको थियो । तथापि नेपालको सन्दर्भमा पछिल्ला हवाई दुर्घटना हेर्दा अवस्था भयावह बन्दै गएको मान्नुपर्छ । उड्डयन क्षेत्रका अन्तर्राष्ट्रिय नियमनकारी निकायले विश्वभर कालोसूचीमा परेका २२ देशमध्ये नेपाललाई पनि समावेश गर्नु हाम्रो हवाई क्षेत्रको निकृष्टताको परिचायक हो । दुर्घटनापछि मृतकका परिवारमाथि सहानुभूतिको नाटक देखाएर आधा झन्डा झुकाउँदैमा, जाँचबुझ आयोग गठन गर्दैमा सुरक्षित हवाई यात्राको आशा राख्न सकिँदैन । भूतपूर्व अमेरिकी राष्ट्रपति डोनाल्ड ट्रम्पमाथि चुनावी प्रचार क्रममा गोली प्रहार भएपछि त्यहाँका सुरक्षा प्रमुखले आफूले सुरक्षा दिन नसकेको भनी नैतिकताका आधारमा राजीनामा दिएको सन्दर्भ हाम्रा निम्ति अनुकरणीय छैन ? त्रिभुवन विमानस्थलको मुख्य नियमनकारी निकायका प्रमुख या सम्बन्धित मन्त्रालयका मन्त्रीलाई तुरुन्त बर्खास्त गरेर छानबिन थाल्नुपर्ने होइन ? अन्यथा झारो टार्ने कामले समस्या अरू थपिरहनेछ । विश्वभर नेपाल हवाई, सडक दुर्घटनाका कारण मृत्युभूमि बनेको सन्देश पुगिरहनेछ । भुवनेश्वर शर्मा, चन्द्रागिरि२, काठमाडौं"
"अर्धनग्न मन्त्री, नग्न राजनीति","अन्त्यमा, मन्त्रीका व्यवहार र कार्यशैलीलाई निर्दिष्ट गर्न सक्ने मन्त्री आचारसंहिता को निर्माण आवश्यक छ । सुशासन, असल राजनीतिक संस्कार निर्माणका लागि सार्वजनिक ओहदामा बस्नेले उच्चस्तरको मर्यादा र क्षमता प्रदर्शन गर्न सक्नुपर्छ । यस्तो आचारसंहिता मन्त्रीहरूलाई जवाफदेही बनाउन सहयोगी सिद्ध हुन्छ । आफ्ना मन्त्रीहरूलाई जवाफदेही बनाउने दायित्व भएका प्रधानमन्त्रीमुख्यमन्त्रीहरूको यसतर्फ ध्यान पुगोस् । होइन, मन्त्री छनोटको यस्तै मनमौजी अभ्यास जारी राख्ने हो भने, गण्डकी प्रदेशको मन्त्री मर्यादाको चीरहरण अन्यत्र फनि दोहोरिनेछ ।"
बाघ संरक्षणको बाटो,"सन् २०१० देखि २०२२ सम्म नेपालले बाघ संरक्षणका लागि उल्लेख्य कार्य गर्दै संख्यालाई दोब्बर बनाउने अन्तर्राष्ट्रिय प्रतिबद्धता पूरा गर्यो । २०२२ को बाघ गणनाअनुसार नेपालमा बाघको संख्या ३ सय ५५ पुगेको छ । यो संख्या बढाउन सरकार, समुदाय, साझेदार संस्था र संरक्षणकर्मीको भूमिका अतुलनीय छ । उनीहरूकै प्रयासले यो सम्भव भएको हो । सन् २०१० तिर नेपालमा १ सय २१ हाराहारी बाघ थिए ।बाघ संरक्षणकै लागि भनेर सरकारले बर्दिया राष्ट्रिय निकुञ्ज पूर्वको ५५० वर्ग किलोमिटर क्षेत्रलाई २०१० मै बाँके राष्ट्रिय निकुञ्ज घोषणा गर्यो । अहिले बाँकेमा २५ वटा बाघ छन् । साबिकको पर्सा वन्यजन्तु आरक्षमा १२८ वर्ग किलोमिटर क्षेत्र थप गर्दै ६३७ वर्ग किलोमिटर क्षेत्रलाई निकुञ्जका रूपमा विस्तार गरेर सरकारले कोर एरिया र बासस्थान सुधारका कार्य गर्यो । सन् २०१० मा ४ वटा बाघ रहेको पर्सामा २०२२ को गणनामा ४१ पुगेका छन् । यसले बाघलगायतका वन्यजन्तु र जैविक विविधता संरक्षणमा सरकारले गरेका प्रयासलाई झल्काउँछ । सरकारले बासस्थान सुधार, घाँसे मैदान व्यवस्थापन, जंगलभित्र घोल तथा पोखरी निर्माण, आहारा प्रजातिको व्यवस्थापनमा पनि ध्यान दियो । सँगसँगै संस्थागत सुधारका कार्यक्रमले पनि बाघको संख्यामा बढोत्तरी गर्न योगदान पुर्याएको देखिन्छ । जस्तो कि प्रधानमन्त्रीको अध्यक्षता रहने गरी २०६७ सालमै राष्ट्रिय बाघ संरक्षण समितिको गठन, वन्यजन्तु अपराध नियन्त्रणका लागि केन्द्रीय वन्यजन्तु अपराध नियन्त्रण एकाइ स्थापना र त्यस्ता एकाइ जिल्ला तहसम्म विस्तार हुनुले पनि अपराध नियन्त्रणमा सघाउ पुगेको छ । यी कार्यका अलावा समुदायस्तरमा गठित चोरीसिकार नियन्त्रण कार्यदल, सुरक्षा निकायको नियमित गस्तीले पनि संरक्षणमा सघाउ पुर्याइरहेका छन् । यसरी बाघ संरक्षणलाई राष्ट्रियस्तरमै प्राथमिकतामा राखेर सरकारले काम अगाडि बढाएको देख्न सकिन्छ । बाघ संरक्षणका लागि समुदायस्तरमा गरिएका कार्यक्रमले पनि सहयोग गरे । जस्तो कि बाघमा आधारित पर्यटनले स्थानीय बासिन्दालाई फाइदा पुर्यायो । सामुदायिक होमस्टेले पनि समुदायलाई आयआर्जनतर्फ लाग्न प्रेरित गरेको छ । राष्ट्रिय तथा अन्तर्राष्ट्रिय सहयोग, राष्ट्रिय प्रकृति संरक्षण कोषजस्ता संरक्षण साझेदार संस्थाको उल्लेख्य सहयोगले पनि बाघ संरक्षणमा सरकराले महत्त्वपूर्ण उपलब्धि हासिल गरेको भान हुन्छ । दुर्लभ वन्यजन्तु तथा वनस्पतिको अन्तर्राष्ट्रिय व्यापार नियन्त्रण महासन्धि (साइटिस) को अनुसूची १ र आईयूसीएनले खतरामा राखेको वन्यजन्तुको सूचीमा बाघ संकटापन्न प्रजातिमा पर्छ । तर, नेपालमा बाघको संख्या बढ्यो, अब के त ? भन्ने प्रश्नहरू आउन थालेका छन् । बाघको संख्या बढेसँगै मानवबाघ द्वन्द्वमा पनि वृद्धि भएको देखिन्छ । यो यथार्थ हो । अहिले बाघको संख्यालाई लिएर विशेष गरेर दुई थरी भाष्य बनेका छन् । एक, नेपालमा बाघको संख्या बढ्यो, अब निकुञ्जले धान्न सक्दैन । अर्को, बाघको संख्या स्थिर भएको छैन, अझै बढ्न सक्छ । यसका लागि हामीले सर्वप्रथम बाघको विचरण क्षेत्र, उसको आहारा प्रजाति र बासस्थानलाई ध्यानमा राख्न जरुरी देखिन्छ । सन् २००९१० को बाघ सर्वेक्षणमा चितवनमा ९१ वटा बाघ थिए, २०२२ को गणनासम्म आइपुग्दा १ सय २८ वटा पुगे । बर्दियाकै चर्चा गर्ने हो भने १८ बाट १ सय २५ पुगेका छन् । शुक्लाफाँटामा ८ बाट ३६ वटा बाघ पुगेका छन् ।नेपालका निकुञ्ज तथा त्यससँग जोडिएको जंगल क्षेत्रमा बाघको उपस्थितिलाई हेर्ने हो भने हरेक सय वर्ग किलोमिटरमा बर्दियामा ७ भन्दा बढी, चितवनमा ४ भन्दा बढी र पर्सामा एकभन्दा बढी बाघको उपस्थिति छ । उता भारततिरको घनत्व हेर्ने हो भने नेपालको भन्दा बढी छ । जस्तो कि प्रत्येक सय वर्ग किलोमिटरमा जिम कार्बेट राष्ट्रिय निकुञ्जमा १४ वटा, कजिरंगामा १३, राजाजीमा ९ र मनास निकुञ्जमा ८ वटा बाघको उपस्थिति देखिन्छ । यसलाई मध्यनजर गर्ने हो भने नेपालका निकुञ्जहरूमा बाघको घनत्व बढेको छैन र भारवाहन क्षमता (क्यारिङ क्यापासिटी) नाघेको छैन । यी तथ्यांक केलाउँदा नेपालका निकुञ्जहरूमा अझै बाघ बढ्न सक्ने प्रशस्त आधार छन् । त्यसका लागि अहिले भइरहेका संरक्षणका कार्यलाई अझ बढी प्रभावकारी बनाउँदै लैजानुपर्छ । नेपालमा गरिएको अध्ययनले चितवन पर्सा क्षेत्रलेेे कम्तीमा १ सय ७५ वटा बाघ धान्न सक्ने देखाएको छ । बाँके बर्दिया क्षेत्रमा १ सय ६५ वटा, शुक्लाफाँटा र निकुञ्ज आसपास ५० वटा गरेर नेपालमा हालको आहारा प्रजातिको उपलब्धिका आधारमा कम्तीमा ३ सय ९० बाघ धानिन सक्ने देखिन्छ । नेपालले बनाएको बाघ संरक्षण कार्ययोजना २०१६२०२० मा उल्लेख भएका ९३ वटा संरक्षण गतिविधिमध्ये ३४ वटा गतिविधि सुरुवात नै गरिएन । यस्तै, ५१ वटा गतिविधि आंशिक रूपमा मात्रै सम्पन्न गरिए । उल्लेख भएका गतिविधिमध्ये १० वटा मात्रै पूर्ण रूपमा कार्यान्वयनमा आए । यति गर्दा पनि नेपाल बाघको संख्या ३ सय ५५ पुर्याउन सफल भयो । तीमध्ये आधा काम पूर्ण रूपमा सम्पन्न भएका थिए भने बाघको संख्यामा केही परिवर्तन आउँथ्यो । नेपालमा गरिएका अध्ययनले निकुञ्जमा भएका बाघमध्ये बढीमा ५ प्रतिशत मात्रै मानिससँगको द्वन्द्वमा आउने गर्छ । चितवनको सन्दर्भलाई आधार मान्दा प्राकृतिक बासस्थानमा रहेका बाघमध्ये जम्मा ५ प्रतिशत द्वन्द्वमा आउन सक्छन् । द्वन्द्वमा आउन सक्ने बाघ भनेकै बुढो र घाइते हुन् । त्यस्ता बाघको नियमित अनुगमन र पहिचान गर्न सक्यौं भने द्वन्द्व घटाउन सकिन्छ । तसर्थ, द्वन्द्वमा आउन सक्ने बाघको पहिचान गरेर त्यसलाई व्यवस्थापन गर्न सम्भावित व्यवस्थापन पद्धति (प्रोएक्टिभ म्यानेजमेन्ट सिस्टम) गर्न सकिएमा यसखाले द्वन्द्व न्यूनीकरण गर्न सकिन्छ । यसरी हेर्दा बाघको संख्या नेपालमा अझै बढ्ने देखिन्छ र त्यसका लागि बाघको आहारा प्रजाति बढाउन प्रशस्त मात्रामा काम गर्नुपर्ने देखिन्छ । यसका लागि बासस्थान सुधार तथा व्यवस्थापनमा ध्यान दिनुपर्छ । सरकारले बासस्थान व्यवस्थापनका लागि गरेका कार्यलाई अझ बढी प्रभावकारी बनाउने, योजनामा साझेदार संस्थाहरूले पनि आर्थिक एवं प्रविधिक सहयोग गर्नुपर्ने देखिन्छ । बाघ संरक्षणलाई अवसरको रूपमा लिन समुदायलाई सिकाउन जरुरी छ । बाघ भए पर्यटक आउने, पर्यटक आउँदा आर्थिक गतिविधि बढ्ने र आर्थिक क्रियाकलाप बढ्दा समुदायको जीविकोपार्जन सहज हुने कुरालाई जोकोहीले मनन गर्न जरुरी छ । तसर्थ, प्रत्यक्ष आर्थिक लाभ हुने किसिमका सीपमूलक कार्यक्रम, हरित अर्थतन्त्र निर्माण, बाघमैत्री पर्यटन र व्यवसायतर्फ समुदायलाई लैजान सकियो भने बाघ संरक्षणले सार्थकता पाउनेछ । पछिल्लो समय संरक्षणमा धेरैको चासो भनेको जैविकमार्गमा छ । वन्यजन्तु आवतजावत हुने करिडोरहरूमा त्यस किसिमको व्यवस्थापन गर्न जरुरी छ । वन्यजन्तु आवतजावत गर्ने करिडोरलाई करिडोरकै रूपमा संरक्षण एवं व्यवस्थापन गर्नुपर्छ । त्यसका लागि करिडोर क्षेत्रको संरक्षण, बाह्य प्रभावलाई निरुत्साहित गर्ने क्रियाकलाप गर्नुपर्ने हुन्छ । बाघ भएकै कारण बर्दियामा हरेक वर्ष २५ हजारभन्दा बढी पर्यटक आउने गरेका छन् । चितवनमा बाघ र गैंडा हेर्नैका लागि वार्षिक ३ लाखभन्दा बढी पर्यटक आइपुग्छन् । आर्थिक वर्ष ०७८७९ को तथ्यांकअनुसार चितवन निकुञ्जमा वार्षिक २८ करोड र बर्दियामा साढे ४ करोडभन्दा बढी रकम राजस्व संकलन भएको छ । बाघ हेर्नकै लागि भनेर चितवन, बर्दियामा पर्यटकको आगमन हुँदा होटल तथा रेस्टुराँ फस्टाएका छन् । तिनमा १५ सयभन्दा बढीले रोजगारी पाएका छन् । तसर्थ बाघमा आधारित पर्यटनलाई अझ बढी ध्यान दिएर अगाडि बढ्न सके संरक्षणमा सकारात्मक प्रभाव देख्न सकिन्छ । मानवबाघ द्वन्द्वलाई विश्लेषण गर्दा जति पनि मृत्युका घटना छन्, अधिकांश जंगलभित्रै भएका छन् । यसको अर्थ, हामीले जंगल जाँदा सावधानी अपनाएनौं । जंगल जाँदा एक्लै नजाने, सकेसम्म अनुमति लिएर समूहमा जाँदा घटना कम हुने सम्भावना हुन्छ । यसका लागि समुदायलाई बाघमानव द्वन्द्व कसरी कम गराउने भनेर शिक्षा दिनुपर्छ । यस किसिमका कार्यक्रम भएका पनि छन्, अझ बढी प्रभावकारी बनाएर लैजान जरुरी छ । जब मानवबाघ सहअस्तित्व कायम हुन्छ, तब बाघलगायतका जीवको संरक्षणमा नेपालले गरेका प्रयास विश्वका लागि अतुलनीय उदाहरणका रूपमा मानक बन्ने स्पष्ट छ । बाघको संरक्षणमा नेपालले अन्तर्राष्ट्रिय ख्याति कमाएको छ र अबको बाटो सहअस्तित्व, द्वन्द्व न्यूनीकरण र जीविकोपार्जनमा सुधार नै हो । सुवेदी राष्ट्रिय प्रकृति संरक्षण कोषका सदस्य सचिव हुन् भने पोखरेल कोषमा संरक्षण अधिकृतका रूपमा कार्यरत छन् ।"
"बाघको सुरक्षा, बाघबाट सुरक्षा","२०७८ असार २६ मा तत्कालीन प्रधानमन्त्री केपी शर्मा ओलीको अध्यक्षतामा उच्चस्तरीय राष्ट्रिय बाघ संरक्षण समितिको बैठक बसेको थियो । छलफलमा नियमित गर्नुपर्ने विषयबाहेक अन्य गम्भीर प्रस्ताव थिएनन् । त्यो बेला भर्खरै राष्ट्रिय बाघ गणना कार्यक्रम सुरु भएको थियो । बाघको संख्या दोब्बर बनाउने उद्देश्यका साथ काम पनि भइरहेका थिए । बैठकमा प्रधानमन्त्री ओलीले बारबार जरुरी सार्वजनिक महत्त्वका विषयउपर छलफल होस् भन्ने चाहनुभएको थियो । उहाँको चाहना के कुरामा झल्कन्थ्यो भने मुलुकमा मानिसबाघ द्वन्द्व जुनबढ्दो छ, यसलाई कसरी नियन्त्रण गर्न सकिन्छ भन्नेबारे गम्भीरतापूर्वक छलफल होस् । हरेक साउन १४ गते बाघ दिवस मनाउने प्रचलन छ । बैठकमा उपस्थित धेरै सदस्यले बोल्नुभयो । मैले पनि आउँदो साउन १४ गते बाघ दिवसका अवसरमा प्रधानमन्त्रीबाघ संवाद कार्यक्रमको थालनी गरौं भनेर प्रस्ताव राखें । मानिसबाघ द्वन्द्व लगायतका समस्या समाधान गर्ने र देशबाहिर पनि सकारात्मक सन्देश प्रवाह होस् भन्ने उद्देश्यले मैले यस्तो प्रस्ताव राखेको थिएँ । मेरा कुरा सुनेर सम्बन्धित विषयका विज्ञ हौं भन्ने महानुभाव र नीति निर्माण तहमा बसेकाहरूले गम्भीरतापूर्वक लिएको देखिएन । किनभने म बाघ विज्ञ थिइनँ । म संरक्षणलाई व्यवस्थापनको दृष्टिबाट हेर्छु । अन्तिममा प्रधानमन्त्री ओलीले कुरा सुरु गर्नुभयो । प्रधानमन्त्रीबाघ संवाद विषय धेरै राम्रो छ, गम्भीर प्रकृतिको कार्यक्रम, उहाँले प्रश्न गर्नुभयो, तर त्यो भन्दा अघि नै बाघले खाइदियो भने ?पाटे बाघको सन्दर्भ, त्यसको महत्त्व, त्यसबाट सिर्जित समस्या, समाधान, बाघको अन्तर्राष्ट्रिय सम्भावना र महत्त्वबारे सायद उहाँले धेरै कुरा बुझ्नुभएको छ । आउँदो बाघ दिवसमा प्रधानमन्त्रीबाघ संवाद कार्यक्रम गर्ने गरी बैठक टुंगियो । मुकाम मन्त्रालयलाई अब कसरी गर्ने ? के गर्ने ? कहाँ गर्ने ? चटारो आइलाग्यो । सबैलाई मैले एउटै कुरा प्रस्टसँग भनें, यो जिम्मेवारी राष्ट्रिय प्रकृति संरक्षण कोषलाई दिनुस् । राष्ट्रिय बाघ संरक्षण समितिको बैठक बसेको दुई दिनपछि असार २८ गते सर्वोच्च अदालतको परमादेशबाट प्रधानमन्त्री ओली पदमुक्त हुनुभयो । यसरी प्रधानमन्त्रीबाघ संवाद कार्यक्रम अधुरै रहन गयो । आज संयोगवश प्रधानमन्त्रीका रूपमा ओलीको पुनरोदय भएको छ । प्रधानमन्त्री ओली र पूर्वप्रधानमन्त्री शेरबहादुर देउवा एकै ठाउँमा उभिनुभएको छ । देशभित्र मानिसबाघ देखा परिरहेको द्वन्द्वका घटना र सिलसिला अझ बढेको छ । आर्थिक विकासको सम्भावनामा मात्र नभएर मुलुकको प्रतिष्ठा बाघसँग जोडिएर नेपालको नाम अझ उँचो भएको छ । पछिल्ला वर्ष नेपालको नाम बाघ दोब्बर बनाउने मुलुकका रूपमा अन्तर्राष्ट्रिय स्तरमा सकारात्मक सन्देश प्रवाह भइरहेको छ । तर यसलाई मुलुकको समृद्धिसँग जोड्न सकेका छैनौं । पछिल्लो गणनाअनुसार नेपालमा बाघको संख्या ३ सय ५५ पुगेको छ । यो संख्या अझ बढिरहेको संकेत पनि देखिएका छन् । अर्कोतिर मानिसबाघ द्वन्द्व कसरी रोक्ने भन्नेबारे पनि सामाजिक बहस सुरु भएको छ । सन् २०१० मा नेपालले बाघको संख्या दोब्बर बनाउन गरेको अन्तर्राष्ट्रिय प्रतिबद्धतामा हामीले सफलता हासिल गरेका छौं । बाघको संख्या दोब्बर भएसँगै अब यसलाई कसरी जोगाउने, मान्छेलाई बाघको खतराबाट कसरी टाढा राख्ने भन्ने नै अबको प्रमुख चासो र चुनौती हो । किनभने गएको आर्थिक वर्षको तथ्यांक हेर्दा पर्सा, चितवन र बर्दियामा मात्र बाघको आक्रमणबाट कम्तीमा ९ जनाले ज्यान गुमाए । बाघले मान्छेलाई खायो भने त्यो बाघलाई समातेर थुन्नुको विकल्प छैन । तर समस्याग्रस्त बाघ राख्ने स्थानको अभाव टड्कारो छ । जावलाखेलस्थित चिडियाखानामा मात्र ६ वटा बाघ साँघुरो गरी राख्नुपरेको छ । सिलसिलाबद्ध रूपमा मान्छेबाघ द्वन्द्व बढिरहेका बेला यतिबेला जिम्मेवार नागरिक र निकाय सबैलाई यो समस्याको तत्काल समाधान गर्नुपर्ने जिम्मेवारी महसुस भइरहेको छ । बाघको बढ्दो आक्रमणलाई न्यूनीकरण गर्न बाघलाई नियन्त्रणमा लिएर वन्यजन्तु उद्धार गृहमा राख्ने गरिएको छ । तर आजका दिनमा वन्यजन्तु उद्धार गृहकै अभाव छ । अस्थायी व्यवस्थापनअस्थायी समाधान नभएर हामीले तत्काल दीर्घकालीन समाधानतिर पाइला अघि सार्नुपर्नेछ । समस्याग्रस्त बाघलाई मात्र राख्न केन्द्रका रूपमा या बाघ सेन्टरका रूपमा विकास गर्न प्रस्तावित सूर्यविनायक चिडियाखाना बनाउन अब कति समय पर्खनुपर्ने हो ? यद्यपि बाघ संरक्षणमा राज्यको उच्च प्रतिबद्धता छ । बाघ संरक्षणमा नेपालले मनग्गे सफलता हासिल गरेको पनि छ । बाघको संरक्षणमा नेपाल सरकारले उच्च प्रतिबद्धताका साथ काम गरिरहेको छ । पछिल्लो दुई दशक नेपालले बाँकी संसारलाई दिएको सकारात्मक र सुखद समाचार भनेकै बाघको संख्या दोब्ब्र बनाउनु हो । यसलाई नेपालबाहिरको संसारले अत्यन्तै सकारात्मक सन्देशका रूपमा लिएको पनि छ । के बाघको संख्या दोब्वर बनाएर मात्र हाम्रो लक्ष्य पूरा भयो त ? होइन, हाम्रो अझ धेरै जिम्मेवारी बाँकी छ । हामीले बाघ संरक्षणलाई अब मुलुकको समृद्धिको यात्रासँग जोडेर हेर्नुपर्छ । बरु समृद्धि यात्रालाई अगाडि बढाउन हामीले बाघ कूटनीतिमा पो जोड दिनुपर्ने हो कि ! मानिसबाघ द्वन्द्वमा मारिएका परिवारलाई समेत जोडेर बाघ पर्यटनको उद्देश्यमा हामी अगाडि बढ्नुपर्छ । त्यसो गरेको खण्डमा मात्र बाघको संख्या दोब्बर बनाएको सफलताले सार्थकता पाउनेछ । अन्त्यमा, यी सबै विषयलाई प्रधानमन्त्रीबाघ संवाद मार्फत सम्बोधन गरियोस् र यो कार्यक्रम नेपालको समृद्धि यात्राको एक महत्त्वपूर्ण पाइला बनोस् । अधिकारी बाघ संरक्षण समितिका सदस्य हुन् ।"
श्रम निर्यात गर्ने कारखाना,"कुनै पनि देश पूर्ण रूपमा आत्मनिर्भर हुनु भनेको धेरै ठूलो विषय हो । अधिकांश देश पूर्ण रूपमा आत्मनिर्भर भएको पाइँदैन । भौतिक वस्तु होस् वा अभाौतिक, देशमा सबै खालका वस्तु तथा सेवाको उपलब्धता हुँदैन । विकासशील तथा अति कम विकसित देशले जहाँ जे उपलब्ध छ, त्यहीँबाट आयातनिर्यात गरी आफ्ना आवश्यकता तथा उद्देश्यहरू पूरा गर्छन् । त्यसै भएर होला, हिजो वस्तु विनिमयको माध्यमको प्रचलन थियो । भिन्नभिन्न देशका आआफ्नै गुण, विशेषता, वस्तु तथा सेवा, वातावरण, परिवेश प्राकृतिक स्रोत र साधनलगायत विविध विषय रहेका हुन्छन् । जुन देशसँग जे छ, ती देशले आफूले उपयोग गरेर बढी भएको वस्तु तथा सेवा अन्य देशको मागबमोजिम निर्यात गर्ने र आफूलाई आवश्यक पर्ने वस्तु तथा सेवा अन्य देशवाट आयात गर्ने गर्छन् । यसरी वस्तु तथा सेवाको आयातनिर्यातबाट नै देशहरू आफ्नो राज्य व्यवस्थालाई सहज रूपमा चलाइरहेका हुन्छन् । आयात होस् वा निर्यात गर्ने वस्तुसेवाको उत्पादन, तिनको प्रकृति, लागत, कच्चा पदार्थको उपलब्धता, उत्पादित वस्तुको माग, आपूर्तिअनुसार भिन्न ठाउँमा भिन्न हुने गर्छ । कृषिसँग सम्बन्धित हो भने जमिनमा होला, कृषि फार्महरूमा होला, वस्तु हो भने वस्तु उत्पादन गर्ने कारखानामा होला । सेवासँग सम्बन्धित हो भने सेवा उत्पादन गर्ने शैक्षिक संस्था, तालिम केन्द्र, प्रशिक्षण केन्द्रहरूमा हुने गर्छ । समग्रतामा जे जस्ता वस्तु तथा सेवा उत्पादन गरे पनि उत्पादन गर्ने स्थानलाई कारखाना भनेर बुझ्न र भन्न सकिन्छ । कपडा कारखाना, कागज कारखाना, जुत्ता कारखाना, औषधि कारखाना, चिया कारखाना, मैदा कारखाना आदि । यसरी कारखानाबाट उत्पादित वस्तु तथा सेवालाई आवश्यक परिमाणमा उपयोग गरिन्छ र मागबमोजिम निर्यात गर्ने र अन्य देशबाट आवश्यक पर्ने सामग्री आयात गरिन्छ । जसको माध्यमबाट वैदेशिक व्यापारको कारोबार हुन्छ । यस्तो कारोबारको अर्थतन्त्रमा प्रत्यक्ष असर तथा प्रभाव रहेको हुन्छ । आयातभन्दा निर्यात बढी गर्न सक्यो भने भुक्तानी सन्तुलन सकारात्मक रहन्छ तर आयातभन्दा निर्यात कम हुन्छ भने भुक्तानी सन्तुलन नकारात्मक रहन्छ । भुक्तानी असन्तुलन कुनै पनि देशका लागि राम्रो होइन । यस्तो अवस्थामा विदेशी विनिमय सञ्चिति आवश्यक पर्छ । अर्को शब्दमा भन्नुपर्दा विदेशी मुद्राको व्यवस्था गर्नुपर्ने हुन्छ, आयात गरिएको सामानको भुक्तानी गर्नका लागि । सामान्यतया कारखानामा वस्तु तथा सेवाको उत्पादन गर्ने गरिन्छ, जुन निर्जीव हुन्छ । तर यस्तो कारखाना जहाँ वस्तु तथा सेवा होइन निर्यातयोग्य साधनमानव साधन उत्पादन गरिन्छ । प्लस टु, स्नातक, स्नातकोत्तरपछि कोही अमेरिका, अस्ट्रेलिया, युरोप, यूकेमा निर्यात हुन्छन् भने कति मलेसिया, अरब, दुबई, कतारतिर निर्यात हुन्छन् । जसरी वस्तु उत्पादन गर्दा वस्तुको गुणस्तरको मागका आधारमा फरक देशहरूमा आयातनिर्यात हुन्छ, त्यसैगरी शैक्षिक स्तरधारी मानव साधन अहिलेका शिक्षण संस्थारूपी कारखानाबाट उत्पादन भई भिन्नभिन्न देशका लागि निर्यात भइरहेका छन् । आजका दिनमा देशका युवा जनशक्ति दैनिक २२ सयदेखि २५ सयसम्म देशबाट बाहिरिएका छन् । वैशाखमा मात्र ७० हजारभन्दा बढी युवा बिदेसिएको तथ्यांकले देखाउँछ । युवापिँढी दिनानुदिन बाहिरिँदै गर्दा शिक्षण संस्थामा विद्यार्थीको संख्या कम हुँदा ब्याचलर र डिग्रीका कलेज बन्द हुने अवस्थामा पुगेका छन् । घरहरू बुढाबुढी बस्ने वृद्धाश्रम बन्दै छन् । गाउँमा मर्दा मलामी र बिहेमा जन्ती जाने मान्छेको अभाव छ । वर्तमान परिस्थितिमा शिक्षण संस्था श्रम निर्यात गर्ने कारखानाका रूपमा रूपान्तरित भएका छन् । भनिन्छ कुनै पनि देशलाई सखाप पार्नुछ भने त्यस देशको शिक्षा प्रणालीलाई सखाप पारिदिए पुग्छ । आजको समयमा कोही युवा छैन कि म देशमै केही गर्छु र गर्न सकिन्छ भन्ने सोच राख्ने । सर्वप्रथम त हाम्रो शिक्षा प्रणालीलाई कस्तो बनायौं ? कस्तो बनाउनुपर्थ्यो ? कस्तो हुनुपर्छ ? यस्ता यावत् प्रश्नको उत्तर खोज्न ढिला भइसकेको छ । समाजमा रोजगारीको अवसर नहुनु, राजनीतिक अस्थिरताले स्थिर सरकार बन्न नसक्दा विभिन्न गठबन्धनका गाँठा कहिले कता कसिने, कहिले कता फुस्किने अवस्था हुनुले पनि युवाले देशभित्र भविष्य देखिरहेका छैनन् । आयोजना समयमा पूरा नहुनु, समाजमा अनुशासन र नैतिकता हराउँदै जानु, भ्रष्टाचारले संस्थागत रूप लिनु, नातावाद, कृपावादले प्रश्रय पाउनु, नागरिकमा जोसँग धन छ, त्यसलाई महत्त्व दिनुले यहाँ इमानदार र नैतिकवान्को कुनै महत्त्व देखिन्न । हरेक क्षेत्रमा बिचौलियाको बिगबिगी रहनु, राम्राभन्दा हाम्राले स्थान पाउनु, प्रणालीको विकास होला भन्दा भत्किँदै जानु जस्ता विविध विषयले गर्दा आजका युवामा देशप्रति निराशा छ । घरपरिवार छाडेर पराइको देशमा श्रम गरेर पढ्न तथा आयआर्जन गर्न पक्कै सहज छैन । तर आकर्षण उतै छ किन ? जो विदेशका लागि फिट हुँदैनन्, त्यस्तो वर्ग समुदाय यहीं रहने तर जोसँग सीप, ज्ञान, श्रम, क्षमता छ, उनीहरूले देश छाड्ने समय आइसकेको छ । जो प्लस टु, स्नातक, स्नातकोत्तरको पढाइपछि बिदेसिन्छन्, पसिना बगाउँछन्, तिनै निर्याती श्रमको मूल्य रेमिट्यान्स ले मुलुकको टेको लागिरहेको छ । पसिनाको थोपाथोपा मूल्य आयातित सामानको भुक्तानीमा प्रयोग गरिन्छ । मानव साधन निर्यात गरेको मूल्यले सबै देश चलाउनु भनेको घर डढाएर खरानीको व्यापार गर्नु जस्तै हो । आज गाउँदेखि सहरसम्मका धेरै घर वृद्धाश्रममा परिणत भइरहेका छन् । चाडबाड आउँछ, सन्तान साथमा नहुँदा त्यो घरमा कस्तो अवस्था होला ? घरमा अशक्त बाआमा छन्, तातो पानी दिने कोही छैन । बैंक खातामा रेमिटबाट पैसा आएको छ, उपचार गर्न अस्पताल सँगै जाने साथी छैन । न त बुबाआमा विदेशमै गएर बस्न सक्छन्, न विदेश गएका सन्तान स्वदेश फर्कन सक्छन् । अहिले यस्तो अवस्था देखिइरहेको छ कि बुबाआमाको मृत्युपछि छोराछोरी विदेशदेखि आउनुपर्ने हुँदा मृत शरीर कैयौं दिन बाकसमा राख्नुपर्ने सामान्य जस्तै भइसकेको छ । कमाउने आसमा बिदेसिएकाहरू रातो बाकसमा मृत शरीर फर्किनुको पीडा भोग्ने परिवारलाई मात्र थाहा छ । चाहे त्यो पढ्नका लागि होस् वा आयआर्जनका लागि गएको होस् । जुन प्रयोजनका लागि बिदेसिए पनि ती सबै न पढाइ सकेर देश फर्किने वाला छन् न आयआर्जनले पुगेर घर फर्किने सोचमा छन् । युरोप, अमेरिका, अस्ट्रेलिया, यूके जस्ता देशमा जाने कतिपय युवामा त नेपालको सम्पत्ति बिक्री गरी पैसा लगेर विदेशमा घरबास तथा व्यापारव्यवसाय गर्ने प्रवृत्ति बढ्दो छ । थोरैले मात्र देशमा पैसा पठाउँछन् । अरब, साउदी, मलेसिया, कतार जानेहरू जो वर्किङ भिसामा गएका हुन्छन्, तिनीहरूले पठाउने रकम रेमिट्यान्सका रूपमा देशमा आउने गर्छ । त्यही रेमिट्यान्सले आजको दिनमा देशको अर्थतन्त्र सहजतातर्फ लागिरहेको उच्च ओहदाका जानकारहरू बताइरहेका छन् । अबको समयमा प्लस टु, स्नातक, स्नातकोत्तरसम्मका शिक्षण संस्थाहरू श्रम निर्यात गर्ने कारखाना बन्नबाट बन्द हुनुपर्छ । श्रमको प्रयोगले वस्तु उत्पादन गरी निर्यात गर्ने हो, न कि श्रम उत्पादन गरेर निर्यात । श्रम अमूल्य निधि हो । जसरी गुणस्तरयुक्त वस्तु उत्पादन गर्न कारखानामा कच्चा पदार्थ पनि गुणस्तरयुक्त नै चाहिन्छ, त्यसैगरी गुणस्तरयुक्त मानव जनशक्ति तयार गर्न शैक्षिक प्रणालीमा पनि सुधार हुनुपर्छ । यसरी योग्य जनशक्ति तयार गरी देशमै काम गरेर जीविकोपार्जन गर्ने वातावरण बनाउन सरोकारवालाले ध्यान पुर्याउन ढिला भइसकेको छ । शैक्षिक गुणस्तरयुक्त लेबल लगाइएका श्रमधारीको प्रयोगले वस्तु तथा सेवा उत्पादन गरी निर्यात गर्ने बाटो खोज्नु आजको आवश्यकता हो । जसले आर्थिक वृद्धिसँगै देशको समृद्धिको अवधारणालाई आत्मसात् गर्न सक्छ । कँडेल राष्ट्रिय वाणिज्य बैंककी उपकार्यकारी अधिकृत हुन् ।"
चार्ल्स र डायनाको विवाह,सन् १९८१ मा आजकै दिन (जुलाई २९) मा बेलायती युवराज चार्ल्स (हालका राजा) र डायना स्पेन्सर विवाह बन्धनमा बाँधिएका थिए । उनीहरूबीचको वैवाहिक समारोह लन्डनको सेन्ट पल क्याथेड्रलमा सम्पन्न भएको थियो । समारोहमा ३ हजार ५सय विशिष्ट पाहुनाको उपस्थिति थियो । चार्ल्स र डायनाबीच पहिलो पटक १९७७ मा भेट भएको थियो । त्यतिबेला चार्ल्स डायनाकी दिदी लेडी सराहसँग प्रेम सम्बन्धमा थिए । पछि चार्ल्सले १९८१ फेब्रुअरी ३ मा डायनालाई विवाहको प्रस्ताव राखेका थिए । त्यसपछि दुईबीच इन्गेजमेन्ट भए पनि फेब्रुअरी २४ सम्म गोप्य राखिएको थियो । चार्ल्सको जन्म १९४८ नोभेम्बर १४ मा बकिङ्घम दरबारमा भएको थियो । १९६१ जुलाई १ मा जन्मिएकी डायना चार्ल्सभन्दा १३ वर्ष कान्छी थिइन् । उनीहरूबाट १९८२ मा प्रिन्स विलियम्स र १९८४ मा प्रिन्सह्यारीको जन्म भएको थियो । चार्ल्स र डायनाले १९९२ मा अलग हुने घोषणा गरेका थिए । त्यसको चार वर्षपछि १९९६ अगस्ट २८ मा उनीहरूबीच औपचारिक रूपमा सम्बन्धविच्छेद भएको थियो ।सम्बन्धविच्छेद भएको एक वर्षपछि १९९७ अगस्ट ३१ मा डायनाको कार दुर्घटनामा निधन भएको थियो । चार्ल्सले २००५ मा क्यामिला पार्करसँग विवाह गरेका थिए ।
'बेबी अफ द हाउस बेलायतका २२ वर्षीय सांसद,"(लन्डन)बेलायतमा जुलाई ४ मा सम्पन्न आमनिर्वाचनमा भारी बहुमत ल्याउन सफल लेबर पार्टीले सरकार गठन गरी काम थालिसकेको छ । प्रधानमन्त्री किअर स्टार्मर आफ्नो वाचाअनुरूप बेलायतलाई परिवर्तनको अनुभूति दिलाउन प्रयत्नरत छन् । तर सोही निर्वाचनबाट एक युवा भने निकै चर्चामा आए । ती हुन्, साम कार्लिङ । २२ वर्षको उमेरमै बेलायती संसद्मा निर्वाचित भए पनि उनी एकाएक चर्चामा आएका हुन् । क्याम्ब्रिज विश्वविद्यालयबाट विज्ञानमा स्नातक सामले भेट्रान कन्जरभेटिभ सांसद शैलेश बारालाई पराजित गर्दै सांसद भएका हुन् । बाराले नर्थ वेस्ट क्याम्ब्रिजसायर क्षेत्रबाट विगत २० वर्षदेखि चुनाव जितिरहेका थिए । तर यसपालिको चुनावमा भने उनी नवयुवा सामसँग ३९ मतले पराजित भए । त्योसँगै सामले भने बेलायती सांसद हाउस अफ कमन्समा पाइला राख्न पाएका छन् । हाउस अफ कमन्सको सबैभन्दा कान्छा सदस्य सामलाई कतिपयले एउटा अनौपचारिक उपाधि दिएका छन् बेबी अफ द हाउस ।सामकै शब्दमा उनी आफ्नो विजयलाई एउटा राजनीतिक भूकम्प मान्छन् । उनलाई विश्वास छ आफ्नो जितले अरू थप युवा पनि सार्वजनिक पदमा उभिनेछन् । तर, वेस्ट मिनिस्टरमा आफ्नो उमेरलाई ध्यान केन्द्रित गर्न नचाहेको उनको भनाइ छ । म चाहन्छु कि हामी युवाहरूको उमेरको यो अनौठो मानसिकताबाट टाढा जानुहोस् । जहाँसम्म मलाई सरोकार छ हामी अरू कोही जस्तै छौं । म केवल काममा केन्द्रित हुन चाहन्छु, उनले बीबीसीसँग भनेका छन् । बेलायतमा पछिल्लो समय देखापरेको सामाजिक र आर्थिक क्षयीकरण तथा वेस्ट मिनिस्टरमा गरिएका निर्णयहरूबीचको सम्बन्ध देखेर आफू राजनीतिमा होमिएको उनको भनाइ छ । कार्लिङ इंग्ल्यान्डको उत्तरपूर्वको एउटा ग्रामीण सहरमा हुर्केका हुन् उनी । साम उक्त स्थानलाईधेरै थोकबाट वञ्चित क्षेत्र बताउँछन् । अक्सफोर्ड विश्वविद्यालयबाट ग्य्राजुएट किअर माथरले २५ वर्षको उमेरमा गत वर्ष लेबरबाट नर्थ योर्कसायर क्षेत्रको सेल्बी एन्ड एन्स्टी उपचुनाव जितेका थिए । उनले २० हजार १३७ मत ल्याएर उपचुनाव जितेका थिए । माथर सन् १९९८ मा इंग्ल्यान्डको हल सहरमा जन्मिएर सेल्बी नजिकै हुर्केका थिए । बाल्यकालमा उनी युवा संसद्मा सामेल भएका र हल सहरमा युवाहरूका लागि लेबर समूह स्थापना गरेको उनकी आमाले बताएकी छन् । उनलाई बोल्न मात्र मन पर्छ, आमा जिल ताम्बारोसलेभनिन्, उनले स्कुलमा भाषण र नाटक विषय पढेका थिए, नाटकमा अभिनय गर्न उनी रमाइलो मान्थे ।स्कटिस नेसनल पार्टी (एसएनपी) की एमी कालाघन अघिल्लो निर्वाचन सन् २०१९ मा २७ वर्षको उमेरमा इस्ट डनबर्टनसायरबाट सांसद निर्वाचित भएकी थिइन् । बेलायतमा राजनीतिप्रति युवा आकर्षण र उनीहरूलाई दिइने अवसरबारे यी प्रतिनिधि उदाहरण मात्र हुन् । बेलायती राजनीतिमा राजनीतिज्ञहरूका लागि उपयुक्त उमेर छ कि छैन भन्ने बहस पनि हुने गर्छ । बेलायती पूर्वप्रधानमन्त्री ७३ वर्षीय गोर्डन ब्राउनले हालै भनेका छन्, उनी बेलायतमा राजनीतिज्ञ बन्न धेरै पाको उमेरका थिए तर अमेरिकाका लागि निकै जवान । ब्राउनले अमेरिकी राष्ट्रपति ८१ वर्षीय जो बाइडेन र नोभेम्बरको राष्ट्रपतीय निर्वाचनका उम्मेदवार ७७ वर्षीय डोनाल्ड ट्रम्पप्रति टिप्पणी गरेका थिए । अझै नोभेम्बरको चुनावी दौडमा रहेका बाइडेनले चर्को आलोचनापछि गत साता मात्र उम्मेदवारी त्यागेर उपराष्ट्रपति ६० वर्षीया कमला ह्यारिसलाई अगाडि सारेका छन् । बेलायतमा भूतपूर्व प्रधानमन्त्रीहरू टोनी ब्लेयर र डेभिड क्यामरुन पहिलो पटक प्रधानमन्त्री निर्वाचित हुँदा दुवै ४३ वर्षका थिए । त्यस्तै, ऋषि सुनक ४२ वर्षको उमेरमा टेन डाउनिङ पुगेका थिए कान्छा प्रधानमन्त्रीका रूपमा । करिब १४ वर्षे विजनेस करिअरपछि राजनीतिक करिअर सुरु गरी सांसद भएको ७ वर्षमै सुनक डाउनिङ स्ट्रिट छिर्न सफल भएका थिए । आधुनिक समयमा नम्बर टेनमा छिर्ने उनी सबैभन्दा कान्छो ब्रिटिसभारतीय पनि हुन् । ब्रिटेनबाट अलिकति पर फ्रान्सकै राजनीति हेर्ने हो भने नयाँ प्रधानमन्त्री जम्मा ३४ वर्षीय गेब्रियल एटल छन् । तर नेपालमा भने युवा पुस्तालाई पनि राजनीतिमा स्थान दिनुपर्छ भन्ने सोच अझै विकास भइनसकेको बताउँछन् बेलायतका पूर्वकाउन्सिलर, संसदीय निर्वाचनका उम्मेदवार एवं राजनीतिक विश्लेषक डा बच्चुकैलाश कैनी । नेपालमा एक पटक नेता भएपछि सधैं नेता नै भइरहने अभ्यास विपरीत बेलायतमा राज्य हाँक्नका लागि नेतृत्व लिन उमेर होइन क्षमता हेरिन्छ । यहाँ मान्छेको रंग होइन उसको प्रभाव हेरिन्छ, धर्म होइन मानवताको आधारमा सबैलाई एकै रूपमा हेरिन्छ, कैनी भन्छन् ।बेलायती जनता शिक्षित, सचेत र सजग भएकाले हाम्राभन्दा राम्रा नेता र जनप्रतिनिधि छान्छन् । कुनै नेता बूढो हुँदैमा वा पाको हुँदैमा ऊ राजनीतिमा वरिष्ठ हुन्छ भन्ने मान्यता बेलायतमा छैन । देश हाँक्न यहाँ कुनै पनि राजनीतिज्ञ कति वरिष्ठ छ भन्ने कुराभन्दा उनीहरूको क्षमता, दक्षता र दुरदर्शिताको आधारमा मूल्यांकन हुने कैनीको धारणा छ । आजकलका युवा आफ्नो देश, अन्तर्राष्ट्रिय परिस्थिति, प्रविधि, समसामयिक विषय र सवालसँग राम्रो जानकार हुन्छन् । उनीहरूसँग नयाँ विचार, दृष्टिकोण, समस्या हेर्ने र समाधान गर्ने छुट्टै दृष्टिकोण हुन्छ, उनी भन्छन्, त्यसैले युवाहरूलाई राजनीतिमा पनि रुचाउने गरिन्छ । हाउस अफ कमन्समा मध्यम उमेरका सांसदहरूको वर्चस्व छ । सन् २०१९ को अघिल्लो आम चुनावमा सांसदको औसत उमेर ५१ थियो । गत चुनावमा आधाभन्दा बढी सांसद (५७८ प्रतिशत) ४० र ५९ वर्षबीचका थिए, जसमा झन्डै एक तिहाइ (३० प्रतिशत) ५० देखि ५९ सम्मका थिए ।"
अमेरिकामा नेपाली जोड्दै 'नेपथ्य,"काठमाडौं (कास) नेपाली गीतसंगीतमा रमाउने श्रोता दर्शकहरूलाई लोकरकका माध्यमबाट जोड्दै आएको सांगीतिक ब्यान्ड नेपथ्यले आगामी महिना अमेरिकामा कार्यक्रम गर्ने भएको छ । छैटौं पटकको अमेरिका यात्राका क्रममा ब्यान्डले अमेरिकाका सात सहरमा गुन्जिने भएको हो । अमेरिकास्थित नेपाली समुदायलाई जोड्ने उद्देश्यले कार्यक्रम आयोजना गरिएको नेपथ्यले जनाएको छ । ब्यान्डले पहिलो कार्यक्रम अगस्ट ३ मा नेपालीहरूको उल्लेख्य उपस्थिति रहेको कोलोराडोको राजधानी डेनभर सहरमा प्रस्तुति दिँदै छ । कार्यक्रम बोल्डर थिएटरमा हुने जनाइएको छ । त्यस्तै, ब्यान्डले अगस्ट १० मा क्यालिफोर्निया राज्यको सान फ्रान्सिस्कोस्थित वारफिल्ड थिएटरमा कार्यक्रम गर्नेछ । उक्त हलमा नेपथ्यले ८ वर्षअघि कार्यक्रम गरेको थियो । ओहायो राज्यको राजधानी कोलम्बसस्थित केम्बा लाइभ कन्सर्ट भेन्यु मा ब्यान्डले अगस्ट १७ मा तेस्रो प्रस्तुति दिँदै छ । अगस्ट २४ मा टेक्सास राज्यको डालासस्थित टोयोटा म्युजिक फ्याक्ट्री कार्यक्रम हुनेछ । टेक्सासमा ब्यान्डले ६ वर्षअघि पनि कार्यक्रम गरेको थियो । अगस्ट ३० मा न्युयोर्कको म्यानहटनमा नेपथ्यले टर्मिनल फाइभ मा लोकरक धुन पस्कने जनाइएको छ । न्युयोर्कपछि ब्यान्ड सेप्टेम्बर १ मा मेरिल्यान्डस्थित लाइभ क्यासिनो होटलको द हल एट लाइभ को प्रेक्षालयमा गुन्जिनेछ । ब्यान्डले अन्तिम प्रस्तुति भने सेप्टेम्बर ७ मा पेन्सिलभानियाको ह्यारिसवर्गस्थित द फोरम अडिटोरियम मा दिनेछ । सन् २००४ मा पहिलो पटक अमेरिका यात्रमा निस्किएको ब्यान्डले फिनिक्स र वासिङटन डीसीमा कार्यक्रम गरेको थियो । त्यसपछिका वर्षहरूमा ब्यान्डले न्युयोर्क, सान फ्रान्सिस्को, लस एन्जलस, एटलान्टा, डालस र बोस्टनमा सांगीतिक प्रस्तुति दिइसकेको छ । ब्यान्डले यसअघि २०१८ मा अमेरिकाका डालस र बोस्टनमा कार्यक्रम गरेको थियो । ब्यान्डको यसपालिको अमेरिका यात्राको संयोजन डीजे मोमो इन्टरटेनमेन्टले गरेको हो । नेपथ्यले हालसम्म विभिन्न १७ देशका ४१ सहरमा ८१ वटा कार्यक्रम गरिसकेको छ । त्यस्तै, नेपालमा भने ५० सहरमा ११५ वटा प्रस्तुति दिइसकेको छ ।"
एक वर्षमा १६ अर्ब ९३ करोडको बिजुली निर्यात,"(काठमाडौं)नेपाल विद्युत् प्राधिकरणले गत आर्थिक वर्षमा १६ अर्ब ९३ करोड २६ लाख रुपैयाँँ बराबरको बिजुली भारत निर्यात गरेको जनाएको छ । प्राधिकरणले उक्त अवधिमा १ अर्ब ९४ करोड २६ लाख युनिट विद्युत् निर्यात गरेको हो । सोही अवधिमा भारतबाट १६ अर्ब ८१ करोड ३ लाख रुपैयाँको विद्युत् आयात भएको छ । अर्थात् एक वर्षमा आयातभन्दा १२ करोड २३ लाख रुपैयाँ बढीको विद्युत् निर्यात गरेको प्राधिकरणको तथ्यांक छ । प्राधिकरणले देशभित्र खपत गरी अतिरिक्त भएको विद्युत् भारतीय ऊर्जा एक्सचेन्ज (आईएक्स) को डे अहेड तथा रियल टाइम मार्केटमा प्रतिस्पर्धी दरमा बिक्री गर्दै आएको हो । यस्तै, मध्यकालीन विद्युत् सम्झौताबमोजिम भारतीय कम्पनी एनटीपीसी विद्युत् व्यापार निगम (एनभीभीएन) लाई पनि विद्युत् बेच्ने गरेको छ । एनभीभीएनले उक्त विद्युत् हरियाणा राज्यमा आपूर्ति गर्दै आएको छ । हिउँदमा उत्पादन घट्दा भने प्राधिकरणले विद्युत् आयात गर्दै आएको छ । गत वर्ष प्राधिकरणले १ अर्ब ८३ करोड ३५ लाख युनिट विद्युत् भारतबाट आयात गरेको थियो । प्राधिकरणका अनुसार निर्यात गरिएको विद्युत्को औसत दर प्रतियुनिट ८ रुपैयाँ ७२ पैसा छ भने आयातको औसत दर प्रतियुनिट ९ रुपैयाँ १७ पैसा छ ।आयातभन्दा निर्यात बढी भएकाले भारतीय प्रतिस्पर्धी बजारमा प्रवेश पाएको तीन वर्षमा नै नेपाल विद्युत्को खुद निर्यातकर्ता बनेको प्राधिकरणका कार्यकारी निर्देशक कुलमान घिसिङले बताए । ६७ वर्षअघिसम्म आयातकर्ताको मात्र अवस्था थियो, ३ वर्षअघिदेखि निर्यात थालियो, उनले भने, थोरै परिमाणमा भए पनि गत आर्थिक वर्षदेखि खुद निर्यातकर्ता बनेका छौं, यो महत्त्वपूर्ण उपलब्धि हो ।अघिल्लो आर्थिक वर्ष २०७९८० मा भारतबाट १९ अर्ब ४४ करोड ४० लाख रुपैयाँको विद्युत् आयात भएको थियो । सोही अवधिमा नेपालले १० अर्ब ४५ करोड ५० लाख रुपैयाँको विद्युत् निर्यात गरेको थियो । आगामी केही वर्ष अझै हिउँदका केही महिना आन्तरिक माग व्यवस्थापन गर्न विद्युत् आयात गर्नुपरे तापनि अब निर्यातको परिमाण बढ्दै जाने घिसिङले बताए ।तर, सुक्खायाममा महँगो पर्ने भन्दै प्राधिकरणले बिजुली आयात नगर्दा खुद निर्यातकर्ता बनेको उद्योगीहरूको आरोप छ । नेपाल उद्योग परिसंघका अध्यक्ष राजेश अग्रवालले वर्षामा पर्याप्त पाए पनि हिउँदमा स्वदेशी उद्योगले मागेजति बिजुली प्राधिकरणले नदिएको बताए । डिसेम्बरमा रातिको बिजुली लिँदा महँगो पर्छ भनेर प्राधिकरणले आयात गरेन, स्वदेशी उद्योगलाई १२ घण्टा लोडसेडिङमा राखियो । अनि अहिले खुद निर्यातकर्ता भएको छ, उनले भने । नेपालले भारतको इनर्जी एक्सचेन्जको डे अहेड बजारमा सन् २०२१ मे १ मा प्रवेश पाएको थियो । सुरुमा विद्युत् आयात अनुमति पाएको नेपालले सोही वर्षको नोभेम्बर ३ मा निर्यातकर्ताका रूपमा प्रवेश पायो । हाल नेपालले मिडियम टर्म, डे अहेड र रियल टाइम मार्केटमा दैनिक करिब ७ सय मेगावाट विद्युत् बिक्री गरिरहेको छ । प्राधिकरणले १६ वटा आयोजनाबाट उत्पादित ६९० मेगावाट विद्युत् निर्यातको अनुमति पाएको हो ।कार्यकारी निर्देशक घिसिङले मध्यकालीन सम्झौताअनुसार थप ४ सय मेगावाट विद्युत् निर्यात अनुमति पाउने चरणमा रहेको उल्लेख गरे । हरियाणा र बिहार राज्यलाई बिक्री गर्ने गरी थप ४ सय मेगावाट विद्युत् निर्यात गर्न भारतको सम्बन्धित निकायबाट अनुमति आउने चरणमा छ, बंगलादेशसँग पनि छिट्टै सम्झौता गरी ४० मेगावाट निर्यात गर्दै छौं, घिसिङले बताए । लिऊ या तिर सर्तसहित विद्युत् खरिदबिक्री सम्झौता गरिएका निजी क्षेत्रका जलविद्युत् आयोजनाबाट उत्पादित विद्युत् प्रसारण लाइनमा समस्या आउँदाको अवस्थामा बाहेक खेर नगएको उनले बताए ।"
एक व्यक्तिले दुई लघुवित्तबाट ऋण लिन पाउने,"(काठमाडौं) लघुवित्त वित्तीय संस्थाका ऋणी (ग्राहक) ले अब बढीमा दुई संस्थाबाट कर्जा लिन पाउने व्यवस्था राष्ट्र बैंकले गरेको छ । यसअघि एउटा व्यक्तिले एकभन्दा बढी लघुवित्तबाट ऋण लिन नपाउने व्यवस्था थियो । बिनाधितो सामूहिक जमानीमा वा धितोको सुरक्षणमा लघुकर्जा प्रदान गर्दा यस व्यवस्थाबमोजिमको कर्जा सीमा ननाघ्ने गरी एउटा ऋणीलाई अधिकतम २ वटा लघुवित्त वित्तीय संस्थाले कर्जा प्रवाह गर्न सक्नेछन, राष्ट्र बैंकले आइतबार जारी गरेको एकीकृत निर्देशनमा भनिएको छ, क, ख र ग वर्गका बैंक तथा वित्तीय संस्थाबाट कर्जा लिएका ऋणी लघुवित्त वित्तीय संस्थाबाट कर्जा लिन योग्य हुने छैनन् । अन्य बैंक तथा वित्तीय संस्थाबाट कर्जा लिएनलिएको सम्बन्धमा ऋणीको स्वघोषणा गराउनुका साथै कर्जा सूचनाका आधारमा समेत अन्य बैंक तथा वित्तीय संस्थाबाट (लघुवित्त वित्तीय संस्थासमेत) कर्जा लिएनलिएको यकिन गर्नुपर्ने व्यवस्था निर्देशनमा छ । राष्ट्र बैंकले लघुवित्तले कर्जा असुलीका लागि ऋणीलाई कुनै किसिमको अपमानजनक एवं कठोर विधि अपनाउन नपाउने व्यवस्था पनि गरेको छ । लघुवित्तले कर्जा असुली गर्दा ऋणीलाई धेरै दुःख दिएको निष्कर्षका आधारमा राष्ट्र बैंकले एकीकृत निर्देशनमार्फत उक्त व्यवस्था गरेको हो । लघुवित्तले कर्जा प्रवाह गर्दा स्वीकृत कर्जा रकमबाट तोकिएको सेवा शुल्कबाहेक अन्य कुनै पनि प्रकारको रकम कट्टा गरी बचतका रूपमा राख्न नपाइने व्यवस्था पनि निर्देशनमा छ । ऋणी र ऋणसँग सम्बन्धित पक्षहरूलाई यस बैंकको निर्देशनबमोजिम कर्जा सूचना केन्द्रको कालोसूचीमा समावेश गरिसकेको हुनुपर्नेछ, निर्देशनमा भनिएको छ, तर एक लाखसम्मको कर्जा अपलेखन गर्दा परिस्थितिवश ऋण तिर्न नसक्ने ऋणीलाई कालोसूचीमा राख्न अनिवार्य हुने छैन । बचतको ब्याजदरसमेत ग्राहकहरूलाई लिखित रूपमा जानकारी गराउनुपर्ने भएको छ । ग्राहकको सहमति नलिई उसको खाताबाट कुनै रकम कट्टा गर्न नपाइने व्यवस्था पनि गरिएको छ । लघुवित्त वित्तीय संस्थाले परिस्थितिवश ऋण नतिर्ने ऋणीहरूलाई कर्जा सूचना केन्द्रको कालोसूचीमा समावेश गरेको भए तापनि यदि केही समय प्रदान गरेमा ऋणीले प्रयास गरी छोटो अवधिमा ऋण चुक्ता गर्छ भन्ने संस्थालाई लागेमा ६ महिनाका लागि कालोसूचीबाट हटाउने व्यवस्था गर्न सक्नेछ, निर्देशनमा भनिएको छ, तर, ६ महिनाभित्र ऋण चुक्ता नगरेमा अनिवार्य रूपमा कालोसूचीमा समावेश गर्न केन्द्रलाई सिफारिस गर्नुपर्नेछ । यस्तै, लघुवित्तले खुद मुनाफाको ०८२ असारभित्र १५, ०८३ असारभित्र २ र ०८४ असारभित्र ३ प्रतिशत रकम ग्राहक संरक्षण कोषमा राख्नुपर्ने व्यवस्था पनि राष्ट्र बैंकले गरेको छ । विपन्न तथा न्यून आय भएका व्यक्तिलाई सामूहिक जमानीमा लघु उद्यम वा व्यवसाय सञ्चालन गर्न प्रयोजन खुलाई प्रतिसमूह सदस्य बढीमा ५ लाखसम्म लघुकर्जा उपलब्ध गराउन सकिने पुरानै व्यवस्था कायम छ । जसअनुसार विगत दुई वर्षदेखि कर्जा उपभोग गरी असल वर्गमा परेका समूह सदस्यको हकमा ७ लाख सीमा कायम गरिएको छ । अब प्रतिपरिवार २५ हजारसम्मको कर्जा पारिवारिक जमानीमा प्रदान गर्न सकिने नयाँ व्यवस्था राष्ट्र बैंकले गरेको हो । तालिम दिएर मात्र कर्मचारीलाई काममा लगाउने व्यवस्था पनि राष्ट्र बैंकले गरेको हो । यस्तै, शाखा व्यवस्थापक वा सोभन्दा माथिको कर्मचारी भर्ना गर्दा पृष्ठभूमि विश्लेषण गरेर मात्र नियुक्त गर्नुपर्ने तथा निश्चित तालिम एवं कार्यानुभवका आधारमा मात्र पदोन्नति र जिम्मेवारी दिनुपर्ने उल्लेख छ । लघुवित्तले आफ्ना ग्राहकको गुनासो सुनुवाइका लागि छुट्टै व्यवस्था गर्नुपर्नेछ । यसरी प्राप्त गुनासो, उजुरीको समाधानका लागि संस्थाले गरेको कामकारबाहीको अभिलेख राख्नुपर्ने राष्ट्र बैंकको निर्देशन छ ।"
हात्तीले दुःख दिएपछि बेसार खेती,"(बर्दिया)बर्दियाको मधुवन१ कैलाशीमा जस्ताले छाएको एउटा सानो कार्यालय छ । कार्यालयभित्र तीन कोठा छन् । एउटामा बेसार प्रशोधन गर्न मेसिन छ भने अर्कोमा प्याकेजिङ गरिन्छ । अर्को कोठामा किसानसँग किनेको बेसार राखिन्छ । टहराको भित्तामा लेखिएको छ, हात्ती बेसार । बर्दिया राष्ट्रिय निकुञ्जका वन्यजन्तुबाट अन्य बालीनाली जोगाउन धौधौ परेपछि कैलाशी र वरपरका किसानले पछिल्लो समय वैकल्पिक खेतीका रूपमा बेसार लगाउन थालेका हुन् । यहाँ सहारा कृषक समूहले हलेदो संकलन र बेसार प्रशोधन केन्द्र चलाउँदै आएको छ । त्यही केन्द्रले उत्पादन गर्दै आएको छ, हात्ती बेसार । धान, तोरी, गहुँ र मकै लगाउँदा सधैं हात्ती र गैंडाले खाने कि विनाश गरिदिने, बाली भित्र्याउने समयमा केही बाँकी रहँदैनथ्यो, समूहकी सदस्य ३० वर्षीय धनकुमारी परियार भन्छिन्, त्यसपछि दुई कट्ठा जग्गामा बेसार लगाउन थालें । जनावरको आतंकपछि के गर्ने भनेर चिन्तित उनीहरूलाई विभिन्न संस्थाबाट निःशुल्क बीउबिजन प्राप्त भयो । अनि बेसार खेती सुरु भयो । बेसारलाई हात्तीले नखाने र नोक्सान पनि नगर्ने परियारले बताइन् । उनीजस्तै बर्दियाको ठाकुरद्वारा नगरपालिका, मधुवन नगरपालिका र गेरुवा गाउँपालिका किसानले बेसार खेती गर्दै आएका छन् । बेसार खेती गरेदेखि वार्षिक करिब १७ हजार रुपैयाँ आम्दानी गर्न थालेका छौं, उनले भनिन् । स्थानीय किसानबाट जम्मा भएको बेसारलाई सहारा कृषक समूहले प्रशोधन गर्दै बजारमा पुर्याउने काम गर्छ । समूहका अध्यक्ष हुन्, नयाँराम सुनुवार । समूहमा ९४ जना किसान छन्, जो निकुञ्जको वरिपरि बसोबास गर्छन् । ९४ मध्ये ४० जनाले बेसार खेती गरेका छन् । १५ कृषक प्रशोधित बेसारलाई प्याकेजिङ गर्न व्यस्त हुन्छन् ।वैकल्पिक खेतीका रूपमा गरिएको बेसार अहिले स्थानीयको आर्थिक उपार्जनको गतिलो माध्यम बनेको अध्यक्ष सुनुवार मान्छन् । अहिले समूहमार्फत किसानलाई बेसार खेतीमा प्रोत्साहित गर्ने, उत्पादित बेसार केन्द्रमा ल्याएर बेच्ने र प्रशोधन गरेर बजार पुर्याउँदै काम आएको उनले जानकारी दिए । पहिला र अहिलेमा धेरै फरक छ । मकै र धान लगाउने तर भित्र्याउने बेलामा हात्तीले नोक्सानी गरेर केही हुँदैन थियो । अहिले किसानले ५ कट्ठासम्ममा बेसार लगाउँछन्, उनले भने, जहाँजहाँ वन्यजन्तुले अन्य खाद्यान्न उत्पादनमा समस्या दिन्छ, त्यहाँ बेसार लगाएका छौं । अहिले हात्ती आए पनि बालीलाई केही भएको छैन । सुरुवातमा बेसार बजारमा पुर्याउन सहज थिएन । बजारमा सिधै खरिद हुन गाह्रो हुने र बेच्दा पनि मूल्य नआउने भएपछि राष्ट्रिय प्रकृति संरक्षण कोष (एनटीएनसी) को प्राविधिक सहयोगमा दुई लाख रुपैयाँको मेसिन किनिएको सुनुवारले जानकारी दिए । मेसिनबाट प्याकेजिङ गरेर बजारमा पुर्याउन थालिएको सुनुवारले बताए । एनटीएनसी बर्दियाका प्राकृतिक स्रोत संरक्षण सहायक उमेश पौडेलले सुरुआतमा आफूहरूले स्थानीयले हात्तीलगायत वन्यजन्तुबाट पाएको पीडा थाहा पाएपछि प्राविधिक सहयोग गरेको उल्लेख गरे । किसानको उत्पादन अहिले स्थानीय बजार, होटल र डिलरहरूमा पुर्याइएको छ । नेपालगन्ज, गुलरिया तथा पोखरासम्म निकासी हुने गरेको छ, उनले भने । बर्दिया, बाँकेसहित लुम्बिनीका विभिन्न बजार, कर्णालीको सुर्खेत, सुदूरपश्चिमसम्म हात्ती बेसार निकासी हुने गरेको उनले बताए । वनको सीमा क्षेत्रमा रहेको जग्गामा बेसार जस्ता वैकल्पिक खेती गर्नु उपयुक्त भएको उनको भनाइ छ ।केन्द्रले प्रशोधन गरेर २५० ग्राम, आधा केजी, एक केजीको प्याकेजमा बेच्ने गरिएको उनले जानकारी दिए । पौडेलका अनुसार प्रशोधित एक केजी बेसारलाई ३०० रुपैयाँ पर्छ । बजारमा किसानहरूलाई एक केजी बेसारको २० रुपैयाँ दिने गरिएको छ, हामीले दुई रुपैयाँ बढी दिएर २२ रुपैयाँमा खरिद गर्दै आएका छन्, उनले भने । माघदेखि जेठसम्म बेसार लगाइन्छ । पानीको अवस्था हेरेर खेती गरिन्छ । यसलाई वैकल्पिक खेतीका रूपमा पनि लिएको सुनुवारले बताए ।उनका अनुसार समूहले वार्षिक करिब ६ सय क्विन्टल बेसार उत्पादन गरी बिक्री गर्दै आएको छ ।"
निलम्बित मुख्यसचिव अर्याल ५० हजार धरौटीमा रिहा,"(काठमाडौं)निलम्बित मुख्यसचिव वैकुण्ठ अर्याललाई विशेष अदालतले ५० हजार धरौटीमा छाडेको छ । विशेष अदालतका अध्यक्ष टेकनारायण कुँवर तथा सदस्यद्वय रामबहादुर थापा र रितेन्द्र थापाको इजलासले थुनछेक बहसपछि अन्तःशुल्क स्टिकर खरिदमा भ्रष्टाचार गरेको आरोप लागेका तत्कालीन मुख्यसचिव अर्यालसँग आइतबार ५० हजार धरौटी मागेको हो । धरौटी बुझाएर अर्याल आइतबार नै रिहा भएका हुन् ।मदिरामा टाँस्ने अन्तःशुल्क स्टिकर छपाइसम्बन्धी ठेक्कामा अनियमितता गरेको अभियोगमा गत असार ९ मा अख्तियार दुरुपयोग अनुसन्धान आयोगले मुख्यसचिव अर्यालसहित ११ जनाविरुद्ध विशेष अदालतमा मुद्दा दायर गरेको थियो । मुद्दा दायरपछि अर्यालसहितका कर्मचारीहरू निलम्बनमा परेका थिए । निलम्बनपछि सरकारले अर्याललाई राष्ट्रिय योजना आयोगमा मुख्यसचिवसरहको विशेष पद सिर्जना गरी जगेडामा राखेको थियो । उनी जगेडामा पुगेसँगै निमित्त र कामु हुँदै मुख्यसचिवमा लीलादेवी गड्तौलालाई सरकारले बढुवा गरिसकेको छ । स्टिकर प्रकरणमा अख्तियारले मुख्यसचिव अर्यालसहित सहसचिवद्वय रितेश शाक्य र टंक पाण्डे, उपसचिव गणेशविक्रम शाही र शाखा अधिकृत रवीन्द्र पौडेल, सुरक्षण मुद्रण केन्द्रका तत्कालीन कार्यकारी निर्देशक विकल पौडेल, सुरक्षण मुद्रणकै तत्कालीन लेखा अधिकृत विष्णुप्रसाद गौतम, शाखा अधिकृत हरिवल्लभ घिमिरे, केन्द्रका तत्कालीन परामर्शदाता शक्तिप्रसाद श्रेष्ठ तथा स्टिकर छपाइको जिम्मा पाएको कम्पनी प्रिन्टसेल र यसका सञ्चालक केशव शर्मालाई प्रतिवादी बनाई ३८ करोड ६७ लाख बिगो कायम गरी मुद्दा दायर गरेको थियो । स्टिकर छपाइको ठेक्का विवादित हुँदा अर्याल सञ्चार सचिव थिए ।ठेक्का लगाएपछि भुक्तानी भएको ६ करोड ८४ लाख ४५ हजार ६ सय रुपैयाँ पनि प्रतिवादीबाट असुलउपर गर्न अख्तियारले मागदाबी लिएको थियो । तर, प्रतिवादी बनाइएका तत्कालीन मुख्यसचिव अर्याललाई अदालतले भने ५० हजार धरौटी मात्रै मागेको हो । यही कसुरमा अदालतले निलम्बित सहसचिव शाक्य र सुरक्षण मुद्रणका तत्कालीन कार्यकारी निर्देशक पौडेलसँग जनही १ लाख, टंक पाण्डेसँग ७५ हजार, परामर्शदाता शक्ति श्रेष्ठसँग ५० हजार धरौटी मागेको थियो भने गणेशविक्रम शाही र रवीन्द्र पौडेल साधारण तारिखमा रिहा भइसकेका छन् । बाँकी ४ जना भने अदालतमा हाजिर भएका छैनन् । विकल यसअघि नै भ्रष्टाचार मुद्दामै विशेष अदालतबाट दोषी ठहर भएर कारागारमा रहेका र बाँकी धरौटी बुझाएर छुटेको अदालतका सूचना अधिकारी यज्ञ रेग्मीले बताए ।"
प्रधानमन्त्रीलाई सचिवहरूको ब्रिफिङ : प्रशासनिक अस्थिरताले सुशासन भएन,"(काठमाडौं)मन्त्रालयका सचिवहरूले स्रोतको अभाव, कर्मचारी सरुवामा बेथिति र प्रशासनिक अस्थिरताका कारण सुशासन दिन कठिन भएको गुनासो प्रधानमन्त्री केपी शर्मा ओलीसँग राखेका छन् । सिंहदरबारस्थित प्रधानमन्त्री कार्यालयमा आइतबार भएको बैठकमा उनीहरूले प्रशासनिक अस्थिरतालाई प्रमुख समस्याका रूपमा औंल्याएका छन् । बैठकमा अर्थ सचिव मधुकुमार मरासिनीले आयोजना प्रमुखहरू छिटोछिटो सरुवा हुनाले कार्यसम्पादनमा असर परेको बताए । उनले आयोजना समयमा पूरा गर्न स्रोतको सुनिश्चितता र कर्मचारी व्यवस्थापनमा कमजोरी रहेको उल्लेख गरे । गृह सचिव एकनारायण अर्याल र भूमिसुधार, सहकारी तथा गरिबी निवारण मन्त्रालयका सचिव गोकर्णमणि दुवाडीले कर्मचारी अभावका कारण चाहेअनुसारको कार्यसम्पादन गर्न कठिनाइ भएको बताएका थिए । बैठकमा सबैजसो सचिवले कर्मचारी सरुवाको विषय उठाएका थिए । सचिव, सहसचिव, आयोजना प्रमुख र स्थानीय तहका प्रमुख प्रशासकीय अधिकृतको सरुवा बाह्रै महिना हुने गरेको छ । संघीय मामिला तथा सामान्य प्रशासन मन्त्रालयका सचिव मुकुन्द निरौलाले सरुवामा देखिएको बेथिति हटाउन बनाइएको मापदण्ड चरणबद्ध छलफलका क्रममा रहेको जानकारी दिए । सचिवहरूले पुँजीगत खर्चको अवस्था, मन्त्रालयको भावी योजना तथा कार्यक्रमलगायत विषयमा पनि प्रधानमन्त्रीलाई ब्रिफिङ गरेका छन् । सुशासन कायम राख्न र पुँजीगत खर्च बढाउन विभिन्न उपाय सुझावका रूपमा हामीले प्रस्तुत गरेका छौं, बैठकमा सहभागी एक सचिवले बताए । बैठकमा प्रधानमन्त्री, मन्त्री तथा २१ वटा मन्त्रालयका सबै सचिव सहभागी थिए । मन्त्रालयहरूको ब्रिफिङ आइतबार बिहान ११ देखि बेलुकी साढे ५ बजेसम्म चलेको थियो । प्रधानमन्त्रीले सबै सचिवको कुरा सुन्नुभएको छ । उहाँले त्यसको एकमुष्ट जवाफ र निर्देशन मंगलबार दिउँसो १ बजे सिंहदरबारमा बस्ने बैठकमा दिने कार्यक्रम रहेको छ, मुख्यसचिवको सचिवालय स्रोतले भन्यो ।"
त्रिशूलीमा हराएका बस खोज्न आएको भारतीय टोली फिर्ता,"(चितवन)नारायणगढमुग्लिन सडकखण्डमा पर्ने सिमलताल सिँदुरेगैराको पहिरोमा बगेर त्रिशूली नदीमा हराइरहेका दुईवटा बसको खोजीका लागि भारतदेखि आएको प्राविधिक टोली आइतबार फिर्ता भएको छ । झन्डै एक साता सोनार क्यामरा, चुम्बकसहितका उपकरणमार्फत खोजीमा जुटेका चार गोताखोरसहित १२ जनाको भारतीय टोली बस भेट्न नसकेपछि फर्किएको हो । भारतको राष्ट्रिय आपदा मोचन बल (एनडीआरएफ) का प्राविधिकहरूले साउन ६ बाट खोजी सुरु गरेका थिए । भारतीय प्राविधिक फर्के पनि नेपाली टोलीले भने दोस्रो चरणको खोजी कार्य जारी नै राख्ने चितवनका प्रमुख जिल्ला अधिकारी इन्द्रदेव यादवले बताए । एक साताका लागि गत शनिबार आएको भारतीय टोलीलाई आइतबार जिल्ला सुरक्षा समितिले बिदाइ गरेको छ । भारतीय टोलीले शनिबार १९ र १४ किलोका दुई ठूला चुम्बक प्रयोग गरेर खोज्दा पनि बसको पत्तो लागेन । त्रिशूलीको वेगले शनिबार १९ किलोको चुम्बक नै बगाएको थियो । शवहरू साउन ४ यता फेला परेका छैनन् । बसको कुनै अवशेष फेला पर्ने सम्भावना पनि देखिएन । त्यसैले भारतीय टोली फर्केको छ । अर्को निर्देशन नआउँदासम्म हाम्रो टोली भने खोजीमा निरन्तर लाग्नेछ, प्रजिअ यादवले भने । त्रिशूलीको गहिराइ र पानीको वेग अनुमान गरेभन्दा धेरै नै बढी भएको भारतीय प्राविधिकले बताएको प्रजिअ यादवको भनाइ छ । नदीको गहिराइ करिब ५० मिटरसम्म रहेको उनीहरूले बताए । यो उनीहरूको अनुमानभन्दा धेरै नै बढी रहेछ । नदीको करेन्ट पनि अनुमान गरेभन्दा तेब्बर रहेको हामीलाई बताएका छन्, प्रजिअ यादवले भने । यस्तोमा काम गर्न र्याफ्टिङ बोटले नसक्ने र मोटरबोट पनि अहिले प्रयोग भएको भन्दा शक्तिशाली चाहिने भारतीय प्राविधिकको अनुभव रहेको प्रजिअ यादवले बताए । चुम्बक पनि करिब ८० किलोको भए उपयुक्त हुने उनीहरूले सुनाए । त्यो चुम्बक डोरीको सट्टा चेनमा बाँध्न सके मात्रै खोज्न केही सहज हुनेछ भन्ने भारतीय प्राविधिकको भनाइ रह्यो, प्रजिअ यादवले भने । तर नेपालमा उपलब्ध सबैखाले औजार, उपकरण र भारतीयले पनि सम्भव भएसम्मका आफूले प्रयोग गर्ने उपकरण ल्याएर खोजी गरेको उनले बताए । बर्खाको भेल धमिलो भएका कारण उपकरणले पानीभित्रको प्रस्ट आकृति दिन नसकेको पनि उनले बताए । भारतीय पक्षले घटनास्थल सिमलतालदेखि ३ किमिसम्म दुई ठाउँमा केही शंकास्पद वस्तु भएको संकेत पाएका छन् । अब हामी त्यहाँ खोज्छौं, प्रजिअ यादवले भने । अबको खोजी द्रुत र सघन भने नहुने प्रजिअ यादवले बताए । जिल्ला सुरक्षा समितिको बैठकले शव फेला परी सनाखत भएका र बेपत्ताका परिवारलाई सरकारको निर्णयबमोजिम मृतकसरह राहत दिन सुरु गर्ने निर्णय गरेको प्रजिअ यादवले बताए । अब शव फेला परे पनि सनाखत हुन सक्ने अवस्थामा भेटिन गाह्रो हुने उनी बताउँछन् । गत असार २८ मा काठमाडौंबाट गौर आउँदै गरेको बस र वीरगन्जबाट काठमाडौं जाँदै गरेको बस नारायणगढदेखि करिब २३ किमि पूर्वोत्तर सिमलताल सिँदुरेगैरामा झरेको लेदोसहितको पहिरोमा बगेर त्रिशूलीमा बेपत्ता भएका थिए । दुवै बसमा रहेका ६५ यात्रुमध्ये तीन यात्रुले पौडिएर ज्यान जोगाएका थिए । उद्धार टोलीले २५ वटा शव फेला पारेको थियो । तीमध्ये १९ शव मात्रै उक्त घटनाको रहेको पुष्टि भएको छ । परिवारले सनाखत गरेका १९ शवमध्ये ३ महिला र १६ पुरुष छन् । बाँकी ४३ जना यात्रुको अवस्था अज्ञात छ । घटनामा परी ९ जना भारतीय पनि बेपत्ता भएकामा ५ जनाको शव फेला परेको छ ।"
एसईईमा ९१ ल्याउनेलाई १९ अंक,"(काठमाडौं)राष्ट्रिय परीक्षा बोर्डले एसईईको नतिजामा लापरबाही गर्दा विद्यार्थीको प्राप्तांक नै फरक परेको पाइएको छ । पुनर्योगका लागि आवेदन दिएका ५ प्रतिशतभन्दा बढी विद्यार्थीको नतिजा फरक परेको छ । कुनै विषयमा ९१ नम्बर ल्याएको विद्यार्थीलाई नम्बर चढाउने बेला १९ मात्रै दिइएको छ । परीक्षा नियन्त्रण कार्यालय कक्षा १० का अनुसार गत असारमा प्रकाशित नतिजामा चित्त नबुझेको भन्दै १८ हजार ६ सय विद्यार्थीले पुनर्योगका लागि आवेदन दिएका थिए । तीमध्ये साढे ११ हजार विद्यार्थीको पुनर्योग गर्दा ६ सय २१ जनाको नतिजा परिवर्तन भएको परीक्षा नियन्त्रण कार्यालय कक्षा १० ले जनाएको छ । प्राप्तांक कम्प्युटरमा चढाउँदा ७१ ल्याएका विद्यार्थीलाई १७, ६९ ल्याएकालाई ०९ दिएको जस्ता त्रुटि देखिएका छन्, परीक्षा बोर्डका अध्यक्ष महाश्रम शर्माले भने । ननग्रेडेड (एनजी) मा परेपछि पुनर्योग गराउँदा ५ विद्यार्थीले ४ मा ४ जीपीए ल्याएका छन् । काठमाडौंको विश्वनिकेतन माविकै एक छात्रले पुनर्योग गर्दा ४ जीपीए ल्याएका छन् । त्योसँगै विश्वनिकेतनबाट एसईईमा ४ जीपीए प्राप्त गर्ने विद्यार्थीको संख्या ५ पुगेको छ । बोर्ड अध्यक्ष शर्माले उत्तरपुस्तिका परीक्षणपछि नम्बर जोड्दा, उत्तरपुस्तिकाभित्रबाट बाहिर कभरमा नम्बर लेख्दा, मार्कस्लिप र कम्प्युटरमा चढाउँदा अंक फरक परेको पाइएको उनले बताए । उत्तरपुस्तिका परीक्षणदेखि नतिजा प्रकाशनमा संवेदनशील नहुँदा यस्ता त्रुटि हुन पुगेका हुन्, उनले भने, त्रुटि हुन सक्छ भनेरै बोर्डले पुनर्योग गराउने, उत्तरपुस्तिका हेर्ने र पुनः परीक्षण गर्न पाउने व्यवस्था गरेको हो । सरोकारवालाले भने लापरबाही गर्नेलाई कारबाही हुनुपर्ने बताउँदै आएका छन् । प्रतिनिधिसभाको शिक्षा तथा स्वास्थ्य समितिको बैठकमा सांसदहरूले समेत नतिजामा त्रुटि भएको विषय उठाएका थिए । शिक्षामन्त्री विद्या भट्टराईले कसका कारणले त्रुटि भएको हो भन्ने पत्ता लगाउन परीक्षा बोर्डलाई निर्देशन दिएको बताइन् । त्रुटि पहिचान भएपछि कारबाही गर्नुपर्ने विषय हो वा होइन भनेर निर्क्योल गरिने उनको भनाइ छ ।"
सुस्मिता र डुवाना आफ्नै प्रदर्शन सुधार्न असफल,"(काठमाडौं)पेरिस ओलम्पिक २०२४ मा आइतबारसम्म तीन नेपाली खेलाडीको यात्रा टुंगिएको छ । दोस्रो दिन प्रतिस्पर्धा गरेका सुटिङकी सुस्मिता नेपाल र पौडीकी डुवाना लामा कमजोर प्रदर्शनसहित बाहिरिएका छन् । शनिबार टेबलटेनिसका स्यान्टु श्रेष्ठ पराजित हुँदै बाहिरिएका थिए ।ब्याडमिन्टनका प्रिन्स दाहाल पनि शनिबार भएको पहिलो खेलमा दुई पटकका विश्व च्याम्पियन एवं टोकियो ओलम्पिकका स्वर्ण पदक विजेता डेनमार्कका भिक्टर एक्सेल्सनसँग सोझो सेटमा पराजित भएका छन् । उनले भने समूह चरणका अरू दुई खेल खेल्न बाँकी छ ।२४ वर्षीया सुटर सुस्मिताले पेरिस ओलम्पिकमा महिला १० मिटर एयर राइफलमा प्रतिस्पर्धा गरेकी थिइन् । उनी ४३ प्रतिस्पर्धीमा ४२ औं स्थानमा रहिन् । कुल ६५४ स्कोरमा उनले ६०७८ स्कोर गरिन् । सुस्मिता आफ्नो व्यक्तिगत प्रदर्शन पनि सुधान गर्न असफल भइन् । उनले सुरुआत भने राम्रो गरेकी थिइन् । पहिलो सिरिजमा १०४५ स्कोर गरेकी सुस्मिताले अन्य सिरिजमा त्यसलाई दोहोर्याउन सकिनन् । दोस्रोमा १०१७, तेस्रोमा १००७, चौथोमा ९९९, पाँचौंमा १०२२ र छैटौंमा ९८८ स्कोर हानेकी हुन् ।युनिभर्सालिटी कोटाबाट ओलम्पिक खेलेकी सुस्मिताले यसअघि जकार्तामा सम्पन्न एसियन च्याम्पियनसिपको क्वालिफिकेसनमा ६१६२ स्कोर गरेकी थिइन् । १९ औं एसियाली खेलकुदमा भने उनी ६०७९ स्कोरसहित ५८ औं स्थानमा थिइन् ।यस इभेन्टमा ४३१३ भन्दा बढी स्कोर गरेका आठ खेलाडी फाइनल चरण पुगेका छन् । त्यसमा भारतीय खेलाडी रमिता पनि रहेकी छन् । २० वर्षीया उनले ४३१५ स्कोर गरेकी थिइन् ।पौडीवाज डुवानाले महिला २०० मिटर फ्रिस्टाइलमा प्रतिस्पर्धा गरेकी थिइन् । उनी समग्रमा पुछारमा रहिन् । उनले २ मिनेट २०७४ सेकेन्डमा दूरी पार गरिन् । उनी ३० औं स्थानमा रहेकी थिइन् । यस इभेन्टमा १ मिनेट ५९२९ सेकेन्डभन्दा अगाडि दूरी पार गर्ने १६ पौडीवाज सेमिफाइनल चरणमा पुगेका छन् ।डुवानाले ओलम्पिकमा आफ्नो प्रदर्शन पनि तोड्न सकिनन् । उनको उत्कृष्ट टाइमिङ २ मिनेट १२४६ सेकेन्डको हो, जुन उनले गत वर्ष जापानको फुकुओवामा बनाएकी थिइन् । डुवानाले गत फेब्रुअरीमा वर्ल्ड एक्वाटिक च्याम्पियनसिप दोहामा आफैंले बनाएको २ मिनेट १४५० सेकेन्डलाई पनि उछिन्न सकिनन् ।गौरिका सिंहको नाममा रहेको २ मिनेट ११९४ सेकेन्ड राष्ट्रिय कीर्तिमानभन्दा डुवाना टाढै रहिन् । जारी ओलम्पिकमा अब प्रिन्ससहित नेपालका चार खेलाडीको प्रतिस्पर्धा बाँकी छ । त्यसमा पौडीका एलेक्जेन्डर शाह, जुडोकी मनिता श्रेष्ठ प्रधान र एथलेटिक्सकी सन्तोषी श्रेष्ठ छन् ।"
वेस्ट इन्डिजमाथि इंग्ल्यान्डको ह्वाइटवास,आयरल्यान्डको उत्कृष्ट पुनरागमनबेलफास्ट एन्डी म्याकब्रेन ब्याट र बल दुवैबाट चम्केपछि आयरल्यान्डले एक मात्र टेस्टको शृंखलामा आइतबार जिम्बावेलाई चार विकेटले पराजित गरेको छ । माथिल्लो क्रमको नाटकीय पतनबाट जोगिँदै आयरल्यान्डले यो जित निकालेको हो । जितका लागि १ सय ५८ रनको मात्र लक्ष्य पाएको आयरल्यान्डले तेस्रो दिनको खेल समाप्तिमा ५ विकेट गुमाएर ३३ रन मात्रै बनाएको थियो । त्यसमा जिम्बावेका लागि रिचार्ड एनगारभाले घातक बलिङ गरे । उनले त्यति बेला १२ रनमा ४ विकेट लिएका थिए । तर उत्तरी आयरल्यान्डमा खेलिएको पहिलो टेस्टमा आइतबार थप १ विकेट मात्र झर्यो । लोरकान टकरले ५६ रन बनाए । उनले ५५ रन बनाएर अविजित रहेका म्याकब्रेनलाई बलियो साथ दिए । उनीहरूले निर्णायक साझेदारी सुरु अगाडि टिमले २१ रनमा ५ विकेट गुमाइसकेको थियो । त्यसयता उनीहरूले छैटौं विकेटका लागि ९६ रनको ठोस साझेदारी गरे ।टकर आउट भएपछि आयरल्यान्डलाई थप ४१ रनको आवश्यकता थियो । त्यस स्थितिमा मार्क एडायरले आक्रामक भएर २४ रन बनाए । उनले नै विजयी चौका प्रहार गरे र टिमले ६ विकेटमा १ सय ५८ रन बनाएको थियो । आयरल्यान्डले एक दिनको खेल अगाडि नै यो सानदार जित निकालेको हो । अफ स्पिनर म्याकब्रेन नै प्लेयर अफ द म्याच रहे । उनले समग्रमा ७५ रन खर्चेर ७ विकेट लिए ।
मानसिक युद्ध जितेकी बायल्सको भव्य स्वागत,फ्रान्स र जापान विजयीपुरुष फुटबलतर्फ आयोजक फ्रान्सले समूह ए मा आइतबार लगातार दोस्रो जित निकालेको छ । उसले गुएनालाई १० पराजित गर्यो । फ्रान्सका लागि कलिन सिलडिल्लाआले ७६ औं मिनेटमा निर्णायक गोल गरे । गुएनाको भने यो लगातार दोस्रो हार हो र शून्य अंकमा टिम पुछारमा रहेको छ । समूह डी मा भने जापानले पनि लगातार दोस्रो जित हात पारेको छ र यसका लागि मालीलाई १० ले हरायो । जोयल चिमा फुजिताले खेलको २८ औं मिनेटमा गरेको गोल नै निर्णायक सावित भयो ।
