शीर्षक,विवरण
सिमलतालमा भक्कानिरहेछन् बेपत्ताका आफन्त,"(चितवन) सुदन दासकी छोरीको बिहे शनिबारलाई तय थियो । काठमाडौंमा सामान्य ज्यालादारी काम गर्ने सिनोज दास बहिनी (काकाकी छोरी) को बिहेका लागि बिहीबार साँझ रौतहट घर जान काठमाडौंबाट बस चढेका थिए । तर उनी चढेको बसले चितवन भरतपुरको सिमलताल पार गर्न पाएन । शुक्रबार बिहान नारायणगढमुग्लिन सडकखण्डमा खसेको पहिरोले बगाएर सिनोज चढेकोसहित दुई बस त्रिशूलीमा बेपत्ता छन् । दुई बसमा गरी ५१ यात्रु रहेकामा ३ जनाले हामफालेर ज्यान बचाएका थिए भने शनिबार साँझसम्म फेला परेका तीन शवमध्ये दुईको मात्र सनाखत भएको छ । शनिबार साँझसम्म फेला परेका दुई शवमध्ये एक भारतको बिहार सीतामणि बर्गनिया जमुवाका २८ वर्षीय ऋषिपल साह र अर्का १९ वर्षीय रमितकिशोर माझी रहेको चितवनका प्रमुख जिल्ला अधिकारी इन्द्रदेव यादवले पुष्टि गरे । गणपति यातायातमा सवार साहको शव घटनास्थलभन्दा करिब ५० किलोमिटर पश्चिम भरतपुर२८ गोलाघाटमा भेटिएको थियो भने एन्जल यातायातमा सवार माझीको शव गैंडाकोटमा फेला परेको हो । माझीसहित फेला परेको अर्को शवको भने सनाखत हुन बाँकी रहेको प्रजिअ यादवले बताए ।घटनाबारे थाहा पाएलगत्तै सुदनले छोरीको बिहे रोकेर सिनोजका बुबा बुधनसहित शनिबार मध्याह्न सिमलताल आइपुगे । बुधन बोल्न सक्ने अवस्थामै छैनन् । छोरा हराएको बाउको मुखबाट के शब्द निस्कन्छ र ? हामीलाई छोरो ज्युँदै भेटिन्छ भन्ने आशा अब हराइसकेको छ । सरकारले कम्तीमा लाससम्म खोजेर दिए हुने, सुदनले बिलौना गरे । त्रिशूलीमा शुक्रबारको जस्तो बाढी नउर्लिए पनि पानी अझै घटिसकेको छैन । चारवटा र्याफ्टिङ बोटको सहयोगमा सेना र सशस्त्र प्रहरीका गोताखोर शनिबार बिहान ८ बजेदेखि नै खोजीमा जुटेका थिए । जसरी हुन्छ छोराको मुख देख्न पाए हुन्थ्यो, बुधन बर्बराइरहेका थिए । बेपत्ता भएका यात्रुका आफन्तहरू यतिबेला घटनास्थलमा आर्तनाद गरिरहेका छन् । घटनाको एक दिन बितिसक्दा पनि बेपत्ता भएका नभेटिएपछि आफन्तमा पीडासँगै आक्रोश पनि उस्तै छ । उद्धार र खोजी कार्य प्रभावकारी नभएको भन्दै आफन्तहरूले गुनासो गरिरहेका छन् । भाइका छोरा प्रिन्स जैसवालको खोजीमा आएका रौतहट बौधीमाई नगरपालिका४ का शशिभूषण जैसवाल पनि सिमलतालमा शोकमग्न अवस्थामा भेटिए । काठमाडौंमा कक्षा १० मा पढ्दै थियो । यो बेला बिदा छ भन्दै घर आउँदै थियो । बाटोमै पहिरोमा हरायो, शशिभूषणले भने । उनीसहित आफन्त र गाउँले पनि सिमलताल आइपुगेका छन् । त्रिशूली नदीमा भइरहेको बेपत्ताको खोजीप्रति उनीहरू सन्तुष्ट छैनन् । यति ठूलो दुर्घटना भएको छ । तर खोजी र उद्धारका लागि सरकारले त्यति ठूलो चासो दिएको जस्तो लाग्दैन । ठूलाबडा यस्तोमा परेको भए अहिलेसम्म भेट्टाइसक्ने गरी उद्धार टोली खटिन्थ्यो होला । जनताका छोराछोरी परेका छन्, कसलाई मतलब र ?, शशिभूषणसँगै आएका मोहनप्रसाद जैसवालले भने । आफन्तहरू कम्तीमा शव मात्रै भए पनि देख्न पाए हुन्थ्यो भन्ने अवस्थामा पुगिसकेको उनले बताए । उद्धारमा खटिएका टोलीले निस्कन त निस्कन्छ तर नदीमा पानी धेरै छ भन्छ । सरकारले विदेशबाट भए पनि उद्धार गर्न सिपालु मान्छे मगाओस् । कम्तीमा हामीले लास त पाउनुपर्यो, मोहनप्रसादले भने । चितवनका प्रमुख जिल्ला अधिकारी यादव भने जल उद्धारका लागि देशमा उपलब्ध सक्षम जनशक्ति र उन्नत उपकरणहरू खोजीमा प्रयोग भइरहेको बताउँछन् । यहाँ विगतमा बंगलादेशबाट समेत गोताखोर नल्याएको हैन । तर सेना र सशस्त्र प्रहरीका गोताखोर तुलनात्मक रूपमा धेरै सक्षम र कुशल छन्, प्रजिअ यादवले भने । काठमाडौंबाट गौर आउँदै गरेको प्रदेश ०३००१ ख २४९५ नम्बरको गणपति यातायातको बस र वीरगन्जबाट काठमाडौं जाँदै गरेको वाग्मती प्रदेश ०३००६ ख १५१६ नम्बरको एञ्जल बस शुक्रबार बिहान झिसमिसे नहुँदै नारायणगढदेखि २२ किलोमिटर पूर्वोत्तर भरतपुर महानगरपालिका२९ सिमलतालमा पहिरोले बगाएर त्रिशूलीमा बेपत्ता भएको हो । दुई बसमा गरी चालक दलसहित ५१ जना सवार थिए । गणपति यातायातका तीन यात्रु भने पौडेर ज्यान जोगाउन सफल भएका थिए । हालसम्म एञ्जल बसमा २४ र गणपति बसमा २७ यात्रु रहेको पुष्टि भएको प्रजिअ यादवले बताए । बेपत्तामध्ये शनिबार साँझसम्म दुई शवको मात्र सनाखत भएको हो । वीरगन्जबाट काठमाडौं जाँदै गरेको बसमा सात र काठमाडौंबाट गौर आउँदै गरेको बसमा दुई गरेर नौ जना भारतीयसमेत रहेको पुष्टि भएको छ । उनीहरूका आफन्त पनि घटनास्थलमा आइपुगेका छन् । चितवन प्रशासनले बेपत्ताको खोजी कार्यमा ठूलो चुम्बकको प्रयोग गर्ने जनाएको छ । चितवनका सहायक प्रमुख जिल्ला अधिकारी खिमानन्द भुसालले गोताखोरसहितको टोलीले पानीभित्र हेर्न मिल्ने क्यामरा, फलामे हुकलगायतले खोजी गरिरहेको जनाएका छन् । उनका अनुसार दुर्घटनास्थलभन्दा तल नदी तटमा पनि खोजी गर्न त्रिशूली रिभरसाइड रिसोर्टको कायाक टोली परिचालन भएको, ड्रोन क्यामरा र मोटरबोट पनि प्रयोग गरिनेछ । उद्धार टोलीले राति भने खोजी कार्य स्थगित गर्छ । हराइरहेका बस र यात्रुको खोजी कार्य आइतबार पुनः बिहान ८ बजेबाट सुरु गरिने प्रजिअ यादवले बताए ।"
"चौथो पटक प्रधानमन्त्री बन्दै ओली, मन्त्री छान्न गठबन्धनको गृहकार्य","सरकारलाई सुझाव दिन एमालेले बनायो कार्यदलएमाले अध्यक्ष ओली नेतृत्वको सरकारले प्रभावकारी काम गर्न सहज वातावरण बनाउने उद्देश्यले कार्यदल बनाइएको छ । उपमहासचिव प्रदीप ज्ञवालीको संयोजकत्वमा कार्यदलले ओलीलाई सुझाव प्रतिवेदन बुझाउनेछ ।सरकारका मन्त्रालयसँग सम्बन्धित एमाले विभागहरूले विज्ञसँग छलफल गरी तयार पारेको सुझावका आधारमा ज्ञवाली कार्यदलले प्रतिवेदन तयार गर्नेछ । एमालेका अर्थ, शिक्षा, स्वास्थ्य, श्रमलगायत विभागहरूले ज्ञवाली कार्यदललाई सुझाव दिइसकेको छ । सरकारले निराशालाई चिर्दै आशा जगाउने गरी काम गर्नुपर्ने अवस्था छ, ज्ञवालीले भने, कार्यदलले तीन बुँदामा केन्द्रित रहेर प्रधानमन्त्रीलाई सुझाव दिनेछ ।उनका अनुसार सरकारले तत्काल सर्वसाधारणलाई राहत दिन गर्नुपर्ने काम, दोस्रो जनताले छिटो र छरितो सेवा पाउने उपायका साथै विकास निर्माणलाई तीव्रता दिने, तेस्रो आगामी निर्वाचनअघिसम्म गर्नुपर्ने मध्यकालीन कामलाई ध्यानमा राखेर सुझाव प्रतिवेदन तयार गर्नेछ । सरकारले सीमित स्रोत साधनलाई प्रयोग गरी अधिकतम काम गर्नुपर्ने चुनौती छ, ज्ञवालीको भनाइ छ, त्यसकारण पार्टीको तर्फबाट सुझाव प्रतिवेदन तयार गरी प्रधानमन्त्रीलाई बुझाइनेछ ।"
डेढ दशकदेखि देशविदेशका परिकार पस्किरहेको फुडमान्डु,"(काठमाडौं)रैलाई याद नहुन सक्छ, नेपालमा फुड डेलिभरी कम्पनीका रूपमा फुडमान्डु सुरु हुँदा भारतमा अहिले चल्तीमा रहेका जोम्याटो, स्विगी, फुडपान्डाजस्ता कम्पनी पनि भर्खर सुरु हुँदै वा सुरु हुने तयारीमा थिए । अहिले स्विगी र जोम्याटो भारतका सबैभन्दा चलेका खाद्यप्रविधि (फुडटेक) कम्पनी हुन् भने भारतको फुड डेलिभरी बजारको आकार करिब ६६ हजार करोड भारु पुगेको छ । जोम्याटोको बजार हिस्सा ५६५७ प्रतिशत र स्विगीको करिब ४५ प्रतिशत छ ।नेपालमा फुडमान्डु, भोज डिल्स र पठाओ फुड चलेका फुडटेक कम्पनी हुन् । तर, यहाँको फुड डेलिभरी बजार कत्रो छ, कुन कम्पनीको बजार हिस्सा कति हो, रोजगारी सिर्जना, उपभोक्ताको कुल संख्या, अर्थतन्त्रमा योगदान केकति छ भन्नेबारे यकिन तथ्यांक छैन । भारतको फुड डेलिभरी बजारको आकार सन् २०३० सम्ममा २ लाख करोड भारु नाघ्ने प्रक्षेपण गरिएको छ । त्यहाँको जनघनत्व, सहरिया जीवनशैली, डिजिटल अर्थतन्त्रको व्यापक विस्तारको तुलनामा नेपाल धेरै पछाडि छ । तथापि, नेपालको फुड डेलिभरी बजार पनि प्रशस्त सम्भावना भएको र पछिल्ला वर्षमा निरन्तर वृद्धि भइरहेको क्षेत्रका रूपमा देखिएको छ ।सन् २०१० ताका सुरु भएको फुडमान्डु फुड डेलिभरी क्षेत्रमा औसत कारोबार र व्यवसायको आकारका हिसाबले स्थानीय बजारमा अग्रणी अवस्थामा रहेको कम्पनीको दाबी छ । चालु आर्थिक वर्षमा मात्रै फुडमान्डुले ७५ करोड रुपैयाँको खानाको अर्डर लिएको थियो । यो ४० प्रतिशतको वार्षिक वृद्धि हो । आउँदो वर्ष १ अर्ब रुपैयाँभन्दा बढीको अर्डर डेलिभरी गर्ने कम्पनीका संस्थापक तथा प्रबन्धनिर्देशक मनोहर अधिकारीले बताए । प्रतिदिन औसत २ हजारवटा अर्डर फुडमान्डुले धानिरहेको छ भने हालसम्म साढे तीन लाख मानिसलाई घरघरमै खाना पुर्याएको छ । हामीले गरेको बिजनेस फुड डेलिभरी क्षेत्रले गरेको बिजनेसको एउटा सानो हिस्सा हो, मनोहर भन्छन्, भारतसँग तुलना गर्न सकिँदैन तर फुड डेलिभरीको समग्र बजार आकार नेपालमा पनि ठूलै छ ।अहिलेको आर्थिक मन्दीमा समेत बजार वृद्धिले गर्दा कम नोक्सानी झेल्नुपरेको मनोहरले सुनाए । आर्थिक मन्दीले अन्य क्षेत्रलाई जस्तो ईकमर्स र फुडटेक क्षेत्रलाई पनि असर त गरेको छ तर बजार वृद्धि निरन्तर भइरहेकाले हामी मन्दीबाट तुलनात्मक रूपमा कम प्रभावित छौं, उनले भने, हामीले गरिरहेको व्यवसाय आधारभूत आवश्यकताभन्दा अलिकति माथिको हो । धेरै जनाका लागि यो अतिरिक्ति आम्दानी खर्च गर्ने खालको ठाउँ भएकाले मन्दीको सिधा र व्यापक असर हामीले भोग्नुपरेको छैन । पछिल्लो एकडेढ वर्षयता ग्राहकको खर्च गर्ने प्रवृत्ति (स्पेन्डिङ बिहाभियर) मा भने परिवर्तन आएको मनोहरको बुझाइ छ । अचेल मान्छेले रेस्टुरेन्टको खानामा पहिलेभन्दा कम खर्च गरिरहेको उनले बताए । अनलाइनबाट पटकपटक खाना अर्डर गर्ने ग्राहक फ्रिक्वेन्सी बढे पनि अर्डरको साइज ५१० प्रतिशतले घटेको उनले महसुस गरेका छन् । यसका साथै, विदेश जाने प्रवृत्तिले गर्दा आफूहरूका युवा ग्राहक टाढिएकामा उनले चिन्ता प्रकट गरे । देश छोडेर जाने ग्राहकका कारण परेको प्रभाव पनि हामीले महसुस गरेका छौं, मनोहर भन्छन्, हाम्रो ग्राहक आकार प्रभावित भएको छ, कर्मचारी व्यवस्थापन पनि चुनौतीपूर्ण बनेको छ । तथापि, कोभिड१९ महामारीयता अनलाइन बिजनेस जुन हिसाबले वृद्धि भइरहेको छ, यसले काम गर्ने ऊर्जा र आशा थपिरहेको मनोहर बताउँछन् । ब्रोडब्यान्ड इन्टरनेटको विस्तार, स्मार्टफोन प्रयोगकर्ताको उल्लेख्य वृद्धि, डिजिटल भुक्तानी प्रणालीमा बढेको अभ्यस्तताजस्ता डिजिटाइजेसनको माहोलले अनलाइन बिजनेस र समग्र डिजिटल अर्थतन्त्र माथि उठिरहेको मनोहरको विश्लेषण छ । बढ्दो अनलाइन प्रवृत्तिमनोहरले फुडमान्डु सञ्चालन गरेको १४ वर्ष भयो । यो अवधिमा उपभोक्ताको रुचि, चेतनास्तर र आनीबानीमा ठूलो परिवर्तन आएको उनी पाउँछन् । उनले अनलाइन बिजनेस भनेर सुरु गरेको भए पनि त्यस बेला विशुद्ध अनलाइन माध्यमबाट व्यवसाय सञ्चालन हुँदैन थियो । बढी मात्रामा ल्यान्डलाइन टेलिफोनबाट अर्डर आउँथे । अहिले डिजिटल साक्षरता र डिजिटल प्रविधिको स्विकार्यता बढेसँगै खाना अर्डर गर्ने शैलीमा रूपान्तरण भएको मनोहरको अनुभव छ । पहिला मुस्किलले १० प्रतिशत अर्डर अनलाइन माध्यमबाट आउँथ्यो भने अहिले ५ प्रतिशतभन्दा कम मात्रै परम्परागत टेलिफोनलगायत माध्यमबाट आउँछन्, उनी भन्छन्, ९५ प्रतिशत अनलाइन र त्यसमा पनि मोबाइल एपबाट आउँछन् । अधिकांशले डिजिटल माध्यमबाट बिल तिर्ने गरेको र कम्पनीको समग्र इकोसिस्टममै सकारात्मक परिवर्तन आएको उनले बताए । पहिला ग्राहक, रेस्टुरेन्ट र डेलिभरी कर्मचारीलाई अनलाइन फुड डेलिभरीबारे बुझाउन कसरत गर्नुपर्नेमा अहिले यी समस्या हटेर गएका छन् । डेलिभरीका लागि स्टाफ पाउन मुस्किल हुन्थ्यो, यस्तो किसिमको रोजगारी पहिला थिएन, मनोहर भन्छन्, यी कुरामा बुझाइ बढेसँगै हामीलाई काम गर्न धेरै सजिलो भएको छ ।खाना बनाउनुपर्ने वा खाना पाकुन्जेल पर्खिनुपर्ने बाध्यताबाट छुट्कारा दिलाएर फुडमान्डुले सहरिया जीवनशैलीलाई सहज बनाउन अग्रणी भूमिका खेलेकामा जस पाउने गरेको छ । फुड डेलिभरी कम्पनीको उदयसँगै नेपालमा खानपानको शैली, रेस्टुरेन्ट जाने चलन, खाद्यान्न उपभोगमा समेत व्यापक परिवर्तन आएको मनोहरको दाबी छ । उनका अनुसार नेपाल मात्रै होइन, अन्य देशमा पनि रेस्टुरेन्ट कल्चर विकास गर्न फुड डेलिभरी प्लाटफर्मले महत्त्वपूर्ण भूमिका खेलेका छन् । के खाने, के मगाउने भन्ने ट्रेन्डचाहिँ समयअनुसार फेरिँदै जाने उनले बताए । अहिले काठमाडौं उपत्यकामा एसियन र त्यसमा पनि किम्बाब, बिबिम्बाब, रामेनजस्ता कोरियन खानामा मान्छेको रुचि बढेको र पहिलाको तुलनामा अहिले विभिन्न देशका थुप्रै थरी परिकार नेपालमा उपलब्ध भएको जानकारी दिए । फुडमान्डुको प्लाटफर्ममार्फत स्थानीय जातजातिका स्वदेशी परिकार प्रवर्द्धन गर्न विशेष योजना ल्याउने तयारी गरिरहेको उनले बताए ।फुडमान्डुको सेवा हाल काठमाडौं उपत्यकासँगै पोखरा र चितवनमा पनि छ । कम्पनीले २ हजारभन्दा धेरै रेस्टुरेन्टसँग व्यावसायिक साझेदारी गरेको भए पनि १४ वर्षको अवधिमा तीमध्ये ४० प्रतिशत रेस्टुरेन्ट बन्द भइसकेको मनोहरले बताए । हाल सक्रिय रेस्टुरेन्ट एक हजारभन्दा माथि रहेको पनि उनले जानकारी दिए । कम्पनीमा कस्टमर सर्भिस, एडमिन, मार्केटिङ विभागका गरेर १२० कर्मचारी छन् । डेलिभरी कर्मचारी भने फुडमान्डुबाटै तलब बुझ्ने ३ सय जति छन् । कुनै बेला मनोहरले तीन जना स्टाफ राखेर सुरु गरेको कम्पनीले हाल साढे ४ सय जनालाई प्रत्यक्ष रोजगारी दिएको छ । बिहान ८ देखि राति १० बजेसम्म खाना मगाउन सकिन्छ । डेलिभरी शुल्क १ देखि २ किलोमिटरसम्म २५ रुपैयाँ र त्यसपछि किलोमिटरअनुसार थप हुँदै जाने भए पनि यसलाई अझै घटाउने तयारी रहेको मनोहरले बताए । सेवा सञ्चालनको झन्डै डेढ दशक बितिसक्दा पनि फुडमान्डु नाफामा गएको छैन, घाटामै चलिरहेको छ । बजार परिपक्व नभएसम्म नाफाकेन्द्रित नहुने फुडमान्डु व्यवस्थापनको अठोट छ । देशका अन्य सहरमा सेवा विस्तारका लागि गृहकार्य गरिरहेको र खानासँगै किराना सामग्री डेलिभरीलाई थप व्यवस्थित बनाउने कम्पनीको तयारी छ । नाफामा मात्रै ध्यान दिएको भए, हामी यहाँसम्म आइपुग्दैन थियौं, मनोहर भन्छन्, कोभिडका बेला, एउटा यस्तो समय आयो, जतिबेला बिजनेस सञ्चालन गर्नुभन्दा नगर्नुमै फाइदा थियो । लागत जुटाउनेदेखि स्वास्थ्य सुरक्षा कायम गर्न गाह्रो थियो । तर, हामीले अडिग भएर काम गर्यौं । कस्टमर र रेस्टुरेन्ट दुवै कठिन परिस्थितिमा रहेका बेला सेवा दियौं ।कोभिडका बेला माग असाध्यै उच्च भए पनि अपरेसनल च्यालेन्ज धेरै भएकाले माग धान्न नसकेको उनी सम्झन्छन् । त्यही बेला कम्पनीको सर्भरमा अनधिकृत पहुँच कायम गरी ह्याकरले करिब ५० हजार व्यक्तिसँग सम्बन्धित डेटा सार्वजनिक गरिदिए । ती डेटामा प्रयोगकर्ताको नाम, फोन नम्बर, इमेल ठेगानालगायत घरको अक्षांशीयदेशान्तरीय ठेगानासमेत थियो । मार्टिन चौतारीले प्रकाशन गरेको नेपालमा डेटा संरक्षणको अवस्था प्रतिवेदनमा फुडमान्डुका संस्थापक अधिकारीले ह्याकिङ भएको जानकारी भएपछि साइबर सुरक्षाको काम गर्ने एउटा कम्पनीसँग सेवा लिइएको, मोबाइल एपमा रहेको छिद्र टाल्नुका साथै अरू समस्या पनि समाधान गरेको र निरन्तर साइबर सुरक्षा कम्पनीसँग सेवा लिइएको बताएका थिए । सूचना प्रविधि क्षेत्रमा शतप्रतिशत सुरक्षा निर्धारण गर्न सम्भव हुँदैन तर हामीले त्यो घटनापछि ग्राहकको डेटा सुरक्षित राख्न, प्रणाली बलियो बनाउन धेरै सतर्कता अपनाएका छौं, मनोहरको दाबी छ । कानुनी स्पष्टताको खाँचोसंघीय संसद्को राष्ट्रिय सभाबाट पारित भई हाल प्रतिनिधिसभाको उद्योग तथा वाणिज्य र श्रम तथा उपभोक्ता हित समितिमा छलफलकमा क्रममा रहेको विद्युतीय व्यापार विधेयक, २०८० का कतिपय प्रावधान चित्त बुझ्दो नभए पनि ईकमर्स क्षेत्रलाई नियमन गर्ने कानुन अत्यावश्यक भएकाले यो विधेयकलाई यथाशीघ्र कानुनी मान्यता दिनुपर्ने मनोहरको राय छ । अहिलेसम्म त हाम्रो बिजनेस के बिजनेस हो भनेर पहिचान नै भएको छैन, हामी केअन्तर्गत पर्छौं भन्ने प्रस्ट छैन, कमसेकम यो विधेयक पारित भएर कानुन बनेदेखि हामीलाई एउटा स्पष्टता हुन्थ्यो, उनले भने, त्यसलाई सुधार गर्नुपर्ने ठाउँ धेरै छन् तर केही नहुनुभन्दा केही हुनु नै राम्रो हो । यससँगै ईकमर्स क्षेत्रले सिर्जना गरेका रोजगारीलाई सम्बोधन गर्ने गरी श्रम कानुन संशोधन गर्नुपर्ने उनको सुझाव छ । डेलिभरी, कुरियर सर्भिसमा यति धेरै रोजगारी सिर्जना भइरहेको छ तर त्यो सबै रोजगारी पहिचान गर्ने, तिनको कानुनी अवस्था के हो भन्ने कुराको स्पष्टता छैन, उनले भने, यसले गर्दा इमानदारीपूर्वक काम गर्नेलाई गाह्रो भएको छ । सरकारले पनि राजस्व गुमाइरहेको छ । कर्मचारीले आफ्नो अधिकार प्रयोग गर्न पाएका छैनन् ।पछिल्लो समय रोजगारी बजारमा छोटो अवधिका लागि काम गर्ने प्रवृत्ति बढिरहेकाले कानुन बनाउँदा यो विषय ध्यानमा राखेर व्यावहारिक किसिमका प्रावधान ल्याउनुपर्ने सुझाव दिए । छोटो अवधिका लागि काम गर्ने कर्मचारीलाई सामाजिक सुरक्षा कोषजस्ता सुविधामा संलग्न गराउँदा ती कर्मचारीले कोषको रकम आफ्नै हो भने महसुससमेत गर्न नपाएको मनोहर बताउँछन् । हाम्रा प्रायः कर्मचारी लामो अवधिका लागि काम गर्न आउँदैनन्, एक हप्ता वा एकदुई महिना जागिर गरेर छोड्छन्, उनीहरूलाई सामाजिक सुरक्षा कोषमा आबद्ध गराउनुको अर्थ छैन तर नगरी पनि भएन, उनले भने, आबद्ध गरेपछि रकम जम्मा हुन्छ, जुन उनीहरूले ६० वर्षपछि मात्र झिक्न पाउँछन् । दुई महिना काम गर्नुपर्नेछ, कम्पनीले पैसा दिएको छ तर ६० वर्षपछि आउने भएकाले उनीहरूलाई त्यो पैसा पाएको महसुस भइरहेको छैन । यस्ता विषयको व्यावहारिक हल खोज्न आवश्यक छ । अहिले सहरी जनसंख्यामा अनलाइन फुड डेलिभरीबारे जानकारी नभएका कमै भए पनि अनलाइन फुड अर्डर नगर्नेको संख्या उल्लेख्य भएको मनोहरको बुझाइ छ । यसले गर्दा आफूहरूका लागि बजार अझै पर्याप्त बाँकी रहेको उनले ठानेका छन् । यसका साथै फुडडेलिभरी कम्पनीबीच प्रतिस्पर्धासमेत बढिरहेको छ । रेस्टुरेन्टहरू आफैंले निजी रूपमा डेलिभरी सेवा दिन थालेका छन्, क्लाउड किचेन सञ्चालन गर्नेहरूले पनि फुड डेलिभरी सेवा दिने प्रवृत्ति बढेको छ । यसले बजार विस्तारमा सहयोग पुगेको छ । यस्तो अवस्थामा ग्राहकको अर्डर गर्ने फ्रिक्वेन्सी अझै बढ्ने मनोहरको अनुमान छ । हामी हाम्रा प्रतिस्पर्धीभन्दा अनुभवी छौं, सेवा सुविधामा कन्सिस्टेन्सी छ, प्रेडिक्टेबल र डिपेन्डेबल छौं, यो नै हाम्रो बलियो पक्ष हो, उनले भने, नेपालमा रेस्टुरेन्टहरूको गुणस्तर मापन वा वर्गीकरण नभएकाले साझेदारी गर्दा धेरै होस पुर्याउनुपर्छ । कुनै निकायले रेस्टुरेन्टको स्ट्यान्डर्ड तोकिदिने वा क्वालिटी कन्ट्रोलदेखि प्रमाणीकरण गर्ने प्रणाली विकास गरे रेस्टुरेन्ट छान्न सहज हुन्थ्यो । नाफाको पर्खाइफुडमान्डु नाफाभन्दा बजार विस्तारमा एकोहोरिएको कम्पनीका संस्थापक तथा प्रबन्धनिर्देशक मनोहर अधिकारी बताउँछन् । ईकमर्स क्षेत्र पराम्परागत बिजनेसजस्तो नहुने पनि उनको तर्क छ । पराम्परागत बिजनेसमा झैँ यहाँ तुरुन्तै नाफा आर्जन गर्न नसकिने आफूले बझेको उनले बताए । ईकमर्स स्टार्टअपका लागि निरन्तर लगानी र लामो समयसम्म टिकिरहने रणनीतिसमेत आवश्यक पर्ने उनले बताए । फुडमान्डुले सन् २०१६, २०२० र २०२३ मा विभिन्न लगानीकर्ताबाट फन्ड प्राप्त गरेको थियो । डोल्मा इम्प्याक्ट फन्डले सन् २०२३ मा फुडमान्डुमा करिब ४६ करोड रुपैयाँ (४ मिलियन डलर) लगानी गरेको छ । तथ्यांक, पैसा र फ्लोमा राम्रो पकड भएन भने कुनै पनि बिजनेस टिक्दैन, मनोहर भन्छन्, बजार बुझेर लगानी गर्नुपर्छ । नयाँ खालको वा कुनै पनि इनोभेटिभ बिजनेस गर्न धैर्य चाहिन्छ । फुडमान्डुकै सबालमा पनि सुरुका ४५ वर्षसम्म केही पनि बिजनेस भएको थिएन, एकदमै सुस्त किसिमले वृद्धि भएको हो । मसँग धैर्य नभएको भए सन् २०१० मा खोलेको यो व्यवसाय २०१४१५ सम्म आइपुग्दा बन्द भइसक्थ्यो । अहिले पनि नाफा कमाउनेमा ध्यान नदिई बजार विस्तारमा लागिपरेको उनले सुनाए ।भारतलगायत देशका फुड टेक कम्पनीले पनि बिस्तारै नाफा कमाउन थालेका छन् । स्विगीले आफ्नो फुड डेलिभरी बिजनेस नाफामा भए पनि आव २०२३ मा समग्र कम्पनीले ४ हजार १ सय ७९ करोडको कुल घाटा बेहोरेको आफ्नो वित्तीय प्रतिवेदनमा उल्लेख गरेको छ । सन् २००८ मा स्थापना भएको जोम्याटोले आव २०२४ मा आएर पहिलो पटक ३५१ करोड खुद नाफा आर्जन गरेको बिजनेस स्यान्डर्डको समाचारमा भनिएको छ । मनोहरको विचारमा नेपाली फुड डेलिभरी कम्पनीहरू पनि अब बिस्तारै नाफामा जाँदै छन् ।अन्य देशका फुड डेलिभरी बजारझैँ नेपाली बजार पनि परिपक्व हुँदै गएकाले अब मुनाफा आर्जन गर्न धेरै समय पर्खिनु नपर्ने उनको दाबी छ । मार्केटको सम्भावना उच्च छ, सम्भावना हुँदाहुँदै अत्तालिएर नाफामुखी हुन खोज्नु उचित होइन, मनोहरको भनाइ छ, तर, अब एकदुई वर्षमा हामी प्रोफिटेबल हुन्छौं । नाफा आर्जन गरेको दिन पक्कै खुसियाली मनाइनेछ ।"
नक्कली लाइसेन्स रद्द गराउन सीआईबी धाउनेमा सरकारी कर्मचारी बढी,"(काठमाडौं)१ लाख २ हजार ७ सय ११ सवारी चालक अनुमतिपत्र (लाइसेन्स) नक्कली भएको आशंकामा छानबिन सुरु भएपछि आफ्नो लाइसेन्स रद्द (सरेन्डर) गराउन सर्वसाधारणदेखि डाक्टर, इन्जिनियर र कर्मचारी प्रहरीको केन्द्रीय अनुसन्धान ब्युरो (सीआईबी) धाउन थालेका छन् । त्यसमा पनि सरकारी कार्यालयका उच्च तहका कर्मचारी अर्थात् उपसचिव र अधिकृत बढी छन् । सञ्चारमाध्यममा नक्कली लाइसेन्सबारे समाचार आउन थालेपछि दिनको ३ देखि ५ जनासम्म सरेन्डर गर्न आउने गरेको सीआईबीका प्रवक्ता एसपी होविन्द्र बोगटीले बताए । बिचौलियामार्फत लाइसेन्स बनाएका सरकारी कर्मचारी डराउँदै सरेन्डर गर्न आइरहेका छन्, उनले भने, यस्तो लाइसेन्स बनाएर लिखतसम्बन्धी कसुरमा मुद्दा चले जागिर जाने सम्भावना हुने भएकाले रद्द गर्ने आउनेको संख्या बढेको हो । बिचौलियालाई पैसा दिएर नक्कली लाइसेन्स बनाएका सर्वसाधारण भने आफूविरुद्ध मुद्दा चले प्रहरी रिपोर्ट बन्ने र जेलसम्म जान सक्ने खतरा रहेको भन्दै चिन्तित देखिएको उनको भनाइ छ । नक्कली लाइसेन्स बनाउनेले सवारीसाधन चलाएर दुर्घटना भई कसैको मृत्यु भए त्यसलाई लाइसेन्स नभएको वा सोसरह मुद्दा चल्छ, बोगटीले भने, अहिले बिचौलियालाई केही रकम दिएर लाइसेन्स बनाए पनि त्यसले पार्ने दीर्घकालीन असर आपराधिक हुन्छ । विभिन्न यातायात कार्यालयबाट ०७२ सालयता जारी भएका १ लाख २ हजार ७ सय ११ लाइसेन्स शंकास्पद देखिएका हुन् । नक्कली लाइसेन्स फेला पर्न थालेपछि यातायात व्यवस्था विभागले ०८० मंसिर २१ मा विभागका प्राविधिक निर्देशक मुकेश रेग्मीको संयोजकत्वमा छानबिन समिति बनाएको थियो । समितिले अनुसन्धानबाट १ लाख २ हजार ७ सय ११ लाइसेन्स नक्कली भएको प्रतिवेदन तयार पारेको थियो । तर ती सबै लाइसेन्समाथि अनुसन्धान भएको छैन ।सबै लाइसेन्सको अनुसन्धान सकिएको छैन, यो सुरुवात हो, एसपी बोगटीले भने, छानबिन समितिले नक्कली औंल्याएका १ लाख २ हजार ७ सय ११ लाइसेन्समध्ये अहिले साढे ३ सयको मात्र अनुसन्धान गरिएको हो, क्रमशः सबै नक्कली भनिएका लाइसेन्सलाई छानबिनको दायरामा ल्याउँछौं । लटलटमा अनुसन्धान अगाडि बढाएर यसमा संलग्न अन्य सरकारी कर्मचारी र नक्कली लाइसेन्स बनाएकाहरूलाई कानुनी दायरामा ल्याउने उनको भनाइ छ । यसअघि सीआईबीले दुई चरणमा लाइसेन्सको अनुसन्धान गरी सरकारी वकिलको कार्यालयमार्फत जिल्ला अदालत काठमाडौंमा मुद्दा दायर भएको छ । नक्कली लाइसेन्स बनाएको अभियोगमा एक उपसचिव र अधिकृत पुर्पक्षका लागि थुनामा छन् । यातायात व्यवस्था विभागको प्रणालीभित्र छिरेर नक्कली सवारी चालक अनुमतिपत्र (लाइसेन्स) बनाएको अभियोगमा यातायात कार्यालय बुटवलका तत्कालीन प्रमुख केशव अर्याल र यातायात व्यवस्था कार्यालय, नवलपरासीका कम्प्युटर अधिकृत पदमराज आचार्यलाई बिहीबार जिल्ला अदालत काठमाडौंले पुर्पक्षका लागि थुनामा पठाउने आदेश दिएको हो । अर्याल लुम्बिनी प्रदेशको वन तथा वातावरण मन्त्रालयको प्रशासन महाशाखा प्रमुखका रूपमा कार्यरत थिए । यातायात व्यवस्था कार्यालय, बुटवलका तत्कालीन शाखा अधिकृत सुवास पौडेल, यातायात व्यवस्था कार्यालय, चितवनमा कार्यरत सहायक कम्प्युटर अपरेटर राजेश लम्साल, व्यवस्था कार्यालय जनकपुर (धनुषा) मा कार्यरत सहायक कम्प्युटर अपरेटर दिलीपकुमार साहलाई दुईदुई लाख धरौटी लिएर छाड्ने आदेश भएको छ । बिचौलिया सिन्धुपाल्चोकका केशव पौडेललाई भने एक लाख धरौटीमा छाड्ने आदेश भएको छ । सीआईबीको अनुसन्धानका आधारमा जिल्ला सरकारी वकिलको कार्यालय, काठमाडौंले गत असार २४ मा उपसचिव अर्यालसहित १५ जनाविरुद्ध लिखतसम्बन्धी कसुर गरेको अभियोगमा मुद्दा दायर गरेको थियो । यसमध्ये ६ जना पक्राउ परेका र अन्य ९ जना फरार सूचीमा छन् । कसुरमा अनुसन्धान अघि बढेसँगै बिचौलियाहरू लक्ष्मण पाण्डे, विनोद भण्डारी, ज्ञानराज पाण्डे फरार छन् । यातायात व्यवस्था कार्यालय बुटवलमा सहायक कम्प्युटर अपरेटरमा करारमा कार्यरत नारायणप्रसाद पाण्डे, विवेक भण्डारी, प्रवीन भन्ने फानेश्वर सापकोटा, सन्दीप श्रेष्ठ पनि फरार छन् । उनीहरूलाई फरार अवस्थामै राखेर मुद्दा अदालतमा लगिएको हो । प्रतिवादीविरुद्ध कसुर पुष्टि भए मुलुकी अपराध संहिताको किर्तेसम्बन्धी अपराधमा ७ वर्षसम्म कैद र ७० हजार रुपैयाँ जरिवाना हुन सक्छ । प्रतिवादी बनाइएकामध्ये एक बिचौलिया विजय चौधरी भने जिल्ला कारागार झापामा कैदमा रहेको अभियोगपत्रमा उल्लेख छ । जजसले बिचौलियामार्फत नक्कली लाइसेन्स बनाएका छन्, त्यो देखाएर एकछिन ट्राफिक प्रहरीलाई झुक्याउन सक्लान्, तर सधैं सक्दैनन्, एसपी बोगटीले भने, अनुसन्धानका क्रममा नक्कली पुष्टि भएको दिन प्रहरीले लिखतसम्बन्धी कसुरमा कारबाही गर्छ । त्यसैले नक्कली लाइसेन्स बनाउनु भनेको अपराध बोकेर बस्नुसरह हो । बिचौलियामार्फत पैसा खुवाएर लाइसेन्स बनाउनेहरूले प्रहरीलाई बुझाएर सरेन्डर गरे त्यसलाई सूचना मानेर कारबाही नगरिने उनले बताए । यातायात व्यवस्था विभागले भनेअनुसार प्रक्रिया पूरा गरी लाइसेन्स बनाउन उनले सबैलाई आग्रह गरे ।लाइसेन्स बनाउन सेवाग्राहीहरूले बिचौलियालाई ३५ हजारदेखि एक लाख रुपैयाँसम्म बुझाएको अभियोगपत्रमा उल्लेख छ । नक्कली लाइसेन्स प्रकरणमै यसअघि ९ जनाविरुद्ध सीआईबीकै अनुसन्धानका आधारमा काठमाडौं जिल्ला अदालतमा मुद्दा दायर भइसकेको छ । अहिले नक्कली लाइसेन्स रद्द गर्न आउनेहरूलाई कहाँबाट कसरी लाइसेन्स बनाएको सबै सोधपुछ गरेर मात्र कागज गराउँछौं, उनले भने, त्यसपछि प्रहरीले खोजेको बेला उपस्थित हुने गरी छाड्ने गरिएको छ । नक्कली लाइसेन्स रद्द गरेर नयाँ लाइसेन्स लिन विभागसँग सीआईबीले समन्वय गरिदिने उनले सुनाए । नक्कली लाइसेन्सबारे समाचार बाहिर आउन थालेपछि आफ्नो लाइसेन्स नक्कली हो कि सक्कली भन्दै बुझ्न आउनेको संख्या पनि बढ्दै गएको यातायात व्यवस्था विभागका महानिर्देशक उद्धवप्रसाद रिजालले बताए । प्रक्रिया पुरा गरेर लाइसेन्स बनाएकासमेत लाइसेन्स सक्कली हो कि नक्कली भनेर डराउँदै बुझ्न आइरहेका छन्, उनले भने, विदेशी कूटनीतिक नियोगहरूमा काम गर्नेहरू पनि लाइसेन्स जचाउन आइरहेका छन्, अहिलेसम्म समस्या नआए पनि आवश्यक सहजीकरण गरेर पठाएका छौं । अभियोगपत्रमा प्रतिवादीहरू उपसचिव अर्याल, लक्ष्मण पाण्डे, पदमराज आचार्य, सुवास पौडेल, रामकृष्ण श्रेष्ठ, दिलीपकुमार साह, राजेश लम्साल, विनोद भण्डारी, विवेक भण्डारी र नारायणप्रसाद पाण्डे, ज्ञानराज पाण्डे यातायात व्यवस्था कार्यालय रूपन्देही र अन्य यातायात व्यवस्था कार्यालयमा कार्यरत रहँदा पदिय हैसियतको दुरुपयोग गरी आर्थिक लाभ लिएको उल्लेख छ ।किर्ते लाइसेन्स जारी गर्दा प्रतिलाइसेन्स एक लाख रुपैयाँसम्म असुल गरिएको पाइएको छ, अभियोगपत्रमा भनिएको छ । ०७२ यता ९ वर्षको अवधिमा चन्द्रमान श्रेष्ठ, रूपनारायण भट्टराई, लावण्यकुमार ढकाल, कुमारप्रसाद दाहाल, गोगनबहादुर हमाल, नमराम घिमिरे, सुरेश राउत, टोकराज पाण्डे, तुलसीनाथ गौतम र नारायणप्रसाद भट्टराई विभागको महानिर्देशक भए । यसमा केही सेवा निवृत्त भइसकेका छन् भने केही गृह प्रशासन, अन्य मन्त्रालय तथा विभागमा कार्यरत छन् । अहिलेसम्म लाइसेन्स फाँटमा काम गर्ने कर्मचारी र बिचौलिया मात्रै कारबाहीको दायरामा आएका छन् । विभागका जिम्मेवार निकायका कर्मचारीहरू भने अनुसन्धानको दायरामा अहिलेसम्म आएका छैनन् ।"
सत्ताको दुरुपयोग गरी कान्तिपुरमाथि जोसुकैले धावा बोले पनि कर्तव्यबाट विचलित हुँदैनौं: अध्यक्ष सिरोहिया,"(काठमाडौं)कान्तिपुर मिडिया ग्रुपका अध्यक्ष कैलाश सिरोहियाले कान्तिपुरमाथि जस्तोसुकै प्रहार भए पनि प्रेस र अभिव्यक्ति स्वतन्त्रताको पक्षमा लडिरहने प्रतिबद्धता जनाएका छन् । कान्तिपुर टेलिभिजनको २१औं वार्षिकोत्सव कार्यक्रममा शनिबार अध्यक्ष सिरोहियाले टेलिभिजन स्थापनाकालदेखि नै लोकतन्त्र र अभिव्यक्ति स्वतन्त्रताको पक्षमा उभिएको र आगामी दिनमा पनि यसकै पक्षमा उभिने दृढता व्यक्त गरे । सत्ता र शक्तिको दुरुपयोग गरी कान्तिपुर मिडिया ग्रुपमाथि कसैले धावा बोल्दा पनि आफ्नो कर्तव्यबाट विचलित नभएको सिरोहियाले प्रस्ट्याए । पछिल्लो समय भ्रामक र मिथ्या सूचनाको बिगबिगी भएकाले यसलाई कान्तिपुरले चिर्ने गरी अघि बढ्ने उनको भनाइ छ । कान्तिपुर टीभी स्थापनादेखि नै जहिल्यै लोकतन्त्र र अभिव्यक्ति स्वतन्त्रताको पक्षमा बलियो खम्बा भएर उभिएको छ । यसले लोकतन्त्र, प्रेस र अभिव्यक्ति स्वतन्त्रताको पक्षपोषण गरिरहनेछ, सिरोहियाले भने, चाहे हामीमाथि जस्तोसुकै प्रहार नै किन नहोस् । लोकतन्त्र र प्रेस स्वतन्त्रताको लडाइँमा हामी निरंकुश शाही शासनसँग त डगमगाएनौं, स्टुडियोसम्म सेना आइपुग्दा त डराएनौं भने अरु प्रहारसँग हामी रत्तिभर पनि विचलित हुनेछैनौं । टेलिभिजनको २१ वर्षे यात्रामा कान्तिपुरले सत्यतथ्य र निष्पक्ष सूचना पाउने जनताको हकमाथि कहिल्यै सम्झौता नगरेको उनको भनाइ छ । निष्पक्ष पत्रकारिता र सत्तामाथि जनताका तर्फबाट गरिने प्रश्नकै कारण आफूहरूमाथि आक्रमण हुने विषयलाई कान्तिपुरको निर्भीक पत्रकारिताको नतिजासँग डराएकाको उपजका रूपमा लिएको अध्यक्ष सिरोहियाले प्रस्ट्याए । दोस्रो जनआन्दोलन, संविधान निर्माणको संक्रमणकालीन राजनीतिक कालखण्ड, भूकम्प, कोभिड महामारी र प्राकृतिक प्रकोपजस्ता परिस्थितिमा कान्तिपुर टेलिभिजन सधैं जनताको पक्षमा उभिएको छ, उनले भने, ठूला भ्रष्टाचारका घटनामाथि कान्तिपुरले निर्मम प्रहार गरेको छ । आज कान्तिपुरको वृक्षको जरा यति मजबुत भइसकेको छ । केहीले यसको हाँगा, पात झार्न र भाँच्ने कोसिस गर्न सक्नेछन् । तर हल्लाउन सक्ने छैनन् । कान्तिपुर टेलिभिजन स्थापनादेखि हालसम्म आइपुग्दा नयाँ प्रविधिको पहुँचले चुनौती र अवसरको सृजना गरेको सिरोहियाको भनाइ छ । सूचना र सञ्चारमाथिको यो व्यापकताले समाजमा एउटा डरलाग्दो खाडल पैदा गरिरहेको छ, उनले भने, गलत सूचना, फेक न्युज र डिप फेकसम्मका सामग्री यत्रतत्र छन् । यहाँ नै कान्तिपुरको उपस्थितिको आवश्यकता र जिम्मेवारी पनि छ । सही र सत्य सूचनाकै बलले यसलाई चिर्न सकिन्छ । कान्तिपुर टेलिभिजनका सामग्री नवीन प्रयोग र रूपान्तरणमार्फत अघि बढ्दै जानु आजको आवश्यकता रहेको उनले जनाए । कान्तिपुरले अब समाचार मात्र आउने गरी न्युज च्यानल ल्याउने तयारी गरेको कान्तिपुर टेलिभिजनका प्रमुख कार्यकारी अधिकृत शिशिर पछाईले बताए । हाम्रो भिजनअनुसार कान्तिपुर टेलिभिजन एचडी, जसलाई हामीले न्युज च्यानल बनायौं । यो मिश्रित च्यानल हो । यसलाई न्युज च्यानलका रूपमा अगाडि बढाइरहेका छौं, पछाईले भने, चाँडै नै कान्तिपुर एचडी च्यानल नेपालको पहिलो लाइभ फोकस्ड न्युज च्यानलका रूपमा आउनेछ । कान्तिपुर टेलिभिजनमार्फत पूरै दिन समाचार हेर्न पाउने सुविधा छिट्टै आउने कान्तिपुर टेलिभिजनका निर्देशक गणेश अग्रवालले बताए । पछिल्लो समय भ्रामक सूचना फैलाउन थालिएको र कान्तिपुरले प्रविधिको उच्चतम प्रयोग गरी सत्यतथ्य सामग्री जनतामाझ पुर्याइरहेको कान्तिपुर दैनिकका प्रधान सम्पादक उमेश चौहानले जनाए । कान्तिपुरमा आएका समाचारलाई अरुले तोडमोड गरेर विभिन्न माध्यममा राख्ने गरेको उनको भनाइ छ । त्यसैले यो सामग्री र उत्पादन हाम्रो हो भनेर नवीन प्रविधिको प्रयोग गर्दै अगाडि बढ्न आवश्यक छ, उनले भने । प्रविधिको विकास हुँदा यसले लगानी पनि बढाउँदै लैजाने कान्तिपुर टेलिभिजनका समाचार प्रमुख विजय पौडेलले बताए । अहिले मोबाइलबाट अन्तर्वार्ता लिन मिल्ने सुविधा आइसक्यो, उनले भने, सही सूचना सही माध्यमबाट लिनुपर्छ । त्यो कान्तिपुर टेलिभिजनले गर्दै छ । वार्षिकोत्सवमा कान्तिपुर मिडिया ग्रुपले टेलिभिजनमा विभिन्न विधामा कार्यरत नौ कर्मचारीलाई सम्मान गरेको छ । सम्मानित हुनेमा समाचार विभागबाट सुदिल पोखरेल, रजनी तामाङ र कमला पाख्रिन छन् । मार्केटिङबाट वविश महर्जन, स्टुडियोबाट शिशिर सुवेदी र इन्जिनियरिङबाट कुमार घले पुरस्कृत भएका छन् । चालकबाट रामकाजी अधिकारी, सेक्युरिटीबाट केशव बस्नेत र सरसफाइबाट गीता स्माइली पुरस्कृत भए ।"
त्रिवि परीक्षाको नतिजा ९० दिनमै,"काठमाडौं (कास) त्रिभुवन विश्वविद्यालय प्राज्ञिक परिषद्ले शैक्षिकसत्र २०८१ का लागि क्यालेन्डर स्वीकृत गरेको छ । रेक्टर खड्ग केसीका अनुसार परीक्षा भएको ९० दिनभित्र नतिजा सार्वजनिक गर्नुपर्ने व्यवस्था क्यालेन्डरमा गरिएको छ ।सेमेस्टर र वार्षिक प्रणालीअन्तर्गत सञ्चालित शैक्षिक कार्यक्रमको क्यालेन्डर कार्यान्वयनका लागि अध्ययन संस्थान, संकाय, आंगिक क्याम्पस, केन्द्रीय विभागहरूमा पठाइएको रेक्टर कार्यालयले जनाएको छ । क्यालेन्डर कार्यान्वयनको अवस्थाबारे अध्ययनसमेत गरिने केसीले बताए । त्रिविमा समयमा भर्ना, पठनपाठन, परीक्षा सञ्चालन र नतिजा प्रकाशन नहुने गुनासो छ । नतिजा प्रकाशन गर्न १८ महिनासम्म ढिलाइ हुँदै आएको थियो । क्यालेन्डरअनुसार आगामी शैक्षिकसत्र साउन दोस्रो सातादेखि सुरु हुनेछ । कक्षा १२ को नतिजा सार्वजनिक भएपछि मात्र विश्वविद्यालयमा स्नातक तहमा भर्ना प्रक्रिया सुरु हुन्छ । राष्ट्रिय परीक्षा बोर्डले साउनमा नतिजा प्रकाशनको तयारी भइरहेको जनाएको छ । त्रिविले भदौसम्म आवेदन फाराम वितरण गर्ने र प्रवेश परीक्षा सञ्चालन गर्ने कार्यतालिका तय गरेको छ । असोज र कात्तिकमा विद्यार्थी भर्ना गरेर मंसिर पहिलो सातादेखि कक्षा सञ्चालन गर्ने क्यालेन्डरमा उल्लेख छ । वार्षिक प्रणालीमा आगामी जेठ अन्तिम साता परीक्षा सञ्चालन गर्ने र असोज दोस्रो साता नतिजा सार्वजनिक गर्ने उल्लेख छ । सेमेस्टर प्रणालीमा परीक्षा र नतिजा तोकिएकै समयमा हुँदै आए पनि त्रिविमा वार्षिक प्रणालीमा भने ढिलासुस्ती हुँदै आएको छ । क्यालेन्डरमा २०८५ सम्म स्नातक तहको पढाइ पूरा गर्न लाग्ने समयसम्मकै भर्ना, पठनपाठन, परीक्षा सञ्चालन र नतिजा प्रकाशनसम्बन्धी समयसीमा तोकिएको छ । स्नातकोत्तर तहको मंसिरमा भर्ना आवेदन, पुसमा प्रवेश परीक्षा र भर्ना हुने तय गरिएको छ । विश्वविद्यालय अनुदान आयोगले गत असारमा सबै विश्वविद्यालयलाई एकीकृत शैक्षिक क्यालेन्डर तयारी गरी कार्यान्वयनका लागि पठाएको थियो । भर्ना, पठनपाठन, परीक्षा र नतिजा प्रकाशनको कार्यतालिका विश्वविद्यालयपिच्छे फरकफरक भएर उच्च शिक्षामा भद्रगोल देखिएपछि आयोगले क्यालेन्डर प्रस्ताव गरेको थियो । विश्वविद्यालयले आफ्नो अनुकूल हुने गरी क्यालेन्डर लागू गर्न सक्ने आयोगले जनाएको थियो । सरकारको आगामी वर्षको बजेटमा समेत आयोगबाट कडाइका साथ अनुगमन गरी विश्वविद्यालयमा वार्षिक शैक्षिक क्यालेन्डर लागू गरिने उल्लेख छ । मुलुकभर १२ वटा संघीय विश्वविद्यालय, तिनले सम्बन्धन दिएका क्याम्पससहित प्रादेशिक विश्वविद्यालय र स्वास्थ्य विज्ञान प्रतिष्ठान गरी करिब १५ सय उच्च शिक्षा प्रदायक शिक्षण संस्था सञ्चालनमा छन्, जहाँ ५ लाखभन्दा बढी विद्यार्थी अध्ययन गर्छन् ।"
संकटले जन्माएको स्वाभाविक गठबन्धन,"नेपाली राजनीतिका उतारचढावपूर्ण केही साताको पृष्ठभूमिमा असार १७ मध्यरातमा सत्ता समीकरण फेर्ने सम्झौता भयो । सत्तारोहणका लागि आन्तरिक उतारचढाव साना दलमा हुँदै थियो तर त्यसकै लागि मुख्य दल सहकार्य गर्न सहमत भए । स्थिरताका लागि गरिएको सम्झौताको मनासिब निसानामा परे पुष्पकमल दाहाल प्रचण्ड । कांग्रेस र एमालेलाई भिडाउँदै उनले ठड्याएको सत्ताको अविश्वसनीय पर्खाल ढल्यो । संसदीय अंकगणितको जादुमय नम्बरका नाममा बढेको प्रचण्ड चुरीफुरीको अब अन्त्य भएको छ । हुन पनि नौ वर्षपछि बल्ल माओवादी विपक्षी बेन्चमा पुग्यो । त्यस अर्थमा प्रचण्ड निकै तिलमिलाएका छन् । दुई ठूला दल कांग्रेस र एमालेबीच सत्ता सहकार्यको सहमति भयो, जसमा कांग्रेस सभापति शेरबहादुर देउवा र एमाले अध्यक्ष केपी शर्मा ओलीको हस्ताक्षर छ । यद्यपि सहमतिको आधिकारिक पत्र औपचारिक रूपमा सार्वजनिक गरिएको छैन । सहमतिअनुसार ओली पहिला दुई वर्षका लागि प्रधानमन्त्री बन्नेछन् भने देउवाले बाँकी अवधि निर्वाचन सम्पन्न गराउँदासम्म सरकारको नेतृत्व गर्नेछन् । राजनीतिक व्यवस्थाविरुद्ध बाहेक २०६६ र २०७० मा सत्ता सहकार्य गरेका यी दलले फेरि एक पटक सत्ता साझेदारिताको यात्रा आरम्भ गरेका छन्, जसको अंशमा सत्ता मात्र छैन, संविधान संशोधनसम्मको विषय छ । निर्वाचन प्रणालीलगायत विषयमा संविधान संशोधन हुनुपर्छ भन्ने माग जननिर्देशित छ तर संविधान चलाएपछि आउने सम्भावित जटिलतालाई मुख्य दलले आकलन गरेकै हुनुपर्छ । हैसियतविहीन अवसरवादको आयु दुनियाँमा स्थायी हुँदैन । रमेश लेखकले भनेजस्तै धोका खाएकाहरू एक ठाउँ आएपछि प्रचण्ड अब उथलपुथलका नायकबाट प्रतिपक्षका कमजोर खेलाडीमा सीमित भएका छन् । नेपाली राजनीतिमा कुनै नाटकीय मोड आएन भने सम्भवतः माओवादीको समग्र राजनीति नै ओरालो लाग्नेछ किनकि बैसाखीबिना उचाइमा पुग्ने विश्वास प्रचण्डले पहिले नै गुमाइसकेका हुन् । अब केही समय उनी राष्ट्रवादी, क्रान्तिकारी, जनप्रेमी, सदाचारी आवरणमा चर्का भाषणमा देखा पर्नेछन् । क्रमभंग, छलाङ, उथलपुथलका भाषामा प्रतिशोधी विपक्षीका रूपमा उनी प्रस्तुत हुनेछन्, जसलाई सत्ता गुमाउँदाको चिडचिडाहट भन्दै अर्को पक्षले सामान्य रूपमा लिनेछ । प्रचण्डलाई पछ्याउँदै राष्ट्रिय स्वतन्त्र पार्टीका रवि लामिछाने र उनका खास अनुयायीले फेरि एक पटक सदाचार र विकासलाई भजाउने कोसिस गर्नेछन् । तर राजनीतिक नेप्सेमा ओरालो लागेको रास्वपा सूचीमा माथि उक्लन सहज देखिँदैन । अर्कालाई हिलो छ्यापेर सुरु गरेको र पछि त्यही हिलोमा लडीबुडी गर्ने सिद्धान्तहीन एवं विचारहीन राजनीति खहरेजस्तै हो । महामन्त्री मुकुल ढकालको प्रतिवेदन, त्यस प्रतिवेदनका आधारमा उनीमाथि गरिएको कारबाही र अब क्रमशः त्यहाँभित्र देखापर्ने असन्तुष्टिका स्वर र निराशाले रास्वपालाई अघि बढ्न गाह्रो छ । कसैको राजनीतिप्रति सहानुभूति जताउन वा कसैलाई पुठ दिन आवश्यक छैन । नयाँ राजनीतिक बाटो कसरी र किन कोरियो भन्नेमा यो विचार केन्द्रित छ । यसमा देखिएका केही भ्रम र षड्यन्त्रका सिद्धान्तद्वारा प्रेरित कथ्यमाथिको टिप्पणीलाई हेरौं । पश्चिमा शक्तिले कांग्रेसएमालेलाई सत्ता सहकार्यका लागि सहमति गराएको हो भन्ने प्रचार एकथरीले गरेका छन्, जसलाई प्रकारान्तर चीनविरोधी कित्तामा उभ्याइनेछ भन्ने अर्थ आफैं उधिनेका छन् । नेपालमा केही नयाँ राजनीतिक विकास भयो भने त्यसलाई भूराजनीतिक जामा लगाइदिने परम्परागत असफल प्रयासकै निरन्तरता स्वरूप यस्ता धारणा आएका हुन् । नेपालमा सत्ता समीकरण फेरबदल हुँदा बिनातथ्य विदेशी अझ त्यसमा पनि छिमेकी एवं शक्तिराष्ट्रलाई मुछ्ने र त्यसबाट सिर्जित रमिताको प्रत्यक्षदर्शी हुने खराब प्रवृत्ति छ । हरेक महत्त्वपूर्ण घरेलु निर्णय बाह््यशक्तिले गराएको भन्ने तर्कजीवी छन्, जसले प्रमाण दिनु पर्दैन वा संकेतसमेत देखाउनु पर्दैन, बोलिदिए पुग्यो । यस्तो लाग्छ, यी तर्कजीवीलाई देशको सामर्थ्यको निन्दा गर्दा जीवन सार्थक भएको लाग्दो हो । भो, यतातिर नलागौं । यो गठबन्धन बीआरआई, एमसीसी वा त्यस्ता विदेशी अनुदान, ऋण वा सहयोगका विषयसँग पनि जोडिएको छैन । कसैकसैले बीआरआईअन्तर्गत चिनियाँ ऋणमा परियोजना अघि बढाउन तयारी भएका बेला गठबन्धन परिवर्तन भयो भन्ने तर्क राखेका छन् । यो पनि उही पुरानै षड्यन्त्रको सिद्धान्तद्वारा बढी निर्देशित छ । किनकि, बीआरआई अघि बढाउनुपर्छ भन्नेमा नेपालका दलहरूबीच असहमति छैन तर सकेसम्म त्यसअन्तर्गतका केही ठूला परियोजना अनुदानमा चीनले बनाइदिनुपर्छ भन्ने प्रस्ताव नेपालको हो । नेपालको ठूलो ऋण तिर्ने सामर्थ्य नभएको यो बेला विश्वको दोस्रो ठूलो अर्थतन्त्रले भूगोल जोडिएको छिमेकमा अनुदानमा केही ठूला परियोजना बनाइदिनुपर्छ भन्ने आग्रह राख्नु अन्यथा होइन । सत्तामा भूराजनीतिक कोणलाई बेवास्ता गर्नुपर्छ वा केन्द्रमा राख्नुपर्छ भन्ने होइन । मिसन राजनीतिमा छिमेकीका सहयोग कहिलेकाहीं खोजिन्छन्, तर त्यो बृहत्तर नेपाली जनताको हितका निम्ति । प्रचण्डलाई सत्ताबाट बेदखल गर्ने यो विकसित राजनीति ओली र देउवाको समझदारी एवं सहकार्यबाट सम्भव भएको हो । यसमा भारत, चीन, अमेरिकालगायत कुनै पनि राष्ट्रलाई अनावश्यक विवादमा तान्नु आवश्यक छैन । ओली र देउवाबीच तीन चरणको भेटवार्ता र बैठक (असार १३, १५ र १७) पछि यो सहमति भएको हो, जसलाई एमाले महासचिव शंकर पोखरेल र कांग्रेस नेता रमेश लेखकले लिखतमा रूपान्तरण गरेका हुन् । यी दुई ठूला दलको सहकार्य हुँदा कुनै प्रधानमन्त्रीलाई फाल्न र नयाँ बनाउन बाह्य सहयोग आवश्यक पर्दैन । प्रचण्डले प्रधानमन्त्रीकै रूपमा चलखेल गर्न थालेपछि दुई मुख्य पार्टी एक ठाउँमा पुगेका एमाले महासचिव शंकर पोखरेल र उपमहासचिव प्रदीप ज्ञवालीले सार्वजनिक गरेका छन् । नरेन्द्र मोदीको तेस्रो प्रधानमन्त्रीत्वको शपथग्रहण समारोहमा सहभागी भएर नयाँदिल्लीबाट फर्केलगत्तै प्रचण्डले कांग्रेससँग राष्ट्रिय सहमतिको प्रस्ताव राखेपछि दुवै दल सचेत हँॅदै सहकार्यको गृहकार्यमा जुटेका थिए । राष्ट्रिय सहमतिको सरकार गठनको प्रस्ताव प्रचण्डले गरेको कांग्रेसकै नेताहरूले एमाले नेतृत्वलाई जानकारी गराएका थिए । यो लगत्तै प्रचण्डको नयाँ सत्ता खेल समाप्त पार्न यो कदम चालिएको हो । किन यो गठबन्धन ? सामान्य अवस्थामा संसदीय व्यवस्थामा दुई ठूला दलले मिलेर सरकार बनाउँदैनन् । किनकि उनीहरू नै मुख्य राजनीतिक प्रतिस्पर्धी हुन्छन् । निर्वाचनमा जुन दलसँग प्रतिस्पर्धा गर्नु छ, त्यही दलसँग सत्ता सहकार्य स्वाभाविक लोकतान्त्रिक अभ्यास पनि होइन । तर तेस्रो ठूलो दलका नेता प्रचण्डले पहिलो र दोस्रो दलका नेतालाई जसरी एकअर्कामा भिडाएर सत्ताको अकण्टक नेतृत्व गर्ने सोच राखे, त्यसलाई असफल पार्नु ठूला दलको बाध्यता बन्यो । त्यही बाध्यतासिर्जित परिणाम हो यो । धोकाका बावजुद पनि कांग्रेस र एमालेले नै प्रचण्डलाई प्रधानमन्त्रीको कुर्सीमा विराजमान गराएका थिए्, एकअर्कालाई नियन्त्रणको प्रयासस्वरूप । त्यस अर्थमा राजनीतिक अस्थिरता र बढ्दो निराशाका लागि यी पार्टी पनि उत्तिकै जिम्मेवार छन् । सत्ताका लागि जनमत नपाएको, वैधानिक हैसियत खुम्चेको पार्टी र नेतृत्व कार्यकारी प्रमुख हुँदा अस्थिरता र निराशाबाहेक नागरिकमा केही पनि सञ्चार भएन । त्यही भएर प्रचण्डलाई बिदा गरेर स्थिरताको आरम्भ गर्नु एमाले र कांग्रेसको बाध्यता थियो । किनकि ठूला पार्टी बाहिर बसेर निर्माण हुने सरकार सधैं असुरक्षित, अविश्वसनीय र आत्मविश्वास गुमाएको अवस्थामा हुन्छ । हुन पनि प्रचण्डले सत्ताको ठूलो दललाई रिझाउन र प्रतिपक्षीलाई फकाउनैमा आफ्नो सारा शक्ति लगाउनुपर्ने भयो । त्यसो त पछिल्लो पटक गठबन्धनमा ठूलो दलका नेता ओलीले स्वतन्त्रपूर्वक सत्ता चलाउन दिँदासमेत प्रचण्डले त्यसको सही उपयोग गर्न सकेनन् । त्यसैले यो गठबन्धन स्थिरताका लागि हो र निराशा चिर्नका लागि हो । प्रचण्ड प्रधानमन्त्री हुँदा जुन निराशा, अलमल र दिशाविहीनता थियो, त्यो अब रहँदैन, रहनु हँॅुदैन । दुई ठूला दल र त्यसमा ओली प्रधानमन्त्री बन्दा स्थिरताको मात्र होइन, विकास र सुशासनसमेत सत्ताको प्राथमिकतामा रहने विश्वास छ । किनकि यसअघि दुई पटक प्रधानमन्त्री भइसकेका ओलीले राष्ट्रहितको नेतृत्व गरेका हुन् भने नागरिकका मूर्च्छित सपनालाई जागृत गराएर विकास र समृद्धिको मार्गचित्र कोरेका हुन् । त्यसैले कांग्रेस र एमाले सम्झौताअनुसार अघि बढे खुद्रेमसिनेको सत्ता राजनीतिमा विश्राम लाग्नेछ र ती अन्ततः समाप्तिको बाटामा जानेछन् । विकसित राजनीतिलाई ओली र देउवाले प्रचण्डसँग बदला लिएको रूपमा सीमित गरिनु हुँदैन । झट्ट हेर्दा १६ महिनाअघिको सत्ता बहिर्गमनको बदला ओलीले लिए भन्न सकिएला तर यहाँ देश विकासको दृष्टिकोण र त्यसबमोजिमको कार्ययोजना पनि जोडिएको छ । सत्ता सहयात्री मुख्य दल एमालेसँग परामर्शमा काम गर्नुपर्ने प्रधानमन्त्रीले एमालेको अझ खासगरी अध्यक्ष ओलीको उदारतालाई कमजोरी ठाने । कतिसम्म भने ओलीले अस्थिरतालाई अविकासको कारक मान्दै ०८४ सालसम्म नै प्रचण्डलाई प्रधानमन्त्री दिन एमाले तयार रहेकोसमेत बताएका थिए तर सर्त एउटै थियो सरकारले नागरिकमा आशा जाग्ने कामको आभाष दिलाउनुपर्ने । त्यो केही भएन । बरु उल्टै आफूलाई राजनीतिक उथलपुथलका नायक घोषणा गर्दै त्यस उदारताको अवमूल्यन गरे ।राजनीतिक रूपमा यो गठबन्धनको अर्को एउटा बलियो सन्देश पनि छ । त्यो भनेको एमाले महासचिव पोखरेलले वकालत गर्दै आएको बलिया दुई पार्टी निर्माणतर्फको यात्रा थालनी भएको देखिँदै छ । जनताको बहुदलीय जनवादलाई कार्यक्रम नै बनाएका र कार्यक्रम नबनाएर पनि त्यही लाइनको राजनीति गर्दै आएका कम्युनिस्ट नामका धेरै पार्टीको अब मुलुकमा प्रभाव छैन । ढिलोचाँडो ती कम्युनिस्ट पार्टी एउटा बलियो पार्टीमा रूपान्तरण हुनैपर्छ । त्यसो गर्दा एमालेको नेतृत्वमा समाहित हुनुको विकल्प देखिँदैन । त्यस्तै, कांग्रेेससँग विचार मिल्ने पार्टीहरू पनि एक ठाउँमा रहँदा मुलुक दुईदलीय व्यवस्थातर्फ जान्छ, जुन उपयुक्त हुन्छ । त्यसको अर्थ अहिले नै सबै साना पार्टीको अस्तित्व समाप्त भइहाल्छ भन्ने होइन । तर यथार्थ हो, समान विचार भएका धेरै पार्टी देशलाई आवश्यक छैन ।राजनीति सम्भावनाको खेल हो । राजनीतिमा प्रतिस्पर्धा तर सत्तामा सहकार्यको यो प्रजातान्त्रिक अभ्यासलाई अरू नयाँपुराना, अतिक्रान्तिकारी, अति दक्षिणपन्थीलगायतका सबै शक्तिले असफल पार्ने प्रयास भने गर्नेछन् । किनकि दाउपेच अस्थिरतामा हुन्छ, स्थिरतामा हुँदैन । त्यसतर्फ मुख्य दल सचेत हुनुपर्छ । गठबन्धन सत्ताका लागि मात्र नभएर विकासका लागि पनि हो भन्ने एक्सन बाट प्रमाणित हुनुपर्छ ।"
"सडकको सुरक्षा, सडकमा सुरक्षा","नारायणगढमुग्लिन सडक खण्डको सिमलतालमा शुक्रबार बिहान पहिरोले दुईवटा बसलाई त्रिशूली नदीमा खसाएपछि धेरैलाई मर्माहत बनाएको छ । अत्यधिक व्यस्त रहने यस सडक खण्डमा बारम्बार सवारी दुर्घटना हुँदै आएको छ । दुर्घटनाको पुनरावृत्तिले नै त्यस सडक खण्डको यात्रा जोखिमपूर्ण रहेको पुष्टि हुन्छ । यस सडक खण्डकै तहमा नहोला तर बर्खायाम सुरु भएपछि देशभरकै सडकको यात्रा जोखिमपूर्ण बन्ने र दुर्घटना बढ्ने समस्या छ । त्यसैले नेपालको सडक सुरक्षाका सम्बन्धमा गम्भीर विमर्श र योजना कार्यान्वयनको खाँचो छ ।संसारका सबैजसो देशमा जस्तै नेपालमा पनि ठूलो जनसंख्याका निम्ति सडक यात्रा विकल्पहीनजस्तै छ । सडक यात्रा हाम्रो जीवनशैली पनि हो । तर हामीकहाँ राष्ट्रिय राजमार्गकै अवस्थामाथि प्रश्न उठिरहेको छ । स्थानीय सडकहरू असारे विकास र डोजरे इन्जिनियर को प्रतिबिम्ब बनेका छन् । त्यस्ता सडकले पहिरोको सम्भावना बढाउँदा सवारी यात्रा जोखिमपूर्ण बनेको छ । अर्थात् सडकमार्फत सहज यात्रा मात्रै गाउँगाउँ पुगेको छैन, जोखिम पनि पुगेको छ ।संयुक्त राष्ट्रसंघले सन् २०११ देखि २०२० लाई सडक दुर्घटनाबाट हुने मृत्यु र घाइते दर घटाउने दशकका रूपमा मनाउँदा नेपालले पनि सन् २०२० भित्रमा ५० प्रतिशतले घटाउने प्रतिबद्धता व्यक्त गरेको थियो । त्यसका लागि सडक सुरक्षा कार्ययोजना पनि लागू गरेको थियो । तर, यही अवधिमा हरेक वर्ष ७ देखि ८ प्रतिशतका दरले सडक दुर्घटना दर बढ्यो । अहिले पनि प्रत्येक दिन सात जनाभन्दा बढीले सडक दुर्घटनामा ज्यान गुमाउने गरेका छन् । यो भयावह तथ्यांकले सडक दुर्घटना न्यूनीकरणमा सरकारले गम्भीर चासो नै दिएको छैन भन्ने प्रस्ट्याउँछ । सडकलाई सकेसम्म सुरक्षित बनाउन सक्दा धनजनको क्षति कम गर्न सकिन्छ । सक्रिय जनसंख्याको वियोग कम गर्न सकिन्छ । यसका लागि सडक दुर्घटनाका साझा र नेपालका सन्दर्भमा विशिष्ट कारण पहिल्याउन जरुरी छ । सडक दुर्घटना बढ्नुका केही कारण छन् सवारी सञ्चालनसँग जोडिएको जनशक्ति, सवारीको स्थिति, सडकको गुणस्तर र दुर्घटना निम्त्याउन सक्ने भौगोलिक, मौसमलगायत । चालक दलका सदस्य तथा सवारीको स्थितिका कारण हुने दुर्घटनालाई नीति नियममा कडाइ र निगरानीमार्फत न्यूनीकरण गर्न सकिन्छ । तर, दुर्घटना निम्त्याउन सक्ने कारणका सम्बन्धमा दीर्घकालीन योजना बनाउन ढिला भइसकेको छ । यसका पनि दुइटा पाटा छन् । पहिलो, निर्माण भइसकेका सडकमा अब अपनाइने सुरक्षाका उपाय । दोस्रो, अब सडक निर्माण गर्दा ध्यान दिनुपर्ने विषय ।हरेक वर्ष मनसुन भित्रिएपछि एकदुई दिनकै निरन्तर वर्षाले पनि सडक अवरुद्ध हुने गर्छ । यो वर्ष शुक्रबार साँझसम्मको तथ्यांकअनुसार वर्षाका कारण २६२ ठाउँमा सडक अवरुद्ध भएको छ । अवरुद्ध भएकामा राष्ट्रिय राजमार्गसमेत छन् । त्यसैले सडक बनाउँदा दीर्घकालीन सुरक्षाप्रति संवेदनशील भएर जोखिमको अध्ययन गर्न र त्यसको रोकथामका लागि पूर्वसावधानीका उपाय अपनाउन आवश्यक छ । नारायणगढमुग्लिन सडक खण्डको विस्तार हुँदै गर्दा पनि जोखिम नियन्त्रणका सवालमा पर्याप्त अध्ययन नपुगेको भनेर आलोचना नै भएको थियो । त्यस क्षेत्रमा पहिरोको जोखिम उच्च छ । तर सरोकारवाला निकायले ध्यान दिएन । सडक विस्तारलाई मात्रै प्राथमिकता दिँदा सडकको चौडाइ त बढ्यो तर जोखिम कम भएन ।फरकफरक सडकमा फरकफरक खालका जोखिम हुन सक्छन् । त्यसैले जोखिमअनुसारकै संरचना निर्माणको रणनीति अपनाउनुपर्छ । हाम्रा कैयौं सडक खण्ड नदी र खोला किनारमा निर्माण गरिएका छन् । त्यस्ता ठाउँको सडक किनारमा केबल बेरियर सिस्टम जडान गर्नु एउटा उपाय हुनसक्छ । बढी नै उकालोओरालो भएको सडकमा गाडी नचिप्लियोस् भनेर गिट्टी टाँस्न सकिन्छ । खराब अवस्थाका सडकको मर्मत र स्तरोन्नति तत्कालै गरिनुपर्छ । सडक परीक्षण पनि नियमित गरिनुपर्छ । कस्ता सडकमा कस्ता सवारीसाधन चल्न दिने, सार्वजनिक सवारीसाधनमा यात्रुको संख्या बढीमा कति हुने, अधिकतम गति कति हुने, कुन समयमा सवारी चलाउन दिने र रोक्ने जस्ता विषयमा स्पष्ट मापदण्ड बनाइनुपर्छ र तिनलाई कडाइसाथ कार्यान्वयन गरिनुपर्छ । नयाँ निर्माण गरिने सडकका हकमा वातावरणीय प्रभाव मूल्यांकनको अध्ययन र पालना अनिवार्य गरिनुपर्छ । सडक निर्माण गर्दा बाढीपहिरोको जोखिम नहुने वा कम मात्रै हुने सुनिश्चित गर्नुपर्छ । भूगर्भशास्त्रीको राय अनिवार्य लागू गर्नुपर्छ । सडक निर्माण गर्दा दायाँ र बायाँको भाग कति छाड्ने र कसरी सुरक्षित बनाउने भनेर निश्चित गर्नुपर्छ । साथै बुट्यान रोप्ने कार्य गर्नुपर्छ । यी सबै विषयलाई सडक निर्माणकै अंगका रूपमा जोड्नुपर्छ । जथाभाबी सडक खन्ने प्रवृत्ति निरुत्साहित गर्नुपर्छ । किनकि, हामीले भौतिक विकासमा प्रकृतिलाई जति बढी दखल दिन्छौं, उसको प्रतिक्रिया पनि उस्तै भयानक हुने गर्छ । सरोकारवाला निकायलाई जवाफदेही बनाउन सकियो भने त्यस्तो प्रवृत्ति कम हुन्छ ।"
घातक मनसुनी वर्षा,"बाढी, पहिरो र डुबानबाट १० वर्षमा १८ सयले गुमाए ज्यान शीर्षकको समाचारलाई यो वर्षको अवस्थासँग जोड्दा प्राकृतिक विपत्तिको तस्बिर अझै भयानक बनेको मान्न सकिन्छ । यो वर्ष विभिन्न जिल्लामा बाढी, पहिरोमा परेर १०३ जनाले ज्यान गुमाइसकेका, १०८ घाइते र ६ जना बेपत्ता भएका दुःखद् अवस्था छ । अर्को पीडादायी समाचार छ मुग्लिङनारायणघाट सडक खण्डको सिमलताल क्षेत्रमा काठमाडौंबाट रौतहटतर्फ गइरहेको र वीरगन्जबाट काठमाडौं आइरहेको रात्रिबस त्रिशूली नदीमा बेपत्ता भएका छन् । यस्तो अकल्पनीय दुर्घटना उक्त सडकमा पहिले भएको थिएन । विज्ञहरूको सल्लाह, सुझावलाई सत्ताधारीले लत्याउँदै आएका कारण बाढीपहिरोको प्रकोप अनियन्त्रित बन्दै गएको हो । खानी तथा भूगर्भ विभागले देशभर पहिरोको अवस्था र जोखिमलाई भूगर्भीय दृष्टिकोणबाट नक्सा तयार पारी न्यूनीकरणका उपाय सुझाउँदा सरकारले चासो दिएन । त्यस्तै गृह मन्त्रालय एवं राष्ट्रिय विपद् जोखिम न्यूनीकरण तथा व्यवस्थापन प्राधिकरणले सबैको समन्वयमा काम हुनुपर्ने, डोजरे विकासको अन्त्य, जोखिमयुक्त बस्ती स्थानान्तरण, सहरी विकासको खाका व्यवस्थित गरिनुपर्ने, जोखिमयुक्त क्षेत्रको पहिचान गरी सोहीअनुसार व्यवस्थापन गर्नुपर्नेलगायत महत्त्वपूर्ण सुझाव दिए पनि नेतृत्व कुर्सीको लुछाचुँडीमै सीमित देखिन्छ । संकटले घेरेर धनजनको क्षति भएपछि सरकारी ढुकुटी खोलेर राहत वितरण गर्न लागिपर्ने सत्ताधारी त्यसैमाथि गर्व गर्दै आएका छन् । मानवीय पीडा, राष्ट्रिय, अन्तर्राष्ट्रिय क्षेत्रमा बढेको बदनामी, पर्यटन व्यवसायमा परेको नकारात्मक असरबारे स्वार्थी शासकलाई कुनै मतलब रहेको पाइँदैन । मुग्लिङनारायणघाट सडक खण्डको विषय उठाउँदा नदी किनारको सडक चिल्लो बनाएपछि त्यसले माथिको पहाड थाम्छ भन्नेजस्तो वैचारिक दरिद्रतामा अल्झेको देखिन्छ । चितवनको कबिलासबाट दमौली जोड्न सकिने वैकल्पिक सडक निर्माणमा ध्यान नदिएको अकर्मण्य सरकारबाट देशभरको प्राकृतिक प्रकोप नियन्त्रण होला भनी कसरी विश्वास गर्ने ? तिब्बती क्षेत्र, स्विट्जरल्यान्डजस्ता देशले बाढीको प्रकोप शून्य बनाएको यथार्थ मनन गर्दै विज्ञको सल्लाहलाई सत्ताधारीले आत्मसात् गरी विपद्पूर्वको तयारी गरेनन् भने देश बगिरहनेछ, मृत्युभूमिमा परिणत भइरहनेछ । भुवनेश्वर शर्मा, चन्द्रागिरि२, काठमाडौं"
प्रचण्ड निरन्तर ओरालो,"बिहीबार बेलुका गएको पहिरोमा पर्दा कास्कीका कुलबहादुर परियारको परिवारमा कोही बचेनन् । शुक्रबार बिहानै नारायणगढमुग्लिन खडक खण्डको सिमलतालमा गएको पहिरोमा परी दुईवटा बस त्रिशूलीमा बेपत्ता भए । प्राकृतिक प्रकोपले देशमा सन्नाटाको अवस्था निम्त्याए पनि देशको राजनीति भने त्यसविपरीत थियो । शुक्रबारै प्रधानमन्त्री पुष्पकमल दाहालले तेस्रो पटक प्रधानमन्त्री भएको ५६४ औं दिनमा पाँचौं पटक प्रतिनिधिसभामा विश्वासको मत लिने कार्यतालिका थियो । दलहरूमध्ये कसैलाई अन्तिम अवस्थासम्म पनि आफ्नो पद कसरी जोगाउन सकिएला भन्ने चिन्ताले रातभर छटपटी भएको थियो भने कसैलाई प्रधानमन्त्री हुने निश्चित प्रायः भइसकेको अवस्थामा पनि कतै कुरो बिग्री पो हाल्छ कि भन्ने चिन्ता थियो । ३२ लाई जादुको अंक ठानेर आफ्नो सत्ता यात्रालाई पाँचै वर्ष पुर्याउन सक्ने आसमा हिँडेका प्रचण्डलाई असार १७ गते रातिको कांग्रेसएमालेको चपली हाइटको सम्झौताले लडाइदियो । सशस्त्र युद्धको नेतृत्वकर्ता भएकै कारण उनलाई उक्त युद्धको महानायक पनि भन्ने गरिन्छ । त्यही युद्धको धङधङीले २०६४ को पहिलो संविधानसभामा सबैभन्दा ठूलो दलको नेताका रूपमा दाहाल चिनिए र गणतन्त्र नेपालको पहिलो प्रधानमन्त्री हुन सफल भए । त्यति बेलाको सफलतालाई दाहालले बचाइराख्न सकेनन् । व्यक्तिगत स्वार्थ पूरा गर्नका लागि पार्टी नै अरूलाई सुम्पिने उनले न कहिल्यै पार्टीको हित सोचे न कहिल्यै देश र नेपाली नागरिकको । प्रचण्ड र माओवादीले दस वर्षसम्म भूमिगत युद्ध लडेर प्राप्त गरेको सफलता भनेको संविधानसभाबाट संविधान जारी गर्न सफल हुनु र मुलुकलाई संघीय राज्यमा परिणत गर्नु नै थियो । यसरी दिलाएको सफलता पनि अब धरापमा पर्न लागेको देखिन्छ । पहिलो संविधानसभामा प्राप्त गरेको जनमतलाई माओवादी र यसको नेतृत्वले अवमूल्यन गर्यो, संविधानसभामा अंकगणितका हिसाबले ठूलो दल भए पनि त्यही अवधिमा नै माओवादी जनताको नजरमा गिर्दै गएको थियो । नभन्दै त्यसलाई ०७० सालको दोस्रो संविधानसभा निर्वाचनमा उक्त दलले पाएको मतले प्रमाणित गरिदियो । पार्टी निरन्तर सत्ताामा गए पनि आफैंभित्र आफैं सकिएको कुरालाई दाहालले सधैं नजरअन्दाज गरिरहे । पार्टी जति क्षयीकरण हुँदै गयो, व्यक्तिगत रूपमा दाहाललाई झन्झन् लाभ हुँदै गयो । सधैं तेस्रो दलका रूपमा स्थापित हुँदा सत्ता निर्माणमा आफ्नो भूमिका महत्त्वपूर्ण हुने रहेछ भन्ने दाहालले बुझे । २०७९ पुस १० मा तेस्रो पटक देशको कार्यकारी पदमा पुगेका उनले कुन जुक्ति लगाएर हुन्छ आफू पाँचै वर्ष प्रधानमन्त्री हुने बाटो खोजिरहे, गठबन्धन फेरिरहे र पाँच पटकसम्म विश्वासको मत लिनुपर्ने परिस्थिति सिर्जना गरे । हरेक पटक विश्वासको मत लिँदा उनले आफूमाथिको विश्वास गुमाउँदै गएको देखे तैपनि आफूले सत्ता छोड्ने प्रयत्न गरेनन् । अन्ततः उनी संवैधानिक प्रक्रियाबाटै बाहिरिन पुगे । पार्टी होस् या सत्ता, दाहालले कतै पनि सफलता हात पार्न सकेका छैनन् । यसको कारक अरू कोही केही नभएर स्वयं दाहाल नै हुन् । ओरालो लागेका उनलाई सम्भवतः अब उकालो यात्रामा भेट्न मुस्किल नै पर्ने देखिन्छ । सुजन देवकोटा, पालुङ्टार४, गोरखा"
रकमान्तरको बेथिति,"असार १४ देखि २५ सम्ममा मन्त्रिपरिषद्बाट निर्णय गरी ३० अर्ब रकमान्तर मुलुकको आर्थिक व्यवस्थापनमा पहिलादेखि विद्यमान दीर्घरोगको परिणाम हो । आर्थिक वर्षको अन्त्यतिर यस्तो खबर प्रकाशित नभएको सायदै कुनै वर्ष छ । जबसम्म सरकार तथा अर्थ मन्त्रालयको नेतृत्व राजनीतिक दलका नेता, कार्यकर्ता, नजिकका ठेकेदार तथा मध्यस्थकर्ताको प्रभाव र दबाबबाट मुक्त हुँदैन, तबसम्म यस प्रथाले निरन्तरता पाइरहन्छ । महेशप्रसाद ढुंगाना, नयाँ बानेश्वर, काठमाडौं"
आर्थिक सहयोगको अपिल,"इलामको रोङ गाउँपालिका६ निवासी ब्लड क्यान्सरपीडित हाम्रो छोरा ८ वर्षीय डेनियल घिमिरे बीपी कोइराला मेमोरियल क्यान्सर अस्पताल भरतपुर चितवनमा उपचाररत छन् । छोराको उपचारका क्रममा किमो चढाउने, अन्य औषधि किन्नेलगायतमा ३ लाख रुपैयाँभन्दा बढी खर्च भइसकेको छ । निरन्तर उपचार गर्न सकिए दुईतीन वर्षमा राम्रो सुधार हुने चिकित्सकले बताएका छन् । तर त्यसका लागि खर्च धान्नै नसक्ने अवस्थामा पुगेका छौं । त्यसैले डेनियलको उपचारका निम्ति इच्छुक व्यक्तिसंस्थासँग सहयोगका लागि अपिल गर्छौं । विनोद र गोमा घिमिरे, इलामफोन नं: ९८४४६०४५९० र ९७०३६३१६२८बैंक खाता: ०३६११३०१२२९७१००००००१ (गरिमा विकास बैंक लिमिटेड, भरतपुर चितवन शाखा)खातावालाको नाम: डेनियल घिमिरे"
'लोकतन्त्रमा तानाशाही वा निरंकुश नायक वाञ्छनीय हुँदैन',"अमेरिकाको ड्युक विश्वविद्यालयबाट अंग्रेजी साहित्यमा विद्यावारिधि गरेका प्रमोद मिश्र करिब ३ दशकदेखि अमेरिकामै प्राध्यापन गर्छन् । केही समय उनी लुइस विश्वविद्यालयको अंग्रेजी विभाग प्रमुखसमेत भए । प्राध्यापक मिश्र खुला र लोकतान्त्रिक समाजको पक्षपाती हुन् । उनले नियमित रूपमा नेपाली राजनीति र समाजबारे लेखिरहेका छन् । खुला समाज, सार्वजनिक संस्थानहरूको सबलीकरणका पक्षमा आवाज पनि उठाउादै आएका छन् । केही समय छुट्टीमा नेपाल आएका प्राध्यापक मिश्रसाग कान्तिपुरका लागि जनकराज सापकोटा र उपेन्द्रराज पाण्डेयले गरेको कुराकानीको सम्पादित अंश: यो वर्ष फ्रान्स, बेलायत, भारत, पाकिस्तान, बंगलादेशलगायतका मुलुकमा चुनाव भयो । कतै दक्षिणपन्थी उदाइरहेका छन्, कतै मध्यपन्थी । कतै उग्र राष्ट्रवादको भड्काव पनि देखिन्छ । यो नतिजालाई तपाईंले कसरी हेर्नुभएको छ । यसले विश्वको भूराजनीतिक मानचित्रमा कस्तो बदलाव ल्याउला ? यसभन्दा अगाडि पनि दक्षिणपन्थी निकै ठाउँमा आए । अमेरिकामा ट्रम्प, बेलायतमा बोरिस जोन्सन आए । अहिले पनि धेरै ठाउँमा दक्षिणपन्थीको बोलवाला छ । फ्रान्समा अहिले पनि मरिन ले पेनको पार्टी आउँछ कि भन्ने धेरैको अनुमान थियो । तर निर्वाचित भइदियो, लेफ्ट पार्टीको अलायन्स । यो त राष्ट्रपति म्याक्रोंको भन्दा पनि लेफ्ट हो । म्याक्रों त सेन्टर लेफ्ट हुन् । चुनावी नतिजा हेर्दा यो सब लोकतन्त्रको एउटा चक्र जस्तो लाग्छ । लोकतन्त्रमा ट्रम्पपछि बाइडेन आउँछन्, बाइडेनपछि अर्को कुनै व्यक्ति आउँछ । विभिन्न शक्तिबीच प्रतिस्पर्धा हुन्छ, त्यसमा जनताले समयसमयमा परिवर्तन चाहन्छन् । जनताले कहिले मध्यपन्थी त कहिले वामपन्थीलाई जिताउँछन् । कहिलेकाही राइट अफ सेन्टर पार्टीलाई पनि जिताउँछन् । सबै ठाउँमा एक्स्ट्रिम लेफ्ट को धूवाँ बिस्तारैबिस्तारै आइरहेको छ । त्यो आगोमा फैलिन्छ कि फैलिन्न भन्ने भविष्यले बताउने कुरा हो । बेलायत र फ्रान्सकै कुरा गरौं, सचेत हुन्जेलसम्म, मानिसका आकांक्षा, जरुरत र आवश्यकता पूर्ति नहुन्जेलसम्म आम मानिसले अति दक्षिणपन्थीलाई अल्पकालीन रूपमा बढावा दिएका छन् । तर उनीहरूको बोलवाला त्यति दिगो हुने देखिँदैन । अमेरिकामा ट्रम्पको विजय भयो, बहुमतले नभए पनि अमेरिकी कलेज प्रणालीबाट । ट्रम्पले दक्षिणपन्थमा पनि अति दक्षिणपन्थी खालको न्यून संख्यामा रहेका श्वेत वर्चस्ववादवादी शक्तिलाई प्रोत्साहन दिए । ती शक्ति बाहिर पनि आए । फलस्वरूप २०२० मा ६ जनवरीको घटना भयो । यो दिन संसद् भवनभित्रै प्रवेश गर्ने, हुलदंगा गर्ने र लुटपाट गर्नेसम्मका घटना भए । तर अमेरिकी संस्थाहरू कंग्रेस, त्यहाँको कोर्स सिस्टम, न्याय प्रणालीले त्यो घटनालाई नियन्त्रण गरे । तपाईंले अमेरिकाका 'थिंक ट्यांक', बौद्धिक वर्ग र सार्वजनिक संस्था बलिया छन्, तिनले उग्रवादलाई नियन्त्रण गर्न सक्षम छन् भन्नुभएको हो ? मैले उग्रवादले उग्रवादी काम गरेपछि भन्न खोजेको । अमेरिकामा वाक् स्वतन्त्रता छ । बोल्न त जसले पनि पाउँछ । तर त्यसलाई हिंसात्मक कार्यमा कसैले परिणत गर्यो भने त्यहाँको न्याय प्रणालीले छोड्दैन । तपाईं लेखमार्फत सार्वजनिक संस्थान बलियो हुनुपर्छ भनेर आवाज उठाउनुहुन्छ । पछिल्ला वर्षमा धेरै देशमा निर्वाचन आयोग, नागरिक समाज, अदालत जस्ता संघसंस्था क्रमशः कमजोर बन्दै गएको देखिन्छ । यसलाई तपाईं चिन्ताको विषय ठान्नुहुन्छ वा यो भनिएजस्तो होइन भन्नुहुन्छ ? यो चिन्ताको विषय त अवश्य नै हो । सार्वजनिक चिन्ताको विषय बनेन भने आम मानिस सचेत हुँदैनन् । चिन्ताको विषय भइसकेपछि मात्रै आम मानिस सूचित हुन्छन् । जस्तै, अमेरिकामा राष्ट्रपतिले सुप्रिम कोर्ट वा फेडरल जजलाई नोमिनेट गर्न सक्छ र कंग्रेसले त्यसलाई अनुमोदन गर्छ । ट्रम्पले नै सुप्रिम कोर्टमा दक्षिणपन्थीलाई भरेका छन् । त्यसले गर्दा गर्भपतनसम्बन्धी कानुनलाई उनीहरूले उल्ट्याए । अरू पनि उल्टिने क्रममा छन् । तर त्यसविरुद्ध आम महिला निकै सचेत भएका छन् । कतिपय दक्षिणी राज्यहरूमा परिणाम उल्टिएको पनि देखिन्छ । केन्टकी एउटा उदाहरण हो । आम महिलामा त्रास फैलिएकैले, हाम्रो अधिकार बन्देज गर्दै छन् भन्ने भावनाले केन्टकीमा डेमोक्रेटिकका उम्मेदवारलाई गभर्नर पदमा जिताए । त्यस्तै भारतमा २०१४ देखि मोदीको सरकार छ । मोदी सरकारका समयमा हिन्दुत्ववादीको बढावा देखियो, जसलाई हामी दक्षिणपन्थी नै भन्छौं । ती शक्तिले कतैकतै हिंसा गरे, कतै घृणा फैलाए । मोदीको समर्थनमा चल्ने मिडियालाई गोदी मिडिया भन्न थालियो । मिडियाको पनि क्षयीकरण भयो । भारतीय मिडियाको सञ्जाल विस्तृत र विशाल छ । तर पनि मोदीको क्रियाकलापबारे आम मानिस चिन्तित भएको पछिल्लो चुनावले देखायो । बीजेपीको बहुमत घट्यो ।संस्थाहरू क्षयीकरण भएकामा हामी चिन्तित हुनैपर्छ । यो चिन्तालाई बौद्धिक वर्ग र मिडियाले आम मानिसमा तार्किक किसिमले भरपर्दो प्रमाणसहित सूचित गर्नुपर्छ । मिडियाका आफ्नै संस्थागत बाध्यता होलान् । भारतीय मिडियाको बाध्यताले गर्दा नै उनीहरूलाई गोदी मिडिया भनियो । अब त्यहाँ पनि वैकल्पिक मिडिया खडा भयो । रवीश कुमार, ध्रुव राठीहरू युट्युबमा आए । लोकतान्त्रिक समाज बलियो भएको ठाउँमा वैकल्पिक मिडिया पलाउन बेर लाग्दैन । तपाईंले सार्वजनिक संस्थाहरूको क्षयीकरणबारे अमेरिका वा भारतको उदाहरण दिनुभयो । नेपालको सन्दर्भमा कस्तो देख्नुहुन्छ ? नेपालमा लोकतन्त्र आएको त्यति धेरै समय भएको छैन । लोकतन्त्र आएपछि मिडिया अलिकति बलियो भयो र व्यावसायिक भयो । मिडिया पनि एउटा संस्था नै भयो । नेपाली मिडिया दक्षिण एसियामै निकै उत्कृष्ट र स्वतन्त्र छ । नेपालको मिडिया कसैसँग डराउने खालको थिएन । आन्तरिक सम्पादकीय नियन्त्रण मानिसले जे भने पनि मिडिया आफैंले आफैंलाई निगरानी गर्नुपर्छ भन्ने छँदै छ । हालसम्म पनि दक्षिण एसियामै नेपाली मिडिया स्वतन्त्र छ । लोकतन्त्र आइसकेपछि संसद् र न्यायालयबारे त प्रश्न उठी नै रहेको छ । केपी शर्मा ओली प्रधानमन्त्री भएका बेला संसद् भंग गरियो । त्यो संस्थालाई कमजोर पार्ने काम नै थियो । त्यसविरुद्ध नागरिक आन्दोलन जाग्यो, आम व्यक्ति जागे र सर्वोच्च अदालतले त्यो निर्णयलाई उल्ट्याइदियो । मिडिया क्षयीकरण हुने क्रम पनि छ र सँगै संस्थाहरूलाई बलियो पार्नुपर्छ भन्ने क्रम पनि चलिरहेको छ । यसलाई अझ बलियो पार्नुपर्छ । अरू देशको तुलनामा दक्षिण एसियामा नेपाल अलि खुला र लोकतान्त्रिक चरित्र भएको देश हो भनेर हामीले सुन्छौं, पढ्छौं । यावत् कमजोरीका बावजुद पनि यसको मलजल वा जगेर्नाका लागि के गर्न सकिन्छ ? सबैभन्दा पहिला त मिडिया वा मिडिया हाउस वा मिडियामा संलग्नहरूले एउटा अठोट लिनुपर्छ । त्यो २०४६ सालदेखि लिँदै आएका छन् । पत्रकारहरूले पनि आम रूपमा आफ्नो स्वतन्त्रता जोगाउँदै आएका छन् । स्वतन्त्रता संकटमा पर्यो भने त्यसका लागि लड्न पनि तयार भएर आएका छन् ।खुला र उदार समाजको निर्माणमा नेपाली मिडिया, नागरिक समाज, बौद्धिक वर्ग, लेखक, नेपाली फिल्म सबैको केही न केही भूमिका छ । तर यिनीहरूको भूमिका अहिले खुम्चिन थालेको वा यी सबै अहिले संकटमा छन् भन्ने चिन्ता र चासो पनि देखिन्छ । तपाईंले त्यो देख्नुहुन्छ ? चिन्ता त अवश्य छ । हालैमात्र एउटा घटना भयो । मिडिया प्रमुखलाई कुनै एउटा बहाना लगाएर जुन घटना गराइयो, आम मानिसलाई महत्त्वपूर्ण नलागे पनि यो निकै ठूलो घटना हो । आफ्नै पूर्वाग्रहले प्रेरित भएर आफूखुसी धारणा बनाए पनि यो निकै ठूलो घटना थियो । यसविरुद्ध मानिस लागे, मिडियाका व्यक्ति लागे । क्षयीकरणको खतरा त छ तर यसको क्षतिपूर्ति पनि भइरहेको छ । यहाँका स्थापित पार्टी एमाले र कांग्रेसभित्र स्वतन्त्रता चाहने कार्यकर्ता र नेता पनि प्रशस्तै छन् । मिडिया वा स्वतन्त्रतालाई क्षति पुर्याउन चाहन्छ भने त्यो पार्टीबाट आएको व्यक्ति होस् वा जोसुकै, लागिपर्छ नै । कतिपयले नेपालमा लोकतन्त्र र स्वतन्त्रता ल्याउने दलहरूबाटै त्यसमा खतरा छ भन्ने मत पनि राख्छन् । सत्तापक्ष र प्रतिपक्षमा बस्नेहरूले काम गर्न नसकेको आरोप एकअर्कालाई लगाउँछन् । के साँच्चै लोकतन्त्र संकटमा परेको हो ? ३३, ६६ महिनामा सरकार फेरिइरहनु चिन्ताको विषय हो । त्यो निराकरण हुनैपर्छ । त्यसलाई कसरी स्थायित्व दिने भन्नेमा राजनीतिक पार्टी र बुद्धिजीवीले सोच्न आवश्यक छ । अर्को पक्ष छ, विरोधी दलमा बसेपछि यो देश खत्तम भयो, केही भएन भन्नु त लोकतान्त्रिक प्रक्रिया हो । किनभने विरोधीको काम नै सरकारको आलोचना गर्नु हो । कतिपयले देख्दा मात्रै यी दलहरू फरकफरक हुन्, स्वार्थ मिल्दा सबै एकै ठाउँमा आइहाल्छन् भन्छन् नि ?त्यो त स्वाभाविक नै हो । दलहरूको आफ्नो स्वार्थ हुन्छ । आफ्ना कार्यकर्ता पाल्नुपर्ने हुन्छ । सत्ता स्वार्थको उद्देश्य हुन्छ । आफ्नो वर्चस्व र अस्तित्वलाई दिगो बनाउने आवश्यकता हुन्छ । त्यसअनुसार उनीहरू चल्छन् । तर त्यसले लोकतन्त्रलाई कति क्षति पुग्छ भनेर हामीले विचार गर्नुपर्छ । लोकतन्त्रमा दलहरू आवश्यक हुन्छन् भन्नेमा दुईमत छैन । तर दलहरूले जनपक्षीय काम गरेनन्, स्थायित्व दिएनन्, अति दलीयकरण गरे, भ्रष्टाचार बढाउने काम गरे भने लोकतन्त्रका लागि खतरा हुन्छ । जनताको हकहितको रक्षा नभएर, विकास नभएर जंगबहादुर प्रवृत्ति अगाडि आयो भने लोकतन्त्रलाई खतरा हुन्छ । नेपाली समाज सधैं 'नायक' को खोजीमा छ । कोही आओस् र जादुको शैलीमा हाम्रा सारा समस्या हटाओस् भन्ने मनोविज्ञान छ । एकातिर देशभित्र भविष्य छैन भनेर रोजगारीको खोजीमा हरेक दिन देश छोड्नेको लर्को छ, अर्कातिर हुर्किरहेका तन्नेरीमा पनि देशमा हाम्रो भविष्य छैन भन्ने मनोविज्ञान व्याप्त छ । यसलाई कसरी हेर्नुहुन्छ ? यी दुवै ठूला समस्या हुन् । हिरो खोज्ने प्रवृत्तिबारे धेरै विचार विश्लेषण भइरहेको छ । लोकतन्त्रमा कसैले नायकका रूपमा बाघ वा सिंहको खोजी गरेको छ भने त्यो शुभ संकेत होइन । तर लोकतन्त्रमा मुसाहरूकै बीचमा मुसा नायक पनि चाहिन्छ । लोकतन्त्रलाई चलाउन मुसा नायक चाहिन्छ, जुन चार वा आठ वर्षका लागि नायक होस् । त्यसपछि ऊ आफ्नो ठाउँमा गएर आरामले बसोस्, अर्को नायक आओस् । लिडरसिप त चाहिन्छ, चाहे त्यो संस्था चलाउन होस् वा राजनीति । बिजनेस स्कुलहरूको करिकुलम मा लिडरसिप कसरी तयार गर्ने भन्ने हुन्छ । लिडरले चार जनालाई डोर्याएन भने त्यो चल्दैन । संसदीय प्रणालीमा यो अलिक भिन्न छ । राष्ट्रपतीय प्रणालीमा भने लिडर नै छ । लोकतान्त्रिक लिडर वा नायक आवश्यक छ । तर तानाशाही वा निरंकुश नायक लोकतन्त्रमा वाञ्छनीय हुँदैन । हामीले लोकतान्त्रिक नेतृत्व खोज्नुपर्छ जो भुइँ तहबाट आओस् र भुइँ तहलाई बुझोस् । लोकतान्त्रिक ढाँचा, विचार र संस्थालाई अघि बढाउने नेतृत्व आवश्यक हुन्छ । जसले गर्दा न्याय पनि स्थापित होस्, लोकतान्त्रिक प्रणाली दिगो होस् र मुलुक पनि आर्थिक रूपमा अगाडि जाओस् । लोकतन्त्रमा सानोसानो नायकको खोजी जरुरी हुन्छ तर हामीलाई हिटलर, मुसोलिनी जस्तो नायक चाहिँदैन । लोकतान्त्रिक नायक खोज्न त सार्वजनिक संवाद र विमर्श हुनुपर्ला । त्यसका लागि विमर्शका केन्द्र कमजोर हुने अनि सामाजिक सञ्जालमा आधारित घृणाको राजनीति बढ्दै जाँदा लोकतान्त्रिक नायकको खोजी कसरी होला ? अनि जुन खालका दलबाट लोकतान्त्रिक नायक जन्मिन्छ भनिएको हो, ती दल नै दलदलमा फस्दै गएपछि जनताले जादुगरजस्तो नायक खोज्नु स्वाभाविक होइन र ? लोकतान्त्रिक विधि र प्रक्रिया कमजोर हुँदै गए भने जनताले जादुगरजस्तो नायक खोज्ने प्रवृत्ति आउन सक्छ । तर नेपालमा मिडिया त्यति धेरै कमजोर भएको छैन । नागरिक समाज पनि त्यति कमजोर भएको छैन । नागरिक समाज अब अभियानका रूपमा अघि आएको देखिन्छ । नागरिक समाजले सीमान्तकृत व्यक्तिलाई, कहिले मिटरब्याजपीडितलाई, कहिले नेपालगन्जबाट आएको रुबि खान नेतृत्वको आन्दोलन, महिलामाथि भएको अत्याचारविरुद्धको आन्दोलनमा साथ समर्थन गरिरहेको छ । तर त्यतिले मात्रै पुग्दैन । हामीले नियमित रूपमा नागरिक विमर्श पनि चलाउनुपर्छ । मार्टिन चौतारीमा नियमित छलफल भइरहेको छ । पत्रपत्रिकाले पनि विचार निर्माण गरिरहेका छन् । नेपाल जस्तो तीन करोड हाराहारी जनसंख्या भएको, विकट भौगोलिक बनोट भएको देशमा जति छलफल र विचार निर्माण भइरहेका छन्, त्यो सामान्य हैन । यो अझै शक्तिशाली हुँदै जान्छ जस्तो लाग्छ । बेलाबखत कुरा उठ्छ, 'पब्लिक इन्टेलेक्चुअल' भनेका को हुन् त ? अहिले सामाजिक सञ्जालको युग छ, हरेक मानिस आफ्नो विचार व्यक्त गर्न सक्षम छ । पहिला विश्वविद्यालयका प्राध्यापक, लेखक, नागरिक समाजका सदस्यलाई मात्रै बौद्धिक विमर्श गर्ने मान्छेका रूपमा चिनिथ्यो । अहिले कसले हो त विचार निर्माण गर्ने भन्ने खालको संशय पनि छ । सामाजिक सञ्जालबाटै घृणा फैलाउने काम बढिरहेको पनि छ । यसलाई कसरी हेर्नुभएको छ ?चुनावका बेला भारत, अमेरिका, स्लोभानिया, स्लोभाकिया र मेसाडोनियाका केही युवाले पैसा कमाउनका लागि बट बनाउन थाले । अहिले पनि अमेरिकी चुनावमा रसियाले खेल्छ भन्ने कुरा छ । सुरुसुरुमा सामाजिक सञ्जालले धेरैलाई आशावादी पनि बनाएको थियो । यसले स्वतन्त्रता ल्यायो, मानिसलाई बोल्ने अवसर दियो । मिडियामा पहुँच नभएका सीमान्त समुदायलाई बोल्ने मौका दियो भनेर मानिस आशावादी देखिएका थिए । तर दुई दशकमा यसले घृणा पनि उत्तिकै फैलाउँछ भन्ने देखियो । घृणा फैलाउने व्यक्ति बढी हुन्छन् र त्यस्तो खालको जमात पनि हुन सक्छ भन्ने कुरा अगाडि आयो । सँगसँगै परम्परागत मिडिया पनि सामाजिक सञ्जालमा जोडिन थाले । उनीहरूले सामाजिक सञ्जालमा उपस्थिति जनाएनौं भने हाम्रा लागि हानिकारक हुन्छ र समाजका लागि हानिकारक हुन्छ भन्ने बुझे । हामीले नागरिक आन्दोलनका पक्षमा, सीमान्तीकृतका पक्षमा एउटा पोस्ट लेख्यौं भने १० जना आक्रमण गर्न आइपुग्छन् । तर हामी त्यसरी नै जाइलाग्नु हुँदैन । हामी त पढेलेखेका शिक्षित व्यक्ति हौं, संसार बुझेका छौं, किताब पढेका छौं । हामीले ती व्यक्तिहरूसँग बिनाघृणा जवाफ नफर्काइ शान्तपूर्वक तर्क राख्नुपर्छ । सामाजिक सञ्जालमा घृणा लिएर आउने हुन् वा निहित स्वार्थ बोकेर आउने हुन् वा पार्टीका मान्छे, तिनीहरूलाई तर्क र प्रमाणका आधारमा बुझाउनुपर्छ । जुन देशमा रोजगारीको सुनिश्चितता छैन, जहाँका विश्वविद्यालयमा पढेर कहिले डिग्रीको प्रमाणपत्र पाइन्छ भन्ने कुनै शैक्षिक क्यालेन्डर छैन । जुन देशमा सार्वजनिक स्वास्थ्य र सार्वजनिक सरोकारका विषयमा सरकारको उपस्थित शून्यप्रायः छ । त्यस देशका युवाले तीनतीन महिनामा सरकार परिवर्तन भएको देख्छन्, नेताहरूको घृणायुक्त अभिव्यक्ति र गालीबाहेक केही सुन्दैनन्, ती युवाबाट मात्र हामीले मीठो भाषाको अपेक्षा किन गर्ने ?यो एकदम सही कुरा हो । जस्तो किसिमको भाषा नेताले प्रयोग गर्छन्, जस्तो किसिमको अनुभव ती व्यक्तिले देखाउँछन् त्यसको सिधा प्रभाव युवामा पर्छ । तर त्यसको दोष यहाँका शक्तिहरूलाई मात्र दिएर हुँदैन । उनीहरू पनि जिम्मेवार त हुन् तर एक किसिमको विश्वव्यापी माहोल पैदा भयो, त्यसले गर्दा पनि बसाइँसराइ बढ्यो । यसमा थोरबहुत सोसल मिडिया र मिडियाको पनि हात छ । त्यस्तै अमेरिकालगायतका पश्चिमा मुलुक, युरोप, अस्ट्रेलिया र न्युजिल्यान्डलगायतका मुलुकमा गएका नेपालीले आफ्नो जीवनशैली सामाजिक सञ्जालमा पोस्ट गरिरहेका हुन्छन् । त्यसले आम युवामा असीमित इच्छा आकांक्षा जगाएको छ । युवामा यो देशमा मिहिनेत गरे पनि केही हुनेवाला छैन, आजको भोलि नै केही हुनुपर्यो भन्ने किसिमको महत्त्वाकांक्षा जाग्यो र त परिपूर्ति नभएर फ्रस्ट्रेसन पनि आयो । र, उनीहरूले आफ्नो उदाहरण हेर्छन् जो हुन् यहाँका महाजनहरू । यहाँ त महाजन भनेका नेताहरू नै हुन् । उनीहरू नै त्यस्तो खालको तुच्छ बोली बोल्छन्, बोलीमा कुनै लगाम छैन । मैले किन लगाम लगाउने भन्ने पनि होला केही युवामा । तपाईंले लेखमार्फत नेपालको अस्थिरताका लागि यहाँको राजनीतिक नेतृत्व र जनताभन्दा पनि नागरिक समाज, बौद्धिक वर्ग र मानवअधिकारकर्मीलाई दोष दिनुभएको थियो । त्यो मान्यतामा अहिले पनि तपाईं अडिग हुनुहुन्छ कि केही बदलाव आएको छ ?हाम्रो जस्तो समाजमा जहाँ शिक्षित व्यक्तिहरूको संख्या कम छ, भलै अहिले औसत साक्षरको संख्या बढेको छ, त्यहाँ जो व्यक्ति शिक्षित छन्, बौद्धिक छन्, उनीहरूको दायित्व बढी हुन्छ । अमेरिकी अश्वेत बौद्धिक र नेता हुनुहुन्थ्यो डब्लूईबी डुबोइस । उहाँले आफ्नो किताब द सोल्स अफ ब्ल्याक फोल्क मा एउटा सिद्धान्त प्रतिपादन गर्नुभएको थियो ट्यालेन्टेड टेन्थ । ट्यालेन्टेड टेन्थ भन्नाले जुनसुकै पिछडिएको समाज जहाँ शिक्षा छैन, गरिबी छ, त्यहाँ शिक्षित व्यक्तिहरू हुन्छन्, १० प्रतिशत जो ट्यालेन्ट व्यक्ति छन्, उनीहरूमा विशेष दायित्व हुन्छ भन्ने हो । ती व्यक्तिहरूले समाजलाई नेतृत्व दिनुपर्छ । नेतृत्व गर्दा आफ्ना काम, कर्तव्य र अधिकार बिर्सनु हुँदैन । त्यसैकारण दायित्व बढी भएका यहाँका बौद्धिकहरू, यहाँका नेताहरू पनि आभान्ट गार्ड (अग्रगामी) हुन् । अग्रगामी भएर त यी नेता भए, नत्र त यी पनि कार्यकर्ता भइहाल्थे । तर यी नेताहरूले आफ्नो डेग छाडेपछि दायित्व च्युत हुन्छन्, त्यति बेला दोष यिनीहरूको बढी हुन्छ । जस्तै, अमेरिकामा बाइडेनले गल्ती गरे भने अथवा ट्रम्पले बदमासी गरे भने अर्को बाइडेन वा अर्को ट्रम्प वा अर्को ओबामा जन्मिन्छ । किनभने त्यहाँको बौद्धिक र संस्थागत पूर्वाधारले त्यस्ता खालका थुप्रै नेता जन्माउँछन् र कोही न कोही त्यस ठाउँमा आउँछ । तर हाम्रो जस्तो देशमा एक जनामा सबैले आस गरेका छन्, मानिलिऔं चाहे त्यो व्यक्ति रवि लामिछाने हुन्, केपी ओली हुन् वा गगन थापा । जो व्यक्तिमाथि मानिसले आस गरेका छन् ती त नेपालमा धेरै छैनन् । अमेरिकामा भएको भए देउवा यति लामो समयसम्म लिडर भइराख्थे ? ओली यत्रो समय रहन्थे ? यी व्यक्तिहरूले आफ्नो दायित्व निर्वाह गरेनन्, कामकुरो गरेनन् भने यिनीहरूको बढी दोष हुन्छ भन्ने मेरो मान्यता हो । आज नयाँनयाँ दल पनि उदाइरहेका छन् । उनीहरू परीक्षा र प्रतिपरीक्षामा छन् । सँगसँगै नायकको खोजी पनि भइरहेको छ । तपाईं आजको बिन्दुमा नेपालको भविष्यप्रति आशावादी हुनुहुन्छ कि ?म दुईतीन कारणले आशावादी छु । पहिलो त, नेपालको युवापिँढी निकै परिवर्तनशील छ । मैले एउटा लेखमा पनि भनेको थिएँ, एकातिर पार्टीका नेताहरू पञ्चायतकालमा हुर्किएबढे, तिनीहरूको संस्कार वैचारिक रूपमा केही परिवर्तन देखिए पनि आधारभूत रूपमा उस्तै छ । सोचाइ पनि उनीहरूको पुरानै जमानाअनुसारको छ । ७०७५ वर्षका नेता छन् । उनीहरूले फन्डामेन्टल ब्रेक गर्न सकेका छैनन् । तर यो १०२० वर्षमा नेपालबाट बहुतै संख्यामा युवा भारतदेखि अस्ट्रेलिया, बेलायत, अमेरिका पढ्न गए । तीमध्ये धेरै व्यक्ति फर्केर आउँदै पनि छन् । त्यसकारण एउटा पाटो बिग्रँदा यी फर्केर आएका युवाले सतर्क गराउँछन् । बालेनका विषयमा मैले एउटा लेख लेखेको पनि थिएँ । यी युवाले नेपालको राजनीतिमा स्थान नै पाएका छैनन् । अहिले रास्वपामा २४ जनाले स्थान पाए, उनीहरूको पनि खिसिट्युरी चलिरहेकै छ । रवि लामिछानेका पनि आफ्नै समस्या होलान् । तर आज एउटा रवि लामिछानेले काम गर्न सकेनन्, गल्ती गरेर उस्तै प्याटर्न देखाए भने नयाँ पुस्ताका धेरै व्यक्ति आउँछन् । सुमना श्रेष्ठ, स्वर्णिम वाग्लेजस्ता थुप्रै नेपाली विदेशी विश्वविद्यालयमा पढेर फर्किन्छन् । युवापिँढीले गर्दा भविष्यमा यहाँको परिवर्तन सकारात्मक दिशामा जान्छ भन्ने मलाई पूर्ण विश्वास छ । टु स्टेप फरवार्ड, वान स्टेप ब्याकवार्ड को कुरा यहाँ पनि लागू हुन्छ । केही राम्रा कुरा पनि छन्, केही नराम्रा कुरा पनि छन्, त्यो हुँदै जान्छ तर बिस्तारैबिस्तारै नेपाली समाज अगाडि बढिरहेको छ भन्ने मलाई विश्वास छ । पछिल्ला दिनमा अमेरिकाका ठूला र प्रतिष्ठित मानिने विश्वविद्यालयहरूमा विद्यार्थीले इजरायलको आक्रमणको विरोध र प्यालेस्टाइनको समर्थनमा प्रदर्शन गरे । हार्वर्ड र कोलम्बियाजस्ता खुला विचारका मञ्च मानिने विश्वविद्यालयमा पनि विद्यार्थीमाथि धरपकड र निष्कासन गर्नेसम्मका कारबाही भए । यस घटनाले अमेरिकी विश्वविद्यालयहरू खुला विचारका मञ्च रहेनन् भन्ने विमर्श भए । यसलाई तपाईंले कसरी हेर्नुभएको छ ?यो बहुतै चाखलाग्दो घटना हो । हामीजस्तो न्यायका पक्षमा सधैं वकालत गर्ने मान्छेका लागि यो निकै प्रोत्साहित गर्ने घटना हो । साथसाथै अमेरिकी समाजमा विद्यार्थीमाथि प्रतिबन्ध लगाउने, सजाय दिने किसिमका घटना पनि आएको हुनाले यसले केही चिन्तित पनि बनाएको छ । मैले अमेरिकामा पढाएको सन् १९९१ देखि हो । अमेरिकी विश्वविद्यालयमा त्यहाँका ठूलठूला राजनीतिक प्रणालीबारे पढाइ हुन्छ । सन् १९६० को दशकमा जुन मुभमेन्ट्स भए, सिभिल राइट्स मुभमेन्ट्स, फेमिनिस्ट मुभमेन्ट्स, एन्टाइभियतनाम मुभमेन्ट्स, सँगसँगै अश्वेत, उपनिवेशबारे पढाउने गर्दा एउटा पुस्ता तयार भयो । जसको परिणाम अहिलेको पुस्ता पनि हो । पढाउने क्रममा त्यतिखेरका र अहिलेका विद्यार्थी मभन्दा बढी प्रगतिशील भएको पाउँछु । उनीहरू मभन्दा बढी न्यायप्रेमी छन् । अति नै बढी न्यायप्रेमी, कहिलेकाहीँ त मलाई उनीहरू सहजै क्यान्सिल मुभमेन्ट मा जान्छन् जस्तो लाग्छन् । म पनि कहिलेकाहीं रिभर्स बनौं कि जस्तो लाग्छ । यसमा कुनै अलग विचारधारा बोकेकालाई बोल्नै नदिने पनि हुन्छ । यो अलिकति एक्सट्रिम नि लाग्छ । अमेरिकी समाज एउटा जटिल समाज हो । अमेरिकी समाजमा कलेज जानेहरू अधिकांश धनी व्यक्तिका छोराछोरी छन् । उनीहरू युवा छन्, गुमाउनुपर्ने केही छैन । तर जो बिलेनियर भइसक्यो, जो ४०५० वर्ष पुगिसक्यो, जसले सम्पत्ति जम्मा गरेको छ, जसले शिक्षा पूरा गरेको छ, जसले धेरै कुरा गुमाउन सक्छ, त्यो व्यक्ति स्वतः सेन्ट्रिस्ट हुन्छ वा कन्जरभेटिभ हुन्छ । तर प्रायःजसो युवा प्रगतिशील हुन्छन् किनभने उनीहरूले गुमाउनुपर्ने केही छैन । शिक्षा र उमेरअनुसारका कुराले पनि युवा प्रगतिशील विचार बोकेका हुन्छन् । इजरायलको विरोधमा युवा लागेको घटनाले मलाई निकै भावुक बनायो । अमेरिकामा धनाढ्यका छोराछोरी त्यत्रो खतरा हुँदाहुँदै पनि प्रदर्शन गरिरहेका छन्, पछि पनि गर्छन् जस्तो लाग्छ मलाई । यसले भविष्य अँध्यारो छैन भन्ने देखाउँछ । अमेरिकामा ज्युइस लबी छ, तर सबै यहुदी एकैखालका छन् भन्ने पनि छैन, त्यसमा इजरायलका समर्थक पनि छन् र विरोधी पनि । उनीहरूले पनि विद्यार्थीलाई साथ दिए । यसले संसारमा न्यायप्रतिको आस्था, भरोसा र यसको पक्षमा लाग्ने व्यक्तिहरूमा नयाँ पुस्ता छन् भन्ने पनि देखाउँछ । अमेरिकी विश्वविद्यालयहरूमा चलिरहेको अर्को बहस पनि छ । अर्बपतिहरूबाट विश्वविद्यालयहरूले आर्थिक सहयोग पाइरहेका हुन्छन् । त्यही आर्थिक सहयोगबाट विद्यार्थीले छात्रवृत्ति पाइरहेका छन्, संरचना बनिरहेका छन् । धनाढ्यबाट लिने आर्थिक सहायताबाट उनीहरूको प्रभुत्व हाबी होला र विश्वविद्यालयहरूले उनीहरूको स्वार्थ पूरा गर्नुपर्ला । अहिले 'डिफन्डिङ' को अभियान चलाउनुपर्छ भन्ने बहस छ । नेपालका सबै विश्वविद्यालय आर्थिक सहायताको खाँचोमा रहेका देखिन्छन् । यस सन्दर्भमा नेपालका विश्वविद्यालयले के पाठ सिक्न सक्छन् ?पहिलो पाठ त अमेरिकी विश्वविद्यालयले जस्तै नेपाली विश्वविद्यालयले पनि आफ्नो अल्मुनाई, धनाढ्य व्यक्तिबाट चन्दा लिएर ढुकुटी बलियो बनाउनुपर्छ । अमेरिकामा सानो होस् वा ठूलो प्रत्येक विश्वविद्यालयले अल्मुनाई, दातालाई अप्रोच गर्छन्, वर्षौं कल्टिभेट गर्छन् र चन्दा लिन्छन् । हामीले पनि आफू पढेको विश्वविद्यालयलाई चन्दा दिन्छौं । तर अमेरिकी विश्वविद्यालयमा इजरायलीप्यालेस्टाइनी पक्षविपक्षमा जुन घटना भयो, त्यसपछि अर्बपतिहरूले भिटो लगाए, चन्दा बन्द गर्छौं भन्ने चेतावनी दिए । त्यो मारबाट अमेरिकी विश्वविद्यालय जोगिनुपर्छ । त्यसले विश्वविद्यालयको इन्टेग्रिटी खलबल्याउन सक्छ । अमेरिकामा अधिकांश विश्वविद्यालय करमुक्त र गैरनाफामूलक छन् । उनीहरूको मौलिक आधार ज्ञान आर्जन र ज्ञान बाँड्ने (नलेज डिसेमिनेसन) बाहेक अरू कसैको डर, धाकधम्की र दबाबमा पर्दैनन् । ज्ञान आर्जन गर्नु, नयाँ ज्ञान उत्पादन गर्नु र ज्ञान बाँड्नु यी काम पूर्णतया निःस्वार्थ हुनुपर्छ । कुनै पनि लोभलालच र फाइदाको नजरले प्रभावित हुनु हुँदैन भन्ने गैरनाफामूलक संस्थाको आधारशिला हो । त्यो आधारशिलामा कुनै पनि आँच आउँदैन भन्ने मान्यता हो । तर अर्बपतिहरूले लाखौं दान गरेका छन् । त्यही भएर उनीहरूले विश्वविद्यालयलाई घेरिरहेका छन् । यो संघर्ष चलिरहेकै छ । यसमा विश्वविद्यालयहरूलाई कज्याउन गाह्रो हुन्छ जस्तो लाग्छ तर तत्कालका लागि विश्वविद्यालयका उपकुलपति, चान्सलर र प्रेसिडेन्टहरू झुक्ने बाटो (मध्यमार्गी बाटो) लिने कोसिस गरिरहेका छन् । तर अमेरिकी विश्वविद्यालयका आवधिक प्राध्यापकलाई कुनै डर हुँदैन । कुनै ठूलो अपराध, अनैतिक काम नगरेसम्म उनीहरूलाई जागिरको डर हुँदैन । अभिव्यक्तिकै कारण हामीमाथि कारबाही हुँदैन । अमेरिकामा संसद् होस् वा विश्वविद्यालय, चेक एन्ड ब्यालेन्स हुन्छ । अन्त्यमा, नेपालबाट हरेक वर्ष सयौं विद्यार्थी उच्च शिक्षाका लागि अमेरिका जान्छन् । अमेरिकी विश्वविद्यालयले पछिल्ला वर्षमा विदेशी विद्यार्थी भर्ना नीति पनि परिवर्तन गरेका छन् । त्यसले नेपाली विद्यार्थीलाई के प्रभाव पार्छ ? अमेरिकी आप्रवासन कानुनअनुसार पढ्न जाने विद्यार्थीले २० घण्टासम्म काम गर्न पाउँछन् । पहिलेपहिले पर्यटकीय भिसामा गएकाको पनि विद्यार्थी भिसामा कन्भर्ट हुन्थ्यो । अहिले त्यो गाह्रो छ जस्तो लाग्छ । अस्ट्रेलियाले भर्खर नियम लागू गर्यो । तर साधारणतया विद्यार्थीले पढ्न जाँदा काम भेट्दा गरिरहेकै छन् । त्यहाँ पनि राजनीतिक प्रतिस्पर्धा चलिरहेको छ । अमेरिकाको दक्षिणी सीमाबाट दैनिक हजारौं आप्रवासी छिरिरहेका छन्, जुन राजनीतिक मुद्दासमेत बनेको छ । अबको चुनावमा ट्रम्पले जिते भने यो अवस्था अझ गाह्रो हुन सक्छ । ट्रम्पले आप्रवासनसम्बन्धी कडा नीति लिन सक्छन् । ट्रम्पको अव्यक्त श्वेत वर्चस्ववादले बढावा पाउन सक्छ । अमेरिकामै पनि केही खुकुलो नीति भएका ठाउँ छन् । न्युयोर्क, सिकागोजस्ता सेल्टर्ड सिटी छन् । त्यहाँ विद्यार्थीले फुलटाइम काम गरिरहेको भेटिन्छ । त्यहाँ रेस्ट्रिक्सन पनि छ, खुकुलो नीति पनि छ । अहिलेका लागि अमेरिका ठीकै छ । अमेरिका अहिले त आप्रवासीले नै चलेको हो । तत्कालका लागि आप्रवासीलाई कुनै खतरा देख्दिनँ म ।"
'युगको साँचो' लिएर थिएटरतिर,"(काठमाडौं)रंगकर्मी टंक चौलागाईंले नाटक चार्ली एन्ड द चकलेट फ्याक्ट्रीलाई यसअघि धेरै पटक विद्यालयकलेजमा मञ्चन गरिसकेका छन् । तर, यस पटक भने उनले म्युजिकल नाटक बनाउने सोचसहित यस नाटकलाई नेपाली परिवेश सुहाउँदो भावानुवाद गरे र नाटकको नाम राखे, युगको साँचो । नाटकलाई पूरा म्युजिकल बनाउन नसके पनि आफूले सक्दो कोसिस गरेको उनले सुनाए । वास्तवमा चार्ली एन्ड द चकलेट फ्याक्ट्री बालबालिका केन्द्रित नाटक हो । तर, टंकले यसलाई नेपाली बनाउँदा बाल कलाकारको पात्र र उमेर परिवर्तन गरिदिएका छन् । वास्तविक कथा मनोरञ्जनमा सीमित छ तर टंकले त्यही कथालाई नेपालीमा ल्याउँदा युवा लक्षित बनाएका हुन् ।जब उनी यो नाटकलाई नेपालीमा अनुवाद गर्दै थिए, तब लाखौं युवा विदेश भासिरहेको परिवेश उनको आँखाअघि थियो । हुन पनि नेपाली युवामा छाएको चरम निराशाको संकेत रित्तो गाउँ पनि हुन् । सहर पनि बिस्तारै रित्तिए के होला ? यस्तै परिकल्पनाबीच टंकले यो नाटक निर्माण गरेको बताए । विदेश गइरहेका युवालाई रोक्ने कसरी त ? यही प्रश्नले चार्ली एन्ड द चकलेट फ्याक्ट्री तर्फ टंकको ध्यान पुग्यो । उनलाई लाग्यो, देशमा उद्योग स्थापना भए त अधिकांश युवा नेपालमै बस्ने थिए । उद्योग स्थापना हुनु रोजगारी सिर्जना हुनु हो । कृषि त छँदै छ । तर, हाम्रो परिवेशमा उद्योग चाहिन्छ । ठाउँ र आवश्यकताअनुसार खेती गर्ने र त्यही कच्चा पदार्थअनुसार ती ठाउँमा उद्योग स्थापना भए त विदेश गएर सीप सिकेकाहरू, कमाएर फर्कनेहरूलाई यहीं बस्ने ठाउँ मिल्ने थियो, उनले भने, कतार पुगेर ८० हजार कमाउनेले नेपालमै ६० हजार कमाउन पाए परिवार छोडेर किन विदेशिन्छ र ?बाल साहित्यतर्फ निकै चर्चित चार्ली एन्ड द चकलेट फ्याक्ट्री मा एउटा यस्तो बालकको कथा छ, जो गरिबीबाट अचानक ठूलो चकलेट फ्याक्ट्रीको मालिक बन्छ । एक दिन चकलेट फ्याक्ट्रीका सफल व्यापारी विल्ली वांकाले पाँच गोल्डेन टिकटको घोषणा गर्छन् । टिकट पाउनेले त्यो विशाल र विरासत बोकेको फ्याक्ट्री घुम्ने सुवर्ण अवसर पाउने बताइएको हुन्छ । त्यही पाँचमध्येको एक पात्र हुन्, चार्ली । चार्ली एन्ड द चकलेट फ्याक्ट्री मा चकलेट कम्पनी छ । युगको साँचो मा भने दुई दशकदेखि बन्द हेटौंडा कपडा उद्योगको पृष्ठभूमि समावेश गरिएको छ । हेटौंडा कपडा उद्योग खोल्नुपर्छ भन्दै बजेट छुट्याइन्छ । होला, यो कपडा उद्योग पुनः सञ्चालनमा आउला । यसले चीन र भारतका सस्ता कपडासँग प्रतिस्पर्धा गर्न नसक्ला । तर, हाम्रो उद्योगबाट उत्पादित कपडालाई नै देशमा भएकाले उपभोग गर्नुपर्छ भन्ने नीति बन्यो भने यस्ता उद्योग फस्टाउने थिए, टंकले भने । खासमा टंकले विल्ली पात्रले दिने त्यही गोल्डेन टिकटलाई युगको साँचो का रूपमा नेपाली अनुवादमा राखेको सुनाए । हामीलाई गोल्डेन टिकटको आवश्यकता छैन । हाम्रो देशको परिवेश हेर्दा हामीलाई चाहिने त उद्योग हो । त्यो उद्योगधन्दा खोल्ने साँचोका रूपमा हामीले नाटकको नाम युगको साँचो राखेका हौं, टंकले भने, त्यो उद्योग खोल्ने साँचो युगको साँचो हो, जुन साँचो युवालाई दिनुपर्छ भन्ने सन्देश नाटकमा छ । १३ कलाकारको अभिनय रहेको यो नाटकमा केही परिवर्तन निकै उम्दा छन् । वास्तविक कथाका पुरुष पात्रलाई युगको साँचो मा महिला पात्रमा रूपान्तरण गरिएको छ । जस्तै, विल्ली वांका चरित्र वास्तविक नाटकमा पुरुष पात्र छ, तर युगको साँचो मा कपडा उद्योगकी सफल व्यापारी, मून मिस (आकांक्षा कार्की) छन् । चरित्रमा गरिएको यस किसिमको परिवर्तनमा टंकले आफ्नो अनुभव र दृष्टिकोण मिसाएका छन् । १५१६ वर्षदेखि जुन विद्यालयमा उनले रंगमञ्च पढाए, ती अधिकांश विद्यालय सफल छन्, जसका प्रिन्सिपल महिला छन् । समाजमै हेर्दा पनि महिलाको बलियो उपस्थिति देख्थे उनी । महिलाले सञ्चालन गरेका उद्योग पनि सफल हुन्छन् भन्ने सोचसहित आफूले विल्लीको चरित्रलाई मून बनाएको टंकले बताए ।कथाको प्रमुख पात्र चार्लीलाई पनि युगको साँचो मा महिला बनाएका छन् । टंक आफैं पनि महिलाका कथालाई नाटकमा ल्याउन रुचाउँछन् । सीमान्तमा पारिएका महिलालाई उनी आफ्नो कथामा उचित स्थान दिन्छन् । उनका पछिल्ला नाटक माधवी, यायाती र योगमाया मै पनि महिलाको सशक्त चरित्र चित्रण छ । मलाई खासमा पर्दा पछाडिका कथा ल्याउन मन लाग्छ । त्यसैले महिलावादी दृष्टिकोणबाट नियोजित रूपमै यो नाटकमा पुरुष चरित्रलाई महिला बनाइएको हो, टंकले भने । वास्तविक कथामा फ्याक्ट्री साना बालकले पाउँछ, युगको साँचोमा भने युवाले पाएको देखाइएको छ । सफल व्यवसायी मून किन युगको साँचो युवालाई दिन चाहन्छिन् त ? उनी पढ्न भनेर विदेश गएकालाई फर्काउन चाहन्छिन् । १२ सकेर विदेशिएकालाई देशमा आकर्षित गराउन चाहन्छिन् । जब, चेल्सी कलेजमा २ सय ५० कलाकार लिएर टंकले चार्ली एन्ड द चकलेट गरे, उनलाई विदेश गइरहेका युवाको विषयले घोचिरह्यो । नेपालमा खासै विल्ली वांकाको जस्तो ठूलो उद्योग छैन । त्यस किसिमको उद्योग कल्पिँदै उनले नाटक निर्देशन सोचेर सन् २०१८ देखि नै रूपान्तरण सुरु गरे । सन् २०२२ तिर नाटकले नै उनलाई जर्मनी पुर्यायो । जर्मनीबाट फर्कनासाथ व्यवसायी प्रेमप्रसाद आचार्यले आत्मदाह गरेको घटनाले टंकलाई यो विषयमाथि नाटक बनाउनैपर्छ भन्ने लाग्यो । नाटकमार्फत देशमा फेरि उद्योग खुल्नुपर्ने बहस छेड्ने तयारीमा रहेका टंक उद्योगलाई लिएर सरकारमा अझै नीतिगत स्पष्टता नभएको बताउँछन् । आयात कम गरेर निर्यात बढाउने नीतितर्फ सरकारले जोड दिनुपर्ने हो, उनले भने, एउटा प्रदेशमा २ वटा उद्योग खोल्दै रोजगारीको व्यवस्थापन गरे त विकल्प भेटिन्छ नै । १०१५ वर्ष यसरी नै उद्योग सञ्चालन गरेर अगाडि बढ्ने हो भने हाम्रा युवा देशमै बस्ने थिए । विद्यालयका विद्यार्थीबीच रंगमञ्च पढाउने हुँदा धेरैले युगको साँचो लाई बाल नाटकमा रूपमा पनि व्याख्या गरेका छन् ।युगको साँचो सहित टंकको यो चौथो निर्देशकीय नाटक हो, जसलाई उनी थिएटरमा मञ्चन गराउँदैछन् । बर्सेनि विद्यालयमा २०२५ नाटक निर्देशन गर्ने टंक पछिल्लो समय व्यावसायिक दर्शक लक्षित गरेर नाटक बनाउन हौसिएका छन् । विद्यालयमा थिएटर पढाइरहेका उनलाई व्यावसायिक दर्शक लक्षित गरेर किन नाटक बनाउन मन लाग्यो त ? म पनि छु है भन्नका लागि थिएटरतिर आएर नाटक गरिरहेको छु । विद्यालयमा मात्रै हुँदा यो त बच्चालाई पढाउने हो, यसले जानेकै छैन भनिदिन्छन् । सायद त्यही इगोले मलाई थिएटरसम्म डोर्याइरहन्छ । खासमा हाम्रो थलो त यही हो, टंक भन्छन्, विद्यालयका नाटक गर्दा घाटा हुन्न । विद्यालयबाट बनाएको नाटक लिएर हामी युरोप पुगिरहेका हुन्छौं । तर थिएटर लक्षित नाटक गर्दा घाटा हुन्छ । तर, वर्षको एक पटक थिएटरमा नाटक गरौं भन्ने लाग्छ । बानेश्वरको भ्याली भ्यु स्कुलबाट टंकले विद्यालयमा थिएटर पढाउन थालेका हुन् । सन् १९९८ तिर टंकले बानेश्वर क्याम्पसमा निःशुल्क अभिनय भन्ने पोस्टर देखे । त्यही पोस्टरले वीरेन्द्र हमालकहाँ पुर्यायो । ३ सय रुपैयाँ खर्चेर हमालसँग अभिनय सिके । जागिर खाने कि विदेश जाने ? यही दोधारबीच नाटकको कन्सेप्ट बोकेर टंक विद्यालय पुगे अनि विद्यालयले थिएटर पढाइलाई अँगाल्यो । अहिले अधिकांश विद्यालयमा नाटक पढाइन्छ । सीसीए (को करिकुलर एक्टिभिटिज) अन्तर्गत विद्यालयले नाटक पढाउने वातावरण बनाइदिएका छन् । यस अर्थमा टंक झन्डै १५ वर्षदेखि नाटकप्रेमी, नाटक कलाकार र नाटकमै विद्यार्थी हुर्काउन व्यस्त छन् ।"
ग्यालरीमा विद्यार्थीका थेसिस,"(काठमाडौं)भर्चुअल दुनियाँ रंगीन छ । यही रंगीन दुनियाँमा प्रवेश गर्दा वास्तविक दुनियाँ बिर्सेको भान हुन्छ मिर्जा ब्रजाचार्यलाई । रंगीन दुनियाँमा आजको युवापुस्ता कसरी हराइरहेको छ त ? उनले यसै सन्देशलाई आफ्नो कलामार्फत देखाउन खोजेकी छन् । भर्चुअल दुनियाँलाई उनले रंगीन दुनियाँका रूपमा प्रस्तुत गरेकी छन् भने वास्तविक जीवनलाई अँध्यारो (डार्क कलर) मा देखाएकी छन् । काठमाडौं विश्वविद्यालयबाट मास्टर्स अफ फाइन आर्टमा दीक्षित विद्यार्थी हुन् मिर्जा । ग्राफिक डिजाइनअन्तर्गत उनको पिक्सल आर्ट यतिबेला बबरमहलस्थित नेपाल आर्ट काउन्सिलमा प्रदर्शन भइरहेको छ । कलामा आफ्ना अनुभवसँगसँगै उनले सामाजिक विषयवस्तुलाई समेट्ने प्रयास गरेकी छन् । हजुरआमा बितेपश्चात् आफूलाई भुलाउन धेरै समय सामाजिक सञ्जालमा बिताएँ, उनले भनिन्, वास्तविक दैनिकीमा फर्कन धेरै समय लाग्यो, त्यही कारण पनि यो आर्टको आइडिया फुरेको हो । आफ्नो कलालाई उनले भी मोक्ष विटविन वर्ल्ड शीर्षक दिएकी छन् । आर्ट निर्माण गर्न न ब्रस, न त क्यानभास नै प्रयोग गरेकी छन् । विभिन्न एपमार्फत आर्ट गरेको उनले बताइन् । भर्चुअल दुनियाँ र वास्तविक दुनियाँलाई देखाउन खोजेकी हुँ, उनले भनिन्, रंगीन संसार देखाएर सामाजिक सञ्जालले दैनिक जीवनलाई कसरी खलबलाइरहेको छ भन्ने देखाउन खोजेकी छु । रेम्नेन्ट्स अफ अ स्पिरिट शीर्षक दिएर शुभेक्षा प्रधानले नेवारी संस्कारमा रक्सी (ऐला) को महत्त्वलाई दर्शाउन खोजेकी छन् । नेवारी समुदायमा मृत्युसंस्कार, उत्सव र पूजाआजा सबैमा रक्सीले परम्परा धानिरहेको छ, कलामार्फत त्यसलाई देखाउन खोजेकी छु, उनले भनिन्, घरमा बनाउने ट्रेन्ड बिस्तारै घट्दै गइरहेको र रक्सीलाई व्यावसायिक रूपमा बेच्न नपाउनुले यसको महत्त्व हराउन थालेकाले रिसर्चबेसमा रहेर थेसिस तयार पारेकी हुँ । प्रदर्शनीमा उनले रक्सीका स्याम्पल कलेक्सन देखि रक्सी बनाउने भाँडा पनि राखेकी छन् । विदेशबाट ब्रान्डिङ गरेर आएका रक्सीका बोतल पनि उनको प्रदर्शनीमा छन् । पछिल्लो समय विदेशी ब्रान्डले बजार लिइरहेका छन्, उनले भनिन्, जापानबाट कोदोको रक्सी, चाइनाबाट छ्याङ भनेर नेपाली बजारमा आएका छन् तर नेपालमै किन यिनको ब्रान्डिङ नगर्ने ? राइजोम्स एमएफए थेसिस प्रदर्शनी २०२४ शीर्षकअन्तर्गत काठमाडौं विश्वविद्यालयका २१ जना विद्यार्थीको (मास्टर्स अफ फाइन आर्ट) को थेसिस यतिबेला बबरमहलस्थित नेपाल आर्ट काउन्सिलमा प्रदर्शन भइरहेको छ । विद्यार्थीको दुई वर्षको अध्ययनपश्चात् उनीहरूका विचार र धारणाका साथै अनुसन्धानलाई देखाउन खोजिएको क्युरेटर सुवानीसिंह श्रेष्ठले बताइन् । विद्यार्थीको सोच र धारणालाई कक्षाकोठामा मात्र सीमित नराखी पब्लिकमा पुर्याउने उद्देश्यले यो प्रदर्शनी सञ्चालन गरिएको हो, उनले भने । २४ देखि सञ्चालन भइरहेको प्रदर्शनी आज (३० असार) सम्म चल्नेछ ।"
इंग्ल्यान्डलाई विश्वकपको उपाधि,"सन् २०१९ मा आजकै दिन (जुलाई १४) मा इंग्ल्यान्डले एकदिवसीय क्रिकेटको विश्वकपको उपाधि जितेको थियो । इंग्ल्यान्डले फाइनल खेलमा न्युजिल्यान्डलाई पराजित गरेको हो । लन्डनको लर्ड्स क्रिकेट मैदानमा भएको खेलमा दुवै टिमले २४१ रन बनाएपछि खेल सुपर ओभरमा पुगेको थियो । तर, सुपरओभरमा पनि दुवै टिमले समान १५ रन बनाएका थिए । त्यसपछि खेलको क्रममा बाउन्ड्री प्रहारका आधारमा इंग्ल्यान्डलाई विजयी घोषित गरिएको थियो । इंग्ल्यान्डले २६ बाउन्ड्री प्रहार गरेको थियो भने न्युजिल्यान्डले १७ वटा मात्र प्रहार गरेको थियो । क्रिकेट विश्वकपको फाइनलमा खेल सुपरओभरमा पुगेको र बाउन्ड्री प्रहारका आधारमा विजेता घोषित गरिएको यो पहिलो पटक हो । त्यही कारणले यो फाइनल खेललाई एकदिवसीय क्रिकेट इतिहासकै हालसम्मै उत्कृष्ट र नाटकीय रहेको मानिन्छ । यो प्रतियोगितमा १० देश सहभागी थिए । फाइनलमा प्लेयर अफ द म्याच इंग्ल्यान्डका बेन स्टोक्स भएका थिए भने प्लेयर अफ द सिरिज न्युजिल्यान्डका काने विलियम्सन घोषित भएका थिए ।"
११ महिनामा भित्रियो प्रतिबद्धताको १५ प्रतिशत मात्रै विदेशी लगानी,"(काठमाडौं)चालु आर्थिक वर्षको साउनदेखि जेठसम्म प्रत्यक्ष विदेशी लगानी (एफडीआई) प्रतिबद्धताको १४९९ प्रतिशत मात्रै भित्रिएको छ । उद्योगको विभागको प्रतिबद्धता र नेपाल राष्ट्र बैंकको भित्रिएको रकमको तथ्यांक हेर्दा प्रतिबद्धता रकमको तुलनामा एफडीआई १५ प्रतिशत पनि भित्रिएको छैन । चालु आर्थिक वर्षको साउनदेखि जेठसम्म ५४ अर्ब ८५ करोड ७८ लाख रुपैयाँ लगानी प्रतिबद्धता आएको विभागको तथ्यांक छ । यता, राष्ट्र बैंकको तथ्यांकमा खुद ८ अर्ब १६ करोड २२ लाख रुपैयाँ मात्रै एफडीआई भित्रिएको हो ।८ अर्ब २३ करोड ६१ लाख रुपैयाँ विदेशी लगानी भित्रिए पनि ७ करोड ३९ लाख रुपैयाँ बराबर पुरानो लगानी बाहिरिएकाले खुद विदेशी लगानी ८ अर्ब १६ करोड २२ लाख रुपैयाँ देखिएको राष्ट्र बैंकको तथ्यांक छ । गत आर्थिक वर्षको ११ महिनाको तुलनामा चालु आर्थिक वर्षको सोही अवधिमा भित्रिएको रकम ७५६ प्रतिशतले बढी रहेको राष्ट्र बैंकको मासिक प्रतिवेदनमा उल्लेख छ ।चालु आर्थिक वर्षको जेठमा मात्रै ११ अर्ब २९ करोड ४६ लाख रुपैयाँ एफडीआई प्रतिबद्धता आएको थियो । सबैभन्दा बढी वैशाखमा १३ अर्ब ४४ करोड ४६ लाख रुपैयाँ र सबैभन्दा कम माघमा ३४ करोड ५० लाख रुपैयाँ लगानी प्रतिबद्धता आएको थियो । गत वैशाखमा तेस्रो लगानी सम्मेलनबाट उद्योग विभागले स्वचालित मार्ग (अटोमेटिक रुट) मार्फत विदेशी लगानी स्वीकृति हुने प्रणाली कार्यान्वयनमा ल्याएको थियो । स्वचालित मार्गबाट कुल पुँजी ५० करोड रुपैयाँसम्म हुने उद्योग व्यवसायमा स्वदेशी तथा विदेशी लगानी गर्न सकिनेछ । सूचना प्रविधिमा आधारित उद्योगमा न्यूनतम सीमा लागू हुँदैन । जेठमा अटोमेटिक रुटबाट ८ अर्ब २७ करोड ९० लाख रुपैयाँ प्रतिबद्धता आएको थियो । अटोमेटिक रुट प्रणाली सुरु गरेकाले पनि विदेशी लगानी प्रतिबद्धता बढेको विभागले जनाएको छ । गत वैशाखमा गरिएको तेस्रो लगानी सम्मेलनपछि एफडीआई प्रतिबद्धता बढ्दै गएको छ । तर एफडीआई भित्रन सकेको छैन । वैशाखमा गरिएको लगानी सम्मेलनले व्यापारी तथा व्यवसायीमा विश्वास बढाए पनि अहिले कम भइसकेको अर्थविद् केशव आचार्य बताउँछन् । राष्ट्र बैंकका तथ्यांकमा सबैभन्दा बढी साउनमा २ अर्ब ६४ करोड ६२ लाख रुपैयाँ रकम भित्रिएको छ । सबैभन्दा कम कात्तिकमा २७ करोड १ लाख रुपैयाँ भित्रिएको थियो । जेठमा १ अर्ब १८ करोड रुपैयाँ एफडीआई भित्रिएको छ । विदेशी लगानी प्रतिबद्धता बढे पनि भित्रने रकम न्यून रहेको नेपाल राष्ट्र बैंकको तथ्यांकले नै देखाउँछ । प्रतिबद्धता आएको सबै विदेशी लगानी सोही अवधिमा आउँछ वा आउनुपर्छ भन्ने नीतिगत व्यवस्था नरहेको सरोकारवाला बताउँछन् । सरकारले विदेशी लगानी स्वीकृत गर्दा लगानीकर्तालाई चरणबद्ध रूपमा (किस्तामा) लगानी भित्र्याउने अनुमति दिने गरेको समेत सरोकारवालाको भनाइ छ । प्रतिबद्धता तथा स्वीकृत रकम एकै पटक नभित्रिनेसमेत सरकारी अधिकारी नै बताउँछन् ।राजनीतिक स्थायित्व, नीतिगत निश्चितता (कहिले भ्याट, कहिले आयकर), पूर्वाधारमा अभावका कारण एफडीआई भित्रिन नसकेको अर्थविद् आचार्यको बुझाइ छ । राजनीतिक अनिश्चितताकै एउटा पाटो नीतिगत अनिश्चितता हुन्, पूर्वाधारको अभाव (बर्खामा बाटो नै अवरुद्ध हुने) छँदै छ, उनले भने, लगानीकर्ताका लागि ०७९ को निर्वाचनपछिकै अवस्था राम्रो छैन । जबसम्म लगानीअनुकूल वातावरण हुँदैन, तबसम्म अपेक्षा गर्नुहुँदैन । ०७९ यता पुष्पकमल दाहालकै सरकार भए पनि कहिले कांग्रेस कहिले एमालेसँग रहेको भन्दै राजनीतिक अस्थिरताका कारण पनि एफडीआई भित्रन नसकेको उनले बताए । यही बीचबीचमा मीनबहादुर गुरुङ, अरुण चौधरी जस्ता समातिए व्यवसायीमा ह्यारेसमेन्ट भयो, आचार्यले भने, सरकारले निर्माण व्यवसायीलाई भुक्तानी दिएको छैन । आयात र निर्यात दुवै घट्दो छ । यी सबैको संकेत व्यापार व्यवसायमा अपेक्षा कम हुनु हो । स्वदेशी लगानीकर्ताको आत्मविश्वास बढाउन नसकेसम्म विदेशी लगानीकर्ताले लगानी गर्लान् भनेर अपेक्षा गर्न नसकिने आचार्यको तर्क छ । स्वदेशी लगानीकर्ताले नै लगानी गर्न डराइरहेका छन् भने विदेशी आएर कसरी गर्छन् ? उनले भने । प्रतिकूल अवस्थामा पनि ८ अर्ब भित्रनु पनि ठूलो विषय रहेको उनी बताउँछन् । लगानीमैत्री वातावरण हुने हो भने स्वदेशी लगानीकर्ताका लागि पनि ठूलो विषय नरहेको र अहिले स्वदेशी तथा विदेशी लगानीकर्ताहरूका लागि प्रोत्साहनजनक माहोल नरहेको आचार्यले जनाए । गत आर्थिक वर्ष नेपालमा खुद ५ अर्ब ९६ करोड १३ लाख रुपैयाँ मात्र एफडीआई भित्रिएको छ । कुल ७ अर्ब ७६ करोड ८६ लाख रुपैयाँ विदेशी लगानी भित्रिए पनि १ अर्ब ८० करोड ७३ लाख रुपैयाँ बराबर पुरानो लगानी बाहिरिएकाले खुद विदेशी लगानी ५ अर्ब ९६ करोड १३ लाख रुपैयाँ देखिएको छ । आर्थिक वर्ष ०७८७९ मा २९५ वटा उद्योगमा ५४ अर्ब १५ करोड रुपैयाँ विदेशी लगानी प्रतिबद्धता आएको थियो । उक्त वर्ष खुद प्रत्यक्ष विदेशी लगानी १८ अर्ब ५६ करोड ३ लाख रुपैयाँ भित्रिएको थियो । कुल १९ अर्ब २१ करोड ९० लाख भित्रिए पनि ६५ करोड ८७ लाख रुपैयाँ बराबर पुरानो लगानी बाहिरिएको थियो । त्यसैले खुद प्रत्यक्ष विदेशी लगानी १८ अर्ब ५६ करोड ३ लाख रुपैयाँ भित्रिएको हो ।अघिल्लो आर्थिक वर्षदेखि नै प्रत्यक्ष विदेशी लगानी कम भित्रिन थालेपछि सरकारले लचिलो नीति लिएको छ । गत आर्थिक वर्षमा विदेशी लगानीको न्यूनतम सीमा ५ करोडबाट २ करोडमा कायम गरिएको छ । चालु आर्थिक वर्षको बजेटमार्फत वैदेशिक लगानीको न्यूनतम सीमा पुनरावलोकन गरी क्षेत्रगत रूपमा सीमा तोकिने जनाइएको छ । सरकारले सूचना प्रविधि उद्योगमा वैदेशिक लगानीको सीमा हटाइने बजेटमा उल्लेख छ । तर हालसम्म क्षेत्रगत रूपमा सीमा तोकिनसकेको उद्योग विभागले जनाएको छ । अटोमेटिक रुटबाट भित्रने लगानीमा सूचना प्रविधि उद्योगको सीमा हटाइएको छ । वैदेशिक लगानी आकर्षित गर्न ०८० सालमा लगानी सम्मेलन आयोजना गरिने बजेट वक्तव्यमा उल्लेख छ । सरकारले लगानी सम्मेलन आयोजना गरे पनि अन्य सम्मेलनमा लगानीको रकम आकार उत्साहजनक हुने किसिमको भने थिएन । यद्यपि विदेशी लगानीकर्तालाई सहज तुल्याउन सबै राजनीतिक दल प्रतिबद्ध छन् भन्ने भाष्य स्थापित भएको विज्ञ बताउँछन् । लगानी सहजीकरणसम्बन्धी केही नेपाल ऐनलाई संशोधन गर्ने विधेयक, ०८१ संघीय संसद्का दुवै सदनबाट पारित असार २४ मा राष्ट्रपति रामचन्द्र पौडेलले प्रमाणीकरण गरिसकेका छन् । गत वैशाखमा भएको तेस्रो लगानी सम्मेलनलाई लक्ष्य गरी स्वदेशी तथा विदेशी लगानीका लागि सहज हुने कानुनी व्यवस्था गर्न सरकारले अध्यादेशमार्फत लगानी सहजीकरणसम्बन्धी केही नेपाल ऐनलाई संशोधन गर्ने विधेयक, ०८१ ल्याएको थियो । अध्यादेशमार्फत भूमिसम्बन्धी ऐन, ०२१, जग्गा प्राप्ति ऐन, ०३४, विद्युतीय (इलेक्ट्रोनिक) कारोबार ऐन, ०६३, विशेष आर्थिक क्षेत्र ऐन, ०७३, विदेशी लगानी तथा प्रविधि हस्तान्तरण ऐन, ०७५, सार्वजनिक निजी साझेदारी तथा लगानी ऐन, ०७५, वन ऐन ०७६ र औद्योगिक व्यवसाय ऐन, ०७६ लाई संशोधन गरिएको हो ।"
बचतपत्रको पैसा फिर्ता लिन आउँदैनन् लगानीकर्ता,"(काठमाडौं) सरकारले आन्तरिक ऋण उठाउन प्रयोग गर्ने उपकरण विकास ऋणपत्र, नागरिक बचतपत्र र वैदेशिक रोजगार बचतपत्रमा लगानी गरेका केही लगानीकर्ताले परिपक्व अवधि पूरा भइसक्दा पनि आफ्नो पैसा लिन आएका छैनन् । परिपक्व अवधि पूरा भए पनि पैसा भुक्तानी लिन नआएको रकम गत जेठसम्म करिब १५ करोड रुपैयाँ रहेको नेपाल राष्ट्र बैंकले जनाएको छ । धेरै नागरिकलाई परिपक्व अवधिबारे जानकारी नभएर, लगानीकर्ताको मृत्यु भएर, अदालत तथा अख्तियारको आदेश, नेपाल बाहिर रहेरलगायत कारण नागरिक परिपक्व भएको रकम पनि भुक्तानी लिन नआएको राष्ट्र बैंकको भनाइ छ । हालसम्म भुक्तानी हुन बाँकी यस्तो रकम करिब १४ करोड ९० लाख रुपैयाँ छ । त्यसमध्ये सबैभन्दा धेरै नागरिक बचतपत्रमा ९ करोड ९३ लाख, वैदेशिक रोजगार बचतपत्रमा ९१ लाख र विकास ऋणपत्रमा ४ करोड ६ लाख रुपैयाँ भुक्तानी हुन बाँकी छ । यसकारण राष्ट्र बैंकले सूचना जारी गरेर पैसा भुक्तानी लिन आउन लगानीकर्तालाई आह्वान गरेको छ । नेपाल सरकारका तर्फबाट नेपाल राष्ट्र बैंकमार्फत जारी भएका नागरिक बचतपत्र र वैदेशिक रोजगार बचतपत्रका कतिपय धनीहरूले ०८१ जेठ मसान्तसम्म परिपक्व भएको साँवा तथा आर्जित ब्याज रकम भुक्तानी लिन बाँकी रहेको देखिएकाले यथाशिघ्र भुक्तानी लिनुहुन सम्बन्धित सबै बचतपत्र धनीलाई अनुरोध छ, राष्ट्र बैंकको सूचनामा भनिएको छ । गत चैत १९ देखि सरकारको आन्तरिक ऋण पनि सार्वजनिक ऋण व्यवस्थापन कार्यालयले उठाउँदै आएको छ । त्यसअघि आन्तरिक ऋण उठाउने काम राष्ट्र बैंकले गर्दै आएको थियो । अब आफूले आन्तरिक ऋण उठाउने काम गर्न छोडेपछि हालसम्म परिपक्व भएको ऋणपत्रबचतपत्रको दायित्व पनि आफैं भुक्तानी गरेर राफसाफ गर्न लागिएको राष्ट्र बैंक मुद्रा व्यवस्थापन विमाग प्रमुख पीताम्बर भण्डारीले बताए । परिपक्व भएको ऋणपत्रबचतपत्र बापतको भुक्तानी सरकारबाट हामीले लिइसकेका छौं, त्यसलाई सम्बन्धित लगानीकर्तालाई बिक्री गरेर आफ्नो दायित्वबाट मुक्त हुन चाहेका हौं, उनले भने, यही प्रक्रियामा हामीले साँवा र ब्याज फिर्ता लिन आउन सूचना आह्वान गरिसकेका छौं । सूचना आह्वान भइसके पनि निकै कम मात्र रकम लिन आएको भण्डारीले जनाए । केही बचतपत्रको भुक्तानी अदालत तथा अख्तियारको आदेशका कारण रोकिएको छ । केही नेपाल बाहिर रहेर, केही सम्बन्धित व्यक्ति नै नभएकाले र केही परिपक्व अवधिबारे जानकारी नभएर भुक्तानी लिन नआएको देखिन्छ, भण्डारीले थपे, परिपक्व भएको रकम करिब १५ करोड रुपैयाँ मात्र छ । यो ठूलो रकम होइन ।उल्लिखित रकम राष्ट्र बैंकले ऋणपत्र बिक्री गर्न थालेको (२०१८) सालदेखि हालसम्मको हो । राष्ट्र बैंकले विगतमा बिक्री गरेका ऋणपत्रको साँवा तथा ब्याज भुक्तानी नगदै गर्दै आएको छ (नयाँको भने सिधै खातामै जान्छ) । यसकारण लगानीकर्ता पैसा भुक्तानी लिन नआएपछि राष्ट्र बैंकको खातामा रकम थुप्रिएको हो । नागरिक बचतपत्रमा ८ प्रतिशतसम्म वार्षिक ब्याजदर रहेको छ भने वैदेशिक रोजगार बचतपत्रमा ९ प्रतिशत ब्याजदर पुगिसकेको छ । बचतपत्रऋणपत्रमा लगानी गरेको व्यक्ति नभएको अवस्थामा उसले इच्छाएको व्यक्तिले पनि रकम लिन सक्छन् । तर लामो समयसम्म कुनै बचतकर्ता पैसा बुझ्न नआएपछि त्यो रकम राज्यको कोषमा जाने र कुनै समयमा मागदाबी कानुनबमोजिम सहजै फिर्ता हुने राष्ट्र बैंकले जनाएको छ । सरकारले आन्तरिक ऋण उठाउने प्रयोजनका लागि विभिन्न उपकरण प्रयोगमा ल्याउँदै आएको छ । तीमध्ये नागरिक बचतपत्र, वैदेशिक रोजगार बचतपत्र र विकास ऋण पत्र पनि हुन् । मुलुकबाहिर रोजगारीमा संलग्न नेपाली नागरिक तथा विदेशमा बसोबास गर्ने गैरआवासीय नेपालीले मात्र खरिद गर्न पाउने सरकारी ऋणपत्रलाई वैदेशिक रोजगार बचतपत्र भन्ने गरिन्छ । सम्पूर्ण नागरिकले किन्न पाउने उपकरण नागरिक बचतपत्र हो । यस्तो ऋणपत्रमा बैंक तथा वित्तीय संस्थाले आवेदन दिन पाउँदैनन् । विकास ऋणपत्र भने नागरिकले सिधै किन्न पाउँदैनन् बैंक तथा वित्तीय संस्थाबाट मात्र किन्न पाउँछन् ।सरकारले तिर्न बाँकी सार्वजनिक ऋण गत जेठ मसान्तसम्म २४ खर्ब ३४ करोड रुपैयाँ पुगेको छ । गत असार मसान्तको तुलनामा यो १ खर्ब ९९ करोड रुपैयाँले बढी हो । ०८० असार मसान्तमा तिर्न बाँकी सार्वजनिक ऋण २२ खर्ब ९९ अर्ब ३५ करोड रुपैयाँ थियो ।अघिल्ला महिनाहरूमा जस्तै गत जेठमा पनि तिर्न बाँकी सार्वजनिक ऋण केही बढेको सार्वजनिक ऋण व्यवस्थापन कार्यालयको तथ्यांकले देखाएको छ । गत जेठसम्मको तिर्न बाँकी सार्वजनिक ऋण कुल गार्हस्थ्य उत्पादन (जीडीपी) को ४२२४ प्रतिशत हो । गत जेठसम्म तिर्न बाँकी कुल सार्वजनिक ऋणमध्ये बाह्य ५०३२ प्रतिशत र आन्तरिक ४९६८ प्रतिशत छ । कुल बाह्य ऋणमध्ये ४४६२ प्रतिशत बहुपक्षीय र ५७० प्रतिशत द्विपक्षीय ऋण छ । यस्तै तिर्न बाँकी सार्वजनिक ऋणमध्ये ट्रेजरी बिल १७१९, विकास ऋणपत्र ३१८७, नागरिक बचतपत्र ०४५, वैदेशिक रोजगार बचतपत्र ००१ र आईएमएफ ऋणपत्र ०१६ प्रतिशत रहेको आन्तरिक ऋण व्यवस्थापन कार्यालयले जनाएको छ ।"
चितवनमा घट्दै धान खेती,"(चितवन) लमजुङ जिता सातधारेका गोपीमान श्रेष्ठको परिवार ०२७ सालमा पहाड छाडेर चितवन झर्यो । माटो राम्रो, सिँचाइको सुविधा हुने देखेर माडी अमेलिया गाउँमा त्यतिबेला श्रेष्ठको परिवारले दुई बिघा खेत किन्यो । सोचेजस्तै धान राम्रो फल्दा खान मात्रै हैन, बेच्न पनि पुग्यो । दुई बिघाको धान खान प्रशस्तै हुन्थ्यो । बेच्न पनि थाल्यौं । त्यसैको बलले पछि थप दुई बिघा खेत पनि जोड्यौं, गोपीमानले भने । अमेलियामा अहिले गोपीमानको खेत त छ तर खेती छैन । निकुञ्जसँग जोडिएको अमेलियामा गाउँ छाड्दै मान्छेहरू लाखापाखा लागे । गोपीमान लामो समयदेखि भरतपुर१० मा बस्दै आएका छन् । बिस्तारैबिस्तारै गाउँ नै खाली भएपछि ०७० पछि अमेलियामा रोपाइँ नै हुन छाड्यो । अहिले किनेर चामल खानु परेको छ, गोपीमानले सुनाए । खैरहनी नगरपालिका१० कठार जीवनपुरकी पूर्णमाया अधिकारीले डेढ बिघामा धान खेती गर्दै आएकी छन् । खेती सुरु गरेदेखि धान लगाउने क्षेत्रफल हालसम्म घटेको छैन । तर वरपर खेतमा केराका बोट हुर्कंदै गएका छन् । जमिन बाँझो त छैन । तर पहिला धान हुने खेतमा अहिले केरा लगाउन सुरु भएको छ, पूर्णमायाले भनिन् ।गोपीमान र पूर्णमायाको अनुभवले चितवनमा धान खेती खुम्चन थालेको संकेत गर्छ । चितवन जिल्ला कृषि विकास कार्यालयको तथ्यांकले पनि जिल्लामा बर्खे धान खेतीको क्षेत्रफल निकै घटेको देखाउँछ । विगतमा चितवनमा बर्खे धान खेतीको क्षेत्रफल ३१ हजार हेक्टरमा हुने गरेको थियो । अहिले २२ हजार हेक्टरमा झरेको छ ।कृषि कार्यालयको तथ्यांकअनुसार आर्थिक वर्ष ०५९६० मा चितवनमा धान खेती उत्कर्षमा पुगेको थियो । आर्थिक वर्ष ०५५५६ देखि लगातार तीन वर्ष चितवनमा ३० हजार हेक्टरमा बर्खे धान खेती भएको थियो । आर्थिक वर्ष ०५९६० मा ३० हजार १ सय ९८ र आर्थिक वर्ष ०५९६० मा ३१ हजार १ सय ९८ हेक्टरमा बर्खे धान लगाइएको कार्यालयले जनाएको छ । त्यसपछि लगातार घट्दै २० वर्षपछि आर्थिक वर्ष ०७९८० मा चितवनमा २२ हजार ८ सय ७० हेक्टरमा धान खेती भएको छ । चितवनमा धान खेती घट्दै जानुका कारणबारे ठोस अध्ययन नभए पनि बस्ती बिस्तारसँगै घडेरीका लागि जग्गा खण्डीकरण हुनुलगायत कारण रहेको प्रधानमन्त्री कृषि आधुनिकीकरण परियोजना, परियोजना कार्यान्वयन इकाइ भरतपुरका कृषि अधिकृत तथा सूचना अधिकारी इन्द्र ढुंगाना बताउँछन् । २० वर्षअघि खेती हुने जमिनमा अहिले घर बनेका छन् । यसले खेतीयोग्य जमिन घट्ने नै भयो । अर्कोतर्फ केरा, माछा र तरकारी खेती विस्तार हुँदै जाँदा धान खेती घटेको हो, ढुंगानाले भने । चितवनमा पछिल्लो समय धान नरोपेर तरकारी लगाउने चलन सुरु भएको कृषि कार्यालयका कृषि अधिकृत उमराज अर्यालको भनाइ छ । चितवनको पूर्वी भेगमा भेंडे खुर्सानी खेती फस्टाएको छ । भदौको २०२२ तिरै खुर्सानीको बेर्ना रोप्नुपर्ने रहेछ । त्यसैले धान रोप्न मिलेन, उनले भने । भरतपुर११ र १२ अहिले चितवनकै घना बसोबास क्षेत्र भएका छन् । १५२० वर्षअघि यो ठाउँमा प्रायः धान रोपाइँ हुने गरेको अर्याल बताउँछन् । बस्ती बढ्दै जाँदा खेती कम भएको देख्न सकिने उनले जनाए । पहिला प्रशस्त धान खेती हुने चितवन निकुञ्जभित्रको बस्ती पदमपुर पूरै स्थानान्तरण गरेर राजमार्गदेखि दक्षिण बरन्डाभार जंगल आडमा नयाँ बस्ती बसाइएको छ । नयाँ पदमपुरमा धान खेतीभन्दा केरा र अन्य तरकारी खेती फस्टाएको छ । बर्खे धान खेतीको क्षेत्रफल कम हुनुमा यस्ता सामान्य कारण पनि देखिएको चितवन कृषि कार्यालय प्रमुख झलकनाथ कँडेल बताउँछन् । आर्थिक वर्ष ०५५५६ मा दुई हजार १३२ हेक्टरमा तरकारी खेती र ६८ हेक्टरमा माछापालन हुने गरेको कार्यालयको तथ्यांक छ । तरकारी खेती हाल ६ हजार ५ सय ३ हेक्टरमा फैलिएको छ । तर तरकारी खेतीले धान रोप्न त्यत्ति ठूलो समस्या ल्याउँदैन । धानै रोप्न नमिल्ने केरा खेती र माछा पोखरीमा हो । चितवनमा केराखेतीले २२ सय हेक्टर ओगटेको छ । माछा पोखरी आठ सय हेक्टरमा छ ।धान उत्पादनसँगै पराल पनि कम हुने भयो । पराल त पशुपालनका लागि आहाराको ठूलो र राम्रो स्रोत हो । धान चामलसँगै पराल पनि बाहिरी जिल्लाको भर पर्नुपर्ने हुन्छ, कँडेलले भने । नेपालमा मागभन्दा पाँच लाख ८१ हजार ५०५ टन धान कम उत्पादन हुने गरेको छ । आयात गर्नुपर्ने धान बालीको खेती क्षेत्रफल घट्नु चिन्ताको विषय भएको कँडेलले जनाए । बर्खे धानको क्षेत्रफल एकचौथाइ नै कम भए पनि चैते धानको क्षेत्रफल र समग्र धानको उत्पादकत्वमा सुधार देखिएको छ । आर्थिक वर्ष ०५५५६ मा चितवनमा तीन हजार ७ सय ५० हेक्टरमा चैते धान खेती भएको थियो । आर्थिक वर्ष ०७९८० मा पाँच हजार ५४० हेक्टरमा चैते धान खेती भएको चितवन कृषि कार्यालयको तथ्यांक छ । यो वर्ष सात हजार हेक्टरको हाराहारीमा चैते धान लगाइएको अनुमान छ । चैते धान खेतबाट स्याहार्दा नस्याहार्दै बिक्री भइहाल्छ । यो एक खाले नगदेबाली भयो । त्यसैले यसको खेती फस्टाउँदो छ, कृषि कार्यालयका कृषि अर्थविज्ञ निर्मल पौडेलले भने । चैते धानमा रोग किरा र ढुसीको प्रकोप पनि कम छ । धेरै पानी नपर्ने समयमा बाली तयार हुने हुँदा रोग किराले धेरै नसताउने र उत्पादन पनि बढी हुने कृषि प्राविधिक बताउँछन् । चितवनमा बर्खे धानको उत्पादकत्व अर्थात् एक हेक्टर (डेढ बिघा) जमिनमा सदर चार दशमलब चार टन धान उत्पादन हुन्छ । त्यसैगरी चैते धानको उत्पादकत्व सरदर ५ दशमलब ६ टन छ । चितवनमा किसानले चैते धान एक हेक्टरमा ६ दशमलब चार मेट्रिक टनसम्म उत्पादन गरेको कृषि अधिकृत इन्द्र ढुंगनाको भनाइ छ । बर्खे धानको उत्पादकत्व पनि सुधार हुँदै आएको हो । आर्थिक वर्ष ०५९६० मा उत्पादकत्व प्रतिहेक्टर तीन दशमलब एक टन रहेको कृषि विकास कार्यालयको तथ्यांक छ ।"
सवारी चालक अनुमतिपत्रको माग र छपाइ बराबर,"(काठमाडौं) बारा निजगढका किसु केसी नेपालभारत मैत्री बसका चालक हुन् । उनी काठमाडौंबाट सबेरै बस चलाएर भोलिपल्ट बिहान भारतको नयाँदिल्ली पुग्छन् । सुरुसुरुमा उनलाई गाडी चलाएर जान समस्या थिएन, कारण हातमा सवारी चालक अनुमतिपत्र (लाइसेन्स) थियो । जब लाइसेन्सको समयावधि सकिएर नवीकरण गर्न दिए, तब उनलाई यातायात कार्यालय वीरगन्जले राजस्व तिरेको चिर्कटो थमाइदियो । त्यसपछि भारत जाँदा लाइसेन्सको सट्टा नागरिकता बोक्नैपर्ने बाध्यता आइलाग्यो । भारतमा राजस्व तिरेको चिर्कटो देखाउँदा जाँच गर्ने अधिकारीले नबुझ्ने हुँदा प्रत्येक यात्रामा समस्या झेल्दै आएको गुनासो उनको छ । यात्रैपिच्छे समस्या खेप्नुपरेपछि उनी गत सोमबार यातायात व्यवस्था विभागको कार्यालय मीनभवनमा गुनासो सुनाउन पुगे । उनले ०७९ असोजमा लाइसेन्स नवीकरण गर्न दिए पनि अहिलेसम्म पाएका छैनन् । आज आउला, भोलि आउला भन्दाभन्दै दुई वर्ष पुग्न लाग्यो, लाइसेन्स आएन, उनले भने, आज त बिदा नै लिएर यहाँ आएको हुँ । लाइसेन्स पाउन धेरै समय लाग्दा भारत जाँदा बढी सोधपुछमा पर्ने गरेको उनको गुनासो छ । विभाग प्रमुखलाई सबै गुनासा सुनाएँ, उनले भने, केही दिनमै समस्या समाधान हुने आश्वासन दिनुभयो । अन्य सेवाग्राहीको समस्या पनि यस्तै छ । प्रक्रिया पूरा गरेर पनि लाइसेन्स नपाउनेको जमात ठूलो छ । नवीकरण र नयाँ गरेर १६ लाख ६४ हजार ७ सय ४ जना लाइसेन्सको पर्खाइमा छन् । नवीकरण र नयाँ लाइसेन्सको माग मात्र दैनिक ६ हजार हाराहारी छ । अहिले त्यति नै संख्यामा दैनिक लाइसेन्स छाप्ने काम भइरहेको यातायात व्यवस्था विभागका महानिर्देशक उद्धवप्रसाद रिजालले बताए । लाइसेन्सको माग धेरै छ, अहिले १२ लाख कार्ड हामीसँग छ, उनले भने, दैनिक ८८ घण्टाको तीन सिफ्ट बनाएर लाइसेन्स छाप्ने काम भएको छ । अत्यावश्यक र दुर्गम क्षेत्रलाई विशेष प्राथमिकता दिएर लाइसेन्स छपाइ गरी वितरण गरिरहेको रिजालले जनाए । मासिक १ लाख ५० हजारभन्दा बढी लाइसेन्स छाप्ने योजना छ, रिजालले भने, लाइसेन्स पाउने कुरा धेरै बदनामी भयो, धेरै समय सेवाग्राहीलाई झुलायौं, अब यस्तो समस्या हुन दिनुहुन्न । केही वर्षयता जारी भएका लाइसेन्स नक्कली फेला पर्न थालेकाले सेवाग्राहीले दलालको भर परेर लाइसेन्स बनाउन नहुने उनी सुनाउँछन् । विभागले भनेअनुसार प्रक्रिया पूरा गरेर मात्र लाइसेन्स बनाउनुपर्ने उनको सुझाव छ । अहिले विभिन्न यातायात कार्यालयबाट माग भई आएको लाइसेन्स छापेर विभागले पठाउँदै आएको उनले जनाए । समस्या समाधान गर्न राष्ट्रिय परिचयपत्रमा साउन १ देखि लाइसेन्स पनि जोडिने विषय मन्त्रिपरिषद् बैठकबाट निर्णय भएको छ, रिजालले भने, लाइसेन्सका लागि राजस्व तिरिसकेका र राष्ट्रिय परिचयपत्र बनाएकाहरू स्वतः त्यहाँ जोडिन्छन् । अहिलेसम्म लाइसेन्स बनेकाहरू राष्ट्रिय परिचयपत्रमा जोडिइसकेको उनको भनाइ छ । लाइसेन्समा भएको तर राष्ट्रिय परिचयपत्रमा नभएको कुरा लाइसेन्स कहिले जारी भयो, कहिलेसम्म त्यसको अवधि छ, त्यो सबै राखिन्छ, उनले भने, लाइसेन्स छछैन भनेर ट्राफिक प्रहरीले खोज्छ । राष्ट्रिय परिचयपत्र देखाउँदा हुन्छ । विकल्पमा राष्ट्रिय परिचयपत्र नम्बर भनेपछि ट्राफिक प्रहरीले मोबाइलमा सफ्टवेयर राखेर जाँच गर्नेछ । लाइसेन्स कुन ठाउँमा प्रहरीले खोज्यो भन्ने विषय विभागलाई पनि जानकारी हुने रिजालको भनाइ छ । ट्राफिक प्रहरीका लागि छुट्टै मोबाइल दिनेबारे पनि छलफल भइरहेको उनले सुनाए । राष्ट्रिय परिचयत्रपत्रमा जोडिसकेपछि लाइसेन्ससम्बन्धी सबै समस्या समाधान हुने महानिर्देशक रिजालको दाबी छ । १२ लाख कार्ड आएकामा केही छापिसकेको छौं, केही छापिने क्रममा छ, उनले भने, विदेश जाने, विदेशबाट आएर कूटनीतिक नियोगमा काम गर्नेलाई दिइनेछ । इन्टरनेटको सजिलै पहुँच नहुने दुर्गम क्षेत्रलाई प्राथमिकतामा राखेर लाइसेन्स छापेर पठाइरहेको उनले बताए ।"
मन्त्री र व्यवसायीको स्वार्थमा वाणिज्यमा महानिर्देशक फेरिएको फेरियै,"(काठमाडौं)सरकारले दाल, गेडागुडी, धान र गहुँ आयातमा १० प्रतिशत अग्रिम आयकर लगाउने निर्णय गरेलगत्तै बजारमा चामल र दालको मूल्य बढ्यो । अहिले प्रायः सबै चामलको मूल्य बढेको छ । साल्ट ट्रेडिङ कर्पोरेसन लिमिटेडले नुनको मूल्य किलोमै ६ रुपैयाँ बढाएको छ । साल्टले नुन स्टकमा राखेर मूल्य बढाएको हो । तर यसबारे नियमन भएको छैन । बजारमा हुने यस्ता प्रकारका विकृति नियमन गर्ने दायित्व वाणिज्य आपूर्ति तथा उपभोक्ता संरक्षण विभागको हो । मूल्यवृद्धि, कालोबजारी, सिन्डीकेटको अनुगमन गर्ने काम विभागको हो । तर यही विभागका महानिर्देशक फेरिएको फेरियै गर्छन् । लामो समय टिक्नै पाउँदैनन्, जसले गर्दा बजार अनुगमनमा प्रत्यक्ष प्रभाव परेको छ । संविधान, कानुन कार्यान्वयनदेखि उपभोक्ताको मौलिक अधिकार कार्यान्वयन गर्ने जिम्मा पनि विभागको हो । आपूर्ति मूल्यसँग जोडिएको विभाग भएकै कारण महानिर्देशक कम्तीमा दुई वर्षका लागि आउनुपर्छ, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले, तर विडम्बना मन्त्री र व्यवसायीको स्वार्थअनुकूल महानिर्देशक फेरिइहाल्छन्, जुन गलत हो । वर्षमा तीनचार पटक महानिर्देशक परिवर्तन हुँदा गलत गर्ने व्यवसायीको मनोबल बढेको छ । महानिर्देशक फेरिएको फेरियै हुँदा बजार अनुगमनमा समेत प्रत्यक्ष प्रभाव परेको तिमिल्सिनाको दाबी छ । विभागमा महानिर्देशकले सम्हालेको कार्यकाल र अनुगमनको अवस्थाले पनि यसलाई पुष्टि गर्छ । ०७३ सालमा आपूर्ति व्यवस्थापन तथा उपभोक्ता हित संरक्षण विभाग र वाणिज्य विभाग गाभिएपछि विभागको नेतृत्व योगेन्द्र गौचनले सम्हालेका थिए । र, विभागको नाम वाणिज्य आपूर्ति तथा उपभोक्ता संरक्षण विभाग राखिएको थियो । तत्कालीन महानिर्देशक गौचनले ०७३ फागुन ४ देखि ०७६ कात्तिक १४ सम्म करिब ३ वर्ष महानिर्देशक भएर काम गरे । उनको कार्यकाल लामै रहे पनि त्यसपछिका महानिर्देशकको कार्यकाल टिकाउ भएन । गौचनपछि महानिर्देशक बने नेत्रप्रसाद सुवेदी । उनले करिब १५ महिना (०७६ मंसिर १ देखि ०७७ फागुन १६ सम्म) विभागको नेतृत्व सम्हाले । सुवेदीको पालामा प्रत्यक्ष बिक्रीका नाममा नेटवर्किङ व्यवसायीलाई कारोबारको इजाजत दिएको आरोप लाग्यो ।पछि ०७७ फागुन १६ देखि ०७८ असोज १६ सम्म विभागको नेतृत्व प्रकाश पौडेलले सम्हाले । करिब ७ महिना विभाग सम्हालेका पौडेलले नेटवर्किङ व्यवसायीको अनुगमनमा तीव्रता दिए । नेटवर्किङ व्यवसायीको फर्ममा छापा मारेर कारबाही प्रक्रिया पनि अघि बढाए । लगत्तै उनी राजस्व अनुसन्धान विभागको महानिर्देशक बने । वाणिज्यको जिम्मेबारी प्रेमकुमार श्रेष्ठलाई दिइयो । श्रेष्ठले करिब ४ महिना (०८८ मंसिर ५ देखि ०७८ चैत २५) मात्रै नेतृत्व सम्हाले । त्यसपछि विभागका महानिर्देशक लीलाप्रसाद शर्मा बने । उनी पनि करिब ५ महिना (०७८ चैत २८ देखि ०७९ भदौ २२) मात्रै महानिर्देशक भए । शर्माको कार्यकालमा नेटवर्किङ र पानी व्यवसायीको हालीमुहाली भएको विभागका कर्मचारी बताउँछन् । विवादमा पर्ने देखिएपछि उनी आफैंले मन्त्रालयमा सुरुवा मागेको स्रोतको भनाइ छ । शर्मापछि विभागका महानिर्देशकका रूपमा महेश भट्टराई आए । उनी ०७९ भदौ २७ देखि ०८० फागुन १५ सम्म महानिर्देशक भए । भट्टराईले नेटवर्किङ व्यवसायीमाथि कडाइ गर्न खोजेका थिए । पिरामिड शैलीमा कारोबार गरिरहेको जानकार विभागले ०७९ माघ २६ मा बीसबुँदे निर्देशन जारी गरेको थियो । बुँदा नम्बर ११ मा वस्तुको प्रत्यक्ष बिक्री वा नेटवर्किङ वा अन्य जुनसुकै किसिमको कार्य गर्ने कुनै पनि विदेशी कम्पनीको प्रत्यक्ष वा अप्रत्यक्ष शाखा वा सञ्जालका रूपमा रहेर कुनै पनि कार्य जिम्मेवारी वा भूमिका निर्वाह नगर्नुहुन उल्लेख छ । भट्टराईको सरुवापछि नेटवर्किङको जालो फैलिएको विषयमा न अनुगमन भएको छ न यसको नियमन नै । नेटवर्किङबाहेक ठूला व्यावसायिक घरानामा अनुगमन गरेकै कारणले पनि महानिर्देशकको सुरुवा हुने गरेको छ । यसको एउटा उदाहरण कुमार दाहाल हुन् । वाणिज्य विभागको महानिर्देशक हुँदा दाहालले शिक्षा, स्वास्थ्य, औषधि, अटोलगायत क्षेत्रमा अनुगमन सुरु गरेका थिए, विभागका एक कर्मचारीले भने, व्यवसायीलाई कानुनी दायरामा ल्याउन खोज्दा तिनले महानिर्देशकलाई नै सरुवा गराए । राजनीतिक तरलता र गलत विषयमा पनि राजनीतिक संरक्षण भइरहने प्रवृत्ति गलत रहेको विभागका पूर्वमहानिर्देशक कृष्णहरि बाँस्कोटा बताउँछन् । ०५४ सालमा उपभोक्ता संरक्षण ऐन आएपछि बजार अनुगमन व्यापक भएको थियो । ०७५ मा ऐन संशोधनसहित आयो । तर अनुगमन प्रभावकारी भएको छैन, उनले भने, महानिर्देशकका कार्यकाल पनि त्यति सुखद देखिएन । यसको एउटै कारण हो राजनीतिक तरलता र गलत विषयमा पनि राजनीतिक संरक्षण । कुनै महानिर्देशकले अनुगमन प्रभावकारी बनाउन खोज्दा उनीहरू सुरुवामा पर्छन् ।अनुगमनमा मन्त्री, सचिव र कर्मचारीबाट सहयोग नहुने बाँस्कोटाको भनाइ छ । सहयोग नभएपछि महानिर्देशक पनि बस्न चाहन्नन् । यीबाहेक इच्छाशक्तिले पनि यसमा विशेष अर्थ राख्छ । कतिपय महानिर्देशक काम गर्न नसकेर पनि छाडी हिँडेको पनि उनी बताउँछन् । विभागको इतिहास हेर्दा भट्टराईपछि महानिर्देशकमा गजेन्द्रकुमार ठाकुर आए । उनी ०७९ चैत २७ देखि ०८० भदौ २६ सम्म जिम्मेवारीमा रहे । त्यसपछि आए तीर्थराज चिलुवाल । उनले पनि ०८० असोज १ देखि ०८१ जेठ पहिलो सातासम्म मात्रै कार्यभार सम्हाले । त्यसपछि महानिर्देशक बनेका ध्रुव घिमिरे करिब दुई साता मात्रै विभागमा बसे । उनी ०८१ जेठ २३ मा विभाग सम्हालेर ०८१ असार ९ मा सरुवा भए । अहिले विभागको महानिर्देशकमा राजन पौडेल छन् । नयाँ सरकार बन्ने तरखर चलेसँगै पौडेलको कार्यकाल पनि सुखद हुनेमा कर्मचारी आशंका गर्छन् । पहिलो कुरा विभागमा सिस्टमै छैन, अनुगमन पराम्परागत भइराखेको छ । त्यही भएर काम प्रभावकारी हुन सकेन, विभागका एक उच्च अधिकारीले भने, नयाँ आउने महानिर्देशकले केही नयाँ नै गर्न खोज्छन् । ठूला कम्पनीमा अनुगमन गर्न खोज्छन् । त्यसपछि स्थानबाट दबाब आउन थाल्छ र सरुवा भइहाल्छ ।पोस्तादाना, सुपारी, केराउ आयातको लाइसेन्स वितरण, बजार अनुगमनका क्रममा ठूला व्यक्ति एवं व्यवसायीलाई समात्न खोज्दा पनि महानिर्देशकको सरुवा हुने गरेको राष्ट्रिय उपभोक्ता मञ्चका अध्यक्ष प्रेमलाल महर्जनले बताए ।"
साउदीमा नेपाली श्रमिकको शव दफन प्रकरण,"(काठमाडौ) परिवारको सहमतिबिना पर्साका लोकबहादुर सुनुवारको शव गाडिएको घटनाको छानबिन गर्न साउदी सरकारले बेवास्ता गरेको छ । जेद्दास्थित नेपाली महावाणिज्य दूतको कार्यालयले परिवार तथा नियोगको अनुमतिबिनै सुनुवारको शव गाडिएकोमा साउदीको विदेश मन्त्रालय र सम्बन्धित निकायहरूमा असहमति जनाई निरन्तर ताकेता गर्दै आएको छ । तर हालसम्म त्यहाँको सरकारले औपचारिक जवाफसमेत दिएको छैन । मृतक सुनुवारको परिवारलाई क्षतिपूर्ति दिने, घटनाको छानबिन गरेर दोषीलाई कारबाही गर्ने प्रतिबद्धता नजनाई साउदीले उल्टो उत्खनन गरिएको शव बुझ्न नेपाली महावाणिज्य दूतको कार्यालयमार्फत परिवारलाई दबाब दिएको स्रोतको भनाइ छ । यो विषयमा नेपाल सरकारले पनि उच्च तहमा साउदी सरकारको ध्यानाकर्षण गराएको छैन । साउदी अरबको जिजान प्रान्तको वेस जनरल अस्पतालमा उपचारका क्रममा गत वर्षको साउन २७ मा लोकबहादुरको मृत्यु भएको थियो । २०८० वैशाख १९ मा जिजानको मोडर्न स्टार लाउन्ड्री कार सर्भिसेजमा गाडी धुनेक्रममा करेन्ट लागेर गम्भीर घाइते भएका लोकबहादुरलाई थप उपचारका लागि तुरुन्तै वेस अस्पतालमा पुर्याइएको थियो । उपचारका क्रममा तीन महिनापछि मृत्यु भए पनि लोकबहादुरको मेडिकल रिपोर्टमा मृत्युको कारण भने नेचुरल लेखिएको छ ।साउदीले लोकबहादुरको शव गाडिएको विषयमा जेद्दास्थित नेपाली महावाणिज्य दूतको कार्यालयलाई समेत अहिलेसम्म औपचारिक जानकारी दिएको छैन । जिजान जेद्दाबाट ७ सय किमि पर्छ । हामी जतिखेर पनि जिजान पुग्न सक्तैनौं । अस्पताल, जेल, अदालत, प्रहरी, श्रम कार्यालयसँग जोडिएको विषयहरू एकैचोटि सम्बोधन हुने गरी जिजान पुग्छौं, कार्यालयका एक अधिकारीले कान्तिपुरलाई भने, यही क्रममा हामी गत वर्षको जुन ३ मा जिजान गएका थियौं । त्यो बेला वेस अस्पतालमा उपचारत लोकबहादुरलाई भेट्यौं । बिरामीको अपडेट लियौं । त्यतिखेरसम्म लोकबहादुर कोमामा नै थिए । दोस्रो पटक सेप्टेम्बर ५ मा फेरि टोली अस्पताल पुग्दा लोकबहादुर भेटिएनन् । महावाणिज्य दूतको कार्यालयबाट खटिएका एक प्रतिनिधिले अस्पतालसँग सोधपुछ गर्दा पनि लोकबहादुरबारे पत्ता लागेन । स्पोन्सरसँग सोधपुछ गर्यौं । स्पोन्सरले पनि केही बताउन सकेन । तीन दिनपछि स्पोन्सरले लोकबहादुरको मृत्यु भइसकेको सूचना लिएर आए । प्रहरी र अस्पतालको मिलेमतोमा लोकबहादुरको शव पनि गाडिसकेको जानकारी दिए, ती अधिकारीले भने, यो थाहा पाउनेबित्तिकै हामीले औपचारिक रूपमा जेद्दास्थित साउदीको परराष्ट्र मन्त्रालयको शाखा कार्यालय र रियादस्थित परराष्ट्र मन्त्रालयसँग जानकारी माग्यौं । साउदीले लोकबहादुरको शव कहिले गाडिएको र कहिले उत्खनन गरिएको भन्ने यकिन विवरण नेपाललाई जानकारी गराएको छैन । साउदीले गत अप्रिलमा उनको शव परिवारलाई बुझ्न पत्र पठाएको छ । हामी पीडित परिवारलाई क्षतिपूर्ति दिलाउने विषयमा कानुनी उपचारमा जाने गरी छलफल गरिरहेका छौं, रियादस्थित नेपाली दूतावासका एक अधिकारीले भने, क्षतिपूर्ति दिने निकाय गोसीसँग पनि दोहोर्याएर छलफल गर्ने निचोडमा पुगेका छौं । गोसीले मेडिकल रिपोर्टमा मृत्युको कारण नेचुरल भएकाले क्षतिपूर्ति नपाउने बताइसकेको छ । लोकबहादुरसँगै काम गरेका देवराज मोक्तान र श्यामबहादुर लोप्चनले विद्युतीय झड्का लागेर उनी घाइते भएको बताए । घटना भएको साँझ साढे पाँचतिर हो । उनले गाडी धोईपखाली गरे । मेसिन अफ गर्न खोज्दा करेन्ट लाग्यो, देवराजले भने, लोकबहादुर भुइँमा पछारिए । तुरुन्तै एम्बुलेन्समा हालेर अस्पताल पठाएको हो । वीरगन्ज महानगरपालिका३२, पर्साका लोकबहादुर दुई वर्षदेखि साउदी अरबमा काम गर्थे । महिनाको एक हजार रियाल पाउँथे ।कार वासिङका मालिकले लोकबहादुरका दाजु पूर्णबहादुरलाई काम गर्दागर्दै इलेक्ट्रिक करेन्ट सर्ट भई दुर्घटना भएको जानकारी दिएका थिए । पीडित परिवारले भने लोकबहादुरको मृत्यु विवरण नै झूटो आएको भन्दै छानबिन गराउन परराष्ट्र मन्त्रालयसँग अनुरोध गर्दै आएको छ । तर, परराष्ट्र मन्त्रालयको राजनीतिक र प्रशासनिक नेतृत्वबाट साउदी सरकारको उच्च तहमा यो विषयमा ध्यानाकर्षण जनाएको छैन । हामीले परराष्ट्र मन्त्रीलाई भेटेर ध्यानाकर्षण जनाएका छौं । कन्सुलर विभागमा निवेदन दिएका छौं । सरकारले यो विषयलाई त्यति गम्भीर रूपमा लिएको देखिएन, लोकबहादुरका ससुरा लभबहादुर तामाङले भने । महावाणिज्य दूतको कार्यालयले गत मार्च ३ तारिखमा लोकबहादुरको शव पठाउन भन्दै कम्पनीलाई एनओसी जारी गरिसकेको छ । तर, परिवारले क्षतिपूर्ति र छानबिन गरी दोषीमाथि कारबाहीको टुंगो नलागेसम्म शव नबुझ्ने अडान राखेको छ । घटनाको सीसीटीभीको फुटेज, प्रत्यक्षदर्शीको राय, अस्पतालको सक्कल कागजात कहाँ छ ? करेन्ट लागेर भएको दुर्घटनालाई किन प्राकृतिक मृत्यु भनियो ? मलाई नसोधी कसको स्वीकृतिमा शव गाडियो ? दुर्घटनामा मृत्युबापत प्राप्त हुनुपर्ने क्षतिपूर्ति कसले दिन्छ ? साउदीबाट आएको चार हजार रियाल लिएर श्रीमान्को शव बुझ्न सक्दिन, दोषी पत्ता लगाइनुपर्छ, लोकबहादुरकी श्रीमती पूजाले नेपाल र साउदी सरकारसँग प्रश्न गरेकी छन् ।परिवारले शव नबझ्नुे अडान राखेपछि नेपाली दूतावासले साउदी सरकारलाई यसबारे जानकारी गराइसकेको छ । हामीले परिवारको चासोबारे साउदी सरकारसमक्ष कूटनीतिक नोट पठाएका छौं । शव गाडिएको विषयमा पठाएको पत्रको कुनै पनि जवाफ साउदी सरकारले दिएको छैन, ती अधिकारीले भने, साउदी सरकारको न्यायिक जवाफको प्रतीक्षामा बसेका छौं ।"
महाभिडन्तमा उत्रादै स्पेन र इंग्ल्यान्ड,"बर्लिन (एएफपी) उत्कृष्ट स्पेन । टिममा लामिन यमल जस्ता किशोर सनसनी । यता इंग्ल्यान्ड । यो टिम लगभग ६० वर्षयता पहिलो ठूलो उपाधि जित्ने तर्खरमा छ । यिनै दुई टिमबीच आइतबार महाभिडन्तका रूपमा युरो २०२४ को फाइनल हुँदै छ । खेल हुनेछ बर्लिनको ओलम्पिक स्टेडियममा । पूरा प्रतियोगितामै स्पेन लयमा देखिएको छ । यसक्रममा स्पेनले आफ्नो यात्रामा डिफेन्डिङ च्याम्पियन इटाली, आयोजक जर्मनी र उपाधिको बलियो दाबेदार फ्रान्सको चुनौती काटेको छ । तर, जुड बेलिङ्घम र ह्यारी केनसम्मिलित इंग्ल्यान्डले पनि कम्तीको छैन । टोलीलाई पनि विश्वास छ, स्पेनलाई निर्णायक खेलमा पन्छाउन सकिन्छ अनि सन् १९६६ को विश्वकपयता पहिलो उपाधि जित्न सकिन्छ । दुई वर्ष अगाडि मात्रै इंग्ल्यान्डको महिला टिमले युरो जितेको थियो । तर, तिनका पुरुष सहकर्मीले भने यस्तो उपलब्धि अहिलेसम्म देख्न पाएका छैनन् । यो इंग्ल्यान्डका लागि लगातार दोस्रो युरो फाइनल भने हो । सन् २०२१ मा इटलीविरुद्धको फाइनल पेनाल्टी शुटआउटमा गुमेको थियो । फेरि अहिले इंग्ल्यान्ड पहिलो पटक विदेशी भूमिमा फाइनल खेल्दै छ । इटालीले त्यति बेला उपाधि जित्दा पुगेको पीडा अहिलेसम्म पनि उस्तै छ, इंग्लिस मिडफिल्डर डेक्लन राइस भन्छन्, हाम्रोसामु एक अर्को अवसर जुरेको छ, यसमा टिकेर हामीले आफ्नै नयाँ इतिहास लेख्न सक्छौं । हाम्रोसामु निकै बलियो विपक्षी टिम रहेको छ, त्यसैले स्पेनप्रति हाम्रो सबै प्रकारको सम्मान र आदर छ । डर्टमन्डमा भएको सेमिफाइनलमा नेदरल्यान्ड्सविरुद्ध इंग्ल्यान्डले अहिलेसम्मकै उत्कृष्ट खेल पस्केको थियो । जाभी सिमोन्सको गोलमा नेदरल्यान्ड्सले अग्रता लिएपछि केनले पेनाल्टीबाट बराबरी गोल फर्काए । पेनाल्टीको निर्णय आफैंमा विवादास्प्द रह्यो, अन्त्यमा इंग्ल्यान्ड जितको हकदार रह्यो । किनभने खेलको अन्त्यमा सब्स्टिच्युट ओली वाटकिन्सले सुन्दर गोल गरे । लिग चरणको आफ्नो पहिलो खेलमा सर्बियालाई हराएयता गारेथ साउथगेटको टिमले जितका लागि संघर्ष भने गर्नुपरेको थियो । डेनमार्क र स्लोभेनियाविरुद्धको खेलमा इंग्ल्यान्ड सहज देखिएन । स्लोभाकियाविरुद्ध अन्तिम १६ मा पनि इंग्ल्यान्ड बेलिङ्घमको गोलले अन्तिम क्षणमा जोगिएको हो । स्विट्जरल्यान्डविरुद्धको क्वाटरफाइनलमा पनि इंग्ल्यान्डको जित टाइब्रेकरमै सम्भव भएको हो । तर, डच टिमविरुद्ध प्राप्त जितले भने यही इंग्ल्यान्ड टिमलाई धेरै राहत दिएको छ, टिममा आत्मविश्वास फर्केको छ । प्रशिक्षक साउथगेट भन्छन्, हामी जर्मनीमा जित्न आएका हौं । हामीसामु पक्कै पनि ठूलो चुनौती छ । प्रतियोगितापछि उनको आफ्नै भविष्य के हुने हो, त्यो भने टुंगो छैन । स्पेनको कथा भने पुनरुत्थानको हो । फाइनलमा यही टिम जितका लागि बढी प्रत्याशी देखिन्छ । स्पेन र इंग्ल्यान्ड सन् १९९६ पछि पहिलो पटक विश्वकप वा युरोमा भिड्दै छन् । साउथगेटको नेतृत्वमा इंग्ल्यान्डले खेलेका प्रतियोगितामा टिम अन्त्यसम्म पुगेता पनि यही तथ्य स्पेनमा भने लागू हुन्न । एक दशकअगाडि विश्व फुटबलमा राज गरेको स्पेन त्यसपछि ओरालो लागेको थियो । ला रोजाले सन् २००८ र २०१२ मा युरो जितेको थियो भने त्यसबीच सन् २०१० को विश्वकप । तर, त्यसपछि स्पेनले केही जित्न सकेन र ठूला प्रतियोगितामा टोलीको प्रदर्शन खस्कादो थियो । प्रशिक्षक लुइस डे ला फुन्टे आएपछि भने स्पेनले सम्हालिएर खेल्न थालेको छ । यसैक्रममा गत वर्ष यूईएफए नेसन्स लिग जितेको थियो । स्पेन अहिलेको प्रतियोगितामा लगातार सबै खेल जित्ने एक्लो टिम रहेको छ । फाइनलसम्मको यात्रामा स्पेनले जर्मनी र फ्रान्सको हातबाट बलियो चुनौती सामना गर्नुपरेको थियो । यसै क्रममा स्पेनले १३ गोल गरेको छ र यो इंग्ल्यान्डले गरेको ७ गोलको तुलनामा धेरै राम्रो हो । फाइनललाई लिएर डानी ओल्मो भन्छन्, इंग्ल्यान्डले यो प्रतियोगितामा देखाएको छ कि यो टिम पुनरागमन रच्न सक्षम छ । हारको स्थितिबाट यो टिमले खेल जितेको छ । इंग्ल्यान्डले कहिले पनि हार मान्दैन । त्यसैले फाइनलमा कडा प्रतिस्पर्धा हुने निश्चित छ । युरोका लागि स्पेन र इंग्ल्यान्डबीचको महाभिडन्त फाइनल एउटा सुखद अन्त्यको कारण बन्नेछ ।"
स्पेनइंग्ल्यान्डको इतिहास,"यसपल्ट फाइनलमा स्पेन र इङ्ल्यान्ड सन् २०१८ यता पहिलो पटक एकापसमा भिड्न लागेका हुन् । इतिहास पल्टाउने हो भने सन् १९२९ मा दुई टोलीबीच पहिलो खेल भएको थियो । त्यसयता अहिलेसम्म २७ खेल भएको छ । त्यसमध्ये पछिल्लो प्रदर्शनमा स्पेन सुदृढ छ । तर, समग्रमा भने इङ्ल्यान्ड नै अगाडि छ । अहिलेसम्मका खेलमा इङ्ल्यान्ड १४ पटक विजयी छ भने स्पेनको पक्षमा १० जित रहेको छ । अन्य तीन खेल भने बराबरीमा टुंगिएको छ । पछिल्ला ९ खेलमध्ये स्पेन ५ पटक विजयी छ । सन् १९६० देखि १९८० बीच त्यस्तो समय थियो, जतिबेला इङ्ल्यान्डले स्पेनविरुद्ध लगातार ७ खेल जितेको थियो । तर, सबैभन्दा महत्त्वपूर्ण तथ्य भने इङ्ल्यान्डको पक्षमा छ । त्यो के भने युरोमा स्पेनले अहिलेसम्म इङ्ल्यान्डलाई हराउन सकेको छैन ।"
निर्णायक हुन सक्ने पाँच मोड,"बर्लिन (एएफपी) स्पेन र इंग्ल्यान्डबीच हुने युरो २०२४ को फाइनलका त्यस्ता पाँच मोड छन्, जसले नतिजा निर्धारण गर्नेछ । यसलाई फाइनलमा पाँच ब्याटल ग्राउन्ड भन्दा पनि हुन्छ । यसमा जुन टिमले आफ्नो बलियो पेस गर्न सक्नेछ, त्यही टिमको पक्षमा जित जानेछ । यी सबै मोडका अलग विशेषता र महत्त्व पनि छ । केनविरुद्ध लापोर्टेह्यारी केनले केही ठूलो उपाधि जित्न गरिरहेको प्रतीक्षा असाध्यै पीडादायी छ । उत्तिकै लामो पनि । यही प्रतीक्षालाई आफ्नै ढंगले समाप्त पार्न सक्छन्, यदि उनले आफ्नो टिमलाई जितसम्म नेतृत्व गर्छन् भने । बायर्न म्युनिखका फरवार्ड केनले क्लबका लागि ४५ खेलमा ४४ गोल गरे । जर्मन भूमिमा यो उनको पहिलो सिजन थियो । उनले यही लय प्रतियोगितामा भने ठ्याक्कै देखाएका छैनन् । फेरि उनी अलिकति सुस्त देखिएका छन्, पूर्णतः फिट पनि छैनन् । तर उनले ३ गोल गरेका छन् । अझै गोल्डेन बुट अवार्डको प्रत्याशी रहेका छन् । इंग्लिस प्रिमियर लिगमा छँदा केनले स्पेनका आयमेरिक लापोर्टेको सामना गरेकै हुन् । टोटेनहमका लागि अहिलेसम्मकै उच्च प्रदर्शनकर्ता केनले सन् २०२२ म्यानचेस्टर सिटीविरुद्ध उत्कृष्ट खेलेका थिए । त्यतिबेला लापोर्टे सिटीमा थिए । अहिले लापोर्टे साउदी अरेबियातिर खेल्छन् । केनको उद्देश्य हुनेछ, रक्षापंक्तिमा लापोर्टेको चुनौती काट्ने । 'विंग्स' विरुद्ध रक्षापंक्ति स्पेनसँग विंग्स बाट खेल्ने दुई माहिर खेलाडी छन् । दुवै युवा छन् । एक भए शनिबार १७ वर्ष लागेका लामिन यमल अनि अर्का निको विलियम्स । दुवैले स्पेनी आक्रमणलाई धारिलो बनाएका छन् । उनीहरूले आक्रमण बुन्दा विपक्षी टिमको रक्षापंक्तिमा प्वाल पर्ने गरेको छ । फेरि यो नै स्पेनी आक्रणमको मूल अस्त्र हो । यसको जवाफमा गारेथ साउथगेटले आफ्नो विंग्स मै ल्युक श र बुकायो साकालाई उतार्न सक्छ । श दायाँ र साका बायाँ हुनेछन् । श आफैं लामो समयपछि चोटमुक्त भएर मैदानमा फर्केका हुन् । साका भने एक प्रकारले आक्रमणमै जोड दिने खेलाडी हुन् । यमल र विलियम्सलाई ठ्याक्कै रोक्ने काम भने केली वाल्करको हुनेछ । साकाविरुद्ध कुकुरेलाइंग्ल्यान्डका लागि बुकायो साकाले सायद दोहोरो भूमिका निभाउनुपर्नेछ, किनभने टिमको आक्रमणमा उनको पनि योगदान चाहिनेछ । आर्सनलका विङ्गर यी साकालाई रोक्ने प्रयासमा हुनेछन्, उनको छिमेकी क्लब चेल्सीका मार्क कुकुरेला । पछिल्ला केही सिजन लन्डन क्लबका लागि खासै केही गर्न नसके पनि स्पेनी टिम भनेपछि उनी राम्रो खेल्छन् । यसपल्टको कथा पनि यस्तै भइरहेको छ । साका स्पेनी रक्षालाई तोड्न सक्षम देखिन्छन् । यसको उदाहरण त उनले स्विट्जरल्यान्डविरुद्ध क्वाटरफाइनलमा गरेको राम्रो गोल नै हो । कुकुरेलाको काम भने साकालाई सक्दो खेल्नै नदिने हो । साकालाई रक्षात्मक जिम्मेवारीमै सीमित राख्न सकेन भने त्यो स्पेनी सफलताको आधार हुनेछ । रोड्रीविरुद्ध बेलिङ्घम अबको बालोन डीअर अवार्ड कसले जित्नेछ भन्ने निर्णय रोड्रीविरुद्ध जुड बेलिङ्घमको घम्साघम्सीले गर्न सक्नेछ । स्पेन र म्यानचेस्टर सिटी दुवैका लागि रोड्री बलियो खम्बा साबित भएका छन् । विश्वास नहुन सक्छ, आफ्नो देश र क्लबका लागि उनले पछिल्ला ७९ खेलमध्ये एकैमा मात्र हार सामना गर्नुपरेको छ । त्यसको अर्थ उनी हुनु र जित आउनु जस्तै हो । जुड बेलिङ्घमले फेरि एकपल्ट रोड्रीविरुद्ध जितको स्वाद चाखिसके, जतिबेला युरोपेली च्याम्पियन्स लिगको नटआउट चरणमा रियल म्याड्रिडले सिटीलाई हराएको थियो । रियलका लागि पहिलो सिजनमै उनले च्याम्पियन्स लिगमात्र होइन, ला लिगा पनि जिते । उनी पनि युवा नै छन्, भर्खर २१ वर्ष लागेका । उनकै कारण इंग्ल्यान्ड यो प्रतियोगितामा कायम छ भन्दा हुन्छ । रोड्रीविरुद्ध बेलिङ्घमको भिडन्त कस्तो हुनेछ त ? यो हेर्नलायक हुनेछ । पिकफोर्डविरुद्ध सिमोनअब दुई गोलरक्षकका कुरा । इंग्ल्यान्डको जिम्मा जोर्डन पिकफोर्डको काँधमा छ भने उनाई सिमोनले स्पेनी पोस्ट सम्हाल्न गर्छन् । फाइनलमा दुवैको भूमिका असाध्यै धेरै हुनेछ । दुवैमाथि सबैको नजर पर्नेछ । स्विट्जरल्यान्डविरुद्धको टाइब्रेकरमा फिकफोर्डले म्यानुयल अकान्जीको प्रहार रोकेका थिए । उनी इंग्ल्यान्डका लागि चौथो ठूलो प्रतियोगिता खेलिरहेका छन् । सिमोनले क्रोएसियाविरुद्धको खेलमा एक गम्भीर भुल त गरे, तर पछि सम्हालिएर खेले । सिमोनलाई खेलमा ससाना भुल गर्ने बानी छ । यो उनको टिमका लागि महँगो साबित हुने गरेको छ । त्यसैले इंग्ल्यान्डको उद्देश्य एथलेटिको बिल्बाओ गोलरक्षकलाई सक्दो दबाबमा राख्ने हुनेछ ।"
