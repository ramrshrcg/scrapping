शीर्षक,विवरण
क्याप्टेनसहित ५ जनाको मृत्यु,"फेरिचेमा रेस्क्यु फ्लाइट थियो, डाइनेस्टीका प्रबन्धक बालकृष्ण पण्डितले कान्तिपुरसँग भने, त्यहाँबाट पर्यटकहरूलाई उद्धार गरेर काठमाडौं फर्केपछि उहाँ १ः५४ बजे रसुवाको स्याफ्रुबेसीका लागि उड्नुभएको थियो । कैलाश मानसरोवरको तीर्थयात्रा सकेर स्याफ्रुबेसीमा आइपुगेका ५ भारतीय मूलका अमेरिकी नागरिकले गरेको चार्टर उडानका लागि उनी त्यहाँ जाँदै थिए । जहाजबाट भन्दा स्याफ्रुबेसी नाकाबाट सडकमार्ग हुँदै घर फर्किंदा चाँडो पुगिने भएकाले चार चिनियाँ नागरिक पनि यो हेलिकोप्टरमा थिए । एयरलाइन्सले दिएको जानकारीअनुसार यो चार्टर उडान महाराजगन्जको रिचा टुर्सको थियो । काठमाडौंबाट यो हेलिकोप्टरलाई उडाउँदा काठमाडौं विमानस्थलमा रहेको काठमाडौं टावरले टेकअफ अनुमति दिएको थियो । निश्चित दूरी पर उडेपछि उक्त टावरले जहाज तथा हेलिकोप्टर अर्को एप्रोच टावर लाई जिम्मा लगाउँछन् । क्याप्टेन मल्ललाई पनि काठमाडौं विमानस्थलका एयर ट्राफिक कन्ट्रोलर (एटीसी) ले त्यसैगरी एप्रोच टावरलाई सम्पर्क गर्दै स्याफ्रुबेसी उड्न निर्देशन दिए ।दिउँसो १ बजेर ५४ मिनेटमा त्रिभुवन अन्तर्राष्ट्रिय विमानस्थलबाट उडेको हेलिकोप्टरको काठमाडौं टावरसँगको अन्तिम संवाद १ बजेर ५७ मिनेटमा भएको थियो । विमानस्थलका प्रवक्ता सुवास झाका अनुसार, क्याप्टेन मल्लले काठमाडौं टावरसँग आफू स्याफ्रुबेसी पुग्न सतहबाट ९ हजार फिटको उचाइ हुँदै जाने भनेका थिए । तर उनले ९ हजार फिट उचाइमा हेलिकोप्टर पुर्याइसकेका थिएनन् । प्रवक्ता झाका अनुसार, उडेको तीन मिनेटपछि एप्रोच टावरमा सम्पर्क गर्दै जानु भनिएको थियो । १ः५७ बजेपछि क्याप्टेन मल्ल बोलेनन् । हेलिकोप्टरको सम्पर्क टावरबाट गुमेपछि एटीसीले काठमाडौं वरिपरिको आकाशमा उडिरहेका जहाजलाई अल्फा जुलियट डेल्टा हेलिकोप्टर भीएचएफबाट बोलाउन अनुरोध गरे । उडिरहेका पाइलटले क्याप्टेन मल्ल र उनको हेलिकोप्टरको कलसाइन नै तोकेर डाके । तर, जवाफ आएन । उड्डयन नियमअनुसार उडिरहेको विमानसँग सम्पर्क विच्छेद भएको अवस्थामा ३० मिनेटलाई (अनसर्टेनिटी) अनिश्चितता को अवधि मानेर खोजी गर्नुपर्छ । तर, ३० मिनेट नबित्दै नुवाकोटको शिवपुरी गाउँपालिकाको सूर्यचौरमा दुर्घटनामा परेको खबर विमानस्थलमा स्थानीयबाट प्राप्त भयो । निकुञ्जमा रहेको सेना, ककनीस्थित सशस्त्र प्रहरी, नेपाल प्रहरी र स्थानीय घटनास्थलमा पुगेर शव उद्धार गर्दै गर्दा काठमाडौंबाट खोजीका लागि उडेको हेलिकोप्टर खराब मौसमका कारण घटनास्थल पुग्न सकेन । हरेक हवाई दुर्घटनापछि विमानस्थलमा सक्रिय हुने गृह, रक्षा, पर्यटन मन्त्रालय तथा वायुसेवा कम्पनीसहितको उद्धार समन्वय केन्द्र (आरसीसी) ले प्रभुको बीथ्री हेलिकोप्टर त्यहाँ पठाएको थियो भने नलिञ्चोकमा डाइनेस्टीको अर्को हेलिकोप्टर स्टान्डबाइ राखिएको थियो । काठमाडौं विमानस्थलबाट दुर्घटनास्थल करिब ११ किलोमिटर दूरीमा देखिएको छ । उडिरहेका हेलिकोप्टरलाई काठमाडौंबाटै ट्र्याक गर्ने एयर डाइनेस्टीको भीटू ट्र्याक गर्ने यन्त्रमा यो हेलिकोप्टर ५५ सय मिटर उचाइसम्म उडेको देखिएको छ । १३ वर्षदेखि उडानमा रहेका क्याप्टेन मल्लको उडानमा हामी ढुक्कै हुन्थ्यौं, प्रबन्धक पण्डितले भने, यो हाम्रा लागि सोच्दै नसोचेको दुर्घटना भयो । उनका अनुसार, बुधबार क्याप्टेन मल्लले उडान गर्नुअघि काठमाडौंका भिजिविलिटी प्रस्ट (कम्तीमा ५ किलोमिटर) थियो । उता रसुवाको स्याफ्रुबेसीमा पनि मौसम सफा थियो । काठमाडौंबाट उडेको हेलिकोप्टर ककनी हुँदै सूर्यचौरबाट नुवाकोटको त्रिशूली नदीलाई आधार बनाउँदै स्याफ्रुबेसी पुग्छ । यो रुटमा हेलिकोप्टरको एकतर्फी उडान समय २० मिनेट हाराहारी हो । तर, काठमाडौंबाट उडेको ३ मिनेटमै करिब ११ किलोमिटर पर पुगेर हेलिकोप्टर दुर्घटना भएको छ । यदि एकाएक बादल सामना गर्नुपर्ने अवस्था थियो भने फर्किनुपर्ने दूरीमै हेलिकोप्टर थियो, कसरी यस्तो बर्बादी आइलाग्यो हामी नै आश्चर्यमा परेका छौं, प्रबन्धक पण्डितले भने । म्याग्दीका क्याप्टेन मल्ल १३ वर्षदेखि एयर डाइनेस्टीमा थिए । उनी पुरानामध्येका पाइलट हुन् । मल्लका २ छोरी र पत्नी छन् । ३० वर्षदेखि चार्टर उडानमा रहेको डाइनेस्टीसँग चारवटा हेलिकोप्टर थिए । बुधबारको दुर्घटनापछि डाइनेस्टीसँग अब तीन हेलिकोप्टर बाँकी रहेका छन् । नेपालमा हेलिकोप्टरतर्फ भएको यो ४१ औं दुर्घटना हो । हेलिकोप्टर दुर्घटनामा ९८ व्यक्तिले ज्यान गुमाएका छन् । यसअघि साउन ९ गते बुधबारै सौर्य एयरलाइन्सको सीआरजे त्रिभुवन अन्तर्राष्ट्रिय विमानस्थलमा उड्दा उड्दै दुर्घटना हुँदा १८ जनाको ज्यान गएको थियो । दुई साताको अन्तरमै अर्को दुर्घटना भएपछि यसले सन् २०१३ मा जस्तै नेपालको हवाई सुरक्षामा गम्भीर प्रश्न खडा गरेको छ । यसैबीच सरकारले यो दुर्घटनाको जाँच गर्न सैनिक पाइलट सुवास थापाको संयोजकत्वमा तीन सदस्यीय दुर्घटना जाँच आयोग गठन गरेको छ । यसको सदस्यमा सिम्रिक एयरका इन्जिनियर विष्णु बस्न्यात सदस्य र पर्यटन मन्त्रालयकी उपसचिव तनुजा पोखरेल सदस्य सचिव रहेका छन् । दुर्घटनामा संकलन गरिएका सबै शवलाई सडकमार्ग हुँदै शववाहनमा साँझ शिक्षण अस्पताल महाराजगन्जमा पोस्टमार्टमका लागि ल्याइएको काठमाडौं विमानस्थल कार्यालयले जनाएको छ ।"
बेलायतमा आप्रवासीविरोधी हिंसा झन् उग्र,"लन्डन, लिभरपुल, सन्डरल्यान्ड, हल, ब्रिस्टोल, बेलफास्ट, साउथपोर्ट, रोदरम योर्कसायर, लिड्स, डरहाम, बोल्टन, मिडल्सब्रलगायत दर्जनौं सहरमा हिंसात्मक गतिविधि फैलिइसकेको छ । आन्दोलनकारीले गत आइतबार शरणार्थीहरू बसेका उत्तरी इंल्यान्डको ट्यामवर्थस्थित होलिडे इन एक्सप्रेस र रोदरमस्थित होलिडे इन एक्सप्रेस होटल आगजनी गरेका थिए । रोदरम घटनामा मात्र ५१ प्रहरी अधिकृत घाइते भएको जनाइएको छ । दुवै पक्षका प्रदर्शनकारी आमनेसामने भएको मर्सिसाइड घटनामा ५३ प्रहरी घाइते भए । मर्सिसाइडमा भएको हिंसात्मक दंगामा भाग लिएको आरोपमा बुधबार तीन जनालाई जेल सजाय दिइएको छ । यूके क्राउन प्रोसिक्युसन सर्भिसले हिंसात्मक दंगामा करिब १ सय ४० जनालाई अभियोग लगाइएको जनाएको छ । चार सय २० भन्दा बढीलाई गिरफ्तार गरिएको छ ।एक दशक यताकै सबैभन्दा उग्र ठानिएको दंगा नियन्त्रण गर्न लेबर सरकार प्रयत्नरत छ । हिंसात्मक घटनालाई एकदमै घृणायोग्य भन्दै सरकारले सबैभन्दा कडा कदम चाल्न प्रहरीलाई साथ रहेको जनाएको छ । दुई दिनमा दुई पटक भएको आपत्कालीन कोब्रा बैठकपछि प्रधानमन्त्री केयर स्टार्मरले मंगलबार साँझ समुदायहरूलाई सुरक्षित राख्ने वाचा गरेका छन् । उनले हिंसामा सहभागी हुनेहरूले कानुनको पूर्णशक्ति महसुस गर्ने पनि बताएका छन् । प्रत्यक्ष र अनलाइनमार्फत हिंसा भड्काउनेहरू पनि कानुनी दायरामा आउने प्रधानमन्त्रीले बताए । कोब्रा बैठकमा मन्त्रीहरू, निजामती कर्मचारी, प्रहरी, गुप्तचर अधिकारीहरूलगायत सरोकारवाला सम्मिलित हुने गर्छन् । अराजकता नियन्त्रण गर्न करिब ६ हजार जनशक्ति परिचालन गरिएको प्रहरी स्रोतलाई उद्धृत गर्दै बीबीसीले जनाएको छ ।अति दक्षिणपन्थी दंगा बढिरहँदा सरकारले विभिन्न जेलमा ५ सयभन्दा बढी मानिसलाई थुनामा राख्ने गरी व्यवस्था मिलाइएको न्यायमन्त्री हेइडी अलेक्ज्यान्डरले जनाएकी छन् । अराजकता मच्चाउनेहरू जेलमा पुग्नेको उनले चेतावनी दिएकी छन् । गत आइतबार टेलिभिजन सम्बोधनका क्रममा प्रधानमन्त्री स्टार्मरले हिंसामा संलग्न भएकाहरूले पछुताउनुपर्ने बताएका थिए । हामीले मुस्लिम समुदायलाई निसाना बनाएको, मस्जिदहरूमा हमला गरेको देखेका छौं, प्रधानमन्त्रीले भनेका थिए, अन्य अल्पसंख्यक समुदायलाई पनि निसानामा पार्ने, प्रहरीमाथि हमला गर्ने, नश्लवादी अभिव्यक्ति दिनेजस्ता गतिविधि भएका छन् जुन उग्र दक्षिणपन्थी अराजकता हो । हुलदंगा र प्रदर्शन भइरहेको क्षेत्रमा नजान लन्डनस्थित नेपाली दूतावासले आफ्ना नागरिकलाई आग्रह गरेको छ । दूतावासले मंगलबार अपिल जारी गर्दै बेलायतमा रहेका एवं बेलायत भ्रमण गर्न लागेका सबै नेपाली नागरिकलाई सतर्क रहन आग्रह गरेको हो । दूतावासले आवश्यक सुरक्षा सतर्कता अपनाउन एवं स्थानीय सञ्चारमाध्यम तथा सुरक्षा निकायले जारी गरेको सूचना ध्यानपूर्वक पालना गर्न पनि अनुरोध गरेको छ । दूतावासले बेलायतस्थित नेपाली संघसंगठनलाई समेत आफ्नो संस्थासमुदायमार्फत नेपाली नागरिकलाई सुरक्षा सतर्कता अपनाउनेसम्बन्धमा जानकारी गराउन एवं समन्वय गर्न आह्वान गरेको छ । कार्यवाहक राजदूत रोशन खनालले परिस्थिति आत्तिइहाल्नुपर्ने खालको नरहे पनि सतर्कता अपनाउन अपिल गरिएको प्रस्ट्याइन् । नेपाली समुदाय पीडित भएको भन्ने खबर अहिलेसम्म छैन, खनालले कान्तिपुरसँग भनिन्, बेलायतले यहाँ बस्ने हरेक नागरिकको सुरक्षाको प्रत्याभूति गरेको छ । तर पनि सचेत रहन हामी अपिल गर्छौं । दुई बेग्लाबेग्लै एनआरएनए यूकेका अध्यक्षहरू क्रमशः प्रेम गाहामगर र हितकाजी गुरुङले पनि विज्ञप्ति जारी गर्दै सुरक्षा सतर्कता अपनाउन अपिल गरेका छन् । बेलायतमा भइरहेको दंगा अत्यन्तै दुःखदायी रहेको र यसले समाजमा ठूलो असर पुर्याएको साहित्यकार संगीता श्रेष्ठ बताउँछिन् । सरकारले दंगा नियन्त्रण गर्न सुरक्षा बल बढाएको छ । कानुनी कदम चाल्नुका साथै प्रभावित क्षेत्रहरूमा तुरुन्तै राहत र पुनर्स्थापना कार्यक्रम सुरु गरिएको छ । यस कठिन समयमा सबैले धैर्य र समझदारी देखाउन जरुरी छ, उनले भनिन्, आशा छ, चाँडै शान्ति पुनः स्थापना हुनेछ र समाज पुनः सामान्य अवस्थामा फर्कनेछ ।"
पुल्चोकको मन्त्री निवास सर्वोच्चका न्यायाधीशलाई,"घर हुने न्यायाधीशहरू आआफ्नो घरमा बस्दै आएका छन् भने नहुनेहरूलाई सरकारले आवास सुविधाअन्तर्गत रकम उपलब्ध गराउँदै आएको छ ।सर्वोच्च अदालतमा प्रधानन्यायाधीशसहित २१ जना न्यायाधीश हुनुहुन्छ, प्रधानन्यायाधीशका लागि प्रधानमन्त्री कार्यालय बालुवाटारसँगै जोडिएको निवास छ, उनले भने, बाँकी २० जना न्यायाधीश र एक जना मुख्य रजिस्ट्रारका लागि २१ वटा भवन चाहिनेछ । तर पुल्चोकमा १९ वटा मात्र भवन छन् । पुल्चोकमा ५ वटा भवन राम्रा छन्, ९ वटा सामान्य मर्मत गरेर बस्न मिल्नेछन्, शर्माले भने । सर्वोच्चमा ४ न्यायाधीशको पद रिक्त छ । त्यसैले १६ जना न्यायाधीश र एक जना मुख्य रजिस्ट्रारलाई अहिले भएको भवन पर्याप्त हुने उनको भनाइ छ ।भैंसेपाटीमा सबै संरचना तयार भएपछि मात्र आवासको उद्घाटन गरिने विशेष भवन निर्माण आयोजना समन्वय कार्यालयका निर्देशक मचाकाजी महर्जनले बताए । ९६ रोपनी १० आनामा मन्त्री आवास बनाइएको हो । राष्ट्रिय सभा अध्यक्ष र उपसभामुखका लागि आवासको तयारी अन्तिम अवस्थामा रहेको र छिट्टै नै सार्ने वातावरण बनाइने उनले सुनाए । मन्त्री आवासको हालसम्मको निर्माण प्रगति ९९ प्रतिशत छ । हालसम्म पुल्चोकबाट पाँच मन्त्री भैंसेपाटी सरिसकेका छन् । उपप्रधान तथा अर्थमन्त्री विष्णुप्रसाद पौडेल, भौतिक पूर्वाधार तथा यातायातमन्त्री देवेन्द्र दाहाल, खानेपानीमन्त्री प्रदीप यादव, महिला बालबालिका तथा ज्येष्ठ नागरिकमन्त्री नवलकिशोर साह सुडी र संघीय मामिला तथा सामान्य प्रशासनमन्त्री राजकुमार गुप्ता भैंसेपाटी सरेका हुन् । राष्ट्रिय सभा उपाध्यक्ष विमला घिमिरे पनि नयाँ आवासमा सरिसकेकी छन् । रक्षामन्त्री मानवीर राई र भूमि व्यवस्था, सहकारी तथा गरिबी निवारणमन्त्री बलराम अधिकारी पनि सर्ने तयारीमा छन् । विशेष भवन निर्माण आयोजनाका अनुसार भैंसेपाटीमा २४ वटा मन्त्री आवास, प्रतिनिधिसभाका उपसभामुख, राष्ट्रिय सभाका अध्यक्ष र उपाध्यक्षका लागि ११ भवन बनाइएको छ । बहुउद्देश्यीय सभाहल, हेल्थ क्लब, स्विमिङ पुल, सुरक्षा जवानको निवासलगायत संरचना भने अझै बनिसकेको छैन । यी संरचनाको ७५ प्रतिशत काम सकिएको छ ।सातै प्रदेशका मुख्यमन्त्री र प्रदेश प्रमुखका लागि चार वर्ष लगाएर सातवटा भवन निर्माण गरी गत ०८० भदौमा हस्तान्तरण गरिसकिएको छ । काठमाडौं आउँदा मुख्यमन्त्री र प्रदेश प्रमुखहरू अपार्टमेन्टमा बस्ने गर्थे । उनीहरूलाई काठमाडौं आउँदा बसोबासको प्रबन्ध संघीय सरकारले गर्दै आएको थियो । उनीहरूको बसोबासमा मात्र मासिक ७ लाख ७० हजार र वार्षिक ९२ लाख ४० हजार रुपैयाँ संघीय सरकारले बेहोर्दै आएको थियो ।"
बुद्धिको नाम बिर्साइदिने हैट !,"(काठमाडौं) एक दशकदेखि कलाकार बुद्धि तामाङ एउटा थेगोका कारण चर्चामा छन् । त्यो हो, हैट ! खासमा यो उनको पर्याय नै बनेको छ । यही चरित्रबाटै फिल्म क्षेत्रले बुद्धिलाई चिन्यो, पर्दामा उनको अभिनयलाई देख्यो । बुद्धिसँग यो शब्द यसरी गाँसिएको छ, यही एउटै थेगो सँगसँगै उनका फिल्मी करियरका आरोहअवरोह जोडिएका छन् । उनका फ्यानका लागि त यो थेगो फगत शब्द मात्रै होइन, भावना नै बनिसक्यो । त्यसैले कुनै फिल्ममा बुद्धिले यो थेगो बोलेनन् भने फ्यानले म्यासेज गरिहाल्छन्, दाइको फिल्म भनेर हल गइयो, हैट नै भन्नुभएन । उनलाई देख्ने बित्तिक्कै प्रशंसकको मुखबाट यही शब्द फुत्किन्छ हैट । आफूलाई चिन्नेमध्ये ७५ प्रतिशले बुद्धि तामाङभन्दा पनि हैट भनेर नै चिनिरहेको उनी आफैं स्विकार्छन् । फोटो खिचिहाले, तस्बिरको क्याप्सनमा त्यही एउटै शब्द भेटिन्छ । आफूलाई चिनाएको यो शब्द बुद्धिका लागि पनि प्यारो छ । परिचयका हिसाबले चिनिदिँदा, यसरी खोजिदिँदा खुसी लाग्छ । तर, चरित्रकै हिसाबले हेर्दाचाहिँ म त एउटै चरित्रमा अल्झेछु भन्ने कुराले चिन्ता लाग्छ, उनी मुसुक्क हाँस्दै भन्छन्, जीवन त एउटै चरित्रमा बित्यो कि क्या हो ? भन्ने पीर पनि लाग्छ । अन्ततः खुसी नै लाग्छ, किनकि कलाकार कुनै न कुनै तरिकाले चिनिने हो । कति कामले, कति नामले चिनिन्छन्, म पात्रको नामले चिनिएँ । हुन त हैट जनजीवनमा बोलिने शब्द नै हो । तर, जब यही शब्दलाई बुद्धिले चरित्रका रूपमा उभ्याए, हैट माथि बुद्धिको लालमोहोर नै लाग्यो । हैट शब्दले सार्थकता पायो । अनि, चरित्रका रूपमा ब्रान्ड नै बन्यो । नाटकमा काम गरिरहँदा आफूलाई ऊर्जाशील बनाउन बुद्धि यो शब्दलाई अनायासै प्रयोग गरिरहन्थे । शरीर शिथिल बन्दा, हैट यसरी हुन्न भन्दै जुरुक्क उठ्थे । गाउँतिर बाघलाई लखेट्दा होस् या भैंसीले खोले नखाँदा, तामाङ भाषीहरू होट्ट भनिरहेका हुन्छन् । बुद्धिले अन्जानमा बोल्दै आएको त्यही शब्दलाई जब रामबाबु गुरुङले चरित्रले बोल्ने संवादका लागि लेखे, हैट शब्द भावना नै बन्यो । कुन मितिबाट हैट र बुद्धिको मिलन भयो, यकिन भन्न सक्दैनन् उनी । तर, उनलाई थाहा छ, हैट चरित्र चल्न ४५ वर्ष लागेको थियो । महान् साहित्यकार बीपी कोइरालाको त तीन घुम्ती मात्र थियो । तर, हैटले १७ घुम्ती पार गरिसकेपछि मलाई ए योचाहिँ रजिस्टर्ड भएछ भन्ने भएको थियो । यही घुम्तीबाट यसलाई रुचाइदिन थाल्यो भन्ने छै । विस्तारै यसले चर्चा पाएको हो, ठट्यौली शैलीमा बुद्धि भन्छन्, मेरो जीवनको यात्राजस्तै हैटले विस्तारै पिकअप लियो । विस्तारै अघि बढ्दै जाँदा कति बेला हिट भएछु थाहै भएन । ए मलाई पनि सबैले चिनेछन् भन्ने कुरा त मलाई पछि मात्र थाहा भएको हो । यसैले हैटको जन्ममिति र हिट भएको स्थायी समय छैन । कबड्डी को छन्त्याल चरित्रले बोल्ने हैट लाई बुद्धिले मेरी बास्सै सम्म पुर्याए । त्यसपछि फिल्म हुँदै हैट टेलिशृंखलामार्फत सानो पर्दाका दर्शकबीच रुचाइयो । टेलिभजनमा जम्दै आएका समूह फिल्म निर्माणमा होमिएसँगै हैटले कबड्डी र छक्का पञ्जा का शृंखलामा यात्रा गर्यो, त्यसपछि हैट अत्याधिक दर्शकले रुचाए । अनि त बुद्धिको माग एकाएक चुलियो, उनीसँगै यो थेगोको चर्चाले झन् उचाइ छुन थाल्यो । कबड्डी, टलकजंग भर्सेस टुल्के, तान्द्रो गरिसकेपछि बुद्धिले मेरी बास्सै मा उक्त चरित्र बाँचे । हैट भन्ने शब्द चरित्रमा आधारित भएर बोलिएको थियो । त्यो चरित्र खुसी हुँदा होस् या दुःखी हुँदा होस् त्यो शब्द उच्चारण गर्नुअघिको क्रियाकलाप, त्यो शब्दलाई त्यो पात्रले कुन सिलसिलामा बोल्छ भन्ने कुराले झनै रुचाइदिएको हो भन्ने लाग्छ, बुद्धिले हैट रुचाइनुका कारण खोतल्छन् । अरठ्ठिएर बस्ने, मुख बंग्याउँदै हैट भन्ने छन्त्याल चरित्रलाई जन्माउन, उक्त चरित्रलाई भेट्न बुद्धिले लामो समय बुद्धि मात्रै लगाउनुपरेन, आफैंभित्र त्यो चरित्रलाई अनुभव गर्नुपरेको थियो । चरित्र निर्माणकै क्रममा निर्देशक रामबाबु गुरुङका कति स्वभावलाई पैंचो लिँदै बुद्धिले यो चरित्र बनाए । कबड्डी को स्क्रिप्ट लेख्ने क्रममा मण्डला थिएटरको अफिस अनामगरमा थियो । हल निर्माण गर्ने भनिएको जमिन खाली । त्यतिबेला रामबाबु गुरुङ, निश्चल बस्नेत, दयाहाङ राई त्यही अफिसभित्र बसेर स्क्रिप्ट लेखिरहन्थे । स्क्रिप्टको काम अगाडि नबढ्दा बाहिर निस्किरहन्थे । बुद्धिसँगै नाजिर हुसेन, विजय बराल, उमेश तामाङ र प्रदीप चौधरी भने बाहिर मण्डलाको त्यही हल निर्माणको योजना हुन्थे । निर्देशक रामबाबु भन्ने गर्थे, तिमीहरूका लागि पनि क्यारेक्टर लेखेका छौं । उनीहरू फुरुङ्ग, बुद्धि भने दंग । ठूलो पर्दामा देखिने लोभले स्क्रिप्ट पाइसकेपछि चरित्र निर्माणमा गरिएको मिहिनेत अझै बुद्धिको सम्झनामा छ । कथाका लागि उक्त चरित्रले महत्त्व राखिदियोस्, आफ्नो भूमिकाले कथालाई केही न केही मात्रमा सहयोग गर्दै आफूलाई चिनाउन सकुँ भन्ने चाहना हुन्छ, थियो । त्यसैले चरित्रलाई खोज्न समय लगाएँ, बुद्धिले भने । छन्त्याल चरित्र खोज्दाखोज्दै एक दिन बुद्धिले आफैंलाई प्रश्न गरे, यो बुद्धिलाल छन्त्याल भन्ने चरित्रलाई मैले भेटें कि भेटिनँ त ? त्यसपछि आफूभित्र त्यो चरित्रलाई महसुस गर्न थाले । खोज्दाखोज्दै यो चरित्रको केही भाग मै हुँ भन्ने लाग्यो उनलाई । धेरै नबोल्ने, चुपचाप बस्दा पनि रिसाएर बसेको जस्तो, उनले छन्त्याल चरित्र निर्माणका दिन सम्झे । छन्त्याल चरित्रको विशेष बानी के होला त ? सोचिरहँदा झट्ट आँखै अगाडि थिए, निर्देशक रामबाबु गुरुङ । त्यतिबेला रामबाबु सोचिरहँदा मुख चुच्चो पार्थे । अनि तत्काल निर्देशक गुरुङलाई बुद्धिले भने, फिल्ममा तपाईंको भाग आउँदा मुख चुच्चो नपारी अभिनय गर्नुस् । मुख चुच्चो पार्ने काम मलाई नै छोडिदिनुस्, बुद्धि सम्झन्छन्, अति सोचिरहेजस्तो तर केही नसोच्ने । केके भन्लाजस्तो तर आफ्नो विचार, भोगाइ बोल्ने चरित्र । बस्दा पनि पसांगिएजस्तो, त्यसैलाई विकास गर्दै जाँदा छन्त्याल चरित्र निर्माण भयो । कबड्डी लगत्तै छन्त्याल चरित्रबाट सकारात्मक प्रतिक्रिया बटुल्दा बुद्धिलाई लागेको थियो, दर्शकले झुक्किएर मन पराइदिए । त्यतिबेला छन्त्याल चरित्र नौलो थियो, फरक स्वाद बोकेको पात्र थियो, त्यसलाई मन पराउनु स्वाभाविक हो । तर कबड्डी चलेको १० वर्षसम्म अझै हैट लाई मन पराइरहनु बुद्धिलाई पनि आश्चर्य लाग्ने विषय हो । दर्शकबजारले यो चरित्रलाई रुचाइदिएपछि एक समय बुद्धिलाई हैट बोल्न लगाउनेहरूको लाम लामै थियो । वर्षमा ९ फिल्म गरिरहँदा बुद्धिले हैट नभनी धरै पाएनन् । कोहलपुर एक्सप्रेस, डमरुको डन्डीबियो, हैरान, चंगा, मट्टीमाला, भैरे, जय भोले, छक्कापञ्जा ३, क्याप्टेन, नाइँ नभन्नु ल ५ लगायतका फिल्ममा लगातार देखिरहँदा कुनै न कुनै फिल्ममा फिल्मकर्मीको माग हुन्थ्यो, हैट नभने पनि फ्लेभर त्यस्तै चाहियो ।लगातार फिल्ममा हैट कै माग भइरहँदा बुद्धिलाई आफू टाइपकास्ट भएको बुझ्न समय लागेन । उनी हैट बोल्ने चरित्रको गहिराइ नबुझी हरेक फिल्ममा त्यो शब्दको प्रयोग नगर्न सुझाउँथे पनि । तर बुद्धिले सल्लाह दिन नपाउँदै फिल्मकर्मी भनिदिन्थे, हैटजस्तै चरित्र चाहिएको हो । हरेक चरित्रको मनोविज्ञान, सोच्ने तरिका, समाजलाई हेर्ने दृष्टिकोण के हो ? त्यो फरक हुन्छ । कथामा उक्त पात्रको स्वभाव र व्यवहार के हो भन्ने हुन्छ । त्यसका आधारमा चरित्र बनाउँदा हरेक पात्रमा हैट सुहाउँदैन । कथासँग, परिवेशसँग नसुहाउने हुँदा त्यो चरित्र नै फितलो हुन्छ । हैट सिग्नेचर जानैपर्छ भन्दै डिमान्ड गर्नुहुन्थ्यो । ट्रेलरको लागि भए पनि बोलिदिनु भनिसकेपछि जबरजस्ती भूमिका बाँधेर गर्नुपर्दा म त टाइपकास्ट भएछु भन्ने अनुभव भयो । यस किसिमको थेगोले कलाकारको पर्दाको आयु छोट्याइदिन्छ भन्ने बुद्धिलाई थाहा थियो, छ । त्यसैले उनले थुप्रै फिल्ममा हैट नदोहोर्याउने कोसिस गरे, कारण उनलाई यो क्षेत्रमा लामो समय टिक्नु थियो । टाइपकास्ट हुँदा दुःख लागेन । तर, त्यतिबेला फिल्ममा मेरो आयु कम रहेछ भन्ने महसुस गरे । दर्शकको रोजाइलाई हेरेर धेरैले त्यस्तो चरित्र लेखिदिँदा पनि टाइपकास्ट भएँ भन्ने लाग्छ, बुद्धि सुनाउँछन्, बुढो भएर दाँत फुस्किँदा पनि अभिनय गरौँला भन्ने सोचेको थिएँ । तर, सबैले एक पटक हैट भनम् न भन्न थालेपछि चाहिँ लाग्यो, अब धेरै चले एकदुई वर्ष चल्ने रहेछु । टाइपकास्ट कलाकारका लागि घातक हुन्छ भन्ने महसुस भएसँगै हैट बोल्न उनले कम गरेका छन् । विरोधाभास के छ भने, उनी हैटबाट पूरा टाढा रहन भने सक्दैनन् । फिल्मकर्मीले पनि नयाँ चरित्रमा खासै पत्याइदिँदैनन् । म यो थेगोबाट भागिरहेको छैन, तर कम मात्रै गरेको हो । मलाई यही कुराले दर्शकले चिन्नुभयो । उहाँहरूको मायाको पनि कदर गर्नैपर्यो । हामीले तँलाई यसरी नै चिन्यौं, तँचाहिँ किन नापिएको भन्दा मज्जा आउँदैन, बुद्धि भन्छन्, मैले दर्शकको त्यही मायालाई अलि लामो समयसम्म पाइरहन, मभित्र फरक स्वाद पनि छ है भनेर प्रमाणित गर्ने कोसिसमै हुन्छु । हैटबाट भाग्न खोजेको होइन तर त्यसलाई जोगाउन खोजेको हो । जहातही बोल्दा त्यसको स्वाद पनि कम हुने भयो । सुन्दासुन्दा दिक्क होला भन्ने हो । तर, मेरो सौभाग्य १०११ वर्षदेखि एउटै थेगोले म बाँचिरहेछु । बुद्धि आफूलाई नयाँनयाँ चरित्रमा आफूलाई प्रमाणित गर्न चाहन्छन् । फरक स्वाद दर्शकलाई पस्किन चाहन्छन् । तर, व्यावसायिक बजारमा रहेका फिल्मकर्मी उनीजस्ता कलाकारलाई लिएर जोखिम मोल्नै चाहँदैनन् । त्यसैले यो क्षेत्रमा टिक्नका लागि बुद्धिजस्ता कलाकारहरूले टाइपकास्टसँग पनि सम्झौता गर्नुपरिरहेको देखिन्छ । म यो थेगोसँग रिसाएको छैन । हैटले नै चिनायो, परिचय दियो । म यो थेगोमा गर्व गर्छु, बुद्धिले भने, टाइपकास्टबाट कलाकार बच्नुपर्छ भन्ने पनि छैन । टाइपकास्ट हुनु नै राम्रो कुरा हो । कम्तीमा एउटा कुराबाट त चिनें भन्ने हो । तर, त्योभन्दा अन्य चरित्रमा पनि आफूलाई सावित गरूँ भन्ने हुन्छ ।करिब सयभन्दा बढी फिल्म गरेका बुद्धिले ५० वटामा त फरक भूमिकामै अभिनय गरेका छन् । मिलन चाम्सको वीर विक्रम २ मा नकारात्मक भूमिकामा देखिए । उनी आफ्नो तर्फबाट फरक चरित्रमा आफूलाई प्रमाणित गर्ने कोसिसमै हुन्छन् । हरेक चरित्र निर्माणका क्रममा तीन सय प्रश्नको उत्तर खोजेर काम गरिरहेका हुन्छन् । चरित्रको मनोविज्ञान, व्यवहार, स्वभाव र सामाजिक, सांस्कृतिक, आर्थिक पक्ष केलाएर चरित्र निर्माण गर्छन् । तर, हैट बिर्साइदिने चरित्र खासै पाएका छैनन् । केही समय अगाडि मात्रै डिग्री माइला चल्दा सबैले बुद्धिलाई उ दाइ भनेर बोलाए, घरज्वाइँ चल्दा म्याउँ पनि भने । तर, यी फरक चरित्रमा आफूलाई उभ्याइरहँदा नौलो, जोखिम मोल्ने चरित्रको प्यास भने बुद्धिलाई मेटिइसकेको छैन । अनि प्रश्न उठ्छ, बुद्धिजस्ता कलाकारलाई फरक चरित्रमा बाँच्न दिने जोखिम मोल्ने फिल्मकर्मी भेटिएलान् छ ?"
नयाँ सत्ता समीकरणपछि प्रतिरक्षात्मक कांग्रेसका महामन्त्री थापा र शर्मा,"(काठमाडौं)पार्टी सत्तापक्षमा होस् वा प्रतिपक्षमा, सदाबहार प्रतिपक्षी नेताको छवि बनाएका कांग्रेसका दुई महामन्त्री गगन थापा र विश्वप्रकाश शर्मा नयाँ सत्ता समीकरण बनेपछि भने सरकारका गलत निर्णय र सुशासनका मुद्दामा समेत प्रतिरक्षात्मक हुन थालेको भन्दै नागरिक तहबाट प्रश्न उठ्न थालेको छ ।आफ्नै पार्टी सभापति प्रधानमन्त्री हुँदासमेत लोकहितका विपरीत हुने निर्णय र बेथितिका विरुद्धमा खुलेर तत्कालै आलोचना गर्ने थापा र शर्माले यस पटक अपराधी पृष्ठभूमिका सांसदलाई मन्त्री बनाउने घटनादेखि राजदूत नियुक्ति र उपसभामुख इन्दिरा थापाले पदीय दुरुपयोग गरेर असम्बन्धित पाँच युवालाई अमेरिका लैजान गरेको विवादास्पद पत्राचारलगायतका घटनाप्रकरणमा मौनता साँधेका छन् । आफूहरूमाथि उठ्ने गरेका प्रश्नहरूप्रति महामन्त्री थापाले यस पटक सामाजिक सञ्जालबाट तत्कालै प्रतिक्रिया जनाउनुको साटो निर्णय नै बदल्नका लागि सम्बन्धित ठाउँमै दबाब दिने गरेको जबाफ दिएका छन् भने अर्का महामन्त्री शर्माले साउन १३ गतेको प्रतिनिधिसभा बैठकबाटै आफूले स्वार्थ बाझिने गरी र अपराधी पृष्ठभूमिका व्यक्तिलाई मन्त्री बनाइएको विषयमा प्रस्ट धारणा राखिसकेको प्रतिक्रिया दिएका छन् ।सडक र समाजका मुद्दा उठाएरै कांग्रेसको शीर्षस्थानमा उक्लेका दुई महामन्त्रीहरूप्रति अपेक्षा बढी भएकाले पनि नेतृत्वले गरेका गलत निर्णयको भारीसमेत दुई महामन्त्रीले बोक्दै आउनु परेको उनीहरूको गुनासो छ । प्रतिपक्षमा रहँदा गिरीबन्धु टिइस्टेट, सहकारी ठगी र नक्कली भुटानी शरणार्थी प्रकरणलगायतका सुशासनका मुद्दामा थापा र शर्माले सत्तासँग प्रश्न उठाएका थिए । बदलिएको समीकरणसँगै यी मुद्दामा कसरी व्यवहार गर्छन् भन्नेबारेमा नागरिकले नजिकबाट नियालिरहेका छन् । आफूहरूमाथि उठेका प्रश्नहरूका बारेमा थापाले मन्त्रिमण्डल समावेशी नभएको, स्वार्थ बाझिने गरी संघमा मन्त्री बनाइएको, लुम्बिनी र वाग्मती प्रदेशमा अपराधी पृष्ठभूमिका व्यक्तिलाई मन्त्री बनाइएको विषयमा निर्णय नै सच्याउन भनेर अर्का महामन्त्री शर्मासहित आफूले पाँच पटक पार्टी सभापति शेरबहादुर देउवालाई भेटेर दबाब दिएको बताए ।हाम्रै यही प्रयासले केही छुटेको समुदायबाट सहभागिता गराउने कुरामा भूमिका पनि रह्यो । यद्यपि अझै पनि थुप्रै कमजोरीहरू भएका छन् । त्यसलाई निरन्तर रूपमा सच्याउने प्रयास गरिरहेका छौं, थापाले कान्तिपुरसँग भने, सरकारबाट गरेका नियुक्तिहरूकै सन्दर्भमा, पार्टीको हितको हिसाबले पनि उपयुक्त भएन । सरकारको समग्र इमेजका हिसाबले पनि ठीक भएन भन्ने कुरामा हाम्रा विमतिहरू राख्यौं र सच्याउन संस्थागत निर्णय नै गराउनुपर्छ भन्नेमा हामीहरू छौं ।लुम्बिनीमा बादशाह कुर्मी र रोज राणा भनिने सरोज थापा तथा वाग्मतीमा मीनकृष्ण महर्जनलाई केन्द्रीय नेतृत्वकै दबाबमा मन्त्री बनाइएको थियो । उनीहरू हत्या, अपहरण, फिरौती असुली, मानव बेचबिखन र हातहतियार खरखजाना जस्ता अपराधमा मुद्दा खेपिसकेका छन् । संघीय सरकारमा ऊर्जा, जलस्रोत तथा सिँचाइमन्त्री भएका दीपक खड्का जलविद्युत् क्षेत्रका व्यवसायी हुन् । साथै उनलाई लौनचौरस्थित स्काउटको जग्गा हडपेर पाँच करोड रुपैयाँभन्दा बढी भाडा नतिरेको आरोप लाग्दै आएको छ । महामन्त्री शर्माले सजिलै समीकरण बन्न सक्ने तर लामो समय टिक्न नसक्ने कारण यस्तै गलत निर्णयका कारण हुने गरेको भन्दै संसद्मा विरोध गरेका थिए ।एक जनालाई स्वार्थ बाझिने गरी मन्त्री बनाइयो । लुम्बिनीमा दुवै दलले संघीयताको मर्मले हेक्का राखिएन । अनुसन्धानमा प्रश्न भएकालाई मन्त्री बनाइयो, शर्माको भनाइ थियो, सरकारका गलत निर्णयलाई लिएर विपक्षी र सत्तापक्ष जताबाट प्रश्न उठे पनि सरकारले फरक मत र विमतिलाई इमानदारिताका साथ स्विकारेर सच्चिने बाटोमा जानुपर्छ । शर्माले फायल दबाउनका लागि वर्तमान समीकरण बनेको भनेर प्रतिपक्ष कोणबाट आइरहेको धारणाहरूप्रति संकेत गर्दै गिरीबन्धु टिइस्टेट, नक्कली भुटानी शरणार्थी र सहकारी ठगीलगायतका सुशासनका मुद्दामा आफैंतिरै फर्कने अवस्था भए पनि सरकारले निष्पक्ष अनुसन्धान गर्नुपर्ने बताए ।विगतमा कांग्रेस र माओवादीको समीकरणले राजनीतिक अस्थिरता ल्याएकाले सरकारको स्थायित्व र संविधानको संशोधनका लागि कांग्रेस र एमालेको समीकरण बन्नुपर्ने विचार राख्दै आएकाले पनि महामन्त्रीहरूलाई तत्काल विरोध गर्न नैतिक संकट परेको कांग्रेसका केही नेताहरूको अनुमान छ । राजनीतिक विश्लेषक पुरञ्जन आचार्य महामन्त्रीहरू पनि कांग्रेस सभापति शेरबहादुर देउवासँग भागबन्डामा चित्त बुझाउन खोजेकाले तत्काल आलोचना गर्न नैतिक संकट परेको बताउँछन् । देउवाले महामन्त्रीहरूलाई नजरअन्दाज गरेर समीकरण बनाएको र समीकरण बनिसकेपछि उनीहरूको आवाज मत्थर पार्न भागबन्डा दिने गरेको बताए । महामन्त्रीहरूले जे बोल्यो, उल्टो हुने गरेको छ । कांग्रेस सत्तामा जाँदैन भनेर १४ गते बोले, १७ गते समीकरण बन्यो । उनीहरू पनि हामीहरू जस्तै पछि थाहा पाउने भए । शेरबहादुरले मैले जे चाहे त्यही हुन्छ भनेर देखाइदिए, आचार्य भन्छन्, महामन्त्रीहरू पनि बोल्दाबोल्दै थाक्न थाले र भागबन्डा खोज्नेतिर जान थाले ।अर्का राजनीतिक विश्लेषक गेजा शर्मा वाग्ले दुई महामन्त्रीप्रति अपेक्षा ठूलो भएको र त्यसअनुसारको भूमिका नभएकाले प्रश्न उठ्नु स्वाभाविक भएको बताउँछन् । अपेक्षाकृत भूमिका निर्वाह गर्न सकेनन् भन्ने प्रश्नहरू अहिले उठिरहेको देखिन्छ । त्यसैले केही हदसम्म उनीहरू प्रतिरक्षात्मक भएका छन् । गगन र विश्वजीले पनि अपेक्षाकृत भूमिका निर्वाह गर्न नसकेको यथार्थता स्वीकार गर्नुभएको छ, शर्माले भने, तर उनीहरूका राजनीतिक र वैधानिक सीमितताहरू छन् । प्राविधिक रूपमा बहुपदीय भए पनि कांग्रेस सभापतीय प्रणाली भएको पार्टी भएकाले महामन्त्रीहरूले कार्यकारी र निर्णायक भूमिका निर्वाह गर्न सक्दैनन् । किनभने त्यो अधिकार महामन्त्रीलाई विधानले दिएको छैन । मन्त्री छनोट, राजनीतिक तथा संवैधानिकनियुक्ति जस्ता राजकीय मामलामा उनीहरूको भूमिका निर्णायक नभएको र सभापतिले नै एकलौटी वा गुटगत आधारमा निर्णय गर्दै आएको उनको निचोड छ ।महामन्त्री थापाले भने सरकारको गलत निर्णयका काममा हिजोको दिनमा जस्तै सशक्त प्रतिवाद गर्ने बताउँछन् । हाम्रो सहभागितामा बनेको यो सरकार सफल होस् भन्ने चाहना त पक्कै हुन्छ, त्यसले स्वाभाविक रूपमा सरकारले गरेका राम्रो कामको प्रशंसा गर्छौं, अनावश्यक रूपमा सरकारको दागा धर्ने काम भयो भने त्यसको प्रतिरक्षा पनि गर्छौं । तर, सरकारले जेसुकै गरे पनि हामीले बनाएको सरकार हो भनेर हामी छोड्दैनौं, उनले भने ।"
'सरकार गलत दिशामा अघि बढे हाम्रो पार्टी सरकारमा छ भनेर चुप लागेर बस्दैनौं,"कांग्रेस र एमालेबीचको सातबुँदे सहमति कार्यान्वयन हुनुपर्छ र यसलाई सफल बनाउन सरकारका कामको विरोध गर्न हुन्न भन्ने भावना त होइन ? जुन ठाउँमा गलत निर्णय हुन्छन्, ती ठाउँमा हस्तक्षेप नगरेर, त्यसै छाडेर बाहिर गएर प्रश्न गर्ने कुरा हुन्न । कांग्रेस र एमालेको समझदारी सही दिशामा अघि बढोस् भन्ने छ । सरकारका निर्णय, नियमित कामकारबाही र सुशासन कायम गर्ने सन्दर्भमा, विधिसम्मत रूपमा काम गर्छ कि गर्दैन ? न्यायोचित काम गर्छ कि गर्दैन ? सरकारले गलत गरेको बेला हामीले बनाएको सरकार हो, प्रश्न गर्न हुन्न भन्ने कुरा एकक्षण पनि सोचिन्न । यो प्रश्न गर्दैगर्दा प्रधानमन्त्री केपी शर्मा ओली रिसाउनु होला वा हाम्रो नेता शेरबहादुर देउवा रिसाउनु होला भन्ने कुरा सोचिन्न ।"
संक्रमणकालीन न्यायसम्बन्धी विधेयक आजै सदनमा,"(काठमाडौं) बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकलाई निष्कर्षमा पुर्याउन संसद्को कानुन तथा मानवअधिकार समितिले बिहीबार बैठक बोलाएको छ । मुख्य विवादित विषयमा प्रमुख तीन दल सम्मिलित कार्यदलले सहमति जुटाएपछि समितिले बैठक डाकेको हो । समितिमा १५ महिनादेखि विचाराधीन रहेको विधेयकलाई बिहीबार नै सदनमा पेस गर्ने तयारी छ । विधेयकलाई निष्कर्षमा पुर्याउनका लागि सहजीकरण गर्न गत असार १३ मा गठन गरिएको कांग्रेस, एमाले र माओवादीका नेता सम्मिलित तीन सदस्यीय कार्यदलले सहमतिसहितको प्रतिवेदन बुधबार तीनै दलका शीर्ष नेतालाई बुझाएको छ । प्रधानमन्त्री एवं एमाले अध्यक्ष केपी शर्मा ओली, कांग्रेस सभापति शेरबहादुर देउवा र माओवादी अध्यक्ष पुष्पकमल दाहालले प्रतिवेदनमाथि संक्षिप्त छलफल गरेका थिए । उनीहरू दुई दशकदेखि अवरुद्ध संक्रमणकालीन न्यायलाई प्रतिवेदनका आधारमा यथाशीघ्र टुंग्याउन सहमत भएका छन् । नेताहरूको सहमतिपछि प्रतिवेदनलाई सार्वजनिक गरिएको छ । प्रधानमन्त्री ओलीले बुधबारको सहमति शान्ति प्रक्रियाका लागि कोसेढुंगा भएको प्रतिक्रिया दिएका छन् । सत्यनिरूपण तथा मेलमिलापको कामलाई अन्तिम रूपले टुंग्याउन अब कुनै कानुनी अलमल बाँकी छैन, उनले सञ्चारकर्मीसँग भने । दस वर्ष लामो सशस्त्र द्वन्द्वपछि शान्ति प्रक्रियाका मुख्य चार काम थिए सेना समायोजना, संविधान निर्माण, राज्य पुनर्संरचना र संक्रमणकालीन न्यायको व्यवस्थापन । त्यसमध्ये अघिल्ला तीन काम सकिए पनि राजनीतिक मतभेदका कारण संक्रमणकालीन न्याय भने १८ वर्षदेखि अल्झिँदै आएको छ । अब भने विधेयकलाई संसद्को चालु अधिवेशनभित्रै पारित गर्ने राजनीतिक सहमति बनेको छ । हामी बिहीबार नै विधेयक सदनमा पेस गर्छौं, कार्यदलका सदस्यसमेत रहेका एमालेका मुख्य सचेतक महेश बर्तौलाले भने, संसद्को अर्को बैठक २९ गते बस्दै छ, त्यसै दिन विधेयक पारित गरेर राष्ट्रिय सभामा पठाइनेछ । राष्ट्रिय सभाले एक साताभित्रै त्यसलाई पारित गर्ने र राष्ट्रपतिबाट भदौको पहिलो सातातिर प्रमाणीकरण हुने उनको दाबी छ । विधेयक कानुनका रूपमा आएपछि गत चैतमा पूर्वप्रधानन्यायाधीश ओमप्रकाश मिश्रको संयोजकत्वमा गठित सिफारिस समितिले सत्यनिरुपण तथा मेलमिलाप आयोग र बेपत्ता पारिएका व्यक्तिहरूको छानबिन आयोगका पदाधिकारी सिफारिस गर्नेछ । सशस्त्र द्वन्द्वका पीडितले भने विधेयकमा भएको राजनीतिक सहमति धेरै हदसम्म पीडितमैत्री भए पनि केही प्रावधानमा चित्त बुझाउन नसकिने प्रतिक्रिया दिएका छन् । विधेयकमा केही राम्रा र नयाँ पक्ष पनि छन् । जस्तो कि यसले अपराधलाई वर्गीकरण गरेको छ, परिपूरणदेखि सत्यको खोजीसम्मका इकाइहरूको स्थापना गर्ने भनेको छ र विशेष अदालतले गरेको फैसलामा सर्वोच्च अदालतमा पुनरावेदन लाग्ने व्यवस्था पनि गरेको छ, द्वन्द्वपीडित साझा चौतारीका संस्थापक अध्यक्ष सुमन अधिकारीले भने, तर, अपराधको वर्गीकरण गर्ने नाममा हत्यालाई सामान्य र गम्भीर भनेर गरिएको परिभाषा चित्तबुझ्दो छैन । गम्भीर मानवअधिकार उल्लंघनका दोषीलाई २५ प्रतिशत मात्रै सजाय गर्ने व्यवस्था पनि राष्ट्रिय र अन्तर्राष्ट्रिय कानुनअनुसार नभएकाले सच्याउनुपर्ने उनी बताउँछन् । विधेयकमा दलहरूबीच मतान्तर हुँदै आएको मानव अधिकारको गम्भीर उल्लघंन को परिभाषा खण्डमा सशस्त्र द्वन्द्वका क्रममा द्वन्द्वरत पक्षले गरेको देहायका कार्य भनी चार थरी अपराधलाई राखिएका छन् । त्यसमा जबर्जस्ती करणी वा गम्भीर यौनजन्य हिंसा लाई सूचीमा एक नम्बरमा राखिएको छ । यसअघिको ऐनमा मानवअधिकारको गम्भीर उल्लंघन भन्नाले सशस्त्र द्वन्द्वका क्रममा निःशस्त्र व्यक्ति वा जनसमुदायविरुद्ध लक्षित गरी वा योजनाबद्ध रूपमा गरिएको देहायको कार्य सम्झनुपर्छ भनेर बलात्कार तथा यौनजन्य हिंसा राखिएको थियो । सरकारले संसद्मा पेस गरेको विधेयकमा भने सशस्त्र द्वन्द्वका क्रममा निःशस्त्र व्यक्ति वा जनसमुदायविरुद्ध लक्षित गरी वा योजनाबद्ध रूपमा गरिएको देहायको कार्य सम्झनुपर्छ भनेर यौनजन्य हिंसालाई मानव अधिकारको उल्लंघन र जबर्जस्ती करणीलाई मानवअधिकारको गम्भीर उल्लंघन अन्तर्गत राखिएको थियो । यौन हिंसाका सम्बन्धमा जुटेको सहमतिलाई पीडितहरूले सकारात्मक मानेका छन् । नीतिगत रूपले हर्दा यो निकै सकारात्मक कदम हो, सञ्जालकी संयोजक तथा संविधानसभाकी सदस्य देवी खड्काले भनिन्, कार्यान्वयनमा जाँदा यसका जटिलता छन्, त्यसमा पनि नेतृत्वले अहिले जसरी नै इमानदारीसाथ बुझिदियो भने न्याय हुन्छ भन्ने आशा गरेको छु ।कार्यदलले निःशस्त्र व्यक्ति वा जनसमुदायविरुद्ध लक्षित गरी वा योजनाबद्ध रूपमा सशस्त्र द्वन्द्वका पक्षबाट गरेको नियतपूर्वक वा स्वेच्छाचारी रूपमा गरिएको हत्या (आर्बीटरी किलिङ), व्यक्ति बेपत्ता पार्ने कार्य वा, अमानवीय वा क्रूर यातना लाई मानवअधिकारको गम्भीर उल्लंघन भनी उल्लेख गर्ने सहमति जुटाएको छ । यसअघि विधेयकमा यसैअन्तर्गत क्रुर यातना दिई वा निर्ममतापूर्वक ज्यान मारेको, जबर्जस्ती व्यक्ति बेपत्ता पार्ने कार्य र अमानवीय वा क्रूर यातना शब्दावली प्रयोग गरिएका थिए । २०७१ को ऐनमा भने हत्या, अपहरण तथा शरीर बन्धक, व्यक्ति बेपत्ता पार्ने, अंगभंग वा अपांगता बनाउने, शारीरिक वा मानसिक यातना, व्यक्तिगत वा सार्वजनिक सम्पत्ति लुटपाट, कब्जा, तोडफोड वा आगजनी, घरजग्गाबाट जबर्जस्ती निकाला वा अन्य कुनै किसिमबाट विस्थापन वा अन्तर्राष्ट्रिय मानव अधिकार वा मानवीय कानुनविपरीत गरिएका जुनसुकै किसिमका अमानवीय कार्य वा मानवताविरुद्धको अन्य अपराध भनेर गम्भीर मानवअधिकार उल्लंघनअन्तर्गत राखिएको थियो । यसअघि ऐनमा मानवअधिकारको गम्भीर उल्लंघन मात्र रहेकामा मानवअधिकारको उल्लंघन र मानवअधिकारको गम्भीर उल्लंघन भनी छुट्याएर विधेयक ल्याइएको थियो । कार्यदलले पनि विधेयकबमोजिम नै वर्गीकरण गर्ने सहमति गरेको छ । मानवअधिकारको उल्लंघन लाई भने सशस्त्र द्वन्द्वका क्रममा निःशस्त्र व्यक्ति वा जनसमुदायविरुद्ध लक्षित गरी वा योजनाबद्ध रूपमा सशस्त्र द्वन्द्वका पक्षबाट मानवअधिकारको गम्भीर उल्लंघनबाहेकका प्रचलित नेपाल कानुन, अन्तर्राष्ट्रिय मानवअधिकार वा मानवीय कानुनविपरीत गरिएको अन्य जुनसुकै कार्य भनी परिभाषित गरिएको छ । कार्यदलले व्यक्ति बेपत्ता पार्ने कार्यलाई सशस्त्र द्वन्द्वका क्रममा सशस्त्र द्वन्द्वका पक्षबाट बेपत्ता पारी फेला नपरेको व्यक्ति सम्झनुपर्छ भनेर परिभाषित गरेको छ ।मानवअधिकारको गम्भीर उल्लंघनका घटनामा संलग्नलाई माफी दिन नपाइने सर्वोच्चको परमादेश बमोजिम नै विधेयकमा संशोधन गर्न दलहरू सहमत भएका हुन् । यीबाहेक प्रचलित कानुनविपरीतका सबै अपराधलाई मानवअधिकारको उल्लंघन भनी परिभाषित गर्न तीनै दलका शीर्ष नेता सहमत भएका छन् । यी घटनामा पीडक र पीडितबीच मेलमिलाप गराउने काममा राज्यले भूमिका निर्वाह गर्नेछ । तर मेलमिलाप गर्न पीडित राजी नभए अदालत जान पाउने संविधान प्रदत्त हक भने सुरक्षित रहने गरी विधेयकमा व्यवस्था गरिएको कार्यदलको प्रतिवेदनमा उल्लेख छ । आयोगले ऐनको दफा २२ बमोजिम मेलमिलाप हुन नसकेको वा दफा २६ बमोजिम क्षमादानको सिफारिसमा नपरेको मानवअधिकार उल्लंघनका घटनामा संलग्न व्यक्तिका सम्बन्धमा नेपाल सरकार वादी हुने मुद्दाको हकमा महान्यायाधिवक्तासमक्ष लेखी पठाउनुपर्नेछ, प्रतिवेदनमा भनिएको छ, मानवअधिकार उल्लंघनका अन्य घटनाका सम्बन्धमा सम्बन्धित पीडित वा निजको हकवालालाई जानकारी दिनुपर्नेछ ।सशस्त्र द्वन्द्वमा जोडिएका तथा प्रभावित व्यक्तिहरू र मृत्यु भएका, घाइते तथा अपांगता भएका सुरक्षाकर्मी वा तिनका परिवारका सम्बन्धमा के गर्ने भन्नेबारे पनि दलहरूबीच सहमति भएको छ, जसअनुसार द्वन्द्वका क्रममा भएको कुनै घटनामा परी मृत्यु भएका, घाइते तथा अपांगता भएका सुरक्षाकर्मी वा निजका परिवारका सदस्यलाई निजहरूले गरेको योगदानको कदर र सम्मानका लागि आवश्यक राहत तथा सहयोगसहितको परिपूरण प्रदान गर्न नेपाल सरकारसमक्ष सिफारिस गर्ने आयोगको काम हुनेछ । आयोगले सशस्त्र द्वन्द्वका क्रममा भएको कुनै घटनामा परी मृत्यु भएका, घाइते भएका तथा अपांगता भएका व्यक्ति वा निजका परिवारका सदस्य र बहिर्गमित व्यक्तिलाई आवश्यक राहत तथा सहयोगसहितको परिपूरण प्रदान गर्न नेपाल सरकारलाई सिफारिस गर्ने कानुनी व्यवस्थाका लागि पनि सहमति भएको छ । सशस्त्र द्वन्द्वमा प्रयोग गरिएका बालसेनाका सम्बन्धमा कानुनबाटै सम्बोधन गरिनुपर्ने माग हुँदै आएकामा कार्यदलले भने समग्रमा बहिर्गमित व्यक्ति मात्र लेख्ने सहमति जुटाएको छ ।द्वन्द्वका समयमा बिच्छ्याइएका बारुदी सुरुङ, राखिएका विस्फोटक पद्धार्थ सशस्त्र द्वन्द्वका अवधिमा वा सो अवधिपश्चात विस्फोटन भई मृत्यु भएका, घाइते तथा अपांगता भएका व्यक्ति वा तिनका परिवारका सदस्यलाई राहत तथा सहयोगसहितको परिपूरण प्रदान गरिने पनि सहमति भएको छ ।"
"शान्ति प्रक्रिया अब राजनीतिक होइन, कानुनी मार्गमा","१० वर्षे द्वन्द्व बिसाउन राज्यपक्ष र तत्कालीन विद्रोही पक्ष माओवादीबीच भएको शान्ति सम्झौताको १८ वर्षसम्म अलपत्र परेको महत्त्वपूर्ण प्रक्रिया बल्ल पूरा हुने विश्वास पलाएको छ । बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ले पूरा गर्ने जिम्मेवारीलाई निर्देशित गर्ने कानुन संशोधन गर्न प्रमुख दलहरू सहमत भएका छन् । २०७१ मा बनेर अलपत्र परेको कानुनलाई संशोधन गर्न बनेको कांग्रेस, एमाले र माओवादी प्रतिनिधि सम्मिलित संयन्त्रले विधेयकप्रति सहमति जुटाउँदै शीर्ष नेताहरूलाई बुधबार प्रतिवेदन बुझाएको हो । कांग्रेस सभापति शेरबहादुर देउवा, एमाले अध्यक्षसमेत रहेका प्रधानमन्त्री केपी शर्मा ओली तथा माओवादी अध्यक्ष पुष्पकमल दाहालले संयन्त्रमा भएको सहमतिलाई स्विकारेका छन् । झन्डै दुई दशकसम्म सत्ता राजनीतिको दाउपेचको सिकार हुँदै आएको यो विषयले अब कानुनी मार्ग पछ्याउने भएको छ । शान्ति प्रक्रिया सुरु भएपछि संविधान निर्माण तथा सेना समायोजन लगायतका महत्त्वपूर्ण कार्यभार पूरा भइसकेको छ । द्वन्द्वपीडितलाई न्याय दिने विषय भने दलहरूको प्राथमिकतामा पर्न सकेको थिएन । त्यसको झल्को तत्कालीन ऐन र त्यसपछि गठन भएको बेपत्ता पारिएका व्यक्तिको छानबिन आयोग र सत्य निरूपण तथा मेलमिलाप आयोग गठनमा प्रस्ट देखिएको थियो । जसकारण ऐन र आयोग अलपत्र परेका थिए । सर्वोच्चको आदेश तथा सरोकारवालाहरूको चासोलाई सम्बोधन गर्न भन्दै तत्कालीन ऐनमा संशोधन गर्न २०७९ फागुनमै दर्ता भएको संशोधन विधेयक प्रतिनिधिसभा अन्तर्गतको कानुन, न्याय तथा मानवअधिकार समितिमा विचाराधीन छ । प्रमुख दलहरूबीच सहमति भएकाले विधेयक सहज रूपमा अगाडि बढेमा संक्रमणकालीन न्याय अब राजनीतिक होइन, कानुनी विषय बन्नेछ । बेपत्ता पारिएका व्यक्तिको छानबिन गर्ने र सत्य निरूपण तथा मेलमिलापबाट शान्ति प्रक्रियालाई सम्बोधन गर्ने दायित्वलाई प्रमुख दलहरूले अत्यावश्यक कार्यभारका रूपमा नलिएकाले यो ढिलाइ भएको हो । पटकपटक सरकार अदलबदल गरिँदा संक्रमणकालीन न्यायको विषय पनि उठ्ने तर मुख्य विषय सम्बोधनलाई बेवास्ता गर्दा यो विषय यति लम्बिएको हो । यतिबेला शान्ति प्रक्रियाका नेतृत्वकर्ता प्रमुख तीन दलबीच नै साझा मत बनेकाले विगतको कमजोरीलाई नदोहोर्याउने संकल्प गर्दै यो प्रक्रियालाई टुंगो लगाउने अवसर प्राप्त भएको छ ।शान्ति प्रक्रियामा सुरुदेखि बाह्य र घरेलु अनेक सरोकारवालाहरूको आआफ्नै चासो छ । तर यो प्रक्रिया सत्य निरूपण तथा मेलमिलाप आयोगमा उजुरी दर्ता गर्ने झन्डै ६४ हजार र बेपत्ता पारिएका व्यक्तिको छानबिन आयोगमा उजुरी दर्ता गर्ने झन्डै तीन हजार उजुरीकर्ताले गर्ने न्याय अनुभूतिको विषय हो । माओवादी नेतृत्वमा राज्यविरुद्ध चलेको युद्ध, त्यसलाई सुरक्षित अवतरण गराउने २०६३ मंसिरको विस्तृत शान्ति सम्झौता र द्वन्द्वपीडितको न्यायलाई सम्बोधन गर्ने पछिल्लो प्रक्रिया नेपाली इतिहासको एउटा यथार्थ हो । यस क्रममा निकै जटिल र संवेदनशील सिलसिलाबाट हामी अघि बढेका हौं । त्यसैले यो समग्र प्रक्रियालाई हेर्ने आआफ्नै स्वार्थ र दृष्टिकोणको पुञ्ज हामीसँग छ । त्यसैले संक्रमणकालीन न्यायसम्बन्धी विषयलाई राजनीतिक परिवर्तन र मानवअधिकारसम्बन्धी अन्तर्राष्ट्रिय अभ्यास दुवैतर्फबाट संवेदनशील रूपमा हेर्नुपर्दछ । पीडित र परिवारले न्याय अनुभूत गर्न पाउनुपर्ने विषयमा कुनै पनि सम्झौता हुनुहुँदैन भने अर्कोतिर संक्रमणकालीन न्यायलाई प्रतिशोधको हतियारको रूपमा पनि प्रयोग गरिनहुन्न । यसको सम्पूर्ण दिशा निर्देश अब कानुनबाटै निर्धारण हुने सुनिश्चित हुनुपर्छ ।अबको चासो विचाराधीन विधेयक कानुनमा रूपान्तरण हुने र त्यसको इमानदार कार्यान्वयनमै छ । त्यसका लागि बेपत्ता पारिएका व्यक्तिको छानबिन आयोग र सत्य निरूपण तथा मेलमिलाप आयोगमा योग्य र सक्षम व्यक्तिको उपस्थिति पनि अनिवार्य छ । विगतमा जस्तो राजनीतिक दलप्रति आस्थावानहरूलाई भागबन्डाका आधारमा नियुक्ति गर्ने, आयोगका वास्तविक कामका लागि स्रोतसाधन उपलब्ध गराउन कञ्जुस्याइँ गर्ने, जनशक्तिको अभाव सिर्जना गर्ने हो भने ऐनको कार्यान्वयन पक्ष फितलो हुनेछ । बलियो संरचना तथा पर्याप्त स्रोत र जनशक्ति भएको आयोगले मात्र संक्रमणकालीन न्यायको संवेदनशीलता सम्बोधन गर्न सक्नेछ ।"
हाम्रा शासकलाई बंगलादेशको सन्देश,"बंगलादेशका शासक वर्गले जनताको आवाज नसुन्दा बहुमतको बलियो सरकार ढल्यो । सरकार मात्र ढलेन प्रधानमन्त्री शेख हसिनाले देश छाडेर भाग्नुपर्यो । जनताको आवाज नसुन्दाको परिणाम हो यो । जनताको न्यूनतम आवश्यकता पूरा नगरी आफ्नालाई मात्र अवसर दिँदा जनतामा निराशा जाग्छ । हाम्रा देशका नेताले पनि सोच्ने बेला आएको छ, म मालिक होइन जनताको सेवक हुँ भनेर । हाम्रो विकल्प छैन, हामीले जे गरे पनि हुन्छ भनेर सोच्ने हो भने भोलि यहाँ पनि बंगलादेशको जस्तो अवस्था नआउला भन्न सकिँदैन । जनतामा निराशा बढ्दो छ । जनआवाज नेताहरूले सुनेका छैनन् । बंगलादेशमा घटेको घटनालाई सामान्य रूपमा नलिन नेताज्यूहरूलाई आग्रह गर्छु । जनताको चाहना के छ भनेर उनीहरूले बुझ्नुपर्र्छ । आफ्नो स्वार्थ पूर्तिका लागि राजनीति गर्नुभएन । जनता सिटामोल खान नपाएर मरेका छन्, नेता भने समृद्धिका भाषण गरेर थाक्दैनन् । देश भ्रष्टाचारमा डुबेको छ । वैदेशिक ऋणभार बढ्दो छ । महँगीले आकाश छोएको छ । जनताको समस्याको सम्बोधन कहिलै हुँदैन । सत्ता र भत्ताकेन्द्रित राजनीति कहिलेसम्म गर्ने नेताज्यू ? जनताका अगाडि शासकको केही लाग्दैन भन्ने दह्रो उदाहरण बंगलादेशले देखाएको छ । पुरुषोत्तम घिमिरे, जोरपाटी, काठमाडौं"
वर्षायाममा हैजाको डर,"काठमाडौं उपत्यकामा वर्षायामको सुरुवातसँग हैजा पनि फैलन थालेको छ । हैजाको संक्रमण दर दिन प्रतिदिन बढिरहेको छ । समयमै यसलाई रोकथाम गर्न तथा उच्च सतर्कता अपनाउन सकिएन भने विकराल रूप लिन सक्नेछ । काठमाडौंका सबै सार्वजनिक स्थलमा नियमित रूपमा फोहोरको उचित व्यवस्थापन हुन सकेको छैन । सार्वजनिक स्थल तथा फुटपाथमा पानीपुरी, चना चटपटे, काटेर राखेका फलफूल, खाजा, तरकारी तथा माछामासु नछोपी बेच्न राखिएको देख्न सकिन्छ । यस्ता पसलको अनुगमन गरी यथाशीघ्र हटाउनुका साथै बिक्रीमा प्रतिबन्ध लगाउनु आवश्यक छ । मूल कुरा, सबैतिर फोहोरको उचित व्यवस्थापन गर्न अति जरुरी छ । बजारमा बिक्री गर्न राखेका पिउने पानीका जार पिउनयोग्य छन् या छैनन् परीक्षण गर्नुपर्छ । काठमाडौं महानगरपालिकासहित सम्बन्धित निकायले मानव स्वास्थ्यप्रति संवेदनशील भई सूक्ष्म रूपमा अनुगमन थालिहाल्नुपर्छ । अच्युतमान सिंह प्रधान, बालुवाटार, काठमाडौं"
उज्यालोका नायकलाई खलनायक नबनाऔं,"यतिखेर प्रधानमन्त्री केपी शर्मा ओली र नेपाल विद्युत् प्राधिकरणका कार्यकारी निर्देशक कुलमान घिसिङबीच शीतयुद्ध चलेको छ । यो युद्धमा कसले जित्छ कसले हार्छ ? यसै भन्न सकिँदैन । तथापि आम जनता उज्यालोका नायक मानिएका कुलमानले यो युद्ध जितुन् भन्ने चाहन्छन् । उनले जित्नु भनेको अर्बौं विद्युत् महसुल उठ्नु हो । न्याय र जनताको भावनाले जित्नु हो । तर शक्तिको बलमा प्रधानमन्त्री, ऊर्जामन्त्री र महसुल नतिर्ने उद्यमीहरू कुलमानलाई नायकबाट खलनायकमा परिणत गर्न खोज्दै छन् । त्यसैको ज्वलन्त नमुना हो, महसुल उठाउनुपर्छ भनेर अडान राख्ने प्राधिकरण सञ्चालक समितिका दुई सञ्चालक हटाउनु । प्रयोग गरेको विद्युत् महसुल उठाउनुपर्छ भनी जनता र राष्ट्रको पक्षमा काम गर्ने सञ्चालकलाई हटाउँदासमेत सत्ताको स्वार्थमा लागेका कांग्रेसलगायत अन्य राजनीतिक पार्टीले विरोधमा आवाज उठाउन सकेका छैनन् । यसर्थ चर्को लोडसेडिङबाट राष्ट्रलाइ मुक्ति दिन कुलमान जस्तो नायकलाई ओलीको कोपभाजनबाट बचाउन सम्पूर्ण इमानदार जनताहरू सडकमा आउनुपर्छ । एकैछिन कल्पना गरौं त लोडसेडिङका ती दिनहरू ? कति भयावह, त्रासदीपूर्ण थिए । २४ घण्टामा १८ घण्टासम्म लोडसेडिङ हुन्थ्यो । विद्यार्थी पढ्न पाउँदैनथिए । गृहणीहरूले त्यस्तै सास्ती भोगेका थिए । उद्योग कलकारखाना चल्न पाउँदैनथिए । तर कुलमान त्यो अन्धकारलाइ चिर्न उज्यालो बनेर आए । रातदिन मिहिनेत गरेर लोडसेडिङलाई पूरै अन्त्य गरिदिए । यसर्थ यो बेला कुलमान जस्ता नायकलाई जनस्तरबाट अपार सहयोगको अवश्यकता छ ।गोपाल देवकोटा, गोकर्णेश्वर८, काठमाडौं"
संस्कृति र सहअस्तित्व,"कृषिबाट उत्पादित अन्न तथा फूलमाला चढाई भूमि देवता, पशुपन्छी लगायतको पूजाआजा गर्ने प्रचलन नेपाली समाजमा छ । नुहाइधुवाइ मन चंगा बनाई मानव जातिले मनाउने यस्ता चाडपर्वका पछाडि सांस्कृतिक, ऐतिहासिक र धार्मिक महत्त्व छ । श्रावण शुक्लपक्ष नाग पञ्चमीमा कृष्ण भगवान्को फोटोसहित नागका तस्बिर बनाएर त्यसमा जल, गाईको दूध, फूलमाला, अबिर, केशरी लगायतले विधिपूर्वक पूजा गर्ने चलन छ । नागलाई टाउकामा मणि भएको लामो आकारको जमिनमा घस्रेर हिँड्ने सर्पहरूको राजा मानिन्छ । सृष्टिको निरन्तरतादेखि नै खेतीपाती, प्रकृति र नेपाली चाडपर्वबीच सांस्कृतिक समन्वय स्थापित भएको छ । ऐतिहासिक, पौराणिक, धार्मिक पक्षसँग मात्रै होइन नागपञ्चमी कृषि र वर्षात्सँग पनि जोडिएको छ । जनैपूर्णिमा, दसैं, तिहार, माघेसंक्रान्ति जस्ता विविध अरू पर्व पनि छन् । जसको नेपाली मौलिक विशेषता छ । प्रकृतिमा रहेका विविध पशुपक्षीलाई समेत यस्ता चाडमा पूजाआजा गरिने भएकाले मानव मात्रको नभई यो पृथ्वीमा सबैको सहअस्तित्व स्वीकार गर्नुपर्ने सन्देश नेपाली संस्कृतिले दिएको छ । तिलप्रसाद न्यौपाने, माछापोखरी, काठमाडौं"
बंगलादेशको सादा ऐना,"लोकतन्त्रमा पात्र र पद्धति पलपल परीक्षाबाट गुज्रनुपर्छ । एक पटक आन्दोलन गरेकै भरमा कोही हरदम लोकतन्त्रको कसौटीमा सफल नै हुन्छ भन्ने प्रत्याभूति हुँदैन । केवल अतीतका योगदानका आधारमा वर्तमानका प्रश्नलाई छल्न सकिँदैन । कोही पात्र निर्वाचन प्रक्रियाबाट आएकै आधारमा लोकनिष्ठ ठहरिँदैनन् । एक पटक चुनिएर आएपछि मात्र हुँदैन, आफ्नो कार्यकालमा निरन्तर जनताका बीच पुग्ने प्रक्रियागत आवश्यकता हुन्छ । कस्तो चुनावी प्रक्रियाबाट आयो, त्यो निर्णायक हुन्छ । सरकार कसरी चल्दै छ ? सरकार र भुइँतहको सत्यलाई मिडिया र नागरिक समाजले उठाउन सकिरहेका छन् कि छैनन् ? राज्यको सार्वजनिक सम्पत्तिलाई नित्य लुटको मौका पो ठाने कि ! आमजनले सार्थक सहभागिता जनाउन पाएनन्, तिनका सपना र सम्भावना असुरक्षित छ भन्ने बोध बढ्दै गयो भने लोकतन्त्र एकखुट्टे हुन पुग्छ । जनजीवनका आधारभूत सुखसुविधा प्रदान गर्नमा राज्य निष्प्रभावी हुँदै गयो भने कुनै बेला कहाँ पुगेर दुर्घटनाग्रस्त हुन्छ, किटानी गर्न सकिँदैन । सत्ता पाएर मात्र हुँदैन, जनहितका लागि आधिकारिक सबै पक्षको समर्थन पाउन सक्नुपर्छ । विपक्षीसँगको अन्तर्क्रिया कसरी गरिँदै छ ? राज्यका अंगमा कुनै दल वा समुदाय विशेषको कब्जा घनीभूत हुँदै जाँदा जनपरकम्पको सम्भावनालाई इन्कार गर्न सकिँदैन । हिजो हरेक राजनीतिक रोगको अचुक औषधि सफलता थियो । त्यो प्रजातन्त्रको रटान वा त्यसपछि राष्ट्रियताको आलापले रोजमर्राको राजनीति चल्थ्यो । तर आजको लोकतन्त्र हिजोको भन्दा ज्यादा परिवर्तित हुनुपरेको छ । आज भुइँमान्छेसँगको संवाद र सामञ्जस्य प्रमुख भएर आएको छ । भुइँमान्छे ती हुन्, जो पंक्तिमा सबैभन्दा पछाडि छन् । राज्यको नीति तथा कार्यक्रममा कुनै लिंग, वर्ग, जाति, धर्म, क्षेत्रकाहरू पछाडि छुटे भने यस्तो परम्परामा क्रमभंग चाहिन्छ । तिनका बारेमा छलफल, चिन्तन भइरहेको छ, छैन ख्याल राख्नुपर्छ । संविधानका लिखतलाई सुनिश्चित र सुदृढ गर्न कटिबद्ध रहेको विश्वसनीय प्रमाण देखिए कि देखिएनन्, नियाल्नुपर्छ । राज्यलाई असमावेशी बनाउँदै जाने, आफ्ना कमजोरीलाई सच्याउने यत्न नगर्ने तर कुनै कुनाबाट प्रश्न उठाइँदा प्रश्नकर्ता जमातमाथि नै आक्षेपित गर्ने क्रम रोकिएन भने तल्लो वर्ग सामाजिक न्यायबाट वञ्चित भइरहन्छन् । निर्वाचित सरकारप्रतिको विश्वास र भरोसाका सूत्रहरू टुट्दै गएपछि आम जनताबीच अचानक आँधीहुरी आउन सक्छ । उँचो आर्थिक बढोत्तरीका सूचकांकका आवरणमा जब केही सीमित व्यक्तिले संरचनागत लाभ पाइरहेका हुन्छन्, त्यतिखेर भुइयाँबाट आक्रोश फुट्छ नै । यसैले लोकतन्त्र ल्याउनुभन्दा त्यसलाई जोगाउन कठिन छ । लोकतन्त्रको स्रोत भनेकै जनता हुन् । राज्य जनताको इच्छाअनुसार चल्नुपर्छ । एक पटक पाएको मतादेशकै आधारमा बलबिच्याइँ गर्दैगर्दा लोकतन्त्रको पहिया उच्छिन्न पुगेको भेउ नै हुँदैन ।प्रायः के देखिन्छ भने लोकतन्त्र ल्याएको दाबी गर्ने नेतृत्व वर्ग सबभन्दा पहिला आमजनको स्वतन्त्रता कुण्ठित गर्न लाग्छ । उसको हल्का तर्क हुन्छ आन्दोलन त गरियो अब सबै क्षेत्रमा अनुशासन चाहिन्छ । फेरि यसरी दलदलमा फस्दै जान्छ, जहाँ उसले खास प्रकारको इकोचेम्बर निर्माण गर्न पुग्छ । लोकतन्त्र कुनै दल विशेष, गठबन्धन वा चेहराको एकलौटी होइन । कुनै बखत थियो । अब ठूलो अवधारणागत परिवर्तन आएको छ । अर्थात्, लोकतन्त्र व्यापक विमर्श र स्वीकार्यताको विषय भएको छ । उत्तरदायित्व, पारदर्शिता र सहभागिता मुख्य कुरा हो । कुनै पनि समाजको समग्र विकासका लागि त्यहाँका नागरिकको मूलभूत खाँचोको पूर्ति र सिंगो सामाजिक संरचनामा खुसी, सन्तोष, सौहार्दको माहोल प्राथमिक सर्त हो । यसका लागि लोकतान्त्रिक व्यवस्थाका स्वतन्त्रता, समानता, समरसता र नागरिकको नैसर्गिक रचनात्मकतालाई प्रोत्साहित गर्नु अति आवश्यक हुन्छ ।सुदूर देहातमा पनि सामान्य जनले राजनीतिक परिदृश्य आकलन गर्दा तिनलाई लाग्छ, राजनीति आजको समयमा ठूलो व्यापार भएको छ । निर्वाचनमा मुद्दा भन्दा मुद्रा को प्रयोग बढ्न थाल्छ, यसले लोकतान्त्रिक प्रणालीमाथि गम्भीर प्रश्नचिह्न खडा गर्छ । यस्तोमा सत्ताधारी पक्ष अदालत र जाँच एजेन्सीलाई आफ्नो कठपुतली बनाउन चाहन्छ । आफ्नो पक्षलाई जोगाउने तथा इतर पक्षलाई फसाउने नियत तिनमा देखिन्छ । यस्तोमा खासगरी अदालतले पावर सिफ्टिङ का आधारमा होइन कि ट्राफिक लाइटका रूपमा काम गरिदिँदा सत्ताको गति र मति सन्तुलित र सचेत रहन्छ । कतिपय अवस्थामा स्वयं अदालत वा स्थायी सत्ताका रूममा चिनिने सेनाले नै जब राजनीति बुझ्छु भनेर कार्यकारीलाई ध्यानाकर्षण गराउँछ भने त्यसलाई सामान्य जनले यो सौदाबाजीको शिष्ट तरिका बुझ्छन् । यदाकदा यस्तोमा भूराजनीतिक उत्प्रेरणाले अदालत वा सेनाबाट नरम कु हुन पुग्छ ।छोटाछोटा आन्दोलनले शासकलाई झकझक्याइरहन्छ । लोकतन्त्रमा अल्पमतले पनि संरक्षण एवं संवर्द्धनको स्पेस खोज्छ । चिन्तक सीके प्रसाई भन्ने गर्थे जब प्रजातन्त्रको अमृतमा स्वार्थ औं सत्ताका अमोघ आकांक्षा मिश्रित हुन्छ, बडो नमिठो झोल पैदा हुन्छ । त्यसैले लोकतन्त्र स्थापित गर्दा संघर्षको जति महत्त्व थियो, वर्तमान र आगतमा पनि त्यति नै महत्त्वपूर्ण हुन्छ । लोकतन्त्र छ, संविधान छ, सरकारले वाचा गर्दै गरेको छ भनेर मस्त सुत्ने होइन । एउटा लोकप्रिय आन्दोलन वा मतादेशबाट कोही सत्तामा आउँछ, त्यतिखेर उसमा तानाशाह बन्ने प्रशस्त चाहना जाग्न सक्छ । यस्तोमा भुइँतहको जागरणले नै निर्वाचित सत्तालाई अधिनायक हुनबाट रोक्छ । कोही न कोही कतै न कतैबाट टुप्लुक्क निस्कन्छ, प्रश्नहरूको पोको लिएर सडकमा ओर्लिन्छ, शनैशनैः त्यहाँ भीडको आकार बढ्छ । राज्यसँग शान्ति व्यवस्थाको नाउँमा दण्ड दिने संवैधानिक अधिकार प्राप्त छ, जो यस्ता छोटाछोटा जनआक्रोशलाई थिच्न, गलाउन र समाप्त पार्न खोज्छ । राज्यजनित हिंसाको प्रतिरोधमा सडकले प्रतिहिंसा व्यक्त गर्छ । कतिपय अवस्थामा असंगठितहरूको समूहद्वारा गरिएको आन्दोलनबाट एक अराजक इकोसिस्टम निर्माण हुन पुग्छ । यस्तोमा आन्तरिक कट्टरपन्थी, दक्षिणपन्थी वा बाह्य सामरिक स्वार्थहरूले तरल अवस्थामा आआफ्नो बल्छी थाप्न पुग्छन् ।कतिपय अवस्थामा सेना वा तिनको प्रत्यक्ष भरथेगमा उदाउने तानाशाहले वर्तमान गतिरोधको अन्त्य गर्न, राष्ट्र र समाजलाई आधुनिकीकरणतर्फ डोर्याउन, संवैधानिक स्थायित्व कायम गर्न आफ्नो टड्कारो आवश्यकता दाबी गर्छन् । यदाकदा यस्तो परिस्थितिको निर्माण अन्तर्राष्ट्रिय शक्तिकेन्द्रहरूको समर्थनमा पनि बन्छ । तर, हेक्का राख्नुपर्छ आन्तरिक अवस्था विकसित नभइकन बाहिरी वायुमण्डलीय चापले अनुकूलता पाउँदैन । आन्दोलनमा देखापर्ने विवेक र विध्वंसको बीच मसिनो रेखा हुन्छ । यतिखेर बंगलादेशको सन्दर्भ खुब उठेको छ । बंगलादेशसँग नेपालको साँध नजोडिएको भए पनि सम्बन्धका आयाम फराकिलो हुँदै आएको हो । एक नयाँ मुलुकका रूपमा बंगलादेशको जन्म कठिन संघर्षबाट भएको हो । बंगलादेशका जनक शेख मुजिबुर रहमानको प्रतिमालाई मानमर्दन गरिएका दृश्य हालै चुहिएर आएका भिडियोतस्बिरहरूमा देखिए । केही यस्ता दृश्य पनि भेटिए, जहाँ मुलुकबाट लखेटिन पुगेकी निर्वाचित प्रधानमन्त्री शेख हसिनाको तस्बिर उतारियो तर शेख मुजिबुरको त्यहीं रहन दिइयो । तस्बिर यथास्थानमा रहन पाउनु भनेको अझै बंगबन्धु शेख मुजिबुरप्रतिको सम्मान बाँकी रहेको सूचना हो । यो पनि प्रस्टिँदै छ, आज त्यहाँ सेना र कट्टरपन्थी तागत मजबुत छ ।लोकतन्त्रभित्र देखिएका असन्तोषले जब आन्दोलन वा सैनिक तख्ता पलटको बाटो समाउँछ, त्यस्तोमा बढी पीडित हुने आमजन वा अल्पसंख्यकहरू नै हुन्छन् । बंगलादेशमा पीँधको क्रन्दन त्यही हो । यसैबीच, त्यहाँ नोबेल पुरस्कार विजेता तथा अर्थशास्त्री मुहम्मद युनुसको नेतृत्वमा अन्तरिम सरकार गठन हुने भएको छ । कतिपय अवस्थामा आन्दोलनले पश्चगमनलाई नै सघाउ पुर्याउँछ । जुन आन्दोलन फगत असंगठित समूहको तात्कालिक प्रतिक्रिया र संगठित स्वार्थी समूहहरूको व्यूहबाट ठडिएको हुन्छ । बंगलादेशको नयाँ परिस्थितिको प्रकृति र प्रक्रियाको जटिलताका परिप्रेक्ष्यमा तयार गरिएको मार्गचित्र कत्तिको लोकतन्त्रमैत्री हुन्छ ? अहिले नै वस्तुपरक आधारहरू भेटाइयो भनेर किमार्थ भन्न सकिँदैन ।केहीअघि श्रीलंका बन्छ भनेर रोइकराइ गर्नेहरू पनि कम थिएनन् । नेपालमा जुन शक्ति इतिहासका पानामा कैद भए, तिनले यो बिन्दुमा आएर परिस्थितिलाई आफैंले आत्मसात् गर्नुपर्छ । अहिले पनि एउटा नागरिकका रूपमा इतिहास बनाउने मौका छ । तर यो वा त्यो दलको गठबन्धनको पेलाइ एवं छायामा नेपालको लोकतान्त्रिक स्पेस साँघुरिँदै गएको छ । संघीयता, समावेशी र सुशासनविरुद्धका क्रियाकलाप हाकाहाकी गर्न परहेज देखिएन । नेपाल अर्को देश बन्दैन, यो आफ्नै तरिकाले सधैं बढेको छ । हो, सिकाइचाहिँ अन्यत्रबाट गर्नैपर्छ तर त्यसको अभ्यास यहींको माटोको उर्वरताका आधारमा गर्ने हो । मुलुक यतिखेर नयाँ परिस्थितिको संघारमा, नयाँ बाटो समात्न सक्ने थुप्रै सम्भावना बोकेर उभिएको छ । बाटो कठिन छ तर यतिखेर जे जस्ता कठिनाइमा हामी छौं, तिनको समाधान निकाल्न यही लोकतन्त्रको बाटो हिँड्नुको विकल्प छैन ।"
आधारभूत अस्पताल : लहडी निर्णयको बोझ,"प्रतिनिधिसभामा गत साउन ६ गते प्रधानमन्त्री केपी शर्मा ओलीले कांग्रेसएमाले सरकारले काम गरिरहेको छ भन्न होइन, थालेको काम सकियो भनेर सुनाउन आतुर भएको बताएका थिए । यसअघि २०७४ को निर्वाचनताका चुच्चे रेल, तेल, पानीजहाज अनि स्विच थिच्दा घरघरमा ग्यास आउने सपना उनले बाँडे । रेलको स्टेसन कहाँकहाँ निर्माण गर्नेदेखि पानीजहाजको टिकट काट्ने मिति पनि तोक्न उनले भ्याएकै हुन् । चुच्चे रेल र पानीजहाज त दूरका सितारा जस्तै भएका छन् । त्यसबाहेक उनी प्रधानमन्त्री हुँदा पूर्वतयारीबिना लोकरिझ्याइँका लागि सुरुआत गरिएका अनेकौं योजनाले परिणाम दिन सकेका छैनन् । तिनैमध्येको एउटा दृष्टान्त हो सबै स्थानीय तहमा एकै पटक आधारभूत अस्पताल निर्माणको योजना ।७ सय ५३ स्थानीय तहमध्ये ६ सय ५५ मा आधारभूत अस्पताल थिएनन् । ओली नेतृत्वको तत्कालीन सरकारले पहिलो चरणमा २०७७ मंसिर १५ मा व्यापक प्रचारसहित तीन सयभन्दा बढी पालिकामा आधारभूत अस्पताल एकै पटक शिलान्यास गर्यो । संविधानअनुसार आधारभूत स्वास्थ्यको अधिकार स्थानीय तहको हो । स्थानीय तहको स्रोतसाधन, भूगोल र जनसांख्यिक बनोटअनुसार स्वास्थ्य संस्थाको प्राथमिकता फरक हुन सक्छ । तर स्थानीय तहसँग छलफल र समन्वयबिनै संघीय सरकारले अस्पताल बनाउने भनेर तोक्दियो । मागभन्दा आपूर्ति प्रधान संघीय सरकारको यो योजनाको स्वामित्व स्थानीय तहले ग्रहण गर्न सकेका छैनन् । त्यसैले दुई वर्षभित्र भवन निर्माण गरेर अस्पताल सञ्चालन गर्ने लक्ष्य राखिए पनि साढे तीन वर्षमा जम्मा २७ अस्पताल मात्र निर्माण सम्पन्न भई स्थानीय तहमा हस्तान्तरण भएको पाइन्छ । कतिपय आधारभूत अस्पताल भवन निर्माणको पूर्वतयारीमै समस्या आएको छ । २०८० पुससम्म दुई सय ८२ पालिकाले निर्माणको विस्तृत परियोजना प्रतिवेदन (डीपीआर) संघीय सरकार स्वास्थ्य तथा जनसंख्या मन्त्रालयमा बुझाउन सकेका थिएनन् । धेरै स्थानीय तहले अझैसम्म जग्गा प्राप्त गर्न सकेका छैनन् । जग्गाको मापदण्ड र भवनको डिजाइन हिमाल, पहाड र तराईका पालिकाका लागि एकै प्रकृतिको हुनाले पनि अस्पताल निर्माण हुन सकेको छैन । पाँच शय्याको अस्पताल बनाउन पनि पालिकाको स्वामित्वमा तीन रोपनी जग्गा हुनुपर्ने पूर्वसर्तले अप्ठ्यारो पारेको छ । आधारभूत अस्पताल भवन बनाउन आर्थिक सहयोग संघ सरकारले गर्छ । तर निर्माण कार्यका साथै अस्पताल सञ्चालनको सम्पूर्ण खर्च व्यहोर्ने जिम्मा स्थानीय तहको हो । संघको बजेट प्राप्त गर्ने प्रक्रियागत अलमल र निर्माण कार्यको ढिलाइले लागत बढाउने जोखिम छ । भौतिक पूर्वाधार निर्माणमा हुने आर्थिक चलखेलको पाटो पनि त्यत्तिकै छ । निर्माण व्यवसायीहरूले विभिन्न बहानामा स्थानीय तहका प्रतिनिधि र प्राविधिकलाई ५ देखि ११ प्रतिशत कमिसन बुझाउनुपरेको गुनासो यस पंक्तिकारलाई गरेका थिए । आधारभूत अस्पताल भवन निर्माणलाई प्राथमिकता दिँदा दक्ष जनशक्ति र स्वास्थ्य उपकरणतर्फ ध्यान पुग्न सकेको छैन । सञ्चालनमा रहेका स्वास्थ्य केन्द्र वा स्वास्थ्यचौकी भवनलाई आवश्यकताअनुसार विस्तार गर्नेभन्दा पनि नयाँ भौतिक संरचना निर्माणमा नै स्रोतसाधन खर्च भएको छ । कर्णाली प्रदेशको मुसिकोट नगरपालिकाले अनुकूल स्थानमा अस्पताल निर्माण गर्ने जनप्रतिनिधिको स्वार्थका कारण दुई आधारभूत अस्पताल बनाउँदै छ । ३४ हजार दुई सय ७० जनसंख्या भएको उक्त नगरपालिकाभित्रै जिल्ला अस्पतालका साथै तीन निजी अस्पताल पनि छन् । नगरपालिकाको १४ वटै वडा सुगम भएकाले एक घण्टामा सबै ठाउँमा पुग्न सकिन्छ । नागरिक समाजका प्रतिनिधिहरू अहिले मुसिकोटमा थप नगर अस्पताल नै आवश्यक नभएको दाबी गर्छन् । यस्तो परिप्रेक्ष्यमा दुईदुईवटा नगर अस्पताल बनाउनुभन्दा बरु जिल्ला अस्पतालमा एमआरआई, इन्डोस्कोपी आदि उपकरणका साथै विशेषज्ञ सेवा थप्दा नागरिकको स्वास्थ्यमा पहुँच बढ्न सक्छ । लुम्बिनी प्रदेशको धुर्कोट गाउँपालिकामा दुई आयुर्वेद औषधालयसहित ११ स्वास्थ्य संस्था छन् । ती सबैका भवन नयाँ छन् । यहीं १५ शय्याको आधारभूत अस्पताल भवन निर्माण हुँदै छ । प्रदेश सरकारको सहयोगमा दुई वर्षका लागि एक चिकित्सक त्यहाँ खटिएका छन् । उनी गएपछि के गर्ने भन्ने योजना पालिकासँग देखिँदैन । एकातिर पालिकाबाट बसाइँ सर्नेको दर बर्सेनि बढ्दै छ भने वडा नं १, २ र ३ का बासिन्दा गुल्मी जिल्ला अस्पताल पायक पर्ने भएकाले त्यहीं जान्छन् । आन्तरिक आम्दानी करिब ६० लाख हाराहारी भएको यो गाउँपालिकासँग अस्पताल सञ्चालनका लागि संघ र प्रदेशको मुख ताक्नेबाहेक अन्य विकल्प देखिँदैन । हाल स्वास्थ्य संस्थाहरूमा दरबन्दीअनुसार जनशक्ति नहुँदा सेवा प्रभावकारी छैन । झन् अहिले निर्माण भइरहेका आधारभूत अस्पतालमा स्वास्थ्यकर्मी लगायत अन्य कर्मचारी व्यवस्थापन कसरी गर्ने स्पष्ट खाका देखिँदैन । ५, १० र १५ शय्याको अस्पतालमा कति जनशक्ति चाहिन्छ भनेर संघीय सरकारको स्वास्थ्य तथा जनसंख्या मन्त्रालयले दरबन्दी तोकेको छ । मन्त्रालयको २०७९ असार २१ मा मन्त्रीस्तरीय निर्णयबाट स्वीकृत गरिएको नमुना संठनात्मक संरचना र दरबन्दी तेरिजअनुसार ५, १० र १५ शय्याका आधारभूत अस्पतालका लागि क्रमशः १८, २२ र ३० जना कर्मचारी आवश्यक हुन्छन् । औसतमा सबै अस्पताल १० शय्याका मान्ने हो भने करिब चार सय त्यस्ता अस्पतालका लागि लगभग नौ हजार जनशक्ति चाहिन्छ । सोही निर्णयअनुसार पहिले नै प्राथमिक स्वास्थ्य केन्द्र, स्वास्थ्यचौकी र आधारभूत स्वास्थ्य केन्द्र सोही अस्पतालमा समाहित गर्ने भनिएको छ । त्यहाँ उपलब्ध जनशक्ति एक चौथाइ मान्ने हो भने पनि अझै ६ हजारभन्दा बढी जनशक्ति आवश्यक पर्छ । त्यो जनशक्ति कसरी जोहो गर्ने भन्ने योजनामा संघीय र स्थानीय सरकार स्पष्ट छैनन् ।२०८१ साउन १५ मा मन्त्री तथा सचिवहरूलाई निर्देशन दिँदै प्रधानमन्त्री ओलीले तयार भइसकेको संरचना सञ्चालनमा स्थानीय तहको ल्याकत नपुगेको आक्रोश पोखे । स्थानीय तहमा योजना तथा कार्यक्रमको सम्भाव्यता, आवश्यक जनशक्ति एवं लगानीको विश्लेषण साथै समन्वय नगरी संघले कार्यक्रम लाद्न खोज्दा प्रभावकारी कार्यान्वयन नहुने एउटा उदाहरण आधारभूत अस्पताल बनेका छन् । सञ्चालन गर्न सकेन भनेर आफ्नो अक्षमताको दोष स्थानीय तहलाई लगाएर पानीमाथिको ओभानो हुन खोज्नु सरकार प्रमुखका लागि अशोभनीय हो । बरु प्रधानमन्त्री ओली आफ्नो तुगलकी फरमान का कारण राज्यको करोडौं रकम खेर गएको यो योजनामा जवाफदेही हुनैपर्छ । मानन्धर डेमोक्रेसी रिसोर्स सेन्टर नेपालका अध्येता हुन् ।"
माओवादीसामु देखिएको अवसर,"कांग्रेसएमाले गठजोडपश्चात् प्रचण्ड नेतृत्वको सरकार ढलेसँगै कतिपय मान्छेले ठोकुवा गरिसके अब माओवादी उठ्नै नसक्ने गरी सकियो । प्रचण्डको राजनीति समाप्त भयो । प्रतिक्रियावादी सत्ताको भयंकर क्रूरता र सैन्य चक्रवात झेलेर आएको माओवादी आन्दोलन, पार्टी र नेतृत्व विगतदेखि नै यस्ता साना मोर्चाका हारबाट उठेर आएको छ । हरेक चुनौतीलाई अवसरमा बदल्न अझै सक्षम छ । यसपालि पनि माओवादी अझ बलियो, ताजा र अनुभवी भएर फेरि उठ्नेछ । यो देशमा परिवर्तनको आशा र संवाहक भएकाले पनि माओवादी सकिनु आमरूपमा परिवर्तनको संकल्प सकिनु हो । परिवर्तनको आशा कहिल्यै सकिँदैन ।कांग्रेस र एमालेको पछिल्लो सत्ता समीकरणले प्रचण्ड सरकारको गतिमान यात्रामा ठेस लागेको छ । तर दुःख केमा छ भने प्रचण्ड सरकार ढलेसँगै सुशासनको यात्रा अकस्मात् रोकिएको छ । प्रचण्ड सरकारले थालेको त्रिभुवन विश्वविद्यालयमा क्षमता र योग्यताका आधारमा नेतृत्व चयन गर्ने कामलाई उल्टाउन थालिएको छ । त्यहाँ प्रधानमन्त्रीको ठाडो हस्तक्षेपमा बजेट रोकिएको छ । यो सरकारले अब यसैगरी ललिता निवास, भुटानी शरणार्थी, बाँसबारी र बालमन्दिरसम्मका प्रचण्ड सरकारले थालेका सुशासनका प्रयासलाई त्रिविको जसरी रोक्यो भने पनि अनौठो नमाने हुन्छ । सरकारबाट हटेलगत्तै माओवादीको पदाधिकारी बैठक हालै सम्पन्न भएको छ । बैठकको स्पिरिट र प्रचण्डको प्रस्ताव हेर्दा लाग्छ, माओवादी अब जनताको बीचमा जानेछ र आफ्नो ऐतिहासिक जिम्मेवारीलाई जनतासँगै बसेर पूरा गर्नेछ । आन्दोलनका सपना पूरा गर्ने, जनयुद्धका बाँकी कार्यभार पूरा गर्ने र समाजवाद स्थापनाको पथमा अघि बढ्ने दायित्व माओवादीको हो । त्यस दायित्व पूरा गर्ने क्रममा माओवादी नेतृत्वको सरकारले पछिल्लो समय देशमा सुशासन र सेवाप्रवाहलाई जनमुखी र राज्यलाई उत्तरदायी बनाउने प्रयास थालेको थियो । संसदीय राजनीतिको सानो झट्का आउँदैमा र सरकारबाट बाहिरिँदैमा ऐतिहासक क्रान्तिको नेतृत्वदायी, गणतन्त्र, संघीयता र समावेशिताको स्थापनाका लागि अग्रणी मोर्चामा लडेको पार्टी तथा यसको नेतृत्व सकिँदैन ।कांग्रेसएमालेले कस्तो परिवेशमा किन र कसरी मध्यरातको सहमति बनाए, त्यो प्रस्टै छ । मुख्यतः दुई कारणले प्रचण्ड सरकार ढल्यो । एउटा, प्रचण्ड र माओवादी नेतृत्वको सरकार बन्न नदिन एउटा प्रतिगामी र यथास्थितिवादी शक्ति प्रारम्भदेखि नै छेको हाल्दै थियो । उनीहरू प्रारम्भदेखि नै क्रान्तिकारी सरकारको विकल्पमा एक यथास्थितिवादी प्रतिगामी सरकार बनाउन चाहन्थे । त्यो शक्ति माओवादीको सत्तारोहणसँग स्वाभाविक रूपमा बेखुस थियो । उसलाई माओवादी र यसको नेतृत्व मन परेको थिएन । अर्को, यो देशका शक्तिशाली भ्रष्टाचारीको एउटा सिन्डिकेट थियो, उनीहरूलाई प्रचण्ड सरकारको कामकारबाहीले रुष्ट बनाएको थियो । राज्य लामो समयदेखि कुशासन र भ्रष्टाचारको दलदलमा फसेको थियो । आममान्छे निराश थिए । भ्रष्टाचार थप संस्थागत हुँदै थियो । अग्रगमनका मुद्दा गिजोलिएका थिए । त्यस्तो अवस्थामा प्रचण्ड नेतृत्वको सरकारले सुशासन र भ्रष्टाचारको अन्त्यका लागि विशेष प्रयत्न गरेको थियो । उपल्लो तहमा बसेर राज्य दोहन गर्नेहरू झस्कँदै थिए । कांग्रेस र एमालेको माथिल्लो तहमा भुइँचालो जाँदै थियो र त्यसको मूल नेतृत्व पंक्ति अत्तालिँदै थियो । परिणाम, प्रचण्ड सरकारविरुद्ध अन्धकारमा विभिन्न षड्यन्त्र हुँदै थिए । जसका कारण संसारको कुनै पनि संसदीय लोकतन्त्रमा नबन्ने पहिलो र दोस्रो ठूलो दलको गठजोडमा यो सरकार जन्मियो । यतिबेला माओवादीले विगतमा भएका गल्तीबाट शिक्षा लिने, समीक्षा गर्ने र परिवर्तन गर्ने हो । त्यसका लागि केही संकथन फेर्न जरुरी छ । पहिलो, माओवादीलाई सदाबहार तेस्रो दल भनेर जुन भाष्य निर्माण गरिएको छ, यसलाई तोड्न आवश्यक छ । न कांग्रेसएमाले सदाबहार पहिलो र दोस्रो दल हुन्, न माओवादी सधैंको तेस्रो । हिजो पहिलो संविधानसभा निर्वाचनमा माओवादी ठूलो र पहिलो दल मात्र भएको थिएन, प्रत्यक्ष निर्वाचनमा बहुमतसमेत हासिल गरेको थियो । इतिहास साक्षी छ, हिजो माओवादीले २९८० प्रतिशत मत प्राप्त गर्दा कांग्रेसले २११४ र एमालेले २०३३ प्रतिशत मात्र मत पाएका थिए । त्यो बेला कांग्रेस र एमाले माओवादीभन्दा निक्कै साना दोस्रो र तेस्रो दल थिए । अतः माओवादीलाई सानो, निम्छरो र हेय ठान्नेले इतिहासको सम्झना गरून् । माओवादी राजनीतिक एजेन्डाले आज पनि पहिलो पार्टी हो र जनमतको हिसाबले कुनै बेला पहिलो बन्ने तागत राख्छ । दोस्रो, माओवादीसँग त्यस्तो के छैन, जो कांग्रेसएमालेसँग मात्रै छ ? माओवादीमा यतिखेर पनि एउटा सबल, सक्षम, निर्णायक र नेतृत्वदायी दल हुनका लागि चाहिने सबै आधार छ । वडावडासम्म देशव्यापी संगठन छ । कांग्रेसएमालेकै बराबरीमा लाखौं पार्टी सदस्य छन् । विदेशमा बस्ने लाखौं नेपालीको समर्थन र शुभेच्छा छ । महत्त्वपूर्ण कुरा माओवादीसँग संघीय लोकतान्त्रिक गणतन्त्रका लागि निर्णायक योगदान गरेको गर्विलो इतिहास छ । समावेशिताको पक्षमा लडेको र लाखौं आवाजहीनलाई आवाज दिएको विरासत छ । हजारौं सहिद, घाइते, बेपत्ता परिवारको माया, भावनात्मक सम्बन्ध र आशीर्वाद छ । नेपालको इतिहासमै सबैभन्दा कठिन आन्दोलनले स्थापित गरेको नेतृत्व छ । त्यसकारण संगठनलाई व्यवस्थित गर्ने, आत्मविश्वासलाई नयाँ ढंगले जागृत गर्ने, नयाँ पुस्तासँग संवाद थाल्ने, योजनाबद्ध सक्रियता बढाउने, जनकार्यलाई सघन बनाउने र जनतासँग पार्टी संगठनलाई जोड्ने हो भने माओवादी फेरि पहिलो, निर्णायक र नेतृत्वदायी दल बनेर उदाउनबाट कसैले रोक्न सक्दैन ।तेस्रो, माओवादी अब प्रमुख प्रतिपक्षीका रूपमा संसद्मा प्रखर हुनुपर्छ । संसदीय लोकतन्त्रमा यो निक्कै ठूलो भूमिका र शक्ति हो । यसले विपक्षी मोर्चाको नेताका रूपमा पार्टीलाई आन्दोलनसँग सहकार्य गर्ने अवसर दिन्छ । राज्य र सरकारले अनदेखा गरेका नागरिकका दुःख, पीडा, चासो र सरोकारलाई यो भूमिकासँगै पार्टीले नयाँ ढंगले उठाउनु सक्नुपर्छ । हिजो बन्दुक बोकेर लडेको जस्तो शक्ति बोकेर माओवादी अब सार्वभौम संसद्मा जनताको पक्षमा पड्कनु सक्नुपर्छ । चौथो, समाजवादी मोर्चालाई गैरएमाले कम्युनिस्ट, वामपन्थी, समाजवादी, देशभक्त र अग्रगामी शक्तिको केन्द्र बनाउने अभियानमा माओवादीले नेतृत्व गर्नुपर्छ । त्यसका लागि व्यक्तिगत स्वार्थ र इगोलाई सेलाउँदै पूर्वमाओवादीको एकतालाई प्राथमिकतासाथ अगाडि बढाउनुपर्छ । जसका लागि बाबुराम भट्टराई, मोहन वैद्यदेखि विप्लव, प्रभु शाह, आहुति, गोपाल किराती र मणि थापासम्मलाई एकीकृत गर्न आवश्यक छ । सम्पूर्ण प्रतिक्रियावादी, यथास्थितिवादी र दक्षिणपन्थी मिलेर सिध्याउने प्रयत्न भएका बेला क्रान्तिकारीहरू फुटेर बस्नुको कुनै औचित्य छैन । त्यसकारण पूर्वमाओवादीहरू नयाँ तरिकाले मिलेर समाजवादी क्रान्तिको औचित्य, कार्यभार र कार्यदिशालाई स्थापित गर्ने यो अनुकूल समय हो ।पाँचौं, कांग्रेसएमालेले संविधान संशोधनको जुन एजेन्डा उठाएका छन्, त्यसको मुद्दा र अभिमुखीकरण प्रस्ट छैन । तर उद्देश्य र अभिप्रायः प्रस्ट छ । यसले पश्चगामी कार्यदिशा अवलम्बन गर्ने सम्भावना प्रबल देखिन्छ । यस्तो बेला बन्न सक्ने र बनाउनैपर्ने अग्रगामी राजनीतिक ध्रुवीकरणको नेतृत्वको जिम्मा पनि संविधानसभाको जननी माओवादीले गर्नुपर्छ । स्वभावतः यो सबै काम गर्न अहिले प्रचण्डको नेतृत्व आवश्यक छ । यसको अर्थ के भने, माओवादी आन्दोलनको सबलीकरण पनि अब प्रचण्डकै नेतृत्वमा हुनेछ । भविष्यमा यसको पुनर्गठन र नेतृत्व हस्तान्तरण पनि उनकै नेतृत्वमा सम्भव हुनेछ ।अहिलेको सरकार परिवर्तनले नयाँ अवसर सिर्जना गरेको छ । त्यो भनेको जनयुद्ध, जनआन्दोलन, मधेश जनविद्रोह, जनजाति, महिला, मुस्लिम, दलितलगायतको आन्दोलन, सीमान्तकृत वर्ग, समुदायका सवाल र नयाँ पुस्ताको आशालाई समेत जोडेर माओवादीले प्रचण्डको नेतृत्वमा बलियो प्रतिध्रुव निर्माण गर्ने हो । जसले फेरि पनि माओवादीलाई नयाँ, परिस्कृत र बलियो अग्रगामी शक्ति बनाउनेछ ।"
घुमन्तेलाई गीतसंगीत,"(पाँचथर)फिदिम नगरपालिका१३ जेभालेमा बस्छन् गजेन्द्र राई । पर्यटकीय स्थलको पहिचान बनाउँदै रहेको जेभाले आइपुग्ने जोकोहीलाई सारंगी, मुचुंगा, विनायो, मादल र घिउपाते जस्ता बाजा बजाएर गीत गाउँदै नचाउने उनको विशेषता हो । तीनचारजना मान्छे भेला हुनासाथ घर अगाडि सारंगी र मादल लिएर घरबाहिर निस्किने गजेन्द्र पुराना लोकभाकामा आन्तरिक पर्यटकलाई मनोरञ्जन दिन्छन् ।रेसम फिरिरि, झम्के फूली नाकैमा बुलाकी, ओल्लो खोलो पल्लो खोलो कमिलाको गोलो, आलु दम चाना, चलेछ वतास सुस्तरी, किरेमिरे जाली रुमाल, छमछम नाचिदेऊ निउरेर, उकालीमा अघिअघि ओरालीमा पछिपछि यो केटी के भाको लगायतका गीत गाउँदै सारंगी र मादल बजाएर आगन्तुकलाई छमछमी नचाउने कला गजेन्द्रसँग छ । उनले सारंगी बजाउँदै गीत गाउन थालेपछि कोही लय मिलाउँदै मादल बजाउँछन्, त कोही मुरली र बाँसुरी बजाएर सार मिलाउँछन् । त्यसपछि नृत्यका पारखीहरू छमछमी नाचेर मनोरञ्जन गर्छन् ।जेभाले पर्यटकीय स्थल हो । यस क्षेत्रमा चट्टानी पहाडको टाकुरामा रहेका ठुल्ठूला ढुंगा काटेर बनाइएका मुन्धुम स्थल, चट्टान बाटिका, राष्ट्रिय विभूति महागुरु फाल्गुनन्द, शान्तिका अग्रदूत गौतम बुद्ध र महादेवका ठुल्ठूला सालिकसँगै गुप्तेश्वर महादेव थान हेर्न दैनिक २५३० आन्तरिक पर्यटक पुग्छन् । शनिबार र बिदाका दिन त टाढाटाढाबाट करिब सयको संख्यामा पर्यटक पुग्छन् जेभालेमा । यही पर्यटकीय स्थानमा पुग्नेलाई भने गजेन्द्रले मनोरञ्जन गराएबापत कुनै शुल्क लिँदैनन् ।आन्तरिक पर्यटन प्रवर्द्धनसँगै पुराना लोक बाजा र गीतसंगीतको संरक्षणका लागि आफूले यो अभियान चलाएको उनको भनाइ छ । सानो छँदा संगीत मेरो सौख थियो । उबेला सारंगी सिक्ने अवसर मिलेन । आजकल रुचिको काम गर्न थालेको छु, उनले भने । यसअघि दस वर्ष अंग्रेजी अध्यापन गरेका गजेन्द्रले घरमा ढोल, झाम्टा, घिउपाते, सारंगी, मादल, मुरली, बाँसुरी, मुर्चुंगा, बिनायो लगायतका पौराणिक बाजागाजा र उपकरण संग्रह गरेका छन् । गजेन्द्रकै पहलमा जेभाले हुक्मा डाँडा क्षेत्र पर्यटकीय गन्तव्य बनेको हो । उनले सामाजिक सञ्जालमार्फत आह्वान गरेर जुटाएको दस लाख रुपैयाँ खर्चेर चट्टानी पहाडका ढुंगा कुँदेर बाटिका निर्माण गराएका हुन् । जेभालेदेखि हुक्मा डाँडा जान फिदिम नगरपालिकाले पदमार्गसमेत निर्माण गरेको छ । उनकै नेतृत्वमा २०७४ को तिहारमा देउसी खेलेर निर्माण गरिएको जेभालेको खेल मैदानमा प्रत्येक शनिबार ठुल्ठूला फुटबल प्रतियोगिता हुन्छन् । मैदानको स्तरोन्नति गर्न पछिल्लो समय प्रदेश सरकारले लगानी गरेको छ । नजिकै रहेको महादेव गुप्तेश्वर थानसम्म जाने सिँढी मार्ग र विश्रामस्थलसहितका संरचना बनाउन अमेरिका बस्दै आउनुभएका नारद रिमालका सन्ततिले लगानी गरेका छन् । यी सबै संरचनाको संरक्षणसँगै आन्तरिक पर्यटन प्रवर्द्धनमा गजेन्द्रले खेलेको भूमिका स्मरणीय रहेको फिदिम नगरपालिकाका मेयर मित्रप्रसाद काफ्ले बताउँछन् । उनले सुरु गरेको सांगीतिक अभियानले लोप हुनै लागेका लोकबाजा र लयको संरक्षणमा पनि टेवा पुगेको काफ्लेको भनाइ छ ।"
"फेरि उकालो लाग्यो नेप्से, १०८ अंकको वृद्धि","(काठमाडौं)मंगलबार इतिहासमै सबैभन्दा धेरै गिरावट बेहोरेको सेयर बजार बुधबार पुनः वृद्धिकै बाटोमा फर्किएको छ । मंगलबार एक सय ४५०५ अंकले घटेर दुई हजार ५ सय ५१३२ अंकमा बन्द भएको सेयर कारोबार मापक नेप्से परिसूचक बुधबार १०८३५ अंकले बढेको हो । बुधबार बजारमा बिक्रीभन्दा खरिद चाप धेरै भएपछि समग्र नेप्से उच्च अंकले बढ्न टेवा पुगेको हो । यो वृद्धिसँगै नेप्से दुई हजार सात सय ५९६७ विन्दुमा उक्लेको छ । अघिल्लो दिनको तुलनामा बुधबार नेप्से ४ प्रतिशतले बढेको हो ।मंगलबार एकै दिन उच्च अंकले नेप्से बढ्दा विभिन्न तरिकाले विश्लेषण भएका थिए । कसैले नेप्सेमा सुधारका क्रम सकिएका रूपमा विश्लेषण गरेका थिए भने कसैले करेक्सनको संज्ञा दिएका थिए । तीमध्ये पनि बजार वृद्धिका लागि आवश्यक ब्याजदर, तरलतालगायत सूचक अनुकूल नै रहेकाले करेक्सनपछि बजारले वृद्धिकै बाटो पछ्याउने आकलन धेरैको थियो ।बुधबारको बजारले पनि वृद्धिकै बाटो समात्यो । बुधबार बजार खुलेदेखि नै उकालो लागेको बजारमा बीचबीचमा वृद्धिदरमा कमी आए पनि अन्ततः एक सय आठ अंकको वृद्धिसहित बन्द भयो । छोटो समयमा बजार धेरै बढिसकेकाले करेक्सन चाहिए पनि घट्न सकेको थिएन । सोमबार प्रतिनिधिसभा संसद्मा सांसदहरूले सेयर बजारबारे नकारात्मक प्रतिक्रिया दिएको विषयलाई बहाना बनाएर मंगलबार सेयर घट्यो, एक ब्रोकरले भने, तर उक्त दिन पनि कारोबार रकमले बजारलाई भरपूर समर्थन गरेको थियो । यसकारण मंगलबारको बजारलाई करेक्सनका रूपमा लिएर बुधबार लगानीकर्ताले सेयर कारोबारका कुनै कन्जुस्याइँ गरेनन् । यही कारण बुधबार सेयर बजार उच्च अंकले बढ्न सम्भव भएको हो ।बुधबार कारोबारमा आएकामध्ये दुई सय ३९ कम्पनीको सेयर मूल्य बढ्यो भने ३ वटाको घट्यो । दिनभर २ लाख १२ हजार ६ सय १८ पटक सेयर किनबेच भए । ती कारोबारमा ३ करोड ८० लाख ४१ हजार २६७ कित्ता सेयर किनबेच भए । ती किनबेचमा १७ अर्ब ९५ करोड ९ लाख १८ हजार रुपैयाँ परिचालन भएको छ । बुधबारको कारोबार अघिल्लो दिनको तुलनामा कम हो । मंगलबार २३ अर्ब ७१ करोड रुपैयाँको कारोबार भएको थियो ।नेप्सेमा सूचीकृत १३ उपसमूहमध्ये बुधबार सबैको परिसूचक बढे । यसअनुसार जीवन बिमा उपसमूहको परिसूचक ५१०९८ र निर्जीवन बिमाको ४००५७ अंकले बढ्यो । होटल तथा पर्यटन ३६७५०, उत्पादन तथा प्रशोधन २६४०७, फाइनान्स २३८२६, विकास बैंक २२९ ९४ अंकले बढे । उक्त दिन विकास बैंक, फाइनान्स कम्पनी, लगानीलगायत उपसमूहको परिसूचक पनि उच्च अकंले बढे । मंगलबार सबै उपसमूहको परिसूचक घटेका थिए ।त्यसो त मंगलबार नेपाली सेयर बजारमा एकै दिन दुईवटा नयाँ रेकर्ड बनाएको थियो । एकातिर सेयर बजार हालसम्मकै सबैभन्दा बढी अर्थात् एक सय ४५ अंकले घटेको थियो भने अर्कोतर्फ सबैभन्दा बढी कारोबार अर्थात् २३ अर्ब ७१ करोड रुपैयाँ परिचालन भयो । यसअघि ०७७ मंसिर २१ आइतबार एकै दिन नेप्से एक सय २३३५ अंकले घटेको थियो ।पछिल्ला दिनहरूमा नेप्सेको घटबढ हुँदा जुन अवस्थामा पनि धेरै रकमको कारोबार हुँदै आएको छ । यसरी कारोबार रकम बढ्नुलाई बजारमा नयाँ लगानीकर्ताको प्रवेश र पुराना लगानीकर्ताले पनि लगानी विस्तार गरेको बुझिन्छ । गत मंगलबार एकै दिन हालसम्मकै धेरै अंकको गिरावट भए पनि कारोबार रकमले पनि नयाँ रेकर्ड बनाएकाले बुधबार बजार बढ्नेमा धेरै लगानीकर्ता ढुक्क रहेको जानकारहरूको दाबी छ ।गत मंगलबार ५ करोड ३८ लाख ४४ हजार २ सय ३७ कित्ता सेयर किनबेच हुँदा २३ अर्ब ७१ करोड ६७ लाख १६ हजार रुपैयाँ बराबरको सेयर कारोबार भएको थियो । यसअघि गत बुधबार (साउन १६ मा) २१ अर्ब ९१ करोड रुपैयाँ बराबरको सेयर किनबेच भएको थियो । तीन वर्षअघि ०७८ साउन ३१ मा २१ अर्ब ६४ करोड ७६ लाख रुपैयाँ बराबरको सेयर कारोबार भएको थियो । पछिल्लो एक सातामा ती सबै रेकर्ड पनि तोडेर मंगलबार कारोबार रकम नयाँ उचाइमा पुगेको थियो ।नेप्से स्थापना भएको करिब ३१ वर्ष पुगिसकेको छ । यस अवधिमा २१ अर्ब रुपैयाँभन्दा बढी रकमको सेयर किनबेच भएको जम्मा ६ दिन हुन् । यसअनुसार गत बिहीबार २१ अर्ब ७१ करोड, सोमबार २१ अर्ब ८६ करोड, यही साउन १७ मा २१ अर्ब ९१ करोड, ०७८ भदौ २ मा २१ अर्ब ३१ करोड ३४ लाख र ०७८ साउन ३१ मा २१ अर्ब ६४ करोड ७६ लाख रुपैयाँ बराबरको सेयर किनबेच भएको थियो ।सामान्य अवस्थामा पनि बजारले सुधारको बाटो समातिरहेका बेला खुकुलो मौद्रिक नीतिले सकारात्मक प्रभाव पर्नु स्वाभाविक भए पनि नेप्से वृद्धिको प्रवृत्ति हेर्दा लगानीकर्ता वास्तविकताभन्दा बढी उत्साहित भएको देखिने विज्ञहरूको तर्क छ । यस अवधिमा वित्तीय अवस्था राम्रो नभएका कम्पनीहरूको पनि सेयर मूल्य आधारबिनै बढेको देखिएको हल्लाको पछि नलागी कम्पनीको आधारभूत र प्राविधिक पक्ष राम्रोसँग विश्लेषण गरेर मात्र लगानी गर्नुपर्ने बेला रहेको उनीहरूको सुझाव छ ।"
विपन्नलाई झुक्याएर डेढ करोड ठगी,दीपेन्द्र बडुवाल र मनोज पौडेल
साढे १३ लाख हेक्टरमा सकियो रोपाइँ,"(काठमाडौं)मनसुन सक्रिय भएसँगै साढे १३ लाख हेक्टरमा धान रोपाइँ सकिएको छ । यो कुल रोपाइँ हुने क्षेत्रफलको ९६३ प्रतिशत हो । मुलुकभर १४ लाख १ हजार २ सय ७३७३ हेक्टरमा रोपाइँ हुने गरेको छ । साउन २० सम्म १३ लाख ४९ हजार ६ सय ७४ हेक्टरमा धान रोपाइँ भएको कृषि तथा पशुपन्छी विकास मन्त्रालयले जनाएको छ । ०८० साउन १९ सम्म ८१८ प्रतिशत मात्रै रोपाइँ भएको थियो । गत वर्षको तुलनमा रोपाइँको अवस्था राम्रो छ । रोपाइँ बढ्नुको कारण सहज रूपमा पानीको उपलब्धता हो, मन्त्रालयका प्रवक्ता हरिबहादुर केसीले भने, यसपालि वर्षात् राम्रो भयो । रोपाइँ पनि राम्रो भएको छ । अबको एक सातामा शतप्रतिशत रोपाइँ हुन्छ । शतप्रतिशत रोपाइँ हुँदा धान उत्पादन पनि बढ्ने मन्त्रालयको प्रक्षेपण छ । आर्थिक वर्ष ०८०८१ मा ५७ लाख २४ हजार २ सय ३४ टन धान उत्पादन भएको मन्त्रालयको तथ्यांक छ । अहिले उत्पादन थप बढ्न सक्ने मन्त्रालयको अनुमान छ ।मन्त्रालयका विवरण अनुसार सुदूरपश्चिम प्रदेशमा शतप्रतिशत रोपाइँ भइसकेको छ । ०८० असार १९ सम्म ९९२ प्रतिशत रोपाइँ भएको थियो । सुदूरपश्चिममा १ लाख ७४ हजार ५ सय ७६ हेक्टरमा रोपाइँ हुन्छ । त्यसपछि कर्णालीमा ९९२ प्रतिशत रोपाइँ भएको छ । यस प्रदेशमा ४१ हजार ९ सय ४ हेक्टरमा रोपाइँ हुन्छ । गत वर्ष साउन १९ सम्म कर्णालीमा ९६३ प्रतिशत रोपाइँ भएको थियो । अन्य प्रदेशमा पनि ९५ प्रतिशतभन्दा बढी रोपाइँ भइसकेको छ । धान उत्पादनको राजधानी मानिने मधेशमा ९५४ प्रतिशत रोपाइँ भएको छ । सबैभन्दा बढी धान रोपाइँ मधेशमा हुन्छ । यहाँ ३ लाख ८६ हजार १ सय ५० हेक्टरमा रोपाइँ हुन्छ । साउन २० सम्म ३ लाख ६८ हजार ३ सय ८३ हेक्टरमा रोपाइँ भइसकेको छ । गत वर्ष साउन १९ सम्म भने ६०४ प्रतिशत मात्रै रोपाइँ भएको थियो । मधेशपछि धेरै रोपाइँ लुम्बिनीमा ३ लाख ११ हजार ६ सय ४३ हेक्टरमा हुन्छ । यहाँ ९६७ प्रतिशत अर्थात् ३ लाख १ हजार ४ सय ९८ हेक्टरमा रोपाइँ भइसकेको छ । गत वर्ष साउन १९ सम्म भने ८६३ प्रतिशत मात्रै रोपाइँ भएको थियो ।तेस्रो धेरै रोपाइँ हुने प्रदेश कोशी हो । यहाँ २ लाख ७६ हजार ३ सय ८६ हेक्टरमा धान रोपाइँ हुन्छ । मन्त्रालयका अनुसार ९५ प्रतिशत अर्थात् २ लाख ६२ हजार ६ सय ४ हेक्टरमा रोपाइँ भएको छ । गत साउन १९ सम्म ९०५ प्रतिशत मात्रै रोपाइँ भएको थियो । धान रोपाइँ र उत्पादन हुने मुख्य तीन प्रदेशको अवस्था विश्लेषण गर्दा रोपाइँ उत्साहजनक छ । मलखादको अवस्था पनि सहज नै छ । प्राकृतिक विपत्ति, रोगकिरा नलागे उत्पादन बढ्छ नै, मन्त्रालयका वरिष्ठ तथ्यांक अधिकृत रामकृष्ण रेग्मीले भने, गत वर्षको तुलनामा उत्पादन बढ्ने अनुमान नै हो । तर कति उत्पादन बढ्छ भन्ने अहिले नै भन्न सक्दैनौं । मन्त्रालयका अनुसार वाग्मतीमा १ लाख १४ हजार ५ सय ६१ हेक्टरमा रोपाइँ हुन्छ । यस प्रदेशमा ९४९ प्रतिशत अर्थात् १ लाख ८ हजार ७ सय ७२ हेक्टरमा रोपाइँ भइसकेको छ । गत वर्ष साउन १९ सम्म भने ८०१ प्रतिशत मात्रै रोपाइँ भएको थियो । गण्डकीमा ९६ हजार ५३ हेक्टरमा रोपाइँ हुन्छ । यस प्रदेशमा ९६१ प्रतिशत रोपाइँ भइसकेको छ । गत वर्षको सोही अवधिमा ८८६ प्रतिशत मात्रै रोपाइँ भएको थियो । मन्त्रालयले उत्पादन बढ्ने अनुमान गरिरहँदा धानचामल आयातको अवस्था पनि भयावह नै छ । कृषिप्रधान देश भनिए पनि अर्बौं रुपैयाँको धानचामल आयात भएको छ । आर्थिक वर्ष ०८०८१ मा २१ अर्ब ५ करोडको धान, ८८ करोडको धानको बीउ र ९ अर्ब २८ करोड रुपैयाँको चामल आयात भएको भन्सार विभागको तथ्यांक छ ।"
अहिलेको आवश्यकता बिमस्टेक पूर्वाधार विकास कोष,"(काठमाडौं)नेपाल उद्योग वाणिज्य महासंघका अध्यक्ष चन्द्रप्रसाद ढकालले बिमस्टेक पूर्वाधार विकास कोष स्थापना गर्नुपर्ने प्रस्ताव गरेका छन् । भारतको नयाँदिल्लीमा बुधबार आयोजित बिमस्टेक बिजनेस समिट २०२४ मा बिम्स्टेकमा व्यापार सहजीकरण प्रवर्द्धन गर्दै इम्प्रुभ्ड क्रस बोर्डर लिंकेज एन्ड ट्रेड इन्फ्रास्ट्रक्चर विषयक सत्रमा ढकालले बिमस्टेक पूर्वाधार विकास कोष स्थापना गर्नुपर्नेमा जोड दिएका हुन् ।ढकालले सदस्य राष्ट्रहरूलाई व्यापार सहजीकरण प्रवर्द्धन गर्न र सीमापार सम्बन्धको राम्रो विकास गर्न आवश्यक पूर्वाधारको विकास गर्न स्रोतसाधन उपलब्ध गराउन क्षेत्रीय पूर्वाधार कोष आवश्यक रहेको बताए । बिमस्टेक क्षेत्रका सबै सदस्य राष्ट्रको विकास भएपछि अन्तर्राष्ट्रिय मञ्चमा हाम्रो आवाज अझ बलियो हुने र अन्तर्राष्ट्रिय बैठकमा थप अधिकारका साथ सामूहिक रूपमा सम्झौता गर्न सक्ने पनि उनको भनाइ छ ।यही कारण बिमस्टेक सदस्य राष्ट्रहरूबीच थप एकीकृत सञ्जालको विकास गर्न बिमस्टेक पूर्वाधार विकास कोष आवश्यक रहेको उनले दोहोर्याए । नेपालको पूर्वपश्चिम राजमार्गलाई भारतको मध्य क्षेत्र बंगलादेशसाग जोडेर र कालादान आयोजनामार्फत म्यानमार र भारतलाई पनि जोडेर क्षेत्रीय सञ्जालका लागि उपयोग गर्न सकिने उनले जनाए । पूर्वपश्चिम राजमार्गको समानान्तर रेलमार्ग निर्माण गर्न सकिने र आवतजावतमा सहज हुने उनको भनाइ छ । यस क्षेत्रभित्रको भन्सार प्रक्रियालाई सरल बनाउन सीमावर्ती पूर्वाधार, एकीकृत जाँच चौकीलगायतको विकास गर्नुपर्नेर्छ, उनले भने, नेपाल र भुटानजस्ता भूपरिवेष्ठित मुलुकका लागि सुक्खा बन्दरगाहको विकास गर्नुपर्ने र व्यापार लागत कम गर्न र समग्र सञ्जाल बढाउन ती बन्दरगाहको सञ्जाललाई कसरी सुधार गर्नुपर्नेछ ।व्यापार सहजीकरण दिगो विकासको मेरुदण्ड भएको र यसबाट लाभ लिन बिमस्टेक राष्ट्रहरूबीचको व्यापार प्रक्रियालाई सरल बनाउनुपर्नेमा ढकालले जोड दिए । व्यापार प्रक्रियामा सुधार गरेर विश्वबजारमा प्रतिस्पर्धात्मक क्षमता बढाउन बिमस्टेक क्षेत्रमा महत्त्वपूर्ण पहल भइसके पनि धेरै काम गर्न बाँकी उनले सुनाए ।सोही कार्यक्रममको सेवा क्षेत्रमा सहयोग सुदृढीकरण विषयक सत्रमा महासंघका बरिष्ठ उपाध्यक्ष अञ्जन श्रेष्ठले कुनै पनि राष्ट्रको कुल गार्हस्थ्य उत्पादनमा सेवा क्षेत्रको योगदानबारे बताए । पर्यटन, स्वास्थ्य, शिक्षा, सूचना प्रविधिलगायत उद्योगमा बिमस्टेक क्षेत्रका निजी क्षेत्रबीच सहकार्य आवश्यक रहेको उनको भनाइ छ । बिमस्टेक क्षेत्रमा महिला उद्यमीहरूबीच सञ्जालको आवश्यकता र महिला उद्यमीहरूको क्षमता अभिवृद्धिको महत्त्वबारे महासंघका पूर्वअध्यक्ष भवानी राणाले प्रस्ट्याइन् । महासंघका कार्यकारी समिति सदस्य तथा लगानी तथा अन्तर्राष्ट्रिय मामिला मञ्चका अध्यक्ष मनोज पौडेलले ब्लू इकोनोमी र माउन्टेन इकोनोमीबीचको सहकार्यको महत्त्वमा जोड दिए । हिमालय र बंगालको खाडीलाई समेटेर बिमस्टेक क्षेत्रका अनुपम भौगोलिक लाभबारे उनले प्रकाश पारे ।ग्लोबल भ्यालु चेनमा एमएसएमईका लागि सिमलेस इकोसिस्टम सिर्जना विषयकको सत्रमा बिमस्टेकभित्र एमएसएमई विकास केन्द्र खोल्न आवश्यक रहेको महासंघका महानिर्देशक गोकर्णराज अवस्थीको भनाइ छ । एमएसएमई विकास केन्द्रलाई यस क्षेत्रका एमएसएमईहरूलाई मद्दत गर्न प्रयोग गर्न सकिने उनको भनाइ छ ।"
अर्थ संक्षेप,"होन्डा कारमा एयरब्याग परिवर्तन गर्न ग्राहकलाई आग्रहकाठमाडौं (कास) नेपालमा होन्डा कारको आधिकारिक वितरक स्याकार ट्रेडिङ कम्पनीले होन्डाका निश्चित मोडलमा एयरब्यागहरू परिवर्तन गर्ने योजना बनाएको छ । सन् २००१ र २०१४ को बीचमा नेपालमा बिक्री भएका सिटी, सिभिक, सीआरभी, ज्याज, इनसाइट, स्ट्रिम र एकर्ड कारको टकाटा एयरब्यागहरू फिर्ता गरिने कम्पनीले जनाएको छ । उक्त मोडलका कारमा एयरब्याग निःशुल्क परिवर्तन गरिने होन्डा कारका सर्भिस म्यानेजर बिनम श्रेष्ठले जानकारी दिए । होन्डाले आफ्नो ग्राहकको सुरक्षालाई ध्यानमा राख्दै कारको एयरब्याग परिवर्तन गर्न आग्रहसमेत गरेको छ ।भारतको सहयोगमा धुलिखेल अस्पतालमा वार्ड भवन काठमाडौं (कास) भारत सरकारको सहयोगमा निर्मित धुलिखेल अस्पतालको वार्ड भवन उद्घाटन गरिएको छ । नेपालभारत विकास सहकार्यअन्तर्गत बनेको उक्त भवनको उद्घाटन बुधबार भारतीय राजदूतावास, काठमाडौंका प्रथम सचिव अविनाशकुमार सिंहले गरे । काभ्रेस्थित रहेको धुलिखेल अस्पतालको वार्ड भवन कुल परियोजना लागत ४ अर्ब २६ करोड रुपैयाँ आर्थिक सहयोगमा निर्माण गरेको भारतीय दूतावासले जनाएको छ । भारत सरकार र नेपाल सरकारबीच भएको सम्झौताअन्तर्गत यस परियोजनालाई उच्च प्रभाव सामुदायिक विकास परियोजनाको रूपमा अघि बढाइएको थियो । यस परयोजनाको कार्यान्वयन धुलिखेल नगरपालिकामार्फत गरिएको थियो । यो परियोजना भारत र नेपालबीचको बलियो विकास साझेदारीको एउटा महत्त्वपूर्ण उदाहरण रहेको दूतावासले आफ्नो विज्ञप्तिमा उल्लेख गरेको छ । नवनिर्मित वार्ड भवनले स्वास्थ्य सेवामा गुणस्तरीय सेवा उपलब्ध गराउने विश्वास अस्पतालले लिएको जनाएको छ ।"
भागबन्डा मिलाउन मधेशमा २० सदस्यीय मन्त्रिपरिषद्,"सन्तोष सिंह (धनुषा) र अवधेश झा (सप्तरी) मधेशमा दलहरूबीच भागबन्डा मिलाउन २० सदस्यीय जम्बो मन्त्रिपरिषद् बनाइएको छ । जनमत पार्टीबाट मुख्यमन्त्री भएका सतिशकुमार सिंहले मंगलबार ५ राज्यमन्त्री थप्दै मन्त्रिपरिषद् विस्तार गरेका हुन् ।कांग्रेसबाट २, एमाले, जनमत र लोसपाका ११ राज्यमन्त्री थपिएका छन् । मधेशमा यसअघि मुख्यमन्त्रीसहित १२ मन्त्री र ३ राज्यमन्त्री थिए । एमालेका मोहम्मद जैद आलमलाई भौतिक पूर्वाधार विकास राज्यमन्त्री, लोसपाका रामबाबु यादवलाई शिक्षा तथा संस्कृति राज्यमन्त्री र जनमतका शम्भुकुमार साहलाई उद्योग, वाणिज्य तथा पर्यटन राज्यमन्त्रीको जिम्मेवारी दिइएको छ । कांग्रेसको तर्फबाट रेखा ठाकुर भूमि व्यवस्था, कृषि तथा सहकारी राज्यमन्त्री र नीलमकुमारी रजक ऊर्जा, सिँचाइ तथा खानेपानी राज्यमन्त्री बनेका छन् । एमालेका मोहम्मद जैद आलम यसअघि सरोजकुमार यादव नेतृत्वको सरकारमा महिला, बालबालिका, युवा तथा खेलकुदमन्त्री थिए ।जनमत, कांग्रेस, एमाले, लोसपा सम्मिलित मधेश सरकारमा मुख्यमन्त्रीको कार्यालयसहित १२ मन्त्रालय छन् । जनमतका मुख्यमन्त्रीसहित ३, कांग्रेस ४, एमाले ४, लोसपाको भागमा १ मन्त्रालय छ । एमालेका ३, कांग्रेसका २, जनमतका २ र लोसपाका १ राज्यमन्त्री पुगेका छन् । गत जेठ २५ मा मुख्यमन्त्री सिंहले भागबन्डा मिलाउनकै लागि मन्त्रीको संख्या बढाएका हुन् । यसअघिका जसपा नेपालबाट मुख्यमन्त्री बनेका सरोजकुमार यादव नेतृत्वको सरकारमा १२ मन्त्री र ३ राज्यमन्त्री थिए । जसपा नेपाल निकट समाजवादी युवा संघका कार्यकर्ताले जम्बो मन्त्रिपरिषद् बनाएको विरोधमा बुधबार जनकपुरमा प्रदर्शन गरेका छन् । संघका मधेश प्रदेश उपाध्यक्ष कमलेश यादवले संघीयतामाथि नै प्रहार हुने गरी कुर्सी टिकाउनकै लागि जम्बो मन्त्रिपरिषद् बनाउनु मधेशवासीलाई सह्य नहुने बताए । प्रदेशसभा सदस्यको २० प्रतिशत संख्या मन्त्री बनाउन सक्ने प्रावधान रहे पनि कमजोर आर्थिक स्थिति रहेको प्रदेशमा धेरै मन्त्री बनाउनु गलत रहेको उनको भनाइ थियो । प्रदेशसभामा जसपाका पूर्वअर्थमन्त्रीले गरेको अनियमितताबारे छानबिन समितिले दिएको प्रतिवेदन पारित हुने भएपछि सरकारको विरोध गरेको जनमतका अध्यक्ष सीके राउतले आरोप लगाए । मधेश प्रदेशमा ७ वर्षसम्म ठेक्कापट्टा गरेको दलले आफ्नो सबै कारोबार डुब्ने भएपछि आत्तिएर प्रदेश सरकार विस्तारको विरोध गरेको हो, उनले भने । गठबन्धन सरकारमा ठूला पार्टीले नै मन्त्रालय र मन्त्रीको संख्या भागबन्डा गरेको उनको भनाइ छ । यो सरकार गठबन्धनको हो, जनमतको होइन । गठबन्धन र खासगरी दुई ठूला पार्टीले निर्धारण गरेको हो कि कति मन्त्रालय कसले राख्ने, कति राज्यमन्त्री राख्ने, कुन मन्त्रालय कसले राख्ने । यसमा हाम्रो केही चल्दैन किनकि जनमत पार्टीको सिट संख्या मधेशमा पनि निर्णायक होइन, उनले बुधबार सामाजिक सञ्जालमा लेखेका छन् ।प्रदेशमा सप्तरीबाट मात्रै मुख्यमन्त्रीबाहेक २ जना मन्त्री र ३ राज्यमन्त्री सरकारमा सहभागी छन् । प्रदेश सरकारको नेतृत्व गरिरहेका मुख्यमन्त्री सिंहसहित सप्तरीका राजकुमार लेखी गृह तथा सञ्चार, सकिल अली उद्योग तथा पर्यटन र रन्जुकुमारी खंग राज्यमन्त्री छन् । मंगलबार थपिएका पाँच राज्यमन्त्रीमा दुई जना सप्तरीका छन् । जनमतबाट निर्वाचित शम्भुकुमार साह उद्योग राज्यमन्त्री र कांग्रेसकी समानुपातिक सांसद नीलमकुमारी रजक ऊर्जा राज्यमन्त्री बनेकी छन् । सप्तरीबाट प्रत्यक्ष निर्वाचित ८ र समानुपातिक ६ गरी १४ प्रदेशसभा सदस्य छन् ।"
बडिगाड पहिरोमा ३ बालबालिका अझै बेपत्ता,"(बागलुङ)बडिगाड गाउँपालिका१० आरुपाटामा मंगलबार बिहान खसेको पहिरोमा परेका तीन बालबालिका अझै बेपत्ता छन् । पहिरोमा परेर ७ वर्षकी मधु बुढा, १० वर्षका मनोज बुढा र ११ वर्षका सुमन थापा अझै हराइरहेको एसपी ऋषिराम कँडेलले बताए । उनीहरूको खोजीमा नेपाली सेना, सशस्त्र प्रहरी र नेपाल प्रहरीको टोली परिचालन गरिएको छ । पहिरोले घर पुरिँदा आरुपाटाका ७८ वर्षीय जोगबहादुर बुढा, १४ वर्षका यमलाल विक, ११ वर्षीया सीता पुन, ८ वर्षीय अमल बुढा, सोही घरमा आश्रय लिन पुगेकी छिमेकी सञ्जु विककी ६ महिने छोरी सीता र ७० वर्षीया मैतीदेवी विकको मृत्यु भएको थियो । चार जना बेपत्ता रहेकामा ३ वर्षका आरुस थापाको शव बुधबार भेटिएको छ । घाइते भएका १० जनामध्ये गम्भीर रहेका १९ वर्षीया रिमा पुन, ३१ वर्षीया सीता थापा र ४६ वर्षीया संगीता बुढालाई उपचारका लागि काठमाडौं पठाइएको छ । उनीहरूको राष्ट्रिय ट्रमा सेन्टरमा उपचार भइरहेको गाउँपालिका अध्यक्ष गण्डकी थापाले जानकारी दिइन् । स्वास्थ्यमन्त्री प्रदीप पौडेलले घाइतेको निःशुल्क गर्न र खानेबस्ने व्यवस्था मिलाउन निर्देशन दिएका छन् ।अर्का गम्भीर घाइते मंगलसिंह बुढालाई थप उपचारका लागि धौलागिरि अस्पताल बागलुङ ल्याइएको छ । मंगलबार बेलुकी प्रतिकूल मौसमका कारण सेनाको हेलिकोप्टर अवतरण हुन नसकेपछि बुधबार बिहान मात्र उनीहरूको उद्धार गरिएको थियो । बाँकी घाइतेको बुर्तिवाङस्थित प्राथमिक स्वास्थ्य केन्द्रमा उपचार भइरहेको छ । घटनास्थल सदरमुकामदेखि १ सय किमि पश्चिममा पर्छ । पहिरोले बडिगाड९ र १० मा ४० भन्दा बढी घर भत्केका छन् । ३ घर पूर्ण रूपमा क्षति भएको सहायक प्रमुख जिल्ला अधिकारी चित्राङ्गत बरालले बताए । क्षति भएका अन्य घरमा पनि बस्न सक्ने अवस्था छैन । गाउँभरिका मानिस कता बस्ने भनेर त्रसित छन्, अस्थायी रूपमा बसोबास गर्ने चुनौती छ, उनले भने, वर्षात् रोकिएपछि मात्र उनीहरूको स्थायी बसोबासको पहल हुन्छ । उनका अनुसार बुधबार पनि वर्षात् नरोकिएपछि खोजी उद्धारमा समस्या भएको छ । जिल्ला विपद् व्यवस्थापन समितिले पीडितका लागि राहत सामग्री पठाउने तयारी गरेको प्रमुख जिल्ला अधिकारी नेत्र सुवेदीले बताएका छन् । उनका अनुसार अविरल वर्षात् र जतासुकै पहिरो गएका कारण राहत सामग्री वितरण गर्न पनि कठिन छ । घटनास्थल पुग्न बडिगाड गाउँपालिकाको केन्द्रबाट ३ घण्टा पैदल यात्रा गर्नुपर्छ । पीडितलाई सुरक्षित स्थानमा राखेर तत्काल खानेबस्ने व्यवस्थापन मिलाउन निरन्तर लागिपरेको गाउँपालिकाका उपाध्यक्ष भीमसेन वनले बताए ।"
नेपाल फेरि निराश,"(काठमाडौं)भारतसँग महिला भलिबलको फाइनल नेपालका लागि जति नजिक पुगे पनि उत्ति नै टाढा बन्यो । भारतले बुधबार ५ सेटको संघर्षमा नेपाललाई पराजित गर्दै सेन्ट्रल एसियन भलिबल एसोसिएसन (काभा) महिला भलिबल नेसन्स लिगको उपाधि जितेको छ । राउन्ड रोबिन लिगमा नेपालले भारतमाथि सनसनीपूर्ण विजय हात पारेको थियो । दुई पटक सेटमा अग्रता लिए पनि नेपालले त्यसको फाइदा उठाउन सकेन र भारतले फाइनलमा त्यसको बदला लिँदै त्रिपुरेश्वरस्थित कभर्डहलमा २३२५, २५१४, २२२५, २५२१, १५५ को नतिजा निकाल्यो । ५ राष्ट्र सहभागी प्रतियोगिताको राउन्ड रोबिनको खेलमा नेपालले भारतमाथि २५१८, १२२५, २५१७, १८२५, १५१३ को सेटमा विजय पाएको थियो । सन् २०१९ मा यसै कोर्टमा भएको १३ औं दक्षिण एसियाली खेलकुदमा नेपालले यही नियति भोग्नुपरेको थियो । प्रतियोगिताभर उत्कृष्ट खेलेको नेपालले फाइनलमा दुई सेटको अग्रता लिए पनि भारतले उत्कृष्ट पुनरागमन गर्दै स्वर्ण हत्याएको थियो । पाँचौं सेटमा हाम्रो टिम चल्नै सकेन, सबै गलिसकेका थिए । पाँचौं सेटमा त्यसै दबाब भइहाल्छ । पहिलो चार सेटमा राम्रै प्रतिस्पर्धा भएको थियो । मेन स्पाइकहरूकै अलिकति कमजोरी देखियो, एट्याकिङ र रिसिभिङ दुवै नचल्दा हार्न पुग्यौं, नेपालकी कप्तान अरुणा शाहीले भनिन्, आज सबै टिम एकै पटक जम्न सकिएन, एउटा चल्दा अर्को नचल्ने भएको थियो । उनीहरूको ब्लकिङ एकदमै बलियो थियो, हाम्रो मिडल चलाउनै सकिएन ।नेपालले दमदार सुरुआत गरेको थियो, पहिलो सेटमा ३० को अग्रता लिएर । तर भारतले आफ्नो क्षमताअनुरुप खेल्दै १८१४ को अग्रता बनायो । नेपालले पनि घरेलु समर्थकको आडमा भारतको अग्रता उल्टाउँदै २९ मिनेट चलेको पहिलो सेट नाटकीय हिसाबमा हात पार्यो । कप्तान सूर्या र सलिनी श्रभाननको उत्कृष्ट प्रदर्शनमा भारतले नेपाललाई खासै अवसर दिएन र आरामदायी हिसाबमा दोस्रो सेट जित्यो । नेपालले २४ मिनेटमै यो सेटमा घुँडा टेकेको थियो । चौथो सेटमा नेपालले पुनः सानदार पुनरागमन गर्यो । सबैभन्दा रोमाञ्चक यो सेट ३० मिनेट चल्यो । अन्तिममा नेपालले केही प्रतिरोध गरे पनि भारतले चौथो सेट जितेर खेल २२ को बराबरीमा ल्यायो । अन्तिम सेटमा नेपाललाई कुनै मौका नदिई भारतले भरिभराउ नेपाली दर्शकमाझ उपाधि जितेको हो । भारतलाई फाइनलमा हराउन सकेको भए पाँच राष्ट्र सहभागी यो प्रतियोगिता नेपाली महिला भलिबल इतिहासमा सबैभन्दा ठूलो उपाधि हुने थियो, तर नेपालले अझै त्यसका लागि कुर्नुपर्ने भएको छ । हाम्रो जुन उद्देश्य हो, त्यो पूरा गर्न बाँकी छ । अहिले हामी लक्ष्यमा पुग्न नसकेको हो । हाम्रो स्तर पहिलाभन्दा माथि आएको छ, अरुणाले थपिन्, म र सरस्वती (चौधरी) मात्र टोलीका सिनियर खेलाडी हौं, भारतलाई हराएर उपाधि जित्न नसक्दा व्यक्तिगत रूपमा एकदमै दुःखी छु, टिम नै दुःखी छ, सबै समर्थक दुःखी हुनुहुन्छ । प्रशिक्षक जगदीश भट्ट पनि आफ्ना कप्तानको भनाइसँग सहमत थिए । हामीले सर्भिस र रिसिभ राम्रो गर्न नसक्दा हार बेहोर्नुपरेको हो । हामीले चौथो सेटमै खेल जित्नुपर्ने हो, पुनरागमन प्रयास पनि गरेका हौं, तर ससाना गल्ती गर्दा हार बेहोर्नुपर्यो, उनले भने, हाम्रो टोलीका जो प्रमुख खेलाडी हुन्, उनीहरू चल्न सकेनन् । विपक्षीको ब्लक राम्रो भयो । हाम्रो रिसिभ राम्रो नहुनेबित्तिकै विपक्षी खेलमा हाबी भइहाल्यो । राउन्ड रोबिन लिगमा भारत र नेपाल पहिलो दुई स्थानमा रहेका थिए । लिगमा इरानसँग पराजित नेपालले त्यही इरानलाई सेमिफाइनलमा पराजित गरी भारतसँग उपाधि भिडन्तमा उत्रिएको थियो । इरानले श्रीलंकालाई २५२२, २८२६, २५१७ ले पराजित गरी तेस्रो स्थान हासिल गर्यो ।"
कुस्तीवाज लोपेजलाई लगातार पाँच स्वर्ण,"पेरिस (एपी) अन्त्यमा कुस्तीको रिङभित्र उनी एक्लै थिए । बाहिर उनको नाम गुन्जिरहेको थियो । उनले दुवै जुत्ता फुकाले । त्यसलाई माथि उठाए । पछि म्याटको बीचमा छाडे अनि बाहिर निस्किए । क्युबाका कुस्तीवाज मिजैन लोपेज नुनेजको छैटौं ओलम्पिक सहभागिता थियो । यससँगै उनी ओलम्पिक इतिहासकै एक महान् खेलाडी भएका छन् । कुस्तीका लागि त्यसै पनि अहिलेसम्मकै महान खेलाडी भए । ग्रिको रोमन कुस्तीमा उनले लगातार पाँचौं ओलम्पिकमा पाँचौं स्वर्ण जितेका छन् ।आफ्नो ४२ औं जन्मदिनबाट दुई सातामात्र टाढा रहेका लोपेजले अद्वितीय उपलब्धि चुमेका हुन् । यसरी लगातार पाँचौं ओलम्पिकमा पाँचौं स्वर्ण यसअघि कसैले जितेका थिएनन् । जतिबेला च्याम्पडेमार्स एरिनामा उनले यो सफलता आत्मसात् गरे, त्यतिबेला त्यो उत्तिकै सजिलो पनि देखियो । आफ्नो खेलजीवनकै अन्तिम तथा फाइनल खेलमा उनले आफ्नै पुराना साथी यास्मानी एकोस्टा फर्नान्डेजलाई ६० अंकले हराए । उनले १ सय ३० केजी तौल समूहमा आफ्नो प्रतिद्वन्द्वीलाई काँधमा मज्जाले उठाए र म्याटमा पछारे । चिलीका ती विपक्षी खेलाडी निरीह जस्तै देखिए । एकोस्टा फर्नान्डेजको रजत पदको यात्रा पनि आफैंमा अद्वितीय छ । जस्तो कि लोपेजको स्वर्ण यात्रा । उनी पनि अब ३६ वर्षका भए । उनको लगभग पूरा खेलजीवन लोपेजकै छायाँमा बितेको थियोभन्दा हुन्छ । उनी असाध्यै प्रतिभाशाली खेलाडी थिए, तर जहिल्यै लोपेजसँग हार्थे । त्यसैले क्युबा छाडे । यो स्पर्धामा क्युबाबाट एकै खेलाडीले मात्र अवसर पाउँथ्यो । लोपेजले जतिबेला एथेन्समा भएको ओलम्पिक खेले, भर्खर २१ वर्षका थिए । उनले नै लगातार खेलिरहे । त्यसैले सन् २०१५ मा फर्नान्डेज चिली पुगे । त्यसपछि क्युबा फर्केनन् । सुरुमा सुरक्षागार्डको काम गरे । पछि चिलीको नागरिकताका लागि निवेदन हाले । सन् २०१७ मा नागरिकता पाएपछि चिलीकै प्रतिनिधित्व गरेर खेल्न थाले । फर्नान्डेज भन्छन्, क्युबामा रहेका बेला म सधैं उन (लोपेज)को पछाडि पर्थे । मैले केही नभए पनि ९ वर्ष उनीसँगै अभ्यास गरें । म उनको खुबै प्रशंसा गर्छुं । तर परिस्थिति कस्तो बन्यो भने म क्युबा छाड्न बाध्य रहें । मैले ओलम्पिकमा त्यस्ता धेरै खेलाडी देखेको छु, जसलाई मैले सजिलै हराएको छु । तर म आफैंले ओलम्पिक भने खेल्न पाइनँ । त्यसैले मैले आफ्नो सपना पूरा गर्न क्युबा छाडें ।जसले आफ्नो सपनाका लागि देश छाड्छ, त्यो आफ्नो देशप्रति माया नगर्ने हुन्न । म क्युबालाई अझै पनि धेरै माया गर्छु । अब म चिलीलाई पनि उत्तिकै माया गर्छु । उनका लागि रजत पदक जित्नु आफैंमा ठूलो उपलब्धि हुने छ नै । अब उनी छाती चौडा पारेर चिली फर्कन सक्नेछन् । सायद ४० वर्षको उमेरमा अर्को ओलम्पिक खेल्न सक्नेछन् स्वर्ण जित्ने उद्देश्यले । तर, यता पेरिसमा कसैले सबैको मन जितेका छन् भने ती लोपेजमात्रै हुन्, अरू होइनन् । लोपेजले जे गरे, कुस्तीमा यत्तिको ठूलो यसअघि कहिल्यै भएको थिएन । स्वर्ण जितेपछि उनी भावनात्मक पनि देखिएनन् । दुवै हात हावामा उठाए । आफ्ना रोइरहेका प्रशिक्षकलाई उचालेर मायाले म्याटमा पछारे । त्यसपछि मात्रै हो, उनी फेरि रिङभित्र छिरे । अनि यो नै आफ्नो अन्तिम खेल भएको संकेत गरे । यस प्रकारले उनको यो उपलब्धि कुस्तीमा अमर भएको छ । ओलम्पिक इतिहासमै यसरी ५ अवसरमा एउटै विधामा स्वर्ण जित्ने उनी पहिलो खेलाडी बने । चार ओलम्पिकमा चार स्वर्ण जितेको कीर्तिमान अन्य खेलाडीको नाममा पनि छ । ती हुन्, एथलेटिक्समा लङजम्पका कार्ल लुइस, पौडीको २०० मिटर मिड्लेका माइकल फेल्प्स, पौडीकै ८०० मिटर फ्रिस्टायलका क्याटी लेड्की, एथलेटिक्सको डिस्कस थ्रोका अल ओर्टर, सेलिङका पाउल एल्भस्ट्रोम र कुस्तीका काओरी इचो । अब उनीहरूलाई उछिन्दै लोपेज एक पाइला अगाडि पुगेका छन् । ऐतिहासिक जितपछि उनले भनेका छन्, यत्तिको उपलब्धि हासिल गर्न कसैले पनि आफ्नो खेललाई सबैभन्दा बढी माया गर्नुपर्छ । त्यसपछि यो खेलमा अथक परिश्रम गर्नुपर्छ । सन् २०२१ मै टोकियो ओलम्पिकपछि उनले संन्यास लिएका थिए । तर, पेरिस ओलम्पिकमा फेरि खेल्ने निर्णय गरे । सायद यही कोसेढुंगा उपलब्धि चुम्न होला । पछिल्ला तीन वर्ष उनी चोटग्रस्त पनि रहे । तर क्वाटरफाइनलमा विश्व च्याम्पियन इरानी खेलाडी आमिन मिर्जाजादेहलाई हराएर उनले सिद्ध गरे कि आफू अझै उस्तै छु, जस्तो पहिले थिएँ । ओलम्पिकमा उनले कुल २३ खेलमा भिडेका छन् । त्यसमध्ये एकै खेलमा मात्र हार बेहोरेका छन् । यो थियो, सन् २००४ मा । त्यतिबेला उनी एथेन्समा क्वाटरफाइनलमा पराजित भएका थिए । त्यसपछि त उनले हार्न बिर्सेका छन् । उनका प्रशिक्षक राउल ट्रजिलोले ठीकै भनेका छन्, उनी लोकप्रियतामा रम्ने खेलाडी होइनन् । उनले यो सबै काम किन गरे भने कुस्ती उनको प्रिय खेल थियो । कुस्तीले उनलाई खुसी दिन्छ । त्यसैले सायद भगवान्ले पनि उनलाई मौका दिए ।"
