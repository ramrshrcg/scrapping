शीर्षक,विवरण
विश्वमै दुर्लभ डंगर गिद्ध नेपालमा बच्चा हुर्काउँदै,"बाहिरी संसार चिनाउँदै उड्न र आहार टिप्न सिकाए । गुँडबाट बाहिर निस्किएर उड्न सिकेपछि अहिले ती बचेराले माउसँगै उडान भरिरहेको देख्न पाइन्छ । विश्वमै दुर्लभ मानिएको डंगर गिद्ध नेपालका १३ जिल्लामा पाइन्छ । सन् २०२३०२४ मा सबैभन्दा धेरै कपिलवस्तुमा १ सय ७० वटा गुँड भेटिएका थिए । पन्छी संरक्षण संघ (बीसीएन) ले गरेको अनुगमनमा राजापानी, भृकुटी र प्रतिभा सामुदायिक वन तथा मायादेवी साझेदारी वनमा ती गुँड भेटिएका थिए । त्यहाँ १ सय २२ जोडीले बचेरा हुर्काएको बीसीएनका परियोजना अधिकृत दिलीप चन्द ठकुरीले बताए ।२०२३२४ मा नवलपुरमा १ सय २२ जोडीले गुँड लगाएकोमा ८७ ले बचेरा हुर्काएका थिए । कञ्चनपुरमा १ सय १४ जोडीले गुँड लगाएकोमा ८६ वटाले बचेरा हुर्काएका थिए । दाङमा ९१ जोडीले गुँड लगाएकोमा ६८ ले बचेरा हुर्काएका थिए । पश्चिम तराईको वन क्षेत्र दुर्लभ डंगर गिद्धका बचेरा हुर्काउने उत्कृष्टस्थल बनेका छन् । सुरक्षाका लागि अग्ला वन क्षेत्रमा रहेका साल, असना, साज, कुसुम र सिमलका रुखमा गुँड बनाई गिद्धले बचेरा कोरलेका हुन् । डंगर ठूला रूखको १९ देखि २९ मिटर अग्लो ठाउँमा ओथारो बस्छ । डंगर गिद्धले एउटा मात्र अण्डा पार्छ । प्रकृतिको कुचिकार भनेर चिनिने लोपोन्मुख पन्छी गिद्ध प्रतिदिन संकटमा पर्दै गएका बेला यसको संख्या बढ्दै जानुलाई सकारात्मक मानिएको छ । बीसीएनले गर्दै आएको डंगर गिद्धको अध्ययनले तीन वर्षयता गुँड लगाउने जोडीको संख्या बढिरहेको देखाएको छ । २०२३२४ मा डंगरका ६ सय ५८ जोडीले अण्डा पारेर बच्चा जन्माए पनि ४ सय ८० वटा मात्र उडाउन सफल भएको बीसीएनका गिद्ध संरक्षण अधिकृत अंकितविलास जोशी बताउँछन् । उनका अनुसार १३ जिल्लामा हिमाली, सानो खैरो, हाडफोर र सेतो गिद्धका ५३ गुँड भेटिएकामा ३२ वटा बचेरा मात्र उडेको रेकर्ड छ । यस्तै २०२२२३ मा डंगर गिद्धका ५ सय ६९ जोडीले गुँड बनाएकामा ४ सय २ जोडी बचेरा उडाउन सफल भए । अन्य प्रजातिका ५७ जोडीले गुँड लगाएकामा ३६ जोडीले मात्र बचेरा उडाएका थिए ।नेपालमा पाइने ९ प्रजातिका गिद्धमध्ये ६ प्रजातिले मात्र गुँड बनाएर बच्चा कोरल्ने गर्छन् । डंगर जस्तै सुन र सानो खैरो गिद्धले रूखमा गुँड लगाउँछन् । पहाडमा सल्लो र सिमलका रूखमा गुँड लगाउँछन् । हिमाली, हाँडफोर र सेतो गिद्धले पहाडका पहरा र खोचमा गुँड लगाएका हुन्छन् । ओथारो बसेकामध्ये ७० प्रतिशत गिद्धले मात्र बच्चा हुर्काएर उडाएको देखिन्छ, कतिपयको अण्डामै बच्चा नपर्ने, बचेरा उडन सिक्दा लडेर घाइते भई मर्ने र विषादी भएका सिनोलाई आहारामा माउले बचेरालाई खुवाउँदा मर्ने समस्या हुन्छ, गिद्ध संरक्षण अधिकृत जोशीले भने । विज्ञ कृष्णप्रसाद भुसालका अनुसार प्रायः एक्लो बस्ने पोथी गिद्धले कात्तिकमंसिरतिर प्रजननका लागि जोडी खोज्छ । जोडी नै मिलेर ओथारो बस्न गुँड बनाउँछन् र बच्चा हुर्काउँछन् । पुस दोस्रोतेस्रो साता अण्डा पारेर गिद्ध ओथारो बस्छ । ५० देखि ६० दिनसम्म ओथारो बसेपछि माघफागुनमा बच्चा जन्मन्छ । बचेरा ३ महिनाको भएपछि माउले उड्न सिकाउँछ, उनले भने ।सन् १९९० ताका भारत र नेपालमा डंगर गिद्धको संख्यामा निकै घटेको थियो । भारतमा ९९९ र नेपाल ९१ प्रतिशत बढी लोप भइसकेको थियो । डंगर गिद्ध लोप हुने प्रमुख कारणमा पशुमा लगाइने डाइक्लोफेनेक औषधि थियो । संरक्षणकर्मीको पहलमा सरकारले ०६३ जेठमा पशु उपचारमा प्रयोग गरिने डाइक्लोफेनेकको उत्पादन, बिक्री वितरण र प्रयोगमा प्रतिबन्ध लगाएपछि गिद्धको संख्या बढ्दै गएको हो । नेपालमा वयस्क डंगर गिद्धको संख्या सन् २०१६ मा बढेर २ हजार पुगेको थियो, त्यसयता भने संख्या अध्ययन भएको छैन ।"
"रुसयुक्रेन युद्ध : आक्रामक पुटिन, थकित जेलेन्स्की","(काठमाडौं)रूसले युक्रेनमा आक्रमण सुरु गरेको ९ सय १४ दिन भइसकेको छ । आक्रमण थालेको छोटो समयमै रुसले युक्रेनलाई नियन्त्रणमा लिएर आफूअनुकूलको शासन सत्ता स्थापित गर्ने ठानिएको थियो । सैनिक संख्या, हातहतियार र प्रविधिका आधारमा विश्वकै दोस्रो शक्तिशाली देश रुससामु १८ औं स्थानको युक्रेन लामो समय टिक्ने अनुमान कसैको पनि थिएन । तर पछिल्लो ३० महिनाको अवस्था हेर्दा रुसयुक्रेन युद्ध विश्लेषण गरिएको भन्दा निकै फरक देखिएको छ । युक्रेन मामिलामा सुरक्षादेखि राजनीतिक विश्लेषकको अनुमान गलत सावित भइसकेका छन् । रुससँग तुलना गर्ने हो भने युक्रेन जुनसुकै हिसाबमा पनि कमजोर छ । रुसको जनसंख्या करिब १४ करोड ४२ लाख छ भने युक्रेनको ३ करोड ८० लाख मात्र । युक्रेनमा ९ लाख सक्रिय सेना छन् । तर रुसी सेनाको संख्या युक्रेनको भन्दा ४ लाख २० हजार बढी छ । रुससँग २० लाख र युक्रेनसँग १२ लाख जगेडा सैनिक छन् ।अर्धसैनिक बलको संख्या रुससँग युक्रेनको भन्दा १ लाख ५० हजारले बढी छ । युक्रेनसँग मात्र एक लाखको अर्धसैनिक बल छ । रुसको यस वर्षको सुरक्षा बजेट ४२ खर्ब अमेरिकी डलर छ । युक्रेनसँग सुरक्षा बजेट १ खर्ब ९ अर्ब अमेरिकी डलर छ । त्यस्तै, रुसी सेनासँग ४ हजार २ सय ५५ सैनिक जहाज छन् भने युक्रेनसँग ३ सय २१ वटा मात्र । युक्रेनसँग मात्र ३० वटा लडाकु विमान छन् भने रुससँग त्योभन्दा ७ सय बढी छन् । हेलिकोप्टरको संख्यामा पनि रुस निकै अगाडि छ । रुससँग १ हजार ५ सय ४७ र युक्रेनसँग १ सय ३० हेलिकोप्टर छन् । आक्रमणका लागि प्रयोग हुने हेलिकोप्टरको संख्या रुसका ५ सय ५९ र युक्रेनका ३३ वटा मात्र छन् । बख्तरबन्द गाडी रुससँग १ लाख ६१ हजार र युक्रेनसँग २२ हजार मात्र छन् । सैन्य शक्तिका हिसाबले निकै बलियो रुसलाई अढाई वर्षसम्म रोक्न सक्नु युक्रेनका लागि निकै ठूलो उपलब्धि हो । आक्रमणको केही महिनामै रुसले युक्रेनको दोस्रो ठूलो सहर खर्किभसहित दोनेत्स्क, खेर्सन, लुहान्स्क र माइकोलेइभ नियन्त्रणमा लिएको थियो । नियन्त्रणमा लिएका क्षेत्रमा जनमतसंग्रह गरी रुसी राष्ट्रपति भ्लादिमिर पुटिनले आफ्नो देशमा गाभिएको घोषणासमेत गरिसकेका छन् । त्यसयता रक्षात्मक रूपमा रहेको युक्रेन अगस्ट दोस्रो र तेस्रो साता भने रुसविरुद्ध आक्रामक देखियो । जसका कारण कतिपय सहरबाट रुसी सेना पछि हट्न बाध्य भएको थियो । युक्रेनले खासगरी रुसका कुर्स्क क्षेत्रमा भीषण आक्रमण गरेको हो । त्यसको प्रमुख कारण भने अमेरिका तथा पश्चिमा देशले गरेको हातहतियार तथा सैन्य सहयोग नै ठानिएको छ । युक्रेनलाई सैन्यलगायतका सहायता रोकेको अमेरिकाले पुनः हतियार दिन थालिसकेको छ । मे अन्त्यमा अमेरिकी राष्ट्रपति जो बाइडेनले अमेरिकामा निर्मित हतियारले रुसी भूमिमा आक्रमण गर्न अनुमति दिएसँगै युक्रेनले क्राइमियाको सैन्य संरचनामा पनि आक्रमण तीव्र पारेको जनाइएको छ । क्राइमियालाई रुसले सन् २०१४ मा कब्जा गरेको थियो ।पछिल्ला आक्रमणमा युक्रेनी सेनाले अमेरिका निर्मित एफ१६ जेटको प्रयोग गरेको छ । लामो समयको प्रतीक्षापछि युक्रेनले तीन साताअघि अमेरिकामा निर्मित एफ१६ जेट प्राप्त गरेको थियो । अमेरिकी राष्ट्रपति बाइडेनले एक वर्षअघि नै युक्रेनलाई एफ१६ जेट उपलब्ध गराउने प्रतिबद्धता जनाए पनि ढिलाइ गर्दै आएको थियो । लामो समयदेखि युक्रेनको माग र अमेरिकी प्रशासनसँगको छलफलपछि पहिलो चरणमा केही एफ१६ जेट अगस्ट १ मा किभ पुगेका हुन् । २०२२ फेब्रुअरी २४ मा रुसले आक्रमण सुरु गरेयता युक्रेनले अगस्ट ६ मा पहिलो पटक रुसी भूभागमा सबैभन्दा ठूलो आक्रमण गरेको हो । अगस्ट दोस्रो र तेस्रो साता गरिएका युक्रेनी आक्रमणमा सेम नदीमाथिका रणनीतिक महत्त्वका तीनवटा पुल ध्वस्त पारेको थियो । रोयटर्सका अनुसार उक्त नदीमा बनाइएका कैयौं रुसी पोन्टुन पुल पनि युक्रेनी सेनाको आक्रमणमा ध्वस्त भएका छन् ।समाचार संस्था रोयटर्सका अनुसार अगस्ट ६ यताका आक्रमणमा युक्रेनले करिब १२ सय वर्गकिमि क्षेत्रफलमा फैलिएका ८० गाउँ नियन्त्रणमा लिएको थियो । दुई पक्षबीच दोनेत्स्क, बेलगोरोड, पोक्रोभ्स्कमा पनि भीषण लडाइँ भएको बीबीसीले जनाएको थियो । पछिल्लो समय रुसी आक्रमण रोक्न युक्रेनले अमेरिकामा निर्मित हिमार्स रकेट सिस्टम प्रयोग गरिरहेको छ । बुधबारयता मात्रै रुसले प्रहार गरेका ६ दर्जनभन्दा बढी ड्रोनमध्ये अधिकांशलाई असफल पारिदिएको युक्रेनको दाबी छ । रुसले भने युक्रेनी सेनालाई आफ्नो क्षेत्रतर्फ अगाडि बढ्नबाट रोकेको जनाएको थियो । त्यसको अर्थ, पछिल्ला दिनमा रुस रक्षात्मक अवस्था पुगेको देखिन्छ । रुसी रक्षा मन्त्रालयले राजधानी मस्को र वरपरका क्षेत्रमा युक्रेनले प्रहार गरेका करिब डेढ दर्जन ड्रोन प्रतिरक्षा प्रणालीले निष्क्रिय बनाएको जनाएको थियो । युक्रेनी फौज रुसी भूमिमा अघि बढेसँगै युक्रेनी राष्ट्रपति भ्लोदिमिर जेलेन्स्कीले युक्रेनले आफ्नो उद्देश्य पूरा गरिरहेको प्रतिक्रिया दिएका थिए । हामी उद्देश्यअनुसार नै अघि बढिरहेका छौं । हामीले कुर्स्क क्षेत्रमा नयाँ नतिजाहरू प्राप्त गरेका छौं, उनले भनेका छन् । आक्रमणपछि रुस र युक्रेनले २ सय ३० युद्धबन्दी साटासाट गरेका थिए । बन्दी आदानप्रदानको पुष्टि गर्दै रुसी रक्षा मन्त्रालयले भनेको थियो, वार्ता प्रक्रियाको परिणामस्वरूप कुर्स्क क्षेत्रमा बन्दी बनाइएका १ सय १५ जना रुसी सैनिकलाई युक्रेनी नियन्त्रणमा रहेको इलाकाबाट फिर्ता गरिएको छ । दुई वर्षभन्दा लामो युद्धका क्रममा दुई देशले पटकपटक युद्धबन्दी साटासाट गरिसकेका छन् । आक्रमणपछि रुसी राष्ट्रपति पुटिनले युक्रेनले कुर्स्कस्थित परमाणु केन्द्रमा आक्रमण गर्न खोजेको आरोप लगाएका थिए । दुस्मनले परमाणु ऊर्जा संयन्त्रमा आक्रमण गर्ने प्रयास गरेको छ । त्यसबारे अन्तर्राष्ट्रिय आणविक ऊर्जा एजेन्सी (आईएईए) लाई सूचित गरिएको छ, पुटिनले भनेका थिए । आईएईए प्रमुख राफायल ग्रोसीले मंगलबार कुर्स्क क्षेत्रको आणविक संयन्त्रको भ्रमण गरेका छन् । उनले परमाणु केन्द्रमा भइरहेका गतिविधिबारे आफूले स्वतन्त्र रूपमा अवलोकन र मूल्यांकन गर्ने बताएको मस्को टाइम्सले जनाएको छ । आईएईएका लागि परमाणु संयन्त्रको सुरक्षा नै केन्द्रमा छन्, उनले भनेका छन् । सन् २०२२ मा रुसले आक्रमण सुरु गर्नासाथ युक्रेनी राष्ट्रपति जेलेन्स्कीले पश्चिमा राष्ट्रहरूसँग एफ१६ सुपरसोनिक लडाकु विमान मागेका थिए । त्यसलगत्तै बेल्जियम, डेनमार्क, नेदरल्यान्ड्स र नर्वेले अमेरिकासँग खरिद गरेका केही एफ१६ विमान दिने तत्परता देखाएका थिए । तर युक्रेनलाई उन्नत र शक्तिशाली अस्त्र उपलब्ध गराउँदा रुस आक्रोसित हुने आशंकामा अमेरिकी राष्ट्रपति बाइडेन पछि हटे । सन् २०२३ मा मात्रै अमेरिकाले युरोपेली देशलाई लडाकु विमान निर्यात गर्न अनुमति दियो । ती चार देशले उन्नत एफ३५ लडाकु विमान खरिद गर्न थालेकाले आफूसँग भएका पुराना एफ१६ लडाकु विमान युक्रेनलाई दिएका हुन् । पश्चिमा देशहरूले युक्रेनलाई कुल ६५ वटा एफ१६ लडाकु विमान दिने प्रतिबद्धता व्यक्त गरेका छन् । पहिलो चरणमा युक्रेनले १० वटा पाइसकेको छ । अन्य केही विमान यसै वर्षको अन्त्यमा र बाँकी २०२५ को अन्त्यसम्ममा पाउने बताइएको छ । रुसी आक्रमणलाई निस्तेज पार्न युक्रेनलाई कम्तीमा १ सय ३० वटा एफ१६ जेट आवश्यक पर्ने युक्रेनी अधिकारीको भनाइ छ । एफ१६ लडाकु विमान सन् १९७८ बाट प्रयोगमा आएका हुन् । लकहिड मार्टिनले बनाएका एफ१६ जेटमा २० एमएमको क्यानन जडान गरिएको हुन्छ । यसले बम, रकेट तथा क्षेप्यास्त्र बोक्न सक्छ । एफ१६ विमानसँग आकाशबाट आकाशमै र आकाशबाट जमिनमा क्षेप्यास्त्र प्रहार गर्न सक्ने क्षमता छ । स्थलबाट वायुमा आक्रमण गर्ने क्षेप्यास्त्र जस्तै तिनीहरूले युक्रेनको हालको हवाई रक्षा प्रणालीसँग मिलेर काम गरिरहेको जनाइएको छ । एफ१६ आवाजको गतिभन्दा दोब्बर र ३२ सय किमिको उचाइसम्म उड्न सक्छन् । यी विमानले क्षेप्यास्त्र प्रहार गर्न र शत्रुको लडाकु विमानलाई अवरोध गर्न सक्छ । युक्रेनले मूलतः आत्मरक्षाका निम्ति एफ१६ विमानको प्रयोग गर्दै आएको छ । तर युक्रेनसँग त्यस्ता विमान १० वटा मात्र भएकाले रुसी आक्रमण रोक्न वा निस्तेज पार्न असफल भएको देखिएको छ । अमेरिकी जेट प्राप्त गरेसँगै दुई साता आक्रमण तीव्र पारेको युक्रेन शनिबारदेखि भने पुनः रक्षात्मक अवस्थामा पुगेको देखिएको छ । रुसी सेनाले आइतबार र सोमबार युक्रेनी राजधानी किभसहित दर्जनौं सहरमा आक्रमण गरेको छ । किभसहित १५ क्षेत्रका दर्जनौं सहरमा गरिएको क्षेप्यास्त्र तथा ड्रोन आक्रमणमा कम्तीमा ७ जनाको ज्यान गएको छ । रुसी ड्रोन तथा क्षेप्यास्त्रहरूले युक्रेनी ऊर्जा संरचनालाई निसाना बनाएका कारण दर्जनौं सहरमा विद्युत् तथा पानी आपूर्ति बन्द भएको जनाइएको छ । आक्रमणपछि राजधानी किभका स्थानीय सुरक्षित रहन भूमिगत रेल स्टेसनहरूमा थुप्रिएका थिए । युक्रेनी हवाई सेनाका अनुसार रुसले देशभरका विभिन्न सहरलाई लक्षित गरी ड्रोन, क्रुज क्षेप्यास्त्र र किन्जाल क्षेप्यास्त्र प्रहार गरेको हो । रुसी सेनाले युक्रेन वरपरका भिनित्सिया, पोल्ताभा र माइकोलेइम क्षेत्रबाट ड्रोनद्वारा आक्रमण गरेको हो । युक्रेनी प्रधानमन्त्री डेनिस सामिहालले रुसले युक्रेनका ऊर्जा संरचनामा आक्रमण गरेको बताएका छन् । बीबीसीका अनुसार रुसले किभ, लभिभ, खर्किभ, ओडेसा, क्राइभी रिह, जापोरिजा लगायतका क्षेत्रलाई मुख्य निसाना बनाएको छ । युक्रेनले भने केही स्थानमा दुई देशका सेनाबीच भिडन्त भएको बताएको छ । युक्रेनले कुर्स्क र बेलगोरोड क्षेत्रको आक्रमण जारी रहेको जनाएको छ । ती क्षेत्रमा सयभन्दा बढी गाउँ नियन्त्रणमा लिइसकेको युक्रेनी सेनाको दाबी छ । त्यसक्रममा ५ सय ९४ रुसी सुरक्षाकर्मीलाई नियन्त्रणमा लिएको युक्रेनी सेनाका जर्नेल ओलेक्सन्डर साइर्स्कीले दाबी गरे । त्यस्तै, रुसको बेलगोरोड क्षेत्रका गाउँमा पनि मंगलबार युक्रेनी सेनाले आक्रमण गरेको छ । कुनै मानवीय क्षति नभए पनि पसल, गोदाम लगायतका संरचना ध्वस्त भएका बेलगोरोडका गभर्नर भायाचेस्लाभ ग्लाडकोभले बताएका छन् । अमेरिकी राष्ट्रपति बाइडेनले रुसी आक्रमणको भर्त्सना गरेका छन् । मस्कोले युक्रेनविरुद्धको युद्ध कुनै पनि हालतमा नजित्ने उनको दाबी छ । युक्रेनी जनतालाई अन्धकारमा डुबाउने प्रयास स्वरूप युक्रेनविरुद्ध रुसले गरेको निरन्तरको युद्धको म कडा शब्दमा निन्दा गर्छु, बाइडेनले एक्स मा लेखेका छन्, युक्रेनमा रुस सफल हुनेछैन र युक्रेनी जनताको भावना कहिल्यै टुट्ने छैन । रुसका पछिल्ला आक्रमणलाई आफ्नो क्षेत्र अतिक्रमण गर्ने रुसी कदमको बदला ठानिएको छ । तर रुसी आक्रमणको प्रकृति हेर्दा बदला मात्र भन्न सकिने अवस्था नदेखिएको बीबीसीले जनाएको छ । रुसी राष्ट्रपति पुटिनले युक्रेनसँग स्वतन्त्र राष्ट्रका रूपमा रहने कुनै अधिकार नरहेको बताउँदै आएका छन् । त्यसकारण पनि युक्रेनले शनिबार (अगस्ट २४) स्वतन्त्रता दिवस मनाएसँगै देशव्यापी आक्रमणको आदेश दिएको ठानिएको छ । युक्रेनी राष्ट्रपति जेलेन्स्कीले रुसी आक्रमणको कडा जवाफ दिने बताएका छन् । पश्चिमा देशसँग थप हातहतियारको सहयोगका लागि पनि आग्रह गर्दै जेलेन्स्कीले अमेरिकालाई रुससँगको युद्ध कसरी अन्त्य गर्ने भन्ने योजना प्रस्तुत गर्ने बताएका छन् । उनले अमेरिकी राष्ट्रपति पदका उम्मेदवार कमला ह्यारिस र डोनाल्ड ट्रम्पका साथै वर्तमान राष्ट्रपति बाइडेनलाई उक्त योजना प्रस्तुत गर्ने जनाएका हुन् । जेलेन्स्कीले आफ्नो योजना कूटनीतिक र आर्थिक मोर्चामा केन्द्रित रहेको जनाएका छन् । यसको अर्थ, ९ सय १४ दिन लामो युद्धबाट युक्रेनी राष्ट्रपति थाकिसकेका प्रस्ट भएको छ । तर पनि दुई देशबीचको युद्धको अन्त्य भने रुसी राष्ट्रपति पुटिनले नचाहेसम्म हुने देखिँदैन । (एजेन्सीहरूको सहयोगमा)"
लाइन जोड्न मन्त्रिपरिषद्बाटै पटकपटक निर्देशन,"(काठमाडौं)डेडिकेटेड र ट्रंकलाइन बक्यौता उठाउन नेपाल विद्युत् प्राधिकरणले ताकेता गर्दा पूर्ववर्ती मन्त्रिपरिषद् र वर्तमान सरकारका प्रधानमन्त्री नै हस्तक्षेप गरेर अहिले आरोपप्रत्यारोपमा उत्रिएका छन् ।तथ्य, तथ्यांक र विगतका निर्णय तथा निर्देशन केलाउँदा विद्युत् प्राधिकरणले बक्यौता उठाउन प्रयास गरे पनि उद्योगी तथा व्यापारीहरूले प्रधानमन्त्रीलाई नै गुहार्ने र त्यसका आधारमा मन्त्रिपरिषद्ले नै हस्तक्षेप गरेको देखिन्छ । बक्यौता उठाउन प्राधिकरणले पहिलो पटक ०७६ चैत ५ मा विराटनगरका केही उद्योगहरूको बिजुलीको लाइन काटेको थियो । तत्कालीन केपी शर्मा ओली नेतृत्वको मन्त्रिपरिषद्का ऊर्जामन्त्री वर्षमान पुन, अर्थमन्त्री युवराज खतिवडा र उद्योगमन्त्री लेखराज भट्टको बैठकले बिजुली नकाट्न प्राधिकरणलाई निर्देशन दिएको थियो । उनीहरूको निर्देशनअनुसार प्राधिकरणले थप उद्योगको बिजुली काटेन, काटिएका उद्योगको बिजुली पनि जोडिदियो । लगत्तै प्राधिकरणका कार्यकारी निर्देशक घिसिङलाई ७ दिने स्पष्टीकरण सोध्ने निर्णय मन्त्रिपरिषद्ले गरेको थियो ।त्यसअघि ओली नेतृत्वको मन्त्रिपरिषद्को २१ पुस ०७६ को बैठकले बक्यौता विवादमाथि अध्ययन गर्न भन्दै तत्कालीन ऊर्जा सचिव दिनेश घिमिरेको संयोजकत्वमा समिति गठन गरेको थियो । समितिले महसुल बक्यौतालाई तीन अवधिमा विभाजन गरी अध्ययन गरेको थियो । समितिले ०७२ साउनदेखि पुससम्मको महसुल बक्यौताको विषय विद्युत् नियमन आयोगबाट सहजीकरणसहित विवाद निरूपण हुनुपर्ने, ०७२ माघदेखि लोडसेडिङ अन्त्य हुनु अगाडि (०७५ वैशाख मसान्तसम्म) सञ्चालक भक्तबहादुर पुन (संयोजक) को प्रतिवेदनका आधारमा रकम असुलउपर गर्ने र ०७५ वैशाखपछि लोडसेडिङ अन्त्यपछिको अवस्थामा विद्युत् नियमन आयोगबाट विवाद निरूपण हुनुपर्ने सिफारिस गरेको थियो ।यो सुझाव तथा अन्य विश्लेषणका आधारमा विद्युत् नियमन आयोगले बक्यौताबारे कुनै निर्णय नगरिदिएको भन्दै प्राधिकरणले ०८० भदौ १७ मा फेरि १५ दिने सूचना जारी गरेर उद्योगीहरूलाई रकम दाखिला गर्न सार्वजनिक सूचना जारी गर्यो । सूचना जारी भएलगत्तै नेपाल उद्योग वाणिज्य महासंघका अध्यक्ष चन्द्रप्रसाद ढकाल नेतृत्वको करिब ४० उद्योगी व्यवसायीको टोलीले प्रधानमन्त्री पुष्पकमल दाहाललाई भेट्यो । त्यसपछि प्रधानमन्त्री दाहालले विवादित विषय भएको र समाधान गर्नुपर्ने भन्दै लाइन नकाट्न प्राधिकरणका कार्यकारी निर्देशक कुलमान घिसिङलाई निर्देशन दिएका थिए । आफैंले बिजुली नकाट्न निर्देशन दिएका दाहालले नै ४ महिनापछि ०८० पुसमा उद्योगको बिजुली काटेर भए पनि बक्यौता उठाउन निर्देशन दिएका थिए । दाहालको निर्देशनलगत्तै पुस ५ देखि प्राधिकरणले २४ उद्योगहरूको लाइन काटेको थियो ।०८० पुस २४ मा बसेको मन्त्रिपरिषद् बैठकले लाइन काटिएको उद्योगमा तत्काल विद्युत् जोड्न प्राधिकरणलाई निर्देशन दिनुका साथै विवाद समाधान गर्न सर्वोच्च अदालतका पूर्वन्यायाधीश गिरीशचन्द्र लालको नेतृत्वमा तीन सदस्यीय आयोग गठन गर्ने निर्णय गरेको थियो । लाल आयोगले ०८१ वैशाखमा ०७२ साउनदेखि पुससम्म तत्कालीन महसुल निर्धारण आयोगबाट महसुल निर्धारण भइनसकेको, ०७२ माघदेखि ०७५ वैशाखसम्म तत्कालीन आयोगबाट महसुल निर्धारित भइसकेको र ०७५ जेठदेखि ०७७ असारसम्म प्राधिकरणको सूचनाअनुसार नै लोडसेडिङ अन्त्य भएको गरी तीन वटा अवधिको अध्ययन गरेर प्रतिवेदन बुझायो । ०७२ माघदेखि ०७५ वैशाखसम्म तत्कालीन आयोगबाट महसुल निर्धारित भइसकेको बक्यौता उठाउनुपर्ने र ०७५ जेठदेखि ०७७ असारसम्म लोडसेडिङ अन्त्य भइसकेकाले उठाउन नहुने सुझाव दिएको थियो ।०८१ वैशाख २७ मा दाहाल नेतृत्वकै मन्त्रिपरिषद्ले उक्त आयोगको प्रतिवेदन स्वीकृत गर्दै कार्यान्वयन गर्ने निर्णय गरेको थियो । प्राधिकरणले प्रतिवेदन कार्यान्वयन गर्ने निर्णय गरेलगत्तै असार पहिलो साता ०७२ माघदेखि ०७५ वैशाखसम्मको डेडिकेटेड र ट्रंकलाइनको महसुल दरअनुसार २५ प्रतिशत थप दस्तुरसहितको महसुल १५ दिनभित्र बक्यौता तिर्न उद्योगहरूलाई पत्राचार गरेको थियो । असार २५ मा महसुल बुझाउने समयसीमा सकिएको र बक्यौता नतिरेको भन्दै प्राधिकरणले ६ उद्योगको बिजुली काटेको थियो । त्यसको पाँच दिनपछि अर्थात् असार ३१ मा केपी शर्मा ओलीको नेतृत्वमा नयाँ सरकार गठन भयो । सरकार गठन भएलगत्तै ऊर्जामन्त्री दीपक खड्का र प्रधानमन्त्री ओली नै लाइन जोड्न अग्रसर भए । प्रधानमन्त्री ओलीले साउन ४ मा प्राधिकरणका कार्यकारी निर्देशक घिसिङलाई बालुवाटार बोलाएर विद्युत् लाइन नकाट्न र काटिएका उद्योगमा जोड्न मौखिक निर्देशन दिएका थिए ।सरकारले प्राधिकरणलाई दबाब दिए पनि प्राधिकरणले भने लाइन जोड्न मानेन । सरकारले दबाब दिँदा पनि लाइन नजोडिएपछि साउन ६ मा काटेको लाइन जोड्न विद्युत् नियमन आयोगले लिखित निर्देशन दिएको थियो । उक्त निर्देशनमा टेकेर साउन ७ मा प्राधिकरणले लाइन जोड्ने निर्णय गर्यो । प्राधिकरणले तीन महिनाभित्र बक्यौता तिर्ने सर्तमा लाइन जोडेको थियो । त्यसैबीच डेडिकेटेड र ट्रंकलाइनको महसुल विषयमा सार्वजनिक लेखा समितिमा प्रवेश पायो । यो विषयमा समितिमा छलफल जारी छ ।०७५ माघदेखि सतहमा आएको बक्यौता महसुल विवादमाथि अहिले संसद्देखि सामाजिक सञ्जालसम्म बहस र आरोपप्रत्यारोप चलिरहेको छ । प्रधानमन्त्री ओलीले आइतबार (भदौ ९ मा) ६ अर्ब मात्र नभई २२ अर्ब रुपैयाँ उठाउनुपर्ने भन्दै सामाजिक सञ्जाल फेसबुकमा लेखेका छन् । केही सञ्चारमाध्यम र सामाजिक सञ्जालमा डेडिकेटेड फिडर र ट्रंकलाइनका उपभोक्ताबाट सरकारले महसुल उठाउन खोजिरहेको छैन भन्ने बारम्बार प्रश्न आइरहेको छ, ओलीले लेखेका छन्, तर सरकारको कुरा यत्रो ९ वर्षसम्म किन २१ अर्ब ८८ करोड रुपैयाँ महसुल उठाइएन, किन १६ अर्ब छुट दिइयो भन्ने हो । जबकि ०७४ फागुन ३ देखि ०७८ असार २९ सम्म ओली नै प्रधानमन्त्री थिए । ओलीले अगाडि भनेका छन्, उद्योग बन्द नगरी, रोजगारी र उत्पादनमा असर नपुर्याई उद्योगहरूबाट बक्यौता उठाउनै पर्छ, रेकर्डमा देखिएको महसुलमा एक रुपैयाँ पनि छुट दिनु हुँदैन । ९ वर्षसम्म २२ अर्ब रुपैयाँ किन उठाइएन भन्ने कुराको पनि जवाफ खोजिनुपर्छ । जबकि विद्युत् महसुल नतिरेको ६० दिन कटेपछि लाइन काट्ने कानुनी व्यवस्था छ र सोहीअनुसार प्राधिकरणले सर्वसाधारणको लाइन काटेर बक्यौता उठाउँदै आएको छ । उद्योगीहरूले अर्बौं बक्यौता रकम नतिर्दा पनि राज्य सञ्चालकसँग मिलेमतो गरी आफ्नो लाइन काट्नबाट प्राधिकरणलाई रोक्दै आएका छन् । उनीहरूले प्रधानमन्त्रीबाटै प्राधिकरणलाई लाइन नकाट्न र काटिएको लाइन पनि जोड्न दबाब दिलाउन सफल हुँदै आएका छन् ।ओलीको टिप्पणीप्रति प्रमुख प्रतिपक्ष दलका नेता तथा पूर्वप्रधानमन्त्री पुष्पकमल दाहालले मन्त्रिपरिषद्बाट निर्णय गरेर देखाउन प्रधानमन्त्री ओलीलाई चुनौती दिएका छन् । उनले मंगलबार संसद्मा बोल्दै मन्त्रिपरिषद्बाट २१ अर्ब ८८ करोड रुपैयाँ विद्युत् महसुल उठाउने निर्णय गर्न भनेका छन् । प्राधिकरणलाई काम गर्न नदिई ओलीले नै विवाद निम्त्याएको दाहालको आरोप छ । प्रधानमन्त्री ओलीले ९ वर्षसम्म किन २१ अर्ब ८८ करोड महसुल उठाइएन भनेर पनि फेसबुकबाटै सोध्नुभएको छ । नियत सही भएको प्रधानमन्त्रीले क्याबिनेटबाट जवाफ दिनुपर्ने व्यक्ति नै प्रधानमन्त्री ओली आफैं हो, दाहालले भने, प्राधिकरणलाई आफ्नो काम आफैं गर्न नदिएर यो विवाद निम्त्याएको कसले हो ? प्रधानमन्त्री ओलीले ।विगतमा उद्योगको लाइन काट्न ओलीले पनि निर्देशन दिएको दाबी दाहालले गरे । पैसा उठाउन केही उद्योगको लाइन काटियो पनि तर त्यो लाइन जोड्न ठाडो निर्देशन दिने को हो ? प्रधानमन्त्री ओली । पछि तीनतीन जना मन्त्री र सचिवसहितको समिति बनाएर अर्को निर्देशन नभएसम्म लाइन तत्काल जोड्न र थप लाइन नकाट्न आदेश दिने को हो ? त्यो पनि प्रधानमन्त्री केपी ओली, दाहालले भने, त्यही समितिले बीचको अवधिको मात्र महसुल उठाउन गरेको सिफारिस कार्यान्वयन गर्न मन्त्रिपरिषद्बाटै निर्णय गर्ने को ? प्रधानमन्त्री केपी ओली । अनि अहिले पैसा कसले घटायो भनेर फेसबुकबाट सोध्ने को ? त्यो पनि केपी ओली ।"
साधारण सदस्यबाट पनि ढकाल निलम्बित,"(काठमाडौं)राष्ट्रिय स्वतन्त्र पार्टीले महामन्त्रीबाट कारबाही गरेका मुकुल ढकाललाई साधारण सदस्यसमेत नरहने गरी निलम्बन गरेको छ । मंगलबार बसेको केन्द्रीय समिति बैठकले ढकाललाई निलम्बिन गरेको कार्यवहायक महामन्त्री कवीन्द्र बुर्लाकोटीले जानकारी दिए ।आन्तरिक दस्ताबेज सार्वजनिक गरेको आरोप लगाउँदै रास्वपाले ढकाललाई असार १२ मा स्पष्टीकरण सोधेको थियो । जवाफ दिन असार २१ सम्म समय दिइए पनि असार १९ मै उनलाई महामन्त्री, प्रवक्ता र केन्द्रीय सदस्यबाट निलम्बन गरिएको थियो । असार २५ मा तीनवटै पदबाट बर्खास्त गरियो । गत बुधबार केन्द्रीय समितिको बैठकले ढकाललाई फेरि स्पष्टकीकरण सोधेको थियो । स्पष्टीकरण हेरेपछि बैठकले उनलाई पार्टीको साधारण सदस्यसमेत नरहने गरी निलम्बन गरेको हो । निलम्बित भएलगत्तै ढकालले समाजिक सञ्जालमा प्रतिक्रिया दिँदै आफूले नभई पार्टी सभापति रवि लामिछानेले नै रास्वपाको सदस्यता त्याग्नुपर्ने उल्लेख गरेका छन् । रवि लामिछाने क्लबबाट निष्कासित भएको हुँ, राष्ट्रिय स्वतन्त्र पार्टीबाट निष्कासन गर्ने अधिकार क्लबलाई छैन, न्यायिक निकायले क्लबको कारबाहीलाई बदर गरेपछि, नैतिकताका आधारमा रवि लामिछानेले पार्टीको साधारण सदस्यबाट राजीनामा दिनुपर्छ, ढकालले लेखेका छन् ।ढकालले यसअघि पार्टीलाई दिएको स्पष्टीकरणको जवाफ निर्वाचन आयोगमा पेस गर्दै न्यायिक निरुपण माग गरेका छन् । उनले रास्वपालाई दिएको जवाफको बोधार्थ नै आयोगमा पठाएका हुन् । रास्वपाले पनि महामन्त्री ढकाललाई पदमुक्त गरिएको जानकारी गराउँदै त्यसलाई दल दर्ता किताबमा अभिलेखीकरण गर्न गत साउन १७ मा निर्वाचन आयोगमा पत्राचार गरेको थियो । तर ढकालले आफूलाई गरिएको कारबाही प्रक्रिया नै त्रुटिपूर्ण रहेको जिकिर गर्दै आयोगमा निवेदन दिएका छन् । आयोगले आवश्यक सम्पूर्ण प्रक्रिया बुझेर मात्र निर्णय गर्ने भएको छ । त्यसका लागि रास्वपासँग विभिन्न कागजात माग गरिरहेका छौँ, आयोगका एक पदाधिकारीले भने, ती कागजात अध्ययन गरेर मात्रै निर्णयमा पुग्नेछौँ । निर्वाचनबाट आयोगबाट आउने निर्णयले मात्र ढकालविरुद्धको कारबाही वैधानिक हो वा होइन भन्ने टुंगो लाग्नेछ । आफ्नो पक्षमा निर्णय आउनेमा ढकाल विश्वस्त छन् । ढकालले सभापति लामिछानेको नैतिकतामा निरन्तर प्रश्न उठाएउँदै आफूमाथिको कारबाही अवैधानिक रहेको जनाएका छन् । नैतिक रूपले पतित पात्र रवि लामिछानेबाट मैले नैतिकताको अपेक्षा त गर्न नमिल्ला । तर पनि उनी कतिसम्म पतित रहेछन्, हेर्दै जाउँला । समयले पुष्टि गर्दै जानेछ, उनले लेखेका छन् । उनले सहकारी ठगी प्रकरणमा लामिछानेले भ्रम सिर्जना गरेको समेत बताएका छन् । सहकारी प्रकरणका सवालमा रवि लामिछानेले आम जनतालाई भ्रमित पार्ने गरी भाषणबाजी गर्दै हिँडेका छन् । आफूविरुद्ध आएका प्रमाणलाई किर्ते भन्दै जनतामा भ्रम छरी राजनीति गरिराखेका छन् । न्याय सम्पादनको प्रक्रियालाई खलल पुर्याउने दुस्साहस गर्दै छन् । सम्बन्धित निकायको ध्यान जाओस्, ढकालले लेखेका छन्, नैतिक रूपले पतित रविलाई नैतिकताकै प्रश्न, अनुसन्धानमा रहिरहेको विषयउपर भ्रम छर्न नलाग्नुहोस् ।गत बुधबार फेरि स्पष्टकीकरण सोधेकोमा पनि ढकालले लामिछानेलाई सम्बोधन गर्दै नैतिकताको प्रश्न उठाएका थिए । राहदानी दुरुपयोगमा तपार्इं (लामिछाने) कहिल्यै निर्वाचनमा भाग लिन पाउनुहुन्न । यीसँगै अन्य धेरै ठाउँमा किर्ते, ठगीमा संलग्न हुनुहुन्छ । आफू ठगी, भ्रष्टाचारी र राहदानी दुरुपयोगको अपराधी होइन भनेर प्रमाणित गर्नुको सट्टा तपाईं दुराशयका साथ ममाथि कारबाहीको प्रयास गर्दै हुनुहुन्छ, उनले बुझाएको स्पष्टीकरमा भनिएको छ, आम पार्टी सदस्य एवं नेतागणका राजनीतिक भविष्यलाई तपाईंले कसरी आफ्नो निहित स्वार्थका लागि प्रयोग गरिरहनुभएको छ, म त छर्लङ्गै छु । पार्टीमा तपाईंले गरेको कुकर्मको पर्दाफास गर्नु पार्टीको संस्थापकको हैसियतले मेरो कर्तव्य हो ।उनले गत साउन ३१ मा लामिछानेलाई सम्बोधन गरी आफूलाई गरिएको भनिएको कारबाहीको कागजात प्रमाणहरूको प्रतिलिपि माग गरिएको तथा साउन २८ मा लेखिएको पत्रका बारेमा पनि स्मरण गरेको उल्लेख गरेका थिए । आफूहरूले पार्टी स्थापना गर्दा लोकतान्त्रिक पार्टीको परिकल्पना गरेको तर २ वर्ष नबित्दै पार्टीको लोकतन्त्र शब्दमा मात्र सीमित भएको ढकालले उल्लेख गरेका छन् । उनले पार्टीलाई स्वार्थको झुन्डबाट बचाउन केही कदम चालेको बताएका थिए । इलाममा गत वैशाखमा भएको उपनिर्वाचनपछि ढकालले विभिन्न जिल्ला भ्रमण गरेर पार्टीको समीक्षा प्रतिवेदन तयार पारेका थिए । उक्त प्रतिवेदनमा सभापति लामिछानेको कार्यशैली र पार्टी सञ्चालन विधिमाथि आलोचना गरिएको थियो । ढकालले भने ३२ पृष्ठको प्रतिवेदनबाट आफूले दुईवटा बुँदा मात्रै बाहिर बोलेको र त्यसैलाई लिएर आफूमाथि कारबाही गरिएको बताएका छन् । उनले पार्टीले सोधेका हरेक प्रश्नको उत्तर मौखिक र लिखित रूपमा दिइरहेका छन् । उक्त प्रतिवेदन बाहिर आएपछि रास्वपाले ढकाललाई कारबाही गरेको थियो ।"
दस्ताबेजमा समझदारी नभएपछि कांग्रेस बैठक फेरि सर्यो,"(काठमाडौं)कांग्रेस सभापति शेरबहादुर देउवाले महासमितिबाट पारित पार्टीको वैचारिक दस्ताबेजमा चुनावी गठबन्धन र नेताहरूको एक्जिट पोलिसी को विषय राख्ने कि नराख्ने भन्ने विषयमा समझदारी बनाउन मंगलबार बोलाएको बैठक बिनानिष्कर्ष टुंगिएको छ । देउवा निवास बुढानीलकण्ठमा पार्टीका उपसभापतिद्वय पूर्णबहादुर खड्का र धनराज गुरुङ, महामन्त्रीद्वय गगन थापा र विश्वप्रकाश शर्मासहित गृहमन्त्री तथा केन्द्रीय सदस्य रमेश लेखक सहभागी बैठकमा समझदारी नजुटेपछि बुधबार बोलाइएको केन्द्रीय कार्यसमिति बैठक अर्को साता (आइतबार) सम्मका लागि सरेको छ । गत फागुनमा काठमाडौंमा सम्पन्न महासमिति बैठकबाट पारित चुनावी गठबन्धन नगर्ने प्रस्तावसहितको महामन्त्री थापाको सांगठनिक प्रतिवेदन र अर्का महामन्त्री शर्माको एक्जिट पोलिसी समेटिएको राजनीतिक दस्ताबेजलाई लिएर पार्टीभित्र चर्को मतभेद छ । पार्टी सभापति देउवासहित संस्थापन पक्षीय नेताहरू यी दुवै विषयलाई प्रतिवेदनबाट हटाउने पक्षमा छन् भने महामन्त्री थापा र शर्मा भने कायमै राख्न चाहन्छन् । महामन्त्री थापाको चुनावी गठबन्धनको विषयभन्दा पनि नेताहरूको एक्जिट पोलिसी को प्रावधानप्रति अधिकांश केन्द्रीय सदस्यको आपत्ति छ । महामन्त्री शर्माले बहुमत र अल्पमतबाट नभएर दस्ताबेजमा उल्लिखित सबै विषयलाई सहमतिबाटै टुंग्याउन खोजिएको बताए । जे हुन्छ, त्यो सहमतिपूर्वक नै हुन्छ, उनले भने, केही दिन बैठक लम्ब्याएर पनि समझदारी बनाउने प्रयत्नमा जुटिराखेका छौं । सभापति देउवा भने विवादित विषयलाई अनौपचारिक समझदारी बनाएर मात्र केन्द्रीय कार्यसमिति बैठक राख्ने पक्षमा छन । दस्ताबेजमा सहमति नहुँदा केन्द्रीय समिति बैठक साउन २८ देखि सर्दै आएको छ । नेता लेखकले धेरै कुरामा समझदारी बनिसकेकाले केही दिनमा बाँकी विषयमा पनि समझदारी जुट्ने बताए । सभापतिज्यू सबै विषयमा सहमति बनाएरै जानुपर्छ भन्ने पक्षामा हुनुहुन्छ, करिब करिब सहमति जुटिसकेको अवस्था छ, केही विषय मात्र बाँकी छन्, उनले भने । थापा र शर्माले भाषामा परिमार्जन गर्न सकिने भए पनि उद्देश्य संशोधन नहुने गरी यी विषयलाई दस्ताबेजबाट हटाउन नहुने अडान लिएका छन् । केन्द्रीय कार्यसमितिमा दुई तिहाइको समर्थन आफ्नो पक्षमा भए पनि देउवाले बाहिरी जनमतलाई हेरेर महामन्त्री थापा र शर्मालाई विश्वासमै लिएर अघि बढ्न खोजेको संकेत दिएका छन् । सभापतिज्यूले दुवै महामन्त्रीलाई विश्वासमा लिन पनि खोज्नुभएको छ, उहाँहरूले राखेको चुनावी गठबन्धन र एक्जिट पोलिसीका विषय नराखौं भन्ने चाहना पनि छ, देउवा पक्षीय एक पदाधिकारीले भने, अहिलेसम्म सहमति भने भइसकेको छैन । अहिलेको निर्वाचन प्रणालीले एउटै दलले बहुमत ल्याउने अवस्था न्यून रहेकाले सरकार निर्माणमा गठबन्धन गर्नुपर्ने भए पनि चुनावपूर्वको गठबन्धनमा जान नहुने सांगठनिक प्रस्तावमा उल्लेख छ । समसामयिक राजनीतिक प्रस्तावमा राष्ट्रपति एक कार्यकाल, प्रधानमन्त्री दुई, मन्त्री तीन र सांसद चार कार्यकालभन्दा बढी हुन नमिल्ने उल्लेख छ । यी दुवै प्रस्ताव गत फागुनमा सम्पन्न महासमितिले केन्द्रीय कार्यसमितिबाट परिमार्जन गर्ने गरी पारित गरेको थियो । दुवै प्रतिवेदन केन्द्रीय कार्यसमितिमा छलफल भएर एक पटक पारित भइसकेको हो । महासमितिमा प्रस्तुत गर्नुअघि पार्टीका सबै प्रतिवेदन केन्द्रीय कार्यसमितिबाट पारित गरिन्छ । महासमिति अघि बसेको केन्द्रीय कार्यसमितिमा प्रस्तुत गर्दासम्म ती प्रतिवेदन महामन्त्री थापा र शर्माका तर्फबाट भन्ने थियो । तर, केन्द्रीय कार्यसमितिले पारित गरेर महासमितिमा प्रस्तुत भएपछि सबै प्रतिवेदन पार्टीको भन्ने हुन्छ । महासमितिबाट पारित भएर आएका प्रतिवेदनलाई अहिले केही केन्द्रीय सदस्यहरूले महामन्त्रीहरूकै प्रस्ताव जस्तो गरेर व्याख्या गर्न थाल्नु नै गलत भएको छ, संस्थापनइतर पक्षीय एक केन्द्रीय सदस्यले भने, एक पटक केन्द्रीय कार्यसमितिले पारित गरिसकेको अन्तरवस्तुलाई फेरि उल्टाउने कुरा कति नैतिक हुन्छ भन्ने तर्क नै महामन्त्रीहरूको छ ।"
हदम्याद सम्बन्धमा अमूर्त शब्दावली नराख,"प्रतिनिधिसभाको राज्य व्यवस्था तथा सुशासन समितिमा विचाराधीन रहेको भ्रष्टाचार निवारण (पहिलो संशोधन) विधेयक, २०७६ र अख्तियार दुरुपयोग अनुसन्धान आयोग (तेस्रो संशोधन) विधेयक, २०७६ मा रहेको हदम्यादबारेका प्रावधान यतिबेला विवादमा परेका छन् । मूल ऐनका क्रमशः ४५ र २९ मा राखिएको संशोधनमा भ्रष्टाचारजन्य कसुरमा त्यस्तो कार्य भएको थाहा पाएको मितिले पाँच वर्षभित्र मुद्दा चलाउनुपर्नेछ भनिएको छ । त्यस्तै, सार्वजनिक पद धारण गरेको व्यक्तिले पदमा रहँदा भ्रष्टाचार गरेको रहेछ र ऐनअनुसार तत्काल कारबाही हुन सक्ने रहेनछ भने निज अवकाश भएको मितिले पाँच वर्षभित्र कारबाही गर्न वा मुद्दा चलाउन बाधा पर्ने छैन भनिएको छ । विधेयकमा सरकारी, सामुदायिक वा सार्वजनिक सम्पत्ति वा नेपाल सरकार, प्रदेश सरकार वा स्थानीय तह वा सार्वजनिक संस्थाको स्वामित्व वा नियन्त्रणमा रहेको सम्पत्ति हिनामिना गरी भ्रष्टाचार गरेकोमा मुद्दा चलाउन त्यस्तो हदम्याद कायम नरहने भनिएको छ । राष्ट्रिय सभाको विधायन व्यवस्थापन समितिले पारित गरेर अगाडि बढेका ती विधेयकहरू प्रतिनिधिसभाको राज्य व्यवस्था तथा सुशासन समितिमा पुगेका हुन् ।भ्रष्टाचार निवारण ऐनको दफा ४५ मा कुनै राष्ट्रसेवकले आफू कुनै पदमा बहाल रहेको अवस्थामा भ्रष्टाचार गरेको सम्बन्धमा अवकाशपछि पनि मुद्दा चलाउन बाधा नपुग्ने भनिएको छ । मूल कानुनमा कुनै उपदफा छैनन् तर विधेयकमा भने तीनवटा छुट्टाछुट्टै उपदफा राखिएका छन् । अर्कोतिर, अख्तियार दुरुपयोग अनुसन्धान आयोग ऐनको दफा १३ को उपदफा २ मा भ्रष्टाचारको सम्बन्धमा सो कार्य भएको पाँच वर्षभित्र आयोगले कारबाही नचलाएमा सो अवधिपछि त्यस सम्बन्धमा यस ऐनअन्तर्गत कुनै कारबाही चलाइने छैन भनेर हदम्यादको अभ्यास गरिएको छ । सोही ऐनको दफा २९ मा सार्वजनिक पद धारण गरी अख्तियार दुरुपयोग गरेका व्यक्तिलाई अवकाशपछि मुद्दा चलाउन सकिने व्यवस्था छ । मूल ऐनमा हदम्याद छैन । तर, विधेयकमा भने अवकाश प्राप्त गरेको मितिले पाँच वर्षभित्र कारबाही गर्न वा मुद्दा चलाउन बाधा नपर्ने भनिएको छ ।सरकारी सम्पत्ति हिनामिना जस्ता ठूला भ्रष्टाचार प्रकरणमा जोसुकैमाथि जहिलेसुकै अनुसन्धान र मुद्दा दायर हुन सक्ने भएकाले त्यस सम्बन्धमा विधेयकमा रहेको व्यवस्थाप्रति विवाद गर्नुपर्ने देखिँदैन । तर, बहस भइरहेको र धेरैले शंका गरेको दुई प्रावधान विधेयकमा देखिन्छन् । पहिलो, भ्रष्टाचारजन्य कसुरमा त्यस्तो कार्य भएको थाहा पाएको मितिले पाँच वर्षभित्र मुद्दा चलाउनुपर्ने । नक्कली प्रमाणपत्र पेस गरेका, सरकारी सम्पत्तिको हानिनोक्सानी नहुने गरी लिएको घूस वा कमिसन लिएको, गैरकानुनी सम्पत्ति आर्जन गरेको जस्ता मुद्दामा पाँचवर्षे हदम्यादको यो प्रावधान आकर्षित हुने विज्ञहरूको भनाइ छ । खासगरी राज्यलाई ठूलो नोक्सान नभएको तर आरोप लागेकै कारण लामो समयसम्म तनाव बेहोर्नु नपरोस् भन्ने उद्देश्य यस प्रावधानमा देखिन्छ । दोस्रो, संवैधानिक निकायका पदाधिकारीहरू जसलाई महाभियोग लगाएर मात्र हटाउन सकिन्छ, उनीहरूमाथि पनि अनुसन्धान र मुद्दा चलाउन सकिने व्यवस्था राखिएको छ । उनीहरूमाथि पाँच वर्षभित्र कारबाही वा मुद्दा चलाउन बाधा पर्दैन । राष्ट्रिय सभाको विधायन व्यवस्था समितिले भने अवकाश भइसकेपछि थाहा भएको मितिले पाँच वर्षभित्र मुद्दा चलाउन सकिनेछ भन्ने प्रावधान राखेर पारित गरेको छ । यही प्रावधान ऐनमा पनि आएमा उल्लेखित पदाधिकारीहरूमाथि कारबाही वा मुद्दाका लागि पाँचवर्षे हदम्याद लाग्नेछ, त्यसो हुन सकेन भने उनीहरूले आफूमाथिको आरोपबाट कानुनी मुक्ति पाउनेछन् ।संशोधन विधेयकमा कैयौं प्रावधान ठोस रूपमा आएका छन् । प्रगतिशील पनि छन् । तर विधेयक वा विधायन व्यवस्थापन समितिबाट पारित भएको प्रतिवेदनमा राखिएको केही शब्दावलीका कारण अन्योल बढेको छ, कानुनी शब्दावलीलाई पनि अमूर्त बनाइएको छ । त्यस्तै मध्ये एक हो थाहा पाएको भन्ने प्रावधान । यस्तो शब्दावलीले अन्योल उत्पन्न गराउँछ कसरी थाहा पाएको ? भ्रष्टाचारबारे गाइँगुइँ हल्ला चलेको मिति, सामाजिक सञ्जालमा चर्चा चलेको मिति वा उजुरी परेको मिति ? थाहा पाएको भन्ने विषयलाई ठोस र प्रस्ट हुने गरी व्याख्या नगर्ने हो भने पछि आफूअनुकूल व्याख्या गरिन वा अर्थ लगाउन सकिन्छ । व्यक्ति वा संस्थाले थाहा पाएको मिति पुष्टि गर्न कठिन हुन्छ । त्यही आधारमा अख्तियार दुरुपयोग अनुसन्धान आयोगले कसैलाई जोगाउने उद्देश्यले आफूले कुनै भ्रष्टाचारबारे पाँच वर्ष पहिल्यै थाहा पाइसकेका थियौं, अहिले हदम्याद गुज्रिसक्यो भनिदियो भने खण्डन गर्ने आधार के हुन्छ ? यो प्रश्न यतिबेला किन जरुरी छ भने, नेपालमा संविधान र कानुनलाई त्यसको मर्मअनुसार व्याख्या वा उपयोग गर्नेभन्दा पनि छिद्र खोज्ने प्रवृत्ति छ । त्यसको प्रभाव आयोगमा पनि नदेखिएला भन्ने सकिँदैन ।त्यस्तै, जुनसुकै खालका भ्रष्टाचारमा होस्, पाँचवर्षे हदम्यादलाई मात्रै बढी जोड दिन खोजियो भने त्यसले भ्रष्टाचार हो कि होइन भन्दा पनि हदम्याद बाँकी छ कि कट्यो भन्ने जस्तो प्राविधिक पाटोमा रुमल्याउँछ । पाँच वर्षभित्र अनुसन्धान भएर मुद्दा चल्यो भने भ्रष्टाचारीले सजाय पाउने, तर पाँच वर्ष एक दिनपछि नपाउने प्रावधानको वैज्ञानिक आधार के हुन सक्छ ? बरु हदम्याद आयोगको आन्तरिक प्रतिबद्धता र आत्मचुनौतीमा अनुभूत हुनुपर्छ । चाँडोभन्दा चाँडो मुद्दाको अनुसन्धान र मुद्दा दर्ता गर्न ऊ स्वयं प्रयत्नशील हुनुपर्छ । त्यसका लागि क्षमता विकास गर्नुपर्छ । यसो हुन सक्यो भने भ्रष्टाचारको आरोप लाग्दैमा कसैले जीवनभर तनाव बेहोर्नुपर्ने छैन नै, हदम्याद गुज्रेकै कारण कसैले स्वतः सफाइ पनि पाउने छैन ।"
भ्रष्टाचारी जोगाउने ऐन नल्याऊ,"भ्रष्टाचारीलाई बचाउन पाँचवर्षे हदम्याद ल्याउन सरकार लागेको देख्दा अचम्म लाग्छ । भ्रष्टाचार गर्दा पनि गर्दिन, भ्रष्टाचार हुन दिन्न भन्ने सरकार किन भ्रष्टाचारीलाई बचाउने ऐन ल्याउँदै छ भन्ने प्रश्न उब्जेको छ । सार्वजनिक सम्पत्ति हिनामिना गरेको व्यक्तिलाई कारबाही गर्न कडा कानुन ल्याउनुपर्नेमा सरकारले भ्रष्टाचारी जोगाउने ऐन ल्याउँदै छ, यो सरासर गलत हो । देश भ्रष्टाचारको दलदलमा फसेको छ । भ्रष्टाचारीको मनोबल बढेको छ । भ्रष्टाचार नहुने ठाउँ नै छैन ।एउटा कलम किन्दासमेत भ्रष्टाचार भएको छ । बिचौलियाबिना कामै नहुँदा जनता मारमा परेका छन्, यसप्रति सरकार गम्भीर बन्नुपर्ने होइन ? कर्मचारी, नेता, मन्त्रीदेखि उच्च पदस्थ व्यक्तिसमेत भ्रष्टाचार अभियोगमा फसेका छन् । देशमा गणतन्त्र आएपछि भ्रष्टाचारीको जालो झन् मौलाएको छ । देश चलाउने शासकले यस विषयमा सोच्नुपर्ने बेला आएको छ । भ्रष्टाचारमा हदम्याद होइन जतिबेला पनि मुद्दा चलाएर कानुनी दायरामा ल्याउन सक्ने कानुन बन्नुपर्छ । पुरुषोत्तम घिमिरे, जोरपाटी, काठमाडौंििियतिबेला भ्रष्टाचार मुद्दामा ५ वर्षे हदम्याद तोक्नुपर्ने अडानमा ठूला दलका कतिपय जिम्मेवार नेता लागिपरेका छन् । जसरी भए पनि संसद्बाट विधेयक पारित गराएर भ्रष्टाचार, अनियमितता, आपराधिक गतिविधि काण्डबाट आफू उम्किने दाउ बोकेर कराइरहेका छन् । भ्रष्टाचार निवारण ऐन, २०५९ लाई संशोधन गर्न बनेको विधेयक २०७६ अहिले विवाद र चर्चामा छ । भ्रष्टाचारजन्य कसुरमा त्यस्तो कार्य भएको थाहा पाएको मितिले पाँच वर्षभित्र मुद्दा चलाउनुपर्ने भन्ने विषय नै मूल बहसमा तानिएको छ । नेपालमा पञ्चायती शासन लागू भएदेखि हालसम्म मुलुक कंगाल हुनुको प्रमुख कारक अनियन्त्रित भ्रष्टाचारलाई नै लिनुपर्ने हुन्छ । २०४६ सालपछि मनमोहन अधिकारी र कृष्णप्रसाद भट्टराईको प्रधानमन्त्रित्वकालमा भ्रष्टाचार न्यून रहे पनि अरू सरकारले मुलुक र जनतालाई निरन्तर चुसिरहे, भुँडी भरेर मोटाइरहे । आफू, नेताका आफन्त र आसेपासेको चंगुलबाट उम्कन नसकेको हाम्रो मुलुक कंगालीको परिचायक बनेको छ । राजनीतिको दुष्चक्र एवं भ्रष्टाचारको महामारीले थलिएको मुलुकमा ५ वर्षे हदम्याद राखेर अपराधीलाई उन्मुक्ति दिलाउने कानुन बनेमा अझ कति भ्रष्टाचार बढ्ला भनेर जिम्मेवार नेतृत्वले सोच्नु पर्दैन ? भ्रष्टाचारबाट लुटेको रकम छिमेकी देशमा गएर खर्च गर्ने, मोजमस्तीमा रमाउने अनि ५ वर्षपछि स्वदेश फर्कनेको लर्को बढ्दैन ? यावत् कुराबाट क्रोधित बनेका सर्वसाधारणले चर्को आवाज उठाउन थालेपछि यतिबेला सरकार पछि हट्ने अवस्थामा पुगेको छ । भ्रष्टाचारको फन्दामा परेपछि पुस्तौंसम्म उम्कन नसक्ने कानुन विश्वभर लागू भएको अवस्थामा नेपालको जिम्मेवार नेतृत्व भने ५ वर्षको हदम्यादमा अल्झिएर आफू र मुलुकलाई बर्बादीको खाडलतर्फ धकेल्न खोज्दै छ । भुवनेश्वर शर्मा, चन्द्रागिरि२, काठमाडौं"
टुँडिखेलको आवाज,"बोल्दै छ टुँडिखेल आवाज सुन्नुपर्छउठ्दै छ टुँडिखेल हेर्न सक्नुपर्छदुख्दै छ टुँडिखेल अनुभव गर्न सक्नुपर्छरिसाउँदै छ टुँडिखेल फुलाउन सक्नुपर्छ । इन्द्रकुमार श्रेष्ठ, ओखलढुंगा"
नेताहरू सच्चिनैपर्छ,"गौरा पर्वका अवसरमा सहभागी हुन सोमबार टुँडिखेल पुगेका प्रधानमन्त्री केपी ओली र कांग्रेस सभापति शेरबहादुर देउवालगायत नेताविरुद्ध युवाहरूले नाराबाजी गरे । यो राम्रो संकेत होइन । भीम रावललाई भने दर्शकहरूले सुने, बोल्ने मौका दिए । ओली थोरै र संयमित बोलेर साइड लागे भने देउवाले उग्र रूप देखाए, जुन भीडको मानसिकताविपरीत थियो । धन्न अप्रिय घटना भएन ।एउटै व्यक्ति ४५ पटक प्रधानमन्त्री बनिरहने, नेताहरूको बहिर्गमन नीति लागू गर्न नखोज्ने, प्रणालीगत सुधारमा चासो नदिने, अपराध पृष्ठभूमिका मानिसलाई मन्त्री बनाएर जनतामाथि शासन गर्ने प्रवृत्तिले जनतामा सन्तुष्टिको ग्राफ बढ्दै गएको छ । यसर्थ दल र दलका नेताहरूले आफूलाई सुधार गर्न जरुरी छ । जनता जागेपछि के हुन्छ ? कसरी शासनसत्ता छिनभरमै आकाशको फल हुन्छ भन्ने त बंगलादेशको घटनाले देखाइसक्यो । सरकारी सेवामा कुनै सहजता छैन, सरकारी र सार्वजनिक जग्गा नेता र बिचौलिया मिलेर दोहन गरेका छन्, सरकारी कोषमा उनीहरूकै हालीमुहाली छ, विद्युत् महसुल तिर्नुपर्छ भन्ने सञ्चालकहरू रातारात हटाइएका छन्, सरकारी राजस्व र महसुल उठाउनुपर्ने दायित्व बोकेका प्रधानमन्त्री नै महसुल नतिरे पनि लाइन जोड भन्छन्, रातको १२ बजे व्यापारीको घरमा बसेर ७ बुँदे सहमति गरेर सरकार फेर्छन् । यस्ता अनेक विसंगतिले राज्य थिलथिलो बनिसकेको छ ।नेपालका ठूला दलका शीर्ष नेताहरूले सोमबारको टुँडिखेलको घटना र बंगलादेशको आन्दोलनबाट धेरै सिक्नुपर्ने अवस्था आएको छ । समय छँदै उनीहरूले आफूलाई नसच्याए कुनै पनि बेला नेपालमा विद्रोह नहोला भन्न सकिन्न । आशा गरौं, त्यस्तो अवस्था नआओस् । गोपाल देवकोटा, जोरपाटी, काठमाडौं"
कारबाहीको हतियार,"नेपालमा राजनीतिक दलका आफ्ना अध्यक्ष, सभापतिहरूको आलोचना गर्दा राजनीतिक सिकार भएका धेरै घटना छन् । कसैलाई निकालिएको छ, कसैलाई कामविहीन बनाइएको छ । जस्तो भीम रावल ताजा छन्, जनार्दन शर्मा पनि चर्चाको शिखरमा छन्, गुरुराज घिमिरे कामविहीन छन्, यस्ता कैयौं उदाहरण छन् । यसैमा अहिले राष्ट्रिय स्वतन्त्र पार्टीका महामन्त्री मुकुल ढकाल पनि समावेश भए । आफ्ना गलत क्रियाकलापको ढाकछोप गर्न नेपालका राजनीतिक दलका नेतृत्वले कारबाही गर्नु कुनै नौलो कुराचाहिँ होइन । शिवराज बराल (फेसबुकबाट)"
चरणदास र सेवकरामहरूका नाममा,"सदस्यको पक्षमापार्टी लोकतन्त्रको मुख्य शक्ति हो सदस्य । जसरी लोकतन्त्रमा लोक महत्त्वपूर्ण र निर्णायक हुन्छ त्यसरी नै दलमा सदस्य निर्णायक हुनुपर्छ । यो अर्थमा, पार्टीहरूको लोकतन्त्रीकरणका लागि आवश्यक हुन्छ, सचेत र सार्वभौम सदस्य । प्रश्न गर्ने सदस्य । आलोचना गर्ने सदस्य । गतिशील सदस्य । जब बैठकहरू हुन्छन्, आफ्नो आफ्नो ठाउँबाट बोल्ने सदस्य । जब नेताले खल्तीबाट चिर्कटो निकालेर पद र प्रतिष्ठाको पजनी सुरु गर्छ, विद्रोह गर्ने सदस्य । जब आँखै अगाडि भ्रष्टाचार देख्छ, पोल खोल्ने सदस्य । जब नेताहरूमा जहाँनियाँ शासनको भूत चढ्छ, औंलो उठाउने सदस्य । जब पार्टीमा सदस्यहरूको अभिमत निर्णयक बन्दै जान्छ, तब पार्टी लोकतान्त्रिक बन्दै जान्छ । जब पार्टीका तहगत समितिहरू जीवन्त, स्वतन्त्र र चलायमान हुन्छन्, तब पार्टी पार्टी जस्तो हुन्छ । जब पार्टीले सामूहिक नेतृत्व र व्यक्तिगत जिम्मेवारीलाई कार्यान्वयन गर्छ, तब पार्टीभित्र लोकतन्त्र प्रबल हुँदै जान्छ । मानौं कि, पार्टीभित्र कुनै पनि समितिको निर्वाचन हुँदा सदस्यहरूले प्रयोग गर्ने मतदान नै निर्णायक हुन्छ, तब पार्टीभित्र लोकतन्त्र बन्छ । जब त्यो निर्वाचन नेताको स्वार्थबाट सर्वथा मुक्त हुन्छ र सदस्यहरूले भोट हालेकै कारण दण्ड सहनु पर्दैन, तब पार्टीको आन्तरिक लोकतन्त्र सबल बन्दै जान्छ । त्यसपछि लोकतान्त्रिक प्रतिस्पर्धा पार्टीको जीवन पद्धति बन्छ । यसले पार्टीमा योग्यता, उत्कृष्टता र जवाफदेहिता प्रबल बनाउँदै लैजान्छ । जब आफ्ना विचारहरू राखेबापत कसैलाई पनि कुनै कारबाही वा पक्षपात हुँदैन, तब बन्छ लोकतान्त्रिक पार्टी । पार्टीभित्र लोकतन्त्रलाई बलियो बनाउने महत्त्वपूर्ण विधि हो, शक्तिपृथकीकरण । जब शक्तिपृथकीकरणको मान्यताअनुसार न्यायिक तहकिकात र कारबाहीका लागि लोकपाल, लेखा आयोग, निर्वाचन आयोग, सदाचार प्रवर्द्धनका लागि सदाचार आयोग र सार्वजनिक गुनासा जाँच गर्ने संयन्त्रहरूले पार्टीमा स्वतन्त्रतापूर्वक काम गर्ने वातावरण बन्छ, तब लोकतन्त्र बलियो हुन्छ । सबैभन्दा महत्त्वपूर्ण कुरा के भने, राज्यको कुनै पनि पदमा उम्मेदवार छनोट गर्दा जब सदस्यहरूबीचको आन्तरिक निर्वाचन (प्राइमरी इलेक्सन) गरिन्छ र नेताले खल्तीबाट झिकेर टिकट बाँड्दैनन्, त्यसपछि पार्टीभित्र सदस्य सार्वभौम हुँदै जान्छन् । जब पार्टीले एक व्यक्ति, एक पद र दुई कार्यकाललाई अवलम्बन गर्छ, स्वभावतः पार्टी जीवन्त, ताजा र ऊर्जाशील हुँदै जान्छ । त्यसपछि, व्यक्तिको प्राधिकार अन्त्य हुन्छ । के हाम्रा पार्टीमा यस्तो लोकतन्त्रको अभ्यास छ ? के हाम्रा पार्टी सदस्यहरू यस्तो अभ्यासका लागि प्रश्न वा बहस गरिरहेका छन् ? लोकतान्त्रिक पार्टीमा सामूहिकताको संस्कृति चाहिन्छ । जसका लागि पार्टीका गतिविधिहरूलाई थप सहभागितामूलक बनाउनुपर्छ । अनि मात्र एउटा लोकतान्त्रिक पार्टी निर्माण हुन्छ । अन्यथा नयाँ नयाँ मालिकलाई सत्ताको सिंहासनमा बसाउने एक थान पार्टीको के अर्थ ?अहिले पार्टीमा अनेक नामका ख्वामितहरू विराजमान छन् । र, उनीहरूको चरण सेवामा छन् चरणदास, सेवकराम, दासप्रसाद र चाकरीरामहरू । अहिले पार्टीमा या त मालिक छन्, या त सेवक । सदस्यहरू कतै छैनन् । यहींनेर, पार्टीभित्रका चरणदास र सेवकरामहरूलाई सम्बोधन गर्दै भन्छु, बन्धुहरू पार्टीको सदस्य हुनु भनेको तीनवटा कुरा हुनु हो । पहिलो, अझ धेरै विवेकशील, आलोचनात्मक, जागरुक र सचेत हुनु हो । दोस्रो, अझ धेरै सार्वभौम हुनु हो । तेस्रो, अझ धेरै स्वतन्त्र र स्वाभिमानी हुनु हो । विचार गरौं त, के तपाईं सोच्नका लागि अझ धेरै विवेकशील हुनुहुन्छ ? के तपार्इं प्रश्न गर्नलाई अझ धेरै स्वतन्त्र हुनुहुन्छ ? के तपाईं निर्णय गर्न अझ धेरै सार्वभौम हुनुहुन्छ ? कतै तपाईंको पार्टी सदस्यता स्वयं तपार्इंकै सार्वभौम अस्तित्वलाई कुण्ठित गर्ने बन्धन त भएको छैन ? आफ्नै मनको हीनताबोध, लोभ र लाचारीले रैती बनेका प्रिय मित्र विचार गर्नुहोस् त, आफैंलाई बाँधेर हामी कहाँ पुगौंला ? आफ्नै हातखुट्टा बाँधेर हामी कसरी उडौंला ? अतः मेरो सुझाव छ, पहिले आफैं एक स्वतन्त्र, सार्वभौम र स्वाभिमानी नागरिक बनौं । एकपटक आफ्नै खुट्टामा उभिएर नेतालाई प्रश्न गरौं । एकपटक ख्वामितको आदेशलाई चुनौती दिएर देखाऔं । त्यसपछि फेरिनेछ पार्टी र फेरिनेछन् धेरै कुरा । किनभने दासताबाट मुक्त हुनु जति सुन्दर कुरा अरू केही छैन ।"
सेयर बजार : भ्रम र यथार्थ,"मूल्यको खेल मात्र होइनसेयर बजारमा लगानीकर्ताले भविष्यका लागि देखाएको आशा, अपेक्षा, डर आदिको सम्मिश्रणबाट एउटा मनोविज्ञान तयार हुन्छ, जुन लगानीकर्ताको व्यवहार तथा निर्णयमार्फत सेयरको मूल्यमा प्रतिबिम्बित हुन्छ । लगानीकर्ताले विगतभन्दा पनि भविष्यमा के हुन्छ भन्ने अनुमानमा लगानी गर्छन् । यस्तो मूल्यले लगानीकर्ताको सम्पत्तिको मूल्यांकन हुने भएकाले सबैको यसमा चासो हुनु स्वाभाविक हो । तर, सेयर बजार भन्नेबित्तिकै केवल मूल्यको मात्र चर्चा गर्नु अन्यायपूर्ण र अनुचित हुन्छ । यसले सेयर बजारको क्षमता, भूमिका तथा सम्भावनालाई साँघुरो बनाउँछ । नेपालसँगै आर्थिक उदारीकरणको ढोका खोलेको भारतले विदेशी लगानी भित्र्याउन पुँजी बजारको भरपूर उपयोग गरी लोभलाग्दो सफलता हासिल गरेको छ । यस्तै, दिगो विकासका लक्ष्य हासिल गर्न सस्टेनेबल फाइनान्स, हरित वातावरणका लागि ग्रिन बन्डका साथै ईएसजी (वातावरण, सामाजिक र सुशासन) लाई समेत प्रवर्द्धन गर्ने गरी पुँजी बजारलाई नयाँ, फरक र प्रभावकारी संयन्त्रका रूपमा उपयोग गर्न थालेको छ । नेपालमा पनि यस्तो अभ्यासको सुरुवात हुन थालेको छ, तर यसलाई तीव्रता दिनु आवश्यक भइसकेको छ । संविधानले राखेको लक्ष्य र सरकारको उद्देश्यअनुसार दिगो आर्थिक विकास हासिल गर्न उत्पादन र रोजगारी अभिवृद्धि गर्नुपर्छ । जसलाई प्राथमिक बजारमार्फत हुने पुँजी परिचालनले सहयोग गर्छ भने यस्तो परिचालनलाई उत्प्रेरणा भर्ने काम दोस्रो बजारले गर्छ । तर, मूल्य बढोत्तरी मात्र देखिने पुँजी बजार एक्लैले राज्यको लक्ष्यअनुरूप पूरा काम गर्न सक्दैन । यसर्थ, हालसालै प्राथमिक बजार र मुद्रा बजारमा देखिएका शिथिलतालाई चाँडै समाधानतर्फ लैजाने आवश्यकता टड्कारो रूपमा देखा परेको छ । अन्यथा चालु आर्थिक वर्षमा नेपाल सरकार र मौद्रिक नीतिले लिएका लक्ष्य प्राप्तिमा चुनौती देखापर्ने निश्चित छ । अर्को महत्त्वपूर्ण कुरा मूल्यलाई मात्र केन्द्रमा राखेर बनाइने नीति नियमले बजारमा तीव्र उतारचढाव ल्याउँछ, जसले बजारको दिगो, सन्तुलित विकास गर्ने र स्थायित्व कायम गर्ने उद्देश्य प्राप्तिमा चुनौती थप्छ । हाल सरकारले पुँजी बजारलाई प्राथमिकता दिएको अभिव्यक्ति आइरहेका छन् । यस क्रममा मूल्यलाई उत्प्रेरणाका रूपमा लिँदै अन्य महत्त्वपूर्ण कार्यहरू तदारुकतासाथ तत्काल अगाडि बढाउन आवश्यक छ, जसले मूल्यलाई टेवा दिन्छ । अन्यथा, यस्तो मूल्य भविष्यमा पासो पनि बन्न सक्छ । निष्कर्ष के हो भने, सेयर बजार संवेदनशील क्षेत्र भएकाले यससँग जोडिने अभिव्यक्ति पनि संवेदनशील हुन्छन् । यद्यपि यस्तो अभिव्यक्तिले पार्ने असर क्षणिक मात्र हुन्छ । यसको प्रभाव दीर्घकालीनभन्दा पनि अल्पकालीन लगानीकर्तामा बढी पर्छ । तर अल्पकालीन लगानीकर्ता बढी जोखिम बहन गर्न सक्ने, उच्च पुँजी क्षमता भएका र विश्लेषण गरी छिटो छरितो निर्णय लिने सक्ने हुन्छन् भन्ने मान्यता राखिन्छ । यसर्थ, अल्पकालीन लगानीकर्ताले सार्वजनिक अभिव्यक्ति आएपछि बजारले कसरी प्रतिक्रिया दिन्छ, सोको अनुमान गरी लगानी निर्णय लिनु उपयुक्त हुन्छ । यस्तै, वित्तीय क्षेत्रका नियामक निकायले पनि साक्षरता अभिवृद्धि कार्यक्रमलाई थप प्रभावकारी र परिणाममुखी बनाउँदै लैजाने र प्रभावकारी सुपरिवेक्षणमा समेत ध्यान दिन आवश्यक छ । सेयर बजारमा भाबी परिदृश्यको अनुमान भनेको तास खेल्दा बादशाह आउँछ कि आउँदैन भनेर अनुमान गरेजस्तो होइन । यो त विशुद्ध रूपमा तथ्य, तथ्यांकहरूका आधारमा विश्लेषणका विधि प्रयोग गर्दै भविष्यका बारेमा अनुमान गरिने बौद्धिक कला प्रयोग हुने ठाउँ हो । यसर्थ, लहलहैमा अरूको भरमा लगानी नगरी तथ्यपरक विश्लेषण हुने र बौद्धिकता प्रयोग हुने ठाउँका रूपमा बजारलाई पहिचान दिनु सबैको कर्तव्य पनि हो । आफूसँग विश्लेषणको क्षमता नभएमा संस्थागत लगानीकर्ता जस्तोः म्युचुअल फन्ड, पोर्टफोलियो लगानी व्यवस्थापन सेवामार्फत पनि सेयर बजारमा लगानी गर्न सकिन्छ । (प्रस्तुत विचार लेखकका निजी हुन् ।)"
युवा 'पलायन मा उल्टो तर्क,"मानौं या नमानौं, नेपालको कुल जनसंख्याको करिब ३५ प्रतिशत युवा भविष्य सुनिश्चितताका निम्ति विदेश जाने क्रम चलिरहेको छ । युवाको विदेश पलायनले देश खाली हुन्छ, समाज खतम हुन्छ र देश बर्बादीतर्फ जान्छ भन्ने बुझाइ र भनाइको खासै तुक छैन । युवा पलायनबारे समाजमा अनावश्यक भय, डर र चिन्ता फैलाउनेभन्दा त्यसले द्रुत गतिमा समाज परिवर्तन हुनेमा हामी तयार हुनुपर्छ । यस्तो खालको परिवर्तन सामाजिक, सांस्कृतिक, आर्थिक, प्राविधिक, वैचारिक इत्यादि हुन्छ । बरु, यी आउने परिवर्तनबीच हामीले कामप्रतिको हाम्रो व्यक्तिगत र सामाजिक हेराइ एवं बुझाइमा परिवर्तन गर्नैपर्छ । यस अर्थमा मैले यहाँ राख्न खोजेको मुख्य विषय युवाको पलायनले चिन्तित प्रबुद्ध एवं बौद्धिक वर्ग र भविष्य निर्माणका निम्ति विदेशिने युवा जमातबीचको असामञ्जस्यता र विरोधाभासबारे हो । राम्रो पढ्नु, नाम कमाउनु, डाक्टर हुनु, इन्जिनियर बन्नु, आफूभन्दा ठूलाले आशीर्वाद दिइराख्ने भाष्य हुन् । अझ इमानी हुनु, बाबुआमाको इज्जत राख्नु, बेइमानी नगर्नु, नढाँट्नु, नचोर्नु जस्ता नैतिक शिक्षाको ओइरो त लागि नै रहन्छ । तर, यति धेरै नैतिक शिक्षाको बावजुद पनि नेपाल संसारको भ्रष्ट देशमध्ये एक हो भनेर ट्रान्सपरेन्सी इन्टरनेसनललगायत अन्तर्राष्ट्रिय संस्थाको प्रतिवेदनमा दर्ज हुनु आफैंमा दुःखको कुरा हो । कुनै पनि कामको इज्जत र त्यसलाई व्यावसायिक एवं जिम्मेवारीपूर्ण तरिकाले निर्वाह गर्नुपर्छ भन्ने कुरा ठूलाबडाको आशीर्वादभित्र पर्न सकेको छैन । कामलाई वर्गीकरण गर्दै त्यसकै आधारमा कामदारलाई होच्याउने, हेप्ने, उसको सामाजिक र आर्थिक नापतौल गरी इज्जत र प्रतिष्ठाप्रति बारम्बार धावा बोल्ने प्रवृत्ति खासै कम भएको छैन । अर्काको जुठो उठाउने भनेर रेस्टुरेन्टमा काम गर्नेहरूलाई ओ भाइ, ओ बहिनी भनेर होच्याएर बोलाउने मात्र होइन, कुनै बेला त ओ फुच्चे यता आइज भनेर अपमान गर्ने हाम्रो बानी अझै हराएको छैन । भलै, तारे होटलमा अलिक सजग हुन खोज्ने प्रवृत्तिले भने कामदारलाई अपमान गर्ने र होच्याउने बानी केही कम भएको कि ! निर्माण क्षेत्रमा दैनिक मजदुरी गर्नेलाई पनि समाजले खासै सम्मान गर्दैन । हामी कृषि प्रधान देश भन्छौं तर खेतबारीमा काम गर्न या गर्नेलाई दुःखको दृष्टिले हेर्छौं । त्यसैले होला सेनामा नगई समायोजन प्याकेज लिएर नागरिक जीवन बिताउने निर्णय गरेका धेरैजसो माओवादी लडाकुले व्यावसायिक खेती र पशुपालनसम्बन्धी तालिम लिन अस्वीकार या हिच्किचाहट गरेका थिए । केही लडाकुले पछि व्यावसायिक खेती र पशुपालन गरेका उदाहरण पनि छन् । उनीहरूको भनाइ के थियो भने त्यही खेतीपातीबाट छुटकारा पाउनका लागि क्रान्ति गरेको, फेरि कसरी त्यही काममा फर्किनु, इज्जत इमानले दिँदैन । अर्थात्, उनीहरूको भनाइ र रोजाइ समाजले वर्गीकृत, परिभाषित र परिष्कृत अनि सम्मान गरेको कामका आधारमा थियो, जसभित्र कृषि कर्म परेन ।यात्रु र ट्याक्सी चालकबीचको संवाद विरलै सम्मानपूर्वक हुन्छ । किनकि धेरैजसो यात्रु अनि ट्राफिक प्रहरीले उनीहरूलाई सेवा प्रदायक रूपमा भन्दा ओ ट्याक्सी या ओए भनी हेपाहा र अपमानजनक सम्बोधन गर्ने प्रवृत्ति छ । केही महिनाअघि कालीमाटीबाट ट्याक्सी चढ्दा ती चालकले छोराले आफ्नो जस्तो हेपिने कामबाहेक जे गरे पनि खुसी हुने कुरा सुनाए, जुन आफैंमा मार्मिक थियो । अनुभव सुनाउने क्रममा ती चालकले आफूलाई ट्राफिक प्रहरीदेखि अधिकांश यात्रुले मान्छे नै नगन्ने गरेको र विगत १० वर्षमा साहुको नभई आफ्नै ट्याक्सी चलाउँदा पनि आफ्नो नाम नै ट्याक्सी मा परिणत भएको दुखेसो पोखे । त्यसैले होला, अधिकांश ट्याक्सी चालक यात्रुहरूसँग सामान्यतया अलि रूखो भाषामा प्रस्तुत हुने गर्छन् । व्यक्ति र समाजले कामको प्रकृति हेरी गर्ने व्यवहार र प्रवृत्तिले सम्मान र इज्जत हुँदैन । फलस्वरूप कामदारहरू समाजभित्र आफू पिँधमा परेको, थिचिएको र हेपिएको पाउँछन् । यसले आफ्नो कामप्रतिको तिरस्कार मात्रै होइन कि उसले समाजलाई द्वेषका साथ हेर्छ । आफ्नो कामप्रति तिरस्कृत हुन्छ र सकेसम्म कतै टाढा जाने चेष्टा गर्छ । बरु, भ्रष्टाचार, ठगी, डनगिरी मार्फत अकुत सम्पत्ति कमाएकाहरू, अदालतले दोषी ठहर्याइ सजाय भोगेर बसेकाहरू चौडा छाती फुलाएर हिँड्दा पनि सामाजिक रूपमा उनीहरूको काम र प्रवृत्ति बहिष्कृत हुँदैन । अर्थात्, समाजले उनीहरूको जीवनशैलीको निरन्तर प्रशंसा नै गरिरहेको हुन्छ ।वैदेशिक रोजगारमा जाने अधिकांशले गर्ने काम भनेको सेवाग्राही क्षेत्र जस्तै होटल, रेस्टुरेन्ट, फ्याक्ट्री, निर्माण नै हो । यी काम समाजले तिरस्कृत र वितृष्णाका साथ हेरेको अनि इज्जत नदिएकोमध्येका हुन् । यस्ता काम गर्दा वैदेशिक रोजगारमा जानेहरूले इज्जत र सम्मान पाउँछन् भन्ने मेरो तर्क कदापि होइन । परिवारबाट टाढा रहनुको पीडा, इष्टमित्र, छरछिमेकको दुःखसुखमा साथ दिन नपाउँदाको खिन्नताबारे वर्णन गरेर साध्य हुन्न । विदेशको परिवेशमा जतिसुकै मान सम्मान र इज्जत पाए पनि ती पीडा कम हुन्न । पीडाको बाबजुद संकीर्ण समाज, आफन्त र राज्यको निरन्तर हेपाइ, अपहेलना र अपमानबाट टाढा रहेर उनीहरू काम गर्छन् भन्ने मात्र हो । राजनीतिक शक्ति अनि पहुँच नहुने र सीमित आर्थिक अवस्था भएको जनसंख्याका लागि परिवारमा केही उन्नति र परिवर्तन ल्याउन वैदेशिक रोजगार एकमात्र विकल्प हो भन्ने आभास हुन्छ । त्यसका अतिरिक्त सामान्यतया समाज र अधिकांश परिवार आफ्नो मान्छे वैदेशिक रोजगार या अन्य प्रयोजनमा विदेश रहेकामा खुसी र गर्व गर्ने चलन छ । खुसी र गर्व आर्थिक कारण मात्र नभएर सामाजिक प्रतिष्ठासँग पनि जोडिन्छ । विदेश जानु र यसलाई सामाजिक प्रतिष्ठासँग जोड्ने चलन कुलीन र पहुँचवाला परिवारबाट नै स्थापित भएको हो । भलै, ती परिवारका सदस्य तिरष्कृत कामका लागि विदेश नगएका होलान् । खाटी कुरा भनेको युवाहरूको विदेश पलायनबारे राजनीतिक दलहरूको बयानबाजी र चिन्तित बौद्धिक वर्गको अभिव्यक्ति त अचम्मलाग्दो छ । अथवा, युवालाई रोजगारी सिर्जना गरेर स्वदेशमै बस्ने र काम गर्ने वातावरण बनाउनुपर्छ भन्नु नीति तथा चाहनासँग अमिल्दो र ठीक उल्टो छ । राज्यले रोजगारको गन्तव्य भनेर विभिन्न देशसँग श्रम सम्झौता गर्न छाडेको छैन, जसलाई सञ्चारमाध्यमले सार्वजनिक चासोको विषय भनी प्राथमिकतासाथ प्रकाशनप्रसारण गर्छन् । ऐतिहासिक रूपमा पनि बेलायत र भारतमा सैनिक सेवाका निम्ति आफ्ना कलिला नौजवान त्यो पनि कुनै खास जातजाति र लिंगलाई निरन्तर जान दिइरहेको सबैलाई थाहा भएकै विषय हो । विदेश जानु राष्ट्रप्रतिको माया नहुनु भन्ने देशको राजनीतिक परिदृश्यभित्र जबर्जस्त घुसेको राष्ट्रियताभित्रको एक पुरानो वक्तव्यबाजी मात्रै हो । विदेशमा अवसर खोज्न जाने युवालाई पलायन का रूपमा हेर्नु भनेको उनीहरूलाई आत्मग्लानिको आभास गराउनु र बाँच्ने तथा भविष्य सुनिश्चित गर्ने अधिकारमाथि अनावश्यक धावा बोल्नु हो । यस्ता अभिव्यक्ति र भाष्यलाई सच्याउनैपर्छ । नाल्बो दी ओपन इन्स्टिच्युट फर सोसल साइन्सका सहसंस्थापक एवं असिस्टेन्ट प्रोफेसर हुन् ।"
नर्सिङमा जनशक्तिको सवाल,"केही महिनाअघि पोखरा नर्सिङ क्याम्पस पूर्वविद्यार्थी मञ्चले नवआगन्तुक विद्यार्थीका लागि मोटिभेसनल कार्यक्रम गर्यो । खुसी कसरी हुन सकिएला ? भन्ने प्रशिक्षकको जिज्ञासा खस्न नपाउँदै बीएनएस र बीएस्सी प्रथम वर्षका करिब ९६ प्रतिशत विद्यार्थीले विदेश जान पाए खुसी हुने आशय व्यक्त गरे । एकातिर स्वदेशमै जागिरको कम सम्भावना, अर्कोतर्फ विदेश जान इच्छुकका लागि नर्सिङ शिक्षा सहयोगी हुने भएकाले यसप्रति विद्यार्थीको आकर्षण बढ्नु स्वाभाविक हो । देशभित्र पर्याप्त रोजगारीको अवसर उपलब्ध नहुनु, कठोर श्रम, न्यून ज्याला र कडा मिहिनेतका कारण पछिल्लो समय प्रायः विद्यार्थीको रोजाइ स्वदेशभन्दा विदेश देखिन्छ । नर्सिङ विषयमा मात्र होइन उच्च शिक्षा अध्ययन तथा रोजगारीका लागि प्रायः विद्यार्थीको रोजाइ विदेश नै देखिन्छ । गुणस्तरीय नर्सिङ जनशक्ति उत्पादनमा महत्त्वपूर्ण योगदान पुर्याइरहेको पोखरा नर्सिङ क्याम्पसको शैक्षिक प्रशासन शाखाका एक कर्मचारी विदेशी फारामको सिफारिस लिन आउने विद्यार्थीको संख्या विगतको तुलनामा दोब्बर बढेको बताउँछिन् । विदेश जान सहज हुन्छ भनेरै नर्सिङ पढेको बताउने त धेरै छन् ।स्नातक तह नर्सिङ अध्ययन, अध्यापन गराउने कतिपय निजी क्याम्पसलगायतका संघसंस्था विद्यार्थी अभावमा बन्द भएकाले पहिलाको तुलनामा उत्पादन कम छ । हाल त्रिभुवन विश्वविद्यालयका प्राविधिक, व्यावसायिक विषय पठनपाठन हुने कतिपय क्याम्पसमा समेत हरेक वर्ष स्नातक तहमा विद्यार्थी घट्दै गएका छन् । कतिपय सरकारी, निजी कलेजमा समेत एमएन, बीएनएस तथा बीएस्सी तहमा सिट संख्याको अनुपातमा विद्यार्थी भर्नादर न्यून देखिएको छ । चिकित्सा शिक्षा आयोगले तोकेको प्रक्रियाअनुरूप म्याचिङको सिलसिला पार गरी पोको पन्तुरो बोकेर पढ्न जाँदा क्याम्पसहरूमा छात्रावासको सुविधा पाइँदैन । पाइहाले पनि विद्यार्थी संख्याका आधारमा पर्याप्त छात्रावास उपलब्ध हुँदैन । प्रयोगात्मक अभ्यास गर्न कतिपय नर्सिङ कलेजका आफ्नै अस्पताल छैनन् । एउटै अस्पतालमा धेरै कलेजका विद्यार्थीको भीड हुनु, बिरामीभन्दा सिक्ने विद्यार्थीको संख्या बढी हुनुले प्रयोगात्मक अभ्यासमा बाधा पुग्छ । अध्ययन पूरा गरेपछि काउन्सिलको परीक्षा पास गर्नु र विदेश जाने प्रक्रिया थाल्नु विद्यार्थीको एक मात्र उद्देश्य प्रस्ट झल्किन्छ । कडा मिहिनेत, धैर्य र सेवामुखी भावनाबिना यो विषय अध्ययन गर्न सहज छैन, नर्सिङ जनशक्ति यही दरले विदेशिँदै जाने हो भने निकट भविष्यमै देशमा गुणस्तरीय नर्सिङ जनशक्तिको अभाव हुन बेर लाग्दैन । पोखरा नर्सिङ क्याम्पस प्रमुख नीता ताम्राकारको भनाइजस्तै सरकारी छात्रवृत्तिमा अध्ययन गर्ने अवसर पाएकामध्ये कतिपय विद्यार्थी नै बीचैमा पढाइ छाडेर विदेशिन्छन् । यसरी विदेशिने विद्यार्थीका कारण सरकारी लगानी बालुवामा पानी सावित भएको छ । विश्व स्वास्थ्य संगठनले नेपाललाई पर्याप्त स्वास्थ्य जनशक्ति अभाव भएको देशका रूपमा राखेको छ । स्वास्थ्य संस्था सञ्चालन मापदण्डको अनुपातअनुसार हाल नेपालमा एक जना नर्सले ४० जनासम्म बिरामी हेर्नुपर्ने बाध्यता देखाएको छ । नेपालको श्रमसम्बन्धी कानुनले श्रमिकका निम्ति निर्धारण गरेको न्यूनतम ज्यालाभन्दा कममा निजी अस्पतालमा काम गर्नुपर्ने र यसरी श्रमशोषण हुने नर्सिङ संघका पदाधिकारी बताउँछन् । सरकारी अस्पताल निजीको तुलनामा राम्रो देखिए तापनि न्यून ज्याला, असुरक्षित वातावरण र कामको चाप बढी भएको त्यहाँ कार्यरत नर्सहरू नै बताउँछन् । लोक सेवाको पछिल्लो आँकडाअनुसार रिक्त पदमा आवेदन दिनेको संख्या कम छ भने अर्कोतर्फ अन्तर्वार्तामा उपस्थित संख्या झनै न्यून छ । यसले सरकारी जागिरमा नर्सिङ जनशक्तिको आकर्षण घटेको देखाउँछ । नेपाल नर्सिङ परिषद्का अनुसार नेपालबाट हालसम्म विभिन्न माध्यमबाट २५ हजारभन्दा बढी नर्स विदेश गइसकेका छन् । हरेक वर्ष नेपालमा ६ हजार ५ सय हाराहारीमा नर्स र अनमी उत्पादन हुन्छन् । यसरी विदेशिने नर्सको संख्या हेर्दा निकट भविष्यमा विदेशबाट नर्स ल्याउनुपर्ने अवस्था आउने त होइन ?देशको स्वास्थ्य नीतिमा आधारभूत तहबाट नै बालबालिकालाई सामान्य प्राथमिक उपचारलगायत नर्सिङ शिक्षा दिन जरुरी बताइन्छ । तापनि नर्सिङ सेवालाई मजबुत बनाउन राज्यले यस क्षेत्रमा लगानी बढाई स्वास्थ्य सेवालाई आम नागरिकका सामु सर्वसुलभ बनाउनेतर्फ किन सोच्दैन ? हजारौं नर्सले विदेशमा काम गरेर देशको इज्जत धानेका छन् । सीपयुक्त उच्च जनशक्तिका रूपमा काम गर्नु, आफ्नो भविष्य सुरक्षित गर्न खोज्नु अस्वाभाविक होइन । हरेक व्यक्तिको चासो, सरोकार, आवश्यकता प्राथमिकता फरकफरक हुन सक्छन् । स्वदेशमा गुणस्तरीय नर्सिङ सेवा दिनेतर्फ सरकारले ध्यान दिनुपर्छ । यसका लागि बिरामीको अनुपातमा आवश्यक नर्स आपूर्तिका लागि नयाँ दरबन्दी सिर्जना गरी उचित सुविधाका साथ काममा लगाई स्वदेशमै टिकाइराख्ने रणनीति लिनुपर्छ । स्वास्थ्य तथा जनसंख्या मन्त्रालयले सन् २०३० सम्म नेपालमा ८१ हजार ३ सय ६० नर्स आवश्यक पर्ने जनशक्तिसम्बन्धी राष्ट्रिय रणनीतिक मार्गचित्रमा उल्लेख गरेको छ । यसअनुसार भविष्यमा बढीभन्दा बढी नर्सिङ जनशक्ति उत्पादनमा जोड दिई उचित सुविधाका साथ देशमै खपत गर्नु अबको आवश्यकता हो । अन्यथा संविधानमा उल्लिखित प्रत्येक नागरिकलाई राज्यबाट आधारभूत स्वास्थ्यसम्बन्धी सेवा निःशुल्क प्राप्त हुने हक हनन हुन बेर लाग्ने छैन । बस्नेत पोखरा नर्सिङ क्याम्पसकी कर्मचारी हुन् ।"
मलिकाको अनेक भूमिका,"(काठमाडौं)मलिकालाई लाग्छ, त्यतिबेला उनको फिल्म अन्य फिल्मसँग एकसाथ भिड्नुपर्दा बक्सअफिसमा नतिजा राम्रो निस्केन । तर, युट्युबमा फिल्म अपलोड भएपछि भने बल्ला उनलाई धेरैले भन्न थालेछन्, मैले तपाईंको डेब्यु फिल्म हेरेको छु नि । १ करोड ८० लाखले युट्युबमा यात्रा लाई हेरिसकेकाले पनि उनको कुरा मान्न सकिन्छ । दृष्टिविहीन युवतीको चरित्र निर्वाह गरेकी मलिकाले गीत गाउँदै गर्दाको फिल्मको एक दृश्यलाई लिएर अधिकांशले उनको अभिनयको तारिफसमेत गरेका छन् । युट्युबबाट आउने यस्तै प्रतिक्रियाबाट दंग छिन्, मलिका ।मलिकाको दोस्रो फिल्म पानीफोटो ले पनि बक्सअफिस तताउन सकेन । खगेन्द्र लामिछानेको अपोजिटमा राधा बनेर देखिएकी उनलाई फेरि एकपटक दर्शकमाझ नोटिस गरायो । फिल्ममा उनको भूमिका निकै छोटो भए पनि महत्त्वपूर्ण छ, द्वन्द्वकालमा हराएको प्रेमीको पर्खाइमा रहेकी प्रेमिका । उक्त पात्रको पर्खाइ, छटपटी र बेचैनीलाई मलिकाले जीवन्त बनाएकी छन् । पानीफोटो गर्दाका अनुभव अहिलेसम्मकै उत्कृष्ट रहेको मलिका सुनाउँछिन् । फिल्ममा उनी अन्तिमतिर मात्र जोडिएकी थिइन् । खगेन्द्रकै निर्देशन रहेको उक्त फिल्मका लागि उनले एक साताको वर्कसप मात्र गर्न पाएकी थिइन् । फिल्म गर्नुअघि मलिकालाई हराएका र पर्खाइमा रहेका पात्रहरूबारे खासै अनुभूति थिएन । तर, जब पात्रमार्फत उनले कसैलाई पर्खिरहनेहरूको मानसिकता र भावनालाई बुझिन्, त्यसमा आफूलाई एकाकार गर्न पाइन् ।चरित्र निर्माणका लागि मलिकासँग खासै धेरै समय थिएन । चरित्र तयारीका लागि उनले भावुक गीतहरू सुन्न थालिन् रे । काठमाडौंबाट स्याङ्जासम्मको गाडीको यात्राभर उनले त्यस्तै विरहका गीत सुनिन्, तिनकै शब्दहरू मनमा गुनिन् । ती गीतहरू सुन्दाको जुन अवस्था थियो, छायांकन अवधिभर मैले त्यही भावनामा पात्रलाई पछ्याइरहें, मलिका सम्झन्छिन्, हुन त म कहिल्यै स्याड सङ सुन्दिन थिएँ । तर, चरित्रकै लागि सुन्न थालें । पानीफोटो खेलिसकेपछि मलिकाले आफ्नो अभिनय क्षमता विकास भएको महसुस गरिन् । उनले त्यसबेला अनुभवी कलाकारहरू मेनुका प्रधान, निर्देशक लामिछाने, अनुप बरालसँगै एक महिना घुलमिल हुन पाइन् । प्रत्यक्षअप्रत्यक्ष ढंगबाट पानीफोटो बाट थुप्रै सिक्न पाइन् रे । खगेन्द्र दाइसँग काम गरिरहँदा उहाँले गर्ने हाउभाउदेखि चरित्रका लागि गर्ने तयारीको प्रक्रियालाई मैले मिहीन ढंगले नियाल्थें । तिनै कुराहरू हेर्दै धेरै कुरा सिक्न पाएँ, जुन कुरा त्यसपछिका प्रोजेक्टमा लागू गरिरहेकी छु, उनले भनिन् ।करिअरको छोटो यात्रामा मलिकाले कलाका थुप्रै आयाममा आफूलाई पस्केकी छन् । हालै मात्र उनी नाटक पगला घोडा मा देखिएकी थिइन् । नाटकले पितृसत्तात्मक समाजमा महिलाको अवस्थालाई व्यंग्य गर्दै चार पुरुष पात्रहरूको प्रेमकथा प्रस्तुत गरेको थियो । मञ्चमा उनले चारै पुरुषका प्रेमिकाको भूमिका गरेकी थिइन् । अथवा, एउटै मञ्चमा भिन्नभिन्न महिला पात्रको भूमिकामा निर्वाह गरेकी थिइन् । क्यामेराअघि अभिनय गरिरहेकी मलिका मञ्चमा भने लाउड लागेकी थिइन् । उनी आफैं पनि यो कुरा स्विकार्छिन् । वास्तविक जीवनमै पनि मलिका त्यति चर्को आवाजमा बोल्दिनन् । क्यामेराका लागि मन्द बोलीले काम गरेकै थियो तर मञ्चबाट सबै दर्शकलाई लक्षित गर्दै संवाद बोल्दा उनी लाउड भएकी रहिछन् । एकैचोटि चारवटा चरित्र गर्नुपर्ने, सायद मैले अहिलेसम्म गरेको सबैभन्दा चुनौतीपूर्ण काम नै त्यही थियो । एकदम गाह्रो भयो, तयारी गरिरहँदा सक्दिनँ कि भन्ने भएको थियो, उनले उक्त चरित्र निर्माणको प्रक्रिया सुनाइन्, त्यसरी चर्को आवाजमा बोल्नुपर्ने हुँदा मैले मञ्चमा सन्तुलन मिलाउन सकिनँ ।राधा बनेजस्तो सहज थिएन, पगला घोडा को प्रेमिका बन्न उनलाई । छोटो समयको अन्तरालमा चार चरित्र गर्नुपर्थ्यो । त्यसैले पनि डेढ महिनाको अभ्यास उनका लागि अपुग बनेको थियो । नाटक मञ्चनको केही दिनअघि मात्रै मलिकाले उक्त चरित्रबारे भेउ पाएकी थिइन् । ती चरित्र गरिरहँदा डिप्रेसन कस्तो हुन्छ भन्ने महसुस गरिन् रे । आफूभित्र एक्लोपनको आभास गरिछन् । त्यही भावनालाई उनी चरित्रमार्फत मञ्चमा देखाउन चाहन्थिन् । हाल प्रदर्शनरत उनको फिल्म सतीदेवी मा काम गरिरहँदै पनि समाजमा महिलाले गरिरहेका संघर्षलाई उनले नजिकबाट बुझ्न पाएकी रहिछन् । पगला घोडा मै पनि उनले उक्त महिला पात्रको संघर्ष र अवस्था बुझ्न पाइन् ।पर्दादेखि मञ्चसम्म महिला पात्रका संघर्षलाई जीवन्तता दिएकी मलिकाले फिल्म क्षेत्रमा प्रवेशका लागि भने खासै संघर्ष गर्नुपरेन । उनी यो अर्थमा आफूलाई भाग्यमानी नै ठान्छिन् । किनकि त्यस बेलासम्म फिल्म क्षेत्रसँग उनको कुनै नाता सम्बन्ध थिएन । इन्स्टाग्राममा राखेको फोटो हेरेरै उनले म्युजिक भिडियोको अफर पाएकी थिइन् । त्यही म्युजिक भिडियोले उनलाई फिल्मको ढोका खोलिदियो । कामले नै कामलाई तान्ने रहेछ, नत्र मभन्दा कति राम्रो गर्ने कलाकारहरू हुनुहुन्छ । मभन्दा योग्य छन् । तर, म खासै दुःख नै नगरी यहाँ छु भन्ने कुराले मलाई छोइरहन्छ, मलिकाले भनिन्, कहिले कामहरू आइरहेको हुँदैन । त्यतिबेला पनि आफूलाई सम्हालेर अगाडि बढ्नुपर्ने हुन्छ । कहिले काम आउँदा पनि भ्याइनभ्याइ हुन्छ ।पछिल्लो फिल्म अगत्स्य मा भने मलिकाले फरक विधामा काम गर्ने अवसर पाइन् । सस्पेन्स, थ्रिलर उक्त फिल्ममा उनी चाँदनी को भूमिकामा देखिएकी थिइन् । गोरखपुरमा फिल्मको छायांकन भइरहँदा फुड पोइजन भयो । सौगात मल्लसँग पहिलो दृश्य गर्दाको क्षण मलिकाले अहिले पनि बिर्सेकी छैनन् । आफूले आइडल मान्दै आएको कलाकारसँग अभिनय गर्नुपर्दा मलिका नर्भस भएकी थिइन् रे ।कक्षा ४ मा हुँदा विद्यालयको ड्रामा क्लब मा आबद्ध भई मलिकाले मधुमालती भन्ने नाटक गरेकी रहिछन् । त्यही बेलादेखि नै उनले आफ्नो रुचि चिन्न पाएकी रहिछन् । तर, कलाकार नै बन्छु भन्ने सपना भने सजाइसकेकी थिइनन् रे । तर, क्यामेराले नै मलिकालाई पछ्याउँदै पर्दासम्म पुर्याइदिए । तीन दर्जनभन्दा बढी म्युजिक भिडियोमा काम गरिसकेकी उनलाई बाल्यकालमा गरेको त्यही अभिनयले म्युजिक भिडियोदेखि फिल्मसम्म तानेको थियो । म अन्तरमुखी र लजालु स्वभावको थिएँ । केही गर्न आउँदैन भन्ने लाग्थ्यो, पढाइमा पनि खासै राम्रो थिइनँ, मलिका थप्छिन्, बाल्यकालमै गरेको त्यही अभिनयले मभित्र पनि केही छ भन्ने कुरा संकेत गरिदिएको थियो । त्यसैले पहिल्यैदेखि अभिनय मेरो लागि विशेष ठाउँ बनिदियो । डिजिटल प्लेटफर्मबाट अभिनयतर्फ आएकी मलिका युवाहरूलाई यस्ता प्लेटफर्मलाई सोचेर प्रयोग गर्न सुझाव दिन्छिन् । सायद मलाई यही प्लेटफर्मबाट आउन लेखिएको थियो र म आएँ । त्यसैले यो प्लेटफर्मलाई सही तरिकाले चलाउन सके मात्र फलदायी हुन्छ भन्ने लाग्छ, उनले भनिन् ।"
साउनमा ४ अर्ब १९ करोडको बिजुली निर्यात,"(काठमाडौं)नेपालले चालु आर्थिक वर्षको साउनमा ४ अर्ब १९ करोड रुपैयाँको बिजुली भारतलाई बेचेको छ । नेपाल विद्युत् प्राधिकरणले देशभित्र खपत गरी अतिरिक्त भएको विद्युत् भारत निर्यात गरेको हो ।प्राधिकरणका अनुसार साउनमा दैनिक १३ करोड ११ लाख रुपैयाँको विद्युत् निर्यात गरिएको छ । निर्यात गरिएको विद्युत्को औसत दर प्रतियुनिट ८ रुपैयाँ ५१ पैसा थियो । प्राधिकरणका कार्यकारी निर्देशक कुलमान घिसिङले आठ वर्षअघिसम्म वर्षायाममा दैनिक ८९ घण्टा र सुक्खायाममा १८ घण्टासम्मको लोडसेडिङ बेहेर्नुपर्ने अवस्था अन्त्य भई दैनिक ७ सय मेगावाटभन्दा बढी निर्यात गर्ने अवस्थामा आइपुगेको बताए । प्राकृतिक र प्राविधिक कारणले यदाकदा केही क्षण बत्ती जाने आउने गरे तापनि अहिले मागअनुसार विद्युत् आपूर्ति गर्न नसकेर लोडसेडिङ गर्नुपर्ने अवस्था नरहेको उनको भनाइ छ ।हाम्रो पहिलो प्राथमिकता देशभित्रको विद्युत् खपत बढाउने नै हो, खपत बढाउन प्रसारण र वितरण प्रणाली सुधार तथा विस्तारका कार्यहरू अभियानकै रूपमा कार्यान्वयनमा लगिएको छ, आन्तरिक रूपमा खपत गरी अतिरिक्त विद्युत् भारत र बंगलादेशलाई निर्यात गरिनेछ, उनले भने । हिउँदयाममा केही महिना अझै विद्युत् आयात गर्नुपरे तापनि आयातको परिमाण क्रमशः घट्दै जाने घिसिङले बताए । गत आवदेखि देशभित्र खपत गरी बढी भएको विद्युत् भारतीय बजारमा बिक्री गरी खुद आयातकर्ताबाट खुद निर्यातकर्ता बनिसकेका छौं, उनले भने ।प्राधिकरणले भारतीय ऊर्जा एक्सचेन्ज (आईएक्स) को डेअहेड तथा रियल टाइम मार्केटमा प्रतिस्पर्धी दरमा र द्विपक्षीय मध्यकालीन विद्युत् बिक्री सम्झौताबमोजिम भारतीय कम्पनी एनटीपीसी विद्युत् व्यापार निगम लि (एनभीभीएन) लाई विद्युत् बिक्री गरिरहेको छ । एनभीभीएनले उक्त विद्युत् हरियाणा राज्यमा बिक्री गरिरहेको छ ।प्राधिकरणले हालसम्म प्रतिस्पर्धी बजार र मध्यकालीन विद्युत् बिक्री सम्झौताबमोजिम २८ आयोजनाबाट उत्पादित ९४१ मेगावाट विद्युत् भारतीय बजारमा बिक्री गर्न स्वीकृति पाएको छ । केही दिनअघि नेपालले द्विपक्षीय सम्झौताबमोजिम भारतका बिहार र हरियाणा राज्यलाई थप २५१ मेगावाट विद्युत् निर्यात स्वीकृति पाएको थियो । यसमध्ये एनभीभीएनमार्फत हरियाणा राज्यलाई थप दुई जलविद्युत् आयोजनाबाट उत्पादित १२५८९ मेगावाट बिक्री गरिनेछ । हाल दुई आयोजनाबाट उत्पादित १०९६१ मेगावाट विद्युत् हरियाणा राज्यमा बिक्री हुँदै आएको छ ।१० जलविद्युत् आयोजनाबाट उत्पादित १२५ मेगावाट विद्युत् मध्यकालीन सम्झौताबमोजिम पीटीसी, भारतमार्फत विहार राज्यमा निर्यात हुने छ । विहारलाई पहिलो पटक र हरियाणालाई थप विद्युत् निर्यातका लागि प्राविधिक प्रक्रिया पूरा गरी छिट्टै निर्यात सुरु गरिनेछ । हाल १४ आयोजनाबाट उत्पादित ५८०८९ मेगावाट विद्युत् प्रतिस्पर्धी दरमा आईएक्समा बिक्री भइरहेको छ । केही दिनअघि स्वीकृति पाएको परिमाणको विद्युत् निर्यात सुरु भइनसकेकाले हाल आईएक्स र हरियाणालाई गरी दैनिक रूपमा ६९०५० मेगावाट विद्युत् निर्यात भइरहेको छ । स्वीकृत परिमाणको १० प्रतिशत थप विद्युत् निर्यात गर्न सकिन्छ । गत आवमा भारतबाट १६ अर्ब ९३ करोड रुपैयाँको विद्युत् आयात गरिएको थियो । यही अवधिमा १७ अर्ब ६ करोड रुपैयाँको विद्युत् निर्यात गरिएको थियो ।"
एनसेलले प्राधिकरणलाई पठायो कानुनी प्रावधानको पत्र,"(काठमाडौं)अनुमतिपत्र नवीकरणको अन्योलबीच एनसेलले विद्यमान दूरसञ्चार ऐन, नियमावली, खुला बजारको सिद्धान्तलगायत विषय अवगत गराउँदै नियामक नेपाल दूरसञ्चार प्राधिकरण र सञ्चार तथा सूचना प्रविधि मन्त्रालयमा मंगलबार पत्र पठाएको छ । पत्रमा नवीकरणसम्बन्धी अन्योलसँग सम्बन्धित विभिन्न विषयमा एनसेलले आफ्नो कानुनी र व्यावहारिक पक्षहरू उल्लेख गरेको दूरसञ्चार प्राधिकरण स्रोतको भनाइ छ । एनसेलको दूरसञ्चार सेवाको अनुमतिपत्रको म्याद यसै साता समाप्त हुँदै छ । कम्पनीले राजनीतिक र कर्मचारी नेतृत्वसँग निरन्तर भेटघाट र संवादमार्फत नवीकरण शुल्कमा किस्ताबन्दी सुविधासँगै यस प्रक्रियामा सहजीकरणका लागि लबिइङ गर्दै आएको छ । यथाशीघ्र उपयुक्त निष्कर्षमा नपुगे कम्पनी र नेपालको दूरसञ्चार सेवा क्षेत्रमा संकट आउन सक्छ भन्ने आशयको पत्र आएको छ, सञ्चार मन्त्रालय स्रोतको भनाइ छ, अहिलेको छलफलले आजभोलिमै केही निकास निस्किनेमा हामी आशावादी छौं । पत्रको व्यहोराबारे विस्तृतमा अध्ययनपछि मात्र धारणा बनाउन सकिएला । गत पुसमा मलेसियन कम्पनी आजियटाले एनसेलमा रहेको आफ्नो सेयर स्वामित्व नेपाल मूलका सिंगापुरवासी सतिशलाल आचार्यलाई बिक्री गर्ने घोषणा गरेयता कम्पनीसँग सम्बन्धित विषयहरू निरन्तर विवादमा रहँदै आएका छन् । संसद्देखि अदालतसम्म प्रश्न उठेको सेयर स्वामित्व हस्तान्तरणसम्बन्धी विषयको निरूपण नहुँदै एनसेलले ती विषयमा पछि छलफल गर्न मिल्ने गरी हाललाई अनुमतिपत्र नवीकरण गर्न चाहेको जानकारहरूको भनाइ छ ।गत फागुनको पहिलो साताको मन्त्रिपरिषद् बैठकले आगामी पाँच वर्षमा सेयरको संरचना परिवर्तन नहुने र अवधि पूरा भएपछि नेपाल सरकारको स्वामित्वमा आउने सुनिश्चितता गरेर मात्र नवीकरण प्रक्रिया अघि बढाउन प्राधिकरणलाई निर्देशन दिएको थियो । अहिले लाखौं प्रयोगकर्ताले सेवा लिइरहेको यो कम्पनीको भविष्य सरकारको सोही निर्णयका कारण उल्झनमा परेको सञ्चार मन्त्रालयसम्बद्ध अधिकारीहरू बताउँछन् ।सञ्चार मन्त्रालय स्रोतका अनुसार एनसेलको अनुमतिपत्र नवीकरणका विषयमा प्रधानमन्त्री केपी शर्मा ओली र सञ्चारमन्त्री पृथ्वीसुब्बा गुरुङबीच संवाद अघि बढेको छ । एनसेलले नवीकरण शुल्कबापतको बाँकी रकम एकै किस्तामा बुझाउनुपर्ने अडान राख्दै आएका गुरुङ सेवा अवरुद्ध हुन नहुने र एनसेलजत्तिको कम्पनी धराशायी पनि हुन नदिने पक्षमा रहेको उनीनिकट स्रोतको दाबी छ । भदौ ६ मा प्राधिकरणले एनसेललाई पत्र पठाउँदै नवीकरणका लागि बाँकी रहेको शुल्क भुक्तान गर्न र नवीकरणका लागि सरकारले अघि सारेका सर्तबारे स्मरण गराएको थियो । प्राधिकरणले एनसेलको अनुरोध र विद्यमान कानुनी व्यवस्थासहितको जानकारी गराउँदै सञ्चार मन्त्रालयलाई पनि पत्र पठाइसकेको छ । दूरसञ्चार नियमावली, ०५४ को व्यवस्थाअनुसार अनुमतिपत्रको अवधि सकिनु तीन महिनाअघि गत जेठ १४ मा एनसेलले प्राधिकरणमा निवेदन दिए पनि जम्मा चार अर्ब मात्र दस्तुर तिरेको थियो । बाँकी १६ अर्ब रुपैयाँ पनि दाखिला गर्न र मन्त्रिपरिषद्का सर्तसमेत स्मरण गराएर प्राधिकरणले एनसेललाई पत्र पठाएको हो । दूरसञ्चार नियमावलीको नियम १२ को उपनियम (२) मा अनुमतिपत्र प्राप्त व्यक्तिले अनुमतिपत्र नवीकरण गर्न चाहे सो अनुमतिपत्रको अवधि सकिनु तीन महिना अगावै नवीकरण दस्तुर प्राधिकरणसमक्ष निवेदन दिनुपर्ने उल्लेख छ । नवीकरणका लागि समयमै २० अर्ब रुपैयाँ तिर्न नसकेकाले एनसेलले अब भदौ १६ भित्र बाँकी १६ अर्ब र १५ प्रतिशत थप दस्तुरबापत ३ अर्बसहित कुल १९ अर्ब रुपैयाँ बुझाउनुपर्ने भएको छ ।यसअघि सरकारी स्वामित्वको नेपाल टेलिकमलाई नवीकरण गर्नुपर्ने म्याद सकिएको पाँच वर्षपछि एकमुष्ट शुल्क तिर्ने सुविधा दिएको र ढिलासुस्तीबापतको जरिवानासमेत नलिएको भन्दै एनसेलले आफूमाथि स्पष्ट भेदभाव भइरहेको गुनासो गर्दै आएको छ । तर, सरकारले यसअघि दुई पटकसम्म एनसेललाई पनि त्यस्तो सुविधा दिइसकेको छ । यसअघि अनुमतिको नवीकरण दस्तुरमा सरकारले दिएको किस्ता सुविधा पनि कानुनविपरीत भएको महालेखा परीक्षकको प्रतिवेदनले उल्लेख गरेको छ ।"
'विकासशील राष्ट्रमा स्तरोन्नति हुनुअघि मुलुकलाई आत्मनिर्भर बनाऊ,"(काठमाडौं) अतिकम विकसित मुलुकबाट विकासशील राष्ट्रमा स्तरोन्नति हुनुअघि मुलुकलाई आत्मनिर्भर बनाउनुपर्नेमा सांसदहरूले जोड दिएका छन् । मंगलबार राष्ट्रिय सभाअन्तर्गतको विकास, आर्थिक मामिला तथा सुशासन समिति बैठकमा नेपाल अतिकम विकसित मुलुकबाट विकासशील राष्ट्रमा स्तरोन्नति सम्बन्धमा भएको छलफलमा अधिकाश सांसदहरूले यस्तो जोड दिएका हुन् । विकासशील राष्ट्रमा स्तरोन्नति हुनु राम्रो भए पनि त्योभन्दा अघि राज्यले आफ्ना दायित्वहरू पूरा गर्न आवश्यक रहेको सांसदहरूको भनाइ थियो । विकासशील राष्ट्रमा स्तरोन्नति हुँदा उद्योग क्षेत्रमा पर्ने असर र चुनौतीका विषयमा गहिरो अध्ययन अनुसन्धान गरी रणनीतिक योजना बनाउनुपर्नेमा उनीहरूको जोड थियो । उनीहरूले उद्योग क्षेत्र नै मुलुक आत्मनिर्भरको आधारशिला भएको भन्दै लगानी वृद्धिमा जोड दिनुपर्ने उल्लेख गरे । बैठकमा राष्ट्रिय सभा सदस्य वामदेव गौतमले नेपाल र भारतबीचको नाका खुला भएका कारण आयात प्रतिस्थापन गर्न नसकिरहेको बताए । प्रधानमन्त्रीले समितिमा आएर मुलुक अतिकम विकसित मुलुकबाट विकासशील राष्ट्रमा स्तरोन्नति हुँदा पर्ने असर र चुनौतीलाई सामना गर्न बनाएको योजना र प्रतिबद्धता जनाउनुपर्छ, उनले भने, प्रधानमन्त्रीले बनाएको योजना कार्यान्वयन नभए ६ महिनाभित्र राजीनामा दिने प्रतिबद्धता जनाउनुपर्छ । राज्यले नेपालमै उत्पादित वस्तु प्रयोगमा जोड दिनुपर्ने भन्दै उनले स्वदेशमा उत्पादन हुने वस्तुहरूको आयात प्रतिबन्ध गर्न सक्नुपर्ने बताए । राष्ट्रिय सभा सदस्य अञ्जान शाक्यले पनि उद्योगमा लगानीमैत्री वातावरण बनाउन आवश्यक रहेको बताइन् । अहिले भएका उद्योगहरू बन्द गर्नुपर्ने अवस्थामा पुगेको व्यवसायीहरूको गुनासो रहेकाले सरकारले उद्योग स्थापना गर्न निजी क्षेत्रको मनोबल बढाउन वातावरण बनाउन जरुरी छ, उनले भनिन्, निजी क्षेत्रको मनोबल बढाएर उद्योगमा लगानी बढ्न सके मात्रै नेपाल अतिकम विकसित मुलुकबाट विकासशील राष्ट्रमा स्तरोन्नतिले सार्थकता पाउनेछ । उत्पादन र निर्यातमुखी उद्योगहरूको संरक्षण र प्रवर्द्धन गर्न रणनीतिक योजनाहरू सरकारले बनाउन जरुरी रहेको उनको भनाइ थियो । राष्ट्रिय सभा सदस्य झक्कुप्रसाद सुवेदीले विकासशील राष्ट्रमा स्तरोन्नतिमा हुँदा नेपाल र नेपालीको स्वाभिमानमा अभिवृद्धि हुने बताए । अहिलेसम्म मुलुकले मगन्तेजस्तो गरी अनुदान मात्रै खोज्दै आएको छ । विकासशील राष्ट्रमा स्तरोन्नति हुँदा नयाँ अवसरहरू सिर्जना हुन्छ, उनी भन्छन, बढ्दो रेमिट्यान्सका कारण विकासशील राष्ट्रमा स्तरोन्नतिका लागि आवश्यक प्रतिव्यक्ति आम्दानी पुर्याउन समस्या नहोला । तर, मुलुकको स्तरोन्नतिसँगै कृषिलाई औद्योगिकीकरण गर्नुपर्छ । राष्ट्रिय सभा सदस्य जितजंग बस्नेतले उद्योग क्षेत्रले मात्रै देशलाई विकसित बनाउन सक्ने तर्क राखे । उनले उद्योग मन्त्रालयले रुग्ण उद्योगहरू पुनः सञ्चालन गर्नुपर्नेमा जोड दिएका थिए । उद्योग क्षेत्रको विकास र विस्तारका लागि राज्यको नीति लगानीमैत्री हुनुपर्ने जनाउँदै उनले भने, लगानीकर्ताले घाटा बेहोर्नका लागि लगानी गर्दैनन् । सरकारले लगानीको वातावरण बनाउन तत्काल आवश्यक नीतिहरू बनाउन जरुरी छ । विकासशील राष्ट्रमा स्तरोन्नति हुनुअघि मुलुकलाई आत्मनिर्भर बनाउनुपर्नेमा समितिमा अधिकांश सदस्यहरूले जोड दिएका छन् ।"
नाडा अटो सोमा निजी क्षेत्रको एक स्वर : स्थिर नीति चाहियो,"(काठमाडौं) स्थिर नीति नहुँदा अर्थतन्त्र चलायमान बन्न नसकेको उद्योगी व्यवसायीले बताएका छन् । मंगलबार भृकुटीमण्डपमा सुरु भएको १६ औं नाडा अटो सो उद्घाटन कार्यक्रममा उनीहरूले सरकार फेरिएपिच्छे नीति पनि फेरिँदा व्यवसायी मारमा परेको बताएका हुन् । नाडा अटो मोबाइल्स एसोसिएसन अफ नेपालका अध्यक्ष करण चौधरीले व्यवसाय गर्न नीतिगत स्थिरता चाहिएको बताए । मौद्रिक नीति एकदमै जरुरी भए पनि त्यसमा अटोमोबाइल क्षेत्रलाई खासै समेटिएन । अटोमोबाइल व्यवसायी चार्जिङ स्टेसनमा लगानी गर्न चाहन्छन्, उनले भने, यसका लागि सरकारले स्थिर नीति अवलम्बन गर्नुपर्छ । दुईदुई वर्षमा फेरिरहने सरकारी नीतिले समस्या भएको उनको गुनासो थियो । अटोमोबाइल व्यवसायीलाई नेपालमै बसेर काम गर्ने वातावरण सरकारले बनाइदिनुपर्छ, विद्युतीयसँगै अन्य सवारीसाधन खरिदका लागि कर्जा लिँदा पनि समान नीति बनाइनुपर्छ, उनले भने । सीमानाकाबाट अवैध रूपमा सामानहरू आइरहेकाले त्यसमा सरकारले कडाइ गर्नुपर्ने उनको भनाइ छ । हामीलाई सरकारको भरोसा चाहिएको छ, चौधरीले भने, मौका दिन्सु, हामी गरेर देखाउँछौं । अटोमोबाइल व्यवसायलाई सरकारको प्राथमिकताभित्र राख्नुपर्ने उनको सुझाव छ । नाडामा प्रत्यक्षअप्रत्यक्ष आवद्ध ५ हजार थिए, यो संख्या घट्दै ३ हजारमा पुग्ने अवस्था छ, उनले भने, यसरी व्यवसायीहरूको संख्या घट्दै जाँदा एकादेशमा अटो व्यवसायी पनि थिए भन्ने अवस्था नआओस् भन्ने छ । विद्युतीय सवारीसाधनका लागि राम्रो पूर्वाधार जरुरी रहेको उनले बताए । अटोमोबाइल व्यवसायीले सधैं समृद्ध नेपाल सुखी नेपालीको नारा लिएर अघि बढ्ने प्रतिबद्धता जाहेर गर्छौं, उनले भने, यो क्षेत्र अहिले पनि लक्जरीमा गनिएको छ, लक्जरियस गाडीहरू अवस्य छन्, दुईपांग्रेबाट चारपांग्रेमा जान आवश्यक छ, यो सर्वसाधारणको आवश्यकता बनिसकेको छ । नाडाका अनुसार अटोमोबाइल क्षेत्रमा १ खर्ब रुपैयाँभन्दा बढी लगानी छ । प्रत्यक्ष १ लाख र अप्रत्यक्ष रूपमा रोजगार १५ लाखभन्दा बढी छन् । चौधरीले अटो व्यवसाय उद्योगमा परिणत हुँदै गएको बताए । ब्याट्री, लुब्रिकेन्ट्स, हेलमेट, टायरको उद्योग नेपालमै छ, उनले भने, अहिले हुन्डाई मोटर कर्पले चारपांग्रेको एसेम्ब्ली सुरु गरेको छ, दुईपांग्रेको एसेम्ब्ली भइरहेको छ । तर व्यवसायीहरू अस्थिर नीति र सरकार परिवर्तन भइरहँदा समस्यामा छन् । सरकारी नीति स्थिर भएमा मात्र लगानीकर्ताहरू लगानी गर्न उत्साहित हुने नेपाल उद्योग वाणिज्य महासंघका अध्यक्ष चन्द्र ढकालले बताए । विद्युतीय सवारीका लागि जुन हिसाबले पूर्वाधार तयार पार्नुपर्ने हो, त्यो हुन सकेको छैन, उनले भने, चाहे चार्जिङ स्टेसन होस् वा सडक पूर्वाधार नै किन नहोस्, यसबारेमा सरकारले सोच्न जरुरी छ । यसका लागि सरकारले स्थिर नीति बनाउनुपर्ने उनको भनाइ छ । अटो मोबाइलबारे नीति निर्मातामा लक्जरी आइटम भन्ने पुरानो बुझाइ छ, नियामक निकाय र नीति निर्माताको दिमाखमा लक्जरी आइटम मात्र नभई दैनिक आवश्यकता वस्तु हो भन्ने हुनुपर्छ । अर्थतन्त्रका अन्य क्षेत्रमा रहेका संकुचित मौद्रिक र वित्त नीतिका प्रावधान हटाई अंकुश रहित व्यावसायिक वातावरण बनाउनुपर्ने नेपाल चेम्बर अफ कमर्सका अध्यक्ष कमलेशकुमार अग्रवालले बताए । निरन्तर संकुचित मौद्रिक नीति एवं वित्त नीतिले शिथिलता उत्पन्न गरेको छ, उनले भने, संकुचित नीतिहरूकै कारण अटो मोबाइल क्षेत्र धराशायी हुने अवस्थामै पुगिसकेको थियो । स्थिरताको विषयमा यो सरकारबाट निजी क्षेत्रले अपेक्षा गर्नु स्वाभाविक रहेको नेपाल उद्योग परिसंघका अध्यक्ष राजेश अग्रवालले बताए । विगत तीन वर्षमा अर्थतन्त्रमा परेको असर कम गर्न र सुदृढ अर्थतन्त्र निर्माणका लागि स्थिर सरकार, स्थिर कर्मचारी र नीतिगत स्थिरतालाई ध्यान दिन आग्रह गर्छु, उनले भने, तीन वर्षदेखि मुलुकको अर्थतन्त्र शिथिल अवस्थामा छ, त्यसको असर राजस्वसँगै हरेक क्षेत्रमा परेको छ, दुई ठूला दल मिलेर सरकार बनेपछि आएको खुकुलो मौद्रिक नीतिले सेयरबजार, अटोलगायत क्षेत्र चलायमानतर्फ उन्मुख देखिन्छ । अहिलेदेखि नै बैंकमा रकम थुप्रिएर बस्ने अवस्थामा सुधार ल्याउनेतर्फ पनि ध्यान दिन आवश्यक रहेको उनको भनाइ छ । नीतिगत स्थिरता राजनीतिक स्थिरतासँग जोडिएको उपप्रधान तथा अर्थमन्त्री विष्णुप्रसाद पौडेलले बताए । राजनीतिक परिस्थिति अस्थिर भयो भने नीतिगत स्थिरता खोजेर पाउनुहुन्न, उनले भने, अहिले स्थिर सरकार बनेको हो,जसले नीतिगत स्थिरताका लागि बलियो आधार दिएको छ । नीतिगत स्थिरता सुनिश्चित गर्ने हिसाबले वर्तमान सरकार अघि बढ्ने उनको दाबी छ । व्यवसाय ट्रेडिङबाट उद्योगतर्फ सिफ्ट हुने कुरा जायज छ, उनले भने, यसका लागि अनुकूल परिस्थिति निर्माण गर्न, नीतिगत, संरचनागत वा अन्य परिस्थिति निर्माण गर्न सरकारको सहयोगी भूमिका रहनेछ । गुणस्तरीय वस्तु उत्पादन गर्न सकिए अन्तर्राष्ट्रिय बजार पनि सुरक्षित हुन सक्ने उनको भनाइ छ । सबै क्षेत्रका लागि मौद्रिक नीति भनेजस्तो आएन होला, उनले भने, अर्थतन्त्रलाई चलायमान गर्न योगदान गरेकै छ । सरकार व्यवसायीलाई सधैं सहयोग र संरक्षण गर्न तत्पर रहेको उनको भनाइ छ । कसैले दुःख दियो भने सिधै मन्त्रीलाई भन्न सक्नुहुन्छ, उनले भने, त्यस्तो दुःख दिने प्रवृत्ति र पात्रलाई कडाइका साथ नियन्त्रण गरिनेछ । नाडाले राजस्वमा महत्त्वपूर्ण योगदान दिएकोमा प्रशंसा गर्दै उनले पूर्वाधार निर्माणमा सरकार लागिरहेको बताए ।"
अप्रिलियाको स्टोर्म १२५ बीएस ६ स्कुटरमा ७५ हजारसम्म छुट,"काठमाडौं (कास) भेस्पा र स्पोर्टी अप्रिलिया ब्रान्डका स्कुटरको नेपालका लागि आधिकारिक बिक्रेता डेल्टा अटो कर्पले अप्रिलिया स्टोर्म १२५ बीएस ६ स्कुटरको बुकिङमा ७५ हजार रुपैयाँसम्म नगद छुट उपलब्ध गराउने भएको छ । नाडा अटो सो २०२४ को अवसर पारेर कम्पनीले मंगलबार उक्त स्कुटर सार्वजनिक गरेको हो । ग्राहकले छुट पाउन नाडा अटो सोभरि बुकिङ गरिसक्नुपर्ने र तिहारसम्म खरिद गरिसक्नुपर्ने कम्पनीले जनाएको छ ।कम्पनीले सेभिङ्स एक्स्ट्रा भागेन्जा स्किम समेत घोषणा गरेको छ । स्किमअनुसार अप्रिलिया र भेस्पाका अन्य मोडलका स्कुटर बुक गर्दा पनि ग्राहकले १५ हजारदेखि ७५ हजार रुपैयाँसम्म छुट पाउनेछन् । कम्पनीले स्कुटर बुकिङ गर्ने ग्राहकलाई अनर २०० र अनर २०० प्रो स्मार्टफोन खरिदमा ५ प्रतिशतसम्म छुट हुने कुपन पनि दिनेछ । अटोकर्पले ग्राहकलाई नयाँ उत्पादन (प्रडक्ट) चिनाउन अप्रिलिया ब्रान्डको स्टोर्म १२५ बीएस ६ स्कुटर नेपाली बजारमा भित्र्याइएको डेल्टा अटोकर्पका निर्देशक तथा प्रमुख कार्यकारी अधिकृत विजय महतोले बताए । अफ रोडका लागि रुचाइएको अप्रिलियाको स्कुटरलाई अटो सोको अवसर पारेर नेपाली बजारमा लन्च गरिएको उनले सुनाए । नाडा अटो सोमा ग्राहकहरूले नयाँ उत्पादन आउँछ भनेर पर्खिरहेका हुन्छन्, अटो सोमा आउने पनि धेरै हुन्छन्, उनले भने, यसले नयाँ र बिक्री गरिरहेका उत्पादनबारे राम्रो प्रचारप्रसार गर्न सहयोग गर्छ, त्यसैले प्रायःजसो नयाँ उत्पादनहरू अटो सोमा लन्च गर्छौं । कम्पनीका अनुसार अप्रिलिया स्टोर्म १२५ बीएस ६ स्कुटरको मूल्य ३ लाख २४ हजार ९ सय रुपैयाँ छ । डेल्टा अटोकर्पले अप्रिलियाको एसआर १२५, एसआर १५०, एसआर १५० रेस, एसआर १६० र अप्रिलिया एएक्आर १६० सीसी मोडलका स्कुटर बिक्री गरिरहेको छ । यसका साथै कम्पनीले भेस्पा ब्रान्डको भेस्पा भी नोटी, एलएक्स १२५, भीएक्सएल १२५, एसएक्सएल १२५, एसएक्सएल मेट १२५ र इलिगेन्ट १५० मोडलका स्कुटरहरू अटो सोमा राखिएको छ ।"
उत्तरी सीमाका बासिन्दालाई पाँचवर्षे पास १४ नाकाबाट,"(काठमाडौं)उत्तरी सीमावर्ती जिल्लाका बासिन्दालाई नजिकैको चिनियाँ बजारसम्म आउजाउका लागि नेपाल सरकारले १४ वटा नाकामा सहजीकरण गर्ने भएको छ । ताप्लेजुङदेखि दार्चुलासम्मका ती नाकामा आवागमन सहज बनाउन जिल्ला प्रशासन र अध्यागमन कार्यालयमा जनशक्ति, उपकरणसहितको व्यवस्था मिलाइँदै छ । आवश्यक पूर्वाधार तयार गरी आगामी असोजबाटै पाँचवर्षे प्रवेश पास जारी गर्ने तयारी छ । गृह मन्त्रालयले गत महिना जारी गरेको चीनसँग सीमा जोडिएका जिल्लाका नेपाली नागरिकलाई चीन आवागमन अनुमतिपत्र उपलब्ध गराउनेसम्बन्धी कार्यविधि बमोजिम चिनियाँ बजार आउजाउ गर्न १४ नाका छुट्याइएको हो । गृह मन्त्रालयका अनुसार ती नाका ताप्लेजुङको टिप्ताला, संखुवासभाको किमाथांका, दोलखाका फलाक र लाप्ची, सिन्धुपाल्चोकका तातोपानी र गुम्बा, गोरखाका लाजिङ (सानागाउँ) र छेकम्पार, मुस्ताङको कोरला, हुम्लाको हिल्सा, मुगुको नाक्चा, डोल्पाको मरिङ्ला भन्ज्याङ, दार्चुलाको टिंकर र बझाङको उरै भन्ज्याङ हुन् । सीमा जोडिएका सोलुखुम्बु, धादिङ र मनाङबाट भने प्रतिकूल मौसम र भौगोलिक विकटताका कारण हाललाई आवागमनका लागि परिचयपत्रको प्रबन्ध नगरिएको अध्यागमन विभागले जनाएको छ ।चीन सरकारले पनि यी नाकाबाट आउजाउ गर्न दिने गरी आफूहरूले तयारी गरेको जनाउँदै त्यसका लागि प्रयोगकर्ताको परिचयपत्रमा बायोमेट्रिकसहितका सेक्युरिटी फिचर समावेश गर्न नेपाल सरकारलाई आग्रह गरेको छ । सीमाबाट हुने अवाञ्छित गतिविधि र सीमापार अपराध रोकथाम तथा नियन्त्रणमा चिनियाँ पक्षबाट उठाइएका चासो र चिन्तालाई सम्बोधन गरेर उत्तरतर्फका परम्परागत नाकाबाट सीमावर्ती जिल्लाका बासिन्दालाई ओहोरदोहोर गर्न र चिनियाँ नागरिकलाई पनि प्रवेश दिने गरी काम अघि बढाइएको गृह मन्त्रालयले जनाएको छ । चीननेपाल सीमा १ हजार ४ सय १४ किलोमिटर छ । सीमावर्ती क्षेत्रका बासिन्दाले जिल्ला प्रशासन कार्यालयबाट १ वर्षे अस्थायी प्रवेश पास लिएर चीनतर्फ ३० किलोमिटर आउजाउ गर्दै आएका छन् । त्यसभन्दा बढी दूरीमा प्रवेशका लागि भिसा चाहिन्छ । कोरोनाकालमा स्वास्थ्य जोखिमलाई कारण देखाएर चीनले प्रवेशमा रोक लगाएको थियो । कोरोना महामारी मत्थर भएपछि नेपाल र चीनका सुरक्षा अधिकारी, परराष्ट्रमन्त्री र प्रधानमन्त्री तहका द्विपक्षीय भेटघाट र भ्रमणका क्रममा सीमा क्षेत्रका बासिन्दालाई आउजाउमा सहजीकरण गर्ने सहमति भएको थियो । त्यसपछि परम्परागत नाकाबाट नेपालीलाई सर्तसहित आउजाउ गर्न दिने विषयमा चिनियाँ पक्ष उदार देखिएको थियो । अहिले खासगरी परम्परागत नाकाबाट स्थानीयलाई एकअर्का देशको बजारसम्म दैनिक उपभोग्य वस्तु किनमेलमा जान दिने, स्थानीय उत्पादनलाई एकअर्को देशका नजिकैका बजारसम्म पहुँच कायम गर्नेलगायत विषयमा लचिलो नीति अपनाउने गरी काम अघि बढेको छ । अध्यागमन विभागका महानिर्देशक कोशहरि निरौलाका अनुसार ५ वर्षे प्रवेश पास जारी गर्ने प्रयोजनकै लागि गत असारमा उत्तरतर्फका १५ जिल्लाका प्रशासन कार्यालय र अध्यागमन कार्यालयका प्राविधिक कर्मचारीलाई विभागले तालिम दिएको थियो । तालमिपछि कम्प्युटर र प्रिन्टरसहितका उपकरण कतिपय जिल्लामा पुर्याइएको र केहीले लैजाने तयारी गरेको निरौलाले बताए । नयाँ प्रावधानअनुसार सीमावर्ती जिल्लाका नागरिकलाई असोजदेखि ५ वर्षे प्रवेश पास दिने तयारी छ, त्यसका लागि सम्बन्धित जिल्ला प्रशासन र अध्यागमन कार्यालयसँग निरन्तर समन्वय र सहकार्य भइरहेको छ, उनले कान्तिपुरसँग भने । उनका अनुसार सिन्धुपाल्चोकको कोदारी र रसुवागढीबाट हुने आवागमनका लागि अध्यागमन कार्यालयबाटै तथा अन्यमा सम्बन्धित जिल्ला प्रशासन कार्यालयबाट पास जारी हुन्छ । सीमाविद् बुद्धिनारायण श्रेष्ठले केही सर्तसहित निश्चित नाकामार्फत स्थानीयलाई चिनियाँ बजारसम्म सहज पहुँच पुर्याउन सरकारले लिएको पहल स्वागतयोग्य रहेको बताए । चिनियाँ बजारमा सीमा क्षेत्रका नेपालीलाई सहज पहुँच दिलाए नेपालतर्फको भौगोलिक विकटताका कारण महँगोमा दैनिक उपभोग्य वस्तु किन्नुपर्ने बाध्यता र स्थानीय उत्पादन खेर जाने अवस्था अन्त्य हुन्छ, उनले भने । श्रेष्ठका अनुसार तिब्बत छुट्टै देशका रूपमा रहँदा दुवै देशका नागरिकले सहज रूपमा आउजाउ गर्न पाउँथे । तिब्बत चिनियाँ भूभागका रूपमा कायम भएपछि उत्तरी नाकाबाट आवागमनमा कडाइ गरिएको हो ।ताप्लेजुङको टिप्तालाबाट चीनतर्फ रिउ बजार पर्छ । संखुवासभाको किमाथांकाबाट पारी च्याङ्गा र रिउ, सोलुखुम्बुको नाङ्पालाबाट पारिपट्टि यालाङ्तु, दोलखाको फलाकबाट रोङ्सलाक र लाप्चीबाट चिनियाँ बजार राङमुदिङ पुगिन्छ ।सिन्धुपाल्चोकको तातोपानीबाट चीनतर्फ खासा र न्यालम, रसुवाको रसुवागढीटिमुरेपारि केरुङ, गोरखाको लाजिङसानागाउँपारि रुइला र छेकम्पारपारि थाप्लापास छन् । मुस्ताङको कोरलाबाट चीनतर्फ लिजा (लिजी पनि भनिन्छ), हुम्लाको हिल्साबाट चीनतर्फ सियाङ्ग्रा र ताक्लाकोट, मुगुको नाक्चा (नाक्चेलाग्ना) बाट चीनतर्फ ह्यागीमारा र ताक्लाकोट, डोल्पाको मरिङ्ला भन्ज्याङबाट चीनतर्फ मयोङ तथा दार्चुलाको टिंकर र बझाङको उरैबाट चीनतर्फ ताक्लाकोट बजार छन् । सरकारले आवागमनमा सहजीकरण गर्न लागेका नाकाबाट पारि चिनियाँ बजार सडक पूर्वाधार र अरू पूर्वाधारका हिसाबले राम्रा छन् । नेपालतर्फ भने भरपर्दो सडक सञ्जाल छैन, प्रतिकूल मौसम र भौगोलिक विकटताले पनि उत्तरी भेगका नेपालीलाई आउजाउ कठिन छ । व्यावहारिकता र दुवै देशका प्रशासनको समन्वयमा ३० किलोमिटरसम्म नाकाबाट आउजाउ गर्न र नजिकै खर्कचरनमा चिनियाँ पक्षले लचकता अपनाउँदै आए पनि नेपालीले चाहेका बेला सहजै चिनियाँ बजार जान असहज छ । हालै मात्र बझाङको उरै नाकाबाट मानसरोवर तीर्थयात्राका लागि हिँडेका कम्तीमा ४० नेपालीलाई चिनियाँ प्रशासनले ताक्लाकोटबाट फर्काइदिएको थियो । उरैबाट ताक्लाकोट करिब २७ किमि टाढा छ । चिनियाँ प्रशासनले मानसरोवर जान नेपालतर्फबाट पास जारी नगर्न अनौपचारिक कुराकानीमा भनेको छ । पास लिन आएकालाई यसबारे जानकारी गराए पनि आफूखुसी जाँदा चिनियाँ पक्षले फर्काइदियो, बझाङका प्रमुख जिल्ला अधिकारी विश्वमित्र कुइँकेलले भने । उनका अनुसार चिनियाँ प्रशासनले ताक्लाकोटसम्म मात्रै प्रवेश पास जारी गर्न भनेको छ । सीमा सुरक्षा र व्यवस्थापनमा नेपाली पक्षको अग्रसरता भने कमजोर देखिन्छ । सिन्धुपाल्चोकको तातोपानी, रसुवाको रसुवागढीकेरुङ र मुस्ताङको कोरला सडक मार्गसँग जोडिएका ठूला नाका हुन् । गृह मन्त्रालयका अनुसार उत्तरतर्फ सिन्धुपाल्चोकको तातोपानी, रसुवाको टिमुरे र हुम्लाको हिल्सामा मात्रै अध्यागमन कार्यालय छ, जबकि १५ जिल्लाबाट नेपालचीन आउजाउ गर्न मिल्छ । ताप्लेजुङको ओलाङचुङगोला, संखुवासभाको हटियाखोला, सोलुखुम्बुको नाम्चे, दोलखाको लामाबगर र दार्चुलाको व्यास (छाङरु) मा सीमा प्रशासन कार्यालय राखिएको छ । ताप्लेजुङको ओलाङचुङगोला, संखुवासभाको किमाथांका, दोलखाको लामाबगर, सिन्धुपाल्चोकका तातोपानी र गुम्बा, रसुवाको रसुवागढीकेरुङ, गोरखाको छेकम्पार, मुस्ताङको नेचुङ, हुम्लाको हिल्सा र दार्चुलाको टिंकर गरी १० स्थानमा मात्रै सीमा सुरक्षार्थ सशस्त्र प्रहरीको बोर्डर आउट पोस्ट (बीओपी) छ । सीमा व्यवस्थापन र सीमापार व्यापार, मानिस आउजाउ, सीमा सुरक्षा र सीमापार अपराध रोकथाम तथा नियन्त्रणका लागि गृह मन्त्रालय, अर्थ मन्त्रालय, स्वास्थ्य मन्त्रालय मातहतका दर्जनभन्दा आवश्यक संयन्त्र सीमामा तैनाथ नगराइँदा नाकाबाट वन्यजन्तु, वन पैदावर, जडीबुटी, सुनलगायत वस्तुको तस्करीदेखि अनुमतिबिना मानिसको घुसपैठसम्मका गतिविधि हुने गरेका छन् ।"
बंगलादेशबाट फर्केका विद्यार्थीद्वारा स्वदेशमै इन्टर्नसिपको माग,"काठमाडौं (कास) बंगलादेशमा भएको आन्दोलनका कारण फर्केका मेडिकल विद्यार्थीले स्वदेशमै इन्टर्नसिपको व्यवस्था गराउन माग गरेका छन् । प्रधानमन्त्री केपी शर्मा ओली, पूर्वप्रधानमन्त्रीहरू शेरबहादुर देउवा र पुष्पकमल दाहाल, शिक्षामन्त्री विद्या भट्टराई, स्वास्थ्यमन्त्री प्रदीप पौडेललगायतलाई ज्ञापनपत्र बुझाउँदै उनीहरूले बाँकी रहेको इन्टर्नसिप नेपालमै पूरा गर्न पाउनुपर्ने माग राखेका हुन् । इन्टर्नसिपका क्रममा रहेका करिब साढे दुई सय विद्यार्थी बंगलादेशबाट फर्केका छन् । बंगलादेश जाँदा खर्च बढी लाग्छ । फेरि आन्दोलन हुन सक्ने अवस्था पनि छ, नवीन यादवले भने, नेपालकै मेडिकल कलेजमा इन्टर्नसिप गर्न पाउने व्यवस्था मिलाउन सरकारसँग भनेका छौं ।"
"नेपालको लक्ष्य ह्याट्रिक, बंगलादेश चाहन्छ पहिलो जित","कप्तानको फरक योजनाको दाबीनेपाली टोलीका कप्तान हुन्, कुशल देउवा । उनले फाइनलका लागि नेपाली टिमको फरक योजना रहेको बताए । उनको भनाइ थियो, हामीले समूह चरणमा बंगलादेशलाई हराएको थियौं । तर, फाइनल त्यति सजिलो हुने छैन । हामीलाई आफ्ना खेलाडीमा पूरा विश्वास छ । फाइनलका लागि हाम्रो तयारी राम्रो छ । हामी सबै फाइनलको चुनौती सामना गर्न तयार छौं । हाम्रो उद्देश्य उपाधि जित्नु नै हो ।बंगलादेशका कप्तान मोहम्मद असरफुलले पनि दाबी गरे, हाम्रो उद्देश्य उपाधि जितेर घर फर्कने हो । उनले नेपाली टिमको प्रशंसा गरे, विशेषतः विङ्गरको । उनले यिनै विङ्गरलाई रोक्न विशेष मिहिनेत गर्नुपर्ने बताए । भारतविरुद्धको सेमिफाइनलमा नियमित कप्तान तथा गोलरक्षक मेहदी हसन घाइते भएका थिए । उनी फाइनलका लागि उपलब्ध हुने छैनन् । त्यसैले नेतृत्वको जिम्मा असरफुलमा गएको हो । त्यसको अर्थ बंगलादेशी पोस्टको जिम्मा दोस्रो रोजाइका गोलरक्षक मोहम्मद आसिफको काँधमा हुनेछ ।"
खेलाडी संघले बुझायो ध्यानाकर्षण पत्र,"(सुर्खेत)दसौं राष्ट्रिय खेलकुदको निर्धारित मिति तोक्न अलमल गरेको भन्दै नेपाल राष्ट्रिय तथा अन्तराष्ट्रिय खेलाडी संघले मंगलबार युवा तथा खेलकुद मन्त्रालय र राष्ट्रिय खेलकुद परिषद्लाई ध्यानाकर्षण पत्र बुझाएको छ । स्थानीय आयोजकको रूपमा रहेको प्रदेश सरकारले प्रतियोगिता गर्न सक्षम रहेको जानकारी गराउँदै १०० दिने काउन्टडाउन सुरु गरे पनि संघीय सरकार, युवा तथा खेलकुद मन्त्रालय र राष्ट्रिय खेलकुद परिषद्ले मंसिर २ मा सुरु हुने भनेको दसौं राष्ट्रिय खेलकुद हुने वा नहुने विषयमा प्रस्ट नपार्दा देशभरका खेलाडीमा अन्योल सिर्जना भएको भन्दै खेलाडी संघले युवा तथा खेलकुदमन्त्री तेजुलाल चौधरी र राष्ट्रिय खेलकुद परिषद्का सदस्यसचिव टंकलाल घिसिङलाई ध्यानाकर्ण पत्र बुझाएको हो ।हरेक दुई वर्षमा आयोजना हुने लक्ष्यका साथ सुरु भएको राष्ट्रिय खेलकुद विगतका वर्षसम्म आयोजना हुन नसक्दा तयारी अवस्थामा रहेका खेलाडीले आफ्नो खेल प्रतिभासमेत देखाउन पाएनन्, संघले पत्रमा भनेको छ, तोकिएको मितिबाट राष्ट्रिय खेलकुद सार्न नहुने हाम्रो माग छ । देशभित्र रहेका प्रतिभावन खेलाडीले आफ्नो क्षमता प्रदर्शन गर्ने थलोको रूपमा राष्ट्रिय खेलकुद रहँदै आएको छ । देशको सबैभन्दा ठूलो खेलमेला रूपमा राष्ट्रिय खेलकुदको दसौं संस्करण कर्णाली प्रदेशमा २०८१ मंसिर २ देखि सुरु हुने घोषणा नवौंको समापनका दौरान भएको स्मरण खेलाडी संघले गराएको छ । संघका अध्यक्ष दीपक श्रेष्ठद्वारा हस्ताक्षरित विज्ञप्तिमा भनिएको छ, सरकारबाट छिटोभन्दा छिटो दसौं राष्ट्रिय खेलकुदका विषयमा प्रस्ट जानकारी देशभरका खेलाडी र खेलकर्मीलाई दिन आवश्यक छ ।गण्डकी प्रदेशमा भएको नवौं राष्ट्रियको समापनमा मंसिर २ देखि कर्णालीमा दसौं संस्करण गर्ने घोषणा गरिएको थियो । सरकारले २०३८ सालदेखि सुरु राष्ट्रिय खेलकुदमा आफूलाई अब्बल प्रमाणित गरेका खेलाडीले अन्तराष्ट्रिय क्षेत्रमा देशको नाम उँचो पारेको इतिहास स्मरण गर्न आवश्यक छ, ध्यानाकर्षण पत्रमा उल्लेख छ ।स्थानीय तहदेखि प्रदेश, विभाग र एनआरएनबाट छनोट पक्रिया पूरा गरेका खेलाडीले भाग लिने त्यो बृहत राष्ट्रिय खेल महोत्सवको हिस्सा बन्ने हरेक खेलाडीको सपना भएको तथ्य खेलाडी संघले थप उजागर गरेको छ । पत्रमा भनिएको छ, आयोजना हुने नहुने शंकालाई यथासक्य निवारण गर्न सरकारबाट छिटोभन्दा छिटो दसौं प्रतियोगिताबारेमा प्रस्ट जानकारी देशभरका खेलाडीलाई दिइयोस् । यता कर्णाली प्रदेश खेलकुद विकास परिषद्ले तोकिएकै मितिमा प्रतियोगिता सञ्चालन गर्ने भन्दै धमाधम खेल संरचनालाई पूर्णता दिइरहेको छ । प्रदेश परिषद्का सदस्यसचिव विश्वामित्र सन्ज्यालले तोकिएकै मितिमा प्रतियोगिता हुने भन्दै ४५ महिनायता आफ्ना खेलाडीहरूलाई बन्द प्रशिक्षणमा राखिएको बताएका छन् । यसभन्दा पहिलाका सरकारले तोकिएकै मितिमा प्रतियोगिता गर्ने भन्दै ताकेता गरेकाले विभिन्न विधाका खेलाडीलाई प्रशिक्षणमा राखेका छौं, उनले भने प्रशिक्षणमा रहेका खेलाडीहरू प्रतियोगिता समयमा हुने या नहुने विषयले अलमलमा परेका छन् ।"
पेरिस पारा ओलम्पिक आजदेखि,"पेरिस (एएफपी) भव्य उद्घाटन समारोहबीच पारा ओलम्पिक बुधबार सुरु हुँदै छ । पेरिस ओलम्पिक २०२४ को सफल आयोजनापछि पारा ओलम्पिकको आयोजना हुन लागेको हो । पाराका नयाँ पुस्ताका खेलाडीसँगै पुरानाको पनि उल्लेखनीय सहभागिता रहेको प्रतियोगिताको अधिकांश खेल त्यही स्थानमा आयोजना हुनेछ, जहाँ पेरिस ओलम्पिकका प्रतिस्पर्धाहरू भएका थिए । पेरिस ओलम्पिकका ३५ आयोजनास्थलमध्ये १८ मा यसपल्टको पारा ओलम्पिकमा प्रयोग हुनेछ । प्रतियोगिता सेप्टेम्बर ८ सम्म चल्नेछ । पारा ओलम्पिकका आयोजनास्थलमध्ये एक ग्रान्ड प्यालेस रहेको छ । त्यहाँ फेन्सिङ र तेक्वान्दोको खेल हुनेछ । यस्तै ला डिफेन्स एरिनामा १ सय ४१ स्वर्णका लागि पौडीको खेल हुनेछ । स्टेड डी फ्रान्समा ट्र्याक एन्ड फिल्डका खेलहरू हुनेछन् । उद्घाटन समारोह भने प्यालेस डे ला कोनकोर्ड स्क्वायरमा हुनेछ । यहीं पेरिस ओलम्पिकको स्टेकबोर्डिङको खेल भएको थियो । यो फ्रान्सको मध्यभागमा रहेको छ । पेरिस ओलम्पिकको उद्घाटन समारोह सेन नदीमा भएको थियो । त्यसैलाई पछ्याउँदै पारा ओलम्पिक पनि पहिलो पटक मुख्य रंगशालाबाहिर हुन लागेको हो । पारा ओलम्पिकको दीप इंग्ल्यान्डको स्टोक म्यान्डेभेलामा रहेको छ । यसलाई पारा ओलम्पिकको जन्मस्थल मानिन्छ । त्यहाँबाट च्यानल टनेल हुँदै पारा ओलम्पिक दीप फ्रान्स ल्याइने छ । पारा ओलम्पिकको उद्घाटन समारोहका निर्देशक थोमस जोली रहेका छन् । उनले नै ओलम्पिकको उद्घाटन समारोह पनि निर्देशन गरेका थिए । जोलीले यसपल्टको पारा ओलम्पिकको उद्घाटन समारोहको विशेष अर्थ हुने दाबी गरे । उनका अनुसार पेरिस सहर पूर्णतः ह्विलचेयर प्रयोगकर्ताका लागि सहज र उपयुक्त रहेको छ । उनले भनेका छन्, पारा ओलम्पिकको उद्घाटन पेरिस सहरको मध्यभागमा आयोजना गरिनुले विशेष सन्देश दिनेछ ।प्रतियोगिताका क्रममा ह्विलचेयरमैत्री हजार विशेष ट्याक्सीको व्यवस्था गरिएको छ । यस्तै आयोजकका अनुसार पारा ओलम्पिकका १९ लाख टिकट पनि बिक्री भइसकेका छन् ।"
पलेशाले भेनेजुएला र भरतले जापानीसँग खेल्ने,काठमाडौं (कास) नेपालका तीन खेलाडीले पेरिस पारा ओलम्पिकमा प्रतिस्पर्धा गर्नेछन् । नेपालबाट तेक्वान्दोका पलेशा गोबर्धन र भरतसिंह महता तथा पौडीका भीमबहादुर कुमालले सहभागिता जनाउँदै छन् ।तेक्वान्दो खेलाडीद्वयको प्रारम्भिक प्रतिद्वन्द्वीको मंगलबार टुंगो लागेको छ । मंगलबार तेक्वान्दोको ड्र भएको थियो । पेरिसस्थित ग्रान्ड प्यालेसमा अगस्ट २९ मा भरतले पहिलो चरणमा जापानका मित्सुया तानाकासँग खेल्नेछन् । उनको स्पर्धा के४४ विधाअन्तर्गत पुरुष ५८ केजीमुनि तौलमा हुनेछ । त्यसमा १२ खेलाडी छन् । भरत वाइल्ड कार्डमार्फत पेरिसमा छनोट भएका हुन् । ३२ वर्षे तानाका अनुभवी खेलाडी हुन् । हाङचाउ एसियाडका रजत विजेता उनी टोकियो पारा ओलम्पिक खेलेका खेलाडी हुन् । उनीसँग तीन वर्ल्ड च्याम्पियनसिप खेलेको अनुभव छ ।के४४ विधाकै महिला ५७ केजीमुनि पलेशाले भेनेजुएलाकी मोरालेस भलेरियाविरुद्ध खेल्नेछिन् । यो स्पर्धामा ११ खेलाडी छन् । भलेरियाभन्दा पलेशा अनुभवी छिन् । टोकियो ओलम्पिक खेलेकी पलेशाले एसियाडमा कांस्य जितेकी थिइन् । दुई वर्ल्ड च्याम्पियनसिपको अनुभव पनि छ । पहिलो चरणमै पराजित हुने खेलाडीलाई रिपिचेज खेल्ने अवसर नभएको दुवै प्रशिक्षक कविराज नेगी लामाले जानकारी गराएका छन् । २२ वर्षीया भलेरियाले भने अन्तर्राष्ट्रिय पदकको रूपमा पारा पान अमेरिकन गेम्समा कांस्य जितेकी छन् । पलेशा भने एसियाली छनोट चरण पार गर्दै पेरिस पारा ओलम्पिकमा पुगेकी हुन् । चैतमा चीनको ताइयानमा भएको पारा ओलम्पिकको एसियाली छनोटमा स्वर्ण जित्दै पेरिस पुगेकी थिइन् । १९ औं एसियाली खेलकुदकी ऐतिहासिक कांस्य जितेकी थिइन् । टोकियोमा कांस्य भिडन्तमा चिनियाँ खेलाडी ली युझीसँग पराजित भएकी थिइन् ।नेपाली पारा तेक्वान्दो टोली इङ्ल्यान्डको म्यानचेस्टरमा एक महिनाको तयारी प्रशिक्षणपछि जुलाई २५ मा पेरिस पुगेको थियो । तेक्वान्दो टोली व्यवस्थापकमा नेपाल तेक्वान्दो संघ एवं नेपाल पारा ओलम्पिक कमिटीका सदस्य रामचन्द्र श्रेष्ठ छन् । पौडीका भीमबहादुरले पुरुष ५० मिटर फ्रिस्टायलमा प्रतिस्पर्धा गर्नेछन् । नेपाली टोलीको सेफ दी मिसनमा पारालम्पिक कमिटीका सदस्य सरोज श्रेष्ठ छन् । नेपालले सन् २००४ को ग्रिस पारा ओलम्पिकदेखि सहभागिता जनाउँदै आएको छ ।
छोटकरी,"ग्रेटर बे कपमा असिम सर्वोत्कृष्टकाठमाडौं (कास) मकाउमा भएको ग्रेटर बे कप अन्तर्राष्ट्रिय तेक्वान्दो सिरिजमा नेपालका असिम श्रेष्ठ सर्वोत्कृष्ट खेलाडी चुनिएका छन् । क्याडेट पुरुष ३६ केजी तौल समूहमा असिमले रजत जितेका छन् । उनी समग्रमा सर्वोत्कृष्ट खेलाडी चुनिएका हुन् । सिनियरतर्फ ह्यान्ड ब्रेकिङमा डेनिड बिकले पहिलो स्थान हात पारे । सिनियर पुरुष ८० केजीमुनिमा सुरज कार्की, ६८ केजीमा विमल रोकायाले रजत जिते । सिनियर महिला ७३ केजीमाथि मुना खवासमगरले रजत जितिन् । पुरुष क्याडेट ४९ केजीमुनि प्रवलविक्रम बानियाँ र नियोल गुरुङले कांस्य जिते । महिला क्याडेट ४२ केजीमुनि विनिशा प्रधान र ५३ केजीमा अञ्जली लामाले रजत जिते । महिला क्याडेटको व्यक्तिगत पुम्सेमा अनुजा राई कांस्य जित्न सफल भइन् । नेपाली टोलीलाई स्थानीय ब्रदरहुड संस्थाले ३ हजार हङकङ डलर सहयोग गरेको थियो । पावरफोर्स सेक्युरिटी एन्ड क्लिनिङ म्यानेजमेन्ट ग्रुपले खेलाडीलाई एक लाख रुपैयाँ र टिम व्यवस्थापक अमरबहादुर श्रेष्ठ र टोली नेता कुमार लामा घिसिङलाई जनही ५० हजार रुपैयाँ सहयोग गरेको छ ।दारी ग्याङ फुटसल हुने काठमाडौं (कास) परोपकारका लागि फुटसल नाराका साथ भदौ १४ र १५ गते काठमाडौंमा दारीग्याङ फुटसल प्रतियोगिता हुने भएको छ । दारी ग्याङको समूहको आयोजनामा हुन हुने प्रतियोगितामा २४ देखि ३२ टोलीको सहभागिता रहने आयोजक समूहका सदस्य नीरजकुमार भट्टले मंगलबार पत्रकार सम्मेलनमा बताए । पछिल्लो २ वर्षमा ए डिभिजन लिग खेलेका खेलाडीले यो प्रतियोगितामा सहभागिता जनाउन पाउने छैन । विजेताले ५० हजार र दोस्रो टोलीले ३० हजार रुपैयाँ प्राप्त गर्नेछन् भने उत्कृष्ट खेलाडीले गोल्डेन बल, उत्कृष्ट गोलरक्षकले गोल्डेन ग्लोभ्स र उच्च गोलकर्ताले गोल्डेन बुटसहित समान ५ हजार रुपैयाँ पाउने जनाइएको छ । २०७२ सालमा स्थापित दारी ग्याङमा दारी पाल्न रुचाउने समूह हो । समूहले यस प्रतियोगिताबाट हुने आम्दानीबाट सर्वे भवन्तु सुखिनम् भन्ने संस्थालाई सहयोग गर्ने जनाएको छ । जुनियर बक्सिङमा चार खेलाडीकाठमाडौं (कास) संयुक्त अरब युनाइटेडको अबुधाबीमा हुने एसियन जुनियर तथा स्कुल ब्वाइज एन्ड गर्ल्स बक्सिङ प्रतियोगितामा नेपालबाट चार खेलाडीले भाग लिने भएका छन् । अगस्ट २८ देखि सेप्टेम्बर १० सम्म हुने प्रतियोगितामा विभिन्न देशका १३ देखि १६ वर्ष उमेर समूहका ४ सय ५० भन्दा बढी खेलाडीले भाग लिनेछन् । जुनियर ४६ केजी तौलमा चन्दन शाही, ६० केजीमा शेरप ग्याल्चेन शोर्पा, ८० केजीमा सर्यन वैद्य र ६१ केजी स्कुलतर्फ रोमस श्रेष्ठले प्रतिस्पर्धा गर्ने महासंघका महासचिव मान भण्डारीले बताए । प्रशिक्षकमा रमेशदास श्रेष्ठ र निर्णायकमा धनकुमार मैनाली पनि छन् । टोली मंगलबार राति दुबई जानेछ । रिभानलाई स्वर्णकाठमाडौं (कास) डीएभीका रिभानमुनि वज्राचार्यले केकेएमएनआरटी अन्तरविद्यालय राष्ट्रिय टेबलटेनिस प्रतियोगिताको यू१२ ब्वाइज सिंगल्समा स्वर्ण जितेका छन् । लैनचौरस्थित राष्ट्रिय टेबलटेनिस प्रशिक्षण केन्द्रमा मंगलबार फाइनलमा रिभानले आदर्श विद्यामन्दिर (एभीएम) का स्वर्णिम शाक्यलाई १२१०, ९११, १३११, ७११, ११५ को सेटमा पराजित गरे ।"
