शीर्षक,विवरण
"धावनमार्गसँगै इन्धन भण्डार, जोखिममा घनाबस्ती","सौर्यको जहाज दक्षिणतर्फबाट टेकअफ गर्दा दुर्घटनामा परेको थियो । त्यही जहाजले नर्थबाट साउथ टेकअफ लिएको भए निगमको ट्यांकीमा ठोकिन सक्थ्यो, यादवले भने, त्यसकारण धावनमार्गबाट नजिकै रहेको इन्धन ट्यांकी विमानस्थल मात्रै नभई उपत्यकाकै लागि जोखिमयुक्त छ । इन्धन भण्डारण अन्तर्राष्ट्रिय नागरिक उड्डयन संगठन (आईकाओ) को अन्तर्राष्ट्रिय सुरक्षा मापदण्डविपरीत छ । आइकाओको मापदण्ड र त्रिभुवन अन्तर्राष्ट्रिय विमानस्थलको गुरु योजनाअनुसार नेपाल नागरिक उड्डयन प्राधिकरणले विमानस्थलभित्र पूर्वाधार विस्तारको काम गरिरहेको छ । अब विस्तार हुने ट्याक्सी वे र हवाइ इन्धनको ट्यांकी नजिकै रहने छन् । गुरुयोजनाअनुसार डिपो स्थानान्तरण गर्नुपर्छ नै । यसका लागि निगमलाई पटकपटक पत्राचार गरेका छौं, तर निगमले चासो दिएको छैन, नेपाल नागरिक उड्डयन प्राधिकरणअन्तर्गतको हवाई यातायात क्षमता अभिवृद्धि आयोजना निर्देशक दीपेन्द्र श्रेष्ठले भने, तर अहिले भइराखेको डिपोको जग्गा निगमको हो, त्यो जग्गा विमानस्थललाई छाड्नुपर्छ भनेर उसले आनाकानी गरेको देखिन्छ । निगमको ३२ रोपनी जग्गामा ट्यांकी छ । हवाई ट्यांकी स्थानान्तरणका लागि प्राधिकरणले २०७९ साउनदेखि ४ पटक पत्र पठाए पनि सुनुवाइ भएको छैन । आईकाओको मापदण्डअनुसार रनवेको केन्द्र रेखादेखि ट्याक्सीवेबीचको दूरी १७२५ मिटरको हुनुपर्छ । इन्धनको डिपो कति टाढा हुनुपर्छ भन्ने यकिन मापदण्ड नभए पनि ट्याक्सीवेबाट कम्तीमा ९० मिटर टाढा रहनुपर्ने श्रेष्ठले बताए । तर अहिले रनवेबाटै जम्मा ८० मिटरभित्रै ट्यांक छ ।लामो समयदेखि ट्यांकी स्थानान्तरण गर्नेपर्ने निश्चित भए पनि ठेक्का व्यवस्थापनको जोखिमका कारण ढिलाइ भइरहेको हो । दुई वर्षअघि डिपो सार्ने प्रयास गरे पनि स्वार्थ समूहको चलखेलले अगाडि बढ्न सकेन । अध्ययनले लागत ६ अर्ब देखाएको थियो, लागत बढाउन मन्त्रालयबाट दबाब आयो । यसमा ठेकेदारहरूको पनि चलखेल भयो, निगमका एक अधिकारीले भने, त्यो देखेर निर्णय गर्ने अधिकारीहरू हच्किए, विवादमा आउन चाहेनन् । निगमका अनुसार केही स्वार्थ समूहले ठेक्का हत्याउन लबिइङ गर्दै आएका छन् । ती अधिकारीका अनुसार डिपो सार्ने ठेक्कामा भारतीय आयल निगम (आईओसी) ले पनि चासो राखेको छ । अर्को पक्ष भने नेपाली कम्पनीले नै बनाउनुपर्ने लबिइङ मा छ । आईओसीलाई जिम्मा दिदा अर्बौं रुपैयाँ बाहिरिने हुँदा नेपाली कम्पनीले नै गर्नुपर्ने पक्षमा ऊ छ । २०८१ साउन ९ मा सौर्य एयरलाइन्सको जहाज दुर्घटनापछि बल्ल डिपो स्थानान्तरको बहस तातेको छ । गत शुक्रबार प्रधानमन्त्री केपी शर्मा ओलीले डिपो स्थानान्तरण गर्न निर्देशन दिएका थिए । त्यसको भोलिपल्ट शनिबार उद्योग वाणिज्य तथा आपूर्तिमन्त्री दामोदर भण्डारी, उद्योग सचिव कृष्णबहादुर राउत, वाणिज्य तथा आपूर्ति सचिव मधुसूदन बुर्लाकोटी, निगमका कार्यकारी निर्देशक चण्डिका भट्टलगायतको टोलीले जग्गा निरीक्षणसमेत गरेको थियो । लगत्तै प्राधिकरण र निगमबीच छलफल भइरहेको छ, सार्ने प्रक्रिया अघि भने बढेको छैन । निगमको सिनामंगल हवाई इन्धन डिपो प्रमुख यादवले साउन १ मा प्राधिकरणलाई पत्र लेखेर उच्च तह (महानिर्देशक र कार्यकारी निर्देशक) बीच छलफल आयोजना गर्न पत्राचार गरेका छन् । प्राधिकरणले पनि साउन ४ को समय दिएको थियो । त्यसपछि दुई निकायबीच छलफल अगाडि बढेको छ । निगमका कार्यकारी निर्देशक चण्डिका भट्टले विमानस्थलको ट्याक्सीवे विस्तार गर्दा हवाई इन्धन डिपो धेरै नजिक आएको बताए । डिपो सार्न प्राधिकरणले अध्ययन गराइसकेको र ठाउँ पनि छुट्याएको छ, अब हामीलाई उद्योग मन्त्रालयबाट कस्तो निर्देशन दिन्छ, त्यहीअनुसार अघि बढ्छौं, उनले भने ।अहिलेको संरचनालाई जतिसक्दो चाँडो सुरक्षित स्थानान्तरण गर्नुपर्नेमा मन्त्री भण्डारीले जोड दिए । डिपो स्थानान्तरणबारे प्रधानमन्त्रीबाट पनि निर्देशन आएको छ । उद्योग वाणिज्य तथा आपूर्ति मन्त्रालयका तर्फबाट निगमलाई अध्ययन गर्न निर्देशन दिइसकेका छौं, भण्डारीले कान्तिपुरसित भने, विमानस्थल विस्तार गर्ने क्रममा विमानस्थलको इन्धन डिपो सार्नुपर्ने प्राधिकरणको प्रस्ताव हो । नेपाली सेनाको पनि त्यस्तै प्रस्ताव छ । प्रधानमन्त्रीको निर्देशनपछि छलफल अगाडि बढाएका छौं ।हवाई इन्धन डिपो स्थानान्तरणका लागि प्राधिकरणले सन् २०१८ मा अध्ययन गरेको थियो । अध्ययनअनुसार हवाई इन्धन डिपो स्थानान्तरण गर्न ६ अर्ब रुपैयाँ लगानी चाहिन्छ । मूल्यवृद्धिका कारण लागत अझै बढ्ने अनुमान छ । त्यसका लागि अन्तर्राष्ट्रिय दातृनिकाय वा भारतीय आयल निगमको लगानीबारे पनि छलफल गरिने उनले बताए ।आईकाओको मापदण्डअनुसार प्राधिकरणले जर्मनीको हंसा कन्सल्टेन्सीबाट हवाई इन्धन सार्नेबारे अध्ययन गराएको थियो । एसियाली विकास बैंक (एडीबी) को सहयोगमा विमानस्थल विस्तार र डिपोको सुरक्षित स्थानान्तरका लागि अध्ययन गराएको थियो । हंसाले विश्वमा १०० भन्दा बढी एयरपोर्टमा डिजाइन गरिसकेको छ, जसको अध्ययन निगमलाई दिएको छ, निगमका सिनामंगल डिपो प्रमुख यादवले भने, अध्ययनले गुह्येश्वरीस्थित गल्फ कोर्सनजिकैको खाल्डो भएको क्षेत्र इन्धन भण्डारण सार्न उत्तम मानेको छ ।विमानस्थलको उत्तर र पश्चिमको कुना सबैभन्दा सुरक्षित हुने अध्ययनले देखाएको छ । प्राधिकरणले निगमलाई करिब ५० रोपनी जग्गा उपलब्ध गराउने सुनिश्चित गरिसकेको छ । प्रस्तावित डिपो विमानस्थलको रनवेभन्दा करिब ५ सय मिटर टाढा रहेको हवाई यातायात क्षमता अभिवृद्धि आयोजना निर्देशक दीपेन्द्र श्रेष्ठले जनाए । जहाज चिप्लिएर ठोक्किए पनि अन्तर्राष्ट्रिय टर्मिनलमा ठोकिन्छ । डिपोसम्म पुग्दैन ।जहाज दुर्घटना हुने भनेको ल्यान्डिङ र टेकअफमा हो, साउथबाट टेकअफ लिँदा जहाज कम्तीमा २ सय किलोमिटरको गतिमा हुन्छ । ५ सय मिटरदेखि १ किलोमिटर गुडेपछि जहाज टेकअफ हुन्छ । अहिले डिपो बीचमा पर्न आउँछ, यादवले भने, जहाज रनवेमा चिप्लिए पश्चिमतिर गए ट्यांकीमा ठोकिन्छ । डिपो सार्ने भनिएको संरचना खाल्डोमा छ, त्यसैले जहाज ठोक्किने सम्भावना कम हुन्छ । सरकारको निर्देशनअनुसार नयाँ डिपो १५ देखि २० हजार किलोलिटर क्षमताको बन्छ । अहिले औसतमा १५ दिनलाई धान्ने क्षमता मात्र छ । अब नयाँ बन्ने डिपोको क्षमता १ महिनालाई पुग्ने हुनेछ । जहाजमा इन्धन भर्ने तरिकासमेत फरक पर्नेछ । हाल बाउजर (ट्यांकर) बाट जहाजमा इन्धन भरिन्छ । अन्तर्राष्ट्रिय प्रयोग भने हाइड्रेन्ट सिस्टम हो । डिपो स्थानान्तरण गरिए नेपालमा पनि त्यही प्रणाली उपयोग गर्न सकिने डिपो प्रमुख यादव बताउँछन् । मोटर चलाएपछि हवाई इन्धन सिधै जहाजमा लोड हुन्छ, उनले भने ।"
रुसयुक्रेन युद्धमा गएका नेपालीको अस्तु मात्रै आयो,"कन्सुलर विभागले थप ७ जनाको परिवारलाई डीएनए नमुनाका लागि काठमाडौं बोलाएको छ । नेपाल सरकारले लगातार प्रयास गरिरहे पनि रुसी सेनामा हालसम्म कति नेपाली भर्ती भएका छन्, युद्धमा परी कति घाइते भए र कतिको मृत्यु भयो भन्ने तथ्यांक रुसी सरकारले नेपाललाई दिएको छैन । रुसी सेनामा भर्ती भएका नेपालीका अनुसार कम्तीमा १५ सय नेपाली भर्ती भएका थिए । तर, कन्सुलर विभागमा भने हालसम्म ३ सय ३१ जनाले मात्र रुसी सेनामा भर्ती भएका आफन्तको उद्धारका लागि निवेदन दिएका छन् । रुसी सेनामा रहेका केही नेपालीहरूको आग्रहमा उनीहरूका आफन्तले उद्धारका लागि निवेदन दिएका छैनन् । रुस मामिलामा भइरहेका घटना र आगामी बाटोको सम्बन्धमा अध्ययन गर्न परराष्ट्र मन्त्रालयले जेठ ११ मा युरोपअमेरिका महाशाखाका प्रमुख गणेश ढकालको नेतृत्वमा उच्चस्तरीय कार्यदल गठन गरेको थियो । गैरआवासीय नेपाली संघ, रुसका अनुसार रुसयुक्रेन युद्धमा मारिएकाको शव रोस्तोभ सहरमा संकलन भइरहेको छ । त्यहाँ ल्याएपछि पहिचान गर्न डीएनए परीक्षण हुन्छ, एनआरएन रुसका अध्यक्ष केश तिमल्सिनाले भने ।गत मंसिर १८ मा नेपाली नागरिकलाई रुसी सेनामा भर्ना नगर्न र गरिएको भए उनीहरूलाई तत्काल नेपाल फर्काउन भन्दै रुसलाई कूटनीतिक नोट पठाइएको थियो । तर रुसले सेनामा भर्ती भएका सबै नेपालीलाई फिर्ता गर्ने निर्णय गरेको छैन । परराष्ट्र मन्त्रालयका अनुसार सेनामा भर्ती भएकामध्ये १ सय ६२ जना भने फिर्ता भइसकेका छन् । त्यसमध्ये धेरैजसो युद्ध मैदानबाट भागेर आएका हुन् । त्यसरी आएकालाई रुसको अध्यागमन विभागमा नेपाल फिर्ता हुन रोकिएको छैन ।"
बंगलादेशको नेतृत्व युनुसलाई,"को हुन् युनुस ? सन् १९४० जुन २८ मा चटगाउँमा जन्मिएका युनुस अर्थशास्त्री हुन् । उनी बंगलादेशले हासिल गरेको सामाजिक र आर्थिक समृद्धिको योजनाकार पनि हुन् । बंगलादेशमा ग्रामीण बैंक स्थापना गर्नुका साथै लघुवित्तको अवधारणा सुरु गरेका युनुसको अवधारणाले दसौं लाख मानिसहरू गरिबीबाट मुक्त भएका बताइन्छ । युनुसले सन् २००६ मा नोबेल शान्ति पुरस्कार जितेका थिए । नोबेल पुरस्कार छनोट कमिटीका अनुसार विश्वबाट गरिबी हटाउने दीर्घकालीन लक्ष्य राखेका कारण युनुसलाई पुरस्कार प्रदान गरिएको हो । यद्यपि हसिनाले भने युनुसलाई गरिबमारा र सुदखोर को संज्ञा दिइरहिन् । ढाका विश्वविद्यालयबाट सन् १९६१ मा अर्थशास्त्रमा स्नातकोत्तर उत्तीर्ण युनुसले केही समय चटगाउँको कलेजमा अध्यापन गरेका थिए । १९६५ मा अध्ययनका लागि फुलब्राइट छात्रवृत्ति पाएका युनुसले १९७१ मा अमेरिकाको भ्यान्डरबिल्ट विश्वविद्यालयबाट विद्यावारिधि गरे । त्यसपछि केही समय अमेरिकी विश्वविद्यालयमा सहायक प्राध्यापकका रूपमा कार्य गरेका युनुसले अमेरिकामै बसेरै पनि बंगलादेशको स्वतन्त्रता आन्दोलनका पक्षमा जनमत निर्माणको अगुवाइ गरेका थिए । बंगलादेश स्वतन्त्र भएपछि योजना आयोगमा नियुक्त भए पनि उनी आयोग छाडेर चटगाउँ विश्वविद्यालयको अर्थशास्त्र विभागको प्रमुख भए । चटगाउँ विश्वविद्यालय छेउमै रहेको जोब्रा गाउँका अति गरिब ४२ महिलालाई बाँसका फर्निचर बनाउने उद्यम गर्नका लागि बाँडिएको ३० डलरको लघु कर्जाबाट उनको लघुवित्त अभियान सुरु भएको हो । १९७६ मा जोब्राका महिलाहरूमा प्रवाह गर्न युनुस सरकारी जनता बैंकबाट ऋण लिन सफल भए । १९८२ मा आइपुग्दा युनुसको संस्थासँग करिब २८ हजार सदस्य आबद्ध भइसकेका थिए । त्यसपछि उत्साहित युनुसले १९८३ मा गरिबलाई सहज र सरल ऋण उपलब्ध गराउन ग्रामीण बैंक खोले । त्यसपछि उनले वार्षिक २ डलरमा परिवारका सबै सदस्यको स्वास्थ्य बिमा, १० लाख घरधुरीमा सौर्य टुकी, ग्रामीण मोत्सो (माछापालन), ग्रामीण कृषि, ग्रामीण सफ्टवेयर, ग्रामीण साइबरनेट, ग्रामीण टेलिकम जस्ता दर्जनौं अभियान र कार्यक्रम सञ्चालनमा ल्याए । युनुसको अगुवाइमा ग्रामीण बैंकले प्रवाह गरेको लघु कर्जाको ९४ प्रतिशत गरिब महिलाहरूका लागि नै प्रवाह भएको थियो । त्यसले बंगलादेश होम अफ माइक्रो क्रेडिट का रूपमा चिनियो । त्यसका साथै, बंगलादेशका महिला विकासका वास्तविक संवाहकका रूपमा प्रमाणित गर्न उनी सफल भए । युनुस नोबेल पुरस्कार, प्रेसिडेन्सिअल मेडल अफ फ्रिडम र कंग्रेसनल गोल्ड मेडल पाउने सात व्यक्तिहरूमध्ये एक हुन् । उनी १९८४ मा एसियाको नोबेल मानिने म्यागासेसे अवार्डबाट पनि सम्मानित भएका थिए । २००६ मा विश्व प्रसिद्ध टाइम म्यागजिनले युनुसलाई ६० वर्षका एसियाली हिरोहरू मध्ये १२ उत्कृष्ट व्यवसायी व्यक्तित्वमा चयन गरेको थियो । त्यसका साथै, युनुस विश्वभरका विभिन्न विश्वविद्यालयका मानार्थ विद्यावारिधिबाट पनि सम्मानित छन् । २०१२ मा फर्चॅन म्यागजिनले उनलाई समकालीन महान् १२ उद्यमीमध्ये एक ठहर्याएको थियो । २०१० मा बेलायतको न्यु स्टेट्सम्यान म्यागजिनले उनलाई २०१० का विश्वका ५० प्रभावशाली व्यक्तिमध्ये ४० औं स्थान दिएको थियो । युनुसले २००७ फेब्रुअरी १८ मा नागोरिक शक्ति (नागरिक शक्ति) पार्टी गठनसँगै राजनीतिमा औपचारिक प्रवेश गर्ने घोषणासमेत गरेका थिए । तर युनुसबाट ठूलो खतरा देखेका तत्कालीन प्रधानमन्त्री हसिनालगायतका राजनीतिज्ञहरू उनको विरोधमा उत्रे । आफूमाथि आक्रमण सुरु हुन थालेपछि उनले राजनीतिक यात्रालाई तत्कालका लागि विश्राम दिने घोषणा गरे । तर उनको घोषणाले आश्वस्त नभएका विरोधीहरूले उनलाई सामाजिक र आर्थिक रूपमा बदनाम गराउन विभिन्न प्रपञ्च रचे । २०१० नोभेम्बर ३० मा नर्वेजियन टीभी च्यानलबाट प्रसारित कट इन माइक्रो क्रेडिट वृत्तचित्र त्यसैको एउटा कडी हो । यसैलाई आधार बनाउँदै हसिना नेतृत्वको सरकारले ग्रामीण बैंकका कार्यक्रम र गतिविधिहरूको समीक्षा गर्न आदेश दियो । लगत्तै सरकारले २०११ मा ग्रामीण बैंककै पूर्वकर्मचारी मुजम्मल हकलाई बैंकको अध्यक्षमा नियुक्त गर्यो । युनुसलाई भने उमेर हदको कारण देखाउँदै प्रबन्ध निर्देशकबाट बर्खास्त गरियो । नर्वे सरकारले गरेको छानबिनमा भने युनुसमाथि लगाइएका सबै आरोपहरू गलत साबित भए ।त्यसपछि पनि हसिना नेतृत्वको सरकाले युनुसमाथि थुप्रै आरोप लगायो । २०१३ मा उनीमाथि कर छलीको आरोप लागेको थियो । उनलाई गत जनवरीमा श्रमसम्बन्धी मुद्दामा ६ महिना जेल सजायसमेत सुनाइएको थियो । अवार्डहरूबाट प्राप्त पैसा, पुस्तकको रोयल्टीलगायतमा युनुसले कर छलेको आरोप सरकारले लगाएको थियो । तर युनुसले भने सबै आरोपहरू निराधार रहेको बताउँदै आएका छन् । (एजेन्सीको सहयोगमा)"
ओलम्पिकको अर्थशास्त्र,"कसरी व्यवस्थित बनाउने ?ओलम्पिक खेल आयोजकहरूका लागि किफायती बनाउन सुधारहरू आवश्यक रहेकोमा अर्थशास्त्रीहरू सहमत छन् । धेरै अर्थशास्त्रीका अनुसार आईओसीले बिडिङ प्रक्रियामा सम्भावित आयोजकहरूले सबैभन्दा बढी महत्त्वाकांक्षी योजनाहरू प्रस्तुत गर्नुपर्ने कारणले व्यर्थ खर्चलाई प्रोत्साहन गर्छ । यसले आयोजनाको वास्तविक खर्चलाई धेरै गुणाले बढाइदिन्छ । पर्यवेक्षकहरू आईओसीले खेलहरूबाट प्राप्त हुने आम्दानीमा थप साझेदारी नगरेकोमा पनि आलोचना गर्ने गरेका छन् ।आईओसीको भ्रष्टाचारले पनि छनोट प्रक्रियामा पनि बाधा पुर्याएको छ । घूस काण्डले १९९८ नागानो र २००२ को साल्ट लेक सिटी खेलहरूलाई असर गरेको थियो । २०१७ मा रियो ओलम्पिक कमिटीका प्रमुखलाई ब्राजिलमा ओलम्पिक आयोजना गर्नका लागि घूस दिएको आरोप पनि लागेको थियो । २०२० को टोकियो छनोटमा पनि अवैध भुक्तानीको आरोप अगाडि आयो । त्यसको प्रतिक्रियामा आईओसीका अध्यक्ष थोमस वाचको नेतृत्वमा आईओसीले ओलम्पिक एजेन्डा २०२० भनेर चिनिने सुधारका प्रक्रिया पनि अगाडि सारेको छ । त्यो सिफारिसमा लागत घटाउने, पहिले नै निर्माण भएका खेल पूर्वाधारहरूको प्रयोग गर्न दिने, बोलपत्रदाताहरूलाई दिगो योजना विकास गर्न प्रोत्साहित गर्ने लगायतका व्यवस्था समावेश छन् । यसका साथै बाह्य लेखा परीक्षण र अन्य पारदर्शी उपायहरू अवलम्बन गरिने उल्लेख छ ।(एजेन्सीको सहयोगमा)"
जनप्रतिनिधिलाई जिम्मेवार बनाउन २९ बुँदे निर्देशिका ल्याइँदै,"(काठमाडौं)विकास र नागरिकका सेवा सुविधामा तीनै तहका आफ्ना जनप्रतिनिधिलाई थप जिम्मेवारी बनाउन भन्दै कांग्रेसले जनप्रतिनिधि कार्यसम्पादन निर्देशिका ल्याउने भएको छ । केन्द्रीय कार्यसमितिको बिहीबारको बैठकमा २९ बुँदे निर्देशिका प्रस्ताव गरिएको छ । मन्त्री र जनप्रतिनिधिका कतिपय विवादास्पद निर्णय र कामले सिंगो पार्टी नै आलोचित बन्नुपर्ने अवस्था अन्त्य गर्न भन्दै कांग्रेसले पहिलोपल्ट जनप्रतिनिधिलाई अनिवार्य पालना गराउने गरी निर्देशिका ल्याउन लागेको हो । जारी केन्द्रीय कार्यसमितिको बैठकबाट निर्देशिका हुबहु पारित भएमा निर्वाचित जनप्रतिनिधिले आफ्ना परिवारका सदस्यलाई नियुक्ति दिन पाउने छैनन् । खासगरी संघ र प्रदेशका मन्त्रीहरूले आफ्ना नातागोतालाई नियुक्ति दिएर आलोचित भइरहेको पृष्ठभूमिमा निर्देशिकामार्फत कडाइ गर्न लागिएको हो । निर्वाचित रहेको तहमा आफ्नो निर्णयबाट आफ्ना परिवारका कोही सदस्यलाई नियुक्ति गरेर आलोचित हुने कार्य गर्ने छैनन् प्रस्तावित निर्देशिकाको एक बुँदामा उल्लेख छ । महामन्त्री विश्वप्रकाश शर्माले निर्देशिकामार्फत आफ्ना जनप्रतिनिधिलाई मतदाताको भावना र विश्वासलाई बोकेर अघि बढ्ने दिशामा थप जिम्मेवारी बनाउन खोजिएको बताए । उनका अनुसार प्रस्तावित निर्देशिकामा संघ र प्रदेशका मन्त्रीदेखि तीनै तहका पार्टीबाट निर्वाचित जनप्रतिनिधिले गर्ने कार्यसम्पादनसहित नागरिक र समुदायप्रति गरिने व्यवहार र आचरणका बारेमा समेत उल्लेख गरिएको छ । त्यस्तै संघ, प्रदेश र स्थानीय तहबीचको समन्वय, विकास निर्माण र नागरिकका सेवामा जनप्रतिनिधिको प्रभावकारी भूमिका, मिडियाप्रति गरिने व्यवहारलगायतका विषय पनि प्रस्तावित निर्देशिकामा समेटिएका छन् । जनप्रतिनिधिका भूमिका र व्यवहारलाई हेरेर नागरिकले पार्टीप्रति दृष्टिकोण निर्माण गर्ने भएकाले जनप्रतिनिधिको कार्यसम्पादन प्रतिस्पर्धी, पारदर्शी, परिपक्व र सबल बनाउन निर्देशिका ल्याउन आवश्यक भएको शर्माले बताए । निर्देशिकामा तीनै तहका जनप्रतिनिधिले शपथ लिएको एक महिनाभित्र कार्ययोजना बनाउने र त्यसलाई नागरिकसमक्ष प्रतिबद्धताका रूपमा प्रस्तुत गर्ने, पदीय जिम्मेवारीबमोजिमका कार्यमा गरिएका प्रगतिको विवरण प्रत्येक दुई महिनामा आफू आबद्ध तहको कार्यालयलाई बुझाउने उल्लेख छ । त्यस्तै सरकारमा रहँदा होस् या प्रतिपक्षमा रहँदा दुवै स्थितिमा संघ र प्रदेशसभा सदस्यले नागरिकका मुद्दालाई नियमित रूपले संसद्मा उठाउने, विज्ञ परामर्श, अध्ययन र आपसी संवादबाट आफ्नो प्रस्तुतिलाई थप परिपक्व बनाउने, गुण र दोषका आधारमा सरकारको समर्थन र आलोचना गर्ने, पार्टी नीति मर्यादित पालना गर्नेलगायतका विषय पनि निर्देशिकामा समेटिएको छ । निर्धारित समयमा अनिवार्य सम्पत्ति विवरण सार्वजनिक गर्ने, फजुल खर्च, भ्रष्टाचार, अनियमितता, अपारदर्शिता, जवाफदेहीविहीनता जस्ता बेथितिमा सरिक नहुन र पदीय जिम्मेवारीको क्षेत्रमा त्यस्तो हुन नदिन तीनै तहका जनप्रतिनिधिले गम्भीरता राख्नेदेखि संघ, प्रदेश र स्थानीय तहका जनप्रतिनिधिले नागरिकको काम गरिरहँदा समन्वय गर्ने, नियमित अडिट नभएको तथा बेरुजु पाइएको वास्तविकता अन्त्य गर्ने, आर्थिक सुशासनमा नेतृत्वले गम्भीरता देखाउने जस्ता बुँदा निर्देशिकामा प्रस्ताव गरिएका छन् । पदीय जिम्मेवारीमा पर्ने भूगोलभित्र समन्यायिक विकासका लागि पहल गर्ने, बजेट विनियोजन गरिरहँदा अर्घेल्याइँ नगर्ने, गर्न नदिने, विकास निर्माणमा हुने ढिलासुस्ती अन्त्य गर्नेगराउने, संघ एवं प्रदेशका मन्त्री र स्थानीय तहका प्रमुखले विषय विज्ञहरूसँग नियमित रूपले आवश्यक परामर्श गर्नेलगायतका विषय पनि निर्देशिकाका बुँदामा समेटिएको छ । प्रस्तावित निर्देशिकामा सञ्चारमाध्यमप्रति कस्तो व्यवहार गर्ने भन्ने पनि समेटिएको छ । आफ्नाबारे उब्जिएका प्रश्न या प्रकाशित समाचारलाई लिएर तिक्त प्रतिक्रिया नजनाई संयमले सम्बोधन गर्नेछन् । मिडियामैत्री व्यवहार अनिवार्य पालना गर्नेछन् । समाचार विवरण गलत छ भने खण्डन या कारबाहीसम्बन्धी स्थापित विधि पछ्याउनेछन् निर्देशिकामा भनिएको छ । निर्देशिकाले जनप्रतिनिधिलाई प्रभावकारी बनाउने मात्रै नभएर पार्टीप्रति सकारात्मक धारणा निर्माण गर्नमा समेत सघाउँछ महामन्त्री शर्माले भने, यसै बैठकबाट पारित गरेर यसलाई कार्यान्वयनमा लैजानेछौं । ॅसंघीयतालाई कमजोर बनाउन खोजियोबिहीबारको बैठकमा केन्द्रीय सदस्य मोहन बस्नेतले भुटानी शरणार्थी र गिरीबन्धु टी इस्टेटको सम्बन्धमा सार्वजनिक रूपमा बोलेको कुरालाई लिएर महामन्त्रीद्वय गगन थापा र विश्वप्रकाश शर्माप्रति आक्रोश पोखेका छन् । उनले वर्तमान गठबन्धनलाई अप्ठ्यारो पार्ने काम महामन्त्रीबाट भएको भन्दै रोष पनि प्रकट गरे । यी काण्डहरूलाई निष्कर्षमा नपुर्याउने हो भने यो गठबन्धनको औचित्व छैन भनेर एक महामन्त्रीले संसद्मा र अर्को महामन्त्रीले कोरियामा गएर बोलेका छन् उनले थपे, महामन्त्रीहरूले सभापति शेरबहादुर देउवा प्रधानमन्त्री नबनुन् भन्ने सोच राखेर यस्तो बोल्दै छन् । यिनीहरूको यस्तो हर्कतलाई रोक्नुपर्छ । त्यस्तै प्रदेशलाई अधिकार नदिँदा संघीयताप्रति नै आम दृष्टिकोण नकारात्मक बन्न थालेको भन्दै पार्टीका प्रदेश कार्यसमितिका सभापतिले बैठकबाट नेतृत्वको ध्यानाकर्षण गराएका छन् । आर्थिक शिथिलताका कारण बजेटको दबाब झेलिरहेका बेला ८ जिल्ला रहेको मधेश प्रदेश सरकारमा ठूलो आर्थिक व्ययभार बढाउने गरी २० सदस्यीय मन्त्रिपरिषद् बनाइएको भन्दै बैठकमा आलोचना भएको थियो । पार्टीका प्रदेश सभापतिहरू उद्धव थापा (कोशी), कृष्णप्रसाद यादव (मधेश), इन्द्रबहादुर बानियाँ (वाग्मती), शुक्रराज शर्मा (गण्डकी), अमरसिंह पुन (लुम्बिनी), ललितजंग शाही (कर्णाली) र वीरबहादुर बलायर (सुदूरपश्चिम) ले नेतृत्वको केन्द्रीय मानसिकताले संघीयताले राम्रोसँग अभ्यास गर्न नपाएको टिप्पणी गर्दै पार्टीमा पनि प्रदेश संरचनाको अभ्यास नै नभएको भन्दै आलोचना गरेका थिए । सुदूरपश्चिम कांग्रेस सभापति बलायरले प्रदेशलाई बोधार्थ कार्यालय जस्तो मात्रै बनाउन थालिएको भनिरहँदा लुम्बिनीका कांग्रेस सभापति पुनले संघमा मन्त्री छान्ने अधिकार केन्द्रलाई हुने तर प्रदेश सरकारमा मन्त्री छान्ने अधिकार प्रदेश कार्यसमितिलाई किन नदिने भन्दै नेतृत्वप्रति प्रश्न गरेका थिए । बैठकमा बोल्ने दुई दर्जन सदस्यमध्ये अधिकांशले कांग्रेस र एमालेको समीकरण असफल भएमा संविधानसमेत संकटमा पर्ने धारणा राख्दै निर्वाचन प्रणालीलगायतका विषयमा संविधान संशोधन गरेर जानुपर्ने बताए ।केन्द्रीय सदस्यहरू मानबहादुर विश्वकर्मा, पुष्पा भुसाल, श्यामकुमार घिमिरे, देवेन्द्रराज कँडेल, किरणराज शर्मा, राजीव कोइराला, मानबहादुर नेपाली, राजेन्द्रकुमार केसी, गुरु बराललगायतले कांग्रेस र एमालेबीचको गठबन्धनको औचित्व कामबाट देखिनुपर्ने भन्दै असफल हुने छुट नभएको धारणा राखे । अर्का सदस्य गोविन्द भट्टराईले संविधान संशोधनको विषयमा कार्यकर्ता र समर्थकलाई सुसूचित गराउन आवश्यक रहेको बताएका छन् भने डिला संग्रौलाले सरकारलाई प्रभावकारी बनाउन संयन्त्र बनाउनुपर्ने धारणा राखेकी थिइन् ।"
माओवादीमा दाहालमाथि प्रश्नैप्रश्न,"(काठमाडौं)माओवादी केन्द्रको शुक्रबार सुरु हुने स्थायी समिति र त्यसपछि हुने केन्द्रीय समिति बैठकमा अध्यक्ष पुष्पकमल दाहालले पार्टी नेताहरूबाट दर्जनौं प्रश्न सामना गर्नुपर्ने भएको छ । ३६ वर्षदेखि पार्टीको मुख्य नेतृत्वमा रहेका उनीमाथि सत्ता मोहका कारण पटकपटक गठबन्धन फेरेको, पार्टीमा सामूहिक निर्णय नगरेको, दोस्रो तहका नेताहरूको नेतृत्व विकासका लागि बाटो खुला नगरेको जस्ता प्रश्न उठाउने तयारीमा नेताहरू रहेका छन् । माओवादीको गत साता भएको पदाधिकारी बैठकमा अध्यक्ष दाहालले खुलेर धारणा राख्न भनेपछि पदाधिकारीहरूले सत्ताका लागि पटकपटक गठबन्धन फेर्दा सर्वसाधारणमा गलत सन्देश गएको, संगठनले गति लिन नसकेको, नेता तथा कार्यकर्ताको कार्यशैली झन् बिग्रिएको टिप्पणी गरेका थिए । उनीहरूले कांग्रेसएमालेको गठबन्धन बनेपछि माओवादीलाई संगठन बनाउने अवसर आएको पनि उनीहरूले बताएका थिए । पदाधिकारी बैठकपछि मंगलबार विराटनगर पुगेका दाहालले आफू लामो समय पार्टीको नेतृत्वमा नबस्ने तर पार्टी बलियो बनाउन प्रतिबद्ध रहेको बताएका थिए । मैले नेतृत्वमा रहेर दसवर्षे जनयुद्ध, शान्ति प्रक्रिया, संविधान निर्माण हुँदै यहाँसम्म पार्टीलाई ल्याएको छु । अहिले पार्टी केही कमजोर अवस्थामा पुगेको छ, दाहालले भनेका थिए, अब सरकारतिर फर्केर होइन, जनतातिर फर्केर पार्टी बलियो बनाएर नेतृत्व हस्तान्तरण गर्छु । तत्कालीन मसालका महामन्त्री मोहन वैद्यलाई विस्थापित गरी २०४६ मा महामन्त्री भएका दाहाल नेकपा एकता केन्द्र हुँदै माओवादी केन्द्रमा अध्यक्ष भएर निरन्तर नेतृत्व गरिरहेका छन् । पछिल्लोपटक २०७८ पुसमा भएको आठौं महाधिवेशनले उनलाई पुनः अध्यक्षमा चयन गर्यो । महाधिवेशनमा पुस्तान्तरणको माग भए पनि पुरानै नेतृत्व दोहोरिएपछि पार्टीभित्र असन्तुष्टि बढ्दै गएको छ । उनले सर्वाधिकार प्रयोग गरी पार्टी चलाउन दोस्रो पुस्ताका नेतालाई आपसमा भिडाएको आरोप पनि लाग्दै आएको छ ।गएको महाधिवेशनमा नेताहरू वर्षमान पुन र जनार्दन शर्मा महासचिवका आकांक्षी थिए । दुवै नेताले दाहाललाई भेटेर पार्टीलाई गति दिन आफूहरूमध्ये एकलाई महासचिव बनाउन आग्रह गरेका थिए । महासचिवमा पम्फा भुसाल र शक्ति बस्नेतको पनि दाबी थियो । तर दाहालको रोजाइमा देव गुरुङ परे । २०६९ असारमा मोहन वैद्यको नेतृत्वमा माओवादीबाट अलग भएका गुरुङ २०७४ मा फर्केका थिए । उपमहासचिवद्वय पुन र शर्माले आफू निकटस्थ नेताहरूसँग दाहालले बेलाबेला प्रयोग गरेको बताउने गरेका छन् । हामीले अध्यक्षको नेतृत्वलाई चुनौती दिएको होइन तर उहाँलै हामीलाई आपसमा भिडाउन खोज्नुभयो, उनीहरूको भनाइ उद्धृत गर्दै एक नेताले भने, अबचाहिँ माओवादी आन्दोलनलाई रक्षा गर्न हामी एक ठाउँमा छौँ ।पछिल्लो पदाधिकारी बैठकमा शर्माले दाहाललाई भनेका थिए, तपाईंको नेतृत्वमा पार्टी बन्न सक्दैन । पार्टी बन्न नयाँ पुस्तामा नेतृत्व जानुपर्छ । तपार्इंले मात्र होइन, हामी सबै पदाधिकारीले राजीनामा दिएर नयाँ पुस्तालाई हस्तान्तण गरौं । दाहालले यसको जवाफ केन्द्रीय समिति बैठकमा दिने तयारी गरेका छन् । दाहालले केन्द्रीय कार्यालमा बुधबार भएको कार्यक्रममा पुन र शर्मातिर संकेत गर्दै पार्टीभित्र गुट नै गुट भएको उल्लेख गर्दै त्यसलाई अन्त्य नगरी पार्टी नबन्ने बताएका थिए । तर माओवादीका एक नेताले विगतमा दाहालले कहिले बाबुराम भट्टराई र कहिले मोहन वैद्यलाई उचालेर गुटलाई प्रश्रय दिएको, पछिल्लो समय कहिले पुन र कहिले शर्मालाई उचालेले आपसमा भिडाएको आरोप लगाए । माओवादीका अरु नेताले पनि मूल नेतृत्वको सत्तामोहका कारण पार्टीले लिएको समाजवादी क्रान्तिको आधार झन् कमजोर भएको टिप्पणी गरेका छन् । सचिव राम कार्कीले कम्युनिस्ट पार्टीभित्र उठ्ने प्रश्नले सही दिशानिर्देश गर्ने बताए । उनले पार्टी सरकारमा गएपछि समाजवादको अवस्था कहाँ पुग्यो भन्ने प्रश्न जबर्जस्त रूपमा उठेको बताए । सरकारमार्फत समाजवाद त्याउन खोज्दा त्यसको हबिगत के भयो ? उनले भने, मूल नेतृत्व र अन्यले पनि यसको जबर्जस्त समीक्षा गर्ने बेला भएको छ । अध्यक्ष दाहालले पार्टी सामूहिक निर्णयमा नचलाएका कारण झन् कमजोर भएको नेताहरूको बुझाइ छ । माओवादी सरकारमा गएपछि पार्टीका नियुक्ति र अन्य निर्णयमा दाहालले सर्वाधिकार प्रयोग गरेको नेताहरूको आरोप छ । माओवादीका अर्का उपमहासचिव हरिबोल गजुरेलले मूल नेतृत्व (अध्यक्ष) लाई स्वार्थकेन्द्रित समर्थन र बार्गेनिङका लागि विरोध गर्ने प्रवृत्तिका कारण पार्टी बलियो हुन नसकेको बताए । पार्टीभित्र उत्तराधिकारी किन तयार भएन ? मूल नेतृत्वको सही ठाउँमा उभिएर आलोचना भएन, उनले भने, समर्थन गर्नेले पनि आफ्नो पद, प्रतिष्ठा हेरेर आवश्यकताभन्दा बढी समर्थन गरेका कारण पार्टीमा उत्तराधिकारी बन्ने अवस्था आएन । उनले मूल नेतृत्वसहित सबै पदाधिकारीले जिम्मेवारीका आधारमा राजीनामा दिएर सच्चिनुपर्ने बताए । प्रतिपक्षमा गएपछि अध्यक्ष दाहालले विगतजस्तै पार्टी बलियो बनाउन ध्यान दिनुपर्ने महसुस गरे पनि सहज नभएको गजुरेलको भनाइ छ । बानी बिग्रिएको छ । सच्चिन सकिन्छ तर सजिलो छैन, उनले भने, विरोधीले प्रतिपक्षमा पुर्याए, अब सच्चिने अवसर छ । अब प्रमुख प्रतिपक्षका रूपमा रहेर सरकारलाई खबरदारी गर्ने दाहालको भनाइ छ । पार्टी सरकारमा जाने अवस्था आउँदा पनि आफू प्रधानमन्त्री नबन्ने दाहालले दाबी गरे । केन्द्रीय कार्यालय पेरिसडाँडामा बुधबार उनले भनेका थिए, मलाई अब पार्टी बनाउने अन्तिम अवसर छ । त्यसका लागि प्रतिबद्ध भएर लाग्ने प्रतिबद्धता व्यक्त गर्छु । माओवादी कोशी प्रदेश समितिले गत चैतमा पार्टीभित्र गुटबन्दी चर्को भएको भन्दै लिखित सुझाव बुझाएको थियो । कोशी इन्चार्ज एबं उपमहासचिव हरिबोल गजुरेलले बुझाएको प्रतिवेदनमा पार्टीमा अवसरवाद हाबी भएको उल्लेख छ ।माओवादी उपाध्यक्ष एवं प्रवक्ता अग्निप्रसाद सापकोटाले स्थायी र केन्द्रीय समिति बैठकले संगठन सुदृढीकरणको कार्यक्रम तय गर्ने बताए । बैठकका लागि देशव्यापी पार्टी अभियान चलाउनेदेखि विशेष महाधिवेशन गर्नेसम्मका एजेन्डा छन्, उनले भने ।"
केशर पुस्तकालय १० वर्षपछि आफ्नै महलमा,"(काठमाडौं)भूकम्पले क्षतिग्रस्त बनेको केशर महल सबलीकरणपछि केशर पुस्तकालय १० वर्षपछि पूर्ववत् आफ्नै भवनमा सञ्चालनमा आएको छ ।पुस्तकालय प्रमुख सुरेशकुमार यादवले टहराबाट सामग्रीहरू केशर महलमा सारिएको बताए । पुस्तकलगायत कतिपय सामग्री सारिसक्यौं, उनले भने, केही सार्न बाँकी छ ।, पहिलेजस्तै केशर महलभित्रै सर्वसाधारणले पुस्तकालय प्रयोग गर्न सक्छन् । २०७२ वैशाखको भूकम्पले केशर महलमा क्षति पुर्याएपछि पुस्तकालय टहरामा सारिएको थियो । ६५ करोड ९९ लाखमा केशर महलको सबलीकरण तथा प्रबलीकरण गरिएको केन्द्रीय आयोजना कार्यान्वयन इकाइ (भवन तथा आवास) का आयोजना निर्देशक कोषनाथ अधिकारीले बताए । पुरानै शैलीमा पुरातत्त्वको मापदण्डअनुसार उक्त भवनको सबलीकरण गरिएको उनले जनाए । ३४ रोपनी जग्गामा फैलिएको केशर महल परिसर सबलीकरणपछि चिटिक्क बनेको छ । महलसँगै स्वप्न बगैंचा पनि सञ्चालनमा छ । त्यहाँ आउने सर्वसाधारण रंगरोगन गरेर चिटिक्क पारिएको केशर महलमा समेत घुम्न र फोटो खिचाउन आउने गरेको पुस्तकालयका कर्मचारीहरूले बताए । महलअगाडि बगैंचासमेत निर्माण गरिएको छ ।सबलीकरणको काम सकिएपछि सिलिङ निर्माणको काम भने बाँकी रहेको अधिकारीले जनाए । सिलिङमा पहिलेकै मेटल (फलामको पाता) प्रयोग गर्ने गरी पहिलो ठेक्का स्वीकृत भए पनि सबलीकरणका क्रममा ती मेटल काम नलाग्ने भेटिएको उनले बताए । मेटल परिवर्तन गर्न १२ करोडमा पुनः ठेक्का लगाइएको छ । उक्त काम ४ महिनाभित्र सकिने इकाइले जनाएको छ । सिलिङमा प्रयोग गरेको पाता खिया लागेर काम नलाग्ने भइसकेको रहेछ, अहिले भारतमा बनिरहेको छ । कोठा नै पिच्छे पाताका बुट्टा फरकफरक रहेकाले निर्माण गर्न समय लागेको हो, उनले भने । भवन सबलीकरणका लागि २०७६ मंसिरमा ठेक्का स्वीकृत भएको थियो । २०८० चैत मसान्तमा काम सकिएपछि केशर पुस्तकालयलगायत अन्य सरकारी कार्यालय महलमा सर्न थालेको निर्देशक अधिकारीले बताए । भूकम्पले चिराचिरा परेको भवनलाई जगदेखि छानोसम्म नै सबलीकरण गरेर भूकम्प प्रतिरोधी बनाइएका इकाइले जनाएको छ । कुहिएका काठहरू हटाएका छौं । भूकम्प प्रतिरोध हुने गरी भवनमा सपोर्टहरू दिएर चारैतिरबाट बाँधिएको छ । चर्किएको पर्खालहरू हटाएर चुनासुर्की र इँटा लगाइएको छ, उनले भने, फेरि आउन सक्ने भूकम्प थेग्न सक्ने र भूकम्प प्रतिरोध मापदण्डअनुसार नै भवन तयार भएको छ । तीनतले पुरातत्त्व भवनको पहिलो तलामा २२ कोठा र ४ वटा शौचालय रहेका छन् । दोस्रो तलामा १५ कोठासहित ३ शौचालय र चौथो तलामा १३ कोठा र ३ शौचालय रहेको छ । भवनको छानाको जस्ता पाता हटाएर नयाँ लगाइएको छ ।केशर पुस्तकालय २०२६ सालदेखि सर्वसाधारणका लागि खुला गरिएको थियो । त्यहाँ भूकम्पअघिसम्म शिक्षा मन्त्रालयसमेत थियो । भूकम्पपछि पुस्तकालयको अवस्था जीर्ण र बेहाल बन्न पुगेको थियो । केशरशमशेरको नामबाट पुस्तकालयको नामकरण गरिएको हो । उनी पूर्वप्रधानमन्त्री चन्द्रशमशेरका छोरा हुन् । बेलायत भ्रमणमा जाँदा पुस्तकालय र संग्रहालयबाट प्रभावित उनले देश फर्केपछि व्यक्तिगत रूपमा पुस्तकालय सञ्चालनमा ल्याए । जहाँ उनले पुस्तक, महत्त्वपूर्ण वस्तु, जनावरका आखेटहरू, चित्रकला तथा फोटोग्राफीलाई संकलन गरे । उक्त संकलन पुस्तकालय मात्र नभई संग्रहालयकै रूपमा विकास भयो । उनकै चाहनाअनुसार परिवारले २०२६ मा उक्त पुस्तकालय तथा संग्रहालयसहितको जग्गा सरकारलाई हस्तान्तरण गरेको थियो । पुस्तकालय प्रमुख यादवका अनुसार अंग्रेजी, नेपाली, हिन्दी, नेवारी, संस्कृतलगायत भाषा तथा विविध विधाका ६५ हजार पुस्तक रहेका छन् । त्यस्तै महत्त्वपूर्ण कागजातका पाण्डुलिपि, दस्ताबेज, चित्रकला, पत्रपत्रिका, फोटोग्राफी, आखेट छन् । केशरशमशेरले संकलन गरेका पेन्टिङ, बाघको टाउको, भालुको छाला, सिंह, जरायो, जंगली भैंसीको छाला छन्, उनले भने, राजाहरूले सिकार गरेका पेन्टिङहरू पनि सुरक्षित राखिएको छ ।, केशर पुस्तकालय मिनी म्युजियम पनि हो ।"
सत्य निरूपण विधेयक संसदीय समितिबाट पारित,"(काठमाडौं)बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकलाई प्रतिनिधिसभाको कानुन, न्याय तथा मानवअधिकार समितिले बिहीबार सर्वसम्मतिले पारित गरेको छ । प्रमुख तीन दल कांग्रेस, एमाले र माओवादीबीच राजनीतिक सहमती भएको भोलिपल्टै संक्रमणकालिन न्यायसम्बन्धी विधेयक संसदीय समितिबाट पारित गरिएको हो । प्रतिनिधिसभामा २०७९ फागुन २५ मा दर्ता भएको विधेयक २०८० वैशाख ५ देखि संसदीय समितिमा थियो । केही प्रावधानमा प्रमुख दलहरूको मतभेदका कारण विधेयक अघि बढ्न सकेको थिएन । विवादित विषय समाधानको बाटो पहिल्याउन गत असार १३ मा कांग्रेस, एमाले र माओवादीका नेता सम्मिलित तीन सदस्यीय कार्यदल बनाइएको थियो । कार्यदलले तयार गरेर बुधबार बुझाएको प्रतिवेदनमा प्रधानमन्त्री एवं एमाले अध्यक्ष केपी शर्मा ओली, कांग्रेस सभापति शेरबहादुर देउवा र माओवादी अध्यक्ष पुष्पकमल दाहालले राजनीतिक सहमति गरेका थिए । राजनीतिक सहमतिअनुरूप नै विधेयक संशोधन गरेर समितिले सदनमा पठाउने निर्णय गरेको हो । विधेयकमा मुख्य गरी मानवअधिकारको गम्भीर उल्लंघनको परिभाषा, मेलमिलापका लागि स्वतन्त्र सहमति हुन नसकेका घटना, सशस्त्र द्वन्द्वमा जोडिएका तथा प्रभावित व्यक्तिहरू र मृत्यु भएका, घाइते तथा अपांगता भएका सुरक्षाकर्मी वा निजका परिवारका लागि परिपूरण र घटी सजायको मागदाबीका प्रावधानमा संशोधन गरिएको छ । प्रतिनिधिसभाको साउन २९ मा बस्ने बैठकले विधेयक पारित गर्ने तयारी छ । त्यो दिन तीनै दलका शीर्ष नेताले संसद्लाई सम्बोधन गर्ने योजना छ । प्रतिनिधिसभाबाट पारित भएपछि विधेयक राष्ट्रिय सभामा पठाइन्छ । राष्ट्रिय सभाले पारित गरेर राष्ट्रपतिबाट प्रमाणीकरण गरेपछि सत्य निरुपण, मेलमिलाप र बेपत्ता पारिएका व्यक्तिको छानबिन प्रक्रिया अघि बढ्छ ।"
"बेलायतमा हिंसा, विश्वभरका आप्रवासीको चिन्ता","आन्तरिक र बाह्य बसाइँसराइ संसारभरका मानिसको साझा चरित्र हो । मानव सभ्यताकै अनवरत अभ्यास हो । कुनै स्थानमा कोही पहिले पुगे होलान्, कोही पछि । पहिले पुग्नेहरू त्यहाँका रैथाने भए, पछि पुग्नेहरू आप्रवासी । हजारौं वर्षको इतिहासलाई एउटै आँखीझ्यालबाट हेर्ने हो भने यो नियमित र सामान्य घटनाका रूपमा देखिन्छ । त्यसैले कुनै पनि देशमा आप्रवासीलाई लिएर व्यक्त हुने नकारात्मक धारणा, घृणा वा आक्रमण मानव सभ्यताको त्यही स्वाभाविक प्रवाहको मान्यताविपरीत छ । तर कहिले अमेरिका, कहिले बेलायतमा, कहिले भारतमा र कहिले हाम्रै देशमा पनि फरक देखिने मान्छे र समुदायप्रति हुने भेदभाव र हिंसा आपत्तिजनक छ । उत्तरपश्चिम इंग्ल्यान्डको साउथपोर्टमा गत जुलाई २९ मा एक युवकले छुरा प्रहार गरेर तीन बालिकाको हत्या गरेपछि सुरु भएको प्रदर्शन हिंसात्मक बन्यो । ती युवक शरणार्थी र मुस्लिम भएको भन्दै दक्षिणपन्थीले फैलाएको हल्लाका आधारमा आप्रवासी र मुस्लिम समुदायविरुद्ध आक्रमण सुरु भएको थियो । लन्डन, लिभरपुललगायत दर्जनौं सहरमा हिंसा अनियन्त्रित छ । दुःखद पक्ष के छ भने, बालिका हत्या गर्ने युवक जुनसुकै जात, धर्म र समुदायको भए पनि आपराधिक मनस्थितिको व्यक्ति हो, तर यसैको बहानामा समग्र अल्पसंख्यक तथा आप्रवासीमाथि निसाना साध्ने काम भयो । त्यसैले बेलायतमा जारी अल्पसंख्यक लक्षित हिंसात्मक गतिविधि पूर्वाग्रहप्रेरित लहरको भयानक उदाहरण हो ।आप्रवासी, अल्पसंख्यक, अश्वेतमाथि हुने विभेदका सन्दर्भमा फरकफरक देशमा फरकफरक स्वरूपका घटना भइरहेका हुन्छन् । आर्थिक र शैक्षिक रूपमा समृद्ध मानिने देशहरूमै हुने घटनाले यो प्रवृत्ति गहिरो र समस्यामूलक प्रवृत्तिका रूपमा स्थापित छ भन्ने प्रस्ट पार्छ । अमेरिकामा प्रहरी नियन्त्रणमा रहेका अफ्रिकन मूलका नागरिक जर्ज फ्लोयड प्रहरी नियन्त्रणमा मारिए । सन् २०२० मेमा भएको सो घटनामा प्रहरीले फ्लोयडको घाँटी धेरैबेरसम्म घुँडाले थिचेका थिए । आफ्नो मृत्यु हुनुअघि फ्लोयडले गरेको याचना आई कान्ट ब्रिद विश्वव्यापी नारा बनेको थियो । र, जातिवादकेन्द्रित हिंसात्मक घटनाको विरोधमा ब्ल्याक लाइभ्स म्याटर भन्ने नारा अभियानकै रूपमा स्थापित भएको थियो । अमेरिकी समाजमा अश्वेत समुदायका व्यक्तिमाथि सार्वजनिक स्थानमै पनि विभेद भएका यस्ता घटना बेलाबखतमा चर्चामा आइरहन्छन् ।छिमेकी मुलुक भारतमा त जात र धर्मका नाममा हिंसा फैलिने गरेको छ । सन् २०२३ मा मणिपुरमा बहुसंख्यक मैतेई समुदाय र अल्पसंख्यक कुकीबीचको द्वन्द्वको घाउमा अझै खाटा बसेको छैन । त्यस क्रममा अनेकौं बीभत्स दृश्यले धेरैको मन बिथोलेको थियो । त्यसअघि राजधानी दिल्लीमा, उत्तरप्रदेशको मुजफ्फरनगर, गुजरात, मुम्बई र अयोध्या हुँदै फैलिएका दंगामा भएको जनधनको विवरण अथाह छ । अल्पसंख्यकमाथि भएको दमन, त्रास र विभेदकै कारण लोकतान्त्रिक मुलुक भारतको छवि अन्तर्राष्ट्रिय क्षेत्रमा नकारात्मक बनेको छ । अल्पसंख्यकमाथि हुने दमन र हिंसाको राजनीति पनि विडम्बनापूर्ण छ । यसका पछाडि संगठित यस्तो संयन्त्र हुन्छ जसले समुदायमा अल्पसंख्यकलाई भन्दा बहुसंख्यक नै खतरामा छन् भन्ने मनोविज्ञान सिर्जना गर्दछ । आफ्नो पहिचान र अस्तित्व संकटमा परेको ठानेर बहुसंख्यक समुदाय अल्पसंख्यकमाथि असहिष्णु र हिंस्रक बन्ने गरेको छ । छिमेकी पाकिस्तान र बंगलादेशमा हिन्दु अल्पसंख्यकमाथि हुने तथा भारतमा मुस्लिम समुदायमाथि हुने विभेद, दमन र हिंसाको मनोविज्ञान एउटै हो । जो बहुमतमा छ, उसैले अल्पसंख्यकबाट खतरा रहेको भाष्य निर्माण गर्ने र अल्पसंख्यकलाई लेखेट्ने प्रवृत्ति विश्वभरि छ । यस्तो सन्दर्भ दुर्भाग्यवश कहिलेकाहीं नेपालमै पनि धार्मिक र जातीय असहिष्णुताका रूपमा बेलाबखत प्रकट हुन्छ । फरक रङ, फरक भाषा, फरक धर्मको व्यक्तिलाई पनि सार्वभौम मानिसका रूपमा नभई विभाजित गरेर बुझ्ने र व्यवहार गर्ने प्रवृत्ति धर्मको बृहत् मान्यताअनुकूल छैन, मानवअधिकारको विश्वव्यापी सिद्धान्तअनुसार पनि छैन । तथ्य के हो भने कुनै देश वा समाजमा बहुमतमा रहेको समुदायको व्यक्ति अर्को देश वा समाजमा पुग्दा अल्पसंख्यक हुन सक्छ । त्यसैले आफ्नो समुदायको व्यक्तिलाई फरक समाजमा सम्मानपूर्वक बाँच्न पाउने अधिकार सुनिश्चित गर्न आफ्नो समुदायमा सहिष्णुता कायय गर्नु अपरिहार्य छ, यो जिम्मेवारीमा आजको समाज चुक्दै गएको छ । समूहमा बसाइँ सर्ने मान्छेको मूल प्रवृत्ति हो । तर, मान्छेले व्यवस्थित जीवनशैली अपनाउन थालेपछि फरकफरक भूगोलका मानिसहरूले अध्ययन, व्यवसाय, रोजगारी तथा व्यक्तित्व विकासका अवसर जस्ता विषयलाई केन्द्रमा राखेर व्यक्ति एक्लै वा पारिवारिक रूपमा एक ठाउँबाट अर्को ठाउँ र एक देशबाट अर्को देश जाने अभ्यास बनेको छ । त्यसैले आप्रवासनका एजेन्डा, नीति र मुद्दा महत्त्वपूर्ण बनेका छन् । तर, बहुसंख्यकलाई प्रभावित गरेर शासन गर्न चाहने समुदायले आप्रवासनलाई अप्राकृतिक रूप दिने, बहुसंख्यक समुदायमै डर सिर्जना गर्ने, आफूलाई उद्धारकका रूपमा प्रस्तुत गर्ने र राजनीतिक लाभ लिने चलाखी गरिरहेका हुन्छन् । जसका कारण कैयौं संवेदनशील समाजले द्वन्द्व भोग्नुपरेको छ । यस प्रवृत्तिको विपरीत हरेक देश र समाजमा अल्पसंख्यकको सुरक्षाका लागि राजनीतिक दल, नागरिक समाजको पहल अपरिहार्य छ । नेपालीहरू पनि अध्ययन, व्यवसाय र रोजगारीका विभिन्न अवसरको खोजीमा विश्वभर छन् । तर, आप्रवासीविरोधी हिंसा र राज्य संरक्षित युद्धका कारण उनीहरू विभिन्न देशमा संकटमा छन् । बेलायत, बंगलादेश, इजरायल, रुसयुक्रेनलगायत जुनसुकै देशमा भएका वा हुन सक्ने आन्तरिक उथलपुथल, प्रदर्शन, हिंसा वा युद्धमा नेपालीहरू प्रत्यक्ष वा अप्रत्यक्ष रूपमा प्रभावित र प्रताडित हुने गरेका छन् । इजरायली भूमिबाट प्यालेस्टाइनी लडाकु समूह हमासको कब्जामा परेका विपिन जोशीको अवस्था हालसम्म अज्ञात छ । रुसयुक्रेन युद्धमा हालसम्म ३६ नेपाली मारिएको पुष्टि नै भइसकेको छ । तर यस क्रममा नेपाली राज्य संयन्त्रको सार्थक पहल र समन्वय अनुभूत हुन सकेन । यस्ता कमजोरीमा सुधार आवश्यक छ ।"
न्यूनतम साझा कार्यक्रम कहिले ?,"कांग्रेसएमाले गठबन्धनको सरकार बनेको २५ दिन पूरा भएको छ । तर, आजका दिनसम्म सरकार चलाउने दलहरूले सरकारको न्यूनतम साझा कार्यक्रम ल्याउन सकेका छैनन् । सामान्यतया सरकार गठन भएको केही दिनमै न्यूनतम साझा कार्यक्रम आउने चलन छ । के यो सरकार केवल आफ्ना गुटका नेतालाई मन्त्री बनाउन, राजदूत नियुक्ति गर्न, विद्युत् महसुल नतिर्ने उद्योगीलाई छुट दिन, त्रिभुवन विश्वविद्यालयको नीति तथा कार्यक्रममा राजनीतिक हस्तक्षेप गर्न मात्र बनेको हो ? जनतालाई जवाफ दिने बेला आएको छ । वर्तमान सरकार कुनै एक दलको मात्र होइन । यसर्थ सरकारमा रहेका सबै दल मिलेर न्यूनतम साझा कार्यक्रम बनाएर आगामी दुई वर्ष जनताको हितमा हामी यो यो काम गर्नेछौं भनेर दस्ताबेज सार्वजनिक गर्नुपर्थ्यो । जनतामा आशा र उत्साह भर्नुपर्थ्यो । उमेरले गलित र थकित बनेका केपी शर्मा ओली र शेरबहादुर देउवामा जनतामा उत्साह भर्ने सामर्थ्य नहुन सक्छ । तर कांग्रेसएमालेका ऊर्जावान् युवा नेताले आशा जगाउने न्यूनतम साझा कार्यक्रम ल्याउन अब दबाब दिनुपर्छ । तर अहिलेसम्म कुनै युवा नेताले यसबारे बोलेको सुनिएन । यो आफैंमा उदेकलाग्दो विषय हो । किन गगन, विश्व, योगेशहरू सरकारलाई न्यूनतम साझा कार्यक्रम यथाशीघ्र ल्याऊ भन्न सकिरहेका छैनन् ? किन विश्वविद्यालयहरूमा राजनीतिक हस्तक्षेप शोभनीय हुँदैन भनेर बोलिरहेका छैनन् ? संघ र प्रदेशमा स्वार्थ बाझिएका र आपराधिक पृष्ठभूमिका मन्त्री नियुक्ति गरिँदा पनि किन मौन छन् ? यही मौनता नै भोलि उनीहरूकै अयोग्यता प्रमाणित हुन सक्छ । जनताको विश्वास गिरेमा भोलि कुनै पनि दिन नेपालमा बंगलादेशको झैं आन्दोलन चर्किन सक्छ । त्यो आँधीबेहरीको इन्तजार गर्ने कि समय छँदै सच्चिने ? सच्चिने हो भने यथाशीघ्र जनभावनाअनुरूपको साझा न्यूनतम कार्यक्रम सार्वजनिक गरेर आश्वस्त बनाउन सक्नुपर्छ । होइन भने वर्तमान सरकार पनि सच्चिने बाटोमा छैन भनेर जनताले बुझ्नेछन् । गोपाल देवकोटा, गोकर्णेश्वर८, काठमाडौं"
जनता 'बेचिँदा पनि सरकार मौन,"विदेशमा रोजगारीका लागि जाने भनेको निम्न वर्गीय परिवार नै हो । हुने खानेहरू किन श्रम गर्न जान्थे र ? साहुबाट ऋण काढेर, परिवारसँग बिछोडिएर रहरले कोही विदेश जाँदैन । विदेश जानु बाध्यता हो । यो जान्दाजान्दै पनि सरकारले ती गरिब जनताप्रति कहिलै सहानुभूति जनाउन सकेन । विदेश जानका लागि फ्रि भिसा फ्रि टिकट भन्छन् तर म्यानपावर कम्पनीहरूले मनलाग्दी पैसा लिएका छन् । अनुगमन, नियमन कहींकतैबाट भएको थाहा छैन । नेताहरूकै मिलेमतोमा म्यानपावर कम्पनी खुलेका छन्, अनि कसले गर्ने नियन्त्रण ? नेपाली जनतालाई भेडाबाख्रा जसरी बेच्दा पनि सरकार मौन बस्छ भने यो देशमा सरकार छ कसरी भन्ने ? केही म्यानपावर कम्पनीले राम्रा काम पनि गरिरहेका छन्, तर कतिपयले पैसा लिएको कुरा बाहिर नभन भनेर पहिला नै सर्त गराउँछन् । बिचरा निमुखाले के गर्न सक्छन्, जानाजान आफू बेचिँदा पनि मौन बस्न बाध्य छन् । त्यति मात्र कहाँ हो र, मेडिकल चाँज भनेर हजारौं रुपैयाँ लिन्छन्, मेडिकलको रिपोर्ट के आउँछ थाहा छैन, पास भदिन्छ सकियो । हरेक दिन नेपाली नेपालीबाटै लुटिएको छ, सरकार टुलुटुलु हेरेर बसेको छ । म्यानपावर कम्पनीले यहाँ एउटा काम भनेर विदेशमा पठाउँछन्, उता गएपछि काम अर्को हुन्छ । साहुको ऋण लिएर गएको हुन्छ, जस्तो भए पनि काम गर्नुपर्ने बाध्यता छ । घरेलु कामदारको झन् बिजोग भएको समाचार बेलाबेलामा आउँछन् । त्यो समाचारप्रति सरकारको ध्यान जाँदैन । कतिपय श्रमिक काम गर्दागर्दै त्यहीं मर्छन्, उनीहरूको शवसमेत परिवारले भनेको समयमा पाउन सक्दैनन् । कतिपय श्रमिक अहिले पनि जेलजीवन बिताइरहेका छन्, उनीहरूका बारेमा कसले बोल्ने, कसले लेख्ने, कसले सुन्ने ? जुनसुकै तन्त्र आए पनि गरिबमा दिन नआउने भए । दुबई, कतार, साउदी, मलेसिया, ओमान, साइप्रस, इजरायल जस्ता देशमा रोजगारीका लागि दैनिक हजारौं युवा विदेशिएका छन् । तिनै युवाले पठाएको रेमिट्यान्सले देशको आधा अर्थतन्त्र चलेको छ । तर पनि श्रम बेच्न विदेश जानेहरूप्रति बेवास्ता गरिनु विडम्बना हो । पुरुषोत्तम घिमिरे, जोरपाटी, काठमाडौं"
हसिनाराजको दुःखद अवसान,"बंगलादेशकी प्रधानमन्त्री शेख हसिनाले सरकारविरोधी आन्दोलन उत्कर्षमा पुगेपछि पदबाट राजीनामा दिएर मुलुक छाड्नुपरेको छ । बंगलादेश लोकतान्त्रिक मुलुक भए पनि हसिनाको अधिनायकवादी चरित्र आलोचित बन्यो । अकस्मात् आइपरेको राजनीतिक संकटबीच राष्ट्रपति, संसद् वा अन्य राजनीतिक तथा संवैधानिक निकाय हुँदाहुँदै सेनाले मुलुकको जिम्मेवारी सम्हाल्ने अग्रसरता देखाएपछि बंगलादेशको लोकतान्त्रिक पद्धतिमाथि कालो बादल मडारिने आशंका बढेको थियो । यसैबीच, सेनाले सरकार गठन गरेमा विद्यार्थीले स्वीकार नगर्ने अडान लिएपछि अर्थशास्त्री तथा नोबेल पुरस्कार विजेता मुहम्मद युनुसको नेतृत्वमा अन्तरिम सरकार गठन हुने भएको छ । सैन्य शासनबाट हायलकायल बनेको म्यानमारको हालत नियालिरहेका विद्यार्थी नेताले मुलुकलाई त्यस्तै व्यवस्थामा धकेल्न चाहेनन् । हाम्रोजस्तो दलैपिच्छे र नेतैपिच्छै विभिन्न रङ लिएर आफ्नो स्वार्थसिद्धिमा लाग्ने विद्यार्थी नेताविपरीत बंगलादेशका विद्यार्थी मुलुकको हितका लागि सबै एक ढिक्का हुनुलाई अनुकरणीय सन्दर्भ मान्नुपर्छ । सरकारले लागू गरेको आरक्षणको विरोधमा दुई महिनादेखि संघर्षरत विद्यार्थीहरूले देशव्यापी आन्दोलन चर्काएको, विरोधीलाई दबाएरै छाड्ने गतिविधि चलाएर अघि बढेकी शेख हसिना जनतासामु झुक्नुको विकल्प रहेन । विरोध प्रदर्शनका क्रममा झन्डै ३ सय सर्वसाधारणको ज्यानसमेत गएका कारणसमेतले हसिना देशै छाडेर भाग्न बाध्य भइन् । बाहिरबाट हेर्दा बंगलादेशको इतिहासमा लामो समय अर्थात् १५ वर्षसम्म शासन सत्ता हात पारेर लगातार मुलुक हाँकिरहेकी हसिना देश परिवर्तन गर्न सफल भएको मान्न सकिन्छ । सानो आकारको र १७ करोडभन्दा बढी जनसंख्या भएको बंगलादेश डेढ दशकअघिसम्म प्राकृतिक प्रकोप, सामाजिक र आर्थिक दुरावस्थाले छटपटिइरहेको थियो । उनको शासनकालमा स्वास्थ्य, कृषि, औद्योगिक उत्पादन बढेको, गार्मेन्टका सामग्री विश्व बजारमा फैलिएको र गरिबीको दलदलबाट उठेर बंगलादेश दक्षिण एसियाली मुलुकमध्ये भारतपछि ठूलो अर्थतन्त्र बन्न सफल पनि भयो । तथापि विश्व मान्यताअनुसार लोकतन्त्र कानुनीराजको पर्याय भएकाले हसिनाको अधिनायकवादी चरित्रले निरन्तरता पाउन सकेन । तसर्थ हाम्रा वर्तमान सत्ताधारीले अब पनि कानुन मिच्दै अधिनायकवादी चरित्र देखाउन थालेमा हसिनाको जस्तो नियति भोग्न नपर्ला भन्न सकिँदैन । भुवनेश्वर शर्मा, चन्द्रागिरि२, काठमाडौं"
"डिजिटल स्पेस, प्रभाव र नियमन","विभेद, घृणा र द्वेषको प्रवर्द्धननयाँ प्रविधिको विकास र उपयोगसँगै त्यसका नकारात्मक असर र प्रभाव पनि स्वाभाविक रूपमा देखा पर्छन् नै । सामाजिक सञ्जालमाथि मानिसको पहुँच बढेसँगै अभिव्यक्ति स्वतन्त्रताका साथै आफ्नो विचार सम्प्रेषण गर्ने माध्यम बढ्यो । अर्कोतिर, यिनै सामाजिक सञ्जाल शक्तिशाली समूहले कमजोरमाथि प्रहार गर्ने अर्को माध्यमका रूपमा पनि विकास भइरहेको छ । भारतको मोदी नेतृत्वको पार्टीले मुस्लिममाथि गरेको दमन यसैको एउटा उदाहरण हो । यति मात्रै होइन, प्रभुत्वशाली वर्ग र राज्यसत्तामाथि प्रश्न उठाउने व्यक्ति वा समूहमाथि निरन्तर दबाब, धम्की र घृणायुक्त अभिव्यक्तिको वर्षा हुने गरेको छ । सामाजिक सञ्जालमा लेखेकै आधारमा दबाब र धम्की खप्नुपर्नेमा विशेषगरी महिला र सीमान्तीकृत समुदाय बढी छन् । विभेदकारी र बहिष्करणकारी राज्यसत्तालाई प्रश्न गर्दा विशेषगरी राज्य र समाजका प्रभुत्वशाली वर्गले त्रास सिर्जना गर्ने गरेका छन् । यसले कतिपयलाई सामाजिक सञ्जालमा लेख्दा आफैंले सेन्सर गर्नुपर्ने बाध्यतासमेत परेको छ । जसकारण विचार तथा अभिव्यक्ति स्वतन्त्रतालाई कुण्ठित गरेको छ ।सामाजिक सञ्जाल सीमान्तीकृत समुदायमाथि विभेद र दमन गर्ने अर्को स्थानमा बदलिँदै गएको छ । विशेषगरी महिला र उत्पीडित समुदायविरुद्ध महिलाद्वेषी, जातिवादी र साम्प्रदायिक आक्रमण हुने गरेका छन् । नेपालकै सन्दर्भमा हेर्ने हो भने बलात्कारीको पक्षमा सशक्त रूपमा उभिने मात्रै होइन, हिंसा प्रभावित व्यक्तिमाथि थप हिंसा गर्न उद्यत् निकै ठूलो समूह सामाजिक सञ्जालमा प्रकट भएको थियो । यसैगरी आदिवासी जनजाति, दलित, मुस्लिम, थारू वा अन्य समुदायले राज्यसत्तालाई प्रश्न गर्दा जाइलाग्ने समूह पनि निकै बलशाली छ । सामाजिक सञ्जालमै जातजाति र समुदाय तोकेर गालीगलौज गर्ने, घृणा र साम्प्रदायिकता फैलाइएका थुप्रै उदाहरण छन् । अर्थात्, सामाजिकआर्थिक र राजनीतिक सत्तामा रहेका प्रभुत्वशाली वर्ग र समुदायको एउटा हिस्साले सामाजिक सञ्जाललाई उत्पीडित र बहिष्करणमा पारिएका समुदायविरुद्ध निरन्तर प्रयोग गर्दै आइरहेको छ । यसैगरी सामाजिक सञ्जाल र डिजिटल स्पेसको प्रयोग गरेर महिला र सीमान्तकृतमाथि निरन्तर हिंसा हुने गरेका छन् । कतिपय अवस्थामा सामाजिक सञ्जालकै दुरुपयोगका कारण आत्महत्यासमेत गरेका उदाहरण नेपाली समाजमा छ । अर्कोतिर, इन्टरनेट पुँजीवादी उपभोक्तावादी संस्कृतिको प्रवर्द्धन गर्ने महत्त्वपूर्ण साधन बन्न पुगेको छ । डिजिटल स्पेस पुँजीवादी उत्पादन, वस्तु वा सामग्री मात्रै होइन, उपभोक्तावादी संस्कृति विस्तारका लागि पनि व्यापक मात्रामा प्रयोग भइरहेको छ । पुँजीपतिसँग उत्पादन र वितरणमा प्रतिस्पर्धा गर्न नसक्ने भएका कारण कमजोर आर्थिक हैसियत भएका देश झन्झन् कमजोर हुने अवस्थामा पुगेका छन् । यसले पनि विभेद र असमानताकै प्रवर्द्धन गरिरहेको छ ।सामाजिक सञ्जाल सांस्कृतिक बहुलता र विवधतामाथि निरन्तर धावा बोल्ने स्थानका रूपमा विकास भइरहेको छ । खस नेपाली मातृभाषा नभएका सांसदले संसद् वा प्रदेशसभामा सम्बोधन गर्दा स्पष्ट खस नेपाली नबोलेका कारण ट्रोल बनाएर अपमान गरिएका थुप्रै उदाहरण छन् । सामाजिक सञ्जाल नेपालको भाषिकसांस्कृतिक विविधतालाई सम्मान गर्ने स्पेसका रूपमा विकसित गराइनुपर्छ तब मात्रै सामाजिक सञ्जाल दबाइएका आवाजको प्रतिनिधित्व गर्ने स्पेस बन्न सक्छ । समग्रमा हेर्ने हो भने नेपालमा सामाजिक सञ्जाल र डिजिटल स्पेस प्रभुत्वशाली वर्ग, लिंग र समुदायले गर्दै आएको विभेद, बहिष्करण र घृणा प्रवर्द्धन गर्ने स्पेसका रूपमा विकास भइरहेको छ । यस्ता स्पेसलाई सामाजिक न्याय र समानता प्रवर्द्धनका लागि प्रयोग गर्ने वातावरण बनाइनुपर्छ । सामाजिक सञ्जाल नियमनबारे बहस नेपालमा सामाजिक सञ्जालको नियमनको बहस सुरु भएको छ । राज्यले सामाजिक सञ्जाल (प्रयोग र नियमन) का सम्बन्धमा व्यवस्था गर्न बनेको विधेयक, २०८० तयार पारेको छ । यति मात्रै होइन, २०८० मै सामाजिक सञ्जाललाई व्यवस्थित गर्ने निर्देशिका पनि जारी गरेको छ । सामाजिक सञ्जालको प्रयोगलाई मर्यादित, सुरक्षित र व्यवस्थित गराउने उद्देश्यले राज्यले कानुनी व्यवस्था गर्न खोजेको देखिन्छ । सीमान्तीकृत समुदायको कोणबाट हेर्दा यो विधेयकले यी पक्षलाई सम्बोधन गर्नुपर्छ ।अभिव्यक्ति स्वतन्त्रता व्यक्तिको नैसर्गिक अधिकार हो । नेपालमा संविधान र कानुनले विचार तथा अभिव्यक्ति स्वतन्त्रता प्रत्याभूति गरेको छ । त्यसैले कुनै पनि बहानामा व्यक्तिको अभिव्यक्ति स्वतन्त्रतालाई कुण्ठित गरिनु हुँदैन । अझ सीमान्तीकृत समुदायले विभेदकारी राज्यव्यवस्था, सामाजिकसांस्कृतिक अत्याचारजस्ता विषयमा राज्य र जिम्मेवार निकायलाई जवाफदेही बनाउन आवाज बुलन्द पार्ने एउटा माध्यम सामाजिक सञ्जाल नै हो । त्यसैले उत्पीडित वर्ग र समुदायको आवाजलाई कमजोर पार्ने गरी अभिव्यक्ति स्वतन्त्रता कुण्ठित गरिनु हुँदैन ।सामाजिक सञ्जाल महिला, दलित, आदिवासी जनजाति, मधेशी, मुस्लिम, थारूलगायत उत्पीडित समुदायमाथि विभेद गर्ने अर्को स्पेस बन्न पुगेको छ । यी समूहका विचारमाथि आक्रमण गर्ने, लैंगिक र जातीय हिंसा प्रवर्द्धन गर्ने, गाली बेइज्जती गर्ने र कहिलेकाहीँ धम्कीसमेत दिने गरिएका छन् । आलोचनात्मक विचार वा दृष्टिकोण राख्ने व्यक्ति वा समुदायमाथि सामाजिक सञ्जालमा छद्म नामको धम्काउने र मानसिक यातना दिने गरेको पाइन्छ । यदि राज्यले ऐन बनाएर सामाजिक सञ्जाल नियमन गर्ने हो भने सामाजिक सञ्जलमा हुने हिंसा र विभेदजन्य दुर्व्यवहारको अन्त्य गर्ने, प्रभावित व्यक्तिले न्याय पाउने र पीडकमाथि कारबाही हुने व्यवस्था गरिनुपर्छ ।संविधानले व्यक्तिको गोपनीयताको हकको प्रत्याभूति गरेको छ । सामाजिक सञ्जालमा व्यक्तिको गोपनीयतामाथि खेलबाड भएका कारण व्यक्ति र समाजमा नकारात्मक असर पुगेका छन् । इन्टरनेट सेवा प्रदायक कम्पनी वा सामाजिक सञ्जाल कम्पनीले व्यक्तिको गोप्य सूचना दुरुपयोग गर्ने खतरा रहन्छ । त्यसैले व्यक्तिको डाटाको संरक्षण र गोपनीयताको अधिकार सुनिश्चित गरिनुपर्छ । सामाजिक सञ्जाल प्रयोगकर्ताका लागि खतरा होइन, सम्मानसहित प्रयोग गर्ने वातावरणको आवश्यकता छ ।"
संघीयता : खारेज गर्ने कि सुधार ?,"निष्कर्षउपरोक्त बृहत्तर क्यानभासबाट विश्लेषण गर्दा खारेजी होइन, सुधार, सबलीकरण र अधिकारसम्पन्न संघीयता नै समस्याको समाधान हो । संघीयताको विकल्प थप उन्नत, उदार र जनमुखी संघीयता हो । तर संघीयताको विकल्प एकात्मक प्रणाली होइन र हुन सक्दैन । किनभने नेपालको केन्द्रीकृत र एकात्मक राज्यको पुनः संरचना गरी तल्लो तहका सरकार र जनतामा अधिकारको निक्षेपण गर्नु अपरिहार्य छ । यदि पूर्व उल्लेखित सिद्धान्त र नीतिका आधारमा सुधार र सबलीकरणपछि पनि डेलिभरीमार्फत जनताको विश्वास आर्जन गर्न सकिएन भने खारेज गर्नुको विकल्प छैन । किनभने जुन प्रणालीप्रति जनताको विश्वास र अपनत्व हुँदैन, जुन प्रणालीले चाहनाअनुसार डेलिभरी गर्न सक्दैन, जनताको दृष्टिमा त्यो प्रणालीको औचित्य पनि हुँदैन, आवश्यकता पनि हुँदैन ।"
सहकार्य खोजिरहेको आदिवासी आन्दोलन,"संसारभरका ९० भन्दा बढी देशमा रहेका ४ सय ७६ मिलियनभन्दा बढी आदिवासीको संघर्षबाट स्थापित दिन हो ९ अगस्ट । स्वैच्छिक रूपमा राज्यबाट अलग, प्रारम्भिक सम्पर्कमा रहेका आदिवासी जनजातिको अधिकार संरक्षण भन्ने नारासाथ यो वर्ष विश्व आदिवासी दिवसको ३० औं संस्करण मनाइँदै छ । करिब ५ हजार समूहको संख्यामा रहेका आदिवासीले ७ हजारभन्दा बढी भाषा बोल्छन् । नेपालमा १२४ भाषामध्ये आदिवासीले ९३ भाषा बोल्छन् । नेपालका आदिवासी जनजातिहरूले पनि यही दिवसको अवसरमा सन् १९९३ देखि आदिवासीका विविध मुद्दा उठान गर्दै आइरहेका छन् । नेपालको सामाजिक आन्दोलनमध्ये एक सशक्त आन्दोलन ठहरिएको आदिवासी आन्दोलन बहुआयामिक बन्दै गइरहेको छ । आन्दोलनमा नयाँ पुस्ता र उनीहरूको एजेन्सी निर्माणको पहल, सक्रियता र नेतृत्व सराहनीय छ । नेपाल आदिवासी जनजाति महासंघ र महासंघको वैधानिक संयन्त्रहरूको नेतृत्वमा मात्रै आन्दोलन चल्नुपर्छ भन्ने अभ्यास र भाष्य दुवै बदलिँदै छ । पछिल्लो समय राज्यको आदिवासी प्रतिकूल हरेक नीति, योजना र कार्यक्रमका विरुद्ध आदिवासीहरूको नो भन्ने स्वर चर्को बन्दै गइरहेको छ । आदिवासीहरूले भूमि, भूक्षेत्र र स्रोतमा निर्भर आफ्नो अस्तित्व र पहिचान रक्षा गर्ने र जनजीविकाको आधार खोस्ने निर्दयी राज्यको व्यवहारविरुद्ध लड्ने प्रतीकात्मक शब्दअस्त्र हो नो । नो कोशीकेबलकार, नो हाइड्रोपावरसबस्टेसन लाइन, नो मध्यवर्तीनिकुञ्ज संरक्षण क्षेत्र का रूपमा प्रकट भइरहेका आवाज विकासविरोधी ध्वनि होइनन् । राज्य सिर्जितपोषित अन्याय र पीडाबाट मुक्त हुने साझा लडाइँ हो । प्रकृति, संस्कृति र प्राणीजगत्को सन्तुलितपन कायम राख्ने प्रयास हो । यद्यपि सवालकेन्द्री आदिवासी आन्दोलन अपवादबाहेक एक्लाएक्लै लडिरहेका छन्, साझापनको मियो समात्ने स्पेस निर्माण गर्न सकेका छैनन् । साझा भनिएका संयन्त्र भुत्ते बनेका छन् । तिनले आशा र विश्वास गुमाउँदै गएका छन् । तथापि समुदायको तागतले भुइँ तहबाट आन्दोलनहरू उठ्दै आइरहेका छन् ।समुदायको लय र अभ्यासमा सञ्चालित गुथी व्यवस्थालाई तोडमोड गरेर सरकारले बनाएको विधेयकविरुद्ध उपत्यकाका नेवार आदिवासीले २०७६ वैशाखमा सशक्त आन्दोलन गरे । तत्कालीन दुईतिहाइको सरकारलाई गुठी विधेयक २०७६ फिर्ता गराउन बाध्य पारे । उक्त गुथी आन्दोलन सरकारको मनोमानी रवैयामाथि रोक लगाउन सफल आदिवासी आन्दोलनको एक ज्वलन्त उदाहरण हो । उनै आदिवासी नेवाःहरूको ऐतिहासिक सांस्कृतिक खोना (खोकना) भूमिमा उदार पुँजीवादको पक्षपोषित राष्ट्रिय गौरवका योजना फास्ट ट्र्याक र फास्ट ट्र्याकको जिरो किलोमिटर, वाग्मती करिडोर, रेलवे लाइन, हाइटेन्सन लाइन, स्मार्ट सिटीको नाममा विकासमा सैनिकीकरण गरिएका छन् । नेवाःहरूले आफ्नो ऐतिहासिक भूमि रक्षाका लागि निजी कम्पनी, सरकार र सुरक्षा निकायलाई निरन्तर चुनौती दिइरहेका छन् । याम्बु (काठमाडौं) को सिंहदरबारबाट २५ किलोमिटर दूरीमा रहेको शंखरापुर भोडा (बोझेनी) का आदिवासी तामाङ पनि आफ्नो पुर्ख्यौली थलो जोगाउन २०७६ सालदेखि संघर्षरत छन् । जलविद्युत् परियोजनाको मुख्य सबस्टेसन निर्माणले त्यहाँका करिब ३ सय ५० घरधुरी विस्थापित हुँदै छन् । अत्यधिक मात्रामा महिला संलग्नता रहेको उक्त संघर्ष २०२३ जनवरी १ देखि प्रत्येक दिन प्रतिरोधी प्रदर्शनसँगै अघि बढिरहेको छ । आदिवासी माझीको जीवन नदीखोलामा र शक्ति डुंगामा निहित हुन्छ । माझीलाई सिध्याउन लदी (नदी) सिध्याए पुग्छ । भौतिक संरचनाको तीव्र विकास क्रममा डुंगालाई झोलुंगे पुलले विस्थापन गर्यो, झोलुंगे पुललाई मोटर बाटोले । सामान्यजनदेखि शासकका उच्च ओहदाका शक्तिशाली र माझीबीचको अन्तरसंवादको कडी डुंगा विस्थापन हुँदा माझीहरू शक्तिहीन बन्न पुगे । सुनकोशी, तामाकोशी, कालीगण्डकीजस्ता जलविद्युत् विकासले उनीहरूको उठीबास भइरहेकै छ । प्रत्येक नागरिकको हक सुनिश्चित गर्न स्थापित लोकतन्त्रले माझीको सबै कुरा खोसिरहेको छ । त्यसको विरुद्ध सकीनसकी उकालोमा चट्टान घचेटेझैं उनीहरू एक्लै लडिरहेका छन् । आदिवासी थारूले नेपालको संविधान निर्माण आसपास थरुहट आन्दोलनमार्फत राज्यसत्तालाई ठाडो चुनौती दिए । थरुहट स्वायत्त प्रदेशका निमित्त आसलाग्दो गरी जुर्मुराएको आन्दोलनलाई २०७२ भदौ ७ को टीकापुर घटनाले क्षतविक्षत बनायो । खण्डीकृत बनाइएको थारू समुदायको शक्ति २०७९ को दोस्रो निर्वाचनसँगै उदाएको ढकिया चुनाव चिह्का रूपमा पुनः देखापर्यो । संसदीय लोकतन्त्रमा एकखालको राजनीतिक शक्ति आर्जन गर्यो, आशा पनि छर्यो । विडम्बना, उक्त राजनीतिक शक्तिलाई ढकिया, थारू र आदिवासी आन्दोलनले रणनीतिकराजनीतिक हतियार बनाउन सकेनन् । थारूका मुद्दा ज्युँका त्युँ रहे । पहिचान आन्दोलनमा त्यसले निराशा सम्प्रेषण गरे पनि थरुहट आन्दोलनका अभियन्ता आफ्ना मुद्दा सम्बोधनका खातिर डटिरहेका छन् । आदिवासी थारूलाई आधुनिक राज्य व्यवस्थाले बनाएको बँधुवा मजदुरको लैंगिक स्वरूप हो कमैया र कमलरी । क्रमशः २०५७ र २०७० सालमा मुक्त घोषित कमैया र कमलरीहरूको संघर्ष अझै जारी छ । कमैया र कमलरी आन्दोलनको बलमा तत्कालीन सरकारसँग गरिएको सम्झौता लागू गर्न अनेकौं कष्ट झेल्ने क्रम रोकिएको छैन । कमैया, थरुहट, आदिवासी, महिला र आदिवासी महिला आन्दोलनसँग गाँसिएको कमलरी आन्दोलनले २०७० साउनमा तत्कालीन सरकारसँग गरेको १० बुँदे सहमति कार्यान्वयनकै लागि संघ, प्रदेश र स्थानीय सरकारलाई दबाब दिइरहेकै छन् । ५ वटा सामाजिक आन्दोलनसँग प्रत्यक्ष जोडिएको कमलरी आन्दोलनले आफ्नो यात्रामा न साझेदारी गर्ने अर्को आन्दोलित समूहको साथ पाएको छ न त सहयोद्धा ।सबल पक्ष, कमलरी आन्दोलन आफैं आत्मनिर्भर तथा आर्थिक रूपमा सशक्त बन्दै गइरहेको छ । कमलरीहरूकै नाममा दर्ता भएका ४२ सहकारीमध्ये ३२ वटा नियमित तवरमा सञ्चालित छन् । उनीहरूसित १९ करोड हाराहारी पुँजी छ । मुक्त कमलरीहरूले आर्थिक सशक्तीकरणलाई आन्दोलनको प्रमुख सवाल बनाएर अघि बढेपछि यस्तो प्रतिफल निकालेका हुन्, जुन अभ्यास जुनसुकै नागरिक आन्दोलनको निमित्त अनुकरणीय छ । आदिवासीहरूको हत्या, बलात्कार, हिंसा, अन्याय, यातनाका स्रोत बनिरहेको राज्य निर्मित तथा औपनिवेशिक अवधारणागत अर्को संयन्त्र हो निकुञ्ज तथा संरक्षण क्षेत्र । निकुञ्ज आदिवासीको भूमि अतिक्रमण गर्ने र शासकको मनोरञ्जन एवं क्रीडास्थल संरक्षण गर्ने थलो भइरहेको छ । समुदायको जीवनपद्धति र जनजीविकाको आधार तहसनहस बनाउने संरक्षण क्षेत्रहरू चितवन राष्ट्रिय निकुञ्ज, बर्दिया राष्ट्रिय निकुञ्ज, ढोरपाटन सिकार आरक्ष, शुक्लाफाँटा राष्ट्रिय निकुञ्ज, बारा राष्ट्रिय निकुञ्जलगायत सरकारको वन्यजन्तु संरक्षणको आँकडा मापन गर्ने र आत्मरतिमा रमाउने माध्यममा सीमित पारिएका छन् । त्यही आसपासका बासिन्दाका निमित्त भने तिनै संरक्षण क्षेत्र मानवअधिकार हनन हुने स्रोत मात्रै हैन जोखिमयुक्त ज्यानमारा क्षेत्र बनाइएका छन् । निउरो, कन्दमूल, फलफूल टिप्न जाँदा, सुकेको दाउरा, घाँसपात, पतिंगर सोहोर्न जाँदा सानासाना नानीका आमाहरूलाई समेत रातरातभर थुनेर राखिन्छ । सांस्कृतिक, सामाजिक संस्कार एवं धार्मिक अनुष्ठानका निमित्त अत्यावश्यक वनस्पतिका पात पाउनका लागि समेत बन्देज लगाइएका छन् । संरक्षण क्षेत्रमा कार्यरत दातृ निकायको भूमिका पनि समुदायलाई भन्दा सरकार र सुरक्षा निकायको दमन कार्यमा प्रश्रय दिन सघाउ पुर्याउने खालको छ । पछिल्लो समय आदिवासीय रैथाने स्थाननामको ऐतिहासिकता र अभ्यास पुनःस्थापित गर्ने अनेकौं अभियान जुर्मुराइरहेका छन् । सिंहदरबारको नाकैमा रहेको माइतीघरको रैथाने नाम फिब्य ख्यः भनेझैं ताप्लेजुङ र पान्थरको सिमानामा रहेको विष्णु पोखरी होइन तिम्बुङ पोखरी, तानसेन होइन टानसिङ, माछापुच्छ्रे हैन क्हतासुँ हो भन्ने खालका पुनः दाबीले आन्तरिक औपनिवेशिक अभ्यास चिर्न खोजिरहेका छन् । स्थानीय पालिकाहरूले स्थानिक ऐतिहासिक रैथाने नामलाई विस्थापित गरी कपोलकल्पित हिन्दुकृत नाम दिइएकामा विरोध गर्ने क्रम बढ्दो छ । प्रधानमन्त्री ओलीको गृहजिल्ला झापामा आदिवासी रंगशाला कि मदन भण्डारी रंगशाला, ताप्लेजुङमा सुकेटार विमानस्थल कि रवीन्द्र अधिकारी विमानस्थल भन्नेजस्ता नामकरणको मतभेद राजकीय एवं शासकीय औपनिवेशिक मानसिकता र समुदायको इतिहाससंस्कृति गाँसिएको रैथानेपनबीचको घर्षण हो ।भुइँ तहमा भइरहेका आन्दोलनले केन्द्रीकृत सोच, चिन्तन र व्यवहारलाई भत्काइरहेका छन् । आन्दोलनको प्रकृति, मुद्दा, नेतृत्व र संयन्त्रहरू परिस्थिति मुताविक रूपान्तरण हुनुपर्छ भन्ने अमूर्त कुरालाई मूर्तरूप दिइरहेका छन् । आन्दोलनहरूबीच एकापसमा जोडिने भरपर्दो मियो र संघर्षरत समुदायबीचमा व्यापक साझेदारिता एवं परिपूरक सहकार्यता खोजिरहेका छन् ।"
नागासाकीमा परमाणु बम प्रहार,"सन् १९४५ मा आजकै दिन (अगस्ट ९) मा अमेरिकाले जापानी सहर नागासाकीमा परमाणु बम आक्रमण गरेको थियो । त्यसअघि अमेरिकाले जापानको हिरोसिमामा पहिलो पटक परमाणु बम प्रहार गरेको थियो । १९४१ को डिसेम्बर ७ मा जापानले पर्ल हार्बरमा बम आक्रमण गरेपछि अमेरिका दोस्रो विश्वयुद्धमा सामेल भएको थियो । बम आक्रमणमा कम्तीमा २३ सय अमेरिकी सैनिक मारिएका थिए । त्यसलगत्तै अमेरिकाले जापानमाथि बदला लिने घोषणा गरेको थियो ।दोस्रो विश्वयुद्धका दौरान १९४५ अप्रिल ३० मा सोभियत संघको सेनाले जर्मनी कब्जा गरेको थियो । जर्मनीका तानाशाह हिटलरले आत्महत्या गरेपछि मे ८ मा जर्मनीले आत्मसमर्पण गरेको थियो । जर्मनीले आत्मसमर्पण गरेसँगै युरोपमा दोस्रो विश्वयुद्ध समाप्त भएको थियो । तर, एसियामा जापानले भने लडाइँ जारी राखेको थियो ।कमजोर भइसकेको जापान पराजित हुने अवस्थामा पुगिसकेको थियो । तर आत्मसमर्पण गर्न अस्वीकार गरेको जापानलाई बदला लिने नियतसहित अमेरिकाले हिरोसिमामा लिटिल ब्वाई परमाणु बम प्रहार गरेको थियो । त्यसलगत्तै आत्मसमर्पणका लागि गरेको आग्रह जापानले अस्वीकार गरेपछि अमेरिकाले नागासाकीमा फ्याट म्यान बम खसालेको हो । जापानले त्यसको ६ दिनपछि आत्मसमर्पण गरेको थियो । दुईवटा बम आक्रमणका कारण कम्तीमा दुई लाख १० हजार जनाको ज्यान गएको थियो ।"
जेनजी जङ्सन संवाद,"(काठमाडौं) भविष्यमा के बन्ने ? युवाले सायदै नेता बन्न चाहन्छु भनी जवाफ दिन्छन् । नेता बन्ने वा राजनीति गर्ने कुरामा पछिल्लो पुस्ता त्यति आकर्षित छ्रैनन्, जति विद्यार्थी भिसा बोकेर बिदेसिनेमा छन् । उनीहरू भनिरहेका हुन्छन्, देशमा केही हुन्न । भविष्यका कर्णधार भनिने युवामा आफ्नो देशप्रतिको मोह किन घट्दो छ ? राजनीतिलाई उनीहरूले कसरी बुझेका छन् ? नेता वा सरकारबारे के सोच्छन् ?ग्लोबल कलेज अफ म्यानेजमेन्टमा अध्ययनरत प्रियाम्सु पुडासैनी भन्छिन्, घरमा आमाबुबासँग समय बिताऊँ भन्दा उहाँहरू राजनीतिकै कुरा गरिरहनुहुन्छ । फलानोले यसो गर्यो, उसो गर्यो । वास्तवमा राजनीति भनेको के हो, मैले बुझ्न सकेकी छैन । १७ वर्षीय रिजन बजगाईं जेभियर इन्टरनेसनलमा ए लेभल पढ्दै छन् । रिजनलाई पनि नेपालको राजनीति बुझिनसक्नु लाग्छ । उनी भन्छन्, हाम्रो राजनीति आसलाग्दो छैन । आज एउटा सरकार छ, भोलि अर्को । नेताहरूको बोलीको ठेगान छैन । त्यसैले हाम्रो राजनीति बुझिनसक्नु छ ।प्रशान्त लुइँटेल ग्लोबल कलेज अफ म्यानेजमेन्टका विद्यार्थी हुन् । १७ वर्षे प्रशान्त अस्थिर राजनीतिप्रति कटाक्ष गर्दै भन्छन्, मलाई नेपालको राजनीति देखेर बिचरा भन्न मन लाग्छ । बेलुका सुत्ने बेलामा भएको पद बिहान उठ्दा हुँदैन । मन्त्री बनेर विदेश भ्रमणमा गएकाहरू घर फर्कनेबेला मन्त्रीबाट हटिसकेका हुन्छन् । कक्षा १२ मा व्यवस्थापन विषय पढिरहेकी स्नेहा तामाङ भन्छिन्, राजनीतिमा हामीले धेरै अपेक्षा गरेका थियौं । तर नेताहरू निजी स्वार्थका लागि लडिरहेका छन् । जनताबारे सोच्नुभन्दा पनि कुर्सी जोगाउने चिन्ता गरिरहेका छन् । नेताहरूले देशलाई सिंगापुर बनाउँछु भनी झूटको खेती गरिरहने उनको बुझाइ छ । उनी भन्छिन्, नेताहरूको भाषण सुनेर पनि हाँसो उठ्छ, कहिले रिस पनि उठ्छ । नेपाललाई नेपाल बनाउँछु भन्नुका साटो अरू नै देश बनाउँछु भन्छन् । राजनीति आफैंमा नराम्रो नहुने प्रशान्तको बुझाइ छ । उनी भन्छन्, राज्यलाई चलाउने नीति नै राजनीति हो । यो नराम्रो हुने कुरै भएन । तर, हामीलाई राजनीति नराम्रो लाग्नुको कारणचाहिँ नेताहरूले गर्दा हो । अस्थिर सरकार, बढ्दो बेथिति, भ्रष्टाचार, सामाजिक असुरक्षा आदिले गर्दा युवाहरू राजनीतिप्रति नै उदासीन रहेको उनको टिप्पणी छ । प्रियाम्सुलाई लाग्छ, हामीकहाँ नीतिभन्दा नियतिमा खोट छ । कुनै पनि नेताले देशको विकास गर्छु, नेपाललाई यहाँ पुर्याउँछु भन्छन् उनी भन्छिन्, वास्तवमा उनीहरू आफ्नो घर चलाउन, धन कमाउन आएका हुन् । राज्यप्रतिको समर्पित र स्वच्छ मनले काम गर्ने नेता नभएकाले गर्दा हाम्रो देश लथालिंग भएको उनको बुझाइ छ । राजनीति भनेको फुटबल खेल जस्तै टिमवर्क हो । यसमा एक जनाको प्रयास मात्र काफी हुँदैन, सबैको उत्तिकै सार्थक सहभागिता जरुरी छ । तर, यहाँ देश बनाउनका लागि एकजुट हुनेभन्दा देश बर्बाद गर्नेमा मिलेमतो गर्ने उनीहरूको गुनासो छ । स्नेहा भन्छिन्, एक जनाले मात्र विकास गर्छु भनेर साध्य हुँदैन । सबै मिल्नुपर्छ । मिल्न त मिलेका छन् तर आआफ्नो स्वार्थ पूरा गर्ने कुरामा मिलेका छन् ।पछिल्लो समय कतिपय नेता राम्रै काम गरिरहेको रिजनको बुझाइ छ । सबै नेतालाई एउटै टोकरीमा राखेर मूल्यांकन गर्न नहुने उनी बताउँछन् । रिजन भन्छन्, बालेन शाह, हर्क साम्पाङ, गोपी हमाल जस्ता नेताहरूले राम्रै काम गर्न खोजिरहेका छन् । उनीहरूले भने अनुसार परिवर्तन पनि गर्दै छन् । तर, सांसदहरू, नेताहरू चाहिँ भाषण मात्र छाँटिरहेका छन्, काम गरेका छैनन् । रवि लामिछानेले धेरै कुरा गर्छु भनेका थिए तर उनले पनि केही गरेनन् ।सधैं उही मान्छे नेता बन्ने, उसैले भोट जित्ने, उही मन्त्री प्रधानमन्त्री बन्ने उपक्रमले गर्दा नेपालमा खास प्रगति हुन नसकेको प्रियाम्सु बताउँछिन् । उनी भन्छिन्, एउटै मान्छे चार, पाँच पटकसम्म प्रधानमन्त्री बनेका छन् । तर, उनले देशका लागि के गरे भन्दा नतिजा केही देखिँदैन । उनको बुझाइमा अब नयाँ पुस्ताले राजनीतिमा हस्तक्षेप गर्नुपर्ने उनको सुझाव छ । उनी भन्छिन्, राजनीति वा नेता नराम्रो भन्ने मनोविज्ञानले गर्दा युवाहरूमा यस क्षेत्रप्रति रुचि कम छ । तर, राजनीतिलाई सही रूपले बुझाउने अभिभावक, छिमेकी, शिक्षा प्रणाली हुनुपर्छ र योग्य युवाहरू राजनीतिमा आकर्षित हुनुपर्छ ।स्नेहा भन्छिन्, सबै जना डाक्टर, इन्जिनियर, बैंकर मात्र होइन । देशको विकास गर्न, नीति निर्माण गर्न कुशल राजनीतिज्ञ चाहिन्छ । त्यसैले मलाई राजनीतिमा रुचि छ । युवाहरूले राजनीतिलाई सही रूपमा लिएर उदाहरणीय काम गरे नयाँ पुस्ताले त्यसलाई अनुसरण गर्दै जाने उनको विश्वास छ । प्रशान्तलाई के लाग्छ भने नेपालको राजनीतिमा नीति र नियत दुवैमा खोट छ । यी दुवैलाई सुधार गर्न युवाहरू राजनीतिमा अग्रसर हुनुपर्छ । तर, युवा कसलाई भन्ने ? प्रशान्त भन्छन्, राजनीतिमा युवा आउनुपर्छ भन्छौं । १६ देखि ४० वर्षको उमेर समूहलाई युवा भनिन्छ तर युवा भनेको उमेरले भन्दा पनि सोचले र विचारले हुन्छ ।युवा, युवा भन्नु पनि आफैंमा भ्रम रहेको उनको बुझाइ छ । उनी प्रश्न गर्छन्, के उमेरले मात्र युवा हुन्छ ? राजनीति गर्न अनुभव चाहिँदैन र ? राजनीतिमा आफूले एक्लै सोचेर वा गरेर नसकिने उनको बुझाइ छ । किनभने नेपालको संसद् नम्बरमा केन्द्रित छ, उनी भन्छ्न्, बहुमत छ भने सबैथोक छ । बहुमत छैन भने केही गर्न सकिँदैन । प्रत्यक्ष निर्वाचित कार्यकारी प्रधानमन्त्री भएमा मात्र काम गर्न सकिने उनको बुझाइ छ । उनी भन्छन्, बालेन शाहले किन काम गर्न सकिरहेका छन् भने उनी एक्लो सिंगो व्यक्ति हुन् । मेयर भनेको वान मेन जस्तो हो । रिजनलाई के लाग्छ भने राजनीतिमा आएर भएका नराम्रो कामलाई राम्रो बनाउने हो । उनी भन्छन्, मलाई राजनीतिमा आउन मन छ । नेता बन्न मन छ । सुरुवात भनेको एक्लैले गर्ने हो । मैले राम्रो गरें भने सबै मेरो पछि आउनेछन् ।"
दिवाकरको निर्देशनमा नरसिंहा,काठमाडौं (कास) दिवाकर भट्टराईको निर्देशनमा नरसिंहा फिल्म निर्माण हुने भएको छ । निर्माण पक्षले फिल्मको घोषणासँगै बिहीबार थिम पोस्टरसमेत सार्वजनिक गरेको छ ।रातो र नीलो रङ प्रयोग गरिएको पोस्टरले युद्धको संकेत गरेको छ । पोस्टरमा बायाँतर्फ रातो (आगो) र दायाँतर्फ नीलो (समुद्र) छ । यसले फिल्मको कथा युद्ध र शान्तिको विषयमा रहेको जनाएको छ । साथै पोस्टरमा नरसिंहाको उग्र अवतार छ । नरसिंहा भगवान् विष्णुको उग्र अवतार हो । यो दस अवतारमध्ये चौथो हो । नरसिंहा अवतारमा उनले आधा पुरुषको र आधा सिंहको शरीर धारण गरेका थिए । फिल्मबाट नायक राजेश हमालले आठ वर्षपछि कमब्याक गर्दै छन् । महानायक हमाल लामो समयको ब्रेकपछि फिचर फिल्ममा अभिनय गर्ने निर्णयमा पुगेका हुन् । फिल्मका लागि आइतबार हमालले निर्माण पक्षसँग सम्झौता पनि गरिसकेका छन् । लामो समयको अन्तरालपछि हमाल दिवाकरको फिल्मबाट दर्शकमाझ फर्किन लागेका हुन् । फिल्म क्रिएटिभ सिने आर्टको प्रस्तुतिमा बन्न लागेको हो । निर्माण पक्षले फिल्मको कथा र अन्य कलाकारबारे भने केही खुलाएको छैन । फिल्मको लगानी तीन करोडभन्दा माथि हुने बताइएको छ । भट्टराईले निर्देशन गरेको फिल्म मायावी प्रदर्शनको तयारीमा छ ।
गीताको 'बजाउँदै चुरा,"काठमाडौं (कास) नेपाली नारीहरूको महान् पर्व तीज नजिकिएसँगै तीजसम्बन्धी गीत सार्वजनिक हुने क्रम पनि बढेको छ । यसै क्रममा सारिका घिमिरेको स्वरमा नयाँ तीज गीत बजाउँदै चुरा सार्वजनिक भएको छ । गीत गीता अधिकारीको शब्द र योगेश काजी शाहको संगीतमा तयार भएको हो । गीतको भिडियो प्रदीपकुमार रसाइलीको निर्देशनमा तयार गरिएको छ । मनोज परियारले मिक्सिङमाटरिङ गरेको गीतको भिडियो अमृत चापागाईंको सम्पादन गरेका छन् भने सोमिक गौतमको सिनेमेटोग्राफी रहेको छ । भिडियोमा रमा थपलिया, प्रदीपकुमार रसाइली, मुना भुर्तेल र रेमोना लोहारले अभियन गरेका छन् । गीताका यसअघि यतै घमाइलो उतै घमाइलो, तीजैमा व्रत बसी, श्वास फेरी जस्ता आधा दर्जन गीत सार्वजनिक भइसकेका छन् । गीतको भिडियो पीआर इन्टरनेन्टमेन्ट नेपाल युट्युब च्यानल मार्फत सार्वजनिक गरिएको हो ।"
ऋणको २६ प्रतिशत रकम आफैंले राखेर त्यसको पनि ब्याज असुल्छन् लघुवित्त,"०८० चैत २ मा लघुवित्त तथा वित्तीय शोषणविरुद्धको संघर्ष समितिका प्रतिनिधि र अर्थ मन्त्रालय वित्तीय क्षेत्र व्यवस्थापन तथा संस्थान समन्वय महाशाखा प्रमुखको संयोजकत्वमा भएको वार्ताले छबुँदे सहमति गरेको थियो । सोही मितिमा लघुवित्त पीडितहरूको समस्या समाधानका लागि विकल्पसहितको प्रतिवेदन पेस गर्न राष्ट्र बैंककी डेपुटी गभर्नर तिम्सिनाको संयोजकत्वमा सात सदस्यीय कार्यदल गठन भएको थियो । कार्यदलले एक सय २० जना ऋणी नमुना लिएर अध्ययन गरेर प्रतिवेदन तयार पारेको थियो । ०८० चैतसम्म कुल ५५ वटा लघुवित्त वित्तीय संस्थामध्ये ३ वटा थोक कर्जा प्रदायक र ५२ वटा खुद्रा कर्जा प्रवाह गर्ने संस्था छन् । सोही अवधिसम्म ५ हजार ६५ शाखामार्फत कुल १४ लाख २२ हजार समूह, ६० लाख ५ हजार सदस्य र २६ लाख ६२ हजार ऋणी आबद्ध छन् ।"
प्राधिकरणले बुझायो डेडिकेटेड र ट्रंकलाइनसम्बन्धी ३० पोका कागजपत्र,"(काठमाडौं)नेपाल विद्युत् प्राधिकरणले संसद्को सार्वजनिक लेखा समितिले माग गरेअनुसार डेडिकेटेड र ट्रंकलाइनसम्बन्धी सबै विवरण बुझाएको छ । समितिले डेडिकेटेड र ट्रंकलाइन प्रयोग गरेका उद्योग प्रतिष्ठानको टाइम अफ डे (टीओडी) मिटरको सबै विवरण पेस गर्न प्राधिकरणलाई गत शुक्रबार निर्देशन दिएको थियो । सोही निर्देशनका आधारमा प्राधिकरणले बिहीबार सबै विवरण उपलब्ध गराएको हो ।प्राधिकरणले डेडिकेटेड तथा ट्रंकलाइनबाट विद्युत् उपभोग गर्ने ६१ उद्योगीको सूची तथा एमपावर लेजर (१ पोका) र सञ्चालक मनोजकुमार मिश्र तथा सञ्चालक भक्तबहादुर पुनको प्रतिवेदन (१ थान इन्डेक्स फाइल) समितिलाई बझुाएको हो । टीओडी मिटर डाटा डाउनलोड विवरण (१ पोका), लोड प्रोफाइलसहितको टीओडी मिटर डाटा डाउनलोड विवरण (३ पोका), लग सिट (२२ पोका), अदालतको आदेशफैसला (१ पोका) र ०७२ माघदेखि ०७५ वैशाखसम्मको बक्यौता महसुलसम्बन्धी बिल तथा विवरण (१ थान इन्डेक्स) बुझाइएको प्राधिकरणले जनाएको छ । गत शुक्रबार बसेको प्रतिनिधिसभा अन्तर्गतको सार्वजनिक लेखा समिति बैठकपछि प्राधिकरणसँग टीओडी मिटरको डेटा माग्ने निर्णय गरेको थियो । प्राधिकरणले ३० पोका कागजपत्र बुझाउँदै एउटै विषयमा लामो समयदेखि विभिन्न निकायमा विभिन्न समयमा विवाद उठान गरी महसुल उठाउने सम्बन्धमा अन्योल र द्विविधा बढ्दै गएको भन्दै त्यसको यथाशीघ्र निर्क्योल र टुंगो लगाई उक्त लाइनहरूबाट विद्युत् आपूर्ति लिएका ग्राहकको विद्युत् महसुल प्रभावकारी रूपमा असुल हुने व्यवस्था मिलाउनसमेत आग्रह गरेको छ । लेखा समितिले मागेका सबै कागजपत्र पठाइएको प्राधिकरणका कार्यकारी निर्देशक कुलमान घिसिङले प्रस्ट्याए । एक लाखभन्दा बढी पृष्ठ सम्मिलित कागजपत्र पठाइएको उनले जनाए । बक्यौता विवाद समाधानका लागि पूर्वन्यायाधीश गिरीशचन्द्र लालको अध्यक्षतामा गठित आयोगले विद्युत् महसुल निर्धारण भई नसकेको अवधि ०७२ साउनदेखि ०७२ पुससम्मको रकम उठाउनुपर्ने जनाएको थियो । दोस्रो अवधि अर्थात् ०७२ माघदेखि ०७५ वैशाखसम्मको हकमा तोकिएको मापदण्डअनुसार ग्राहकहरूलाई विद्युत् आपूर्ति भएका दिन तथा अवधिहरू यकिन गरी पुनः हिसाब गरी छुट महसुल लिनुपर्ने आयोगको सुझाव छ । डेडिकेटेडको हकमा २४ घण्टा निरन्तर आपूर्ति हुनुपर्ने र ट्रंकलाइनको हकमा ६ घण्टा लोडसेडिङ भएको अवस्थामा समेत कम्तीमा निरन्तर २० घण्टा बिजुली आपूर्ति हुनुपर्ने मापदण्ड थियो । तेस्रो अवधि अर्थात् ०७५ जेठ देखि ०७७ असारसम्मको हकमा लोडसेडिङ अन्त्य भइसकेकाले बक्यौता उठाउन नमिल्ने आयोगले सुझाएको छ ।प्राधिकरणले तेस्रो अवधि ०७५ देखि ०७७ असारसम्मको हकमा लोडसेडिङ पूर्ण रुपमा अन्त्य भएकाले उक्त अवधिको डेडिकेटेड तथा ट्रंकलाइनबापत्को थप महसुल नलिने भन्ने सम्बन्धमा सर्वोच्च अदालतमा प्राधिकरणसमेतलाई विपक्षी बनाई मुद्दा दायर भएकाले अदालतबाट फैसला नभएसम्मका लागि स्थगन गर्ने प्राधिकरण सञ्चालक समितिबाट निर्णय भएको समेत लेखा समितिलाई जानकारी गराएको छ ।"
आचार्य र पुनलाई नहटाउन सर्वोच्चको अन्तरिम आदेश,"तर बक्यौता नबुझाएपछि असार २५ यता ६ उद्योगको बिजुली काटिएको थियो । प्राधिकरणले रिलायन्स स्पिनिङ मिल, घोराही सिमेन्ट, अर्घाखाँची सिमेन्ट, जगदम्बा स्टिल, जगदम्बा सेन्थेटिक र हुलास स्टिलको लाइन काटेको थियो । तर नयाँ सरकार गठन भएसँगै प्रधानमन्त्री ओलीले उद्योगमा बिजुली जोड्न निर्देशन दिएका थिए । लालको प्रतिवेदनले ०७२ माघदेखि ०७५ वैशाखसम्मको डेडिकेटेड र ट्रंकलाइनको बक्यौता उठाउन सुझाएको थियो । उक्त अवधिको थप दस्तुरसहित पौने आठ अर्ब रुपैयाँ बक्यौता असुल गर्नुपर्ने प्राधिकरण बताउँछ । प्राधिकरणका अनुसार ६१ उद्योगमध्ये ४ वटा उद्योगले यहीबीचमा बक्यौता रकम बुझाएका छन् । यशोदा फुड्स, जय दुर्गा प्लास्टिक, सोना प्याकेजिङ र सोना पोलिमर्स इन्डस्ट्रिजले २५ प्रतिशत थप दस्तुरसहित बक्यौता रकम बुझाएका हुन् । ०७२ माघदेखि ०७५ वैशाखसम्म २५ प्रतिशत दस्तुरसहित यशोदा फुड्सको ४ लाख २५ हजार २ सय ३१ रुपैयाँ, जय दुर्गा प्लास्टिकको ७० हजार ५ सय ३२ रुपैयाँ थियो । सोना प्याकेजिङको ३ लाख ५५ हजार ६७ रुपैयाँ र सोना पोलिमर्स इन्डस्ट्रिजको ३ लाख ४६ हजार ३ सय ८९ रुपैयाँ थियो ।"
राष्ट्र बैंकले बनायो विद्युतीय मुद्रा प्रणालीको नमुना,"यसबारे प्रस्ट पारिदिए दुई वर्षपछि सीबीडीसी प्रयोगमा आउन्जेल हामी पनि हाम्रो पूर्वाधार सोहीअनुसार मिलाउँदै जाने थियौं, प्रधानले भने, राष्ट्र बैंकले प्रोटोटाइप नै बनाइसकेको हुँदा त्यसलाई सार्वजनिक गरिदिए हामीलाई पनि सहकार्य गर्न सहज हुने थियो । यो साता मात्रै भारतमा सञ्चालित गुगल पे, अमेजन पे, फोन पे, मोबिकविक जस्ता फिनटेक कम्पनीले युनिफाइड पेमेन्ट इन्टरफेस (यूपीआई) का माध्यमबाट आफ्ना ग्राहकलाई ईरुपीमा कारोबार गर्न दिने सुविधा उपलब्ध गराउने विषयमा अनुमति मागेका छन् ।कार्यक्रममा प्रहरीको केन्द्रीय अनुसन्धान ब्युरो (सीआईबी) का प्रहरी उपरीक्षक होबिन्द्र बोगटीले सीबीडीसी राम्रो परियोजना भए पनि अहिले निजी क्षेत्रबाट विकास गरिएको डिजिटल वस्तु क्रिप्टोकरेन्सी सम्बन्धी नीतिनियमको अभावले अनुसन्धानमा चुनौती सामाना गर्नुपरेको अनुभव सुनाए । बैंकिङ सिस्टममा आक्रमण गरेर चिनियाँ ह्याकरहरूले एटीएमबाट झोलाभरि पैसा बोकेर जाने अवस्थामा हामी छौं, सीबीडीसी कार्यान्वयनमा लैजान खोजिरहँदा साइबर सुरक्षा जोखिम पनि अधिक हुन सक्छ, उनले भने, यो परियोजना विकास गरिरहँदा सुरक्षा निकायलाई पनि नियमित सहभागी गराउन अनुरोध गर्छु । स्मार्ट च्वाइस टेक्नोलोजीका प्रमुख कार्यकारी अधिकृत नारायण प्रकाश धुँजूले सीबीडीसी वालेटको प्रयोजनमै प्रश्न उठाए । यो वालेट नगद होल्ड गर्न वा भुक्तानी प्रणालीको व्यवस्थापनका लागि प्रयोग हुने भन्नेमा स्पष्टता नआएको उनले बताए । यो एप क्यास होल्ड गरेर फन्ड म्यानेज गर्नलाई प्रयोग हुन्छ कि यसले भुक्तानी प्रणालीलाई पनि म्यानेज गर्छ ? उनले भने, सीबीडीसीले नै भुक्तानी प्रणाली व्यवस्थापन गर्ने हो भने अहिलेका वालेट कम्पनीको भूमिका के हुन्छ ? फेरि, सीबीडीसी वालेटबाट कारोबार गर्न नमिल्ने हो भनेत्यो वालेटको प्रयोजन के ? यसमा स्पष्ट भएर अघि बढ्नुपर्छ । सीबीडीसीबारे धेरै द्विविधा र गलत बुझाइ रहेको र त्यसलाई चिर्दै जान आवश्यक रहेको गभर्नर महाप्रसाद अधिकारीले जनाए । सीबीडीसीलाई क्रिप्टोकरेन्सीको विकल्प मान्न नमिल्ने, यसले नगदलाई प्रतिस्थापन नगर्ने र विद्यमान डिजिटल भुक्तानी प्रणालीलाई कुनै असर नपुर्याउने उनले प्रस्ट्याए । राष्ट्र बैंकले क्रिप्टोलाई मुद्रा मान्दैन, यो डिजिटल एसेट हो र यसको मूल्य तलमाथि भइरहन्छ, उनले भने, सीबीडीसीको मूल्य परिवर्तनशील हुँदैन, यो नगद जस्तै हो । क्रिप्टोका चुनौती सम्बोधन गर्न यसले केही न केही मद्दत गर्छ । सीबीडीसी विकासका लागि राष्ट्र बैंकले अन्तर्राष्ट्रिय मुद्रा कोषको पनि सहयोग लिइरहेको गभर्नर अधिकारीले जानकारी गराए । आईएमएफले गत वर्ष नै देशहरूबीचको लेनदेनमा उपयोगी हुने गरी केन्द्रीय बैंक डिजिटल मुद्राहरूका लागि एक प्लाटफर्म निर्माण सुरू गरिएको घोषणा गरेको थियो ।"
कस्तो पानी पिउँछौं हामी ?,"(काठमाडौं)पानीबिनाको जीवन सम्भव छैन किनभने शरीरको तापक्रमलाई सन्तुलन राख्न पानी आवश्यक पर्छ । शरीरका विभिन्न अंगलाई सुरक्षित राख्न पानीको विशेष भूमिका रहन्छ । तर तपाइं हामीले पिउने पानीको कस्तो छ ? यसको गुणस्तर ठीक छ त ? दूषित त छैन ? एक सरकारी प्रतिवेदन भन्छ, पानी उत्पादन र बिक्रीवितरणमा उद्योगीले लापरबाही छन् । केही कम्पनीले कुच्चिएका र पुरानो जारबाट पानी बिक्री गर्दा दूषित भएको छ । खाद्य प्रविधि तथा गुण नियन्त्रण विभागले एक वर्षको अवधिमा गरेको अनुगमन, नमुना संकलन र प्रयोगशाला परीक्षणमा यस्तो देखिएको हो । न्यून गुणस्तर र दूषित उत्पादनको कसुरमा ०८०८१ मा १ सय ७८ मुद्दा दायर भएको विभागकी महानिर्देशक मतिना जोशी वैद्यले जनाइन् । तिनमा सबैभन्दा बढी प्रशोधित पिउने पानीकै ४५ वटा मुद्दा दायर भएका छन् । ती मुद्दा खाद्य प्रविधि तथा गुण नियन्त्रण विभाग र मातहतका ४३ कार्यालयबाट सम्बन्धित जिल्ला प्रशासन कार्यालय तथा जिल्ला अदालतमा दायर गरिएको छ । विभागले गत वर्ष प्रशोधित पिउने पानीका ११४ वटा नमुना संकलन गरेको थियो । ती परीक्षण गर्दा १० वटा नमुना प्रतिकूल पाइएको थियो । यति मात्र होइन, विभागले ०७९८० मा १ सय २१ मुद्दा दायर गर्दा प्रशोधित पिउने पानीका २१ वटा थिए । प्रशोधित पिउने पानीका १५५ नमुना परीक्षण गर्दा ४१ नमुना कैफियत भेटिएका थिए । यसले पनि सर्वसाधारणले पिउने पानीको अवस्था देखाउँछ । र सर्वसाधारणको स्वास्थ्यमाथि खेलबाड भएको पुष्टि गर्छ । नमुना परीक्षण गर्दा जारको पानीमा मुख्यतः कोलिफर्म आउँछ । पानीको जार प्रयोग गर्ने अभ्यास राम्रो छैन, सरसफाइ छैन, विभागकी महानिर्देशक वैद्यले भनिन्, प्रिमियम ब्रान्डका जार प्रयोग गर्ने कम्पनीले १०१२ पटक प्रयोग गरिसकेपछि पुनः प्रयोग गर्दैनन् । तर प्रिमियम ब्रान्डले प्रयोग नगरेपछि त्यही जार अर्को कम्पनीले प्रयोग गर्ने गरेका छन् । पुरानो जार कोतारिएको हुन्छ । कोतारिएको जार राम्रोसँग सफा हुँदैन । यसमा सूक्ष्म जीवाणु हुन्छन् । वर्षात्को समयमा पानी दूषित हुने सम्भावना उच्च रहन्छ । जारको पानीमा कीरा पनि देखिन्छ । यीबाहेक नक्कली जारको बिगबिगी पनि छ । जारको बिर्को निकालेर नक्कली स्टिकर र पानी बिक्री गरेर सर्वसाधारणलाई झुक्याउने काम भएको छ ।जारको बजारीकरणमा पनि समस्या छ । धेरैजसो मार्केटिङ गर्नेको पानी उद्योग छैन । उनीहरूले उद्योगसँग ठेक्कामा पानी भर्छन् र घरघर पुर्याउँछन्, वैद्यले भनिन्, त्यही सिलसिलामा सर्वसाधारणलाई पुरानो, कोतारिएको जार बिक्री गरेर झुक्याउने काम भएको छ । प्रशोधित खानेपानीको हकमा पनि पीएच भ्यालु र ब्याक्टेरियाकै समस्या देखिन्छ । पानीको पीएच भ्यालु ६ देखि ८ को बीचमा हुनुपर्छ । त्यसमा ब्याक्टेरिया हुनु हुँदैन । तर बजारमा पाइने धेरैजसो पानी र जारमा समस्या देखिन्छ । दूषित पानी प्रयोग गर्दा सुरुमा बान्ता हुने, पेट दुख्ने, झाडापखाला लाग्ने हुन्छ । झाडापखाला गराउने भाइरस तथा ब्याक्टेरियाले हैजा, टाइफाइड पनि हुन सक्छ । सरसफाइमा ध्यान नदिँदा खाने पानीले धेरै समस्या निम्त्याउन सक्छ । विडम्बना, कतिपय उद्योगीले मूलको पानी जस्ताको तस्तै भरेर पनि बिक्री गर्छन् । काठमाडौं उपत्यकामा रहेको पानीको नमुना संकलन गरिरहेको महानिर्देशक वैद्यले जनाइन् । गोदावरीबाट सुरु गरिएको अभियान साउनभर नै सञ्चालन गरिने उनको भनाइ छ । उपत्यकाका तीनवटै जिल्लाबाट नमुना संकलन गरेर माइक्रोबायोलोजी परीक्षणमा केन्द्रित गरेका छौं, उनले भनिन् । खाद्य प्रविधिले गुणस्तरको अनुगमन गर्छ । सर्वसाधारण गुणस्तरसँगै मूल्यमा पनि ठगिएका छन् । मूल्यको अनुगमन गर्ने जिम्मा पाएको वाणिज्य आपूर्ति तथा उपभोक्ता संरक्षण विभागले पनि पानी उद्योगलाई कारबाही गरेको छ । वाणिज्यले गत आर्थिक वर्षमा ७ पानी उद्योगलाई ६ लाख २५ हजार जरिवाना गरेको थियो । बुधबार मात्रै सूचना प्रकाशन गरेर फरकफरक मूल्य नराख्न निर्देशनसमेत दिएको छ । उपत्यकामा बिक्री हुने जार र बोटलकै गुणस्तरको पानीलाई उत्पादकले होटलरेस्टुराँ व्यवसायीसँग मिलेर फरक र बढी मूल्य लिएर बिक्री गरेकाले त्यसलाई तत्काल रोक्न पनि वाणिज्यले भनेको छ । आफ्नो निर्देशन पालना नगरे प्रचलित उपभोक्ता संरक्षण ऐनअनुसार कारबाही गर्ने वाणिज्यले जारी गरेको विज्ञप्तिमा जनाइएको छ । दिनहुँ पिउने पानीको गुणस्तरमा खेलबाड गर्नु बेइमानी भएको उपभोक्ता अधिकार अनुसन्धान मञ्चका अध्यक्ष माधव तिमिल्सिना बताउँछन् । अनुगमन र नमुना संकलन परीक्षण कार्यलाई थप प्रभावकारी बनाएर ऐनभित्र नपर्ने व्यवसायीलाई कारबाहीको दायरामा ल्याउनुपर्ने उनको भनाइ छ । गुणस्तर र मूल्यमा ठगी भएको सरकारी प्रतिवेदनले देखाइसकेको छ । सुशासनको मुख्य आधार भनेको जनताको सन्तुष्टि हो । उनीहरूको स्वास्थ्यमाथि खेलबाड गर्नेलाई सरकारले कारबाही गर्नुपर्छ, अध्यक्ष तिमिल्सिनाले भने, अनुगमन थप प्रभावकारी बनाउनुपर्छ । तर सरकारले कानुनी दायरामा नल्याउँदा व्यवसायीले गुणस्तर सुधार गर्न चाहेनन् । पानीबाहेक अन्य खाद्यपदार्थमा पनि व्यापक कैफियत देखिएको भेटिएको छ । खाद्य विभागले गत वर्ष मात्रै न्यून गुणस्तर खाद्यान्नदलहन बेचेको कसुरमा २९ उद्योगलाई मुद्दा दायर गरेको छ । गुलियो पदार्थकन्फेक्सनरीका २२ वटा, तेल तथा घिउजन्य पदार्थका १८ र दूध तथा दुग्धपदार्थका १६ वटा मुद्दा दायर भएका छन् । मसलाका ९, फल तथा सागपातजन्य पदार्थका ३, चियाकफीका ३ र दाना पदार्थका १२ वटा मुद्दा दायर भएका छन् । यिनमा सबैभन्दा धेरै ६१ वटा दूषित, ५९ वटा न्यून गुणस्तर, ३५ वटा लेबलसम्बन्धी र २३ मुद्दा खाद्य ऐन नियम निर्देशिका उल्लंघन गरेको रहेको विभागले जनाएको छ । निर्देशिका कार्यान्वयनमा आइसकेकाले बजार सुधारमा सहयोग पुग्ने महानिर्देशक वैद्यले बताइन् । खाद्य ऐन०२३ लाई संशोधन गरेर खाद्य स्वच्छता तथा गुणस्तर ऐन०८१ साउन १९ बाट लागु भएको छ । विगतमा न्यून गुणस्तर, ढाँटीझुक्याई जे गरे पनि एउटै बास्केटमा राखिएको थियो । अब कसुर हेरेर दण्डसजायको व्यवस्था गरिएको छ । यसले बजार थप सुधार हुने अपेक्षा छ, वैद्यले भनिन् । नेपाल बोटल वाटर उद्योग संघका अध्यक्ष ध्रुव गौतमले विगतको तुलनामा पानीको गुणस्तरमा सुधार आएको दाबी गरे ।तर मापदण्डअनुसार भने हुन नसकेकोउनले स्विकारे ।"
सुदूरपश्चिमले खुलायो राजस्व संकलनको बाटो,"(धनगढी)सुदूरपश्चिम प्रदेश सरकारले शुक्रबारदेखि राजस्व संकलन गर्न पाउने कानुनी बाटो खोलेको छ । मन्त्रिपरिषद्ले बिहीबार सिफारिस गरेको सुदूरपश्चिम प्रदेश सामयिक राजस्व संकलनसम्बन्धी व्यवस्था गर्न बनेको अध्यादेश ०८१ प्रदेश प्रमुख नजिर मियाँले जारी गरेपछि २४ दिनदेखि ठप्प रहेको राजस्व संकलनको सुरु हुने भएको हो । निवर्तमान मुख्यमन्त्री दीर्घबहादुर सोडारी नेतृत्वको सरकारले असार १ मा प्रदेशसभामा प्रस्तुत गरेको बजेट पारित हुन नसक्दा चालु आर्थिक वर्षको साउन १ देखि सुदूरपश्चिम सरकार बजेट शून्यतामा थियो । बजेट पारित गराउन नसकेपछि सोडारी सरकारले अध्यादेशद्वारा बजेट ल्याउन खोजेका थिए । तर त्यस बेला विपक्षमा रहेका अहिले सरकारमा पुगेका दलहरूले प्रदेश प्रमुखको सहयोगमा सोडारी सरकारलाई अध्यादेश ल्याउनबाट रोकेका थिए । आफू सरकारमा आएपछि भने त्यस बेला अध्यादेशको विरोधमा रहेका दलहरूले अहिले अध्यादेशकै बाटो रोजेका हुन् । हिजोको सरकारले बजेट पारित हुन नसकेको अवस्थामा अध्यादेश ल्याएर गाँठो फुकाउन खोज्दा उहाँहरूले बेस्सरी विरोध गर्नुभयो । त्यही कारण २४ दिनसम्म बजेट होलिडे भयो, एकीकृत समाजवादीका सांसद प्रकाश रावलले भने, आखिर अहिले उहाँहरू सरकारमा गइसकेपछि अध्यादेशकै बाटो राज्नुभयो ।सरकारले बुधबार रातिदेखि अधिवेशन अन्त्य गरेर बिहीबार प्रदेश प्रमुखबाट अध्यादेश जारी गराएको हो । अध्यादेशमार्फत राजस्व संकलनसम्बन्धी कानुन आएपछि सुदूरपश्चिममा बल्ल राजस्व संकलनको बाटो खुलेको हो । चालु आर्थिक वर्षको आर्थिक ऐन नहुँदा सुदूरपश्चिमले यसबीचमा दैनिक करिब ४० लाख राजस्व गुमाएको छ । यातायात व्यवस्था कार्यालयहरूद्वारा सवारी साधनसम्बन्धी, मालपोत कार्यालयमा घरजग्गा रजिस्ट्रेसनसम्बन्धी, उद्योग व्यवसायतर्फ घरेलु तथा साना उद्योग कार्यालय र प्रदेश कानुनअन्तर्गत स्थानीय तहहरूले संकलन गर्ने राजस्व संकलन कार्य ठप्प थिए । आर्थिक मामिला मन्त्रालयका अनुसार राजस्वका दर भने लगभग गत वर्ष अनुसार नै कायम गरिएको छ । राजस्व संकलनसम्बन्धी कानुनी गाँठो फुकाइए पनि चालु आर्थिक वर्षको विनियोजनसम्बन्धी कानुनबारे भने अन्योल कायमै छ । विनियोजन कानुन नहुँदासम्म सरकारले कुनै पनि खर्च गर्न पाउँदैन । सरकारले विनियोजनलगायत बजेटसम्बन्धी कानुनी बन्धन फुकाउने बाटो पहिल्याइरहेको छ ।"
अर्थ संक्षेप,"ग्लोबल आईएमई बैंकका ग्राहकलाई ल्यान्डमार्क छुटकाठमाडौं (कास) ग्लोबल आईएमई बैंक र ल्यान्डमार्क होटल एन्ड रिसोर्टबीच छुट प्रदान गर्ने सम्झौता भएको छ । सम्झौताअनुसार बैंकका ग्राहकले होटलमा १५ प्रतिशत छुट प्राप्त गर्नेछन् । बिहीबार भएको उक्त सम्झौतामा बैंकका ट्रान्जेक्सन बैंकिङसेल्स तथा बिजनेस विभाग प्रमुख प्रकाश पौडेल र ल्यान्डमार्क होटलका ग्रुप जनरल म्यानेजर बोधराज लम्सालले हस्ताक्षर गरे । सम्झौतापछि बैंकका डेबिटक्रेडिट कार्डवाहक तथा मोबाइल बैंकिङ एप प्रयोगकर्ताले काठमाडौं, पोखरा, चितवन तथा भैरहवास्थित ल्यान्डमार्कमा १० देखि १५ प्रतिशतसम्म छुट प्राप्त गर्ने जनाइएको छ । ग्राहकले होटलमा उपलब्ध सेवामध्ये बेड एन्ड ब्रेकफास्ट र खाना तथा सञ्चालनमा रहेका अन्य सुविधामा १५ प्रतिशतसम्म छुट पाउने बैंकले जानकारी दिएको छ ।कोकाकोलाको एक्सिलेटर एन्ड मेन्टरसिप प्रोग्रामका विजेता घोषणाकाठमाडौं (कास) कोकाकोला नेपालले सक्षम एक्सेलेटर र मेन्टरसिप प्रोग्राम २०२४ का विजेता घोषणा गरेको छ । एटेलियर प्लेटफर्मसँगको साझेदारीमा आयोजित उक्त कार्यक्रमका विजेता बिहीबार सार्वजनिक गरिएको कोकाकोलाले जानकारी दिएको छ । कम्पनीले रोजी महर्जनको नेतृत्वमा रहेको प्रोजेक्ट ग्रिन सर्कल, श्रेया मल्ल र सालु थापाको पाल, प्रतिमा बस्याल र प्रियांशु कायस्थको पासा नापालाई विजेता घोषणा गरेको हो । कोकाकोलाले प्रत्येक व्यवसायलाई एक लाख रुपैयाँ नगद पुरस्कार प्रदान गरेको छ । कोकाकोलाले नेपालको महिला सशक्तीकरणअन्तर्गत महिला नेतृत्व स्टार्टअप र उद्यमशीलतालाई प्रोत्साहन गर्न उक्त कार्यक्रम आयोजना गरिएको जनाएको छ । उक्त कार्यक्रममार्फत नेपालमा महिला उद्यमशीलता र दिगो विकासलाई अगाडि बढाउने प्रतिबद्धतालाई निरन्तरता दिइएको बोटलर्स नेपालका म्यानेजिङ डिरेक्टर दीपक सेन्थिल नाथले बताए । सक्षम एक्सेलेटर कार्यक्रम धेरै महिलाका लागि आशा र अवसर रहेको नेपालमा कोकाकोलाका लागि कन्ट्री डाइरेक्टर चन्द्रिका कालियाको भनाइ छ । युवा महिला उद्यमीहरूलाई अवसर सृजना गर्न पाएकामा एटेलियर प्लेटफर्मकी संस्थापक ऋतु गुरुङले खुसी व्यक्त गरिन् ।"
उड्डयन प्राधिकरणलाई जिम्मेवार बनाउन सांसदहरूको माग,"(काठमाडौं)नेपाल नागरिक उड्डयन प्राधिकरणका पदाधिकारीलाई पदबाट हटाएर वा निलम्बनमा राखेर मात्रै हवाई दुर्घटनाको छानबिन अघि बढाउन सांसदहरूले सरकारलाई सुझाएका छन् । दुर्घटनाको स्वच्छ छानबिनका लागि मुख्य गरी प्राधिकरणका महानिर्देशक प्रदीप अधिकारीलाई पदबाट हटाउनैपर्नेमा उनीहरूले जोड दिएका छन् । पटकपटक हवाई दुर्घटना भइरहने तर त्यसको जिम्मेवारी प्राधिकरणको नेतृत्वमा रहेकाले नलिने, घटनैपिच्छै छानबिन समिति बन्ने तर प्रतिवेदन सार्वजनिक नहुने प्रवृत्ति अन्त्यका लागि पदाधिकारीलाई हटाएरै छानबिन गर्नुपर्ने सत्तारूढ दलकै सांसदहरूको धारणा छ । काठमाडौंबाट स्याफ्रुबेंसीका लागि उडेको एयर डाइनेस्टी नाइन एनएजेडी कलसाइनको हेलिकोप्टर नुवाकोटको शिवपुरी गाउँपालिका७ सूर्यचौरमा दुर्घटनाग्रस्त भएको भोलिपल्ट बिहीबार भएको प्रतिनिधिसभाको अन्तर्राष्ट्रिय सम्बन्ध र पर्यटन समितिको आकस्मिक बैठकमा सांसदहरूले जिम्मेवार अधिकारीहरूलाई निलम्बन गरेर मात्र छानबिन अगाडि बढाउन भनेका हुन् । बैठकमा संस्कृति, पर्यटन तथा नागरिक उड्डयनमन्त्री बद्री पाण्डे पनि उपस्थित थिए । कांग्रेस सांसद विमलेन्द्र निधिले प्राधिकरणका पदाधिकारीलाई जिम्मेवारीबाट मुक्त गरेर मात्रै छानबिन अगाडि बढाउन मन्त्री पाण्डेलाई सुझाव दिएका थिए । मन्त्रीलाई आग्रह गर्न चाहन्छु, तत्काल सम्भव छ भने पदमुक्त गर्नुस्, होइन भने निलम्बन गर्नुस् । निलम्बन गरेर मात्रै छानबिन विश्वसनीय हुन सक्छ, निधिले भनेका थिए । प्राधिकरणका महानिर्देशक प्रदीप अधिकारीलाई पदमै राखेर छानबिन गर्दा जनताले सांसदहरूलाई नै प्रश्न गर्ने अवस्था आइसकेको उनको भनाइ थियो । एमालेकी प्रतिनिधिसभा सचेतक सुनीता बरालले प्राधिकरणको जिम्मेवारीमा बसेकाहरूलाई जवाफदेही बनाएर अघि बढ्नुपर्ने बताइन् । दुर्घटना र छानबिनबारे संसदीय समितिमा छलफल गर्दा सांसदहरूलाई प्रतिप्रश्न गरिएको उल्लेख गर्दै उनले मन्त्रालय र प्राधिकरणका अधिकारीहरूको प्रस्तुतिप्रति आपत्ति जनाएकी थिइन् । जो जिम्मेवार हुनुपर्ने र जसले जिम्मेवारीबोध गर्नुपर्ने हो उहाँहरूका प्रतिप्रश्न सांसदहरूप्रति तेर्सिने कुरा त्यति सुहाउँदो भएन, उनको भनाइ थियो । प्राधिकरणका पदाधिकारीले आफ्नो कमजोरी ढाकछोप गर्न प्राविधिक कुरा देखाएर पन्छिन मिल्ने ठाउँ नरहेको बरालले बताइन् । कमजोरी सच्याउन कति जिम्मेवार छौं भन्ने विषयमा मन्त्रीको जवाफ चाहिन्छ, उनले भनिन्, नीतिगत व्यवस्था सच्याउनुपर्ने भए संसद् तयार छ तर व्यवस्थापकीय जिम्मेवारीमा रहेकाहरू घटनाप्रति जवाफदेही बन्नुपर्छ । कांग्रेस सांसद उदयशमशेर जबराले प्राधिकरणका महानिर्देशक अधिकारीलाई कायमै राखेर गरिने छानबिन समितिको प्रतिवेदन विश्वास गर्न सकिने अवस्था नबनेको बताए । प्रतिवेदनप्रति नेपाली जनतालाई विश्वास दिलाउन पनि अधिकारीलाई पदबाट हटाउनुपर्ने उनको माग थियो । बर्खाको मौसममा दिउँसो १२ बजेपछि हेलिकोप्टर उडाउन नपाउने निर्णय दबाबमा फिर्ता लिनुपरेको भनी महानिर्देशक अधिकारीले समितिमा दिएको अभिव्यक्तिप्रति पनि सांसद जबराले आपत्ति जनाए । कसको दबाब आयो ? कहाँबाट दबाब आयो ? कसको हात यहाँ छ ? कुन माफिया यसको पछाडि लाग्यो छ ? त्यसमा पनि ध्यान दिन जरुरी छ, उनले भनेका थिए । माओवादी सांसद छिरिङ ल्हामु लामाले हेलिकोप्टर र जहाज दुर्घटनाको दोष प्रविधिलाई दिएर जिम्मेवार अधिकारी उम्किन नपाउने बताइन् । उडान अनुमति दिने निकायको ठूलो कमजोरी देखिन्छ । मौसम खराब हुँदाहुँदै उडान अनुमति दिने सम्बन्धित निकायलाई कारबाहीको दायरामा ल्याउने कि नल्याउने ? उनले भनिन्, मन्त्री, सचिव र प्राधिकरणका पदाधिकारीले जिम्मेवार भएर जवाफ दिने कि नदिने ?कांग्रेस सांसद राजेन्द्र बजगाईंले महानिर्देशक अधिकारीलाई बर्खास्त नगरे मन्त्री पाण्डेमाथि प्रश्न उठ्ने बताए । मन्त्रालयका सचिव गणेश पाण्डेले पनि तथ्य मोडेर संसदीय समितिमा प्रस्तुति दिइरहेको उनले बताए । स्वायत्त निकाय हो भनेर सचिवले भन्नुभएको छ, त्यो म मान्दिनँ । यत्रो दुर्घटनामा मन्त्रीले प्रस्ताव लानुपर्छ र सम्बन्धित निकायका कार्यकारीलाई तत्काल बर्खास्त गर्नुपर्छ । सचिवले पनि तथ्य बंग्याएर यहाँ प्रस्तुत गर्न पाउनुहुन्न । बर्खास्त गर्नुहुन्न भने मन्त्रीमाथि नै प्रश्न गर्न चाहन्छौं, बजगाईंले भने ।रास्वपा सांसद शिशिर खनालले हवाई दुर्घटनामा मानिसको ज्यान गुमाउने सूचीमा नेपाल विश्वमै बाह्रौं स्थानमा रहेको तथ्यांक समितिमा राखेका थिए । उनले प्राविधिक र पाइलटको त्रुटि भनिए पनि नियामक निकायको कमजोरी हुने भएकाले तिनीहरूलाई जवाफदेही बनाउनुपर्नेमा जोड दिए । उनको प्रश्न थियो, जसबारे छानबिन हुन्छ त्यो मान्छे पदमा बसिरहन सुहाउँछ ? दुर्घटनाको जिम्मेवारी मन्त्रालयले लिन्छ कि प्राधिकरणले ? यति धेरै र ठूला हवाई दुर्घटना हुँदा पनि कसैले जिम्मेवारी नलिएको भन्दै उनले असन्तुष्टि जनाएका थिए ।कांग्रेस सांसद एनपी साउदले हवाई दुर्घटनापछि गठन हुने छानबिन समितिको प्रतिवेदन सार्वजनिक गर्नुपर्ने र सुझाव कार्यान्वयन हुनुपर्नेमा जोड दिएका थिए । हवाई दुर्घटना निरन्तर भइरहेका छन् । दुर्घटना कसरी नियन्त्रण गर्ने, के कारणले दुर्घटना भयो, दुर्घटना दर किन तीव्र छ भन्नेबारे पटकपटक प्रश्न उठ्ने गरेको छ, उनले भने, दुर्घटनापछि छानबिन आयोग बनाउँछौं र प्रतिवेदन आउँछ तर सार्वजनिक गरिँदैन ।सांसद प्रभु साहले हवाई दुर्घटनामा नैतिक रूपमा कोही न कोही जिम्मेवार हुनुपर्ने बताए । हवाई दुर्घटनाको छानबिन समिति कमजोरी ढाकछोप गर्नका लागि त बन्ने गरेको होइन भन्ने आशंका उब्जिएको उनको भनाइ थियो । पदाधिकारी कोही पनि दोषी छैन ? पाइलटलाई मात्र दोषी बनाउने ? उनले प्राधिकरणका महानिर्देशक अधिकारीसँग प्रश्न गरे, तपाईंको कुनै दोष छैन ? राम्रो गर्दा त मैले गरे भन्नुहुन्छ, यसको पनि जिम्मा लिनुस् न । माओवादी सांसद हितबहादुर तामाङले बारम्बार गल्ती, कमजोरी गरिरहने छुट कसैले पनि पाउन नहुने बताए । प्राधिकरणमा गल्ती र कमजोरी गर्नेलाई कठघरामा उभ्याउने परिस्थिति सिर्जना गर्नुपर्नेमा उनको जोड थियो । प्राधिकरण र वायुसेवा निगममा पैत्रिक सम्पत्तिका लागि जस्तो झगडा भइरहेको छ, उनले भने, त्यसले राम्रो परिणाम दिइरहेको छैन ।सरकारको नेतृत्व गरिरहेको एमाले र सत्तारूढ कांग्रेसकै सांसदहरूले प्राधिकरणका पदाधिकारीलाई हटाए मात्र स्वच्छ छानबिन हुन सक्ने धारणा राखेपछि नागरिक उड्डयनमन्त्री पाण्डेले पदमुक्तका विषयमा कानुनी परामर्शमा रहेको बताएका थिए । नैतिकताका आधारमा पदबाट हटेर स्वच्छ छानबिन हुन दिने भन्ने स्वयं व्यक्तिको कुरा भए पनि संवैधानिक र कानुनी रूपमा आफूले परामर्श गरिरहेको मन्त्री पाण्डेको भनाइ थियो । सौर्य एयरलाइन्सको जहाज त्रिभुवन अन्तर्राष्ट्रिय विमानस्थलमा दुर्घटना भएदेखि नै जिम्मेवार अधिकारीलाई कारबाही गर्ने तयारी भइरहेको उनले जानकारी दिए । प्रक्रियासम्मत बाटोमा जानका लागि अप्ठयारा के हुन्, जटिलता के हुन् ? हामी खोतलिरहेका छौं, मन्त्री पाण्डेले संसदीय समितिको बैठकमा भने, मन्त्रीले गरेको निर्णय संवैधानिक, कानुनी हिसाबले सर्वस्वीकृत हुनुपर्छ, त्यसो भएन भने मन्त्रीले नैतिक रूपमा पदमा बस्न मिल्दैन । हामीले त्यस विषयमा गम्भीरतापूर्वक छलफल गरिरहेका छौं । म विश्वास दिलाउन चाहन्छ, यसको निर्क्योल सभापतिमार्फत यो समितिले चाँडै प्राप्त गर्नेछ, पूरा मुलुकले प्राप्त गर्नेछ ।समिति सभापति राजकिशोर यादवले कानुनी छिद्रको दुरुपयोगबाट गल्ती गरिरहेको मानिस उम्किन नपाओस् भन्नेमा सरकार सजग रहनुपर्ने बताए । कानुनी छिद्रका आधारमा गलत नियतमा काम गरिरहेको मान्छे उम्किन नपाओस् भन्नेमा मन्त्री दृढ भएर अगाडि बढ्नुपर्छ । संवैधानिक, कानुनी, राजनीतिक पाटामा खेल्ने ठाउँ राख्नु हुन्न, उनले भने । बुधबारको दुर्घटनाका सम्बन्धमा प्राधिकरणका महानिर्देशक अधिकारीले हेलिकोप्टर बादलभित्र प्रवेश गर्न नहुने र आँखाले देख्न नसकिने ठाउँमा प्रवेश गर्न नहुने नियम उल्लंघन गर्दा दुर्घटना भएको प्रारम्भिक रूपमा देखिएको बताएका थिए । मुख्य कारण छानबिन आयोगले बताउला, सरसर्ती हेदा बादलभित्र प्रवेश गरेकाले फर्किने क्रममा देब्रे घुम्दा दुर्घटना भएजस्तो देखिन्छ, समितिको बैठकमा उनले भनेका थिए ।समितिको बैठकमा सांसदहरूले प्राधिकरणलाई नियामक र सेवाप्रदायक गरी दुई निकायमा विभाजन गर्नुपर्ने धारणा पनि राखेका थिए । कांग्रेस सांसद निधिले यसका लागि शीर्ष नेताहरूसँग छलफल गर्नुपर्ने भए पनि तयार हुन मन्त्रीलाई सुझाव दिएका थिए । निश्चित समयसीमा तोकेर मन्त्रीले प्राधिकरणलाई नियामक र सेवाप्रदायक बनाउने क्यालेन्डर दिनुपर्ने उनको भनाइ थियो । प्राधिकरणका पदाधिकारीले शीर्ष नेताहरूलाई प्रभावमा पारेर सेवाप्रदायक र नियामक बनाउन नदिने प्रयास गरेको टिप्पणी निधिले गरे । सांसद जबराले पनि प्राधिकरणलाई नियामक र सेवाप्रदायकमा कार्यगत मात्रै नभई पूर्ण रूपमा विभाजन गर्नुपर्ने बताए । नियामक र सेवाप्रदायक बनाउने योजना निरस्त पार्न मन्त्रालयका अधिकारी नै लागेको उनको भनाइ थियो । सचिव पाण्डेले प्राधिकरण मातहत एयर सेफ्टी निकाय बनाउने तयारी भइरहेको भनी दिएको अभिव्यक्तिप्रति सांसद जबराले आपत्ति जनाएका थिए । एयर सेफ्टी निकाय नियामक निकायअन्तर्गत नै राख्नुपर्ने उनको भनाइ थियो ।समितिले नेपाल नागरिक उड्डयन प्राधिकरणसम्बन्धी कानुनलाई संशोधन र एकीकरण गर्न बनेको विधेयक र नेपाल हवाई सेवा प्राधिकरणको स्थापना र व्यवस्था गर्न बनेको विधेयक यथाशीघ्र संघीय संसद्मा पेस गर्नगराउन नेपाल सरकार, प्रधानमन्त्री तथा मन्त्रिपरिषद्को कार्यालय र संस्कृति, पर्यटन तथा नागरिक उड्डयन मन्त्रालयलाई निर्देशन दिएको छ ।"
एभरेस्ट महिला भलिबल लिगमा ६ फ्रेन्चाइज टोली,"(काठमाडौं)फ्रेन्चाइज अवधारणामा हुन लागेको एभरेस्ट महिला भलिबल लिगका ६ टोली सार्वजनिक गरिएको छ । प्रतियोगिता आयोजना गर्न नेपाल भलिबल संघले यसअघि नै इन्फिनिटी ड्रिम्स प्रालिसँग सम्झौता गरिसकेको छ । प्रतियोगिता आयोजनाको मिति भने निश्चित हुन बाँकी छ । सिटी अवधारणामा हुने प्रतियोगिताका लागि शरदकृष्ण टिबरेवालाले टिम काठमाडौं, अनुज एम तिमिल्सिना, अनोज रिमाल र विरोचन खनालको कोरसिंक नेपालले टिम ललितपुर, रोहित अग्रवाल र विशाल अग्रवालले टिम मधेशको स्वामित्व लिएका छन् । त्यस्तै सौरभ केडियाले टिम गण्डकी, निम्बस होल्डिङ्सले टिम चितवन तथा राजेश बगडिया र प्रतीक अधिकारीले टिम कर्णालीको स्वामित्व लिएका छन् । सबै टोलीले आफ्नो नाम फरक हिसाबमा राख्न पाउनेछन् । बिहीबारसम्म मधेशले आफ्नो टिमको नाम पक्का गरिसकेको छ । आफूहरू मधेश युनाइटेड भएर खेल्न लागेको टोलीका मालिक रोहित अग्रवालले बताए । मधेशमा प्रतिभाहरू धेरै भएकाले आफूहरूले मधेश रोजेको जनाउँदै उनले आफ्नो टोली वीरगन्ज केन्द्रित रहने जनाए । अन्य टोलीले भने नाम तोक्न बाँकी छ । पहिलो पटक हुन लागेको भलिबलको फ्रेन्चाइज इभेन्टमा प्रमुख सहरहरू विराटनगर, नेपालगन्ज र धनगढी समेटिएका छैनन् । फ्रेन्चाइज भनेपछि बिजनेस मोडलमा हुन्छ र लगानी गर्नेले आफ्नो इच्छा र भावनाअनुसार टिमहरू लिएका हुन्छन्, यसमा हामी आयोजकको खासै हस्तक्षेप हुँदैन, इन्फिनिटीका संस्थापक एवं प्रबन्ध निर्देशक आमिर अख्तरले बिहीबार पत्रकार सम्मेलनमा भने ।टिम कर्णालीका मालिकमा बगडियाको स्वामित्वमा म्याजिक फुटवेयर विराटनगर रहेको छ भने प्रतीक अधिकारी मार्केटिङ क्षेत्रमा पहिचान बनाएका व्यक्ति हुन् । नेपालगन्जमा विगतमा भएको प्रधानमन्त्री कप भलिबल प्रतियोगितासहित पोखराको टाइगर कपमा प्रायोजनको व्यवस्था मिलाएको अनुभवले आफूलाई फ्रेन्चाइज प्रतियोगितामा तानेको अधिकारीले सुनाए । केडिया ग्रुपका निर्देशक सौरभ केडियाले भलिबल नेपालको राष्ट्रिय खेल भएकाले आफूहरू यसमा जोडिएको बताए । चितवनका मालिक आनन्द बगरिया यसअघि कुमारी बैंकका प्रमुख कार्यकारी अधिकृत थिए । निम्बसमा उनी प्रबन्ध निर्देशक रहेका छन् । एउटा टोलीमा ९ नेपाली खेलाडी र ३ विदेशी खेलाडी हुनेछन् । नेपाली खेलाडीलाई तीन समूहमा विभाजन गरिएको छ । ए श्रेणीमा रहनेले १ लाख ५० हजार, बी श्रेणीमा रहनेले १ लाख र सी श्रेणीमा रहने खेलाडीले ५० हजार पारिश्रमिक पाउने छन् । नेपाली खेलाडी ड्राफ्टबाटै छानिने अख्तरले जनाए । प्रतियोगिताको पुरस्कार रकमको घोषणा पछि गरिने उनले बताए । भलिबलका राम्रा दिनहरू आउँदै छन्, नेपाल भलिबल संघका अध्यक्ष जितेन्द्रबहादुर चन्दले कार्यक्रममा भने, भलिबलमा फ्रेन्चाइज लिगको सुरुआत मात्र भएकाले अहिले खेलाडीको पारिश्रमिक रकम थोरै राखिएको छ । स्थायित्वका लागि थोरैबाट सुरु गरिएको हो । खेलाडीको पारिश्रमिक रकम हरेक वर्ष १० प्रतिशतले बढ्दै जानेछ ।इन्फिनिटी ड्रिम्सकी प्रमुख कार्यकारी अधिकृत स्नेभी चापागाईंले महिला सशक्तीकरणका लागि फ्रेन्चाइज भलिबल लिगले ठूलो भूमिका खेल्ने विश्वास लिएको जनाइन् । भलिबल संघले पुरुषको फ्रेन्चाइज लिगका लागि केडिया ग्रुपसँग सम्झौता गरिसकेको छ ।"
महिला खेलाडीलाई महानगरको सम्मान,"काठमाडौं (कास) काभा वुमन्स नेसन्स लिग को उपविजेता बनेको नेपाली महिला भलिबल टोलीलाई बिहीबार काठमाडौं महानगरपालिकाले नगदसहित सम्मान गरेको छ । महानगरले प्रतियोगिता सकिएको भोलिपल्टै टोलीका खेलाडी, प्रशिक्षक, टिम म्यानेजर र थेरापिस्टलाई नगदसहित सम्मान गरेको हो । अघिल्लो दिन नेपालले फाइनल भारतसँग ३२ को सेटमा पराजित भएर उपाधि गुमाएको थियो ।खेलाडीलाई जनही एक लाख र म्यानेजर, प्रशिक्षक र थेरापिस्टलाई जनही ५० हजार रुपैयाँ प्रदान गरिएको हो । मेयर बालेन्द्र शाहले खेलाडीलाई सम्मानित गर्दै भने, प्रदर्शनमा तपाईंहरूको कुनै कमजोरी थिएन । तर खेलक्षेत्रमा सरकारले लगानी गर्न बाँकी रहेछ सन्देश तपाईंहरूले दिनुभएको छ ।नेपालको फाइनल खेल हेर्न बुधबार मेयर बालेन्द्र शाह र उपमेयर सुनीता डंगोलले त्रिपुरेश्वरस्थित कभर्डहल पुगेर पूरै खेल हेरेका थिए ।"
महिला राष्ट्रिय तेक्वान्दो सुरु,"काठमाडौं (कास) सातदोबाटोस्थित तेक्वान्दो एकेडेमी हलमा बिहीबार चौथो महिला राष्ट्रिय खुला तेक्वान्दो प्रतियोगिता सुरु भएको छ ।यस राष्ट्रिय प्रतियोगितामा तीन विभागीय टिम र सात प्रदेशका खेलाडीले भाग लिएका छन् । ग्यारोगी (फाइट) र पुम्से (फर्म) विधामा हुने ५२ स्वर्ण पदकका लागि प्रतिस्पर्धा हुनेछ । पहिलो दिन पुम्सेको सिनियर व्यक्तिगत (३० वर्षमाथि) एपीएफकी प्रतिभा कुमारी विष्टले स्वर्ण जितिन् । आर्मीकी सविना भट्टराई दोस्रो र पुलिसकी सीता तामाङ तेस्रो भए । सिनियर व्यक्तिगत (१८३० वर्ष) मा आर्मीकी स्वस्तिका तामाङले स्वर्ण जितिन् । पुलिसकी निशा दर्नालले रजत तथा आर्मीकी अर्पणा अधिकारी र पुलिसकी रमिला लामाले कांस्य जिते । सिनियर (१८३० वर्ष) टिम पुम्सेमा आर्मीका नीता गुरुङ, स्वस्तिका तामाङ र अर्पणा अधिकारीले स्वर्ण जिते । पुलिसकी निशा दर्नाल, रमिला लामा र सविना गोलेले रजत तथा स्वयम्भू तेक्वान्दोका पूजा तामाङ, अपेक्षा तामाङ र अञ्जना वाइबाले कांस्य पदक जिते ।क्याडेट पुम्सेतर्फ व्यक्तिगत (१२१४ वर्ष) मा गोदावरीका संगम थापाले स्वर्ण, गोलढुंगाका कुन्जिता शेर्पाले रजत तथा गोदावरीका यमी पाख्रिन र प्रकृति प्रजाले कांस्य जितेका थिए । टिमतर्फ गोदावरीका प्रकृति, यमी र उषा सिलवालको टिमले स्वर्ण जितेको थियो । टोखाका खुसी जोशी, संरचना सरकार र शालिन श्रेष्ठको टिमले रजत जित्यो । हिमालीका प्रतीक्षा तामाङ, अनामिका गुरुङ र न्युनिशा लामा तथा सेन्ट जोसेफका प्रिया तामाङ, कुन्जिता शेर्पा र लेभना सिंहले कांस्य जिते । जुयिनर पुम्सेको १५१७ वर्ष समूहमा विजेश्वरीकी अन्जिला मोक्तानले स्वर्ण जितिन् । मकवानपुरकी कविना राईले रजत तथा अल्फाकी निर्मा विष्ट र च्यासलकी सुप्रिया लामाले कांस्य जिते । सिनियर टिमतर्फ १८३० वर्षमा च्यासलका दिया अधिकारी, युनिशा पहारी र अराध्या न्यौपानेले स्वर्ण जित्दा डाफोडिलका वृहना देवकोटा, मेघाना घतानी र डेचेन तामाङ रजत जित्न सफल भए ।"
दशरथ रंगशाला अब अन्तर्राष्ट्रिय खेललाई ॅयोग्य,काठमाडौं (कास) एसियाली फुटबल महासंघले दशरथ रंगशालामा अन्तर्राष्ट्रिय फुटबल खेल खेलाउनका लागि अनुमति दिएको छ । अखिल नेपाल फुटबल संघ (एन्फा) लाई एएफसीले दशरथ रंगशालामा अन्तर्राष्ट्रिय खेल खेलाउन योग्य रहेको रिपोर्ट दिएको छ ।विश्वकप छनोट खेलका क्रममा एएफसीले दशरथ रंगशालामा अन्तर्राष्ट्रिय स्तरको फुटबल खेल आयोजना गर्न अयोग्य भएको जनाएको थियो । एएफसीले रंगशालालाई अन्तर्राष्ट्रिय खेलका लागि अयोग्य गरेपछि चैत महिनाबाट राष्ट्रिय खेलकुद परिषद् आफैंले मैदानको रेखदेख र संरक्षण सुरु गरेको थियो ।यही साउन ९ गते एएफसीका प्रतिनिधि दशरथ रंगशालाको निरीक्षण तथा अवलोकनमा आएका थिए । एएफसी प्रतिनिधिले रंगशालामा अहिले मापदण्ड पूरा भएको प्रतिवेदन दिएको राखेपले जनाएको छ । दशरथ रंगशालामा अब यही साउन २९ गते एएफसी च्यालेन्ज लिगअन्तर्गत प्रारम्भिक खेल हुनेछ । त्यसमा भुटानको पारो एफसी र नेपालको चर्च ब्वाइज युनाइटेडबीच प्रतिस्पर्धा हुनेछ ।एएफसीले रंगशालामा अन्तर्राष्ट्रिय खेल खेलाउन अयोग्य भएको प्रतिवेदन दिएपछि गत चैत ८ मा नेपालमा हुनुपर्ने विश्वकप छनोटअन्तर्गत नेपाल र बहराइनबीचको खेल बहराइनमै भयो भने जेठ २४ मा यूएईसँगको खेल साउदी अरेबियामा खेलाइएको थियो ।
आईओसीलाई भारतीय प्रायोजकको अपेक्षा,"पेरिस (एपी) अन्तर्राष्ट्रिय ओलम्पिक कमिटी (आईओसी) ले चाँडै भारतीय प्रायोजक पाउने अपेक्षा गरेको छ । यसले ओलम्पिक वृत्तमा भारतको बढ्दो प्रभावलाई देखाउँछ । आईओसीसँग अहिले माथिल्लो स्तरको १५ प्रायोजक साझेदार छन् । उनीहरूले प्रत्येक वर्ष सामूहिक रूपमा ७४ करोड डलर बराबरको रकम वा सेवा प्रदान गर्ने गर्छन् । यी प्रायोजकमा कुनै भारतीय कम्पनी भने रहेका छैनन् ।आईओसीको बजार निर्देशक एनी सोफिया भोमार्डले भनेकी छन्, हामी भारतबाट कुनै ठूलो प्रायोजक आएको हेर्न चाहन्छौं । विश्वास छ, यो सकेसम्म चाँडै पूरा हुनेछ । उनले बुधबार आफ्नो प्रायोजकको सम्मानमा आयोजित कार्यक्रममा यस्तो भनेकी हुन् । उनी थप्छिन्, हामीलाई के विश्वास छ भने, भारत सबै प्रकारको सम्भावना भएको देश हो र यसमा व्यावसायिक सम्भावना सबैभन्दा बढी रहेको छ । अहिले भारतको कुल गार्हस्थ्य उत्पादन बढ्दै छ र विकासको दर पनि उच्च छ ।गत वर्ष मात्रै भारतीय प्रधानमन्त्री नरेन्द्र मोदीले आईओसीका पदाधिकारीसँगको भेटघाटमा सन् २०३६ को ओलम्पिक आयोजनाका लागि दाबी गर्ने बताएका थिए । मुम्बईमा आयोजित आईओसीको वार्षिक बैठकमा मोदीले सम्बोधन गरेका हुन् । अहिले पेरिस ओलम्पिकमा १ सय ११ सदस्यीय आईओसी सदस्य टोली छ । त्यसमध्ये एक नीता अम्बानी रहेकी छन् । उनी भारतको सबैभन्दा धनी मुकेश अम्बानीका पत्नी हुन् । नीता सन् २०१६ यता आईओसी सदस्यमा छिन् । उनीहरूको रिलायन्स उद्योग समूह छ । गत महिना मात्रै उनीहरूले आफ्ना छोरा अनन्त अम्बानीको भव्य र निकै खर्चालु विवाह गरेका थिए । यो अन्तर्राष्ट्रिय चासो र समाचारको विषयसमेत बनेको थियो । नौ महिनाअघि आईओसीको बैठक जुन स्थानमा बैठक बसेको थियो, त्यहीं विवाह समारोह आयोजना गरिएको थियो । त्यसमा केही आईओसीका प्रतिनिधि पनि सहभागी थिए । त्यसमा एक फिफाका अध्यक्ष जियानी इन्फान्टिनो पनि थिए ।रिलायन्सको च्यारिटी फाउन्डेसनले पेरिसमा भारतीय आतिथ्यता केन्द्र पनि सञ्चालन गरेको छ । अम्बानी दम्पतीले जुलाई २७ मा त्यसको उद्घाटन गरेका थिए । यसले पनि भारतको ओलम्पिक आयोजना गर्ने महत्त्वाकांक्षा प्रस्ट पार्छ । यस वर्षको अन्त्यमा आईओसीको एउटा ठूलो प्रायोजकसँगको अनुबन्ध सकिँदै छ । यस्तै जापानी गाडी निर्माता टोयोटा र अन्य केहीले भने आफ्नो अनुबन्धलाई नवीकरण गर्दै छ ।ओलम्पिक प्रायोजक प्रायः ४० वर्ष बराबरको हुने गर्छ । यस्तो प्रायोजन गर्ने कम्पनी अमेरिका र जापानका रहेका छन् । जापानका दुई प्रायोजक ब्रिजस्टोन र पानासोनिकको यस वर्षको अन्त्यमा अनुबन्ध सकिँदै छ । भामोर्ड भन्छिन्, समय परिस्थितिअनुसार प्रायोजक आउने र जाने भइरहन्छ । यो व्यवसायको रणनीतिमा पनि भरपर्छ । आईओसीले कतारबाट पनि प्रायोजकको अपेक्षा गरेको छ ।"
