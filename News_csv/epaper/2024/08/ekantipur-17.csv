शीर्षक,विवरण
"सोलुको थामेमा अप्रत्याशित बाढीपहिरो २० घर र विद्यालय पुरिए, १३५ विस्थापित","डीएसपी घिमिरेले थामेमा रहेका प्रहरीसँग समेत आफूहरूको सञ्चार सम्पर्क विच्छेद रहेकाले घटनास्थलबारे विस्तृत विवरण थाहा हुन नसकेको बताए । न टेलिफोन चल्छ, न त हाम्रो सञ्चार सेटले नै काम गरेको छ, उनले भने । खोला थामेमा आएको बाढी मिसिएपछि दूधकोशीको तटीय क्षेत्रमा पनि क्षति पुगेको छ । दूधकोशीमा पानीको बहाव बढ्दा खुम्बु क्षेत्र जाने एक मात्र पक्की पुलमा क्षति पुगेको छ । माप्यदूधकोशी र खुम्बु पासाङल्हामु गाउँपालिका जोड्ने ओर्लाङघाटको पुलको एउटा भाग भासिएको हो । प्रहरीका अनुसार अब मर्मत नगरी उक्त पुलमा गाडी चल्न सक्दैन । उक्त पुल दुवै गाउँपालिकाले संयुक्त लगानीमा मितेरी पुलका रूपमा निर्माण गरेका थिए । दूधकोशीको उच्च बहावले जोरसल्लेमा २ सय मिटरभन्दा बढी पैदलमार्ग बगाएको छ ।पालिकाका प्रवक्ता लाक्पाछिरी शेर्पाका अनुसार थामेको जनसंख्या ३ सय ७० हो । तर पर्यटकीय समय नभएकाले अहिले आधाभन्दा बढीको बसाइ काठमाडौं लगायत अन्य ठाउँमा छ । प्रहरीका अनुसार बाढीपछि थामेका ९३ जना, स्थानीय विद्यालयको छात्रावासमा रहेका आठ शिक्षक, दुई कर्मचार र ३२ विद्यार्थीसहित १ सय ३५ जनालाई सुरक्षित ठाउँमा सारिएको छ । पीडितका लागि स्थानीय सरकारले राहतको योजना बनाउन थालेको छ । ठूलो विपद् आइपरेको छ, हामी प्रभावकारी राहत वितरणको प्याकेज बनाउँदै छौं, गाउँपालिकाका अध्यक्ष मिङमाछिरी शेर्पाले कान्तिपुरसँग भने । राष्ट्रिय विपद् जोखिम न्यूनीकरण तथा व्यवस्थापन प्राधिकरणका कार्यकारी प्रमुख अनिल पोखरेलले मौसमले साथ दिए शनिबार काठमाडौंबाट एउटा टोली हेलिकोप्टरमा जोखिमयुक्त स्थानमा पठाइने बताए । उनका अनुसार राहत सामग्री लिएर जाने उक्त टोलीले प्रभावित क्षेत्रको प्रारम्भिक अध्ययन गर्नेछ । पहिलो काम राहत लिएर जाने हो । त्यसपछि टोलीले प्रारम्भिक अध्ययन गरेर त्यहाँ थप जोखिम छ कि छैन भन्ने हेर्छ, उनले भने । स्थानीय प्रशासनका साथै प्रहरीले थामेमा जोखिमको अवस्था कायमै रहेकाले तल्लो तटीय क्षेत्रमा पनि सतर्कता अपनाउन सूचना जारी गरेको छ । प्रहरीका अनुसार बाढीको सतह साँझ केही घटेको छ । थामेबाट करिब ८२ किलोमिटर तल रहेको जल तथा मौसम विज्ञान विभागको बाढी मापन केन्द्रमा जलसतह साँझ ५ः१० बजे एक्कासि १२० मिटर बढेको थियो तर आधा घण्टामै जलसतह घट्न थालेको थियो । रबुवाबजारभन्दा तल्लो तटीय क्षेत्रमा तत्काल ठूलो जोखिम हुने नदेखिए पनि दूधकोशीको नदीतटीय क्षेत्रमा भोलि (शनिबार) बिहानसम्म सतर्कता अपनाइराख्न उपयुक्त हुने देखिन्छ, मौसम पूर्वानुमान महाशाखाले भनेको छ । सुमद्र सतहबाट ३ हजार ८ सय मिटरमा रहेको थामेमा कसरी अचानक बाढी आयो भन्नेबारे केही खुलेको छैन । थामे खोलाको शिरमा रहेका ससाना हिमताल फुटेर या कुनै पहाड खसेर बाढी आएको खुम्बु पासाङल्हामु गाउँपालिकाका प्रवक्ता शेर्पाको आकलन छ । थामे खोलाको शिरतिर ससाना ताल छन्, ती फुटे कि कुनै पहाड झरेर खोला थुनिएपछि बाढी आयो भन्ने यकिन भएको छैन, उनले भने । जल तथा मौसम विज्ञान विभागको बाढी पूर्वानुमान महाशाखाका अनुसार थामे नजिक रहेको फोर्त्सेकेन्द्रमा विगत सात दिनमा ६५ मिलिमिटर वर्षा मापन भएको थियो । साउन २५ देखि दैनिक औसत तापक्रम पनि बढेको (९७ बाट ११ डिग्री सेल्सियस) थियो । बिहीबारको औसत तापक्रम १५९ डिग्री पुगेको थियो । निरन्तर वर्षा र तापक्रम वृद्धिले सो क्षेत्रमा हिमपहिरो गएको कारण वा अन्य कुनै कारणले थामे खोला जलाधारमा रहेको हिमताल विस्फोट भएको हुन सक्छ, महाशाखाले भनेको छ । सगरमाथा क्षेत्रमा दशकदेखि नै हिमनदी र हिमतालको अध्ययन गर्दै आएका मध्यपश्चिम विश्वविद्यालयका डिन सुदीप ठकुरी सुक्खा पहिरो गएर वा हिमपहिरोले खोला छेकिएपछि बाढी आएको हुन सक्ने बताउँछन् । त्यस क्षेत्रमा ताल फुटेर बाढी आउने सम्भावना भने कम रहेको उनको विश्लेषण छ । थामे तिब्बत जाने मार्गमा पर्ने शेर्पा बस्ती हो । चीन जोड्ने नेपालको नाङपाला नाका यही थामे हुँदै पुगिन्छ । थामेबाट नाङपाला पुग्न २ दिन हिँड्नुपर्छ । नाम्चे पुगेका ३० प्रतिशत पर्यटक थामे जाने गर्छन् । उनीहरू शरीरलाई वातावरणअनुकूल बनाउन पनि नाम्चेपछि थामे गएर बस्ने गरेका छन् । ५ हजार ३ सय ४५ मिटर उचाइमा रहेको रेन्जोला पार गर्न पनि पर्यटकले थामे पुग्नैपर्ने हुन्छ । सिजनमा थामे पर्यटकले भरिभराउ हुन्छ, नाम्चेका लामाकाजी शेर्पाले भने, अहिले अफसिजन भएकाले त्यहाँका अधिकांश मानिस घरमा कुरुवा राखेर काठमाडौं गएका छन् । उनका अनुसार बाढीले बगाएका १२ घरमध्ये अधिकांशमा होटल थिए । प्रख्यात आरोही आप्पा शेर्पाको गाउँ थामेका अधिकांश युवा अहिले पनि आरोहण पेसामै संलग्न छन् । त्यहाँका बासिन्दा आलु खेती र चौंरीपालन व्यवसायमा पनि संलग्न छन् । स्थानीयका अनुसार ३० वर्षपहिले पनि थामेमा यस्तै खाले बाढी आएको थियो । थामेकै पारि दोलखाको रोलवालिङ खोलामा गत असार २१ को राति अचानक आएको बाढीले ८ घर बगाएको थियो । बाढीमा परी एक जना बेपत्ता भएका थिए । बाढीका कारण रोलवालिङ पदमार्गमा पर्ने डोवाङमा क्षति पुगेको थियो । उक्त बाढीको कारण अझै पत्ता लागेको छैन ।(सोलुखुम्बुबाट कान्तिपुर टेलिभिजनका संवाददाता भानुभक्त निरौलाको सहयोगमा)"
हिउँ वा सुक्खा पहिरोले खोला थुनेर बाढी आएको हुन सक्छ,"सगरमाथा क्षेत्रमा दशकदेखि नै हिमनदी र हिमतालको अध्ययन गर्दै आएका छौं । त्यस क्षेत्रमा जलवायु परिवर्तन र वर्षाको असरबारे अध्ययन गर्न थालेको दुई दशक भइसक्यो । सगरमाथा क्षेत्रका हिमनदी र हिमताल संवेदनशील देखिन्छन् । हिमनदीहरू ६० वर्षअघिको तुलनामा १५ प्रतिशतले घटेको पाइन्छ । हिमनदी घट्दै जाँदा तल्लो क्षेत्रमा हिमताल बन्दै गएका हुन् । कतिपय ठाउँमा हिमनदीमै पनि ताल बनिरहेका छन् । सन् २०१२ मा गरिएको अध्ययनमा त्यहाँ ६ सय २५ ताल पाइएको छ । सन् २०१९ मा पुनः अध्ययन गर्दा संख्या र तालको क्षेत्रफल बढेको थियो । कुनै ताल त २ सय प्रतिशतसम्म बढेका छन् । त्यसले गर्दा तल्लो क्षेत्रमा जहिले पनि जोखिम छ । सगरमाथा क्षेत्रमा मुख्यतः ३ वटा उपत्यका छन् पूर्वमा खुम्बु, पश्चिममा भोटेकोशी र बीचमा गोक्यो । अहिले बाढी आएको भोटेकोशी उपत्यकामा हो । थामे धेरै ताल भएको क्षेत्र भने होइन । त्यहाँको सबैभन्दा ठूलो ताल भनेको डिगच्छो हो, जुन ताल सन् १९८५ मा फुटेको थियो । त्यसले थामे क्षेत्रमा रहेको खुम्बु बिजुली कम्पनीमा क्षति गरेको थियो । बस्तीमा पनि नोक्सान गरेको थियो । त्यसपछि तालको आकार घटेको छ । त्यसैले अहिले तालै फुटेको हो भन्न सक्ने अवस्था छैन । अहिले हिमपहिरो वा सुक्खा पहिरोका कारण नदी थुनिएर बाढी आएको हुन सक्छ । त्यहाँ हिउँ थुप्रिएर र झुन्डिएर रहेको छ । चट्टानी भिरालो क्षेत्र भएकाले जति खेर पनि हिउँ झर्ने जोखिम छ । त्यसैले हिउँ बगेर खोला छेकिएको हुन सक्छ । सगरमाथाको नेपाल र तिब्बत क्षेत्रमा जलवायु परिवर्तनले हिमनदी र हिमतालमा कस्तो असर पारेको भन्ने विषयमै मैले विद्यावारिधि गरेको हो । तल्लो क्षेत्र र खोलानालामा पर्ने असर पनि मेरो अध्ययनको क्षेत्र थियो । हिमताल र हिमनदी कसरी परिवर्तन भएका छन् भनेर पनि हेरेको थिएँ । तापक्रम र मौसममा आएको परिवर्तनले पारेको असर पनि खोजी गरेको थिएँ । हिमरेखा १८० मिटर माथि सरेको पाइएको थियो । त्यसको लम्बाइ पनि प्रतिवर्ष ६ मिटरको दरले घट्दै गएको देखिन्थ्यो । समग्र नेपालमा सन् १९८७ देखि २०१७ सम्म गरिएको पछिल्लो अध्ययनमा तालको संख्या ५ सय ५० बाट बढेर १ हजार ५ सय ५० पुगेको भेटिएको थियो । खुम्बु, तमोर, अरुण भ्याली र गण्डकीमा सबैभन्दा धेरै हिमताल बढेको देखिन्छ । यसले गर्दा तल्लो जलाधार क्षेत्रमा जोखिम उच्च नै छ । हाम्रो भौगोलिक अवस्था जटिल छ । हिमाल जहिले पनि जोखिमपूर्ण नै हुन्छ । जति बेला पनि बाढीपहिरो आउन सक्ने जोखिम अत्यधिक रहन्छ । बस्ती बसाउँदा बाढीपहिरोको जोखिमबारे ध्यान हुनुपर्छ । बाढी आएको थामे क्षेत्रमा माथि भिरालो पहाड छ । खोलाको छेउमै घरहरू बनेका छन् । नेपालको पूर्वदेखि पश्चिमसम्मै थामेजस्ता बस्ती धेरै देखिन्छ । त्यसैले वडादेखि नै बस्तीको योजना बनाउनुपर्छ । प्रकोपबाट बच्ने उपाय सोचेर मात्र घर बनाउनुपर्छ ।(सुदीप कैनीले गरेको कुराकानीमा आधारित)"
नेपाली महिला डेढ वर्षदेखि ओमानको अस्पतालमा अचेत,"लडेको दिनदेखि आमाको अहिलेसम्म होस आएको छैन, सञ्जयले सुनाए, आमा कुन अस्पतालमा कुन हालतमा हुनुहुन्छ, थाहा छैन । उनले ओमानबाट आमालाई नेपाल ल्याउन पाए यतै हुने जति उपचार गर्ने बताए ।ओमानस्थित नेपाली दूतावासले पनि बिनादेवीलाई नेपाल पठाउने आश्वासन परिवारलाई दिएको थियो । त्यसका लागि सबै विवरण पनि मागिएको थियो । मेचीनगर नगरपालिकाले पनि गत वर्ष उद्धार गर्ने आश्वासन दिएको थियो । काठमाडौंसम्म नगरपालिकाले ल्याइदिने त्यसपछि घरसम्म आफैं ल्याउनुपर्ने भनेर एउटा कागजमा मलाई हस्ताक्षर गराइएको थियो, सञ्जयले भने, नगरपालिकाले पनि आश मात्रै देखायो । मेचीनगरका प्रमुख गोपालचन्द्र बुढाथोकीले बिरामीको उद्धारका लागि पहल गरेको तर नगरको पहल मात्रैले उद्धार असम्भव भएको बताए । उनले पराराष्ट्र मन्त्रालय, ओमानस्थित नेपाली दूतावाससहितको पहलमा मात्रै बिनादेवीलाई उद्धार गर्न सकिने जनाए । धेरै प्रयत्न गरिरहेका छौं । तर सार्थक भइरहेको छैन, प्रमुख बुढाथोकीले भने, हामीले पहल छाडेका छैनौं । आमाको उद्धारका लागि ५०६० हजार रुपैयाँ व्यवस्थापन गरेका थिए सञ्जयले । तर उद्धार गर्नै ८९ लाख रुपैयाँ खर्च लाग्ने थाहा पाए पछि त्यत्रो रकम कसरी जुटाउने भन्ने चिन्ताले उनी पिरोलिएका छन् । खर्च जुटाउँदा पनि आमाको उद्धार हुन्छ या हुन्न भन्ने अलमलमा उनी छन् । बिनादेवी अस्पतालमा अचेत भएको थाहा पाएपछि उनलाई ओमान पठाउने दलाल पनि बेपत्ता भएको परिवारको भनाइ छ । आमालाई पठाउने दलाल धुलाबारीनजिकै खयरडाँगीमा बस्थे, सञ्जयले भने, आमा बिरामी भएको खबर थाहा पाएपछि बेपत्ता छन् । बिनादेवीको अवस्थाबारे सांसद तथा कांग्रेस महामन्त्री विश्वप्रकाश शर्माले चासो व्यक्त गर्दै उद्धार र त्यसपछिको उपचार प्रबन्धमा पहल गर्ने आश्वासन दिएका छन् । शुक्रबार बिनादेवीको परिवारलाई भेटेपछि उनले ओमानस्थित नेपाली राजदूत डोरनाथ अर्याललाई फोन गरी अवस्था बुझेका थिए । राजदूत अर्यालका अनुसार सरकारी अस्पताल सुल्तान काबुसमा बिनादेवीको उपचार भइरहेको छ । उनको अवस्था गम्भीर छ । तत्काल स्वदेश फर्काउन गाह्रो छ, राजदूत अर्यालले भनेका छन् । बिनादेवीको अवस्था बुझ्न छोरा सञ्जयलाई ओमान पठाउने पहल पनि भइरहेको छ । आमाको अवस्था बुझेर छोरा फर्किनेछन्, महामन्त्री शर्माले भने, आमासँग भेट गराउने सबै चाँजो दूतावासले मिलाउनेछ ।"
वैदेशिक रोजगारीमा एकै वर्ष बागलुङका १७ युवाको मृत्यु,"काम गर्दागर्दै गत वर्ष भदौमा बिरामी परे । साथीहरूले उनलाई अस्पताल त पुर्याए तर ज्यान बचेन । सुरक्षित वैदेशिक रोजगारीका लागि आप्रवासी स्रोतकेन्द्रका अनुसार आर्थिक वर्ष २०८००८१ मा मात्रै वैदेशिक रोजगारीमा रहेका बागलुङका १७ युवाले ज्यान गुमाएका छन् । तीमध्ये अधिकांश साउदी अरबमा कार्यरत थिए । वैदेशिक रोजगारीमा रहेका चार जना भने परिवारको सम्पर्कमै नरहेको केन्द्रकी परामर्शकर्ता गंगा शर्मा रिजालले जानकारी दिइन् । यस अवधिमा विभिन्न घटनामा परेका १४ जनामध्ये ११ जनालाई उद्धार गरिएको छ । वैदेशिक रोजगारीमा कसैको मृत्यु भए शव ल्याउन, दुर्घटना बिमा र वैदेशिक रोजगार बोर्डबाट राहत लिन परिवारले सास्ती बेहोर्ने गरेका छन् । श्रम स्वीकृत नलिई गएकाको परिवारलाई भने सामान्य राहत पाउनै कठिन छ । साउदीमा ज्यान गुमाएका राजकुमारकी पत्नी सुशीलाले बिमा र राहतस्वरूप अहिलेसम्म २१ लाख रुपैयाँ पाएकी छन् । तर त्यसका लागि पटकपटक धाउनुपर्यो, सहयोगका लागि आप्रवासी स्रोतकेन्द्रलाई मद्दत माग्नुपर्यो । घरबाट सदरमुकाम पुग्न एकतर्फी जिपको भाडा मात्रै ७ सय रुपैयाँभन्दा बढी लाग्छ । राजकुमार श्रम स्वीकृति लिएर साउदी अरब गएका थिए । वैदेशिक रोजगारीमा मृत्यु हुने, घाइते र अप्ठ्यारोमा पर्ने घटना बढेपछि स्रोत केन्द्रले हरेक नागरिकलाई राहदानी बनाउने बेलैमा श्रम स्वीकृति लिएर मात्र जान, आवश्यक कागजातको एक प्रति घरमा छाड्न र घरका सदस्यको स्पष्ट फोन नम्बर उपलब्ध गराउन आग्रह गर्न थालेको छ । जिल्ला प्रशासन कार्यालयमै परामर्श दिने कक्ष छुट्याइएको छ, सुरक्षित आप्रवासन (सामी) कार्यक्रमका संयोजक मीनप्रसाद उपाध्यायले भने, समयमा खोजी नगरे अप्ठ्यारोमा परेर ज्यान जोखिममा पर्ने डर हुन्छ । त्यसका लागि परामर्शकर्ताले राति पनि विदेशमा सम्पर्क गर्छन् । केन्द्रले वैदेशिक रोजगारीमा रहेका कसैको मृत्यु भए शव झिकाउन पनि पहल गरिदिन्छ । अघिल्लो आर्थिक वर्षमा ७ युवाको शव झिकाइएको थियो, गत वर्ष हाम्रै पहलमा १७ युवाको शव ल्यायौं, सामीका संयोजक उपाध्यायले भने । बागलुङमा गत वर्ष नागरिकता लिएका भन्दा राहदानी लिएका करिब ५ हजारले बढी छन् । सहायक प्रमुख जिल्ला अधिकारी चित्रांगत बरालका अनुसार आर्थिक वर्ष २०८००८१ मा ८ हजार ४ सय ११ जनाले नागरिकता बनाए । सोही अवधिमा राहदानी बनाउनेको संख्या १३ हजार ५९ छ । यस अवधिमा १ हजार २ सस ३७ जनाले नाबालक परिचयपत्र पनि बनाएका छन् । प्रायः युरोपलगायतका देश जान नाबालक परिचयपत्र बनाउने गरिन्छ ।"
अस्तित्वको परीक्षामा राष्ट्रसंघ,"(काठमाडौं)विश्वकै सबैभन्दा ठूलो द्वन्द्वका रूपमा अहिले रुसयुक्रेन र इजरायलप्यालेस्टाइन युद्ध बनिरहेको छ । अर्कोतर्फ भोकमरी, शरणार्थी समस्या, स्वास्थ्य, शिक्षा, हिंसालगायतका समस्या पनि झन्झन् विकराल बन्दै गइरहेका छन् । यसबाहेक संसारभर जलवायु परिवर्तनको प्रभाव बढ्दो छ र यसले पृथ्वीका जीवजन्तुहरूलाई प्रत्यक्ष र अप्रत्यक्ष प्रभाव परिरहेको छ । अर्कोतर्फ संयुक्त राष्ट्रसंघले नै अघि बढाएको १७ वटा दिगो विकासका लक्ष्यहरू (एसडीजी) सन् २०३० सम्म पूरा गर्ने भनिए पनि आधा समय बितिसक्दा त्यसको कुनै सम्भावना देखिँदैन । पछिल्लो समय विश्वमा दक्षिणपन्थी र पपुलिस्ट को जमातले थप समस्या सिर्जना गरेको देखिन्छ । उनीहरूले विभिन्न माध्यमहरूबाट सूचनाको कुप्रचार र दुष्प्रचार गर्दा दुर्घटना निम्त्याउने काम भइरहेका छन् । कोभिड१९ का कारण झन्डै एक वर्ष विश्व नै ठप्प भयो, जसले भर्चुअल रूपमा काम गर्नुपर्ने नयाँ संस्कृतिकै विकास गर्यो । तर त्यो बेला आर्थिक क्षेत्रमा परेको प्रभावका कारण गरिबी झन् बढ्यो ।संयुक्त राष्ट्रसंघ (यूएन) विश्वमा शान्ति र सुरक्षा कायम गर्ने जिम्मेवार निकाय हो । तर पनि पछिल्लो समय विश्वभर शान्ति र सुरक्षा नै टड्कारो समस्या बनिरहेको छ । यही पृष्ठभूमिलाई मध्यनजर गरेर यूएनका महासचिव एन्टोनियो गुटेरेसले बहुपक्षीय कूटनीतिको मियोका रूपमा रहेको राष्ट्रसंघको भूमिकालाई पुनः सक्रिय बनाउनका लागि नयाँ कदम चालेका हुन् । ७९ औं महासभाको दौरान महासचिव गुटेरेसले न्युयोर्कमा समिट अफ द फ्युचर कार्यक्रम गर्न लागेका हुन् । पहिलो पटक हुन लागेको उक्त कार्यक्रम असोज ६ र ७ मा हुँदै छ । जसको सहआयोजकमा जर्मनी र नामिबिया छन् । पोर्चुगलका पूर्वप्रधानमन्त्रीसमेत रहेका ७५ वर्षीय गुटेरेसको पहलले अब यूएनलाई कति पुनर्जागृत गर्छ भन्ने चासोको विषय बनेको छ । महासचिव गुटेरेसले यूएन र यसको गतिविधिलाई पुनर्जागृत गर्नका लागि समिट अफ द फ्युचर मा मुख्य ५ उद्देश्य र सम्झौतालाई अघि सार्दै छन् । जसमा संयुक्त राष्ट्रसंघको बडापत्रलाई पुनर्प्रतिबद्धता गर्ने, बहुपक्षीयतालाई पुनर्जीवित गर्ने, विद्यमान प्रतिबद्धताको कार्यान्वयनलाई जोड दिने, नयाँ चुनौतीको समाधानमा सहमत हुने र विश्वास पुनःस्थापित गर्ने रहेका छन् । भूराजनीतिक जानकार कूटनीतिज्ञ दिनेश भट्टराई अहिले शक्ति राष्ट्रहरूले यूएनलाई बाइपास गरेर आआफ्नो तरिकाले काम गर्दा राष्ट्रसंघका लागि चुनौती बढेको ठान्छन् । यूएनको बडापत्रलाई शक्ति राष्ट्रहरूले फलो गर्दैनन् । हामीजस्ता मुलुकहरूले मात्र त्यसलाई फलो गरिरहेका छौं, उनले टिप्पणी गरे, मलाई लाग्छ, विश्वमा बढिरहेको संकटलाई कम गर्नका लागि महासचिवले शक्ति राष्ट्रहरूसहित सबैलाई पुनर्प्रतिबद्धता गराउन खोजेको देखिन्छ । महासचिवले आफूले नेतृत्व गरेको संस्थालाई थप प्रभावकारी बनाउनका लागि उक्त पहल गर्नु उचित कदम भएको भट्टराईले बताए ।िििपहिले त, यूएन कसरी जन्मियो र अहिलेको अवस्थामा कसरी आइपुग्यो भन्ने कुरा बुझ्न महत्त्वपूर्ण हुन्छ । सन् १९१४ देखि १९१८ सम्म पहिलो विश्वयुद्ध चल्यो । चार वर्ष चलेको उक्त विश्वयुद्धले पारेको तहसनहस र भविष्यमा हुन सक्ने यस्तै युद्धलाई रोक्नका लागि शान्ति कायम गर्नुपर्छ भन्दै केही मुलुकहरू मिलेर सन् १९२० मा लिग अफ नेसन्स को स्थापना गरे । नेपाल पनि उक्त संस्थाको सदस्य बन्यो । तर लिग अफ नेसन्स ले दोस्रो विश्वयुद्धलाई टार्न भने विफल रह्यो । दोस्रो विश्वयुद्ध सन् १९३९ देखि ६ वर्षसम्म चलेको थियो ।दोस्रो विश्वयुद्ध मच्चिएसँगै लिग अफ नेसन्स को भूमिका पनि सकियो । लगत्तै १९४५ अक्टोबर २४ मा यूएनको स्थापना भयो । यूएन विश्वका सार्वभौम मुलुकबीचको एउटा साझा संस्था हो । १९४२ जनवरी १ मा जर्मनी, इटाली र जापानविरुद्ध युद्ध लडेका समूहका २६ सदस्य राष्ट्र मिलेर संयुक्त राष्ट्रसंघको अवधारणाको घोषणा गरे । सन् १९४५ जुनमा अमेरिकाको सनफ्रान्सिस्कोमा भएको भेलामा ५१ मुलुकले यूएनको चार्टरमा हस्ताक्षर गरे । चार्टरमा १९ च्याप्टर र १११ धारा समावेश छन् । यूएनको सिद्धान्त भनेको अन्तर्राष्ट्रिय रूपमा शान्ति कायम राख्नु हो । यूएनको मुख्य ६ अंगमा महासभा, सुरक्षा परिषद्, आर्थिक र सामाजिक परिषद्, ट्रस्टी सिप, इन्टरनेसनल कोर्ट अफ जस्टिस (अन्तर्राष्ट्रिय अदालत) र सचिवालय रहेका छन् । राष्ट्रसंघको सबैभन्दा महत्त्वपूर्ण अंग भनेको सुरक्षा परिषद् हो । जसमा ५ स्थायी सदस्य मुलुकहरू छन् । अमेरिका, चीन (पहिला ताइवान र पछि कम्युनिस्ट मुलुक), सोभियत युनियन (हाल रुस), बेलायत र फ्रान्स सुरक्षा परिषद्का सदस्य बने, जुन अहिलेसम्म पनि कायमै छ । भारत, ब्राजिल, दक्षिण अफ्रिका र अफ्रिकाका अन्य मुलुकहरूले पनि अब यूएन र त्यसमाथि पनि सुरक्षा परिषद्लाई पुनःसंरचना गर्नुपर्ने आवाज उठाइरहेका छन् । तर त्यो सफल हुन सकेको छैन । सुरक्षा परिषद्का ५ मुलुकको भूमिका किन पनि महत्त्वपूर्ण हुन्छ भने ती मुलुकहरूले भिटो पावर को अधिकार प्रयोग गर्न पाउँछन् । जसले गर्दा यूएनमा ती मुलुकहरू अरूभन्दा थप शक्तिशाली र प्रभावकारी रहँदै आएका छन् । विश्वका विभिन्न कुनामा चलिरहेको युद्ध र आतंकवादका विरुद्ध विश्वभर शान्ति र अमनचैन ल्याउने जिम्मेवारीसहित स्थापना भएको यूएन ७९ वर्ष पुगेको छ । तर, अहिले पुराना र नयाँ शक्ति राष्ट्रबीचको बढ्दो भूराजनीतिक प्रतिस्पर्धाले गर्दा र शक्ति राष्ट्रले आआफ्नो जुगलबन्दी गर्दा संस्थाको भूमिकामाथि नै प्रश्न उठेको छ । यूएनको अर्को महत्त्वपूर्ण अंगका रूपमा सचिवालय रहेको छ, जुन महासचिवअन्तर्गत रहन्छ । यसको मुख्यालय न्युयोर्कमा छ । सुरक्षा परिषद्को सिफारिसमा महासभाले महासचिव नियुक्त गर्छ । आफ्नो लामो इतिहासमा यूएनले पछिल्लो समय केही पुनःसंरचनाका नाममा यूएन वुमेन, यूएन युथ, काउन्टर टेरोरिज्म अफिस, डिपार्टमेन्ट अफ फिल्ड सपोर्टलगायतका विषयलाई अघि बढाएको छ । जसले संस्थालाई अन्य विषयमा काम गर्नका लागि थप प्रभावकारी बनाउन खोजेको देखिन्छ । तर, महत्त्वपूर्ण अंगका रूपमा रहेको सुरक्षा परिषद् र अन्य मुख्य शान्तिसुरक्षाका गतिविधिकै कारणले यूएनको प्रभावकारितामाथि प्रश्न उठेको छ । यूएनले शान्ति, सुरक्षा र द्वन्द्वलाई कम गर्नका लागि लगातार प्रयास गरिरहे पनि त्यो सफल हुन सकेको छैन । पछिल्लो समय विश्व राजनीतिमा बढिरहेको बहुध्रुवीकरण अब बहुपक्षीय, क्षेत्रीय र रणनीतिक सहकार्यमा जोडिन थालेको छ । तर यूएनले न त विश्वबाट गरिबी हटाउन सफल भएको छ, न त द्वन्द्वलाई नै । दिगो विकासको लक्ष्य, अतिकम विकसित मुलुकबाट विकासशील मुलुकमा लैजानेलगायतका विभिन्न कार्यक्रम यूएनले ल्याए पनि जनताले त्यसको अनुभूत विश्वका अल्पविकसित मुलुकका जनताले आत्मसात् गर्न पाएका छैनन् । अर्का भूराजनीतिक जानकार रूपक सापकोटा पनि पछिल्लो समय यूएन शिथिल भइरहेको मान्छन् । यूएनको त्यो कमजोरीलाई घटाउन र भइरहेका समस्याहरूलाई समाधान गरेर विश्व र मानव समुदायलाई योगदान पुर्याउनका लागि महासचिव गुटेरेसको अग्रसरतामा समिट हुन लागेको छ, उनले भने, विश्वमा भइरहेका भूराजनीतिक द्वन्द्वदेखि स्वास्थ्य तथा महामारीलगायत विषयमा केन्द्रित रहेर समिटमार्फत सम्बोधनको पहल हुन लागेको हो । सापकोटाले अहिलेको विश्व व्यवस्थाको नेतृत्व गरिरहेको अमेरिका र उसका साझेदार मुलुकहरूसँग अन्य ग्लोबल साउथ का मुलुकहरू विशेष गरी भारत, अफ्रिकी महादेश र ल्याटिन अमेरिकाका देशहरूले सुरक्षा परिषद्को सदस्य बन्नका लागि पहल गरिरहेको बताए । उनले यूएन सबैको साझा देश भएको कारणले यसलाई समयानुकूल पुनःसंरचना गरिनुपर्ने प्रस्ट पारे । िििमहासचिव गुटेरेसले आफ्नै पहलमा समिट अफ द फ्युचर कार्यक्रम ल्याएर संसारभरका सरकार वा राष्ट्र प्रमुखहरूलाई बोलाई विश्वका तमाम समस्यालाई टुंगो लगाउनका लागि प्रतिबद्धता जनाउने अभियान थालेका हुन् । त्यही क्रममा नेपालका प्रधानमन्त्रीलाई पनि निम्तो आइरहेको छ । प्रधानमन्त्री केपी शर्मा ओलीले उक्त कार्यक्रममा सहभागिता जनाउनका लागि परराष्ट्र मन्त्रालयले गृहकार्य थालिसकेको छ । समिट अफ द फ्युचर लाई विश्वका नेताहरू वर्तमान परिस्थितिका चुनौतीलाई सुरक्षित गर्दै आगामी भविष्यको बाटोलाई फेरि परिभाषित गर्न एकताबद्ध गर्ने एक महत्त्वपूर्ण भेलाका रूपमा व्याख्या गरिएको छ । यूएनले पहिलो पटक गर्न लागेको उक्त सम्मेलनलाई एउटा उच्चस्तरीय कार्यक्रमका रूपमा उल्लेख गरिएको छ । जहाँ विश्व नेताहरूलाई एकसाथ ल्याएर अहिलेको अवस्थामा कसरी राम्रो गर्ने र भविष्यलाई कसरी सुरक्षित गर्ने भन्ने विषयमा नयाँ अन्तर्राष्ट्रिय सहमति बनाउनका लागि मद्दत गर्ने बताइएको छ ।सम्मेलनले अहिलेको पुस्तामा विश्वास घटेको र त्यसलाई सुधार गर्ने तथा अन्तर्राष्ट्रिय सहयोगले हालका वर्षहरूमा देखा परेका चुनौतीहरूलाई प्रभावकारी रूपमा सामना गर्न सक्छ भन्ने देखाउने काम गर्ने उल्लेख छ । महासचिव गुटेरेसकै भाषामा भन्ने हो भने अहिले संसार दोस्रो विश्व युद्धपछिको सबैभन्दा संकटग्रस्त अवस्थामा छ । बहुपक्षीयतामा कमजोरी आएको तथा जलवायु परिवर्तनको समस्या दिनानुदिन बढिरहेको गुटेरेसले बताइरहेका छन् । संसारमा अहिले दुइटा ठूला रुसयुक्रेन र इजरायलप्यालेस्टाइन युद्ध नै चलिरहेका छन् भने कैयौं स्थानमा आन्तरिक र बाह्य द्वन्द्व चलिरहेको छ ।महासचिव गुटेरेसले शान्ति र सुरक्षाका मुद्दाहरूलाई सम्बोधन गर्न हाम्रो साझा एजेन्डा प्रतिवेदन बाहिर ल्याएका थिए । जसमा शान्ति निर्माणका लागि थप लगानी, क्षेत्रीय द्वन्द्व रोकथामका लागि समर्थनसहित शान्तिका लागि नयाँ एजेन्डा तय गर्न शिखर सम्मेलनको प्रस्ताव गरेका थिए । आणविक हतियार र साइबर युद्धजस्ता रणनीतिक जोखिमहरूको कमी गर्न शान्तिपूर्ण र दिगो रूपमा समस्या समाधानका रूपमा लाग्न महासचिवले यो संवादलाई अघि बढाएका हुन् । गुटेरेसले उक्त सम्मेलनलाई विश्वव्यापी कार्यलाई पुनर्जीवित गर्ने, आधारभूत सिद्धान्तहरूमा फेरि प्रतिबद्धता र बहुपक्षीयताको ढाँचालाई थप विकास गर्ने अवसरका रूपमा व्याख्या गरेका छन् ।म हाम्रो भविष्य कस्तो हुनुपर्छ र यसलाई सुरक्षित गर्न आज हामीले के गर्न सक्छौं भन्नेबारेमा नयाँ विश्वव्यापी सहमति बनाउन समिट अफ द फ्युचर सम्मेलनको प्रस्ताव गर्दछु । मानवताले बारम्बार देखाएको छ कि हामी सँगै काम गर्दा ठूला उपलब्धिहरू प्राप्त गर्न सक्षम छौं, महासचिव गुटेरेसको भनाइ छ, यो साझा एजेन्डा सकारात्मक भावनालाई फेरि एकजुट गर्न तथा संसारको पुनर्निर्माण गर्न र इतिहासको यस क्षणमा हामीलाई अत्यन्तै आवश्यक पर्ने विश्वासलाई सुधार्नका लागि मार्गचित्र हो । अब यो हाम्रो एकताबद्ध यात्रामा सम्पूर्ण मानव समुदायका लागि नयाँ कदम चाल्ने समय हो । यूएनका अनुसार उक्त सम्मेलनमा सदस्य मुलुकहरूका अहिलेका अन्तर्राष्ट्रिय प्रतिबद्धताहरू पूरा गर्ने प्रयासलाई तीव्र पार्ने तथा उदीयमान चुनौती र अवसरको जवाफ दिन ठोस कदमहरू चाल्ने रहेको छ । जसमा सबै सदस्य मुलुकलाई सहमति गराएर अघि बढिने जनाइएको छ । सम्मेलनमा नेतृत्व गर्ने मुलुकहरूले छलफल र संवादमा भएका सम्झौतालाई वार्ता र समर्थन गर्ने कार्यक्रम छ ।विश्वमा गरिबी र भोकमरी बढेको छ । विश्वव्यापी उत्सर्जन उच्चतम स्तरमा छ । जलवायु, द्वन्द्व, खाद्य सुरक्षा, सामूहिक विनाशका हतियार, महामारी र स्वास्थ्य संकट र नयाँ प्रविधिसँग सम्बन्धित जोखिमजस्ता खतराहरू बढिरहेको यूएनको ठहर छ । संयुक्त राष्ट्रसंघको बडापत्र, मानवअधिकारको विश्वव्यापी घोषणा (यूपीआर), दिगो विकासका लक्ष्यहरू (एसडीजी) २०३० एजेन्डा, जलवायु सम्बन्धमा पेरिस सम्झौता र एसडीजी कार्यान्वयनको लागि अदिस अबाबा कार्य एजेन्डाजस्ता स्थापित ढाँचाहरूमा तयारी गर्दै समिट अफ द फ्युचर सम्मेलनले हाम्रा साझा आकांक्षाहरू हासिल गर्न व्यावहारिक रणनीतिहरू खोज्ने यूएनको भनाइ छ ।उक्त कार्यक्रमले बहुपक्षीय प्रणालीको समान नवीकरणको सिफारिस पनि गरेको छ । यूएनले उक्त सम्मेलनले दिगो विकासका लागि सन् २०३० एजेन्डाको कार्यान्वयनलाई अझ सजिलै हासिल गर्न सकिने अवस्थाहरू सिर्जना गर्ने दाबी गरेको छ । यसले अन्तर्राष्ट्रिय सहयोगमा सुधार ल्याउने र सबैलाई समस्या समाधान गर्न सक्षम बनाउने बताइएको छ । भूराजनीतिक जानकार अरुण सुवेदी अब पनि यूएनको पुनःसंरचना नभए प्रभावकारी रूपमा अघि बढ्न नसक्ने मान्छन् । उनले पुनःसंरचनामा पनि मुख्य गरी सुरक्षा परिषद्को स्थायी सदस्यमा हुनुपर्ने फेरबदललाई जोड दिन्छन् । सुरक्षा परिषद्को स्थायी सदस्यमा सैन्य शक्ति र जनसंख्याको समानुपातिक रूपले सदस्यको प्रतिनिधित्व हुन सकेको छैन । उदाहरणका लागि भारत, नाइजेरिया, इन्डोनेसिया, ब्राजिललगायत देश सुरक्षा परिषद्को स्थायी सदस्यमा हुनुपर्ने देखिन्छ, उनले भने । सुवेदीले जबसम्म यूएनले संरचनागत समस्याको समाधान गर्दैन तबसम्म अहिलेको अवस्थाबाट राम्रो हुन नसक्ने दाबी गर्छन् । यूएनका महासचिवहरूले सुरक्षा परिषद्को दादागिरी का कारण काम गर्न नपाएको इतिहास छ । अहिलेका महासचिव गुटेरेस पनि त्यही शक्ति राष्ट्रहरूको बीच भइरहेको शक्ति संघर्षको भुमरीमा परेका छन् । यूएनमा महासचिवले चाहना राख्दा पनि धेरै कुरा नहुन सक्छ । महासचिवको नियुक्ति महासभाले गरे पनि त्यसको सिफारिस उही सुरक्षा परिषद्ले गर्छ । यूएनका सबै कामको नेतृत्व महासचिवले गर्ने भए पनि महत्त्वपूर्ण कामहरूको स्वीकृत भने सुरक्षा परिषद्बाट लिनुपर्छ । जसले गर्दा महासचिवको भूमिका संवैधानिक भूमिकाका रूपमा मात्र रहन्छ । महासचिव गुटेरेसले लगातार प्रयास गर्दा पनि नरोकिनुमा सुरक्षा परिषद्कै दादागिरीका कारणले हो । तर, आफ्नो भूमिकामार्फत यूएनलाई थप प्रभावकारी बनाउनका लागि महासचिव गुटेरेसले नयाँ कार्यक्रमका रूपमा फ्युचर अफ द समिट ल्याएका हुन् । जसको उद्देश्य ७९ वर्षपछि यूएनलाई फेरि पुनर्जीवित गर्नु हो ।"
पार्टी एकताका लागि नेपाल र चन्दलाई फकाउँदै दाहाल,"(काठमाडौं)कांग्रेसएमाले गठबन्धन बनेपछि छटपटिएका माओवादी अध्यक्ष पुष्पकमल दाहालले हरेक बैठक र सभामा वामपन्थी एकता र सहकार्य मा जोड दिइरहेका छन् । बिहीबार सकिएको स्थायी समिति बैठकमा पनि उनले वामपन्थी एकता र समाजवादी शक्तिसँग सहकार्यमै जोड दिए । स्थायी समिति चलिरहेका बेला उनले यही साता एकीकृत समाजवादी (एस) अध्यक्ष माधवकुमार नेपालसँग दुईपल्ट र नेकपाका महासचिव नेत्रविक्रम चन्दसँग एकपल्ट भेटेर पार्टी एकताको प्रस्ताव गरे ।दाहालले दुवै नेतालाई सदन र सडकमा बलियो पार्टी बनाउने भन्दै एकताको प्रस्ताव गरेको निकट स्रोतको भनाइ छ । तर दुवै नेताले आआफ्नो पार्टीभित्र वामपन्थी एकताका लागि निर्णय गर्न बाँकी रहेको जवाफ दिएका छन् । हतारमा पार्टी एकता गरेर फुर्सदमा पछुताउनुभन्दा अहिले नै बलियो आधार तयार गर्नु उपयुक्त हुने नेपाल र चन्दको भनाइ थियो दाहालनिकट एक नेताले भने, सैद्धान्तिक रूपमा वापमन्थी एकताका लागि शीर्ष नेताहरू सहमत छन्, वैचारिक र प्राविधिक विषय मिलाउन बाँकी छ ।२०७४ को निर्वाचनपछि राजनीतिक र वैचारिक बहसबिना हतारमा एमाले र माओवादीबीच पार्टी एकता गर्दा विभाजन भोग्नुपरेको भन्दै पार्टीभित्र र पार्टीपार्टीबीच राजनीतिक कार्यदिशमा सहमति भएपछि मात्र मिल्नु उचित हुने नेपालले दाहाललाई सुझाएका छन् । दाहाल भने सकेसम्म छिटो एस र नेकपासँग एकता गर्ने पक्षमा छन् । संसद्मा अहिलेभन्दा बलियो प्रतिपक्ष मोर्चा निर्माण गरी कांग्रेसएमाले सरकारलाई दबाब दिने नीति दाहालको छ ।प्रतिपक्षमा पुगेपछि दाहालको दाउ प्रतिनिधिसभामा १० र राष्ट्रिय सभामा ८ सिट भएको एसलाई माओवादीमा समेट्नेतिर छ । माओवादीको ३२ मा एसको १० थप्दा ४२ सिटको बलियो पार्टी बन्ने र त्यसपछि कांग्रेसएमालेलाई संसद् र सडकबाट दबाब दिन थप बल पुग्ने दाहालको बुझाइ छ । दाहालले एसका अध्यक्ष नेपाललाई यही साता उनको घर कोटेश्वरमा र आफ्नो निवास खुमलटारमा भेटवार्ता गरी पार्टी एकताको प्रस्ताव गरेका थिए । एमालेबाट विभाजन भएपछि असार तेस्रो साता मात्र महाधिवेशन सकेकाले तत्काल पार्टी एकता नगर्ने तर समाजवादी मोर्चामार्फत सहकार्य गर्नु उपयुक्त हुने नेपालले दाहाललाई बताएका थिए ।एस अध्यक्ष नेपालले हालका लागि समाजवादी मोर्चामार्फत सहकार्य गर्नेबारे छलफल भएको बताए । तुरुन्तै पार्टी एकता गर्ने भन्ने छैन, उनले कान्तिपुरसँग भने, अहिले समाजवादी मोर्चामार्फत नै सहकार्य गर्ने हो । उनले भदौ ९, १० र ११ मा बस्ने केन्द्रीय कमिटी बैठकमा वामपन्थी एकतालगायत धेरै विषयमा छलफल हुने बताए । एसका सम्मानित नेता झलनाथ खनालले पहिलो प्राथमिकता आफ्नो दल बलियो बनाउने भएको उल्लेख गर्दै माओवादी अध्यक्ष सरकारबाट बाहिरिएपछि एकताका लागि तातेको देखिए पनि तत्काल त्यो सम्भव नहुने बताए । प्रचण्डजी सरकारबाट बाहिरिएपछि तात्नु भएको छ, खनालले भने, तर अहिले चर्चामा आएजस्तो माओवादीसँग एकताको सुरसार छैन, पहिले एकीकृत समाजवादीलाई नै बलियो बनाउने बाटोमा लागेका छौं ।उनले वामपन्थीबीच एकताभन्दा पहिले आआफ्नो पार्टी नै बलियो बनाउनुपर्ने बताए । पहिले आफ्नो पार्टी बलियो बनाउने, अनि कार्यगत एकता गर्नुपर्छ खनालले भने, त्यसपछि मात्र विचार मिल्यो भने पार्टी एकता गर्ने हो । उनले २०७४ पछि एमाले र माओवादीबीच एकता र विभाजनको उदाहरण दिँदै संसद्को अंकगणित हेरेर मात्र पार्टी एकता गर्नु घातक हुने बताए । राजनीतिक विचारमा एक नभई संसद्को अंकगणित हेरेर मात्र हुने एकताले फाइदा गर्दैन उनले भने ।पार्टीभित्र बलियो एकता नगरी बाहिर रहेका पार्टीबीच एकता गर्नु उचित नहुने मत माओवादीभित्र पनि छ । सरकारबाट बाहिएपछि पार्टी बनाउनु प्रमुख दायित्व भएको वरिष्ठ उपाध्यक्ष नारायणकाजी श्रेष्ठले बताए । दाहाल हतारमा वामपन्थी एकता गर्ने प्रारम्भिक छलफलमा भए पनि यसबारे सामान्य कुराकानी मात्र भएको उनको भनाइ छ । वामपन्थी दलबीच एकताका लागि सामान्य छलफल भइरहेको छ, ठोस रूपमा अघि बढेको छैन उनले भने, अहिलेको प्रमुख एजेन्डा पार्टी निर्माण हो, जनतासँग सम्बन्ध बलियो बनाउने हो, रूपान्तरणसहित पार्टी पुनर्गठन गर्ने हो । उनले राष्ट्रिय स्वाधीनताको रक्षा गर्दै समाजवाद उन्मुखतिर लैजाने वैचारिक स्पष्टता हासिल गरेपछि मात्र पार्टी एकता हुन सक्ने बताए । हाल वामपन्थी सहकार्य गर्नु उचित हुन्छ, श्रेष्ठले भने । माओवादी महासचिव देव गुरुङले पार्टी एकता लागि कुरा चले पनि त्यसले ठोस आकार नलिएको बताए । कुरा चलिरहेको छ, ठोस टुंगो भएको छैन उनले भने, कम्युनिस्ट एकताबद्ध बन्नुपर्छ भन्ने उहिलेदेखिकै कुरा हो, तर अहिले तुरुन्तै टुंगोमा पुग्ने देखिँदैन ।माओवादी अध्यक्ष दाहाल र नेकपा महासचिव चन्दबीच खुमलटारमा बुधबार पार्टी एकताबारे छलफल भएको थियो । गत चैतको केन्द्रीय समिति बैठकमा नेकपाले कम्युनिस्ट दलबीच एकताको प्रयास गर्ने निर्णय गरेको थियो । त्यही निर्णयअनुसार उसले पहिलो चरणमा माओवादीसँग एकताका लागि छलफल गरेको हो । नेताहरूका अनुसार नेकपासँग एकताका लागि छलफल गर्न माओवादीले उपाध्यक्ष कृष्णबहादुर महरालाई जिम्मा दिएको छ ।नेकपा सचिवालय सदस्य असल क्षेत्रीले पूर्वमाओवादीबीच एकता गर्ने पार्टीको पहिलो प्राथमिकता रहेको बताए । त्यहीअनुसार माओवादीसँग उच्च तहमा छलफल भए पनि ठोस आकार लिन केही समय लाग्ने उनले बताए । पहिले माओवादीभित्र पनि हामी (नेकपा) सँग एकताका लागि सर्वसम्मत निर्णय हुन आवश्यक छ उनले भने, त्यसपछि वैचारिक राजनीतिक नीतिमा सहमति भएपछि एकता हुन सक्छ ।सशस्त्र युद्धमा समकालीन नेताहरू माओवादी उपमहासचिवद्वय वर्षमान पुन, जनार्दन शर्मा र नेकपा महासचिव चन्दबीच समझदारी बनेपछि पार्टी एकता हुने अर्का नेताको भनाइ छ । दाहाल प्रधानमन्त्री भएकै बेला एक वर्षअघि २०८० असारमा गठन भएको समाजवादी मोर्चामा संसद्मा नभएको नेकपा सहभागी भएको थियो । हाल समाजवादी मोर्चाका संयोजक नेकपा महासचिव नेत्रविक्रम चन्द छन् । यो मोर्चामा माओवादी, एस र महेन्द्र यादवले नेतृत्व गरेको नेपाल समाजवादी पार्टी र नेकपा छन् । पार्टी विभाजन भएपछि उपेन्द्र यादव अध्यक्ष रहेको जनता समाजवादी पार्टी (नेपाल) मोर्चाबाट अलग भइसकेको छ ।माओवादी महासचिव गुरुङ, नेकपा नेता खड्गबहादुर विश्वकर्मा, एसका नेता प्रमेश हमाल र नेता गंगानारायण श्रेष्ठ रहेको मोर्चाको कार्यदलले मोर्चामा अरू समान धारणा भएको दल थपेर विस्तार गरी विचार मिल्ने दलबीच एकता गर्ने प्रस्ताव तयार गरेको छ । यो प्रस्ताव मोर्चाका शीर्ष नेताले आगामी साता अन्तिम टुंगो लगाउने तयारी गरेका छन् । अहिले समान धारणा भएका दलहरूबीच मोर्चा विस्तार गर्ने र आगामी दिनमा विचार मिल्ने दलबीच एकता गर्ने नीति छ कार्यदलका सदस्य श्रेष्ठले भने ।माओवादीको चुनाव चिह्नमा सर्लाही २ बाट उम्मेदवार भई जितेका महिन्द्र राय यादवको दल नेसपा माओवादीसँग एकता गर्न तयार छ । माओवादी संसदीय दलको सांसदकै हैसियतमा यादव छन् । नेसपा नेता वाग्मती प्रदेशमा सिन्धुली २ (२) बाट गंगानारायण श्रेष्ठ र गोरखा २ (२) बाट फणीन्द्र देवकोटा निर्वाचित भएका थिए । देवकोटा सर्वोच्चको आदेशले बाबुराम भट्टराईले नेतृत्व गरेको नेसपामै छन् ।"
सुदूरपश्चिममा बजेट शून्यता पेस्की वा नयाँ बजेट ल्याउने भन्नेमा द्विविधा,"(धनगढी)साउन १ देखि बजेट शून्यताको अवस्था झेलिरहेको सुदूरपश्चिम सरकारले एक साताअघि अध्यादेशमार्फत सामयिक राजस्व संकलनसम्बन्धी व्यवस्था गर्न बनेको विधेयक २०८१ ल्याएपछि राजस्व संकलनको बाटो भने खुलेको छ । तर बजेट विनियोजनसम्बन्धी कानुन ल्याउन नसकेकाले सरकार भने पूर्ण रूपमा बेखर्ची बनेको छ । दैनिक प्रशासनिकलगायतका कुनै पनि खर्च गर्ने अवस्था छैन, आर्थिक मामिला मन्त्रालयका सचिव झलकराम अधिकारीले भने, कर्मचारीलाई तलब खुवाउन सकिने अवस्था पनि छैन । दैनिक प्रशासनिक खर्च उधारोमा चलाउनु परिरहेको छ । उनले बजेटको अन्योल कहिले हट्छ, यसै भन्न नसकिने बताए । अघिल्लो सरकारले असार १ मा पेस गरेको बजेटमाथि प्रदेशसभामा छलफल नै हुन सकेको थिएन । गत असार २० मा एमाले सरकारबाट बाहिरिँदै समर्थन पनि फिर्ता लिएपछि तत्कालीन मुख्यमन्त्री दीर्घबहादुर सोडारी नेतृत्वको सरकार अल्पमतमा परेको थियो । साथै, एमालेबाट प्रतिनिधित्व गरेका आर्थिक मामिलामन्त्री सुरेन्द्रबहादुर पालले प्रदेशसभामा प्रस्तुत गरेको बजेटको अपनत्वसमेत एमालेले लिएन । सोडारी नेतृत्वको सरकारले अध्यादेशमार्फत बजेट ल्याउन खोजेको थियो । तर विपक्षी कांग्रेस, एमालेको अवरोधका कारण त्यो पनि सम्भव भएन । जसले गर्दा बजेटसम्बन्धी कानुनी रिक्तताका कारण साउन २४ सम्म प्रदेश सरकारले दैनिक सरदर ४० लाख राजस्वसमेत गुमायो । साउन २१ मा कांग्रेस संसदीय दलका नेता कमलबहादुर शाहको नेतृत्वमा एमाले र नागरिक उन्मुक्ति पार्टी सम्मिलित नयाँ सरकार बन्यो । तर सरकार गठनको एक साता बितिसक्दा पनि सुदूरपश्चिममा बजेट कसरी ल्याउने भन्ने अन्योल कायम नै छ । आर्थिक मामिलामन्त्री बहादुरसिंह थापाले यसअघिको सोडारी सरकारले प्रदेशसभामा पेस गरेको बजेट फिर्ता लिएर नयाँ बजेट ल्याउने उपायका बारेमा छलफल भइरहेको बताए । पहिला त यसअघिको सरकारले पेस गरेको बजेट फिर्ता लिने र त्यसपछि मात्र कुन बाटोबाट नयाँ बजेट ल्याउने भन्ने निर्क्योल गर्छौं, मन्त्री थापाले भने, नयाँ बजेट चाँडै ल्याउन सकिने अवस्था भयो भने पूर्ण बजेट ल्याउँछौं । समय लाग्ने देखियो भने पेस्की बजेट ल्याएर भए पनि तत्कालको समस्या समाधान गर्छौं ।मन्त्रालयका सचिव झलकराम अधिकारीले बजेट समयमै नआउँदा प्रदेशको विकास निर्माणलगायत समग्र आर्थिक गतिविधि प्रभावित भएको बताए । यसअघिको सरकारले प्रदेशसभामा पेस गरेको बजेट विचाराधीन अवस्थामा रहेको र सरकार फेरबदल भएकाले यस्तो अवस्था उत्पन्न भएको उनको भनाइ छ । अब कसरी निकास दिने भन्नेमा छलफल भइरहेको उनले बताए । राजस्व संकलन रोकिएको अवस्थालाई अध्यादेश ल्याएर त बाटो खोल्यौं तर विनियोजनसम्बन्धी कानुन नभएकाले सरकार अझै बेखर्ची अवस्थामा छ, सचिव अधिकारीले थपे, अबको निकास पनि राजनीतिक निर्णयमै भर पर्छ । सचिव अधिकारी बजेट ल्याउन अब तीन वटा विकल्प रहेको देख्छन् । पहिलो, अध्यादेशमार्फत बजेट ल्याएर आफैंले पुनः प्रतिस्थापन विधेयक ल्याउने । दोस्रो, यसअघि प्रदेशसभामा पेस भएको बजेट फिर्ता लिने र नयाँ बजेट पेस गर्ने । तेस्रो विकल्पका रूपमा प्रदेशसभामा विचाराधीन अवस्थामा रहेको उक्त बजेटलाई नै पारित गर्ने । पहिलो र तेस्रो विकल्पको सम्भावना कमै देख्छु, उनी भन्छन्, दोस्रो विकल्पबाट अघि बढ्नेबारेमा छलफल भइरहेको छ । प्रदेशको ९१ प्रतिशत बजेट केन्द्रमा आश्रित रहेकाले यसअघि जस्तो अनुमानित बजेट नल्याइने पनि सचिव अधिकारीले बताए । अब कति आम्दानी छ भन्ने सबै हिसाब क्लियर भएकाले जति रकम छ, त्यतिकै बजेट ल्याउँछौं, उनले भने, यसअघि ३१ अर्ब ६२ करोडको अनुमानित बजेट पेस भएको थियो । अब २८ अर्ब हाराहारीको बजेट आउँछ ।"
हेलिकोप्टर खरिदमा अमेरिकाले सहयोग गर्ने,"(काठमाडौं)अमेरिकाले नेपालको विपद् व्यवस्थापन र हवाई क्षमता सुदृढ गर्न हेलिकोप्टर खरिदमा सहयोग गर्ने भएको छ । शुक्रबार एकदिने नेपाल भ्रमणमा आएका अमेरिकी उपविदेशमन्त्री रिचार्ड वर्माले प्रधानमन्त्री केपी शर्मा ओली र परराष्ट्रमन्त्री आरजु राणा देउवासँगको शिष्टाचार भेटवार्तामा हेलिकोप्टर खरिदमा आर्थिक सहयोग गर्ने प्रतिबद्धता जनाएका हुन् । यसका लागि उनले अमेरिकाको विदेशी सैन्य वित्त कोषबाट सहयोग उपलब्ध गराउने अभिप्राय व्यक्त गरेका छन् ।वर्माको भ्रमणबारे अमेरिकी विदेश मन्त्रालयका प्रिन्सिपल उपप्रवक्ता वेदान्त पटेलले पनि शुक्रबार वक्तव्य जारी गरेका छन् । वक्तव्यमा वर्माले नेपालको विपद् प्रतिकार्य र हवाई क्षमतालाई सुदृढ गर्न जोड दिएको उल्लेख छ । उपविदेशमन्त्री वर्माले नेपालको रोटरी विङ (हवाई) क्षमताका लागि विदेशी सैन्य वित्त कोषबाट १० करोड डलर उपलब्ध गराउने अभिप्राय व्यक्त गरेका छन्, वक्तव्यमा भनिएको छ । भेटमा रकम उपलब्ध गराउनेबारे अमेरिकी कंग्रेसमा समीक्षा भइरहेको वर्माले जानकारी दिएका थिए । प्रधानमन्त्रीसँगको भेटवार्तामा वर्माले दुईपक्षीय सम्बन्ध र आपसी हितका विषयमा छलफल भएको प्रधानमन्त्री ओलीको सचिवालयले जनाएको छ । नेपालको आर्थिक र सामाजिक विकासका क्षेत्रमा सन् १९५० देखि अमेरिकी सरकारले गर्दै आएको निरन्तर सहयोगका लागि प्रधानमन्त्रीज्यूले आभार व्यक्त गर्नुभयो, सचिवालयको भनाइ छ । प्रधानमन्त्री ओलीले नेपालको विकासका विविध क्षेत्रमा सहयोगको अपेक्षासमेत राखेका थिए । नेपाल सन् २०२६ भित्र अल्पविकसित मुलुकबाट स्तरोन्नति हुने क्रममा रहेको र राजनीतिक सहमतिका आधारमा नेपालको संक्रमणकालीन न्यायसम्बन्धी कानुनका विषय टुंगो लाग्ने क्रममा रहेको पनि उनले जानकारी गराए ।उपविदेशमन्त्री वर्माले दुई देशबीच ७७ वर्षदेखिको सम्बन्ध स्मरण गर्दै नेपालको विकासमा साझेदार हुन पाउनु खुसीको विषय भएको बताए । उनले नेपालको संक्रमणकालीन न्याय टुंगोमा पुग्न लागेकामा प्रधानमन्त्री ओलीलाई बधाई दिए । उक्त अवसरमा प्रधानमन्त्रीका मुख्य सल्लाहकार विष्णुप्रसाद रिमाल, प्रमुख स्वकीय सचिव राजेश बज्राचार्य, पराराष्ट्र मन्त्रालयका अधिकारीलगायत सहभागी थिए ।परराष्ट्रमन्त्री राणा र वर्माबीचको भेटवार्तामा नेपालअमेरिका सम्बन्ध, आपसी हित, विकास सहायता आयोजनालगायत विविध विषयमा कुराकानी भएको परराष्ट्र मन्त्रालयले जनाएको छ । वर्माले एमसीसी नेपाल कम्प्याक्टको उपलब्धिबारे मिलेनियम च्यालेन्ज एकाउन्ट नेपालका अधिकारीहरूसँग पनि भेटवार्ता गरेका थिए । उनले अमेरिकी विकास सहयोग नियोग यूएसएआईडी नेपालको साझेदार नेपाल टी (चिया)कलेक्टिभ टोलीसँग ठमेलमा चिया पिउनुका साथै महिला उद्यमीसग पनि कुराकानी गरेका थिए ।प्रधानमन्त्री र परराष्ट्रमन्त्रीसँगको भेटवार्तामा वर्माले अमेरिकी सहयोग र अमेरिकानेपाल साझेदारीबारे छलफल गरेको काठमाडौंस्थित अमेरिकी दूतावासले उल्लेख गरेको छ ।"
नयाँ श्रम आप्रवासन नीतिको मस्यौदामा के छ ?,"(काठमाडौं)श्रम आप्रवासनलाई सुरक्षित, व्यवस्थित र मर्यादित बनाउने तथा आन्तरिक रोजगारी एवं समृद्धिमा योगदान गर्ने उद्देश्यसहित तयार पारिएको नयाँ आप्रवासन नीतिको मस्यौदामा श्रम, रोजगार तथा सामाजिक सुरक्षा मन्त्रालयले सुझाव आह्वान गरेको छ । श्रम विज्ञ गणेश गुरुङ नेतृत्वको टोलीले श्रममन्त्री शरतसिंह भण्डारीलाई श्रम आप्रवासन नीति मस्यौदा२०८१ गत आइतबार बुझाएको थियो । सरोकारवालाबाट सुझाव आएपछि मस्यौदालाई अन्तिम रूप दिइने मन्त्री भण्डारीले जनाएका छन् । २०६८ मा तयार गरिएको वैदेशिक रोजगार नीतिले अहिलेको अवस्था सम्बोधन गर्न नसक्ने निष्कर्षका साथ सरकारले नयाँ श्रम आप्रवासन नीति ल्याउन लागेको हो । वैदेशिक रोजगारीका लागि घरबाट निस्केदेखि फर्केर पुनःस्थापित हुने सबै चरणलाई सम्बोधन गर्ने गरी समग्र आप्रवासन नीति ल्याउन लागिएको हो, श्रममन्त्री भण्डारीले भने । उनले श्रम आप्रवासनलाई प्रतिफलयुक्त बनाई स्वदेशमै स्वरोजगारी तथा उद्यमशीलता प्रवर्द्धन गरेर बाध्यकारी श्रम आप्रवासन अन्त्य गर्ने नयाँ नीतिको लक्ष्य रहेको जानकारी दिए । स्वदेशमा तत्काल नयाँ उद्योग स्थापना गरेर उपलब्ध जनशक्तिलाई नेपालमा नै रोजगार दिन सकिने अवस्था नरहेकाले अन्तर्राष्ट्रिय श्रम बजारको मागअनुरूप सुसूचित, सीपयुक्त, प्रतिस्पर्धी र व्यावसायिक श्रमशक्ति विकास गर्नुपर्ने अवस्था रहेको मन्त्री भण्डारीको भनाइ छ । प्रस्तावित नीतिमा श्रम आप्रवासनमा सूचना, सेवा र सुशासन सुनिश्चित गर्ने, नेपालमा कार्यरत विदेशी श्रमिकको व्यवस्थापन गर्नेलगायतका विषय समेटिएका छन् । श्रम आप्रवासन प्रक्रियालाई सरल, पारदर्शी र श्रमिकमैत्री बनाउन वैदेशिक रोजगार ऐन २०६४ र वैदेशिक रोजगार नियमावली २०६४ परिमार्जन गरिने पनि मस्यौदामा उल्लेख छ । श्रम आप्रवासनसम्बन्धी नीति र कानुनी संरचना निर्माण एवं परिमार्जन गर्दा सम्पूर्ण सरकार र समाजको विधि अवलम्बन गर्ने कार्यनीति लिइने पनि मस्यौदामा उल्लेख छ । एक दशकदेखि सबैभन्दा विवादको विषयका रूपमा रहेको श्रम आप्रवासन प्रक्रियामा लाग्ने खर्च श्रमिकले बेहोर्नु नपर्ने रणनीति लिनुपर्ने मस्यौदामा भनिएको छ । मस्यौदामा श्रम आप्रवासनका क्रममा हुने खर्च रोजगारदाताले बेहोर्ने प्रणालीको विस्तार एवं प्रभावकारी कार्यान्वयन गरिने, स्वच्छ र न्यायोचित भर्ना प्रक्रिया अवलम्बन गरिने, रोजगारदाता र श्रम आप्रवासनसम्बन्धी सेवा प्रदान गर्ने व्यवसायीका लागि पुरस्कार र दण्डसहितको मापदण्ड बनाई प्रभावकारी अनुगमन संयन्त्र निर्माण गरिने, श्रमिकको खर्च रोजगारदाताले बेहोर्ने प्रणालीलाई श्रम गन्तव्य मुलुकसँग हुने द्विपक्षीय श्रम सम्झौतामा उल्लेख गरिने, श्रमिकको भर्ना प्रक्रियालाई पारदर्शी, न्यायोचित र नैतिक बनाउन वैदेशिक रोजगार व्यवसायीलाई जवाफदेही बनाइने उल्लेख छ । पूर्वसचिव पूर्णचन्द्र भट्टराईले वैदेशिक रोजगार व्यवस्थापनलाई सरल बनाउन वैदेशिक रोजगार ऐनलाई पूर्ण रूपमा परिमार्जन गर्न जरुरी रहेको बताए । यो ऐनलाई पटके संशोधन गरेर हुँदैन । अहिलेको बजारलाई सम्बोधन गर्न पूरै परिमार्जन गर्नुपर्छ, उनले भने । नेपाल वैदेशिक रोजगार व्यवसायी संघका अध्यक्ष राजेन्द्र भण्डारी रोजगारदाता हेरी रोजगारदाता पे मोडल को नीति लिइनुपर्ने बताउँछन् । जुन रोजगारदाताले सबै खर्च बेहोर्छ, त्यसमा समस्या भएन । तर रोजगारदाताले सबै खर्च नबेहोरेको अवस्थामा श्रमिकसँग सेवा शुल्क लिन पाउने नीति लिइनुपर्छ, उनले भने, शतप्रतिशत रोजगारदाता पे मोडलमा गइयो भने समस्या जहाँको त्यहीँ हुन्छ । नीतिको मस्यौदामा भारतमा काम गर्न जानेफर्कने नेपाली श्रमिकलाई समेत श्रम आप्रवासन प्रणालीमा समेट्ने लक्ष्य राखिएको छ । यसका लागि स्थानीय तहस्थित रोजगार सेवा केन्द्रमार्फत तथ्यांक राख्ने र क्रमशः परिचयपत्र उपलब्ध गराउँदै लगिने र तथ्यांक संकलनमा एकरूपता कायम गरिने भनिएको छ । यस्तै भारत जाने श्रमिकको कल्याणकारी कामका लागि वैदेशिक रोजगार कल्याणकारी कोषजस्तै उपयुक्त मोडेल निर्माण गर्ने मस्यौदामा उल्लेख छ । २०७३ मा पुष्पकमल दाहाल नेतृत्वको सरकारले भारत जाने श्रमिकको सीमा क्षेत्रमा अभिलेख गर्ने नीति ल्याएको थियो तर कार्यान्वयन हुन सकेन । बरु सुदूरपश्चिमका केही स्थानीय सरकारले आफ्नै पहलमा भारत जाने श्रमिकको अभिलेखीकरण गर्न थालेका छन् । नीतिको मस्यौदामा श्रम आप्रवासन चक्रको सुरुवाती चरणमा नै स्थानीय सरकार र परिवारको भूमिकालाई पनि प्राथमिकता दिने उल्लेख छ । आप्रवासनको विभिन्न चरणमा आइपर्न सक्ने समस्या, चुनौती, सम्भावना र अवसरका बारेमा श्रमिक र तिनका परिवारलाई सुसूचित गर्ने, स्थानीयस्तरमा सूचना तथा जानकारी दिइने पनि भनिएको छ । श्रम कूटनीति र यसले प्रदान गर्ने सेवालाई प्रभावकारी बनाउने विषयलाई पनि मस्यौदाले सम्बोधन गरेको छ । नियोगलाई स्रोतसाधन सम्पन्न बनाइने, उनीहरूको क्षमता विकास गरिने, अनुगमन प्रणालीलाई प्रभावकारी बनाइने र नियोगमा नेपाली श्रमिकको सहज पहुँच सुनिश्चित गरिनेदेखि श्रमिकको आकस्मिक मृत्यु भए गन्तव्य मुलुकमा नै शवको पोस्टमार्टम गरिने व्यवस्था प्रस्तावित छ । महालेखा परीक्षकको प्रतिवेदनअनुसार नेपाली नियोगलाई स्रोत र साधनले सुविधा सम्पन्न नबनाउँदा श्रमिकको हित र सुरक्षा गर्न सकेको छैन । मस्यौदामा श्रम गन्तव्य मुलुकसँगका द्विपक्षीय श्रम सम्झौतामा आप्रवासी श्रमिक अधिकारको संरक्षण र अन्तर्राष्ट्रिय कानुन पालना हुने गरी कार्यान्वयन गर्ने, आन्तरिक रोजगारीलाई प्राथमिकतामा राखी गन्तव्य मुलुकको श्रम बजारको माग र प्रवृत्तिअनुसार श्रमिकको सीप र दक्षताको पहिचान एवं विकास गर्ने, श्रम आप्रवासनबाट फर्किएका श्रमिकको दिगो र सम्मानजनक पुनःएकीकरण गर्दै सामाजिक सुरक्षा सुनिश्चित गर्ने र नेपालको राष्ट्रिय हित तथा आवश्यकताअनुरूप नेपालमा कार्यरत विदेशी श्रमिकहरूको नियमन तथा व्यवस्थापन गर्ने नीति लिइने पनि उल्लेख छ ।मस्यौदा निर्माण टोलीका संयोजक गुरुङले आप्रवासी श्रमिकको हितलाई केन्द्रमा राखेर सातै प्रदेशमा गई सरोकार पक्षको सुझाव लिएर मस्यौदा बनाइएको बताए । सरकारले अबको दशकलाई रोजगारी दशक बनाउने योजना बनाएको छ । यसलाई सम्बोधन गर्न ६ वटा नीति, २४ वटा रणनीति र १ सय १३ वटा कार्यनीति बनाइएको छ, उनले भने, विप्रेषणले नेपालको ४२ प्रतिशत गरिबीलाई ३० प्रतिशतमा झारेको छ । अब यसलाई पनि तल झार्न यो नीतिले थप योगदान दिनेछ । मस्यौदा टोलीमा अमृता शर्मा, केशव बस्याल, जुना माथेमा, मञ्जु गुरुङ सदस्य र दीपक ढकाल सदस्यसचिव छन् । नीति अनुसन्धान टिममा चिरञ्जीवी बराल र युवराज नेपाल संलग्न थिए ।"
'लोकार्नो मा 'साम्बाला अभिनेत्री थिन्ले उत्कृष्ट,"काठमाडौं (कास) मीनबहादुर भामद्वारा निर्देशित नेपाली फिल्म साम्बाला को मुख्य भूमिकामा रहेकी अभिनेत्री थिन्ले ल्हामोले स्विट्जरल्यान्डमा आयोजित ७७ औं लोकार्नो फिल्म फेस्टिभलमा उत्कृष्ट अभिनयका लागि प्रतिष्ठित बोक्कालिनो डीओर अवार्ड जितेकी छन् ।प्रतिष्ठित र पुरानो फिल्म फेस्टिभल मानिने लोकार्नोमा थिन्लेले जितेको उक्त अवार्ड दक्षिण एसियाली कलाकारमा नै पहिलो रहेको भन्दै साम्बाला युनिटले जितलाई ऐतिहासिक सफलताका रूपमा हेरेको जनाएको छ । फिल्मको मुख्य कलाकार थिन्लेले प्रतिष्ठित अवार्ड जितेकामा हामी निकै रोमाञ्चित र गौरवान्वित भएका छौं, फिल्म निर्माण पक्षद्वारा जारी विज्ञप्तिमा भनिएको छ, दक्षिण एसियाली कलाकारले पहिलो पटक यस प्रकारको सम्मान र ऐतिहासिक सफलता पाएका हुन् । लोकार्नो फिल्म फेस्टिभलको मुख्य विधामा नै प्रतिस्पर्धाका लागि छनोट हुने पहिलो नेपाली बनेको साम्बाला डोल्पाको झन्डै ६ हजार मिटर उचाइमा खिचिएको हो । भामकै सर्टफिल्म बासुल्ली यसअघि भेनिस फिल्म फेस्टिभलमा पुग्ने पहिलो नेपाली फिल्म बनेको थियो भने उनैद्वारा निर्देशित फिल्म कालोपोथी ले भेनिस क्रिटिक्स विकमा फेडेरा बेस्ट फिल्म अवार्ड जितेको थियो । साम्बाला मा थिन्लेले बहुपति प्रथाअनुसार विवाह गरेकी एक डोल्पाली महिला पेमाको भूमिका निर्वाह गरेकी छन् । फिल्ममा हिमाली क्षेत्रको संघर्षपूर्ण जीवनयापन अन्त्य गर्दै जीवनमा नयाँ खोज र स्वतन्त्रताका लागि पेमाले गरेको जोखिमयुक्त यात्रालाई थिन्लेले अभिनयमार्फत जीवन्त पारेकी छन् । थिन्लेसहित फिल्ममा सोनाम तोप्देन, तेन्जिङ दल्हा, कर्मा शाक्य, कर्मा वाङग्याल गुरुङ, लोतेन नाम्लिङ, जंगबहादुर लामा, छिरिङ ल्हामो गुरुङलगायतको अभिनय रहेको छ । निर्देशक भामले अविनाशविक्रम शाहसँग मिलेर तयार गरेको फिल्मको पटकथा लेखेका हुन् भने यसमा संगीत न्ह्यु बज्राचार्यको रहेको छ ।"
थाइल्यान्डमा ३७ वर्षीया प्रधानमन्त्री,"(काठमाडौं)संवैधानिक अदालतले अप्रत्याशित रूपमा प्रधानमन्त्री श्रीथा टाविसिनलाई बर्खास्त गरेको दुई दिनपछि थाइल्यान्डले नयाँ प्रधानमन्त्री पाएको छ । थाई संसद्मा भएको मतदानमार्फत ३७ वर्षीया पेतोङतार्न सिनावात्रा प्रधानमन्त्री बनेकी हुन् । योसँगै पेतोङतार्न थाइल्यान्डकी सबैभन्दा कम उमेरकी प्रधानमन्त्रीसमेत बनेकी छन् ।संसद्मा शुक्रबार भएको मतदानमा पेतोङतार्नले ३ सय १९ मत ल्याएर निर्वाचित भएकी हुन् । विपक्षमा १ सय ४५ मत परेको थियो भने २७ सांसद अनुपस्थित थिए । प्रधानमन्त्रीमा निर्वाचित भएसँगै बैंककस्थित पार्टी मुख्यालयमा कुरा गर्दै पेतोङतार्नले आफूले निकै सम्मानित अनुभव गरेको बताएकी छन् । प्रधानमन्त्रीका रूपमा देशका लागि सक्दो काम गर्नेछु, उनले भनेकी छन्, हामीले अवसरहरू निर्माण गर्न र जीवनस्तर सुधार गर्न थाइल्यान्डका सबै जनतालाई सशक्त बनाउन सक्छौं भन्नेमा म आशावादी छु । पदभार ग्रहण गर्नुअघि थाई राजा महाभाजिरालङ्कर्णले उनको नियुक्ति अनुमोदन गर्नुपर्नेछ । पेतोङतार्न थाइल्यान्डकी दोस्रो महिला प्रधानमन्त्रीसमेत हुन् । यसअघि उनकी काकी यिङ्गलक सिनावात्रा थाइल्यान्डकी प्रधानमन्त्री बनेकी थिइन् । पेतोङतार्नलाई शुक्रबार बिहान फेउ थाई पार्टीका महासचिव सोरावङ थिएङथोङ्गले प्रधानमन्त्री पदका लागि मनोनयन गरेका थिए । नवनियुक्त प्रधानमन्त्री पेतोङतार्नसामु थाइल्यान्डको अस्थिर अर्थतन्त्र सुधार्ने चुनौती छ । त्यसका साथै उनले थाइल्यान्डमा पटकपटक हुने सैन्य कू र अदालतको अनावश्यक हस्तक्षेप रोक्नुपर्ने देखिन्छ । सैन्य कू र अदालतको हस्तक्षेपले पेतोङतार्नको पार्टी नेतृत्वका चार वटा सरकार अपदस्थ भइसकेका छन् । थाइल्यान्डको संवैधानिक अदालतले श्रीथा टाविसिनलाई बुधबार नैतिकताको नियम उल्लंघन गरेको भन्दै पदमुक्त गरिदिएको थियो । यसअघि नै जेल परेका एक पूर्ववकिललाई मन्त्री नियुक्त गरेको भन्दै अदालतले उनलाई पदमुक्त गरेको हो । अदालतको फैसलापछि प्रतिक्रिया दिँदै टाविसिनले आफ्नो इमानप्रति विश्वस्त रहेको बताएका थिए । उनले अदालतको फैसलाले दुःख लागेको भए पनि आदेशप्रति असहमत रहेको नभन्ने प्रतिक्रिया दिएका थिए । पिजित चुन्बानलाई मन्त्री बनाएपछि उनीविरुद्ध तीन दर्जन सांसदले टाविसिनलाई प्रधानमन्त्री पदबाट मुक्त गर्नुपर्ने मागसहित मुद्दा दायर गरेका थिए । घुस लेनदेनको प्रयासमा दोषी ठहर भएपछि चुन्बानलाई ६ महिनाको जेल सजाय सुनाइएको थियो । विवाद उत्पन्न भएपछि चुन्बानले भने १९ दिनमा नै मन्त्री पदबाट राजीनामा दिएका थिए । तर बुधबार संवैधानिक अदालतका ९ मध्ये पाँच न्यायाधीशले प्रधानमन्त्रीले पदीय आचरण उल्लंघन गर्दै पिजितको नियुक्त गरेको निर्णय लिएका थिए । ९ वर्षे सैन्य शासन अन्त्य भएसँगै टाविसिन २०२३ अगस्टमा प्रधानमन्त्री नियुक्त भएका थिए । थाइल्यान्डमा २०२३ मेमा भएको निर्वाचनमा धेरै सिट जितेको मुभ फर्वार्ड पार्टीलाई सरकार गठन गर्न नदिन बनेको राजनीतिक समीकरणका कारण टाविसिन प्रधानमन्त्री बन्न सफल भएका थिए । निर्वाचनपछि पिटा लिम्जार्याटले नेतृत्व गरेको मुभ फर्वार्ड पार्टी ले सरकार बनाउने ठानिएको थियो । तर सेनाको प्रभाव रहेको सिनेटले भने उनलाई प्रधानमन्त्री हुनबाट रोकेको थियो । त्यसपछि दोस्रो ठूलो दल फिउ थाई र सेनाको समर्थन रहेका अन्य दलहरूबीच सहमति जुटेपछि टाबिसिन सत्तामा पुग्न सफल भएका थिए । असीमित शक्ति रहेको थाइल्यान्डको संवैधानिक अदालतको निर्णयमाथि पुनरावेदन गर्न नपाइने व्यवस्था छ । संवैधानिक अदालतले १६ वर्षको अवधिमा उनीसहित तीन जनालाई पदमुक्त गरिसकेको छ । अदालतले गत साता निर्वाचनका बेला असंवैधानिक वाचा गरेको भन्दै मुभ फर्वार्ड पार्टी विघटनको आदेश दिएको थियो । त्यसका साथै अदालतले पार्टीका ११ सांसदलाई १० वर्ष राजनीतिमा प्रतिबन्धसमेत लगाएको छ । पेतोङतार्न पूर्वप्रधानमन्त्री तथा अर्बपति व्यवसायी थाक्सिन सिनावात्राकी छोरी हुन् । थाक्सिन पहिलो पटक २००१ मा थाइल्यान्डको प्रधानमन्त्री भएका थिए । तर २००६ मा सेनाले कू गरेसँगै उनको दोस्रो कार्यकालको अन्त्य भएको थियो । त्यसपछि निर्वासनमा रहेका थाक्सिन १५ वर्षपछि गत अक्टोबरमा थाइल्यान्ड फर्केका थिए । उनी श्रीथा टाविसिन प्रधानमन्त्री हुनुभन्दा केही घण्टाअघि मात्र देश फर्केका थिए । फेउ थाई पार्टीसँगको ठूलो सौदाबाजी पछि उनी देश फर्केका थिए । त्यसयता थाक्सिनको थाई राक थाई र फेउ थाई पार्टीले गठबन्धन सरकार चलाइरहेका छन् । गत जुनमा उनलाई राजसंस्थाको अपमान गरेको आरोपमा मुद्दा लगाइएको थियो । उक्त आरोपमा मुद्दा लगाइएका थाक्सिन थाइल्यान्डका सबैभन्दा उच्च पदस्थ व्यक्ति हुन् । थाइल्यान्डमा राजनीतिक प्रतिशोध साध्न लेसेमेजेस्टी कानुनअनुसार मुद्दा लगाउने गरिन्छ । थाक्सिनकी बहिनी यिङ्गलक २०११ मा अत्यधिक मतसहित निर्वाचित भएकी थिइन् । तर पछि उनलाई अदालतले अयोग्य ठहर गरेको थियो । त्यसपछि सैन्य कु मार्फत अपदस्थ यिङ्गलक हाल निर्वासनमा छिन् । १९८६ अगस्ट २१ मा बैंककमा जन्मिएकी पेतोङतार्नले बेलायतको युनिभर्सिटी अफ सर्रेबाट इन्टरनेसनल होटल म्यानेजमेन्टमा स्नातकोत्तर गरेकी छन् । २०२१ मा फेउ थाई पार्टी प्रवेश गरेकी उनी २०२३ अक्टोबरमा पार्टी प्रमुख बनेकी थिइन् । पेतोङतार्न पार्टी प्रमुख भएसँगै फेउ थाई पार्टीमा पनि नयाँ ऊर्जा थपिएको थियो । पछिल्लो समय थाई राजनीतिमा कमजोर बन्दै गएको पार्टी उनको नेतृत्वमा पुनर्जीवित हुने अपेक्षा गरिएको नेताहरूको भनाइ छ । (एजेन्सीको सहयोगमा)"
उच्चस्तरीय आर्थिक सुधार आयोगदेखि सार्वजनिक खर्च कटौतीसम्म,"(काठमाडौं) अर्थ मन्त्रालयले आगामी सय दिनका लागि कार्ययोजना तयार पारेको छ । कार्ययोजनामा ३० वटा कार्यक्रम अघि सारिएको छ । यसमा मुलुकको समग्र अर्थतन्त्र सुधारका लागि उच्चस्तरीय आर्थिक सुधार सुझाव आयोग गठन गर्ने, दोस्रो वित्तीय क्षेत्र विकास रणनीति तयार गर्ने, राजस्व चुहावट नियन्त्रण गर्न केन्द्र्रीय द्रुत गस्ती टोली गठन गरी परिचालन गर्नेलगायत छन् ।नयाँ आर्थिक वर्षको पहिलो महिना सकिनै लाग्दा मन्त्रालयले सय दिनको कार्ययोजना बनाएको छ । नयाँ राजस्व संकलन लक्ष्यको करिब साढे ६ प्रतिशत मात्र छ भने पुँजीगत खर्च र वैदेशिक सहायता परिचालनको अवस्था नाजुक छ । यही अवस्थालाई दृष्टिगत गरी मन्त्रालयले सरकारी वित्तको अवस्थामा सुधार गर्दै अर्थतन्त्रलाई चलायमान बनाउन कार्यक्रम नै तोकेर सय दिनको कार्ययोजना बनाएको अर्थ मन्त्रालयले जनाएको छ ।कार्ययोजनाको कार्यान्वयनले नीतिगत, कानुनी र सेवा प्रवाहमा सुधार हुनुका साथै स्रोत तथा खर्च व्यवस्थापन, वैदेशिक सहायता परिचालनलगायतमा थप उपलब्धि हासिल गर्न सहयोग पुग्ने अर्थ मन्त्रालयका प्रवक्ता उत्तरकुमार खत्रीले बताए ।कार्ययोजनामा आन्तरिक राजस्व परिचालन रणनीति०८१ कार्यान्वयन सुरु गर्ने, भन्सार मूल्यांकनलाई कारोबार मूल्यमा आधारित बनाउन रणनीति तयार गरी लागू गर्ने, भन्सार महसुल नियमावली०८१ तर्जुमा गर्ने, गत आर्थिक वर्षमा विधिसम्मत रुपमा सिर्जित दायित्व यकिन गरी भुक्तानी गर्ने पनि उल्लेख छ । सरकारले निर्माण व्यवसायीको रकम, ब्याज अनुदानबापत्को रकम, निर्यात अनुदानबापत्को रकम, कृषि बिमा शुल्कमा अनुदान, कोरोना बिमामा अनुदानलगायत दायित्व भुक्तानी गरेको छैन । अर्थतन्त्रमा आर्थिक गतिविधि चलायमान बन्न नसकिरहेको र निजी क्षेत्रको आत्मविश्वास गुमेको समयमा सरकारले खर्च बढाएर लगानीका लागि नागरिकलाई प्रोत्साहन गर्नुपर्नेमा झन् सृजित दायित्व पनि भुक्तानी नदिएको आरोप लागिरहेको छ ।कार्ययोजनामा उपभोक्ताले डिजिटल माध्यमबाट गरेको खरिदको भुक्तानीमा १० प्रतिशत मूल्य अभिवृद्धि कर फिर्ता दिने कार्य प्रारम्भ गर्ने, नागरिक बचतपत्र र वैदेशिक रोजगार बचतपत्रको अभौतिकीकरण गर्ने पनि सय दिनको कार्ययोजनामा समेटिएको छ । सार्वजनिक खर्चमा मितव्ययिता कायम गर्ने कार्यविधि, ०८१ तयार पारी लागू गर्ने, बहुवर्षीय ठेक्काका लागि अर्थ मन्त्रालयबाट भएको स्रोत सहमति, विषयगत मन्त्रालयनिकायले लगाएको ठेक्का र तिर्नुपर्ने बाँकी दायित्वको विवरण यकिन गर्ने छन् ।वार्षिक २५ करोड रुपैयाँभन्दा बढीको कारोबार गर्ने थप २०० करदाताको कारोबारलाई केन्द्रीय बिजक अनुगमन प्रणालीमा आबद्ध गर्ने, तातोपानी भन्सार कार्यालयमा लगेज तथा भेहिकल स्क्यानर मेसिनको प्रयोग सुरु गर्नेलगायत छन् ।"
सार्वजनिक सेवा प्रसारण विधेयकमा सांसद र मन्त्रीबीच टकराव,"यसले सार्वजनिक सेवा प्रसारणको निष्पक्षता र सरकारका कामकारबाहीलाई आलोचना गर्न सक्ने क्षमता नियन्त्रित हुन सक्ने भन्दै विशेषतः रास्वपा सांसदहरूले ध्यानाकर्षण गराएका थिए । पूर्वसञ्चारमन्त्री रेखा शर्मा र सञ्चार सचिव राधिका अर्यालसमेत उपस्थित रहेको छलफलमा सञ्चारमन्त्री गुरुङले सांसदहरूको सुझावमा आएका सभामुख, उपसभामुखलगायत अन्य पद पनि राजनीतिक नियुक्तिकै पाटो भएकाले सञ्चारमन्त्री अध्यक्ष हुँदैमा नियन्त्रित हुन्छ भन्न नमिल्ने बताए । सभामुख, उपसभामुखजस्ता माथिल्लो सम्मानित पदमा भएका व्यक्तिलाई कुनै निकायको नेतृत्व लिन बोलाउनु आफैंमा बकवास भएको अभिव्यक्ति दिएपछि विवाद सुरु भएको थियो ।गुरुङले पञ्चायतकालीन कानुनबाट सञ्चालित सरकारी सञ्चार संस्थाहरूलाई व्यवस्थापन र प्रतिस्पर्धी बनाउन यो विधेयक ल्याएको बताए । सरकार निरंकुश भए एउटा कुरा, नत्र सरकारमाथि त संसदीय समितिको विश्वास हुनुपर्यो नि, उनले भने, कर्मचारीहरू स्थायी सरकार हुन् । राजनीतिक रूपमा नियुक्त भएर आउने सभामुख, राष्ट्रिय योजना आयोगको उपाध्यक्ष वा राष्ट्रियसभा अध्यक्षभन्दा सञ्चार सचिव नै यो जिम्मेवारीका लागि योग्य र दक्ष व्यक्ति हुन सक्छन् ।सांसद्हरू प्रभावित भएर यस्तो सुझाव दिएको भन्ने मन्त्री गुरुङको अभिव्यक्ति अशोभनीय र आपत्तिजनक भएको उपसमितिका संयोजक छविलाल विश्वकर्माले टिप्पणी गरे । समितिका सदस्यहरू कहीँबाट प्रभावित भए कि भन्ने आशयका कुरा मन्त्रीजीले राख्नुभयो, केही शब्द अशोभनीय भए, सांसद विश्वकर्माले भने, सरकार नै सर्वोपरि हो भन्ने हुँदैन । सरकारलाई अप्ठ्यारो पार्ने हाम्रो नियत होइन । समितिको छलफल, सभामुख, उपसभामुखलाई जोड्ने विषयलाई अन्यथा वा बकवासमा रूपमा लिन थाल्यो भने हामी गलत ठाउँमा पुग्छौं । उनले यसो भनिरहँदा मन्त्री गुरुङले बाहिर यस्तै हल्ला छ त भनेपछि सांसद विश्वकर्माले समितिमा हल्लाको भरमा बोल्न नहुने बताए ।चार वर्षदेखि सदनका समितिमा अल्झिरहेको यस विधेयकबारे गत वैशाखमा विश्वकर्माको नेतृत्वमा तोसिमा कार्की, देवेन्द्र पौडेल, डिगबहादुर लिम्बू र रामप्रकाश चौधरी सदस्य रहेको उपसमिति गठन भएको थियो । उपसमितिले विज्ञ तथा सरोकारवालाहरूसँग औपचारिक र अनौपचारिक तहमा छलफल गरी प्रतिवेदन तयार पारेर सूचना प्रविधि समितिमा बुझाएको थियो । प्रतिवेदनमाथिको छलफलका क्रममा अधिकांश सांसदले उपसमितिको सुझावमा समर्थन जनाउँदै विधेयकलाई पारित गरेर प्रतिनिधिसभामा लैजान राय दिएका थिए । सभापति अम्बरबहादुर थापाले पनि शुक्रबारकै बैठकले विधेयक पारित गर्ने अपेक्षा राखेकोमा मन्त्री गुरुङको फरक मतपछि यसमा सरकारको धारणाका लागि भदौ ५ सम्मको समयाविधि दिने प्रस्ताव अघि सारे । पूर्वसञ्चारमन्त्री एवं माओवादी सांसद् शर्माले उपसमितिकै प्रक्रियामा प्रश्न गर्दै सरकारसँग पर्याप्त छलफल नगरी र उचित निकासबेगर नै प्रतिवेदन समितिमा आउनु अस्वाभाविक भएको प्रतिक्रिया दिइन् । लगत्तै उपसिमितिकी सदस्य रास्वपा सांसद कार्कीले सञ्चार सचिव अर्यालसहित कानुन मन्त्रालयका अधिकारी र अन्य सरोकारवालासँगको दफावार छलफलपछि नै प्रतिविदेन तयार गरिएको स्पष्ट पारिन् । उनले विधेयकलाई लिएर भएको ढिलासुस्तीको अपजस समितिले नलिने बताइन् । छलफलमा चर्काचर्की बढेपछि सभापति थापाले भदौ ५ सम्म सरकारलाई धारणा बनाउन समय दिने बताउँदै बैठक स्थगित गरे ।"
"पाँचथरमा ड्रागन उत्पादन बढ्यो, मूल्य घट्यो","(पाँचथर) उत्पादन बढेसँगै पाँचथरमा ड्रागन फलको मूल्य घटेको छ । गत वर्ष पाँच सय रुपैयाँ प्रतिकिलोमा किनबेच भएको यो फल अहिले सिजन सुरु हुने बेलामै प्रतिकिलो तीन सय रुपैयाँमा किनबेच हुन थालेको किसान बताउँछन् । जिल्लाको हिलिहाङ र फिदिमका विभिन्न स्थानमा यसको खेती हुने गरेको छ ।अन्न कम फल्न रूखो र भिरालो जग्गामा ड्रागन फलको व्यावसायिक खेती गर्न थालिएपछि मूल्य क्रमशः घट्न थालेको हो । हिलिहाङमा मात्रै यो फल एक सय ५० रोपनी जग्गामा लगाइएको छ । यसमध्ये झन्डै एक सय रोपनी जग्गामा रोपिएका ड्रागनले गत वर्षदेखि नै उत्पादन दिन थालेका हुन् ।गत वर्ष एक क्विन्टल फलेको बगानमा यो वर्ष सुरु सिजनमै तीन क्विन्टल उत्पादन भएको किसान पूर्णप्रसाद लुइँटेलले बताए । यो फल खेती गर्ने किसान संख्या र उत्पादन हुने जमिनको विस्तार भएसँगै उत्पादन पनि बढेको उनको भनाइ छ । रोपेको १५ देखि १८ महिनामा उत्पादन सुरु हुन एक पटक रोपेका बिरुवाले २० देखि २५ वर्ष उत्पादन दिइरहने ड्रागन फललाई नेपालीमा सिउँडी फल भनिन्छ ।कात्तिकदेखि माघसम्म यो फलका बेर्ना सार्ने सिजन हो । उत्पादन भने जेठदेखि कात्तिकसम्म हुन्छ । धनकुटाबाट बेर्ना ल्याएर यहाँ परीक्षणका लागि लगाएका झन्डै दुई हजार बिरुवाले यसै वर्ष उत्पादन दिएका छन् । उत्पादन सुरु भएपछि बगानमा खरिदकर्ताको भीड लाग्न थालेको छ । ड्रागनका बोटमा कोपिला लागेको ३४ दिनमा फल पाक्ने गरेको किसान बताउँछन् । एक पटक बिरुवा रोपेपछि हिउँदमा पानी लगाउने र वर्षात्मा एकदुई पटक गोडेर मल हाल्नबाहेक अरू मिहिनेत गर्नुपर्दैन ।एक पटक रोपेपछि २५ वर्षसम्म उत्पादन दिने र बजारको अभाव नहुने थाहा पाएसँगै किसानमा यो खेतीप्रतिको आकर्षण बढेको हो । यो फललाई थांग्राका रूपमा फलामका ससाना पोल बनाएर टायरको बाहिरी भाग राखिन्छ । पिलरका टुप्पामा राखिएको टायरमा जेलिएका बिरुवामा ड्रागन उत्पादन हुन्छ । यहाँ उत्पादित फलको बजार सदरमुकाम फिदिम हो । सुगर, रक्तचाप, मुटु, मिर्गौला र क्यान्सर भएका बिरामीले समेत खान मिल्ने भएकाले पनि यसको माग धेरै रहेको किसान बताउँछन् ।हेर्दा आकर्षक देखिने र खाऊँखाऊँ लाग्ने ड्रागन फ्रुटलाई नेपालीमा सिउँडी फलसँगै पिताया र पितानाया भन्ने गरिएको छ । यसको वैज्ञानिक नाम हिइलोसेरियस अनडाइटम र फ्यामिली नाम क्याक्टसी हो । यो क्याक्टसकै एक प्रजाति भएको विज्ञ बताउँछन् ।मानव शरीरलाई चाहिने पोषक तत्त्व एवं धेरैखाले औषधीय गुण यसमा पाइने र असाध्यै रसिलो तथा स्वादिष्ट भएकाले यस फललाई सुपर फुड पनि भनिन्छ । यसले रोग प्रतिरोधात्मक क्षमता बढाउने र शरीरमा शक्ति तथा ऊर्जा वृद्धि गर्ने भएकाले शक्तिको पावर हाउस भएको दाबी गरिन्छ ।"
ग्यास सिलिन्डर कति सुरक्षित ?,"(काठमाडौं)नेपाल आयल निगम र गुणस्तर तथा नापतौल विभागले छुट्टाछुट्टै दिनमा सगरमाथा ग्यास उद्योगमा अनुगमन गर्दा ग्यास सिलिन्डर कुच्चिएको भेटियो । निगमले उजुरीका आधारमा बनेपामा रहेको उद्योगमा गत शुक्रबार अनुगमन गरेको थियो । केही सिलिन्डर कुच्चिएको र उद्योग परिसरको अवस्था मापदण्डविपरीत भेटिएपछि प्रोडक्ट डेलिभरी अडर (पीडीओ) रोकेर तीन दिनभित्र स्पष्टीकरण पेस गर्न पत्र काट्यो ।गुणस्तर विभागले पनि गत आइतबार उद्योगमा अनुगमन गर्यो । विभागले पनि सुधार गर्न निर्देशन दिँदै ग्यास रिफिलिङ अपरेसन बन्द गर्न निर्देशन दियो । विभागले बिहीबारदेखि बन्द गर्न निर्देशन दिएको छ । सगरमाथा ग्यासको ब्रान्ड सगर ग्यास सिलिन्डर कुच्चिएकै अवस्थामा बिक्री गरेको भेटियो । उद्योग परिसर हेर्दा त्यहाँ ६०६२ वटा सिलिन्डर कुच्चिएको देखियो । केही सिलिन्डरमा रङ पनि खुइलिएको थियो, अनुगमनमा सहभागी एक अधिकारीले भने, कर्मचारीसँग छलफल गर्दा ग्यास प्लान्टमा पानी छिरेर २ वटा मेसिन पनि बिग्रेको जानकारी दिएको छ । पानीकै कारण कुच्चिएको सिलिन्डरमा रिफिलिङ भई बजारमा पुगेको भनिएको छ ।कम्पनीले नष्ट गर्न छुट्टै राखेको सिलिन्डर पानीकै कारण मिक्स भएको र कर्मचारीले ग्यास भर्ने क्रममा सिलिन्डरको स्ट्रक्चर नहेरी ग्यास भनेर बजारमा पठाएको बताउँदै आएको छ । तर कुच्चिएको सिलिन्डरमा ग्यास भरेर बजार पठाउनु गम्भीर लापरबाही हो । रिजेक्ट भएका सिलिन्डरमा ग्यास भरेर बजारमा पठाउनु अपराध भएको जानकार बताउँछन् ।उल्लिखित घटना एउटा सामान्य उदाहरण मात्रै हो । मुलुकभर ५९ ग्यास उद्योग छन् । निगमले ०७८ सालमा गरेको ग्यास सिलिन्डर प्रमाणीकरणअनुसार मुलुकभर १ करोड ४४ लाख सिलिन्डर छन् । तर यी सिलिन्डरको अवस्थाबारे नियमक निकायले खासै चासो दिएको छैन ।निगमले पीडीओ जारी गरेर मात्रै पन्छिँदै आएको छ । ४ वर्षदेखि अनुगमन नै नभएको निगमका एक उच्च अधिकारी बताउँछन् । सिलिन्डरको गुणस्तर जाँच गर्ने गुणस्तर विभाग हो भन्दै अनुगमनमा पन्छिएको छ । गुणस्तर विभागको अवस्था पनि उस्तै छ । विभागले पनि अनुगमनमा ध्यान नै नदिएको राष्ट्रिय उपभोक्ता मञ्चका अध्यक्ष प्रेमलाल महर्जनले बताए । सगर ग्यास ब्रान्डको घटना एउटा नमुना मात्रै हो । धेरैजसो उद्योगको अवस्था एउटै छ । ग्यास सिलिन्डर परीक्षण नगरी बजारमा पठाउँछन् । कतिपय ग्यासको परीक्षण गर्ने मेसिन नै चल्दैन, अध्यक्ष महर्जनले भने, सर्वसाधारणको घरघरमा बम छ । तर नियमनमा कसैले चासो दिएको छैन । ग्यास उद्योगकै हकमा गुणस्तर विभागले एनएस चिह्न पनि वितरण गर्दै आएको थियो । तर प्रभावकारी हुन नसकेको महर्जनको भनाइ छ । विभागका प्रवक्ता प्रभावकुमार सिंहले भने ग्यास उद्योगमा अनुगमन भएको दाबी गरे । अनुगमनका क्रममा केही न केही कैफियत भेटिने गरेको उनले बताए ।ग्यास संवेदनशील भएकाले अनुगमन गरेकै छौं । तर केही उद्योगीबाट हेलचेक्य्राइँ भएकै छ । केही न केही कैफियत हुन्छ नै, महर्जनले भने । यसले पनि ग्यास उद्योगी र सरकारी निकाय उपभोक्ताप्रति कत्तिको गैरजिम्मेवार छने भन्ने पुष्टि हुन्छ । ग्यास उद्योगसँगै ढुवानीकर्ताले पनि मनोमानी गरेका हुन्छन् । ढुवानीका क्रममा सुरक्षाका मापदण्ड अपनाउँदैन् । जसले गर्दा ग्यासबाट हुने जोखिमको सम्भावना उच्च हुने महर्जनको भनाइ छ ।ग्यास उद्योगले सिलिन्डर बनेको १० वर्षमा हाइड्रोस्टाटिक टेस्ट गर्नुपर्छ । त्यसपछि प्रत्येक ५५ वर्षमा गर्नुपर्छ । त्यसपछि ३३ वर्षमा गर्नुपर्छ । ग्यास सिलिन्डरको हाइड्रोलिकहाइड्रोस्टाटिक प्रेसर टेस्ट, रेगुलेटर र कमसल पाइपसँगै सचेतनाका कमीले दुर्घटना हुन्छन् । सर्वसाधारणले एनएस चिह्न भएको रेगुलेटर, तारले जेलिएको रबरको पाइप प्रयोग र सँगसँगै गुणस्तरीय चुलोको प्रयोग गर्नुपर्छ । तर बजारमा प्लास्टिकको पाइप पाइन्छ ।ग्यास भनेको प्रज्वलनशील पदार्थको कारोबार हो । सुरक्षाको मापदण्ड अपनाएर काम गर्नुपर्छ । त्यसको पूर्ण प्रयोग भएको छैन, ग्यास विक्रेता महासंघका अध्यक्ष चन्द्र थापाले भने, गुणस्तरहीन प्लास्टिकको पाइप पनि बिक्री हुन्छ । तर अनुगमन भएको छैन । बजारमा देखिएको समस्या समाधान गर्न सरकारले ग्यास विक्रेता प्रमाणीकरण गरेर अनुगमनमा तीव्रता दिनुपर्ने उनले बताए । सर्वसाधारणले ग्यास सिलिन्डर खरिद गर्दा म्याद नाघेननाघेको र सिलिन्डर कुच्चिएको हेर्नुपर्ने जानकार बताउँछन् । सिलिन्डरको माथिल्लो सतहको भित्री बारमा लेखिएको म्याद हेरेर मात्र खरिद गर्नुपर्ने उनीहरूको भनाइ छ ।ग्यास सिलिन्डरको माथिल्लो मागमा म्यादमा ए, बी, सी वा डी भनेर चारवटा अंग्रेजी अक्षरमध्ये एउटा र सालका दुई अंक लेखिएको हुन्छ । एउटा अक्षरले तीन महिना जनाउँछ । ए लेखिएको भए जनवरीदेखि मार्चसम्म बुझाउँछ । बी, सी र डीको अवधि हरेक ३ महिनाका दरले क्रमशः तोकिएको हुन्छ । त्यसपछि दुई अंक (जस्तै, २३, २४, २५, २६, २७, २८) लेखिएको हुन्छ । यसले म्याद सकिने अंग्रेजी मितिलाई जनाउँछ । ए २४ लेखिएको भए २०२४ मार्चसम्म मात्रै प्रयोगका लागि उपयुक्त म्याद हो । यसबारे सर्वसाधारण जानकार छैनन् । त्यसका लागि सबै पक्षले सचेत गराउन जरुरी रहेको थापाले जनाए । ग्यास सिलिन्डरको रङ खुइलिँदैमा असुरक्षित भन्न नमिल्ने एलपी ग्यास उद्योग संघका अध्यक्ष शिव घिमिरेले बताए । सुरक्षाका दृष्टिले कुच्चिएको, लिकेज भएको र पीठ काटिएको सिलिन्डर सुरक्षाका लागि थ्रेट भएको उनको भनाइ छ । ग्यास उद्योगीले जानीजानी यस्तो सिलिन्डर पनि पठाउँदैन, गाडीमा ढुवानी गर्दा रङ उड्न सक्छ, उनले भने, गुणस्तर पनि विगतको भन्दा धेरै सुधार छ ।ग्यास क्षेत्रलाई सुधार गर्न सबै प्रादेशिक कार्यालयबाट अनुगमन र रिपोर्ट बुझाउन निर्देशन दिइएको नेपाल आयल निगमका कार्यकारी निर्देशक चण्डिका भट्टले जनाए । बजारमा केही गुणस्तरहीन सिलिन्डरको कुरा पनि आएको छ, त्यसतर्फ हामी सचेत छौं । मापदण्डअनुसार भएनभएको तत्काल अनुगमन गर्न सबै प्रादेशिक कार्यालयलाई निर्देशन दिएका छौं, कार्यकारी निर्देशक भट्टले भने ।"
प्रमाणीकरण नभएका विक्रेतालाई ग्यास बिक्री निषेध,"नेपाल आयल निगम, एलपी ग्यास उद्योग संघ र ग्यास विक्रेता महासंघले ग्यास विक्रेता प्रमाणीकरण अनिवार्य गरेका छन् । अति संवेदनशील मानिने ग्यास कारोबारलाई व्यवस्थित र पारदर्शी बनाउन यस्तो निर्णय गरिएको बताइएको छ । निगमका कार्यकारी निर्देशक चण्डिका भट्टको संयोजन भएको बैठकले ३ निर्णय गरेको छ । ग्यास विक्रेता प्रमाणीकरण मंसिर १ देखि अनिवार्य लागू हुन्छ । त्यसका लागि कात्तिक मसान्तसम्म सबै विक्रेता प्रमाणीकरणको अवधारणामा आउनुपर्छ । विक्रेता प्रमाणीकरणको अवधारणामा नआउने विक्रेताले मंसिरदेखि ग्यास बिक्री गर्न नपाउने निर्णय भएको थापाले बताए ।बैठकमा मुख्यतः तीन निर्णय भए । पहिलो निर्णय मंसिर १ बाट अनिवार्य प्रमाणीकरण गर्ने र प्रमाणीकरणमा नआउने विक्रेताले बिक्री गर्न पाउँदैनन्, थापाले भने, दोस्रो निर्णय पुराना सिलिन्डर बजारमा नपठाउने, उद्योगबाट विक्रेतामा आइहाले पुनः उद्योगमा फिर्ता पठाउने र तेस्रो सर्वसाधारणमा सचेतना फैलाउने निर्णय भएको छ ।विक्रेता प्रमाणीकरण नहुँदा डिलर संख्या र ग्यास खपतको यकिन हुन सकेको छैन । एउटै विक्रेताले धेरै कम्पनीको ग्यास बिक्री गर्दा सर्वसाधारणसमेत ठगिएका छन् । डिलर प्रमाणीकरण हुँदा विक्रेताहरू निगम र उद्योग मातहत हुन्छन् । कुन कम्पनीको ग्यास कुन क्षेत्रमा भनेर सजिलै पहिचान गर्न सकिन्छ । त्यसका लागि पनि प्रमाणीकरण जरुरी भएको जानकार बताउँछन् । कारोबार व्यवस्थित बनाउन ग्यास विक्रेता प्रमाणीकरण एउटा माध्यम भएको एलपी ग्यास उद्योग संघका अध्यक्ष घिमिरेले बताए । निगमका कार्यकारी निर्देशक चण्डिका भट्टले पनि अब छिट्टै ग्यास विक्रेता प्रमाणीकरण हुने जनाए । प्रमाणीकरण गर्न उद्योगी र विक्रेतासँग सहमति भइसकेको छ । कुच्चिएको सिलिन्डर हटाउने र दैनिक अनुगमन गर्ने निर्णय भएको छ, उनले भने ।"
आलु मीठो ताराखोलाको,एक वर्षमा आयात भयो साढे ६ अर्बको आलु गत आर्थिक वर्ष ०८०८१ मा ६ अर्ब ४५ करोड ८ लाख रुपैयाँ बराबर २५ करोड ५२ लाख ८९ हजार ७ सय ३ किलो आलु आयात भएको पाइएको छ । यसमध्ये भारतबाट मात्रै ६ अर्ब ४५ करोड ७१ लाखको २५ करोड ५२ लाख २३ हजार १ सय ३३ किलो आलु आयात भएको भन्सार विभागको तथ्यांक छ । बाँकी बंगलादेश र चीनबाट आयात भएको भन्सार विभागले जनाएको छ । मुलुकभर २०५६३ हेक्टरमा आलु खेती गरिन्छ । ०८०८१ मा ३६५२१० टन उत्पादन भएको थियो ।
भेरी बबई आयोजनाको भौतिक प्रगति ६५ प्रतिशत,"(सुर्खेत)राष्ट्रिय गौरवको भेरीबबई डाइभर्सन बहुउद्देश्यीय आयोजनामा झन्डै साढे ९ वर्षमा ६५ प्रतिशत भौतिक प्रगति भएको छ । सरकारले आर्थिक वर्ष ०६८६९ बाट सुरु गर्ने भनिएको आयोजना ०७१०७२ बाट मात्र सुरु गरेको थियो । सुरुमा ०७९८० सम्म सम्पन्न गर्ने गरी थालिएको आयोजनाको म्याद आर्थिक वर्ष ०८४८५ सम्मका लागि थपेको थियो ।कोरोना महामारी, ठेक्का सम्झौतामा ढिलाइ, कामदार अभाव, समयमै अख्तियारी नआउनु, बाढी, सरकारी निकायबीच विभिन्न काममा समन्वयमा ढिलाइलगायत कारण आयोजनाको काममा ढिलाइ भएको आयोजनाका सूचना अधिकारी पवन अधिकारीले बताए । अहिले दोस्रो चरणको काम ५० र तेस्रो चरणको ४० प्रतिशत काम सकिएको छ । पहिलो चरणमा टनेल बोरिङ मेसिनबाट १२२० किलोमिटर टनेल निर्माणको काम सम्पन्न गरिसकेको आयोजनामा दोस्रो चरणअन्तर्गत बाँध तथा पावरहाउस निर्माण, हाइड्रो मेकानिकल, इलेक्ट्रो मेकानिकल जडान एवं निर्माणलगायत काम भइरहेका छन् । अहिले सुर्खेतको चिप्लेमा हेडवर्क्स निर्माणको काम जारी रहेको सिनियर डिभिजनल इन्जिनियर अधिकारीले बताए । यसमा ६ वटा वेमध्ये २ वटा वे निर्माणको काम अन्तिम चरणमा छ । अरू ४ वटा वे निर्माणका लागि नदी फर्काउने तयारी भइरहेको छ, उनले भने, पावरहाउस निर्माणस्थल हात्तीखोलामा स्लोप प्रोटेक्सनको काम अन्तिम चरणमा पुगेको छ, त्यस्तै फाउन्डेसन, कोफर्ड ड्याम, एंकर ब्लक निर्माणलगायतको काम पनि धमाधम गरिरहेका छौं ।सुर्खेतको भेरीगंगा नगरपालिकास्थित चिप्लेस्थित भेरी नदीमा बाँध बाँधेर सुरुङमार्फत भेरीको पानी सुर्खेत र बर्दियाको सिमानामा रहेको बबई नदीमा खसाल्ने र झन्डै ४६ मेगावाट विद्युत् उत्पादन गर्ने योजनासहित आयोजनाको काम भइरहेको हो । आयोजनाले बाँके र बर्दियाको करिब ५१ हजार जमिनमा सिँचाइ सुविधा पुर्याउने लक्ष्य लिएको छ । कोरोनाका कारण झन्डै २ वर्ष आयोजनाको काम प्रभावित हुन पुग्यो । ३३ अर्ब १९ करोड ६६ लाख लागत अनुमान गरिएको आयोजनामा झन्डै ५७ वित्तीय प्रगति हासिल भएको छ । यसमध्ये अहिलेसम्म १५ अर्ब ८६ करोड रुपैयाँ खर्च भएको छ ।यो वर्ष १ अर्ब ५९ करोड रुपैयाँ विनियोजन भएकामा माघ मसान्तसम्म ८४ करोड ४० लाख रुपैयाँ खर्च भएको सिनियर डिभिजनल इन्जिनियर अधिकारीले जानकारी दिए । अबको तीन वर्षभित्र सक्ने गरी कामलाई तीव्रता दिइएको छ । गत वर्षको बाढीले नदीमा बाँध निर्माणमा समस्या भएकाले पनि आयोजनाको काममा ढिलाइ भएको उनले बताए । कुनै अवरोध नआएमा अबको तीन वर्षभित्र सबै काम सक्ने तयारी रहेको छ, उनले भने, तोकिएकै समयमा काम सम्पन्न गर्ने गरी धमाधम काम पनि भइरहेको छ । अहिले आयोजनामा झन्डै एक सय कामदारले काम गरिरहेका छन् । दोस्रो चरणको कामको जिम्मा रमणग्वाङ्डोन जेभीले लिएको छ ।आयोजनाले उत्पादन गरेको विद्युत् राष्ट्रिय प्रसारण लाइनमा जोड्ने सरकारको योजना छ । तेस्रो चरणमा भेरीको पानीलाई सिँचाइमा प्रयोग गर्ने योजनासहित काम अगाडि बढाइने आयोजनाले जनाएको छ । सुर्खेतको चिप्लेमा बाँध बनाएर सुरुङमार्फत प्रतिसेकेन्ड ४० घनमिटर भेरीको पानी बबईमा खसाल्ने आयोजनाको लक्ष्य रहेको सिनियर डिभिजनल इन्जिनियर अधिकारीले बताए । भेरीको पानी बबई नदीमा खसाल्नका लागि चिप्लेमा बाँध निर्माणको काम भइरहेको हो । यहाँ १ सय १४ मिटर लामो र १४ मिटर अग्लो ब्यारेज बनाइनेछ ।कर्णाली प्रदेशको सबैभन्दा ठूलो र संघीय सरकारको राष्ट्रिय गौरवको आयोजना भएकाले तोकिएको समयमा जसरी पनि सम्पन्न हुनुपर्ने नागरिक अगुवा नरेन्द्र केसीले जनाए । पहिलो चरणको काम त नमुनाकै रूपमा नेपालमै पहिलोपल्ट टनेल बोरिङ मेसिनमार्फत गरियो, उनले भने, त्यसैले पर्याप्त बजेट विनियोजन गरी सरकारले आयोजनाको काममा कुनै अवरोध हुन दिनु हुँदैन । आयोजना पूरा भए कर्णालीको विकासमा पनि ठूलो सहयोग पुग्ने उनले बताए । आयोजनाको काम तोकिएकै समयमा सक्ने गरी प्रदेश सरकारका तर्फबाट आवश्यक समन्वय भइरहेको कर्णाली प्रदेशका मुख्यमन्त्री यामलाल कँडेलको भनाइ छ । आयोजनामा तेस्रो चरणमा एचएम र ईएमसँगसँगै अन्य विद्युतीय काम पनि हुनेछन् । आयोजना सञ्चालनका क्रममा सुर्खेतको भेरीगंगा, गुर्भाकोट र लेकबेंसीको ३२ हेक्टरभन्दा बढी जग्गा डुबानमा पर्ने आयोजनाको अनुमान छ । यसका लागि झन्डै ८ हेक्टर जग्गाको मुआब्जा वितरण गरिसकेको छ भने झन्डै साढे १० हेक्टर जग्गा प्राप्तिका लागि सूचना प्रकाशन गरी प्रमाणीकरणको काम गरिरहेको आयोजनाले जनाएको छ ।"
अर्थ संक्षेप,निओ मनी ट्रान्सफर र मनी टुबीच रेमिट्यान्स भुक्तानी सम्झौता काठमाडौं (कास) निओ मनी ट्रान्सफर र बेलायतको मनी टुबीच रेमिट्यान्स भुक्तानीका लागि सम्झौता भएको छ । यो सम्झौतापछि अब बेलायतमा रहेका नेपालीले सहज रूपमा नेपाल रकम पठाउन सक्ने कम्पनीले जनाएको छ । कम्पनीका अनुसार बेलायतबाट नेपाल रकम पठाउनका लागि मनी टुको वेबसाइट पोर्टल र मोबाइल एप्लिकेसन प्रयोग गर्नुपर्नेछ । वैदेशिक रोजगारी र उच्च शिक्षाका लागि बेलायतमा रहेका नेपालीका लागि उक्त सम्झौता गरिएको कम्पनीले जनाएको छ ।प्रभु बैंक र बुद्ध एयरबीच छुट सम्झौताकाठमाडौं (कास) प्रभु बैंक र बुद्ध एयरबीच बैंकका ग्राहकलाई छुट दिने सम्झौता भएको छ । एक समारोहबीच बैंकका चिफ म्यानेजर मन्जयराज पाण्डे र बजार व्यवस्थापक दिना चित्रकार तथा बुद्ध एयरका डाइरेक्टर रूपेश जोशी र सिनियर म्यानेजर उद्धवलाल कायस्थले सम्झौतापत्रमा हस्ताक्षर गरे । सम्झौताअनुसार बैंकका कर्मचारी तथा ग्राहकले बुद्ध एयरको उपलब्ध सेवामा ८ प्रतिशत छुट प्राप्त गर्नेछन् । यसका लागि बुद्ध एयरले आफ्नो टिकट बिक्री काउन्टरमा उक्त छुटको व्यवस्था गरेको जनाएको छ ।
फ्रेन्चाइज भलिबल लिगका खेलाडीहरू,"काभा उपविजेतालाई जनही ३ लाखसरकारले काभा महिला नेसन्स लिग भलिबलमा उपविजेता बनेको नेपाली टोलीका खेलाडीलाई जनही ३ लाख रुपैयाँ पुरस्कारसहित सम्मान गर्ने भएको छ । बिहीबार बसेको मन्त्रिपरिषद् बैठकले काठमाडौंमा सम्पन्न नेसन्स लिग खेलका नेपालका १४ खेलाडीलाई जनही ३ लाख पुरस्कारसहित सम्मान गर्ने निर्णय गरेको हो । राष्ट्रिय खेलकुद विकास नियमावली २०७९ को नियम २८ बमोजिमअनुसार काभा नेसन्स लिगमा उपविजेता भएपछि पुरस्कार प्रदान गर्न लागेको हो ।त्यसअनुसार नेपाली टोलीका मुख्य प्रशिक्षक एक जनालाई दुई लाख, व्यवस्थापक, प्रशिक्षक र फिजियोलाई जनही १ लाख २० हजार रुपैयाँका दरले पुरस्कार प्रदान गरिनेछ । गत साता त्रिपुरेश्वरस्थित राखेप कभर्डहलमा सम्पन्न नेसन्स लिग फाइनलमा भारतसँग ३२ को सेटमा पराजित हुँदै उपाधि गुमाएको थियो । लिग चरणको खेलमा भने नेपालले पहिलोपल्ट परम्परागत प्रतिद्वन्द्वी भारतविरुद्ध जित हासिल गरेको थियो ।"
साफ यू२० अब सातदोबाटोमा,"काठमाडौं (कास) साफ यू२० च्याम्पियनसिप फुटबलको लिग चरणका खेल सातदोबाटोस्थित एन्फा कम्प्लेक्स मैदानमै हुने भएको छ । यसअघि निर्धारित कार्यक्रमअनुसार प्रतियोगिताका सबै खेल दशरथ रंगशालामा हुनुपर्ने थियो । अखिल नेपाल फुटबल संघ (एन्फा) ले समूह चरणका सबै खेल सातदोबाटोमा हुने शुक्रबार जनाएको छ । प्रतियोगिता सुरु हुनु एक दिनभन्दा केही बढी समयमात्र बाँकी रहँदा खेलस्थलको अन्योल कायम थियो । एन्फाले प्रतियोगिताको सेमिफाइनल र फाइनल भने दशरथ रंगशालामा हुने जनाएको छ । दक्षिण एसियाली फुटबल महासंघ (साफ) का प्रतिनिधिले शुक्रबार दशरथ रंगशाला मैदानको निरीक्षण गरेको थियो । एएफसी च्यालेन्ज लिगमा चर्च ब्वाइज र पारो एफसीबीचको प्लेअफ खेलपछि दशरथ रंगशाला मैदानको स्थिति खेल्न अयोग्य भएको थियो । साफ यू२० मा कुल ६ टिमको सहभागिता छ । तिनलाई दुई समूहमा विभाजन गरिएको छ । समूह ए मा नेपाल, बंगलादेश र श्रीलंका तथा समूह बी मा भने, माल्दिभ्स र भुटान रहेका छन् ।"
विद्यालयस्तरीय पौडी हुने,"काठमाडौं (कास) नेपाल पौडी संघको प्राविधिक सहयोगमा टुसाल मल्टिभेन्युले तेस्रो टुसाल विद्यालयस्तरीय पौडी प्रतियोगिता गर्ने भएको छ । भदौ ७ गते हुने एकदिने प्रतियोगिता २५ मिटर पोखरीमा प्रतिस्पर्धा गराइने छ । फ्रिस्टाइलमा हुने प्रतियोगितामा ४ विधा समावेश गरिएको शुक्रबार पत्रकार सम्मेलनमा जानकारी गराइयो । जुनियर ब्वाइज, जुनियर गर्ल्स, सिनियर ब्वाइज र सिनियर गर्ल्समा प्रतिस्पर्धा हुनेछ । प्रतियोगितामा करिब सय जनाले भाग लिनेछन् । निजी विद्यालयबाट भाग लिने विद्यार्थीले शुल्क तिर्नुपर्नेछ भने सामुदायिक विद्यालयका विद्यार्थीलाई निःशुल्क प्रवेश दिइने मल्टिभेन्युका जनरल म्यानेजर प्रविन बस्न्यातले बताए । विजयी खेलाडीलाई पुरस्कारसहित ट्रफी प्रदान गरिने आयोजकले जनाएको छ ।"
ग्रिनल्यान्ड कप बास्केटबल सुरु,"काठमाडौं (कास) तेजस्वी, टीआईए र न्युटनले १८ औं ग्रिनल्यान्ड अन्तरविद्यालय बास्केटबलमा सफल सुरुआत गरेका छन् । गर्ल्सतर्फ तेजस्वीले आदित्यलाई ६२ स्कोरले पराजित गर्दा एस्टर बरुवालले ४ स्कोर गरिन् । अञ्जली शाहीको १० स्कोरमा टीआईएले सत्यसाइलाई १६७ ले हरायो ।जुनियर ब्वाइजमा आशिष राईको स्कोरमा न्युटनले ओडिसी एकेडेमीलाई ९५ स्कोरले हरायो । लालीगुराँसले आयोजक ग्रिनल्यान्डविरुद्ध १११०, भ्याली पब्लिकले तेजस्वीविरुद्ध ४६३८ र किङडमले टीआईएविरुद्ध ४३३४ स्कोरको जित पायो । लालीगुराँसका सरगम गुरुङले ४, भ्यालीका अशोक विकले १६ र किङडमका जिग्मे लामाले ११ स्कोर जोडे । गर्ल्समा भ्याली पब्लिकले तीन खेलमा जित निकाल्यो । भ्यालीले बसुन्धरा नेसनल एकेडेमी (बीएनए) लाई ३१२४, केभीकेएसएसलाई ४०२० र फेरिल्यान्डलाई २५१८ स्कोरले पन्छायो । भ्यालीबाट एन्जल गुप्ताले १० तथा लोरिसा गौचनले दुई खेलमा समान १७ स्कोर गरे । सिनियर ब्वाइजमा जिनियस वर्ल्डले सारथिलाई ४०२८ ले र भ्याली पब्लिकले डीबीएलाई ५१३९ ले हराए । जिनियसका प्रदीप तामाङले १२ र भ्यालीका सुनिल पौडेलले २१ स्कोर गरे ।"
३२ पेनाल्टीपछि खेलको टुंगो,"एम्स्टर्डम (एएफपी) ३४ पेनाल्टी प्रहारपछि अयाक्स र पानाथिनाइकोजबीच बिहीबार राति भएको युरोपा लिगको छनोट चरण खेलको टुंगो लागेको थियो । अयाक्सले १३१२ को पेनाल्टी नतिजा आफ्नो पक्षमा पार्न सफल भयो । अयाक्सका ४० वर्षे गोलरक्षक रेम्को पास्भिरले ५ पेनाल्टी बचाउनुका साथै एउटा पेनाल्टी प्रहारमा आफैंले गोल गरेका थिए । रक्षक एन्टोन गाएइले टोलीबाट पेनाल्टीमा विजयी गोल गरे । ब्राएन ब्र्रोब्बीले दुई पेनाल्टी चुकाए पनि डच टोलीले विजय हात पारेको हो । टोलीका बेर्टान्ड ट्राओरे र योउरी बासले पनि पेनाल्टी सदुपयोग गर्न सकेनन् । इंग्ल्यान्डका पूर्व कप्तान जोर्डन हेन्डरसनले अयाक्सबाट गोल गरेका थिए । पेनाल्टी शुटआउटमात्र २५ मिनेट चलेको थियो । अयाक्सका व्यवस्थापक फ्रान्सेस्को फारिओलीले यसलाई अविश्वसनीय भनेका छन् । टोलीको भावना र समर्पण अद्भूत थियो, उनले जिगो स्पोर्टसँग भने, हामी उत्कृष्ट थिएनौं । तर खेलाडीले जति प्रयास गर्नुपर्ने हो त्यो गरेनन् भनेर हामीले भनेका छैनौं ।युरोपियन प्रतियोगितामा यो दोस्रो सर्वाधिक पेनाल्टी स्कोरमा निर्णय भएको खेल हो । गत वर्ष कन्फ्रेन्स लिगमा ग्लेनटोरानले गिजरा युनाइटेडलाई १४१३ पेनाल्टी प्रहारमा पराजित गरेका थिए । तर अयाक्स र पानाथिनाइकोजबीच भएको खेल यूईएफएका प्रतियोगितामा सर्वाधिक पेनाल्टी प्रहार भएको खेल बनेको छ । नेदरल्यान्ड्स र इंग्ल्यान्ड बीच यू२१ युरोपियन च्याम्पियनसिपको खेलको नतिजा ३२ पेनाल्टीपछि आएको थियो । एम्स्टर्डममा भएको खेल ग्रिक टोलीले १० ले जितेपछि समग्र स्कोर ११ भएको थियो । टेटेले ८९ औं मिनेटमा गोल गर्दै पानाथिनाइकोजको आस देखाएका थिए ।"
रोड्रीबिना उत्रने सिटी,"लन्डन (एएफपी) म्यानचेस्टर सिटीले स्पेनिस मिडफिल्डर रोड्रीबिना आइतबार प्रिमियर लिगको नयाँ सिजनको सुरु गर्ने भएको छ । टोलीका व्यवस्थापक पेप ग्वार्डिओलाले चेल्सीविरुद्ध स्टामफोर्ड ब्रिजमा हुने खेल गुमाउने उनले जानकारी गराएका छन् ।युरो २०२४ को इंग्ल्यान्डविरुद्धको फाइनलमा घाइते भएर मध्यान्तरमा मैदान छाडेका २८ वर्षे रोड्री हालैमात्र सिटीको प्रशिक्षणमा फर्किएका हुन् । रोड्रीलाई मैदानमा फर्किन अनुमति दिइएको छैन । तर युरो २०२४ को फाइनल खेलेका इंग्ल्यान्डका तीन खेलाडी फिल फोडेन, जोन स्टोन्स र केएल वाल्कर भने चेल्सीविरुद्ध उत्रन सक्नेछन् । ग्वार्डिओलाले रोड्री मैदानमा उत्रने कुनै सम्भावना नभएको जनाए । उनी प्रशिक्षणमै छन्, तर मैले उनलाई देखेको छैन । उनले आफूलाई आराम महसुस गरेका छन् । प्रशिक्षणपछि उनी कस्तो देखिने छन्, हेर्न बाँकी छ, ग्वार्डिओलाले भने । लगातार पाँचौं पटक प्रिमियर लिग जित्ने सिटीको दाउमा रोड्रीको अनुपस्थिति ठूलो धक्का हुनसक्छ । सिटीले पश्चिम लन्डनमा हुने खेलमा बलियो टोली उतार्न खोजेको थियो । तर, ग्वार्डिओलाले फिटनेसका कारण आफ्नो टोलीले पहिलो सातामा दबाब खेप्नुपर्ने हुनसक्छ । विदामा रहेका फोडेन, स्टोन्स र वाल्कर मध्यसाता मात्र प्रशिक्षणमा फर्किएका थिए । उनीहरू पूरा फिट पनि रहेका छैनन् । उनीहरू ९० मिनेटको खेललाई अझै तयार भइसकेका छैनन्, सम्भवतः १५ मिनेटमात्र खेल्न सक्ने स्थितिमा छन्, ग्वार्डिओलाले भने, ओस्कार बबबाहेक अरू सबै प्रशिक्षणमा आइसक्नु अहिले हाम्रा लागि महत्त्वपूर्ण छ । बुधबार प्रशिक्षणमा कसैसँग नजुधे पनि खुट्टा भाँचिएका बबको शुक्रबार शल्यक्रिया गरिएको थियो । ग्वार्डिओलाका अनुसार नर्वेका यी विङ्गर ४ महिना मैदानबाहिर रहन सक्नेछन् ।"
इन्टर फेरि बलियो प्रत्याशी,"मिलान (एएफपी) इन्टर मिलान फेरि एकपल्ट इटालीको सिरी ए उपाधि जित्नका लागि बलियो प्रत्याशी रहेको छ । डिफेन्डिङ च्याम्पियन इन्टरले शनिबार आफ्नो पहिलो खेलमा जेनोवाको सामना गर्नेछ । टोलीका प्रतिस्पर्धी टिमहरूले भने लिगमा चुनौती पेस गर्न नयाँ प्रशिक्षक भित्र्याएका छन् । गत सिजन सिमोनी इन्जाघीको टिमले २० औं पटक लिग उपाधि जितेको थियो । अन्यत्र भने लगभग सबैतिर परिवर्तन देखिएको छ । यी सबै परिवर्तनले इन्टरको वर्चस्वलाई बलियो चुनौती दिने देखिन्न । इन्टरको स्वामित्व अहिले अमेरिकी लगानी संस्था ओकट्रीमा छ । यसअघिका लगानीकर्ता सुनिङ चर्को ऋणमा डुबेपछि नयाँ मालिक भित्रिएको हो । ओकट्री आएयता सुरुमा अनिश्चिता छाएको थियो । यसको सिधा प्रभाव टिमको प्रदर्शनमा पर्ने विश्वास गरिएको थियो । तर ओकट्रीले स्पोर्टिङ सीईओ जिसेपी मोरोटा र कर्पोरेट सीईओ एलेसान्द्रो एन्टोनेलोलाई कायम राख्यो । पछि मोरोटालाई क्लब अध्यक्ष नै बनाइएको थियो । यससँगै प्रमुख खेलाडीको अनुबन्ध पनि नवीकरण गरिएको थियो । यसले इन्टरमा स्थायित्व देखियो । यसको सकारात्मक प्रभाव मैदानमा पनि आयो । इन्जाघी र स्टार मिडफिल्डर निकोलो बरेला दुवैले नयाँ अनुबन्धमा हस्ताक्षर गरिसकेका छन् । यसको अर्थ उनीहरू लामै समय इन्टरमा रहनेछन् । कप्तान तथा गत सिजन लिगमा सर्वाधिक गोल गर्ने लाउटारो मार्टिनेजले पनि आफ्नो अनुबन्धको समय अवधि बढाएका छन् । यो अनुबन्ध अब सन् २०२९ सम्म चल्नेछ । मेहदी तारेमी र पिओट्र जिलिन्स्की आएपछि इन्टरको आक्रमण अझ बलियो भएको छ । ओकट्रीले यसअघि कमजोर रहेको क्लबको आर्थिक स्थितिमा पनि सुधार ल्याएको छ । इन्टरले स्थायित्व धारण गरेपछि यस्तै स्थिति अन्य क्लबको छ भनेर दाबी भने गर्न सकिन्न । विशेषतः इन्टरको छिमेकी एसी मिलानबारे । पाउलो फोनेस्काले यो मिलान क्लबको प्रशिक्षण सम्हालेका छन् । उनीबारे यस्तै केही पनि दाबी गर्न सकिन्न । तर मिलानले स्टार खेलाडी राफेल लिओ र थिएओ हर्नान्डेजलाई कायम राखेको छ । ओलिभर जिरोडको स्थानमा अल्भारो मोराटा ल्याएको छ । युभेन्ट्सले पनि टिममा व्यापक परिवर्तन गर्न चाहेको छ । टोलीले प्रशिक्षकमा थिएगो मोटालाई अनुबन्ध गरेको छ । यसअघिका प्रशिक्षक मासिमिलिनो एलेग्रीले टिम जस्तो बनाएका छन् । तिनलाई मोटा त्यसरी नै अगाडि बढाउन चाहन्छन् । युभेन्ट्स यसपल्ट कमै रक्षात्मक रणनीति बनाउन चाहन्छ र समर्थकको मागअनुसार आक्रामक हुन चाहन्छ । युभेन्ट्सले ५ करोड युरोमा एस्टन भिल्लाबाट डगलस लुइस किनेको छ । यस्तै खेफ्रेन थुराम पनि युभेन्ट्समा आएका छन् । युभेन्ट्सले थप केही खेलाडी किन्न चाहेको हुनाले टिमको अन्तिम खेलाडी सूची कस्तो हुनेछ, त्यसका लागि केही समय प्रतीक्षा गर्नुपर्नेछ । गत सिजनको तुलनामा इटालीका पूर्वमिडफिल्डर मोटासँगै १४ प्रशिक्षक फेरिएका छन् । प्रशिक्षक नफेर्नेमा इन्टरसँगै युरोपा लिग विजेता एटलान्टा छ । युभेन्ट्सले सोमबार आफ्नो पहिलो खेलमा कोमोको सामना गर्नेछ । कोमो दुई दशकयता पहिलो पटक इटालीको माथिल्लो डिभिजन खेल्नेक्रममा छ । तर यही टिम इटालियन कपमा साम्पडोरियासँग पराजित भएर प्रतियोगिताबाट बाहिरिएको थियो । कोमोको प्रशिक्षकमा स्पेन, आर्सनल र बार्सिलोनाका पूर्व खेलाडी सेस फाब्रिगास छन् । महत्त्वाकांक्षी कोमोले माथिल्लो डिभिजनमै टिक्ने टिम बनाउन खोजेको छ ।"
एमबाप्पेको 'रियल अवतार,"सँगसँगै रियलएमबाप्पे यूईएफए सुपरकपसँगै युरोपेली फुटबलको नयाँ सिजन पनि सुरु भएको छ । फुटबलका जति पनि पण्डित छन्, तिनको अनुमान हो यो सिजनमा धमाका मच्चाउने भनेको रियल म्याड्रिडले नै हो । सम्भावना पूरा छ, रियलले स्पेनी ला लिगको उपाधि रक्षा गर्नेछ । उसले यस्तै काम युरोपेली च्याम्पियन्स लिगमा पनि गर्नेछ । यी दुवैमा डिफेन्डिङ च्याम्पियनका रूपमा रियलले पेस गर्ने चुनौती काट्न अरूलाई गाह्रै पर्नेछ । भनेपछि अबको फुटबल सिजन रियल र एमबाप्पेसँगै तहल्का पिटेर अगाडि बढ्नेछन् ।एमबाप्पेले त अब के हुनेछ भनेर पनि बोलिसकेका छन् । उनको भनाइ रहेको छ, अब के मात्र जित्ने हो, त्यसको कुनै सीमा नै हुने छैन । उनले लामो समयदेखि आफू यस्तै मोडका लागि पर्खिरहेको पनि बताएका छन् । उनी यस अगाडि नै रियल पुगिसकेका हुन्थे, तर कताकताबाट केही न केही व्यवधान तेर्सिने काम भएको थियो । तर, अब उनको कुरा छ, रियलको जर्सी लगाउनु, रियलका समर्थक पाउनु, यो सबै मेरा लागि उपहार हो । रियल म्याड्रिड गएपछि एमबाप्पेले मात्रै सबैथोक पाएका होइनन् । खासमा रियलले पनि एमबाप्पेका रूपमा धेरैभन्दा धेरै पाएको छ । रियलको ब्रान्ड नै अझ ठूलो भएको छ । रियल भनेपछि विश्व फुटबलमा एउटा शब्द अगाडि आउने गर्छ, त्यो हो, ग्यालाकटिको । यो के हो ? त्यो बुझे, विश्व फुटबलबारे धेरैथोक जानिन्छ । कुरा यस्तो हो, ग्यालाकटिको भनेकै सुपरस्टार खेलाडीको एक हूल हो । यो यस्तो हूल हो, जसमा असाध्यै महँगा, सबैले चिनजानेका प्रख्यात खेलाडी हुने गर्छन् । यसलाई एक प्रकारले रणनीतिभन्दा पनि हुन्छ, जसले सुपरस्टार खेलाडीलाई खोजीखोजी अनुबन्ध गर्ने गर्छ । रियल म्याड्रिडको अध्यक्षमा फ्लोरेन्टिनो पेरेज आएपछि यो रणनीति सुरु भएको हो । यी अध्यक्ष त्यस्ता खेलाडीका लागि जत्ति पनि रकम तिर्न तयार हुन्थे । उनले सन् २००० देखि २००६ सम्म प्रत्येक वर्ष एकएक सुपरस्टार किने । त्यतिबेलाको टिम हेर्दा अहिले पनि घोर आश्चर्यमा पर्ने गरिन्छ, कसरी पो यत्तिको गर्न सकेको होला ? त्यतिबेला रियल म्याड्रिडले महँगो मूल्य तिरेर किनेका खेलाडी हुन्, लुइस फिगो, जिनेदिन जिदान, रोनाल्डो (ब्राजिली), डेविड बेक्हयाम, माइकल ओवेन, रोबिने र सर्जियो रामोस ।त्यस टिममा त्यसै पनि पहिल्यै फर्नान्डो हिएरो, राउल, गुटी, रोबर्टो कार्लोस, फर्नान्डो मोरियन्टेस, इभान हेलगुएरा, माइकल साल्गाडो, स्टिभ म्याकम्यानमन र इकर कासिलास थिए । त्यो यस्तो खेलाडीको सूची थियो, जसको नाम मात्रैले पनि प्रतिद्वन्द्वीलाई पेलेर जित्न सकिन्थ्यो । यो हो ग्यालाकटिको एक भाग । यसको दोस्रो भाग सन् २००९ देखि २०१८ सम्मको टिम बन्यो । त्यति बेला रियलमा भित्रिएका खेलाडी थिए काका, करिम बेन्जेमा, रोनाल्डो, ज्याझी एलोन्सो, एन्जेल डि मारिया, मेसुट ओजिल, लुका मोडरिच, इस्को, गेराथ बेल, टोनी त्रुस र जेम्स रोडरिग्वेज ।तिनै पेरेज अहिले पनि रियल म्याड्रिडको अध्यक्षमा कायम छन् । समर्थकमाझ पापा परेज नामले चिनिन्छन् । उनको रणनीति कति सफल सावित भएको छ भने अध्यक्षका रूपमा उनले ३२ उपाधि जितिसके । त्यसमा सात युरोपेली च्याम्पियन्स लिगको उपाधि पनि पर्छ । च्याम्पियन्स लिग त्यही प्रतियोगिता हो, जसलाई जितेपछि जित्ने टिम युरोपको राजा हुन्छ । अहिले त्यही राजा एमबाप्पे आएपछि टिम झन् बलियो भएको छ ।रियल म्याड्रिडले फछिल्ला केही वर्षमा रोनाल्डोसँगै रामोस, मार्सेलो, बेन्जेमा, कास्मेरो र त्रुसलाई गुमाएको छ । त्यसैले पनि उसलाई एमबाप्पे चाहिएको हो । त्यस अर्थमा एमबाप्पे र रियल दुवैलाई एकअर्को चाहिएको थियो । त्यसैले दुवै खुसी छन् । अहिलेको रियल टिम पनि कम्तीको छैन । त्यसमा एकसे एक स्टार छन्, एमबाप्पेबाहेक पनि । जस्तो जुड बेलिङघम, भिनिसियस जुनियर, रोडरिगो । मोडरिच त भइहाले । यो अर्को ग्यालाकटिको हो भन्दा फरक पर्दैन ।अनि यो सिजनको युरोपेली फुटबलको मज्जा भन्नु नै रियल र एमबाप्पे दुवै कसरी अगाडि बढ्नेछन् भन्ने हो । सारमा भन्दा एमबाप्पे अब रियल हुँदै छन् । त्यो भनेको एमबाप्पेको एउटा पूर्ण खेलाडी बन्ने सपना पूरा हुँदै छ । यो कालखण्डले विश्व फुटबलमा एउटा अर्को जादुयी खेलाडीको खेल आत्मसात् गर्दै छ । साँच्चै विश्व फुटबलमा अब को त ? उत्तर हो मेसी र रोनाल्डोपछि एमबाप्पे, अबका एक्ला सुपरस्टार ।"
जहाँ लयमा रुन्छन् आमाहरू,"करिब छब्बीस बसन्तअघिको कुरा हो । एक उदास नीरव औंसीको रात थियो । सबै चराचुरुङ्गी, किटपतङ्ग, खोलानाला, अररीका पात र फूलहरू निदाइसकेका थिए । फराकिलो गगनमाथि कुनै जून, ताराहरू थिएनन् । आँगनछेवैको बैंसको रुखमा एउटा जुनकिरीको पिलपिलपिलपिल उज्यालो मात्रै थियो । घर नजिकैको लाँकुरीको झ्याङ्मा लाटकोसेरोको डरलाग्दो आवाज सुनिन्थ्यो । बलेसीमा पाङ्ग्रे कुकुर कुईंकुईं रोइरहेको थियो । हाम्रो घरमा थुप्रै मानिसको घचारो लाग्न थाल्यो । अनायासै शून्य सन्नाटा चिरेर आमा लयमा रुन थालिन् एएए मेरी छोरीछोरी एएए । यसरी मलाई छाडेर नजाऊ न । छिटो बोलन मेरी छोरी । छिटो उठन मेरी छोरी एएए । विचरी ! मेरो काइँली बहिनीले कोपिला वयमै कहिल्यै नबिउँझने गरी निदाइछन् । हामी सबैलाई छाडेर अर्कै लोकमा प्रस्थान गरिछन् । आमा बहिनीको सुकोमल हात, ओठ, गाला प्रेमले मुसार्दे एकोहोरो रोइरहिन् । काकी, भाउजू र बूढीपाकीहरू पनि उसैगरी लय तानेर रुन थाले । सबै रोएको देखेर मेरो पनि आँखाको पोखरी चुहिन थाल्यो । म पनि रोएँ, तर मेरो रुवाइमा कुनै लय थिएन, भाका थिएन । केवल शोकभाव थियो । म लाठे हुँदै गएपछि मलामी जान थालें । सुध्याइमा पाहुनापात गएँ । पिण्ड चढाउने छाप्राहरूमा पुगें । मृतकको स्मृतिमा बनाइने चौतारीहरूमा गएँ । कपुरखानहरूमा पुगें । जहाँजहाँ पुगें, त्यहाँत्यहाँ लिम्बूनी आमाहरू आफन्तको मृत्युमा भावविह्वल भएर लयमा रोइरहेको देखें । अद्यावधि पनि लिम्बूनी आमाहरू मृत्युशोकमा खास शब्द र लयमा रुने गर्छन् । उनीहरूको रुवाइले जोकसैको पनि हृदय विदीर्ण हुन्छ । यसलाई लिम्बू भाषामा हाम्लक्वा छन्द भनिन्छ । यसरी रुँदा आपसेआफ बाह्य अक्षरमा मात्रा सन्तुलन हुन पुग्छ । यस रुवाइको मुन्धुमी आख्यान अरुणखोला जत्तिकै पुरानो छ, तमोर खोला जत्तिकै लामो छ । ल ल लमुन्धुम अनुसार, सृष्टिको पहिलो मनुष्य मुजिङ्नाखेयङ्ना हुन् । उनका वायुपुत्र सुसुवेन लालावेन महान् सिकारी थिए । उनी सिकार खेल्न मात्रै मनपराउँथे । हरदिन रनवनमा धनुषवाण र कुकुरहरूसँग डुलिहिँड्ने गर्थे । आमा भन्ने गर्थिन् छोरा यसरी रातबिरात तलतल काँसघारीदेखि माथिमाथि लालिगुराँस फुल्ने ठाउँसम्म सिकार खेल्न नजाऊ । हरियाली चउर, नाँगी, मालिङ्गोघारी, चोथ्रोघारी र चप्लेटी ढुंगाहरूमाथि बैंसालु तरुनीहरू तान बुन्दै बसेका हुन्छन् । तिनीहरूले भूलभुलैयामा फसाउँछन् र मोहनी जालमा पार्छन् । आमा मुजिङ्ना खेयङ्नाको अनुनयविनयलाई नसुनी एकदिन सुसुवेन लालावेन लेकतिर आफ्ना कुकुरहरूसँग घोरल लघार्दै जान्छ । अनकन्टार जंगलभित्र उन्युँको पातले छाना छाएको, तीतेपातीले वरिपरि बारेको सानो छाप्रो हुन्छ । त्यहाँभित्र सुनचाँदीको गहनाले पहेँलै भएर परम सुन्दरीहरू ः थोसोलुङ्मा फियामलुङ्मा र आफ्ना नोकर्नी सुसाङ्लिमा तान बुन्दै बसेका हुन्छन् । अनायसै घाइते घोरल तानको धागोमा अल्झिन पुग्छ । हतारहतार थोसुलुङ्माले तान बुन्ने थोलीले हिर्काएर कुनामा लुकाउँछिन् । केही समयपछि कुकुरहरू भुक्दैभुक्दै भुइँ सुघ्दै त्यस ठाउँमा आइपुग्छन् । ती कुकुरहरूलाई पनि एउटा कुनामा थुन्चेले छोपेर राख्छिन् । सुसुवेन लालावेन पनि आफ्ना कुकुरहरू र सिकार खोज्दै त्यस ठाउँमा आइपुग्छ । ती परम सुन्दरीलाई आफ्नो सिकार र कुकुरहरूबारे सोधनी गर्छ, तर आफूलाई थाहा नभएको उत्तर पाउँछ । आफूलाई पक्कै ढाँट कुरा गरेको लख काटेर आफ्ना कुकुरहरूलाई सुईंसुर्इं पार्दै च्योच्योहरेहरेभनेर बोलाउँदा कुकुरहरू हङ्हङ्हङ् भुक्दै थुन्चेमुनिबाट उफ्रिएर बाहिर निस्कन्छन् र जोडतोडले सिकार छोपेर राखेको कुनामा सुँघ्दै छोप्न थाल्छन् । उसले आफ्नो सिकार यहीं लुकाएर राखेको थाहा पाउँछ र सिकार फिर्ता दिन अनुनयविनय गर्छ । उतिबेला थोसोलुङ्मा फियामलुङ्माले आफूसँग विवाह गर्ने सर्तमा मात्रै सिकार दिने कुरा गर्छे र यसै कुरामा सहमति हुन्छ । थोसोलुङ्मा फियामलुङ्मा र सुसाङ्लिमा बस्ने सानो झोपडीमा बसेर जाँड रक्सी पिउन थाल्छन् । घोरलको मासु पोलेर स्वाद मानीमानी खान थाल्छन् । यति हुँदासम्म झमक्क साँझ पर्छ, राति दुईको बिस्तारा एउटै हुन्छ । बिस्तारै फियामलुङ्मा र सुसेवन् लालावेन हातखुट्टाले चल्न थाल्छन्, ओठहरू जोड्न थाल्छन् । सुसुवेन लालावेनले र फियामलुङ्मा दुवैले जोवन साट्छन् । बिहान भाले डाँकमा सुसाङ्लिमासँग सुसुवेन लालावेन दाउरा खोज्न जंगलमा जान्छ । केही दिनपछि सुसुवेन लालावेन सिकार खेल्न आफ्ना कुकुरहरूसँग औलतिर लाग्छ । एउटा रातो मृग खरबारीमा चरिरहेको देख्छ । आफ्नो धनुषवाणले ताकेर प्रहार गर्दा मृग घायल भएर ओरालोतिर भाग्छ । कुकुरहरूले ओरालैओरालो लखेट्दै लान्छन् । एउटा फराकिलो चउरमा पुग्छन्, त्यहाँ मनमोहक भुइँफूलहरू ढकमक्क फुलेका हुन्छन् । चउरको एक कुनामा योसोलुङ्मा मुक्कुमलुङ्मा आफ्ना नोकर्नी तुसाङ्लिमासँग कपालमा सुनाखरी फूलको थुँगाहरू सिउरेर तान बुन्दै बसेका हुन्छन् । अकस्मात् त्यो घाइते मृग तानमा अल्झिन पुग्छ । हत्तपत्त योसोलुङ्मा मुक्कुमलुङ्माले आफ्नो थोलीले हिर्काएर एक कुनामा लुकाउँछिन् । केही समयपछि कुकुरहरू भुक्दै त्यस ठाउँमा आइपुग्छन् । तिनीहरूलाई पनि डोकोले छोपेर राख्छिन् । केही समयपछि सुसुवेन लालावेन पनि आफ्ना सिकार र कुकुरहरू खोज्दै त्यहाँ आइपुग्छ । अन्त्यमा आफूसँग विवाह गर्ने सर्तमा मात्रै उनको सिकार फिर्ता दिइन्छ र कुकुरहरू छाडिइन्छ । उनीहरू त्यही घरमा सिकार काटकुट गरेर जाँडरक्सीसँग स्वादले मासु खान थाल्छन् । उतिबेला सूर्यास्त भइसकेको हुन्छ । आकाशमा जूनतारा झल्मलाउन थाल्छन् । एउटै बिस्तारा बनाएर ढल्किन्छन् । योसोलुङ्मा मुक्कुमलुङ्मा र सुसुवेन लालावेन आलिङ्गनमा बाँधिन थाल्छन् । क्रमशः महिना र दिन बित्दै गएपछि सुसुवेन लालावेनको लेकतिरका श्रीमती थोसोलुङ्मा फियामलुङ्मा र उनको नोकर्नी सुसाङलिमा दुवै गर्भवती हुन्छन् र बच्चा जन्माउँछन् । औलतिरका श्रीमती योसोलुङ्मा मुक्कुमलुङ्मा र नोकर्नी तुसाङ्लिमा पनि गर्भवती हुन्छन् र बच्चा जन्माउँछन् । सुसुवेन लालावेन आफ्ना कुकुरहरूसँग सिकार मात्रै खेलिरहन्छ । वनजंगल मात्रै विचरण गरिरहन्छ । एकदिन टाढा सिकार खेल्न जाँदा श्रीमतीहरूसँग सातुसामल माग्छ । तर, सौतासौताबीचको ईष्या डाहका कारण कसैले केही पनि दिँदैनन् । लेकतिरका श्रीमतीहरूसँग माग्दा तल तिम्रो औलका श्रीमतीहरूसँग मागेर लानु भन्छन् । औलतिरका श्रीमतीहरूसँग माग्दा माथि लेकतिरका तिम्रो श्रीमतीहरूसँग मागेर लानु भन्छन् । सुसुवेन लालावेन खानेकुरा केही नलिई सिकार खेल्न जंगलतिर लाग्छ । जंगलमा महिनौं दिनसम्म सिकार खेल्दा भोकले शिथिल हुन्छ । भोक मेट्न सिकेरा एकथुक्नामको फलफूल चोरेर खान्छ । सिकेरा एक्थुक्नामाले बेस्मारी सराप्छिन् । थोक्फुन भन्ने ठाउँमा पुग्दा सुसुवेन लालावेनको मृत्यु हुन्छ । धेरै दिनसम्म कुकुरहरू रुँगेर बस्छन् । मालिकमा कुनै श्वासप्रश्वास नदेखेर सधैंका लागि रुँदैरुँदै कुकुरहरू पनि छुटिन्छन् ।आमालाई सुसुवेन लालावेन मरेको खबर पुर्याउन अरिङ्गालहरू जान्छन् । विभिन्न प्रजातिका पुतलीहरू जान्छन् । मौरी, भमरा र झिँगाहरू जान्छन् तर आमाले विश्वास गर्दिनन् । अन्त्यमा तिकेन्तङ्ना नामको कुकुरले खबर पुर्याएपछि मात्रै आमाले विश्वास गर्छिन् र रुन थाल्छिन् ए एसुसुवेन लालावेन मेरो छोरा । जंगलमा सुन्दरीहरू तान बुन्दै बस्छन्, यसरी रनवन नडुल, तिमीलाई तरुनीहरूले लोभ्याउँछन्, मोहनी जालमा पार्छन्, ईष्याडाहा गर्छन्, लुछाचुँडी गर्छन् भन्दा मानेनौ । एए मेरो छोरा। यसरी पुत्र वियोगमा आमा रुँदैरुँदै छोरा मरेको ठाउँमा आइपुग्छिन् । ल ल लमुन्धुमअनुसार, लिम्बू जातिको आदिम माता मुजिङ्नाखेयङ्नाको रुवाइबाटै हाम्लाक्वाको सुरुवात भएको हो । त्यसपछि केसामी नाम्सामीको मुन्धुममा बाघ छोरा केसामीको मृत्युमा पनि आमा फाक्सारा तिगेन्जङ्ना रोएकी छन् । मृतकको सातो पुर्याउने विधिमा पनि लिम्बू पुरोहितहरू हृदयविदारक रुने गर्छन् । अविच्छिन्न सभ्यताको विकासक्रममा लिम्बूनी आमाहरू आफन्तको वियोगमा यसरी नै लयबद्ध सामूहिक रुवाइ रुँदै आएका छन् । यस रुवाइलाई याक्थुङ् भाषाको खास साहित्य भन्ने गरिन्छ । कुनै साहित्यशास्त्रीहरूले जबर्जस्त शब्द र वाक्यहरू जोडेर बनाएको छन्द होइन यो, न कुनै लघु र गुरुको व्याकरणिक कसीमा गुथिएको शब्दमाला नै हो । यो त आफ्ना सन्तानहरू गुमाउँदा हृदय फुटेर स्वतःस्फूर्त निःसृत हुने मार्मिक शोकगीत हो । यस्तो कारुणिक रुवाइमा स्थायी भाव शोक हुन्छ । विभिन्न शब्दलङ्कार र अर्थलङ्कारहरू बुनिएर आउँदा पृथक् सौन्दर्यको सृष्टि हुन्छ । कोमल शब्द र पदावलीहरूको गुम्फनले त्यो लालित्यपूर्ण र गेयात्मक हुन पुग्छ । तसर्थ अहिले याक्थुङ् साहित्यको बहुविधामा यसको प्रशस्त प्रयोग हुन थालेको छ । मूलतः यस रुवाइमा सबैभन्दा पहिले एकजना आमा रुन थाल्छिन् । त्यसपछि अन्य आमाहरूमा त्यो स्वतः साधारणीकरण हुन पुग्छ र ती सामूहिक रूपमा एउटै भाकामा रुन थाल्छन् । दृष्टान्तका लागि आफ्नी ममतामयी आमाको मृत्युमा छोरीहरू यसरी शोकगीतमा रुन्छन् आमो आमो थेने केजोगुकेधबे एएए। मुदो खाम्दोरक् पोखाङ्गङ्ग आङ्गाग एएए। इक्सा खाम्बेक् माक् ल?बारक् निसुङ्इङ्ग एएए। चुङ्जिगेन् एच्छासा केजोगाङ् केध्याङ्लो एएएए । एक्सा केबेरो केबेरो आमो आमो एएए। आमा, आमा के पो गरिराख्यौ हुँहुँहुँ । म त अचेत नै भए निहुँहुँहुँ । आकाश धर्ती अन्धकार मात्र देख्छु नि हुँहुँहुँ । म त टुहुरी मात्रै भएँ नि हुँहुँहुँ । मलाई नलगी एक्लै गयौ नि हुँहुँहुँ । एक्लै, एक्लै मात्र गयौ नि हुँहुँहुँ। यसरी रुँदा हामीलाई किन छाडेर गएको ? हामीलाई किन नलगेको ? हाम्रो माया लागेन कि ? हाम्रो साथ चाहिँदैन कि ? किन निष्ठुरी भएको ? हामीलाई पनि सँगै लिएर जाऊ भनिन्छ । ती अतीतवर्णन गर्छन् । लास गाड्ने बेला सँगै जाने भनेर चिहानभित्र पस्न खोज्छन् । लास जलाएको बेला आफू पनि जल्न खोज्छन् । अन्तिम सुध्याइ कार्यमा साम्दाखुङ् (पिण्ड) चढाउँदा पनि रुने गर्छन् । यति सुन्दर मौलिक शोकगीत अहिले हराउँदै गएको छ । नयाँ पुस्ताका लिम्बूनीहरू हाम्लाक्वा रुन छाड्दै छन् भने लिम्बू पुरुषहरू यसरी लयमा कहिल्यै रुँदैनन् । अचेल यदाकता निख्खर लिम्बू गाउँमा बूढीपाकी लिम्बूनी आमाहरू मात्र रुन्छन् । यसको प्रमुख कारण नयाँ पुस्ताले आफ्नो स्वभाषा र संस्कृति बिर्संदै जानु हो । अहिले लयमा रुने लिम्बूनी आमाहरू ज्यादै कम मात्र भेटिन्छन् । उनीहरूको छन्दोबद्ध रुवाइ सुन्न लिम्बू गाउँमा पुग्नुपर्छ । त्यहाँ सेतै कपाल फुलेका लिम्बूनी आमाहरू आफ्ना आफन्तको मृत्युमा भावविह्वल भएर लयमा रोइरहेका सुनिन्छन् ।"
थुप्रै कारण बीपी अस्तु,"यतिन्जेल म,जाउँ ? कि नजाउँ ? को गौणामा बसेरसमय मलिरहेको थिएँ मलेको समयको डल्लो ओठमा च्यापेंकोदाली समातेंर, हिँडें हैजानैपर्ने कारणहरुको जरो उखेल्न ।"
अवलोकनमा समयविम्ब,"कवि, लेखक हरि अधिकारीद्वारा लिइएको अन्तर्वार्ताको चार सय सत्तरी पृष्ठ ओगटेको एउटा महत्त्वाकांक्षी योजनाको पहिलो भाग हो संवादमा समयविम्ब । भूमिकामा जनाइएअनुसार, दोस्रो भाग पनि चाँडै आउँदै छ । यो भागमा २० जना फरकफरक क्षेत्रमा नाम कमाएका नेपालीको विचार अन्तर्वार्ताको माध्यमले प्रस्तुत गरिएको छ । अन्तर्वार्ताकार नेपाली साहित्यमा र राजनीतिमा विशेष दख्खल राख्ने व्यक्ति भएकाले उनले खोजेका पात्रहरू पनि यिनै क्षेत्रबाट बढी हुनु स्वाभाविक नै हो । हरि अधिकारी साहित्यिक लेखकहरूसँगको अन्तर्वार्तामा अलि बढी हार्दिक देखिएका छन् । पत्रपत्रिकामा देखिरहिएको अधिकारीको भन्दा फरक विम्ब हो यो । यहाँ लेखनलाई अँगालिइरहेका पाँच जना सर्जकलाई समेटिएको छ । अहिले नेपाली भाषाबारे विवाद आइरहेका बेला मुकुन्दशरण उपाध्यायजस्ता परिपक्व भाषाविद् तथा साहित्यकारसँगको घम्साघम्सी रमाइलो छ । आधुनिक कवितालाई बलियो बनाउने, तर प्रचारभन्दा टाढा बस्न रुचाउने असीभन्दा माथिको उमेरमा हिँडिरहेका कृष्णभक्त श्रेष्ठसँगको उत्तेजक साहित्यिक वार्ता छ, जसले अहिलेसम्म नखोलिएका केही व्यक्तिगत पाटा खोल्छ । पञ्चायतकालमा नेपाली कवितामा प्रयोगमा आएको क्लिस्ट अभिव्यञ्जना राजनीतिक कारणले आएको थियो कि भनेर सोध्दा उनको सिधा जवाफ छ, विल्कुल थिएन । उनको अंग्रेजी पठनको निचोड छ, टी एस् इलिएटभन्दा एज्रा पाउन्ड उपल्लो स्तरका कवि हुन् तर प्रख्यातचाहिँ टी एस् इलिएट भए ।अभि सुवेदीसँग समालोचना र नेपाल मा अंग्रेजीको स्तरमाथि गरिएको बहस रमाइलो छ । कविका रूपमा नेपाली साहित्यमा आफ्नो स्थानबारे अभि सर भन्छन्, कवितामा नेपालको चलन र साहित्यिक मान्यताअनुसार मेरो अलग र खास पहिचान छैनजस्तो लाग्छ ।हरि अधिकारी हुनु र ठाड्ठाडै प्रश्न नसोध्नु अलि नसुहाउने कुरो हो । कवि रेशम विरहीलाई उनी केरिहाल्छन्, उच्चकोटिको कवि र उम्दा गद्यका रचयिता भएर पनि तपाईंले अहिलेसम्म खासै कुनै प्रसिद्ध साहित्यिक पुरस्कार पाउनुभएको जस्तो लाग्दैन । किन त्यस्तो भयो होला ? यो नेपालीमा लेख्ने धेरै लेखकको दुख्ने ठाउँ हो र रेशम प्रतिनिधि पात्र हुन् । अब आउने लामो उत्तरका लागि पुस्तकै पढ्दा राम्रो ! नयाँ उपन्यास परित्यक्ता की लेखक भुवन ढुंगानासँग उनले शान्ति निकेतन, कलकत्तामा बिताएका विद्यार्थीकालका दिनहरूबारे एउटा आत्मीय वार्तालाप यसमा छापिएको छ । अन्तर्वार्ता लिनेदिने दुवैजना सिउँडी साहित्यिक पत्रिका निकाल्दाताकाका अप्ठ्यारा दिनलाई हार्दिकतापूर्वक वर्तमानमा ल्याइपुर्याउँछन् । यो संकलनमा प्रशासक तथा लेखकलाई पनि महत्त्वपूर्ण स्थान दिइएको छ । पहिलेका कांग्रेसी नेता र पछिका प्रशासक, लेखक महेश्वर शर्मासँग लामो वार्ता छ । एक ठाउँमा उनी भन्छन्, मेरो विचारमा २०१७ साल निम्तिनुमा प्रधानमन्त्री बीपी कोइराला र राजा महेन्द्र दुवैको भूमिका छ । अरू धेरै महत्त्वपूर्ण गन्थन पढ्न किताब छँदै छ ।ब्याङ्कर र साहित्यकार देवीचन्द्र श्रेष्ठलाई पढ्नु एउटा अतीतको इतिहास पढेझैं भान हुन्छ । हुम्ला बोल्छ मानसरोवरमा नेपालमा नियात्रा विधा सुरु गर्नेमध्येको एउटा उनको किताब हो र त्यत्तिकै महत्त्वपूर्ण छ उनले नेपाली ब्याङकिङ् क्षेत्रमा गरेको सेवा । अर्का प्रशासक छानेका छन् अन्तर्वार्ताकारले कवि विमल कोइराला । उनी ज्ञानेन्द्रले शासन लिएका बेला सरकारको मुख्य सचिव थिए । त्यो अप्ठ्यारो समयको प्रशासनिक अनुभव पाठकले पढ्न पाउँछन् किताबमा । र, उनले व्यक्तिगत करिअरमा ध्यान दिँदा आफूभित्रको कविलाई आफैंले अत्याचार गरेको स्विकारेका छन् ।वार्ताकारको अर्को रुचिको क्षेत्र राजनीति पनि भएकाले उनले राजनीतिमा सक्रिय केही जल्दाबल्दा राजनीतिकर्मीको अन्तर्वार्ता छापेका छन् र उनी सोध्ने बेला आफ्ना प्रश्नहरूमा अरू बेलाभन्दा बढी आक्रामक भएका छन् । कम्युनिस्ट नेता नन्दकुमार प्रसाईंसँगको वार्ता गहिरिएर भएको छ । पुष्पलाललाई हेपिएकोमा वार्ताकार पनि चिन्तित देखिनु रमाइलो लाग्दो छ, झापा आन्दोलनमाथिको रुचिकर संवाद पढिनयोग्य छ ।नेपाली कांग्रेससँग जोडिएका नेताहरू चिरञ्जीवी वाग्ले र महेश आचार्यसँगको वार्ता रोचक छ । चिरञ्जीवीसँग वार्ताकारको कुरो मिल्नु संयोग मात्रै पक्कै होइन । चिरञ्जीवीले कांग्रेसको फुट, ७४ र ३६ कथा प्रस्टसँग राखेका छन् । अब यो कुरा काट्न छली कुरा होइन प्रस्टता नै आवश्यक पर्नेछ । वाग्ले आफू अहिले साहित्यमा स्वनिर्वासित छन् । महेश आचार्यसँगको अन्तरर्वार्तामा निजीकरणको परिणाममाथि आवश्यक टिप्पणी आएको छ । र, आएको छ कसरी उनी बिस्तारै राजनीतिबाट बाहिर परे भन्ने विषय ।डा तिलक रावलसँगको अर्थ र राजनीतिक वार्ता छ । रीता परियारसँग शैक्षिक, सामाजिक र जातव्यवस्थामाथि बहसमूलक वार्ता छ, जसमा उनले एउटा साह्रै मार्मिक वाक्य भनेकी छन्, नेपालीहरू जहाँ गए पनि जातको भाइरस बोकेर जान्छन्, डा मणिरञ्जन बरालसँगको नेपाली चिकित्सा क्षेत्रबारे संवाद र अमेरिकामा धेरै समय बिताएर नेपाल आएका होमराज आचार्य, उनको नैमिषारण्य मोडेल र बुद्धको संघीयता मोडेल नेपालको विश्वलाई देन हो भन्ने विषय कम्ती घतपर्दो छैन । यो संग्रहको सर्वाधिक विचारोत्तेजक वर्तालाप चाहिँ जनहितका मामिलाहरूको सबैभन्दा मुखर पैरवीकर्ता न्यायमूर्ति गौरीबहादुर कार्कीसँगको हो भन्दा सायद अत्युक्ति हुनेछैन । यो संग्रह अहिलेको नेपाली राजनीतिक, प्रशासनिक, आर्थिक, साहित्यिक क्षेत्रको एउटा विस्तृत कोलाज बनेको छ र यसले केही प्रश्न पनि उठाएको छ किन लेखकले सबै प्रकारका अन्तर्वार्ता एकै ठाउँमा छासमिस पारे ? आफ्नो पैसा लगानी गर्दा पाठकलाई मन नपर्ने क्षेत्रको कुरा पनि किन्न किन बाध्य बनाए ? हरि अधिकारीको आफ्नो पक्ष राखेर प्रस्टसँग सोध्ने कला सुन्दर छ । पक्षधरता विवेकशील मानिसको सुन्दरता हो । कतिपय मानिस निष्पक्षताको वकालत गर्छन्, तर बिर्सन्छन् निष्पक्षताभित्र पनि एउटा गहिरो पक्ष हुन्छ । अधिकारीको हकमा निष्पक्षताको यही मापदण्ड गजब छ । अन्तर्वार्ता गर्नु सजिलो काम होइन र विशेष गरी फरकफरक क्षेत्रका विद्वान्लाई समेटेर । लेखकले यो काम सफलतापूर्वक पूरा गरेका छन् । उत्तम कुँवरको स्रष्टा र साहित्य ले प्रस्ट आकार खिचेको अन्तर्वार्ता विधा अहिले पुनर्जागरणको समयमा छ । र, संवादमा समयविम्ब यो जागरणकालको एउटा विशिष्ट उपलब्धि हो ।"
माटो : सबै जाने बाटो,"असारको अन्तिम साता सिमसिम पानी परिरहेको छ, आकाश भनिरहेछ थप जोडले पर्नेछु । इँट्टाले थिचेको, सिमेन्टले लिपेको काठमान्डु उपत्यकाको पश्चिममा रामकोटको उकालो चढ्दै छ गाडी । घर घट्दै गए, माटोले रूप देखाउँदै गयो । कतै झारले त कतै रूखले । कतै घरले त कतै बाटोले माटो लुकाउँछन् । सहरमा माटो देख्नै मुस्किल छ । कतै देखिइहाले पनि त्यो माटो हुँदैन, हिलो भइदिन्छ । भीमढुंगाबाट केही पर पिचसडक सकियो । सिमसिमे पानीले माटो गिल्यायो । पाङ्ग्रा गाडिए । गाडी नाच्यो । शरीर मर्कियो । मन थर्कियो । यस्तोबेला पाङ्ग्राको भन्दा खुट्टाको भर बढी लाग्नुपर्ने, तर हिलोको छिःछिःमा हुर्केको शरीर पाङ्ग्रामाथि नै अडियो र भन्यो गए ज्यान गाडीसँगै जाला ! आधुनिक ज्यान न पर्यो ।नदी उर्लिएका छन्, झरना पोखिएका छन् । पहाड पानी पिएर टम्म भरिएका छन् । आकाश पग्लिरहेको छ । पानीका थोपा जमिनतिर बगिरहेका छन् । माटोको भारी बोकेको त्रिशूली नदी सडक भेट्न आतुर भएजसरी उकालिएको छ । माटोले रंग देखाइरहेको बेला म भने माटोबारे सोचिरहेको छु । केही समयदेखि म माटो पढिरहेको छु । माटोमा टेकेर, माटो नै खाएर, माटो नै पिएर बाँच्ने मान्छेले विरलै माटोबारे सोच्छ । म गलत पनि हुन सक्छु, किनकि तपाईं भन्नुहोला किसानले सोच्छ त ! तर, अहिले किसानभन्दा धेरै कम्पनी भइसके । कम्पनीले उत्पादनबारे सोच्छ, माटोबारे होइन । माटो अहिले किसानको होइन, कम्पनीको भएको छ । बीसौं शताब्दीमा अकासिएको पुँजीवादी व्यवस्थाले जमिनलाई मान्छेको नाममा राख्ने व्यवस्था थप बलियो बनायो । ससाना किसानले उत्पादन गर्ने खाद्यान्न अब ठूला किसान र कम्पनीहरूले उत्पादन गर्न थाले । सन् १९६० मा एक अमेरिकी किसानले सरदरमा २५ मानिसलाई खाना खुवाउँथ्यो, तर अहिले एकजनाले १२९ जनालाई खुवाउँछ अर्थात् थोरै किसानले धेरै उत्पादन गरेर धेरै मानिसलाई खुवाउन थाले । तर, त्यहाँ संख्या मात्रै थपिएन, नाफा पनि थपियो । नाफामा हिसाब उत्पादनको हुन्छ, माटोको गुणस्तरको हुँदैन ।मानिसले पानी पिउँछ, खाना खान्छ, हावामा सास फेर्छ तर माटो पिउँदैन, खाँदैन । खासमा उसले त माटोलाई कुल्चिन्छ, खोस्रिन्छ । तर, जुन धरातलमा ऊ उभिएको छ त्यसबारे ऊ विरलै किन सोच्ने गर्छ ? ऊ मरेपछि जहाँ जान्छ ? त्यसबारे पनि ऊ खासै सोच्ने गर्दैन । ऊ त स्वर्ग वा नर्कबारे गम्नमै व्यस्त हुन्छ । ऊ भान्सामा तरकारी देख्छ, तर देख्नपर्ने माटो हो । चियाको रंग देख्छ, तर सोच्नुपर्ने माटोबारे हो । हावाबारे गम खान्छ, पानीबारे सोचिबस्छ, तर माटोलाई बाल दिँदैन । किन ? के माटो विरूप हुन्छ ? वा सोच्नलायक नै हुँदैन ?खेतबारी, गाउँसहर, बाटाघाटा, पुलपुलेसा जताततै मान्छेले माटोलाई कि थिचेको छ, कि खनेको छ, कि पेलेको छ, कि त घोलेको छ । नभए रसायन छर्केर घायल बनाएको छ । अहिले वार्षिक रूपमा ३५ लाख टन विषादी त मान्छेले माटोलाई पिलाउँछ । तर, माटो पछिल्लो पात्र हो पृथ्वीको । पृथ्वीमा पछिल्लो भनेको पनि ४५ करोड वर्षअघि हो । यहाँ करोड होइन, अर्ब वर्ष पुराना पात्र पनि छन् । मान्छेचाहिँ केही लाख वर्षअघि जन्मिएको पात्र हो, तर पछि आएको भए पनि उसले धमाका मच्चाएको छ । पुराना पात्रहरूलाई कज्याएको छ । मान्छेले नयाँपुराना सबैको हुर्मत लिएको छ । ४५ करोड वर्षअघि के भएको थियो र जन्मियो माटो ? साढे चार अर्ब वर्ष पुरानो पृथ्वीले आफूमा माटोको लेपन लगाउन चार अर्ब वर्ष किन पर्खनुपर्यो ? एकतमासले बगेको यमानको माटाम्य त्रिशूली र माथि माटोको लेपन लगाएको अक्करे भीरबीच बनेको अलकत्रे धर्से बाटोमा खसेको पहिरोका कारण चरौंदीभन्दा केही पर गाडी रोकियो । माटेपानी बगिरहेको हेर्दै म भने केही दिन अघि पढेको माटोबारेको अनुसन्धानबारे सोचिरहेको छु । सन् २०१२ मा नेचर जीओ साइन्स मा एउटा अनुसन्धान छापिएको थियो, जसमा भनिएको छ खासमा पृथ्वीमा माटो ४५ करोड वर्षअघि मात्रै बन्न सुरु भएको हो, जब वनस्पतिहरूको उदय भयो । हामीलाई लाग्छ, माटो नदीहरूले नाङ्गा चट्टानहरूलाई खुइल्याउँदै जाँदा, बगाउँदै गर्दा बनेको हो । तर, खासमा माटो रूखबिरुवाहरूले बनाएका हुन् । करिब ४५ करोड वर्षअघि जब ससाना बिरुवाहरूले जमिन कब्जा गर्न थाले, त्यसपछि माटो बन्न सुरु भयो । जब रूखबिरुवाको साम्राज्य बढ्दै गयो, तिनले हावामा रहेको कार्बनडाइअक्साइड ग्यास द्रुत गतिमा खपत गर्न थाले । कार्बनडाइअक्साइडको मात्रा घटेपछि पृथ्वीको तापक्रम ओरालो लाग्न थाल्यो । हिउँले ढाकिएको पृथ्वीमा हिउँ पग्लने गति बढ्यो । चट्टानहरू खुइलिन, टुक्रिन थाले र त्यसैलाई मिसाएर रूखबिरुवाले माटो बनाए र पानीलाई नियन्त्रण गर्न थाले । जता पनि बगिरहेको पानीले निश्चित बाटो बनाएर बग्न थाल्यो र नदीखोला बने । चट्टानका टुक्रा र मरेका वनस्पतिहरूको अवशेषले थप माटो बन्दै गयो । पृथ्वी मलिलो बन्दै गयो । थप जीवनहरू फल्दैफुल्दै गए । पृथ्वीको स्वरूप नै फेरियो । आफू जन्मेको धेरै वर्षपछि मात्रै बल्ल पृथ्वीको छाला बन्यो अर्थात् माटो । माटो आफ्नै गतिमा बनिरहेको थियो । बोटबिरुवा, जनावर, किराकिरी आउनेजाने भई नै रहेको थियो । तर, माटो धीमा गतिमा बन्छ, त्यसैले माटोलाई आफ्नो काम गर्न समय चाहिन्छ । अमेरिकी माटोवैज्ञानिक डेभिड मोन्टगोमेरीको भाषामा भन्ने हो भने खासमा भूगर्भ र वनस्पति, जीवजन्तुको बिहेपछि जे जन्मन्छ, त्यो माटो हो । ढुंगा टुक्रिएर, बोटबिरुवा र अन्य जन्तु मरेर कुहिएपछि मलिलो माटो बन्छ । प्राकृतिक रूपमा माटो एक इन्च चाक्लो हुन सयौं वा हजारौं वर्ष पनि लाग्छ । एकातिर उर्लंदो नदी, अर्कातिर खस्न खोजेको पहाडबाट फुत्किएपछि भेटेको भात मुग्लिङमा । कुनै बेला पृथ्वी राजमार्गमा भातको अर्को नाम थियो मुग्लिङ, तर अहिले समय फेरियो । मुग्लिङले फेरिन जानेन । थालमा तरकारी, दाल, भात, अचार, साग, खुर्सानी, लसुन, प्याज, अनेकथरी छन् । तर, माटोबारे पढ्न थालेदेखि मेरा आँखा फेरिएका छन् । म थालमा भात, अचार, साग वा तरकारी देखिरहेको छैन, माटो देखिरहेको छु । विषादी भनौं कि वा युरिया ! अथवा नाइट्रोजन, फसफोरस, क्याल्सियम ! तर, मान्छे माटोभित्र पसेर माटो केलाउन जान्ने भएको धेरै भएकै छैन ।माटो बुझ्न निकै कठिन थियो, अझै पनि सजिलो छैन । पश्चिमा विश्वमा पाँचौंदेखि चौधौं शताब्दीसम्म विज्ञानले खासै चमत्कार गर्न सकेन, किनभने धर्म निकै हावी हुँदै गयो । विज्ञानको विकासमा खासै जोड भएन । त्योभन्दा अगाडि भएका वैज्ञानिक कामहरूले पनि खासै निरन्तरता पाउन सकेनन् किनभने धर्मले विज्ञानलाई तगारो लगाइदियो । तर, १५ देखि १८ औं शताब्दीमा वैज्ञानिक क्रान्ति भयो । वैज्ञानिक जगत्को पुनर्जागरण भयो । १६ औं शताब्दीको मध्यतिर वैज्ञानिक वर्नार्ड पालिसीले बिरुवाले माटोबाट सबै तत्त्व नुनको रूपमा लिन्छ भन्ने दाबा गरे, जसलाई नुन सिद्धान्त भनियो । तर, त्यसले खासै स्थान पाएन । १६ औं र १७ औं शताब्दीमा वैज्ञानिहरू भान हेलमन्ट र रोर्बट बोयलले भने रूखबिरुवाले सबै कुरा पानीमार्फत पाउँछन् र माटो केवल माध्यम मात्रै हो भन्ने सिद्धान्त निकाले, जुन लगभग सय वर्ष स्थापित रह्यो । १८ औं शताब्दीको सुरुतिर भने वैज्ञानिक अलव्रेख्त थाएरले ह्युमस सिद्धान्त निकाले र रूखबिरुवाले कार्बन नामक तत्त्व हावाबाट होइन, माटोबाट लिन्छ भन्ने दाबा गरे । विज्ञान लामो समय तर्कहरूमा सीमित थियो किनभने कुनै तर्कलाई प्रमाणित गर्न चाहिने तथ्य निकाल्न सक्ने उपकरण बनेकै थिएनन् । विज्ञान कुनै विधा नबनेको पुरानो समयमा कलाकार, दार्शनिक सबै तर्क गर्थे । माटोको विचित्रताले चकित परेका लियोनार्दो दा भिन्सीले समेत माटोको अध्ययन गरेका थिए । उनले सन् १५०४ देखि १५०६ सम्म गमलामा बिरुवा हुर्काएर माटो अध्ययन गरे । दुई वर्षपछि भने, हामीलाई माटोभन्दा बढी त आकाशका तारा र ग्रहबारे जानकारी छ । माटोबारे अनभिज्ञ थियो मानिस । केही रोप्थ्यो, फले खान्थ्यो, नफले थातथलो छाडेर अन्तै लाग्थ्यो । माटोले अन्न उत्पादन गर्थ्यो र त्यसैका भरमा शासकहरूले राज्यहरू चलाउँथे । राज्यको मेरुदण्ड थियो माटो । माटो लामो समय भूगर्भ विज्ञानको अंग मात्रै बनेर बस्यो । १८ औं शताब्दीको सुरुवाततिर युरोपमा देशहरूको नक्सा निकाल्न सुरु गरियो, जहाँ कुन बाली र कुन प्रजातिको जंगल छ भन्ने संकेतहरूसमेत राख्न थालियो । त्यसैका आधारमा राज्यहरूले कर निर्धारण गर्थे । त्यसमा निकै अगाडि थियो जर्मनी । त्यहाँ कर व्यवस्था लगाउने काममा लागेका जर्मन नागरिक फेडरिक फालोले माटोविज्ञानलाई पेडोलोजी नामकरण गरिदिए । पेसाले वकिल थिए फालो, तर उनको माटोमा गहिरो चासो थियो । माटोको गुणको आधारमा कर लगाउने काम भए पनि माटो ढुंगा, चट्टान फुटेर वा खिइएर मात्रै बन्ने वस्तु हो भन्ने बुझाइ व्याप्त थियो । तर, १९ औं शताब्दीको मध्यतिर माटो ढुंगा, चट्टान फुटेर वा खिइएर मात्रै बन्ने वस्तु मात्रै होइन, यसको आफ्नै जीवन छ, आफ्नै विशेषता छ र बन्ने प्रक्रिया छ भनेर केही वैज्ञानिकले तर्क गर्न थाले, जसमा रुसी भूगर्भशास्त्री भासिली दोकुचेभको अग्रणी स्थान छ ।सन् १८४६ मा रुसमा जन्मेका भासिली दोकुचेभ एक भूर्गभशास्त्री थिए । दोकुचेभले लामा अध्ययनहरू गरे र भने, माटो भनेको जलवायु, पितृवस्तु अर्थात् ढुंगाचट्टान, भिरालोपना, समयवनस्पति र जीवजन्तुको अवशेषको मिश्रण हो । माटोको आफ्नै बन्ने प्रक्रिया हुन्छ । यसको आफ्नै जीवन छ, आफ्नै विशेषता । पछि उनको अध्ययन स्थापित भयो ।पेटमा हुलें माटो वा खाना । जे भए पनि पेट भरेर, अक्करे भीर काटेर चितवनको समथर सौराहा पुग्दा गर्मी हप्प थियो । आकाश केहीबेर आराम गरिरहेको थियो वा बादल व्यवस्थापनमा व्यस्त थियो । इल्सभियर मा प्रकाशित माटोको सुरुवाती ज्ञान, जन्म र माटोविज्ञानको विकास शीर्षकको एउटा अनुसन्धानपत्र भने म सौराहामा राप्तीकिनारमा बसेर पढिरहेको छु । राप्ती पनि आफ्नो रंगमा छैन, उसको रंग पनि माटोकै भएको छ । खासमा नदीहरूलाई बगाउन माटोको ठूलो हात छ । माटोले पानीलाई अड्काउन सक्ने भए, रूखपात हुर्काउन सक्ने भए र त पानीले नदीरूपी आफ्नो बाटो बनाउन पाए । कोही वर्षैभरि बग्न पाए, कोही बर्खामा बेगिने र हिउँदमा रित्तिने भए । नदीहरूले हरेक वर्ष नेपालबाट मात्रै २४ करोड घनमिटर मलिलो माटो बगाएर बंगालको खाडीसम्म पुर्याउँछन् भनेर एक अध्ययनले भन्छ । यसरी सयौं वर्ष लगाएर बनेको माटो बगेको छ, तर यहाँ माटोको कसलाई मतलब ? जाबो माटाको पनि के कुरा गर्नू ? सधैं नयाँ सरकार बनाउने हतारो हुने देशमा माटो, पानी, हावाबारे को सोचिबस्छ ? राप्तीमा माटो बगिरहेछ, काठमान्डुमा सरकार ढलिरहेछ । राजमार्गमा पहिरो खसिरहेछ, काठमान्डुमा नयाँ सरकार बनिरहेछ । साँझ राप्तीमा माटो बगाउँदै गरेको दृश्य हेरेर सुतेका ज्यान बिहान दुईवटा बस सिमलतालको पहिरोले बगाएको समाचार सुन्दै उठ्यो, ६५ बेपत्ता । ती त्रिशूलीमा हराएका मानिस फेरि नयाँ सरकारका नाइकेहरूले देश र जनताका नाममा गर्ने चर्को भाषण गरेको सुन्नबाट बञ्चित भए । तर, माटोले सरकार मात्रै होइन सभ्यताहरूलाई समेत धरापमा पारिदिएको छ भन्ने हेक्का नेताहरूलाई हुँदैन किनभने नेताहरूले अर्को सरकारसम्म मात्रै सोच्न सक्छन् वा चुनावसम्म । तानाशाही, राजशाहीले भने छोरानातिसम्म सोच्न सक्छन् कि ? माटोले नै धेरै सभ्यताहरू बसायो र माटोकै कारण धेरै सभ्यताहरू हराए पनि । करिब १२ हजार वर्षअघिसम्म जंगल डुलिहिँड्ने मानिस अहिलेको इराक आसपासको मेसोपोटामियामा आएपछि रोकियो । अरू धेरै ठाउँहरूमा विभिन्न सभ्यताहरू बनिरहेका थिए । तर, मसोपोटामियामा प्रशस्त मात्रामा जंगली जौ र गहुँ देखेपछि टिग्रिस र युफ्रेट्स नदीबीचको भागको त्यो क्षेत्रमा मान्छेले खेतीपाती गरेर बस्ती बसाउन थाल्यो । त्यहाँ निकै मात्रामा पानी थियो, तर अहिले त्यो भेग धेरै सुख्खा छ ।खेतीपातीको युग सबैतिर फैलियो । युरोप, अरब, दक्षिण अमेरिका, अफ्रिका सबैतिर । जसले माटोलाई बुझे ती सभ्यता धेरै टिके, जसले माटोलाई बेवास्ता गरे ती धेरै टिकेनन् । अधिक दोहन गर्नेहरूले थातथलो छाड्नुपर्यो । माटोलाई माया गर्नेहरूले माटोको पनि माया पाए । सबैभन्दा पुरानो भनिने मेसोपोटामिया सभ्यताको सुरुवातीमा सुमेरियन र बेबीलोनियनहरूले खेतीपाती राम्रो गरेका थिए, सिँचाइका लागि कुलो बनाएका थिए । तर, सुमेरियनहरूका पालामा पानीमा नुनको मात्रा बढी भएपछि उत्पादन हुन छाड्यो । त्यही बेला सुमेरियनहरूलाई बेबीलोनियनहरूले कब्जामा पारे र आफ्नो शासन सुरु गरे । पछि बेबीलोनियनहरू पनि सिद्धिए, जब छेउछाउका डाँडाहरूबाट व्यापक माटो बगेर नहरहरू भरिए । उनीहरूले पहाडका रूख मासेका थिए, जसले भूक्षय व्यापक भयो । उता इजिप्टमा नाइल नदीको उर्बरापनाले इजिप्टेलीहरूले धुमधाम उत्पादन गरिरहेका थिए । नाइल नदीमा बाढी आउँथ्यो, मलिलो माटो खेतमा भरिन्थ्यो र उत्पादन हुन्थ्यो । लामो समय नाइल नदीले उनीहरूलाई धान्यो । बाढीको पानीले माटोमा नुन थिग्रिन दिँदैनथ्यो र माटोलाई उर्बर बनाउँथ्यो । कतै माटोले उकास्यो त कतै खसाल्यो ।माटाले आफ्नो काम गरिरहेको थियो । मान्छेले आफ्नो । सबै ठीकठाकै थियो । तर, जब मान्छे माटोभित्र पसेर त्यसलाई केलाउन सक्ने भयो, त्यसपछि उसले माटोलाई निर्देशन दिन थाल्यो । हैकम चलाउन थाल्यो । माटोले पृथ्वी अर्कै बनायो । मान्छेले माटो नै अर्कै बनाइदियो ।इन्जिन बनेपछि त मान्छेले हातखुट्टाले काम गर्न छाड्दै गयो । इन्जिनले माटो उल्ट्यायो पल्टायो, गुल्ट्यायो । सकेसम्म धेरै बाली लगायो । एकातिर मेसिनले पेल्यो, अर्कोतिर रसायन ठेल्यो । त्यसपछि माटोले लय बिर्सियो । ऊ मान्छेको अधीनमा पर्यो । रसायन बालीमा, तरकारीमा पुर्याउने माध्यम बन्यो माटो । माटो आफूले निर्णय गर्न छाड्यो । बाली कस्तो लगाउने ? कहिले लगाउने ? मात्रै होइन कति पोटासियम बिरुवामा पुर्याउने ? कति नाइट्रोजन हुल्ने ? कति फस्फोरस सोस्ने ? यो माटोले निर्णय गर्न पाउन छाड्यो । मान्छे क्याल्कुलेटर लिएर बस्यो, जर्किन भर्यो, युरिया छर्यो । खाना सहज हुँदै गयो, मान्छे पनि मौलाउँदै गयो ।मान्छेले भकारी भर्यो, तर पैतालामुनिको विविधता र विचित्रको संसारलाई ध्वस्त बनायो । हाम्रो खुट्टामुनि यस्तो विचित्रको पारिस्थितिक प्रणाली छ, जसले हाम्रो कल्पनाशीलतालाई समेत चुनौती दिन सक्छ । एक मुठी स्वस्थ माटोमा त्यति सूक्ष्म जीव हुन्छन्, जति यो पृथ्वीभरिमा मान्छे छन् अर्थात् आठ अर्ब । तर, मान्छेले पैतालामुनिका अर्बौं जीव क्षणभरमै सखाप पारिदिन्छ, रसायन जो बनाउन सक्ने भएको छ मानिस । उसले पिचकारी बोकेर हिँडेको छ, माटो कब्जा गरेको छ । अहिले पृथ्वीभरिको माटोमध्ये ६० प्रतिशत त कुनै न कुनै रूपमा विषाक्त छ, बिग्रिएको छ । मान्छेले पृथ्वीको आधा बस्नयोग्य भूभाग आफ्नो खाना उत्पादनका लागि कब्जा गरिसक्यो, तर आज ८० करोड मानिस भोक नमेटी बस्न बाध्य छन् । किनकि यहाँ माटोमा अन्न होइन अर्थ फल्छ । अन्न पहिले पैसा बन्छ र मात्रै खाना । जोसँग पैसा छैन उसले अन्न हेर्न पाउँछ, खान पाउँदैन । त्यसैले त आज विश्वको ९० प्रतिशत अन्नको व्यापारमा चार कम्पनीको कब्जा छ । त्यस्तो विविधतायुक्त पृथ्वी बनाएको माटो अहिले लाचार छ । अहिले पृथ्वीमा चार बालीको वर्चस्व छ गहुँ, धान, मकै र जौ । कुनैबेला विरलै भेटिने यी चार बालीले मात्रै पृथ्वीको आधा अर्ब बढी हेक्टर जमिन ओगट्छन् । चार बाली, चार कम्पनी ।सौराहाको धमिलो बगेको राप्ती नदीकिनारमा दुइटा हुट्टिट्याउँ उभिइरहेका छन्, सायद चारो खोज्दै छन् । धेरैबेर ती यताउता गर्दै बसे । छेउको रूखमा तीनवटा सारौं बसिरहेछन् भने भुँइमा केही कोटेरो मुनियाँ छन् । भर्खरै उड्न सिक्दै गरेको बचेरो सारौंलाई उड्न सिकाउँदै छन् उसका बाआमा सायद । केहीबेरमा एउटा गोही हुट्टिट्याउँकै छेउबाट पौडिँदै छ । आकाश बादलरूपी पानीले ढपक्कै छोपेको छ । कुनै पनि बेला खस्न सक्छ । खसेपछि त्यो बादल कतै माटोमा पस्छ, कतै जंगलमा फस्छ त केही हुर्रिएर खोलानदी भेट्न आउँछ । नदीकिनारको होटलमा मान्छेले भने सफा, नीलो पौडी पोखरी बनाएको छ । धमिलो नदीछेउ नीलो पौडी पोखरी, त्यसैको छेउमा कफी र बार । पारि चितवन राष्ट्रिय निकुञ्जका बाघलाई भने त्यो क्याफेबारमा निषेध छ । विनाशको गति बढो तेज भयो, कृषिका कारण । अघिल्लो शताब्दीको ८० प्रतिशत वनफँडानी खेतीपातीका लागि भयो अर्थात् मान्छेका लागि । पृथ्वीमा पाइने चरा प्रजाति सबै जोख्ने हो भने अहिले उडिरहेका चराको भाग जम्मा २९ प्रतिशत हुन आउँछ बाँकी सबै मासुजन्य कुखुरा हुन् । सबै स्तनधारी जोख्ने हो भने जम्मा ४ प्रतिशत तौल स्तनधारी जंगली जनावरको हुन आउँछ । ३६ प्रतिशत मान्छेको र बाँकी ६० प्रतिशत घरपालुवा र मासुजन्य जनावरको छ । अर्थात् यो पृथ्वीमा कि त मान्छे छ, कि त मान्छेले खाने मासुप्रजाति छन् । जंगली प्रजाति त हराउँदै गए । माटोभित्रको विविधताको त लेखाजोखा पनि राम्रोसँग भएको छैन । कुल्चिहिँडने माटाको के लेखाजोखा !बेलायती लेखक जर्ज मन्बइटले आफ्नो पछिल्लो किताब रिजेनेसिस् लेखेका छन् । खासमा भन्ने हो भने अहिलेको सबैभन्दा ठूलो वातावरणीय समस्या माटोमा छ । यसरी माटोलाई पेलेर अगाडि बढ्न सम्भव छैन र त्यो निकै घातक हुनेछ । तर, केही बाठा मान्छेहरूले केही नयाँ कुरा सोचिरहेका छन् । उनीहरू हावामा खाना उत्पादन गरिरहेका छन् । मन्बोइट यो प्रविधिले माटोलाई राहत दिन्छ भन्नेमा विश्वस्त देखिन्छन् । यदि खेतमा नभएर हामीले सूक्ष्म जीवका ब्रुअरीहरू संसारैभरि खोल्न सके त्यहाँ सूक्ष्म जीवले खाना बनाउनेछन्, किसानले होइन । माटोमा होइन हावामा खाना फलाउने, घामको सहारामा । जमिनलाई राहत दिने, माटोलाई रम्न दिने प्रकृतिमै । उसले बनाएको विविधतायुक्त पृथ्वी उसैलाई फिर्ता गर्न मान्छेले सक्ला वा तयार होला ? झिनो आशा त राख्न पाइयो, तर मान्छे त्यति उदार प्राणी भने होइन ।हावाबाट खाना फलाउने काम चाहिँ सुरु भइसकेको छ । फिनल्यान्डको हेलसिन्कीमा सोलार फुड नाम गरेको कम्पनी छ, जहाँ सूक्ष्म जीवले हावामा रहेको कार्बनडाइअक्साइड, हाइड्रोजन र अक्सिजन खान्छन् र झन्डै ७० प्रतिशत प्रोटिनयुक्त पिठो बनाउँछन् । ती सूक्ष्म जीवहरू किसानले एक किलो अन्न उत्पादन गर्दा लाग्ने पानीको जम्मा एक प्रतिशत पानी प्रयोग गर्छन् भने अहिले खपत भइरहेको जमिनको जम्मा पाँच प्रतिशत जमिन प्रयोग गरेर उत्ति नै मात्रामा खाना उत्पादन गर्न सक्छन् । त्यो सोलेइन नाम गरेको पिठोको बजार परीक्षण गर्न सिंगापुरले अनुमति नै दिइसक्यो । सिमलतालको पहिरे बाटो फर्कने आँट नभएपछि चितवनबाट गाडी हेटौंडा मोड्यौं र फेरि उकालियौं । भैंसे, भीमफेदी, सिस्नेरी, छैमले हुँदै फेरि भैंसेपाटी, पहिरा छिचोलेर । पुरानो भैंसीको पाटीमा आलिसान बंगला बनिरहेका छन्, जहाँ फेरिइरहने मन्त्री बस्न थालेका छन् । म मन्त्रीमहल आसपासको माटोमा बसिरहेछु, थचक्क । हामीले मन्त्रीबाट मुक्ति नपाए पनि के प्रविधिले माटोलाई मुक्ति देला ? फिनल्यान्डको सोलर फुड्सको कथाले मलाई हल्लाइरहेको छ । सधैं पिएर मात्रै हल्लिनुपर्छ भन्ने छैन । समाचार, विचारले पनि त हल्लाउँछन् । के मान्छेले अँचेटेको, पिरोलेको माटोले आफ्नै लयमा काम गर्न पाउला ? के त्यहाँ फेरि करोडौं सूक्ष्म जीवदेखि जनावर, रूखबिरुवा फर्कन पाउलान् ? माटो फेरि आफ्ना पुराना किरायादारहरू फर्केकामा खुसी हुन पाउला ? म उठेर मन्त्रीमहलबाट उत्तर लागें । माटोबारे पढ्न थालेदेखि हरेक पाइलामा म कसै न कसैको लासमाथि टेकेर हिँडिरहेको छु भन्ने भान हुन थालेको छ । भविष्यमा तपार्इंको शरीरमाथि टेकेर कैयौं मानिस हिँड्नेछन्, तर तिनीलाई पत्तै हुनेछैन । तिनले तपाईंलाई खानेछन्, तर तिनले महसुस गर्ने छैनन् । किनकि माटोले तपाईंलाई आफूमै मिसाउनेछ, स्वाद फरक हुनेछ । आजसम्म कुनै पनि मानिस वा जनावर वा जीवजन्तुले यो पृथ्वी छाडेका छैनन् । उनीहरूले स्वरूप मात्रै फेरेका हुन् । ती कहिले धान बन्छन् त कहिले साल । कहिले कोदो बन्छन् त कहिले जौ । कहिले बाघ बन्छन् त कहिले बालक । यो पृथ्वीमा सबै कुरा घुमिबस्छ । सबै जीवजन्तु पनि घुमिबस्छन्, फरकफरक स्वरूपमा । तर, ती सबैको रूप फरिदिने माटोले मात्रै हो । त्यो जननी हो र बिसर्जक पनि । माटो रहस्यको पोको हो । हरेकलाई आफूमा समाहित गर्न सक्ने, घोल्न सक्ने, मोल्न सक्ने, पुर्न सक्ने, उमार्न सक्ने, उफार्न सक्ने, थेचार्न सक्ने । कमजोर माटो, दूषित माटोले अन्ततः मानिसलाई नै सिध्याउँछ । माटो सधैं बेखुसी रहन सक्दैन र मान्छे माटोलाई भेन्टिलेटरमा राखेर सधैं उँभो लाग्न पनि सक्दैन । यसैले पैतालामुनि पनि बेलाबेला हेरौं, कुल्चेको छु भनेर माटोलाई नहेपौं । जिउँदो हुँदा उभिने आधार हो माटो, मरेपछि अरूलाई उभ्याउन सक्ने धरातल । माटो सबै जाने बाटो हो र फर्कने पनि । त्यो हो, जीवनमरणको राजमार्ग ।"
एक सुपारी किलरको प्रेम,"जीवनको सत्य मानिसको कर्ममा हुन्छ या ज्ञानमा ?आजकल यही प्रश्नले झस्काउँछ र मध्यरातमा मेरो निद्रा खुल्छ । केही समय भयो यसरी मध्यरातमा निद्रा खुल्न थालेको । आँखा खुलेपछि उठेर एक पटक झ्यालबाहिर हेर्छु । सडक चकमन्न देखिन्छ । बिजुलीको पोलमा बलिरहेको बत्तीले निक्कै परपरसम्म उज्यालो छरेको छ । भुस्याहा कुकुर पनि चुपचाप कतै गएर सुतेजस्ता छन् । अरू त सबै निद्रामा मस्त थिए । मेरो मनको आँधीबेरीसँग अरूलाई केको चासो !एकछिन झ्यालबाहिर हेरेपछि पर्दा लगाउँछु र बत्ती बाल्छु । पानी पिउँछु, त्यसपछि दराजको ऐनामा गएर उभिन्छु । आँखामा आफ्नै अनुहार ठोक्किन्छ । मभित्रको मान्छे सकुशल त छ ? प्रश्न उब्जिन्छ, सायद छैन । या फेरि यो ऐना झूट बोलिरहेको छ । किनकि यो समय म एउटा विश्वासै नहुने सम्बन्धको अस्तित्व झेलिरहेकी छु, जुन कहिल्यै कल्पना गरेकी थिइनँ । एक साँझ कुनै कार्यक्रमपछि हामी एउटै गाडीमा फर्कंदै थियौं । अरूको झैं उच्छृंखल व्यवहार मैले ऊभित्र कहिल्यै अनुभव गरेकी थिइनँ । ऊ सधैं सिन्सियर देखिन्थ्यो, गम्भीर भएर बोल्थ्यो । तर, त्यस साँझ फर्कंदै गर्दा बाटोमा उसले अचानक मेरो हात समात्यो र सिधै भन्यो म तपाईंलाई मन पराउँछु, के हामी एकअर्कालाई माया गर्न सक्दैनौं ? म झस्किएँ । एक पटक उसको आँखामा हेरें । ऊ गम्भीर देखिन्थ्यो । लाग्थ्यो, ऊ मलाई साँच्चै प्रेम गर्छ । घरमा श्रीमती भएको मान्छेले यो के भन्नुभएको ?, मैले आफ्नो हातबाट उसको हात हटाएँ । छ भन्ने कि छैन भन्ने ?, ऊ गम्भीर सुनियो । भएकोलाई छैन भन्न कसरी सक्नुहुन्छ तपाईं ?, ऊ बोलेन, चुपचाप मैतिर हेरिरह्यो । घरकी बूढी छोड्न सक्नुहुन्छ ?, केहीबेरको मौनता पछि सोधें । हाम्रो डिभोर्स चलिराछ, ऊको छोटो जवाफ । चल्नु र हुनुबीच सायद केही समयको दूरी छ । त्यसमाथि पाँचसातवटी गलफ्रेन्ड छन् भन्नुहुन्छ । के मलाई छैटौं गलफ्रेन्डका रूपमा प्राप्त गर्न तपार्इंको पुरुषग्रन्थि आतुर भइरहेको हो ? यस्तो पनि मान्छेको अस्तित्व हुन्छ ?, म आवेशमा आउँछु । दुःखका आआफ्नै संसार हुँदा रहेछन् । जिन्दगी जस्तो देखिन्छ, त्यस्तो नहुने रहेछ, ऊ भन्छ । जस्तो देखिन्छ त्यस्तो जिन्दगी कसैको पनि हुँदैन, हेर्दा सबैको वाउ देखिए पनि भोग्दा फरक भोगाइ हुन्छन् । तर, कसैको लोग्नेले मन पराउँछु भन्दैमा म उसलाई मन पराउन सक्दिनँ । त्यसो नभन्नुस् न । म अब कसैको लोग्ने होइन । स्वतन्त्र भई नै सकें भन्दा हुन्छ । मलाई सुधार्न सक्ने क्षमता मैले तपाईंभित्र मात्रै देखेको छु । तपाईं इमानदार, कडा अनुशासित र बौद्धिक हुनुहुन्छ । आजसम्म मैले तपाईं जत्तिको महिला भेटेकै थिइनँ । म तपाईंको शरीरसँगभन्दा पनि तपाईंको व्यवहारसँग प्रभावित भएको हुँ, उसले अनुनयविनय गर्यो । तर, म त्यस्ता अनुनयविनयले प्रभाव परिहाल्ने खालकी थिइनँ । चुपचाप उसको गाडीबाट झरें र घर पुगें । लुगा फेरें, बत्ती निभाएँ र बिस्तारामा पल्टिएँ । दिमागमा अनेक तरंग चल्न थाले । हामी दुवैका जीवन बाँच्ने परिवेश फरक छन् । हामी दुवैले गर्ने अनुभूतिको आकाश फरक छ मेरो आधार क्षेत्रभन्दा बिल्कुल बाहिरको । म हिँडिरहेको बाटोभन्दा बिल्कुलै फरक बाटोमा हिँडिरहेको मानिससँग अप्रत्याशित भेट भएको थियो । उसलाई न लोकप्रियताको चासो थियो, न सम्मान र प्रसिद्धिको भोक । ऊ सबैलाई प्रेम गर्छु भन्थ्यो । सबै मानिस प्रेमका हकदार छन् भन्थ्यो । पाँचसात जना गलफ्रेन्ड छन् पनि भनिरहन्थ्यो । अति सामान्य व्यक्तित्वको ऊ त्यति प्रभाव पारिहाल्ने खालको पनि थिएन । तर, सोझो र इमानदार देखिने उसको बोलीमा एउटा आकर्षण थियो, जुन सभ्य र मर्यादित थियो । उसले होइन उसको बोली र व्यवहारले मलाई सामान्य प्रभाव पारिरहेको थियो । एकान्त, एकलास जीवनमा मेरो आफ्नो भन्ने पनि त कोही छैन । कहिलेकाहीं त मलाई पनि दिल खोलेर हल्ला गर्ने मन हुन्छ । कुनै पुरुषको हात निर्धक्क समातेर आधी रातसम्म काठमाडौंका गल्लीहरू चाहर्ने रहर जाग्छ । तर, यो एक्लो हृदयले गरेको हल्ला सुन्ने अर्को हृदय मसँग खोइ ? कैयौ रहर मभित्रै दमित भएर मरिरहेका छन् । के अर्थ छ यो आडम्बरी जीवनको ? सुत्नु भयो ?, मेरो सोचाइ भंग गर्दै मोबाइलमा म्यासेज आयो । कसरी सुत्न सक्थें ? जवाफ लेख्न मन भयो, तर लेख्न सकिनँ ।मेरो नजिक हुने उसको प्रयास जारी रह्यो । विभिन्न बहानामा फोन, म्यासेज आइरहन थाले । चाहेर, नचाहेर म ऊतिर तानिँदै गएँ । ऊ कोमल थियो, भावुक पनि । उसले मलाई गर्ने मायामा कुनै खोट थिएन र मलाई लाग्थ्यो, उसले अरू धेरैलाई गर्ने मायामा पनि यस्तै खोट छैन । हुन सक्छ, ऊ एक स्त्रीलम्पट पुरुष हो । मेरो मनमा शंका पनि थियो । कहींकतै केही कमजोरी नभई किन पहिलो सम्बन्ध बिग्रियो ? यस्ता शंकाहरूले मन अलमलिइरह्यो । जीवनको भागदौड, खोक्रो आदर्श, तनाव र कैयौ अप्ठ्यारालाई एकैछिन थाती राखेर अन्ततः मेरो हृदयले एकदिन उसलाई ग्रहण गर्ने निर्णय गर्यो । र, सुरु भयो एउटा नसोचेको यात्रा । जीवनको खुसी के हो ? अनुशासनमा रहेर पनि मान्छे रमाउन सक्दो रहेछ, यो म तपाईंबाट सिक्दै छु, खुसी हुन घटिया हुनु जरुरी रहेनछ र म अति घटिया मान्छे हुँ । डर लाग्छ, कतै मेरो संगतले तपाईं पनि बिग्रने हो कि ?, ऊ भनिरहन्थ्यो ।मलाई रमाइलो लाग्थ्यो, उसका यस्ता कुरा । र, भन्न मन लाग्थ्यो घटिया भएर पनि मान्छे यति प्रेमिल हुन्छ भने म त्यो घटिया मान्छे हुन चाहन्छु, बाँच्न चाहन्छु एउटा पूर्ण खुसी । तर, केही बोल्न सक्दिनथें । मभित्र आडम्बरको रूख जीवितै थियो । हेर सानु, जीवनको कुनै टुंगो छैन । जे जति गर्नु छ सबै गरिहाल्नुपर्छ । के थाहा, त्यसपछि हामीबीच यो प्रेम, यो समय रहन्छ कि रहँदैन !, बेलाबेला ऊ भनिरहन्थ्यो । उसको सानु सम्बोधन त्यतिबेला निस्किन्थ्यो, जतिबेला ऊ भावनाले ओतप्रोत भएको हुन्थ्यो, प्रेमले निथ्रुक्क भिजेको हुन्थ्यो । जुन मलाई अति प्रिय लाग्थ्यो । ऊ बोल्न थालेपछि म चुपचाप उसको आँखा हेरिरहन्थें । कृपया त्यसरी नहेर्नु न । म तपाईंको यस्तो हेराइले छिया छिया हुन्छु । यस्तो लाग्छ म तपाईंको त्यो भावपूर्ण हृदयको लायक मान्छे होइन । तपाईंको आँखाले व्यक्त गर्ने प्रेम बढो डरलाग्दो छ, बोल्दा बोल्दै रोक्किएर ऊ आफ्ना हत्केलाले मेरा आँखा छोपिदिन्थ्यो ।एवम्रितले हामीहरूको भेट्ने क्रम बढ्दै गयो । हात समातेर कहिले कहाँ, कहिले कहाँ बरालिने क्रम थपिँदै गयो । खुला आकाशमा वेग हानिरहेका पंक्षीजसरी हामीले पनि वेग हान्न थाल्यौं । संसार वास्तवमै सुन्दर थियो । त्यो समय साँच्चिकै मिठास थियो । अब म एक्लै थिइनँ, हल्ला गर्नर् हल्लाकार भेटिएको थियो । तपाईंलाई भेटेपछि म सुध्रिएँ । मैले अरू केटीहरूसँग गफ गर्न पनि छाडिसकें । साँच्चै भनौं मैले हप्ता उठाउन छोडिसकें । मैले मेरो एरिया छोडें । तपाईंको मायाले मलाई पुरै सुधार्यो । मैले सबै छोडें र तपार्इंलाई आत्मसात् गरें । मैले जीवनमा धेरै त्यस्ता काम गरेको छु, जुन गर्न नहुने थिए । साँच्चै भन्छु, मैले कसैको सुपारी लिन छाडें । होटल होटलमा छापा मार्न पनि छोडें । अब मसँग मेरो ग्याङ छैन । मात्रै तपाईं हुनुहुन्छ । कृपया मलाई नछोड्नुहोला । म तपाईंलाई गुमाउन चाहन्न । तपाईंबिना जिउन पनि चाहन्न, एकदिन उसले मेरा पाउ समात्यो, चुम्बन गर्यो र आफ्नो छातीमा लगेर टाँसिरह्यो ।म छाँगाबाट खसेजस्ती भएँ । हजारौं भोल्टको करेन्ट एकैपटक लागेझैं । मैले यति गम्भीर र सामान्य देखेको मान्छेको रूप यति डरलाग्दो कसरी ? पत्याउनै सकिनँ । ऊ कहिलेकाहीं फोनमा फरक भाषा बोल्थ्यो र भन्थ्यो यो पाकेटमारको भाषा हो । कहिलेकाहीं फेरि अर्को कोड भाषा प्रयोग गर्थ्यो र भन्थ्यो यो सुपारी किलरको भाषा हो ।के साधु र चोरबीच प्रेमको कल्पना गर्न सकिन्छ ? देवता र दैत्यबीच आफ्नोपन हुन सक्छ कि सक्दैन ? र, एउटा भावुक लेखकको खुँखार डनसँग प्रेम कसरी हुन सक्छ ? म झन् झन् अन्योलमा फस्दै गएँ । अकस्मात् यी विपरीत ध्रुवबीच कसरी एकता हुन गयो ? सोच्दै नसोचेको सम्बन्धको आकार तयार भएपछि, त्यही आकारमा परपरसम्म फैलिएर ऊसँग बाँच्न चाहेको आफ्नोपन बढ्दै गरेका बेला उसले आफूलाई कसरी एक अपराधी घोषित गर्न सक्छ ? मलाई विश्वास हुन सकेन । के साँच्चिकै ऊ एक मान्छे मार्ने मान्छे हो ? हप्ता असुली गर्दै हिँड्ने डन हो ? हेर्दा सामान्य देखिने, मर्यादित भाषा बोल्ने र मलाई पागल प्रेमीले झैं प्रेम गर्ने मानिस कसरी डन हुन सक्छ ? उसको आँखामा गहिरिएर मैले आफैंलाई प्रश्न गरें, उत्तर आएन । मेरा रौंरौंमा काँडा उम्रिए । कसरी यस्तो मान्छेलाई प्रेम गर्न पुगें म ? आफ्नै चेतनाप्रति अविश्वास हुन थाल्यो । त्योभन्दा बढी अविश्वास मलाई उसैले बोलेको कुरामा भइरह्यो ।म रन्थनिएँ । यो के आइलाग्यो ? एउटै शरीरभित्र कसरी यस्तो दुईवटा रूपमा बाँच्न सक्छ मान्छे ? होइन सायद, यसले मलाई तर्साउन यस्तो भनिरहेको हो कि ! तर, होइन ऊ सिरियस थियो र मनबाटै भनिरहेको थियो म हप्ता असुली गर्थें, मान्छे मार्ने सुपारी लिन्थें । उसको भनाइलाई विश्वास गर्ने कि नगर्ने ? या मैले अनुभव गरेको उसको प्रेमलाई विश्वास गर्ने ? ठूलो धर्मसंकटमा फसें । मलाई राम्ररी निद्रा लाग्न छाड्यो । सपनामा पनि तर्सिएर मुटु ढुकढुक भइरह्यो । एउटा गुन्डाले पनि प्रेम गर्न सक्छ ? मनमा शंकाउपशंका र त्रासले डेरा जमायो । अब मैले उसलाई बिर्सनुपर्छ, एउटा नमिठो घटना सम्झेर ऊसँग बाँचेको अनुभूतिलाई हृदयको गहिराइमा कतै दफन गरिदिनुपर्छ । मनले पटकपटक सोची रह्यो । तर, भावनाको तार त्यति कमजोर किन हुन्थ्यो र जोडिइसकेपछि अपराधी नै हो भन्ने थाहा पाएर पनि मनले चटक्कै माया मार्न सकेन । उसले आफूलाई अपराधी हुँ भनिरहँदा पनि मेरो ऊप्रतिको भावनामा कुनै बदलाव आउन सकेन । एक मनले उसलाई चटक्कै छोडेर हिँड् भन्थ्यो, अर्को मन फेरि उसलाई नै खोजी रहन्थ्यो । सायद प्रेमको शक्ति नै यही हो मानिसलाई सत्यको बाटोमा ल्याएर छोडिदिनु र त उसले आफूलाई अपराधी स्वीकार गर्यो । तपार्इंसँग प्रेमले केहीपल बाँच्न सकियो, अब जीवन सकिए पनि कुनै गुनासो छैन । म खुसी खुसी मर्ने छु, उसले यसो भनिरहँदा हामी पञ्चदेवल मन्दिरको प्रांगणमा थियौं । एकाएक त्यहाँ दुईतीनवटा प्रहरी भ्यान हुइकिँदै आइपुगे । हेन्ड्स अप !, ऊतिर प्रहरीको राइफल तेर्सियो । यो देखेर म लगलग काम्न थालें । ऊ भावशून्य भयो । उसको ओठमा एउटा फरक प्रकृतिको मुस्कान आएर फर्कियो । अब तिम्रो समय सकियो भाइ, एउटा प्रहरीले उसको हातमा हतकडी लगाउँदै भन्यो । उसले मेरो आँखामा गहिरिएर हेर्यो । मैले उसको हेराइमा प्रेम र शंका दुवै मिसिएको अनुभव गरें । मसँग वियोगिनुको पीडा हो या मैले नै उसलाई पुलिसकोमा जिम्मा लगाएको शंका, उसको हेराइमा छचल्किएको थियो । तर, मैले उसलाई पुलिसकोमा जिम्मा लगाएकी थिइनँ । उसकै ग्याङ्गका साथीले उसलाई गिरफ्तार गराएको ऊ आफैंले पछि मलाई सुनाएको थियो । यसरी मेरै आँखा अगाडि ऊ गिरफ्तार भयो । प्रहरीले उसलाई घिच्याउँदै भ्यानमा हालेको दृश्य अहिले पनि झलझली मेरो आँखामा आइरहन्छ । र, म मर्माहत हुन्छु । डन भए पनि, हत्यारा भए पनि उसले मलाई मैले यो जुनीमा तिर्न नसक्ने माया गरेको थियो । यो छोटो समयमा उसले मलाई संसारकै सुन्दर खुसी दिएको थियो । त्यही खुसीमा ऊ सुध्रिएको थियो । यसअघि उसले कति गल्ती गर्यो, ऊ कहिल्यै प्रहरीको फन्दामा परेन, कहिल्यै समातिएन । तर, जब ऊ सही बाटोमा हिँड्न थाल्यो, ऊ समातियो । सायद यही कर्मको फल हो या दुष्कर्मको सजाय !मेरो हल्लाकार बन्दी भयो र म शून्य भएँ । अहिले आधा प्रेमको घाउ बोकेर ऊ जेलमा बाँचिरहेको छ । आधा प्रेमको घाउ बोकेर म हिँडिरहेकी छु ।"
