शीर्षक,विवरण
ढुकुटीमा १ खर्ब १२ अर्बको भार बढ्ने भएपछि सरकार अन्योलमा,"सहन्यायाधिवक्ता गोविन्द खनाल, उपन्यायाधिवक्ताहरू सन्तोष शर्मा, पदमबहादुर कार्की, विमला रेग्मी, युवराज महत, चपला पोखरेल र प्रकाश गौतमलगायतले तलबमानमा विभेद भएको भन्दै निजामती सेवाको राजपत्रांकित प्रथम, द्वितीय र तृतीय श्रेणीमा कार्यरत राष्ट्रसेवक कर्मचारीहरूको समानताका आधारमा तलब बढाउनुपर्ने माग गर्दै सर्वोच्चमा रिट दिएका थिए । रिटमा सोही वरीयतामा रहेका सुरक्षा निकायतर्फका अधिकृतको तलबमान निजामतीतर्फका कर्मचारीको तुलनामा बढी भएको जिकिर गर्दै तलब बढाउन माग गरिएको थियो ।सर्वोच्चका न्यायाधीशद्वय मनोजकुमार शर्मा र सुनीलकुमार पोखरेलको संयुक्त इजलासले कर्मचारीको तलबमान बढाउन उत्प्रेषण परमादेश जारी गरेको थियो । कर्मचारीहरूलाई मर्यादाक्रमअनुसारको आधारभूत तलबमान कायम नहुँदा नेपालको संविधान, नेपाल पक्ष बनेका अन्तर्राष्ट्रिय कानुनी दस्ताबेजहरूको प्रावधान, सर्वोच्च अदालतबाट प्रतिपादित कानुनी सिद्धान्तहरूसमेतको विपरीत हुन गई निजहरूको समानताको हकसमेतमा गम्भीर आघात पर्ने देखिएकाले निजामती कर्मचारीहरूको वैध अपेक्षा र मनोबललाई ध्यानमा राखी, सर्वोच्चको आदेश छ, निजामती सेवाका राजपत्रांकित प्रथम, द्वितीय, तृतीय श्रेणीका कर्मचारीहरूको आधारभूत तलबमान समान मर्यादाक्रममा रहेका अन्य सरकारी सेवाका कर्मचारीसरह हुने गरी अविलम्ब सुरु तलबमान समायोजननिर्धारण गर्नू, गराउनू । चालु आर्थिक वर्ष ०८१८२ मा सरकारले कर्मचारीको पारिश्रमिकसुविधाबापत १ खर्ब ६० अर्ब ३१ करोड ५८ लाख रुपैयाँ खर्च हुने अनुमान गरेको छ । सर्वोच्चको आदेशअनुसार उल्लिखित तीन तहका कर्मचारीको मात्र तलब मिलान भएको अवस्थामा १ खर्ब ६१ अर्ब ५१ करोड ५८ लाख र सबै कर्मचारीको मिलान गर्दा ३ खर्ब १० अर्ब ३१ करोड ५८ लाख राज्यको कुल व्ययभार हुन जान्छ । यस आर्थिक वर्षमा पेन्सनलगायत कर्मचारीहरूको सामाजिक सुरक्षा खर्चबापत २ अर्ब ९५ करोड ९४ लाख रुपैयाँ खर्च हुने अनुमान सरकारले बजेटमा गरेको छ । अदालतको फैसलाअनुसार कर्मचारीहरूको तलब बढेमा बढेको तलबको ६० प्रतिशतले सामाजिक सुरक्षा खर्ब बढ्ने अर्थ मन्त्रालय स्रोतले जनाएको छ । राजस्वलगायत राज्यका अन्य आम्दानीका स्रोतहरू अपेक्षित रूपमा बढ्न नसक्दा सरकारलाई कर्मचारीहरूलाई अहिलेको स्केलअनुसार तलब खुवाउन पनि मुस्किल परेको अवस्था छ । सरकारको आय खुम्चिँदै गएको अवस्थामा खर्च उच्च दरले बढिरहेको छ । यस्तो अवस्थामा फेरि कर्मचारीको तलब बढाउन राज्यको व्ययभार बढेर धान्न नसकिने अवस्था आउन सक्ने जानकारहरू बताउँछन् ।अदालतको आदेशअनुसार तोकिएका तहका कर्मचारीको तलब वृद्धि गर्नुपर्ने भए पनि त्यही कारण राज्यलाई थप आर्थिक भार पार्न नहुने अर्थविद् डिल्लीराज खनालले बताए ।प्रशासनिक विज्ञहरूका अनुसार कर्मचारीको तलब श्रेणीका आधारमा तय हुन्छ तर समान मर्यादाक्रममा रहेका सेना, प्रहरी र निजामतीका कर्मचारीको तलबमा भेदभाव भएको भन्दै राजपत्रांकित प्रथम श्रेणी (सहसचिव), द्वितीय श्रेणी (उपसचिव) र तृतीय श्रेणी (शाखा अधिकृत) को तलब समायोजन गर्न सर्वोच्चले गत असार १० मा परमादेश जारी गरेको थियो । अदालतको आदेश कार्यान्वयन गर्न भन्दै अर्थ मन्त्रालयले कर्मचारीको मर्यादाक्रमअनुसार तलब मिलानका लागि हुने खर्चको अनुमान मन्त्रिपरिषद्मा पेस गरेको छ । प्रस्तावअनुसार उल्लिखित तीन तहका कर्मचारीको मात्र तलब मिलान गर्दा पनि करिब १ अर्ब ४५ करोड रुपैयाँ लाग्नेछ भने त्यसले पार्ने प्रभावअनुसार तलब र पेन्सनसमेत वृद्धि गर्दा सवा खर्ब खर्च हुनेछ ।तीन श्रेणीका अधिकृतको मात्रै तलब समायोजन गरे अन्य तहका कर्मचारी आन्दोलित हुने वा उनीहरूको पनि तलब समायोजन गर्न अदालतले पुनः आदेश दिन सक्ने सम्भावनाबारे मन्त्रिपरिषद्का पछिल्ला दुई बैठकमा छलफल भएको छ । मन्त्रिपरिषद्को अघिल्लो बैठकमा उपप्रधान तथा अर्थमन्त्री विष्णु पौडेललाई प्रधानमन्त्री केपी शर्मा ओलीले अदालतका सबै कर्मचारीहरूको तलब वृद्धि गर्नुपरे बजेट जुटाउनु हुन्छ भन्दै प्रश्न गरेका थिए । कर्मचारीको तलब वृद्धि गर्ने वा नगर्ने भन्ने कार्यपालिकाको निर्णय हो, यो बजेटबाट तय हुन्छ । अब तलब अर्थ मन्त्रालयले बढाउने कि अदालतले भन्ने प्रश्न खडा भएको छ । परमादेश त मानौंला । तर, कार्यान्वयन गर्न बजेट कहाँबाट ल्याउने ? एक मन्त्रीका अनुसार प्रधानमन्त्रीको प्रतिक्रिया थियो । अर्थमन्त्री पौडेलले अदालतको आदेशबमोजिम अहिले नै सरकारको आम्दानी संकुचित भएका बेला आएको अनपेक्षित अवस्था धान्न गाह्रो हुने भन्दै तथ्यांक प्रस्तुत गर्ने बताएका थिए । एक मन्त्रीले भने, थप हुन सक्ने दायित्वबारे बिहीबारको बैठकमा अर्थमन्त्री पौडेलले ब्रिफिङ गर्नुभएको छ । मर्यादाक्रमलाई आधार मानेर तलब समायोजन गर्दा निजामती, संस्थान, सेना, प्रहरी, शिक्षक, स्वास्थ्यलगायत सबै जनशक्तिको तलबमान समायोजन गर्दा कम्तीमा १ खर्ब ११ अर्बर् रुपैयाँ दायित्व थपिने उहाँको हिसाब छ । अर्थमन्त्री पौडेलले मन्त्रिपरिषद्मा ब्रिफिङ गर्दै बजेटले व्यवस्था नगरेको सवा खर्ब व्ययभार पर्दा ढुकुटी असाधारण रूपमा संकटमा पर्ने जनाएका थिए । अदालतले भने अविलम्ब तलब समायोजन गर्न भनेको छ । मर्यादाक्रमअनुसार सबै कर्मचारीको तलब समायोजन गर्ने हो भने निवर्तमान अर्थमन्त्री वर्षमान पुनले ल्याएको बजेट पूरै फेल हुन्छ । नयाँ बजेट बनाउँदा पनि स्रोतको व्यवस्थापन गर्न सकिँदैन । यदि व्यवस्थापन गरियो भने पनि पुँजीगत खर्चका लागि बजेट विनियोजन नै गर्न सकिँदैन, अर्थका एक अधिकारीले भने ।अर्थ मन्त्रालयका प्रवक्ता उत्तरकुमार खत्रीले पनि सर्वोच्चको आदेशअनुसार सहसचिव, उपसचिव र शाखा अधिकृत गरी तीन श्रेणीका कर्मचारीको मर्यादाअनुसार तलब मिलान गर्नुपर्ने प्रस्ताव मन्त्रिपरिषद्मा पठाइएको पुष्टि गरे । अदालतले मर्यादाअनुसार तलब मिलान गर्न भनेको छ, आदेशअनुसार प्रस्ताव अर्थ मन्त्रालयले मन्त्रिपरिषद्मा पठाइसकेको छ । मन्त्रिपरिषद्बाट निर्णय भएमा कार्यान्वयनमा आउने हो । अझै निर्णय भइसकेको छैन, उनले भने । चालु आर्थिक वर्षमा सरकारले कर्मचारीको पारिश्रमिकसुविधाबापत १ खर्ब ६० अर्ब ३१ करोड ५८ लाख रुपैयाँ खर्च हुने अनुमान गरेको छ । सबै कर्मचारीको तलब मिलान गर्दा करिब ३ खर्ब कुल व्ययभार हुन जान्छ । त्यस्तै आर्थिक वर्षमा पेन्सनलगायत कर्मचारीहरूको सामाजिक सुरक्षा खर्चबापत २ अर्ब ९५ करोड ९४ लाख रुपैयाँ खर्च हुने अनुमान छ । यसै पनि सरकारको आय खुम्चिँदै गएको छ भने खर्च उच्च दरले बढिरहेको छ । राजस्वलगायत राज्यका अन्य आम्दानीका स्रोतहरू अपेक्षित रूपमा बढ्न नसक्दा सरकारलाई कर्मचारीहरूलाई अहिलेकै तलब खुवाउन पनि मुस्किल छ । फेरि कर्मचारीको तलब बढाउन राज्यको व्ययभार बढेमा धान्न नसकिने अवस्था आउन सक्ने विज्ञहरू बताउँछन् । अदालतको आदेश पालना गर्नुपर्ने भए पनि त्यही कारण राज्यलाई थप आर्थिक भार पर्न जाने भएकाले सरकारले सरकारी वित्तमा संरचनात्मक सुधार गर्नुपर्ने अर्थविद् डिल्लीराज खनालको भनाइ छ । अदालतको आदेशअनुसार तोकिएका कर्मचारीहरूको तलब त वृद्धि गरिहाल्नुपर्यो । उनीहरूको तलब बढेपछि त्यो सुविधा अरूतिरका कर्मचारीले पनि माग्छन्, त्यतिबेला तिमीहरूलाई दिँदैन भन्न पाइँदैन, उनले भने, यो निर्णयको असर कहाँकहाँ पर्छ, कति दायित्व थपिन्छ भन्ने विषयमा सरकारले सूक्ष्म अध्ययन गरेर मूल्यांकन गर्नुपर्छ । यसका लागि सरकारले सरकारी वित्तमा संरचनात्मक सुधार गरेर अनुत्पादक र अनावश्यक क्षेत्रमा भएको खर्च नियन्त्रण गर्नुपर्छ ।नेपालमा संघ, प्रदेश र स्थानीय तहमा ८५ हजार ३ सय ९६ जना कर्मचारी छन् । यसैगरी, नेपाली सेनामा करिब ९६ हजार, नेपाल प्रहरीमा ८० हजार र सशस्त्र प्रहरीमा ३७ हजारको जनशक्ति छ । यस्तै, स्वास्थ्य सेवातर्फ ३१ हजार हाराहारीमा कर्मचारी र देशभरका सामुदायिक विद्यालयमा १ लाख ९१ हजार २७ जना शिक्षक छन् । यद्यपि शिक्षकको स्थायी दरबन्दी भने १ लाख ८ हजार मात्रै छ । यस्तै, हाल सञ्चालनमा रहेका ४२ वटा सार्वजनिक संस्थानमा ३२ हजार १ सय ८० कर्मचारी छन् । यसरी अहिले नेपाल राज्यको व्ययभारमा पर्ने गरी कुल ५ लाख ५२ हजार ६ सय ३ राष्ट्रसेवकले काम गरिरहेका छन् ।"
भ्रष्टाचार मुद्दा लागे पनि निलम्बन गर्न नहुने पक्षमा सांसदहरू,"भ्रष्टाचार मुद्दा लागेमा निलम्बन हुनैपर्ने बरु निश्चित समयभित्र मुद्दाको टुंगो लगाउने कानुनी प्रावधान गर्नुपर्ने थापाको धारणा छ । निलम्बनको विषय पूर्वप्रधानमन्त्रीले पनि उठाउनुभयो । यो विषय पछिल्लो समय पेचिलो बन्दै गएको छ, थापाले भने, राजनीतिक दलसम्बन्धी कानुनको आधारमा दलको विधान बनाएको हुन्छ । दलसम्बन्धी कानुनमा सर्वोच्च अदालतको अन्तिम फैसला नआउन्जेलसम्म सदस्य रहन पाउने व्यवस्था छ । सांसदका लागि छुट्टै कानुन छ । यो समान हुनुपर्छ ।अख्तियार दुरुपयोग अनुसन्धान आयोगका प्रमुख आयुक्त प्रेम राईले भने सत्ता र प्रतिपक्षका वरिष्ठ सांसदले निलम्बनबारे राखेको धारणा सिधै अस्वीकार गरी प्रतिप्रश्न राखेका थिए । यदि कर्मचारीहरूलाई हामीले मुद्दा दायर गरेपछि विशेष अदालतबाट सफाइ नपाएसम्म निलम्बन भइराखेन भने प्रमाण नष्ट गर्ला, राईले भने, कर्मचारीले काममा पनि अवज्ञा गर्ला । मेरो त मुद्दा छ त्यहाँ किन काम गर्ने भनेर हाजिर मात्रै गरेर हिँड्ला, त्यस कारण पनि निलम्बनको व्यवस्था रहनुपर्छ । अरु ऐनमा यो व्यवस्था छैन, भ्रष्टाचार निवारण ऐनमा पनि रहेन भने हामीले कुन अवस्थामा सुशासन कायम गर्ने ? कस्तो खालको अनुशासन कायम गर्ने ?सांसदहरू भ्रष्टाचारको अनुसन्धान तथा मुद्दा दायरमा हदम्याद राख्न नहुने विषयमा भने एकमत देखिएका छन् । सरकारले भ्रष्टाचार प्रकरणमा मुद्दा चलाउने अवधि राखेर कानुनमा नयाँ व्यवस्था प्रस्ताव गरेको छ । सांसदहरूले हदम्याद तत्काल राख्न नहुने धारणा राखेका छन् । सरकारले ल्याएको विधेयकमा भ्रष्टाचारजन्य कसुर गरेको थाहा भएको ५ वर्षभित्र मुद्दा चलाउनुपर्ने त्यसो नभएमा पछि मुद्दा नचल्ने प्रस्ताव ल्याएको थियो । भ्रष्टाचारजन्य कसुरमा त्यस्तो कार्य गरेको थाहा पाएको मितिले पाँच वर्षभित्र मुद्दा चलाउनुपर्नेछ, विधेयकमा प्रस्तावित व्यवस्थामा भनिएको छ ।माओवादी केन्द्रका अध्यक्ष दाहाल, सत्तारूढ दल कांग्रेस महामन्त्री थापा, रास्वपाकी सहमहामन्त्री सुमना श्रेष्ठलगायतले भ्रष्टाचार मुद्दामा हदम्याद स्वीकार्य नहुने बताए । हदम्याद कति समय राख्ने वा नराख्ने भन्ने छलफल चलिरहेको छ । यसलाई पर्याप्त छलफल गरेर टुंग्याउनुपर्छ, उनले भने । कांग्रेस महामन्त्री थापाले राजनीतिक दलका नेताहरू मिलेर भ्रष्टाचार गर्ने र एकले अर्काको भ्रष्टाचार ढाकछोप गर्नका लागि सहमति गर्ने भएकाले हदम्याद राख्न नहुने बताए छ । नेपालमा सबैभन्दा राम्रोसंग मिलीजुली गर्ने काम भनेको भ्रष्टाचार हो । तँ मेरो नहेर, म तेरो हेर्दिनँ भनेर मिल्ने गरेको विशेष अवस्था भएकाले हदम्याद राख्न हुन्न ।रास्वपा सांसद सुमना श्रेष्ठले सबै राजनीतिक दलहरूले जुनसुकै बेला भएका भ्रष्टाचारका प्रकरणमाथि छानबिन गर्न तयार रहेको भनेर घोषणापत्र र सार्वजनिक अभिव्यक्तिमा विषय दर्ज गरेकाले हदम्याद स्वीकार्य नहुने बताइन् । हाम्रो राजनीतिक दलका घोषणापत्र हेरौं, प्रधानमन्त्री र पूर्वप्रधानमन्त्रीले बोलेको हेरौं, जुनसुकै कालको भ्रष्टाचारको फाइल खोल्ने भन्नुभएकाले राजनीतिक रूपमा पनि हदम्याद मान्य छैन । पाँच वर्षको हदम्याद कुनै हिसाबले मानिने छैन, उनले भनिन् । पाँच वर्षे हदम्यादले भ्रष्टाचारलाई संस्थागत गर्ने श्रेष्ठको भनाइ थियो ।सांसदहरूले हदम्याद स्वीकार्य नरहेको भनेपछि अख्तियार प्रमुख आयुक्त राईले संसदीय समिति र संसद्ले हदम्यादबारे छलफल गरेर टुंगो लगाउनुपर्ने बताए । यसमा सम्मानित समिति, सम्मानित संसद्ले विभिन्न विद्वान् व्यक्तित्व, अनुभवी मान्छेसँग पनि छलफल गरेर यसको पर्न सक्ने असर, प्रभावसम्मको अध्ययनलाई हेरेर निर्क्यौल हुनुपर्छ भन्ने हाम्रो धारणा हो, उनले भने ।अख्तियार प्रमुखले निजी क्षेत्र आफ्नो क्षेत्राधिकारमा राख्नुपर्ने माग गरेका छन् भने सांसदहरूले अहिले पाएको क्षेत्रमा पनि राम्रो काम गर्न नसकेकाले निजी क्षेत्रतिर जाने प्रयास नगर्न भनेका छन् । सार्वजनिक क्षेत्रमा हुने भ्रष्टचार अन्त्यका लागि पनि निजी क्षेत्रलाई अख्तियारको निगरानीमा राख्नुपर्ने उनको तर्क थियो । उनले निर्माण कम्पनी, अस्पताल, वित्तीय क्षेत्र, बैंकिङ क्षेत्र, मेडिकल कलेज र त्यस्तै कुनै संगठित संस्था अख्तियारको अनुसन्धानको दायरामा रहनुपर्ने बताएका थिए ।कांग्रेस महामन्त्री थापाले अधिकार पाएका निकायमा आवश्यक कार्य गर्नबाट चुकेको अख्तियारलाई निजी क्षेत्रमा प्रवेश किन चाहिएको हो भनेर प्रश्न गरेका थिए । सार्वजनिक संस्थाको परिभाषालाई विस्तार गरेर मेडिकल कलेजलगायत बैंक, वित्तीय संस्थाहरू यो परिभाषाभित्र किन राख्न खोजेको ? ती संस्थालाई नियमन गर्ने निकाय छँदै छन्, थापाले सोधे, तिनलाई जिम्मेवार बनाउनुपर्छ । कांग्रेसकै सांसद हृदयराम थानीले सबै ठाउँमा अख्तियारले हात हाल्दा प्रभावकारी काम गर्न नसक्ने तर्क गरे ।सार्वजनिक चर्चामा रहेका भ्रष्टाचार काण्डहरूलाई अख्तियारले वर्षौंदेखि अनुसन्धान नटुंग्याएको र प्रचार मात्रै गरेर बसेको थापाको भनाइ थियो । चर्चित काण्डका बारेमा अख्तियारले ४५ वर्षदेखि अनुसन्धान गरिरहेको छ । आफूले जिम्मा लिएको काण्ड ५ वर्षसम्म टुंग्याउन नसकिरहेको अवस्था छ, थापाले भने, आफूले जिम्मा लिएको विषयहरूमा अदालतबाट छानबिन पुगेन है भनेर भनिरहेको अवस्था छ । अझै अनुसन्धान गहिरो हुनुपर्यो भनिरहेको सन्दर्भमा क्षेत्राधिकारभित्र सार्वजनिक क्षेत्रको परिभाषामा निजी क्षेत्र राख्ने कुरा ठीक हैन ।"
विश्व समुदायलाई कोरोनापछि एमपक्सको चुनौती,"के हो एमपक्स ?एमपक्सको संक्रमण बिफर रोग लाग्ने प्रजातिको भाइरसबाटै हुने गर्छ । संक्रमितमध्ये कतिपयमा भने यो भाइरसले कमैलाई मात्र गम्भीर बिरामी बनाउने गरेको छ । वैज्ञानिकहरूका अनुसार यो रोग मानिसबाट मानिसमा वा जनावरबाट मानिसमा सर्ने गर्छ । मानिसमा पहिलो पटक १९७० मै यसको संक्रमण पुष्टि भए पनि १९८० मा बिफरको उन्मूलन र विश्वव्यापी बिफर खोपको अन्त्यपछि एमपक्स मध्यपूर्वी र पश्चिम अफ्रिकामा निरन्तर रूपमा देखा परिरहेको छ । २०२२ यता त यसले हरेक वर्ष विश्वव्यापी प्रकोपको रूप लिँदै आएको छ । एमपक्स भाइरसको प्राकृतिक भण्डार भने अज्ञात छ । तर विभिन्न साना स्तनपायीहरू जस्तै लोखर्के र बाँदरहरू यस रोगका लागि संवेदनशील मानिन्छन् । एमपक्स संक्रमित व्यक्ति वा संक्रमित पशुसँगको सम्पर्कमा आउँदा, घाउ खटिरा तथा बिमिराको सम्पर्क, शरीरबाट निस्किएको तरल पदार्थ (जस्तै थुक, र्यालको सम्पर्कबाट, भाइरसबाट दूषित सतह र सामग्रीको प्रत्यक्ष), संक्रमित बाँदर, मुसा, लोखर्केलगायतका जनावर र भाइरस रहेको ओछ्यान र लुगाबाट सर्छ । यसको संक्रमणपछि ज्वरो आउने गर्छ भने सामान्यतया ज्वरो सुरु भएको ३ दिनभित्रमा छाला, अनुहार, हत्केला र पैतालामा डाबर देखा पर्न थाल्छन् । त्यसको केही दिनमा ती डाबर परिवर्तन भई फोका हुँदै पाप्रा लागेर उप्किने, टाउको, ढाड र मांसपेशी दुख्ने र शरीरका ग्रन्थिहरू बढ्ने समस्या देखिन्छ । त्यस्तै, आँखामा संक्रमण भई दृष्टि गुम्ने, निमोनिया, मस्तिष्क ज्वर, गर्भ खेर जाने र मृत्युसमेत हुन सक्छ । एमपक्सको संक्रमणका कारण भएको घाउ भने १४ देखि २१ दिनसम्म रहने र त्यसपछि सामान्यतः आफैं हराउने गर्छ । यसको अहिलेसम्म कुनै उपचार भने छैन । तर संक्रमण रोकथाम र प्रकोप नियन्त्रण गर्न भने सम्भव छ । यसको संक्रमण रोक्न बिफरविरुद्धको खोप ८५ प्रतिशत प्रभावकारी हुन्छ । त्यसैले अझै पनि उक्त खोपको प्रयोग गर्ने गरिएको छ ।"
पोखरा र भैरहवामा अन्तर्राष्ट्रिय उडान गर्न करदेखि भिसा शुल्कसम्म सहुलियत,"(काठमाडौं)भैरहवा र पोखरामा नियमित अन्तर्राष्ट्रिय उडान सञ्चालनका लागि सरकारले विशेष प्याकेज ल्याउने भएको छ । भैरहवास्थित गौतमबुद्ध अन्तर्राष्ट्रिय विमानस्थल ०७९ जेठ र पोखरा अन्तर्राष्ट्रिय विमानस्थल ०७९ पुसमा उद्घाटन गरिए पनि नियमित र व्यावसायिक अन्तर्राष्ट्रिय उडान हुन नसकेकाले सरकारले उडान सञ्चालकलाई प्रोत्साहन गर्न सुविधा र छुटसहितको प्याकेज ल्याउन लागेको हो । मन्त्रिपरिषद्ले सोमबार स्वीकृत गरेको पर्यटन तथा नागरिक उड्डयन मन्त्रालयको कार्ययोजनाअनुसार ती दुवै विमानस्थलमा अन्तर्राष्ट्रिय वायुसेवालाई ल्यान्डिङ, पार्किङ र नेभिगेसन सेवा उपयोगबापत लिइने शुल्क ५ वर्षसम्म मिनाहा हुनेछ । पर्यटकका लागि भिसा निःशुल्क गर्ने, कार्गो र इन्धनमा सहुलियत दिने, भ्याट र अन्य करमा छुट दिइने पनि कार्ययोजनामा उल्लेख छ । दुवै विमानस्थल सञ्चालन गर्न व्यवसायीले दबाब दिएपछि पुष्पकमल दाहाल नेतृत्वको सरकारले गत जेठमा पर्यटन तथा नागरिक उड्डयान र अर्थ मन्त्रालयका प्रतिनिधिसहित प्राधिकरणका निर्देशक बाबुराम पौडेलको संयोजकत्वमा कार्ययोजना बनाउन कार्यदल गठन गरेको थियो । त्यही कार्यदलले असार ३१ मा पर्यटन मन्त्रीलाई बुझाएको कार्ययोजनाका अधिकांश विषयलाई मन्त्रिपरिषद्ले स्वीकृत गरेको पर्यटन मन्त्रालयले जनाएको छ । कार्यदलले प्रतिवेदनमा लेखेका सुझावका आधारमा कार्ययोजना मन्त्रिपरिषद्बाट स्वीकृत भएको छ, मन्त्री बद्री पाण्डे भन्छन्, कतिपय नीतिगत, कानुनी, संस्थागत विषय छन्, तिनमा सम्बन्धित निकायले दुवै विमानस्थललाई चलायमान बनाउन कार्ययोजनाअनुसार काम गर्नुपर्ने हुन्छ । त्रिभुवन अन्तर्राष्ट्रिय विमानस्थलको वार्षिक यात्रु क्षमता ९० लाख हाराहारी हो । सन् २०२३ मा यसले आन्तरिकसहित १६ मुलुकका ३१ गन्तव्यबाट ओहोरदोहोर गर्ने ८६ लाख ९१ हजार यात्रुलाई सेवा दिएको थियो । यो अघिल्लो वर्षको तुलनामा १८ प्रतिशतले बढी हो । कार्यदलले त्रिभुवन विमानस्थलको क्षमता त्यसले धान्नेभन्दा बढीको अवस्थामा पुग्न थालेकाले यहाको उडान चापलाई पोखरा र भैरहवामा विस्तार गर्नुपर्ने सुझाव सरकारलाई दिएको छ । अहिले काठमाडौं विमानस्थलमा उडान गर्दै आएका सस्तो भाडादरका बजेट एयरलाइन्स ले सातामा गर्ने कुल उडानमध्ये २० प्रतिशत उडान भैरहवा वा पोखरामा गर्नुपर्ने कार्ययोजनामा उल्लेख छ । बजेट एयरलाइन्सबाहेकका अरू ठूला अन्तर्राष्ट्रिय एयरलाइन्सले सातामा एउटा उडान पोखरा वा भैरहवामा गर्नुपर्नेछ । नेपाल आयल निगमलाई काठमाडौं बाहिरका अन्तर्राष्ट्रिय विमानस्थलमा उडान गर्ने वायुसेवा कम्पनीलाई बिक्री गरिने इन्धनमा लिइने सबै कर छुट दिनुपर्ने कार्ययोजनामा भनिएको छ । त्रिभुवन अन्तर्राष्ट्रिय विमानस्थलबाहेकका अन्तर्राष्ट्रिय विमानस्थलमा अन्तर्राष्ट्रिय उडानका लागि लिँदै आएका सम्पूर्ण कर इन्धनमा छुट दिई लागत आपूरणका आधारमा हवाई इन्धनको मूल्य निर्धारण गर्नुपर्ने कार्ययोजनामा उल्लेख छ । भैरहवा र पोखरामा सेवा प्रदायकले ग्राउन्ड हेन्डिलिङ सेवालाई लागत आपूरणका आधारमा मात्र शुल्क लिनुपर्नेछ । भैरहवामा नेपाल वायुसेवा निगमले ग्राउन्ड हेन्डलिङ सेवा गर्दै आएको छ ।काठमाडौं बाहिरका विमानस्थलबाट कार्गो वृद्धि गर्न अब त्यहाँ लागत आपूरणका आधारमा मात्र शुल्क लिनुपर्ने छ । सरकारले लगाएका हवाई यातायातसँग सम्बन्धित करलाई हटाइने भनिएको छ । जसमा वायुयान, स्पेयर पाटर््स, हवाई टिकट र अन्य कर छुट दिने व्यवस्था मिलाइनेछ । यात्रुले विमानस्थल प्रयोग गरेबापत् बुझाउने यात्रु सेवा शुल्कमा कम्तीमा तीन वर्षसम्म ५० प्रतिशत छुट दिइनेछ । गण्डकी र लुम्बिनी प्रदेशमा रहेका यी दुवै विमानस्थलमार्फत प्रदेशको आर्थिक उन्नति गराउन प्रदेशक्षेत्रहरूमा निर्यातमूखी उद्योग स्थापनाका लागि सरकारका सम्बन्धित निकायले आवश्यक पहलकदमी उठाउनुपर्ने सुझाव पनि कार्ययोजनामा छ ।अन्तर्राष्ट्रिय विमानस्थलका लागि आवश्यक पर्ने सरकारी तथा गैरसरकारी निकायका सेवा सुविधालाई काठमाडौं बाहिरका अन्तर्राष्ट्रिय विमानस्थलमा पनि स्थापित गरी स्तरीय र प्रभावकारी सेवा प्रवाह गर्ने व्यवस्था मिलाइनेछ । काठमाडौं विमानस्थल हुँदै नेपाल प्रवेश गर्दा सरकारले भिसा शुल्क उठाउँदै आएको छ । अब भैरहवा र पोखरामा अवतरण हुने विमानबाट आउने विदेशीलाई भिसा शुल्कमा पूर्ण छुट दिइनेछ । ती दुवै विमानस्थलमा विदेशी वायुसेवाको संख्या वृद्धि गर्न परराष्ट्र मन्त्रालय र मातहतका कूटनैतिक नियोगले पहलकदमी लिनुपर्ने उल्लेख छ । कार्ययोजनाको सुझावअनुसार संघीय सरकारले विमानस्थल चलायमान बनाउन वर्तमान पर्यटन तथा हवाई नीतिलाई समयानुकूल परिमार्जन गर्ने र आर्थिक कूटनीतिलाई प्रभावकारी बनाउने जिम्मा लिनुपर्नेछ । भैरहवामा विमानस्थल मर्मत सम्भार गर्न र अन्तर्राष्ट्रिय स्तरको ह्याङ्गर बनाउन निजी क्षेत्रलाई आकर्षित गरिनेछ । वायुयान मर्मतशाला तथा ह्याङ्गर सञ्चालन गर्न चाहने निजी क्षेत्र तथा लगानीकर्तालाई ट्याक्स होलिडे र अन्य छुट दिइनेछ । यसका लागि सरकारले १० वर्षसम्म निजी क्षेत्रलाई जग्गा बहालमा पूर्ण छुट दिनुपर्ने सुझाव छ । दुवै विमानस्थलमा उडान सहजताका लागि नेपालको एयर स्पेस (वायु क्षेत्र) लाई पुनर्संरचना गर्दै दुवैलाई जोड्न किफायती तथा छोटो हवाई मार्ग विकास गरिने उल्लेख छ ।अहिले दुवै विमानस्थलबाट एक बिन्दुदेखि अर्को बिन्दुसम्म (प्वाइन्टटुप्वाइन्ट) मात्रै हुने उडानमा यात्रुको चाप न्यून हुने भएकाले पोखरा र भैरहवामा उडान गर्ने विदेशी वायुसेवालाई फिप्थ फ्रिडम अर्थात् यी दुई विमानस्थललाई आधार बनाउँदै तेस्रो गन्तव्यसम्मका लागि यात्रु आवागमन गराउने अधिकार पनि दिनुपर्ने भनिएको छ । दुवै विमानस्थलभित्र यात्रुलाई सहुलियत सेवा दिनका लागि होटल, क्याफे, कन्फेक्सनरी, फ्लाइट क्याटरिङ, गल्फ क्लब, मनोरञ्जन केन्द्र स्थापना गरिने र तीनलाई ५ वर्षसम्म करमा सहुलियत दिइनेछ ।होटल, सम्मेलन केन्द्र, साहसिक खेल सेन्टरलगायतका पर्यटकीय पूर्वाधार निर्माण गर्न निजी क्षेत्रलाई कर, विद्युत् महसुल र अन्य शुल्कमा उद्योगमा जस्तै छुट दिइनेछ । कर प्रणालीलाई प्रभावकारी बनाउँदै सबै पर्यटकीय क्रियाकलापलाई करको दायरामा ल्याई स्थानीय तह र संघबीच देखिएका दोहोरो कर प्रणालीलाई निरुपण गर्न कार्यदलले सुझाएको छ । कार्यदलले पोखरा, भैरहवा र काठमाडौंमा निजी क्षेत्र, वायुसेवा कम्पनीका प्रतिनिधि, उद्यमी, स्थानीयलगायतसँग बृहत् छलफल गरेको थियो । विभिन्न स्थानमा गरेका अन्तरक्रियामा नेपालको उड्डयान सेवा महँगो हुनुमा हवाई इन्धन, ग्राउन्ड ह्यान्डलिङ, स्पेयर पार्टस्मा लगाइएको कर भएको सुझाव आएको छ । गत वर्षदेखि जारी हवाई टिकटमा लगाइएको मूल्य अभिवृद्धि करले पनि हवाई भाडा थप महँगो बनाएकाले यसलाई हटाउनुपर्ने सुझाव पनि छ । सरकारका प्रवक्ता सञ्चारमन्त्री पृथ्वीसुब्बा गुरुङले पर्यटन मन्त्रालयले मन्त्रिपरिषद् बैठकमा पेस गरेको कार्ययोजनालाई सैद्धान्तिक रूपमा पारित गरेको बताउँदै विषयगत मन्त्रालयसँग जोडिएका सवाल टुंग्याउँदै लगिने बताए ।"
लामिछानेलाई प्रश्नै प्रश्न,"काठमाडौं (कास) सभापति रवि लामिछानेकै कारण रास्वपाको छवि धूमिल भएको आरोप नेता मुकुल ढकालले लगाएका छन् । साधारण सदस्यसमेत नरहने गरी तपाईंलाई किन नहटाउने ? भनी पार्टीले सोधेको २४ घण्टे स्पष्टीकरणको जवाफ दिने क्रममा ढकालले वैकल्पिक राजनीतिको बीउ लामिछानेकै कारण नाश हुँदै गएको उल्लेख गरेका छन् । पार्टी सभापति लामिछानेलाई आफूमाथि प्रश्न सोध्ने नैतिक धरातलसमेत नभएको ढकालले स्पष्टीकरणको जवाफमा उल्लेख गरेका छन् । उनले लेखेका छन्, पार्टी सभापति पदबाट राजीनामा दिई आफ्नो नैतिकता थोरै भए पनि जोगाउन सुझाव दिन चाहन्छु । तपाईंले प्रत्येक पटक भाषण गरेका कुरा आज व्यवहारमा देखाइदिनुहोस् । सभापति लामिछानेलाई सम्बोधन गर्दै उनले भनेका छन्, मैले तपार्इंलाई होस् वा अन्य कुनै पनि नेतालाई झूटो आरोप लगाएको छैन, ती सबै सत्यमा आधारित छन् । तपाईंले ममाथि स्पष्टीकरण सोध्नुअघि आफू नैतिक धरातलमा खडा भएको पुष्टि गर्न सक्नुपर्छ ।सहकारी ठगी मुद्दामा छानबिनका लागि तयार हुन र आफूमाथि लागेका आरोपको अनुसन्धान गर्ने हिम्मत देखाउन ढकालले लामिछानेलाई चुनौती दिएका छन् । दुई वटा पासपोर्ट प्रयोग गरेको सन्दर्भमा पनि प्रश्न उठाएका छन् । ढकालले भनेका छन्, विद्यमान ऐन कानुनअनुसार तपार्ईं मन्त्री त के सांसद बन्न पनि अयोग्य ठहर हुन सक्नुहुन्छ । तपाईंले विगतमा गरेको अपराधका लागि पार्टी बलि चढ्नुपर्ने ? आँट छ भने पासपोर्टका सबै पाना सार्वजनिक गर्नुहोस् । आफ्ना अपराधहरू लुकाउन राज्य संयन्त्र प्रयोग गरेको आरोप पनि ढकालले लामिछानेमाथि लगाएका छन् । उनले अमेरिकामा रहेका हितैषीको बैंक स्टेटमेन्ट पनि सार्वजनिक गर्न पनि लामिछानेलाई चुनौती दिएका छन् ।"
दाहालमाथि उठेका प्रश्न अब केन्द्रीय समितिमा,"(काठमाडौं)माओवादी केन्द्रमा अध्यक्ष पुष्पकमल दाहालको नेतृत्व र कार्यशैलीका विषयमा स्थायी समिति बैठकमा उठेका प्रश्नहरूमा आगामी केन्द्रीय समिति बैठकमा छलफल गरिने भएको छ । उपमहासचिवद्वय जनार्दन शर्मा र हरिबोल गजुरेल, सचिव राम कार्की, स्थायी समिति सदस्य ओनसरी घर्तीलगायतले लिखित र मौखिक रूपमा उठाएका प्रश्नहरू अध्ययन गरेर केन्द्रीय समिति बैठकमा लगिने भएको हो । माओवादीका उपाध्यक्ष एवं प्रवक्ता अग्नि सापकोटाका अनुसार बिहीबारसम्म चलेको स्थायी समिति बैठकमा नेताहरूले उठाएका राजनीतिक, वैचारिकलगायत विषयलाई आगामी केन्द्रीय समिति बैठकले टुंगो लगाउनेछ । केन्द्रीय समिति बैठक असोज पहिलो साता गर्ने तयारी छ । केही नेताले उठाएका प्रश्नहरू अध्ययन गरी केन्द्रीय समितिमा छलफल गर्ने निर्णय भएको छ, सापकोटाले भने, केन्द्रीय समिति बैठक बस्नुअघि पनि आन्तरिक छलफल हुन्छ । उनका अनुसार नेतृत्वप्रति उठेका प्रश्नहरूका सन्दर्भमा भदौभरि सातै प्रदेश समिति, मोर्चा, विदेश विभागका सचिवालय तहबाट सुझाव लिने निर्णय स्थायी समितिले गरेको छ ।स्थायी समिति बैठकमा उपमहासचिव शर्माले १५ पृष्ठ लामो लिखित धारणा राख्दै अध्यक्ष दाहालले महाधिवेशन, विधान सम्मेलन र केन्द्रीय सम्मेलनको मर्मविपरीत काम गरेको आरोप लगाउँदै नेतृत्वको विकल्प दिनुपर्ने बताएका थिए । उनले आफूलाई पार्टी फुटाउन खोजेको आरोप लगाइएको, नेतृत्वले प्रतिशोध साध्न पार्टीभित्र राज्यशक्ति प्रयोग गर्न खोजेको, नेतृत्व तहबाटै समानान्तर कमिटी चलाएको लगायत विषय बैठकमा उठाएका थिए । अर्का उपमहासचिव गजुरेलले भौगोलिक हिसाबले नेतृत्वबाट विभेद भएको र सचिव कार्कीले पार्टी पटकपटक सत्तामा जाँदा पनि समाजवादको आधार झन् कमजोर भएको भन्दै प्रश्न उठाएका थिए ।स्थायी समिति बैठकमा उठेका राजनीतिक र वैचारिक विषय समेटेर प्रतिवेदन लेख्ने अध्यक्ष दाहालले जनाएका छन् । उनले आफूमाथि लगाइएका अरोपमाथि छानबिन गर्न सकिने पनि उल्लेख गरे । पार्टीभित्रको खुला छलफलले पार्टी सुधारमा मद्दत गर्छ, दाहालको भनाइ उद्धृत गर्दै एक स्थायी समिति सदस्यले भने, जहाँसम्म कतिपय व्यक्तिगत आरोप छन्, ती समयक्रमअनुसार पुष्टि हुँदै जालान् । शर्माले पार्टी फुटाउन लागेको भन्ने हल्ला निराधार रहेको र यस्तो हल्ला लामो समयदेखि हल्ला फिजाइएको अध्यक्ष दाहालले बताएका थिए । पार्टी फुट्छ भनेर होहल्ला धेरै भयो । कतिपय सन्दर्भमा आशंका र भ्रम भए । यो बैठकसम्म आउँदा ती सबै भ्रम चिरिएका छन्, उनले बैठकमा भने । दाहालले स्थायी समिति बैठकले पार्टी एकताबद्ध भएको दाबी गरेका थिए ।उपमहासचिव शर्माले बैठकमा नेतृत्व हस्तान्तरणको माग उठाएका थिए । यसको जवाफ दाहालले संयमपूर्वक दिएका छन् । आरोपप्रत्यारोप गर्नुभन्दा एकताबद्ध भएर पार्टी बलियो बनाउनुपर्छ । राजनीतिक, वैचारिक मतभेदलाई आन्तरिक बहसबाट समाधान गर्न सकिन्छ, दाहालले भनेका थिए । सचिव देवेन्द्र पौडेलका अनुसार अध्यक्ष दाहालले पार्टी पुनर्निर्माणका लागि आफू तयार रहेको बताएका थिए । कसैको प्रस्तुति खरो भयो होला, कसैको नरम । तर सबैको सार माओवादी पार्टी बनाउने भन्ने हो, पौडेलले भने, अध्यक्षले छलफललाई सहज ढंगले लिनुभयो । उपमहासचिव जनार्दन शर्माले बैठकमा उठाएका विषयमा महासचिव देव गुरुङले प्रतिवाद गरेका छन् । उनले पार्टीको मुख्य नेतृत्वमाथि नियतवश प्रश्न उठाएको टिप्पणी गरेका थिए । चारैतिर घेराबन्दी भएको बेला नेतृत्वको विकल्प नभएको उनको भनाइ थियो । सचिव हितराज पाण्डेले पनि वैचारिक र राजनीतिक बहस बाहिर जानु अनुचित भएको बताएका थिए ।स्थायी समितिमा उठेका विषयमा सुझाव लिन पार्टी पदाधिकारीहरू प्रदेशमा जाने निर्णय भएको छ । प्रदेशका सचिवालय सदस्यहरूसँग छलफल गरी आगामी दिनमा पार्टीले लिने नीतिबारे प्रस्ताव तयार पार्न पदाधिकारी खट्नुहुनेछ, प्रवक्ता सापकोटाले भने । पदाधिकारीहरूसहित वाग्मती प्रदेशमा भदौ ५ र ६, विशेष सम्पर्क समितिको ७ र ८, गण्डकीमा ९ र १०, सुदूरपश्चिममा १२ र १३, कर्णालीमा १४ र १५, लुम्बिनीमा १६ र १७, मधेशमा २२ र २३, कोशीमा २४ र २५, जनवर्गीय मोर्चाको २७ र २८ मा बैठक हुनेछ । सापकोटाका अनुसार आगामी केन्द्रीय समिति बैठकले आठौं महाधिवशेनले मार्गनिर्देश गरेको समाजवादको बाटोमा अघि बढ्ने निर्णय लिनेछ र नेताहरूको व्यवस्थित कार्यविभाजन पनि गर्नेछ ।"
'सत्यनिरूपण विधेयकमा सहमति महत्त्वपूर्ण,"राजनीतिक दलहरूबीच सहमति भएर संक्रमणकालीन न्यायसम्बन्धी विधेयक प्रतिनिधिसभाबाट पारित हुनुलाई माओवादीले शान्ति प्रक्रियाको महत्त्वपूर्ण कदम मानेको छ । विधेयकमा मुख्य दलहरूबीच सहमति जुटेकाले शान्ति प्रक्रिया निष्कर्षतिर पुग्न लागेको स्थायी समिति बैठकको ठहर छ । बैठकमा अध्यक्ष पुष्पकमल दाहालले पीडितको माग र चाहनालाई विधेयकले राम्रोसँग सम्बोधन गरेको बताएका थिए । यसले कानुनी रूप लिएपछि पूर्णरूपमा सफल बनाउनुपर्नेमा पनि उनले जोड दिएका थिए । शान्ति प्रक्रिया टुंगो लगाउन ध्यान दिएन भन्ने आरोप ममाथि थियो । म पहिलेदेखि नै सर्वसम्मतिबाट अघि बढ्नुपर्छ भन्नेमा थिएँ, उनले भनेका थिए, प्रतिनिधिसभाबाट सर्वसम्मत पारित भएर धेरै राम्रो भएको छ ।"
"जनताको उपचार गर, बजेटको रक्षा गर","स्वास्थ्य सेवा कुनै विलासिता होइन, आधारभूत हक हो । त्यसैले संविधानको धारा ३५ मा प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने हक हुनेछ र कसैलाई पनि आकस्मिक स्वास्थ्य सेवाबाट वञ्चित गरिने छैन भनेर स्पष्ट प्रत्याभूत गरिएको छ । त्यस्तै, प्रत्येक नागरिकलाई स्वास्थ्य सेवामा समान पहुँचको हक हुनेछ भनेर मौलिक हकमै व्यवस्था गरिए पनि स्वास्थ्य उपचार भने धेरैजसो नेपालीका लागि चुनौतीपूर्ण छ । स्वास्थ्य सेवा न निःशुल्क छ, न उपचारमा पहुँच सुनिश्चित छ । अझ जटिल रोग लागेमा नागरिकले दुःख मात्र पाउने होइनन्, आर्थिक हैसियत कमजोर बनाएर उठीबाससमेत लाग्छ । संविधानले मौलिक हक भनेको स्वास्थ्य सेवा नै नेपालीहरूको सबैभन्दा ठूलो चुनौती भएकाले राज्यमाथि नागरिकको अपनत्व र भरोसा कमजोर भएको हो । यो अव्यवस्था जहिलेसम्म रहन्छ, राज्य र नागरिकको सम्बन्धको कडी उति कमजोर हुँदै जानेछ । स्वास्थ्य उपचारमा नागरिकको सहज पहुँचलाई व्यवस्थित गर्न र व्यक्तिगतपारिवारिक आर्थिक जोखिमलाई न्यूनीकरण गर्न भन्दै सरकारले २०७२ सालमा स्वास्थ्य बिमा कार्यक्रम सुरु गरेको थियो । अवधारणाका दृष्टिले यो कार्यक्रम प्रशंसनीय मानिए पनि कार्यान्वयन भने फितलो भएको छ । नागरिकको उपचार गरेको भन्दै निजी अस्पताल मात्र होइन, सरकारी अस्पतालका कर्मचारीले पनि बिमाबापतको रकमबाट अनुचित आर्थिक लाभ लिन कार्यक्रमकै दुरुपयोग गरेको भन्दै आलोचना पनि हुने गरेको छ । त्यस्तै, कैयौं व्यक्ति तथा परिवारले आवश्यकता नपरे पनि बिमा सुविधाअनुसारको सेवा लिनैपर्ने मानसिकता राख्ने गरेका छन् । यसले गर्दा सरकारी स्रोतको सम्मान हुन सकेको छैन । त्यस्तै, नागरिकको उपचारबाट सरकारले सुनिश्चित गरेको दायित्व अस्पताललाई भुक्तानी गर्न पनि ढिलाइ भइरहेको छ । यस्ता अनेकौं कारणले प्रभावहीन भइरहेको बिमा कार्यक्रमको औचित्य पुष्टि हुने गरी प्रभावकारी बनाउँदै लैजानु अपरिहार्य छ । राज्यले नागरिकको उपचारमा गरेको पहल सार्थक हुन सकेको छैन, तर यसले खर्चमा सहुलियत भएको भने होइन । उपचारमा आधा दर्जन कार्यक्रममा अहिले पनि वार्षिक करिब २८ अर्ब ५० करोड रुपैयाँ खर्च हुने गरेको छ । आठ प्रकारका जटिल रोगको उपचारका लागि ६ अर्ब, स्वास्थ्य बिमा अनुदानमा ७ अर्ब ५० करोड, आमा सुरक्षा कार्यक्रमलाई तीन अर्ब, गरिब, असहाय र अशक्तलगायतलाई दिइने निःशुल्क उपचारमा २ अर्ब, १५ वर्षमुनिका बालबालिकालाई मुटुको उपचार तथा ७० वर्षमाथिकाको उपचारमा एक अर्ब, डायलसिस, पक्षघात तथा क्यान्सरको उपचार गराइरहेकाहरूलाई औषधिका लागि मासिक पाँच हजारका दरले करिब २ अर्ब ५० करोड रुपैयाँ खर्च हुने गरेको छ । यसरी फरकफरक शीर्षकमा अनुदान दिँदा पनि उपचारको ग्यारेन्टी नभएको र बजेट पनि बचत नभएको अवस्था छ । त्यसैले स्वास्थ्यमन्त्री प्रदीप पौडेलले सामाजिक सुरक्षा कार्यक्रमअन्तर्गतका सबै कार्यक्रमलाई बिमामा समेट्न एकद्वार प्रणाली ल्याउने प्रस्ताव गरेको बताएका छन् ।स्वास्थ्य बिमा कार्यक्रम कार्यान्वयनमा अहिले देखिएका कमजोरीलाई सम्बोधन नगरी नहुने अवस्था छ । खर्च र उपचारको प्रभावकारितालाई तालमेल मिलाउन सके मात्र नागरिकको स्वास्थ्य र राज्यको बजेट दुवैको सम्मान हुनेछ । यसका लागि फरकफरक प्रणालीबाट सञ्चालन हुँदै आएका अनुदानलाई एकीकृत गरेर स्वास्थ्य सेवा सुनिश्चित गर्ने गृहकार्यको आवश्यकता पर्छ । यसका लागि समग्र प्रक्रियामा पारदर्शिता अनिवार्य छ । यस्तै स्वास्थ्य बिमा कार्यक्रमको वर्तमान कमजोरी समीक्षा गरेर सुधार आवश्यक छ । अहिलेसम्म निकै चर्चा पाइसकेको स्वास्थ्य बिमा कार्यक्रममा हालसम्म २८ प्रतिशत जनसंख्या मात्रै जोडिएका छन् । हालसम्म ८१ लाख जनसंख्या बिमा कार्यक्रममा जोडिए पनि करिब ७० प्रतिशतले मात्रै नवीकरण गरेका छन् । नवीकरणमा रहेको अरुचिले पनि यो कार्यक्रममा समस्या रहेको वा जनतामा उत्साह नरहेको वा कार्यक्रमको खास उद्देश्य जनतालाई बुझाउन नसकिएको देखिन्छ । त्यसैले एकीकृत बिमा प्रणालीप्रति विश्वास सिर्जना गराएर यसमा बढीभन्दा बढी जनतालाई कसरी जोड्न सकिन्छ, प्रतीक्षाको विषय छ । जनताका निम्ति किफायती र लाभदायी भए मात्रै जनताको आकर्षण बढ्न सक्छ ।नीतिगत स्पष्टता र सरोकारवालाको बुझाइमा एकरूपता जरुरी छ । त्यसमार्फत मात्रै यो नयाँ सोचलाई व्यावहारिक रूपमै व्यवस्थित गर्न सकिन्छ । तेस्रो र महत्त्वपूर्ण विषय, स्रोतको सुनिश्चितता गर्नु चुनौतीपूर्ण छ । हुन त, अहिले चलिरहेका विभिन्न कार्यक्रमलाई एक ठाउँमा ल्याउँदा करिब ३० अर्ब बजेट सुनिश्चित हुने र बाँकी रकमका लागि अध्ययन भइरहेको स्वास्थ्यमन्त्रीको भनाइ छ । त्यसमा उनले कति सफलता पाउनेछन्, प्रतीक्षाको विषय छ । चौथो, नयाँ संविधानको अनुसूचीमा स्वास्थ्यलाई संघ, प्रदेश र स्थानीय तहको अधिकारको साझा सूचीमा पनि राखिएको छ । त्यसैले यससँग जोडिएका जुनसुकै कार्यक्रम पनि तीनवटै तहको अपनत्व र दायित्व सुनिश्चित हुनुपर्छ । पाँचौं, एकीकृत बिमा प्रणालीमा जोडिने अस्पतालमा तोकिएको सेवा र सुविधा चुस्त हुनुपर्छ । बिमामा जोडिएको अस्पताल भनेर बिरामी जाने, तर आवश्यक सेवा नपाइने वा बाह्य प्रणालीमा निर्भर रहनुपर्ने भयो भने त्यसले आकर्षण सिर्जना गर्न र उद्देश्य प्राप्त गर्न सक्दैन । समग्रमा, अहिले मन्त्रालयले सोचिरहेको योजना जतिसुकै राम्रो भए पनि निरन्तरता वा थप सुधार त्यसको पहिलो सर्त हुनुपर्छ । कार्यक्रम लागू भएमा सेवाग्राही (बिरामी) ले अनावश्यक झन्झट बेहोर्ने अवस्था बन्नु हुँदैन । नयाँ प्रणालीको केन्द्रमा नागरिकलाई सुलभ र गुणस्तरीय स्वास्थ्य सेवा दिने उद्देश्य हुनुपर्छ ।"
बहिष्कृत कुलुङ का तर्फबाट,"कान्तिपुरको बिहीबारको अंकमा कमल मादेनको लेख आदिवासी जनजाति सूचीकरणको अन्योल छापिएको रहेछ । जबरजस्ती राई करण गरिएको कुलुङ जातिको एक निरीह व्यक्ति (नागरिक ?) भए तापनि आफूलाई आदिवासी जनजाति सूचीसम्बन्धी केही थाहा भएको नाताले थोरै प्रतिक्रिया लेख्ने कष्ट गर्दै छु । याक्खा जाति २०५४ सालमा गठन भएको जनजाति विकास समिति (सुरुमै) मा सूचीकृत भएको थिएन । २०५८ मा प्रतिष्ठान बनेसँगै चिमतन, ठिनतन र स्याङ्तानलाई गाभेर तीन गाउँले थकाली बनाइयो । सँगै, याक्खालाई सुटुक्क (राजनीतिक, प्रशासनिक पहुँचका आधारमा) अलग्गै जातिका रूपमा सूचीकृत गरिएको हो । हो, यस कार्यमा दुर्गाहाङ याक्खा राई, दुर्गामणि देवान, रामजी कोङ्रेनलगायत याक्खा जातिका अगुवाले धेरै पापड बेलेका थिए । त्यसअघि याक्खालाई कथित राई जातिवालाले तँ न त याक्खा होस्, न त लिम्बू होस्, तँ त राई होस् भन्थे भने लिम्बूले पनि याक्खालाई ता न त याक्खा होस्, न त राई नै, तँ त लिम्बू होस् भन्थे । उता हिमाली समूहका (भोटेशेर्पा) हरूको कुरै बेग्लै छ । हर्क गुरुङले लेखेअनुसार १५ वटा अलगअलग जाति सूचीकृत छन्, त्यसमध्ये ११ वटाको जनसंख्या कति छ ? १० वटाको मातृभाषा के हो ? अत्तोपत्तो छैन । तापनि उनीहरू हचुवाका भरमा सूचीकृत भएका छन् । तर, २०७८ को राष्ट्रिय जनगणनामा चाहिँ केही हिमालीको जनसंख्या र मातृभाषाको तथ्यांक आएको छ । यसरी जथाभाबी तयार गरिएको कथित ५९ आदिवासी जनजातिको सूचीका साथै आदिवासी जनजाति उत्थान राष्ट्रिय प्रतिष्ठान र आदिवासी जनजाति आयोग नै खारेज गर्दा उत्तम हुने देखिन्छ । राज्यको राजस्व मात्रै खेर फाल्ने सेतो हात्ती किन पाल्ने ? सरकार, महासंघ, प्रतिष्ठान, आयोग, अन्य आदिवासी जनजाति, दातृ निकाय, आईएनजीओ, आईएलओबाट उत्पीडन सहन बाध्य पारिएको एवं बहिष्करणमा परेको कुलुङ जातिका तर्फबाट लेखका लागि मादेनज्यूलाई अन्तरहृदयदेखि नै हायामहायाम ओलोनूव । निनाम लोवात्ती, फेदाप४, तेह्रथुम"
यस्ता छन् मेरा साथी,"केही बाध्यता, केही रहरले म पनि विदेशिएको एक वर्ष पुग्यो । यो अवधिमा मेरा केही नेपाली साथी बने जसको स्वभाव बडो गज्जब छ । पहिलो साथी छ, जो फुर्सद हुनासाथ समुद्र छेउछाउ गएर फोटो खिच्छ, सामाजिक सञ्जालमा पोस्ट्याउँछ । प्रायः ऊ आँखामा भन्दा टाउकामा चस्मा राखेर हिँड्न मन पराउँछ । दोस्रो साथी, पार्क, ठूला भवन अनि रेलवे स्टेसनतिर गएर टिकटक बनाउन रुचाउँछ । उसले केही दिन अगाडि आइफोन १५ किन्यो र त्यही दिन फेसबुकमा त्यसको फोटो पनि हाल्यो । तेस्रो साथी, जहाँ घुम्न गए पनि त्यहींबाट फेसबुक लाइभ गरिहाल्ने । चौथो साथी छ, महिनामा एक पटक डबल ब्ल्याक लेबल रक्सी किन्छ । हरेक शुक्रबार र शनिबार छुट्टीको दिन ग्लासमा थोरै हाल्छ अनि मेसेन्जरमा आफन्तजतिलाई देखाउन रुचाउँछ, रक्सीले लट्ठिएको स्वाङ गरेर । यी चारै जनाको साझा उद्देश्य फोटो हालेर, टिकटक बनाएर वा लाइभ गरेर नेपालमा रहेका आफन्त, इस्टमित्र र साथीसंगीलाई फुर्ती लगाउने देखिन्छ । मैले उनीहरूलाई भनें, यसो नगरे हुन्न ? उनीहरू भन्छन्, यसो नगरे खुसी के कुरामा हुने त यार ? मनमा जति पीडा भए पनि देखाउन त पर्छ । नेपालमा राम्रै काम गरे पनि विदेशिन उक्साउने यी नक्कली मान्छेहरूले जिएको जिन्दगी पूरै यान्त्रिक लाग्छ मलाई । यसरी सधैं अरूलाई देखाएर नक्कल पारेर हामी कहिले आफ्ना लागि बाँच्ने होला ? सन्तोष सिंखडा, हाल ः टोकियो, जापान"
शान्ति प्रक्रिया टुंगोतिर,"कांग्रेसएमाले र अन्य दल मिलेर शान्ति प्रक्रिया टुंगोमा पुर्याउन लागेका छन्, यो स्वागतयोग्य कदम हो । हिंसाले शान्ति ल्याउन सक्दैन । हिंसाले प्रतिहिंसा जन्माउँछ, त्यसकारण पनि शान्ति आवश्यक छ । दलहरू मिलेर चाहे भने के गर्न सक्दैनन् भन्ने यो एउटा उदाहरण पनि हो । माओवादी मूलधारमा आएको ६ महिनाभित्र टुंग्याउने भनेको शान्ति प्र्रक्रिया १८ वर्षपछि दलहरूको सहमतिमा टुंगिने भएको छ । अब आयोगमा पदाधिकारी नियुक्ति गर्दा आफ्नो मान्छे होइन विज्ञ र त्यससम्बन्धी जानकारलाई गरे बेस होला । हरेक परिवर्तन दलहरू मिलेर नै सम्भव भएको हो । देशमा अराजकता मौलाएको छ । भ्रष्टाचारले सीमा नाघेको छ । महँगीले जनताको दैनिकी कष्टकर बन्दै छ । यसलाई नियन्त्रण गर्न पनि दलहरू यसरी नै मिल्नुपर्छ । जनताको चाहना सबै दल मिलेर देशमा शान्ति छाओस् भन्ने नै छ । पुरुषोत्तम घिमिरे, जोरपाटी, काठमाडौं"
बहसमा मनरो डक्ट्रिन,"ठूलाविरुद्ध साना राज्यशक्तिहरूठूलो संसारमा साना राज्यहरूः आकार भाग्य होइन र सुखी र सफल हुनका लागि शक्तिशाली राज्य हुनु जरुरी छैन भन्ने स्मल स्टेटस इन ए बिग वर्ल्ड ः साइज इज नट डेस्टिनी (२०२२) पुस्तकको सन्देश तार्किक छ । सिंगापुरका राजदूत, प्राध्यापक टमी कोहले पुस्तकलाई सम्पादन गरेका छन् । लेखकहरू विभिन्न क्षेत्रका विशेषज्ञ, न्यायाधीश, शिक्षाविद्, पत्रकार र कूटनीतिज्ञहरू छन् । पुस्तकमा प्रतिभा, प्रविधि र नवप्रवर्तनका लागि जीवन्त हब बन्न मानिसहरूको प्रवाह, व्यापार र लगानीबाट लाभान्वित भएका साना राज्यहरूका धेरै उदाहरणहरू छन् ।विश्व बैंकले १५ मिलियनभन्दा कम जनसंख्या भएका पचास देशहरूलाई साना राज्यहरूको व्याख्या गरेअनुसार यिनीहरूको एक फोरम पनि छ । नेपाल साना राज्य कोटिमा पर्दैन । नेपालका लागि उक्त पुस्तकमा उल्लेख केही रोचक पक्षहरू छन् । शिक्षा, विज्ञान र प्रविधि, खेलकुद, कला र संस्कृति र लैंगिक विषयहरूमा धेरै साना मुलुकहरूले उत्कृष्ट प्रदर्शन गरेको भन्ने पुस्तकमा उल्लेख छ । यसका साथै संयुक्त राष्ट्रसंघमा साना मुलुकहरूको अधिक संख्याले बहुपक्षीय प्रणालीको रक्षा र अन्तर्राष्ट्रिय कानुनको सम्मानलाई नियमित रूपमा जोड दिएको पुस्तकमा स्वीकार गरिएको छ । वातावरण संरक्षणमा कोस्टारिका र विश्वको उत्कृष्ट एयरलाइनको निर्माणमा कतारको योगदान उल्लेखनीय छ । सिंगापुर विश्वको सबैभन्दा सफल (र एक प्रकारले शक्तिशाली) भए पनि यो सिटीस्टेट हो । इस्टोनिया र न्युजिल्यान्डले साना राष्ट्रहरूले आफ्नो आकारको बावजुद के हासिल गर्न सक्छन् भन्ने उदाहरणहरू प्रस्तुत गर्छन् । बोत्स्वाना आर्थिक विवेक र कुशल शासनको नमुना हो ।सबै साना देशहरूका आआफ्नै समस्या पनि छन् । महत्त्वपूर्ण विषय के हो भने तिनीहरू शक्ति राष्ट्रहरूको आधिपत्यको संसारमा बाँचेका छन् । प्रभुत्ववादी संसारमा साना मुलुकहरूले कसरी आफ्नो स्वतन्त्रताको रक्षा गरेका छन् भन्ने विषय नेपालका लागि पनि सान्दर्भिक छ । अमेरिका, भारत, बेलायत, चीन वा जोसुकै मुलुकले जस्तोसुकै व्याख्या गरे पनि मनरो डक्ट्रिन वा प्रभाव क्षेत्र विस्तारका नाममा गरिने हस्तक्षेपकारी नीति कुनै पनि स्वतन्त्र, सार्वभौम र आत्मस्वाभीमान मुलुकका लागि स्वीकार्य हँॅदैन । त्यसैले, नेपालको सार्वभौम भूभाग लिपुलेक, लिम्पियाधुरा र कालापानीमा भारतीय हस्तक्षेप हल्का मुद्दा होइन । नीति निर्माताहरूले सैद्धान्तिक ज्ञानलाई समृद्ध बनाउँदै नीतिगत लक्ष्यहरू निर्धारण गर्नु र निर्धारित लक्ष्य प्राप्तिको माध्यम पहिचान हुनुपर्दछ । क्रूर युद्धको समयमा हाम्रो साथमा छौ कि हाम्रो विपक्षमा छौ भनी धम्की दिने छिमेकीहरू र छिमेक बाहिर शक्तिशाली राज्यहरूलाई हामी असंलग्न छौं भन्न सक्नु गौरवको विषय हो । नेपालको असंलग्न नीति शक्तिशाली राज्यहरूको आधिपत्यको प्रतिरोध गर्ने रणनीतिका रूपमा स्थापित छ र यसलाई निरन्तरता दिनुपर्छ ।"
संक्रमणकालीन न्यायको आगामी कार्यभार,"निष्कर्ष प्रतिनिधिसभाबाट पास भएको विधेयक संक्रमणकालीन न्यायको कार्यान्वयनका लागि निश्चय नै एउटा महत्त्वपूर्ण सुरुआत हो । तर यो नै ठूलो उपलब्धिचाहिँ होइन । हाम्रा दलहरूको विगतको शैली र अभ्यास हेर्दा साह्रै हौसिहाल्नुपर्ने छैन । धेरै, जटिल र कठिन काम बाँकी नै छन् । संक्रमणकालीन न्याय सम्पन्न गर्ने कार्य नेताहरूले भनेजस्तो छिटो र सरल तरिकाले हुन सक्दैन । यसलाई सफल बनाउन राजनीतिक दल र सरकारको इमानदार सहयोग आयोगलाई चाहिन्छ । पारदर्शी प्रक्रियाद्वारा पीडितलाई विश्वास दिलाई काम गर्न सके ५ वर्षमा यो प्रक्रिया पूरा गर्न सकिन्छ । नेपालको शान्ति प्रक्रियाका केही खासखास विशेषता थिए नै । त्यसैले संसारकै विशिष्ट भनेर पनि नेताहरू बारम्बार भन्नुहुन्थ्यो र नोबेल शान्ति पुरस्कारको दाबीसमेत गर्नुहुन्थ्यो । तर, ६ महिनामा सक्ने भनेको संक्रमणकालीन न्याय १८ वर्षसम्म सम्पन्न गर्न नसकेको जस्ता कारण उहाँहरूका दाबी फिक्का भएका छन् । त्यसैले सो प्रशंसामा रमाउनुभन्दा उहाँहरू पूर्ण इमानदारीसाथ संक्रमणकालीन न्यायको बाँकी कार्य सम्पन्न गर्नतिर लाग्नुपर्छ ।"
हामी हिँडेको भाग्यवादी बाटो,"शिक्षामा लैंगिक तथा अपांगता भएकाहरूको सहभागिता जस्ता अवधारणामार्फत महिला, किशोरी, यौनिक अल्पसंख्यकलगायत सीमान्तकृत समुदायलाई राज्यका हरेक क्षेत्रमा समेट्ने भन्दै कार्यक्रमहरू ल्याइएका छन् । यति हुँदाहुँदै पनि समाजमा दैनिकजसो दुर्व्यवहारका घटना भइरहेका छन् । समाजमा मूल जरो गाडेर बसेका कैयौं यस्ता थिति छन्, जसलाई आजसम्म पनि हामीले हाम्रो संस्कृति भन्दै अक्षरशः पालना गर्दै आइरहेका छौं । विशेषतः हिन्दु बाहुल्य समाजमा संस्कृतिका रूपमा अपनाउँदै र जीवनशैली बनाउँदै आएका कतिपय अभ्यास र प्रथाले नकारात्मक परिणाम पनि देखाएका छन् । झन्डै ३४ वर्ष अगाडि प्रकाशित समाजशास्त्री डोरबहादुर विष्टको पुस्तक भाग्यवाद र विकास ः आधुनिकीकरण हेतु नेपालको जमर्को मा उल्लेख गरिएझैं आजको दिनसम्म पनि सामाजिक अवस्था उस्तै नै छन्, मात्र रूप बदलिएका छन् । समाजमा बढीजसो महिलाहरूले भाग्यवादी परिपाटीलाई आफ्नो जीवनशैली बनाएका प्रशस्तै उदाहरण छन् । विष्टले उल्लेख गरेअनुसार सन् १९८६ मा महिला साक्षरता दर १२ प्रतिशत मात्र थियो । अहिले नेपाली महिला साक्षरता दर झन्डै ७० प्रतिशत पुगेको छ । ४० वर्षयताको महिला शिक्षाको अनुपात हेर्ने हो भने ६ गुणाले बढेको देखिन्छ । महिलाको सचेतना र कैयौं क्षेत्रमा सहभागिताको कारणले यो परिवर्तन देखिएको हो । ६० वर्षअगाडि छोरीलाई पढाउनुपर्ने कुरा प्राथमिकतामा पर्दैनथ्यो । छोरीहरू विद्यालय गइहाले पनि बीचमा घरमा काम पर्यो, अर्मपर्म आइलाग्यो भने विद्यालय छोडाएर काम गर्न बोलाउने चलन थियो ।विष्टको भाग्यवादको प्रसंगलाई यहाँ जोड्नुको कारण महिलाको शिक्षा, साक्षरता, चेतनाको रूपान्तरण र यसको प्रगतिशीलताप्रतिको उदासीनताबारे केही कुरा गर्नु हो । उनका अनुसार विकासका गतिविधिमा सामाजिकीकरणले प्रभाव पार्छ । अन्तरवैयक्तिक शैली निर्माणमा परिवार संरचनासँगै सामाजिकीकरणको भूमिका रहन्छ । यसअन्तर्गत परिवारमा महिला र पुरुषलाई दिइएको जिम्मेवारीले कालान्तरसम्म कस्तो समाज बनाउँदै जान्छ भन्ने कुरा पनि पर्छन् । घर, गृहस्थी, स्याहारसम्भार, पितृप्रतिको सन्देह र डर तथा पितृलाई तर्पण दिएर आफू मृत्युपश्चात् स्वर्ग जाने जस्ता मान्यतामा पुरुष तथा महिला उत्तिकै सजग हुनुपर्ने मान्यता छ । जुन आजसम्म संस्कारका रूपमा बरकरार नै छ । नैतिकता, अनैतिकता जस्ता सामाजिक नियमकानऽनमा पुरुषको तुलनामा महिलाले विशेष सतर्कता अपनाउनुपर्ने परिपाटी आज पनि विभिन्न समुदायमा भिन्न रूपमा देख्न सकिन्छ ।७० प्रतिशत साक्षर महिला रहे पनि समाज विकास, सुधार अनि महिलाकै जीवन स्तरोन्नतिमा के भूमिका र सहभागिता छ भन्ने तथ्यांकले देखाउँदैन । तर महिलाहरूले अझै धेरै कुरा बुझ्न, चेतनशील हुन बाँकी नै छ । विभिन्न अवस्थामा महिलाप्रति भएका दुर्व्यवहार, अपहेलना, विभेदका घटनाले यसलाई प्रस्ट पार्छन् । धर्म र धर्मले डोर्याएको संस्कृति हाम्रो नेपाली जीवनको केन्द्रीय चरित्र हो । यसलाई हामीले जानीनजानी स्वीकार गर्नुपर्ने अवस्था छ । तर समयसापेक्ष समाजका पछाडि पारिएका जाति, वर्ग तथा लिंगको अवस्था पछाडि नै रहिरहँदैन भन्ने कुरालाई पनि मध्यनजर गर्नुपर्ने हुन्छ । हामी नेपाली महिला भाग्यवादका थितिसँग कसरी कसिएका छौं त ? एकदुई उदाहरणसहित समाजमा भइरहेका वास्तविक घटनालाई हेरौं ः एक ३० वर्षीया महिला सगोलको परिवारमा बस्छिन् । उनको लोग्ने कतै गाडी चलाउने काम गर्छन् । महिला सामान्य लेखपढ गर्छिन् । शारीरिक रूपमा स्वस्थ र फुर्तिली छिन् । उनी घरको काम, गाईगोठ, मेलापात सबै भ्याउँछिन् । सोमबारको व्रतदेखि महिलाले बस्नुपर्ने पूजाआजामा सहभागी हुन्छिन् । तर, उनको यस्तो मिहिनेतको कदर अनि प्रेम भने उनले पाउन सकेकी छैनन् । एक पटक ती महिला तीजको व्रतका बेला सफा पनि नगरेको श्रीमान्को खुट्टाको पानी खान्छिन् । यस्तो दृश्य देखिरहेकी अर्की अलि प्रगतिशील महिलाले अहिलेको समयमा पनि यस्तो अन्धविश्वासलाई पछ्याइरहने ? भनिदिँदा ती महिलाका श्रीमान् रिसाउँछन् र आफ्नी श्रीमतीलाई अहिलेका आईमाईजस्तै बनाउन लागेको भनेर हप्काउँछन् । आफू मादक पदार्थ सेवन गर्ने, श्रीमतीलाई अपशब्दले गाली गर्ने तथा कुटपिटमा पनि उत्रने ती पुरुष चेतनाविहीन जिन्दगी बिताइरहेका छन् । श्रीमतीचाहिँ श्रीमान्ले छाडे कहाँ जानु भनेर मौन बस्ने गरेकी छन् । यसमा महिला खोटो भाग्य पाएको भन्दै सहन्छिन् भने पुरुष भाग्यमै लिएर आएको भन्दै जीवनसाथीमाथि उत्पीडन गरिरहेका हुन्छन् । अर्को उदाहरण आजकै समाजको हो । एक किशोरी आफ्नै गाउँठाउँमा बेलाबखत आवतजावत गर्ने हेर्दा आकर्षक पुरुषसँग प्रेममा पर्छिन् । उनलाई त्यो उमेरवयमा सही, गलतभन्दा पनि पुरुषप्रतिको आकर्षण नै प्रिय लाग्छ । परिवारले पनि ती पुरुषको पारिवारिक, आर्थिक अवस्था र सामाजिक सम्मानलाई ध्यानमा राख्दै विवाह गरिदिन्छन् । तर किशोरी त्यसबेला झसंग हुन्छिन्, उनको नवविवाहित श्रीमान् मदिरामा अभ्यस्त भइसकेका हुन्छन् । किशोरीको दाम्पत्य जीवन हिंसाकै वरिपरि घुमिरहन्छ । श्रीमान्को लत र लापरबाह जिन्दगी सुधार्न उनी के मात्र उपाय लगाउँदिनन् । भएभरका देवता भाकल गर्नेदेखि हप्तामा तीनचार दिन व्रत बस्छिन् । जान्नेसुन्ने वैद्य, धामी सबै गर्छिन् । जे सुकै गर्दा पनि श्रीमान् नसुध्रिएपछि सारा कर्मकाण्ड त्यागिदिन्छिन् । अहिले उनी एकल जीवन बाँचिरहेकी छन्, शान्तिपूर्वक । आफूले भोगेको जीवन धर्मकर्म, संस्कृति, पारिवारिक सम्बन्धमा फर्कने कि भन्ने सोच्दामात्र पनि उनलाई विगतका कुराले बिझाउँछ । आजकाल उनी एकदमै विश्लेषण गरेर मात्र निर्णय लिने गर्छिन् । धार्मिक मूल्य, मान्यता र खराब संस्कृतिप्रति उनको छुट्टै र प्रगतिशील विचार बन्ने गर्छ । संकटबाट निस्कन विद्रोह वा विकल्प रोज्ने कि भाग्यवादी भएर पुर्पुरोमा हात राखेर बस्ने ? यसले बहसको माग गर्छ ।यस वर्ष साउन महिनाभर हिन्दुहरूले विशेष पुज्ने पशुपतिनाथ मन्दिर परिसरमा एकमहिने कोटीहोम सञ्चालन भयो । कोटीहोममा हेर्न र चर्चा गर्न लायक नै महिलाहरूले व्यासमा बसेर भागवत पाठ गर्नु रहेको थियो । निकै तामझामका साथ कोटीहोममा भारत तथा नेपालका पण्डितहरूले कथा वाचन गरे । दलित समुदायबाट पनि भागवत प्रवचनको प्रतिनिधित्व हुनु र धार्मिक कर्मकाण्डमा महिलाकोबारे क्रियाप्रतिक्रिया आए । पण्डित, गुरु, बाबाले मात्र व्यासमा बसेर कथा वाचन गर्ने परिपाटीको ब्रेक भएको सन्देशचाहिँ महिला पुराण वाचकले स्पष्ट र कलात्मक शैलीले कथा वाचन गरेबाट नै भयो । तर पुराण त्यो समयको कथा हो, अहिलेको सन्दर्भसँग मिल्न सक्दैन, अहिले धेरै परिवर्तन र चेतना विस्तार भएको छ भनेर कुनै पनि महिला वाचकले कसैले भनेको सुनिएन । कथा वाचक महिलाले आम धार्मिक र पितृसत्तात्मक जीवनशैली अपनाइरहेका महिलासमेतको भावना र सामाजिक संरचनालाई मलजल गर्ने खालका कथा, अर्ती, उपदेश दिँदै थिए । आफ्नै वैवाहिक जीवनको दुर्घटनालाई पनि त्यो हुनु नै थियो, प्रारब्धका कुरालाई मेटाउन सकिँदैन पनि भन्दै थिए । हामी अधिकांश महिला यस्तै भाग्यवादी जीवनशैलीले डोहोरिएका छौं । त्यस्तै परे परिवर्तनको नाममा एक महिलाले अर्को महिलाको धज्जी पनि उडाइरहेकै हुन्छौं । त्यो पनि चरित्रलाई लिएर । नेपाली समाजले अझै पनि भाग्य, पुनर्जन्म, पूर्वजन्म, शुभ, अशुभ जस्ता कल्पनाद्वारा निर्देशित संस्कृतिलाई अपनाउने गर्छ । हाम्रा अवधारणा परिवर्तन हुन नै मानेका छैनन् । महिला समुदायले चिन्तन प्रक्रियालाई अलि आलोचनात्मक बनाउनै पर्नेछ । खराब परम्पराहरूलाई छोड्दै र असल परम्परालाई कायम राख्दै अगाडि बढ्नुको विकल्प छैन ।"
खड्काको 'आनन्द संहिता लुम्बिनीमा,"लुम्बिनी (कास) पत्रकार घनश्याम खड्काद्वारा लिखित गैर आख्यान पुस्तक आनन्द संहिता को बिहीबार बुद्ध जन्मस्थल लुम्बिनीमा बुद्ध गुरु स्याल्पा तेन्जिङ रिम्पोछेलगायतले विमोचन गरे । बुद्ध दर्शनमा आधारित पुस्तक लुम्बिनीमा नै आएर विमोचन गरिएको हो । लुम्बिनी बौद्ध विश्वविद्यालयकी सहप्राध्यापक डा शारदा पौडेलले पुस्तक दार्शनिक र आध्यात्मिक रहेको बताइन् । पुस्तकमा दुःखको मात्र व्याख्या छैन, भनिन्, लेखकले बुद्ध दर्शनमा आधारित रहेर इच्छालाई दुःखको कारण बताएका छन् । बौद्ध दर्शन र अध्यात्म एकीकृत गरिएको छ । लुम्बिनी बौद्ध विश्व विद्यालयका रजिस्ट्रार डा तिलकराम आचार्यले बुद्धका कुरालाई लेखकले विभिन्न ढंगले व्याख्या गरेको बताए । मनमा बुद्ध नहुने हो भने त्यो कुरा व्यवहारमा आउँदैन, लेखनमा प्रस्फुटन गर्न सकिँदैन, आचार्यले भने । बुद्ध साहित्यमा धेरै लेख्न बाँकी रहेको उनले बताए । आगामी दिनमा बुद्ध दर्शनमा पुस्तक लेखनका लागि विश्वविद्यालयसँग सहकार्य गर्न सकिने उनले बताए । कार्यक्रमका वक्ता तथा रास्वपाका प्रमुख सचेतक सन्तोष परियारले गैरआख्यानमार्फत बुद्धसित सम्बन्धित रहेर जबर्जस्त दार्शनिक धारको उदय भएको प्रतिक्रिया दिए । गैरआख्यानका सीमा हुन्छन्, उनले भने, यसमा हृदयमा भएका सबै कुरा बोल्न मिल्दैन । खड्काद्वारा लिखित पुस्तकमा सरलता भएकाले कठिन मानिसलाई पनि बुद्ध दर्शन बुझाउन सक्ने उनले बताए । पुस्तकमा प्रश्न रहेको र त्यससँगै जवाफ पनि समेटिएको परियारले बताए । पुस्तकले आनन्द प्राप्तिका लागि धेरै कुरा संकलन गरेको छ, उनले भने, सुखदुःख बाहिरी कुरा हुन्, अन्तर्मन आनन्दित भएपछि मात्रै बाहिरी कुराले प्रभाव पार्दैन ।पुस्तक विमोचन गर्दै बुद्धगुरु स्याल्पा तेन्जिङ रिम्पोछेले जीवनमा स्पष्टता कायम गर्न नसक्दा मानिस विभिन्न झमेलामा रुमल्लिने गरेको बताए । पुस्तकले लेखकको विषयप्रतिको गम्भीरतालाई पुष्टि गर्ने बताउँदै भने, अहिलेको विकसित विश्वमा खुसीकै कमी देखिन्छ, त्यसैले शान्ति नै खुसी प्राप्त गर्ने बाटो हो । लेखक खड्काले बुद्ध आफ्नो प्रेरणा र प्रेम भएकाले लुम्बिनीमै पुस्तक विमोचन गर्ने सोचले आफू आएको बताए । बुद्ध मेरा लागि प्रेरणा र प्रेम हुन्, बुद्ध भनेको बुझाइको स्थिति हो, यहाँ सबैभन्दा धेरै खोजीको विषय पनि आनन्द हो, खड्काले भने । खड्काको यसअघि निर्वाण उपन्यास प्रकाशित भइसकेको छ ।"
फेसबुक छाडेर इन्स्टातर्फ,"(काठमाडौं)सामाजिक सञ्जालसँगै हुर्किएको जेनजी पुस्ता पछिल्लो समय फेसबुकमा भने त्यति सक्रिय देखिँदैनन् । फेसबुक चलाए पनि आफ्ना फोटो र विचार, प्रतिक्रिया खासै सेयर गर्दैनन् । न त परिवार वा नातेदारका फेसबुक स्टाटसमा रियाक्ट गर्छन् । बरु आफ्नो सीमित साथी सर्कलमा रहेर मिमहरू हेर्ने र रमाउने गरिरहेका हुन्छन् । त्यसैले पनि उनीहरूलाई मिम पुस्तासमेत भनिन्छ । सामाजिक सञ्जालकै कारण विश्वसँग जोडिएका जेनजी पुस्ताको सोच्ने तरिका, काम गर्ने शैली पनि फरक छ । यही फरकपनको एउटा उदाहरण हो, सामाजिक सञ्जालमा उनीहरूको छनोट । जेनजी पुस्ता इन्स्टाग्राममा आफूलाई बढी सहज महसुस गर्छ । अक्षरा स्कुलमा कक्षा १० मा अध्ययनरत १५ वर्षीय सिभान शर्मा भन्छन्, मेरो उमेरका प्रायः कुनै पनि साथीसँग फेसबुक एकाउन्ट छैन । सबै इन्स्टामा छन्, त्यसैले मैले पनि इन्स्टाग्राम खोलें । उनलाई सामाजिक सञ्जालप्रति त्यस्तो आशक्ति नभए पनि पछाडि परिन्छ भन्ने डरले इन्स्टाग्राम खोल्न बाध्य बनायो । कम्युनिकेसन सजिलो बनाउनका लागि इन्स्टाग्राम खोलें, उनी भन्छन्, तर म आफ्नो कुराहरू त्यति पोस्ट गर्दिनँ । पछिल्लो समयका युवा पुस्तामा इन्टरनेट र सामाजिक सञ्जालको व्यापक प्रयोगले चार पुस्तामा वर्गीकृत गरिन्छ । सन् १९६५ देखि १९७९ को अवधिमा जन्मेकालाई जेनेरेसन एक्स, १९८० देखि १९९४ बीचमा जन्मेका जेनेरेसन मिलेनियल्स, १९९५ देखि २०१२ मा जन्मेकाहरू जेनेरेसन जेड (जेनजी) र सन् २०१३ यता जन्मेको पुस्तालाई अल्फा जेनेरेसन भनिन्छ । मिलेनियल पुस्ताको तुलनामा जेनजी बढी सचेत र सर्तक देखिन्छन् । व्यक्तिगत असुरक्षाको डरले उनीहरू सामाजिक सञ्जालमा जथाभावी पोस्ट गर्दैनन् । प्रायः हरेक पुस्ता जोडिने गरेको फेसबुकमा भने जेनजी पुस्ताले असुरक्षाको कारण देखाउँदै रुचि देखाउन छोडेको देखिन्छ । अधिकांशलाई यसको नियमन र सुरक्षा विधि पनि थाहा छैन । त्यही कारण साइबर बुलिङ, ट्रोलजस्ता कुरा फेसबुकमार्फत बढी हुने गरेको छ । साइबर बुलिङ रिसर्च सेन्टरको अध्ययनअनुसार सोसल मिडिया प्लेटफर्ममध्ये सबैभन्दा बढी फेसबुकमार्फत बुलिङ हुने गरेको पाइन्छ । जेनजी पुस्ताबाटै साइबर बुलिङ, ट्रोल, भाइरल, ट्रेन्डिङजस्ता शब्द बढी चल्तीमा आए । १९ वर्षीया आरजु कोइराला केएमसी कलेजमा पढ्दै छिन् । शिक्षकहरूले म्यासेन्जर ग्रुप बनाएर त्यसैमा नोट राखिदिने भएकाले उनले पनि कक्षा १० मा पढ्दै गर्दा फेसबुक एकाउन्ट बनाइन् । फेसबुकमा धेरै फेक एकाउन्ट हुने भएकाले पछि उनले यसमा हुने जथाभावी बुलिङको अनुभव गरिन् । आरजु भन्छिन्, मेरै कतिपय साथीहरूको कमेन्ट सेक्सनमा आएर अश्लील कुराहरू राखिदिएका छन् । फेसबुक एकाउन्ट खोलेपछि धेरैले आफ्नो फोटो पोस्ट गर्छन् । त्यसपछि उक्त फोटोमा आउने लाइक र कमेन्ट्समा बढी चासो हुन्छ । तर कतिपयले फेक एकाउन्टमार्फत अश्लील कुरा पनि लेखिदिने गर्छन् । खासगरी फेसबुकमा फोटो पोस्ट गरेपछि उसको पहिरन, पोज र अनुहारको भावमा नानाथरी कमेन्ट गर्ने प्रवृत्ति व्यापक रहेको आरजु बताउँछिन् । काठमाडौं स्कुल अफ लबाट बीएएलएलबी प्रथम वर्षमा अध्ययनरत १९ वर्षीया आरुषी राणासँग फेसबुक एकाउन्ट त छ तर त्यसमा आफ्नो निजी कुराहरू पोस्ट गर्दिनन् । कारणबारे भन्छिन्, म यो ठाउँमा गएँ, यस्तो खाएँ, यस्तो लुगा लगाएँ भनेर पोस्ट गर्दा हेर्ने मान्छेलाई पनि दिक्क लाग्छ होला । त्यसरी आफ्नो सबै कुरा अरूलाई देखाउनु राम्रो होइनजस्तो लाग्छ ।फेसबुक एकाउन्ट खोल्नुको उनको एउटै उद्देश्य साथीहरूसँग च्याट गर्नु मात्र हो । फेसबुकभन्दा पनि मेरो रुचिचाहिँ इन्स्टाग्राममा छ, उनी भन्छिन् । जेनजी पुस्ताले फेसबुकभन्दा इन्स्टाग्रामलाई सहज मान्नुमा मुख्य तीन कारण देखिन्छन् । पहिलो, उनीहरू आममान्छे जोडिएको फेसबुक असुरक्षित ठान्छन् । दोस्रो, उनीहरूको आमाबुवा वा धेरै नातेदार फेसबुकमै हुन्छन्, जसबाट उनीहरू अलग हुन चाहन्छन् । तेस्रो, आफ्नो मनोविज्ञान र रुचि मिल्ने साथीहरू इन्स्टाग्राममै भेटिन्छन् । त्यसैले उनीहरू इन्स्टाग्रामलाई सहज मान्छन् । मामु इन्स्टामा त्यति एक्टिभ हुनुहुन्न, आरजु भन्छिन्, तर, फेसबुकमा मेरो फोटो, कहिले कलेजको फोटो, कहिले के गरिरहेको फोटोको पृष्ठभूमिमा गीत राखेर पोस्ट गरिदिनुहुन्छ । उनलाई यसरी आफ्नो फोटो फेसबुकमा राखिदिएको चित्त बुझ्दैन । उनी सुनाउँछिन्, मामुलाई मेरो फोटो र भिडियो त्यसरी फेसबुकमा नराख्नु भन्छु तर उहाँले राखिदिनुहुन्छ ।मान्छेहरूले फेसबुकमा देखाएजस्तो वास्तविकतामा नहुन पनि सक्ने ठान्छन्, सिभान । कतिपयले आज कता घुम्न गएको फोटो पोस्ट गर्छन्, भोलि कता घुम्न गएको, फेरि पर्सि कहाँ पुगेर के खाएको फोटो राख्छन् अनि अर्को दिन कहाँ रमाइलो गर्दै गरेको फोटो हाल्छन्, उनी भन्छन्, यसरी देख्नेका लागि उसको जिन्दगी रमाइलो बितिरहेको छ जस्तो लाग्छ, त्यसैले आफ्नो दिनचर्या निरश लाग्न थाल्छ । खासमा फेसबुकमा हालिने सामग्री बढी देखावटी हुने गर्छन् । जेनजी पुस्ताले फेसबुकमा आफूलाई त्यसरी खुलेर प्रस्तुत गर्दैनन्, जसरी मिलेनियल पुस्ताले गर्छन् । मिलेनियल पुस्ताले सकेसम्म आफ्नो दैनिकी नै फेसबुकमा राख्छन् । मनमा उठेका कुरा केही बाँकी नराखी फेसबुकमा पोस्ट गर्छन् । कतिसम्म भने आफ्नो घर झगडाको कुरादेखि अरूले ऋण लिएर पैसा नतिरेकासम्मका कुरा उनीहरू निसंकोच फेसबुकमा पोस्ट गरिरहेका हुन्छन् । त्यति मात्र होइन, कसैको झैझगडा, दुर्घटना, गाली बेइज्जतीको भिडियो पनि जथाभावी फेसबुकमा राखिरहेका हुन्छन् । तर जेनजी पुस्ता यस्तो कुरामा त्यति लापरबाह छैनन् । उनीहरू सकेसम्म अरुको फोटो, भिडियो वा आफ्नो नितान्त व्यक्तिगत कुरा फेसबुकमा सहजै सेयर गर्दैनन् । सिभान भन्छन्, अरुको अनुहार देखिएको छ भने अनुमतिबिना पोस्ट गर्दिनँ । किनभने त्यो उनीहरूको प्राइभेसीको कुरा हो । उनलाई के लाग्छ भने आफ्नो मनमा लागेको वा आफूले देखेको र भोगेको सबै कुरा फेसबुकमा राख्न जरुरी छैन । बरु कुनै यस्ता महत्त्वपूर्ण क्षण छ भने त्यसलाई साझेदार गर्न सकिने उनको बुझाइ छ । फेसबुकजस्तो सबैको सहज पहुँचमा भएको प्लेटफर्म चलाउँदा होसियार हुनुपर्ने उनीहरू बताउँछन् । यसमा बुलिङ मात्र होइन ह्याकिङ हुने जोखिम पनि छ, सिभान भन्छन्, म आफैंले त्यस्तो कुरा भोगेको छु । एक दिन अचानक मलाई लाखौं म्यासेज आउँछ । खोलेर हेर्दा क्रिप्टो मिलिनियर बनाइदिएको थियो । त्यसपछि मैले एकाउन्ट नै डिलिट गरिदिएँ । हुन त सामाजिक सञ्जालमा सुरक्षा विधि अपनाउने उपाय पनि सुझाइएको हुन्छ । सामाजिक सञ्जालमा आफ्नो कुराहरू पोस्ट गर्दै त्यसको प्रतिक्रिया हेर्न थाल्यो भने समय बर्बाद हुने बताउँछिन्, आरुषी । एकछिन् हेरौं न त भनेर हेर्न थालियो भने समय गएको पत्तो हुँदैन, उनी भन्छिन्, त्यसैले मैले त इन्स्टा पनि डिएक्टिभ गरिदिएँ । सिभानको फोनमा त प्यारेन्टल कन्ट्रोल सेटिङ राखिएको छ । उनी भन्छन्, यसले समयलाई लिमिट गर्न मिल्छ । जति समय सेट गर्यो, त्यति अवधि मात्र चलाउन मिल्छ । त्यसपछि सबै आफैं लक हुन्छ ।"
माथिल्लो कर्णालीमा वित्तीय स्रोत जुटाउन जीएमआरलाई १८६ दिनको म्याद,"कहिले के भयो ?०६५ मा नेपाल सरकार र जीएमआरबीच एमओयू०७१ मा पीडीए सम्झौता०७३ मा वित्तीय व्यवस्थापन गर्न पहिलोपटक म्याद थप०७४ मा वित्तीय व्यवस्थापन गर्न दोस्रोपटक म्याद थप०७५ असोजयता वित्तीय व्यवस्थापन गर्न म्याद थप भएन०७७ पुसमा जीएमआरद्वारा १८ महिना समय माग्दै व्यावसायिक योजनासहित लगानी बोर्डमा निवेदन०७८ असोजमा सरकारद्वारा सुझाव कार्यदल गठन०७८ फागुनमा पीडीए खारेज र वित्तीय व्यवस्थापन गर्न १८ महिना समय थप्न कार्यदलको सुझाव०७९ असारमा मन्त्रिपरिषद्द्वारा वित्तीय व्यवस्थापन गर्न २ वर्ष म्याद थप०७९ कात्तिकमा वित्तीय व्यवस्थापन गर्न थपिएको म्याद कार्यान्वयन नगर्न अन्तरिम आदेश०८० वैशाखमा सर्वोच्चद्वारा म्याद थपलाई वैधानिकता, अन्तरिम आदेशका कारण गुमेको समय थप्न र त्यसबाहेक समय नथप्न मन्त्रिपरिषद्लाई निर्देशनात्मक आदेश ०८१ साउनमा अन्तरिम आदेशका कारण गुम्न गएको १८६ दिन म्याद थप०८१ साउन २७ मा लगानी बोर्डद्वारा जीएमआर अपर कर्णाली कम्पनीलाई पत्र"
"नेप्से ३ हजार बिन्दुमा, कारोबार हालसम्मकै उच्च","(काठमाडौं)सेयर कारोबारमा नयाँ कीर्तिमान बन्ने क्रमले यही साता तेस्रो पटक निरन्तरता पाएको छ । साप्ताहिक कारोबारको अन्तिम दिन (बिहीबार) झन्डै ३० अर्ब रुपैयाँको कारोबार भएको छ । गत आइतबार पौने २६ अर्ब रुपैयाँ बराबरको कारोबार भएको सेयर बजारमा सोमबार त्यसभन्दा बढी २७ अर्ब २४ करोड रुपैयाँको सेयर किनबेच भएको थियो । मंगलबार कारोबार रकम केही घटेर २१ अर्ब ३ करोडमा सीमित भए पनि बुधबार २३ अर्ब १६ करोड रुपैयाँ बराबरको कारोबार भएको थियो । सेयर कारोबारलाई सेयर बजारको एउटा बलियो सूचक मानिन्छ । सेयर कारोबार बढ्नु बजारमा नयाँ लगानीकर्ता भित्रिएको र पुराना लगानीकर्ताले लगानी बढाएको संकेत भएकाले यसका आधारमा समग्र सूचकको दिशा निर्धारण हुने जानकार बताउँछन् । बजार घटेको समयमा पनि धेरै रकमको कारोबार भएमा त्यसलाई बजार वृद्धिको आधारका रूपमा विश्लेषण गर्ने गरिएको छ ।सेयर कारोबार मापक नेप्से परिसूचक बिहीबार ४३०५ अंकले बढेको छ । यो दिन २९ अर्ब ९५ करोड रुपैयाँको कारोबार भएको छ । एक दशमलव ४५ प्रतिशतले बढेर तीन हजार बिन्दुमा पुगेको छ । यो करिब ३ वर्षयताकै उच्च हो । ०७८ भदौ १३ मा नेप्से ३ हजार ४४ अंकमा थियो । बिहीबार १०६ कम्पनीको मूल्य बढ्यो भने १३६ कम्पनीको मूल्य घट्यो । एक कम्पनीको मूल्य स्थिर रह्यो । कुल ३ लाख ११ हजार ५ सय ३६ वटा कारोबार हुँदा ६ करोड ८९ लाख ८० हजार कित्ता सेयर किनबेच भएको छ । पाँच उपसमूह घट्यो भने अन्य उपसमूहको बढ्यो । सबैभन्दा बढी निर्जीवन बिमा १३४३४ अंकले बढेको छ भने बैंकिङ उपसमूह ९०१८ अंकले बढ्यो । उत्पादन तथा प्रशोधन १४१५७ अंकले घट्यो । फाइनान्स १२११८ अंक र जीवन बिमा १०८३५ अंकले घट्यो । बुटवल पावर कम्पनी, राष्ट्रिय बिमा कम्पनी र मोदी इनर्जी कम्पनीको मूल्य १० प्रतिशतले बढ्यो । नेपाल फाइनान्सको मूल्य १० प्रतिशतले घट्यो । पछिल्ला १० कारोबार दिनयता दुई दिनबाहेक सेयर बजारमा २० अर्ब रुपैयाँभन्दा बढीको सेयर कारोबार भएको छ । तीमध्ये पनि प्रायः दिन नेप्सेमा २१ अर्बभन्दा बढी रकमको कारोबार भएको छ । यद्यपि यही सातामा कारोबार रकमले नयाँ उचाइ चुमिरहेको छ । एकै दिन यति धेरै रकमको कारोबार भएको यो हालसम्मकै उच्च हो ।"
भूकम्पपीडितका स्थायी संरचना निर्माणको सुरसार छैन,"(काठमाडौं)जाजरकोट केन्द्रबिन्दु भएर भूकम्प गएको १० महिना पुग्नै लाग्दा प्रभावित जिल्लामा अझै स्थायी संरचना निर्माणको सुरसार छैन । स्थायी संरचना निर्माणका लागि पहिला भूकम्प प्रभावित जिल्लामा विस्तृत क्षति अध्ययन गर्नुपर्छ । त्यसका लागि अर्थ मन्त्रालयसँग बजेट माग गरे पनि अहिलेसम्म नपाइएको राष्ट्रिय विपद् जोखिम न्यूनीकरण तथा व्यवस्थापन प्राधिकरणले जनाएको छ । अध्ययनका लागि २० करोड ५२ लाख लाग्ने र त्यहीअनुसार अर्थसँग बजेट मागिएको प्राधिकरणका उपसचिव एवं प्रवक्ता डिजन भट्टराईले बताए । गत वैशाखमा अर्थसँग क्षतिबारेको अध्ययनका लागि बजेट मागिएको हो, भट्टराईले भने, अहिलेसम्म आएको छैन, बजेट पाएको भोलिपल्टबाट काम थाल्न हामीलाई समस्या छैन । अहिले बजेट अभावमा अध्ययनको काम अघि बढाउन नसकिएको उनको भनाइ छ । जाजरकोट, रुकुम पश्चिम, बाजुरा, सल्यान, बझाङ र डोटीमा स्थायी संरचना निर्माण गर्नुपर्ने हो । जाजरकोट, रुकुम पश्चिम, बाजुरा र सल्यानमा ०८० कात्तिक १७ मा, बझाङमा ०८० असोज १६ र डोटीमा ०७९ कात्तिक २३ मा भूकम्प जाँदा ठूलो जनधनको क्षति भएको थियो । यी जिल्लामा अझै भूकम्प प्रभावित अस्थायी टहरामा छन् । कतिले त अझै अस्थायी टहरा पनि बनाइसकेका छैनन् । स्थायी संरचना निर्माणका लागि प्रक्रिया नै सुरु गरिएको छैन । त्यसका लागि पहिला कति घर निर्माण गर्नुपर्ने हो, त्यसको यकिन गर्नुपर्नेछ । यसका लागि प्राविधिकसहितको विज्ञ टोलीले घरहरूको क्षति संकलन गर्नेछ । तत्कालका लागि भनेर भूकम्प प्रभावितहरूलाई अस्थायी आवासको व्यवस्था गरिएको छ, भट्टराईले भने, छिट्टै स्थायी आवास निर्माणको काम थाल्नुपर्छ । त्यसका लागि कुन घरको पुनर्निर्माण गर्नुपर्ने हो, त्यहीअनुसार बजेट माग गरेर पठाइएको उनको भनाइ छ । बजेट आएपछि भूकम्पले क्षति पुर्याएका घर बस्न योग्य छन्छैनन्, इन्जिनियरसहितको प्राविधिक टोलीले फिल्डमा गएर हेर्छ, उनले भने । भूकम्प प्रभावित जिल्लाका ९५ हजार घरको अध्ययन गरेर प्राविधिकले तयार पारेको रिपोर्टका आधारमा स्थायी रूपमा पुनर्निर्माणको काम अघि बढाइने प्रवक्ता भट्टराईले सुनाए । अध्ययन थालेको बढीमा दुई महिनाभित्र काम सकिन्छ, यसरी रिपोर्ट प्राप्त भएपछि अर्थसँग पैसा मागेर जिल्ला विपद् व्यवस्थापन समितिको कार्यविधिअनुसार स्थानीय तहलाई पैसा पठाउँछौं, उनले भने, स्थानीय तहले कार्यविधिअनुसार लाभग्राहीलाई पैसा उपलब्ध गराएर पुनर्निर्माणको काम अघि बढाइन्छ । सबै पुनर्निर्माणको काम सक्न ७२ अर्ब रुपैयाँ लाग्ने अनुमान गरिएको भट्टराईले सुनाए । यो रकमबाट निजी आवास, विद्यालय, सरकारी भवनहरूको पुनर्निर्माण गरिन्छ, भट्टराईले भने, तर अहिले बजेटकै कारण थप काम गर्न सकिएको छैन । चालु आर्थिक वर्षको बजेटमा जाजरकोट, रुकुम पश्चिमलगायत जिल्लामा भूकम्पबाट क्षतिग्रस्त निजी घरको सर्वेक्षण गरी पुनर्निर्माणलाई तीव्रता दिइने उल्लेख भए पनि त्यसअनुसार काम अघि बढेको छैन । भूकम्पपछि क्षति पुगेका सामुदायिक विद्यालय भवन, स्वास्थ्य संस्था, सरकारी तथा सार्वजनिक भवनलगायत पूर्वाधारको शीघ्र पुनर्निर्माण गर्न भन्दै २१ अर्ब ६० करोड रुपैयाँ बजेट विनियोजन गरिएको छ । पुनर्निर्माणका लागि बजेट छुट्याइएको भए पनि बजेट सूचना प्रणाली (एलएमबीआईएस) मा अझै उक्त रकम देखिँदैन, उनले भने, हामीलाई थप काम अघि बढाउन पैसाकै समस्या छ । अहिले अस्थायी आवास निर्माणको काम भने अन्तिम चरणमा छ । जाजरकोट, रुकुम पश्चिम, सल्यान, बाजुरा र बझाङमा भूकम्प प्रभावित लाभग्राहीको संख्या ८५ हजार ६ सय ९० छ । यसमध्ये ७१ हजार ३ सय ७८ लाभग्राहीले आवास निर्माणको काम सकेका छन् । ६ हजार २ सय ८० लाभग्राहीको आवास निर्माणका क्रममा रहेको प्राधिकरणले जनाएको छ । ८ हजार ३२ जना लाभग्राहीले अस्थायी आवास निर्माणको काम सुरु गरेका छैनन् । बजेट सिलिङ दिँदा उक्त कार्यक्रमलाई प्राथमिकता राखेको भए त्यसका लागि बजेट नदिने भन्ने कुरै नहुने अर्थ मन्त्रालयका सहसचिव एवं प्रवक्ता उत्तरकुमार खत्रीले बताए । वैशाखमा बजेट माग गरिएको हो भने त्यो अघिल्लो आर्थिक वर्षको हो, त्यो बेला बजेट नपाएको भए चालु आर्थिक वर्षको बजेटमा उक्त कार्यक्रमलाई प्राथमिकतामा राख्नुपर्थ्यो, उनले भने, भूकम्पपछि पुनर्निर्माणलाई प्राथमिकता दिँदै २१ अर्ब ६० करोड रुपैयाँ विनियोजन गरिएको ठाउँमा साढे २० करोड बजेट नदिने भन्ने नै हुँदैन ।"
साढे ६ हजार सर्किट किमि पुग्यो प्रसारण लाइन,"(काठमाडौं)विद्युत् आयोजनाबाट उत्पादित विद्युत् एक ठाउँबाट अर्को ठाउँमा लैजान निर्माण गरिएका प्रसारण लाइन सञ्जाल ६ हजार सर्किट किमि पुगेको छ । जलविद्युत्, सौर्यलगायत ऊर्जाका विभिन्न स्रोतहरूबाट उत्पादित विद्युत्लाई निश्चित स्थानसम्म पुर्याएर उपभोक्तालाई आपूर्ति गर्न विभिन्न भोल्टेज क्षमताका प्रसारण लाइन आवश्यक पर्दछ ।नेपाल विद्युत् प्राधिकरणले सार्वजनिक गरेको तथ्यांकअनुसार आर्थिक वर्ष ०८०८१ सम्ममा ४००, २२०, १३२ र ६६ केभी प्रसारण लाइनको लम्बाइ ६ हजार पाँच सय ७ सर्किट किमि पुगेको हो । कुल प्रसारण लाइनमध्ये सबैभन्दा बढी १३२ केभी ४ हजार १ सय ३६ सर्किट किमि र सबैभन्दा कम ६६ केभी ५ सय १४ सर्किट किमि छ ।४०० केभी प्रसारण लाइन ६ सय ४४ सर्किट किमि छ । आर्थिक वर्ष ०७२७३ सम्ममा २ हजार ९ सय ११ सर्किट किमि मात्र प्रसारण लाइन थियो । आर्थिक वर्ष २०७३७४मा ३ हजार ३ सय ६४, ०७४७५मा ३ हजार ५ सय ३८, ०७५७६ मा ३ हजार ९ सय ९० र ०७६७७ मा ४ हजार २ सय ६९ सर्किट किमि प्रसारण लाइन थियो । ०७७७८ मा ४ हजार ८ सय ७४, ०७८७९ मा ५ हजार ३ सय २९ र ०७९८० मा ५ हजार ७ सय ४२ सर्किट किमि प्रसारण लाइन थियो ।प्राधिकरणका अनुसार ग्रिड सबस्टेसनको क्षमता १३ हजार ५० एमभीए पुगेको छ । ०७२७३ मा २ हजार २ सय २३ एमभीए मात्र रहेको ग्रिड सबस्टेसन क्षमता गत आर्थिक वर्षसम्ममा १३ हजार ५० पुगेको हो । यसमा ४००, २२०, १३२, ६६ र ३३ केभी क्षमताका सबस्टेसन छन् ।प्रसारण लाइन तथा सबस्टेसन निर्माणमा सरकार र प्राधिकरणले ठूलो लगानी गरेका छन् । प्राधिकरणले आफ्नै स्रोतबाट र विकास साझेदार निकायहरूबाट सहुलितपूर्ण ऋण लिएर प्रसारण लाइनमा लगानी भइरहेको छ । आठ वर्षको अवधिमा प्रसारण लाइन निर्माणमा गुणात्मक फड्को मारिएको नेपाल विद्युत् प्राधिकरणका कार्यकारी निर्देशक कुलमान घिसिङले बताए ।स्थानीयको अवरोध, जग्गा अधिग्रहण, वन क्षेत्रको जग्गा प्रयोग तथा रुख कटान स्वीकृतिको प्रक्रियागत झन्झट, सडक पनि नभएका भौगोलिक रुपमा अत्यन्तै जोखिमयुक्त र कठिन क्षेत्रमा काम गर्न निर्माण सामग्री मान्छे, खच्चड र हेलिकप्टरबाट ढुवानी गर्नुपर्ने जस्ता चुनौतीपूर्ण अवस्थालाई पार लगाउँदै प्रसारण लाइन निर्माणमा उल्लेख्य प्रगति हासिल भएको छ, घिसिङले भने, यस अवधिमा ४००, २२० र १३२ केभीका धेरै प्रसारण लाइन निर्माण सम्पन्न गरी सञ्चालनमा ल्याइएको छ, १३२ केभी प्रसारण लाइनबाट चलिरहेको नेपालको राष्ट्रिय प्रणाली हाल ४०० केभी र २२० केभीबाट चल्न थालेको छ ।बुटवलबाट पश्चिम अत्तरियासम्म ४०० केभी प्रसारण लाइन र देशका प्रमुख लोड सेन्टर भएर जाने दक्षिण करिडोर प्रसारण लाइनका लागि विभिन्न दातृ निकायहरूबाट लगानी सुनिश्चित गरी निर्माण प्रक्रिया अगाडि बढाइएको घिसिङको भनाइ छ । देशका प्रमुख सहरहरूलाई ११ वटा क्लस्टरमा विभाजन गरी सन् २०५० सम्मको मागलाई आपूर्ति गर्न सक्ने प्रसारण र वितरण संरचनाको गुरु योजना तयार गरी क्रमिक रुपमा कार्यान्वयनमा लगिएको उनले उल्लेख गरे ।भारतसँगको विद्युत् व्यापारका लागि करिब २ हजार ५ सय मेगावाट विद्युत् प्रवाह गर्न सक्ने नयाँ बुटवलगोरखपुर ४०० केभी दोस्रो अन्तरदेशीय प्रसारण लाइन निर्माणाधीन छ । यता नेपालभारतबीचको विद्युत् आयातनिर्यातका लागि आठ वर्षअघि करिब ३५० मेगावाट विद्युत प्रवाह गर्न सक्ने प्रसारण लाइन क्षमता रहेकामा हाल करिब २ हजार मेगावाट पुगेको छ ।इनरुवापूर्णिया र लम्कीबरेली ४०० केभी प्रसारण लाइन कार्यान्वयनका चरणमा छन् । साथै, नेपाल र भारतबीच थप प्रसारण लाइन निर्माणको सम्भाव्यता अध्ययन भइरहेको छ । नेपाल, भारत र बंगलादेशबीचको विद्युत्व्यापारलाई थप सहज बनाउन इनरुवाबाट अनारमणीसम्म ४०० केभी प्रसारण लाइन निर्माण प्रक्रिया अगाडि बढाइएको छ ।यसरी, सन् २०३५ सम्ममा २० हजार मेगावाट विद्युत् निर्यात गर्न सक्ने प्रसारण लाइन सञ्जाल विस्तार हुने सुनिश्चित गरिएको छ । छिमेकी देश चीनसँगको विद्युत व्यापारका लागि पनि चिलिमेकेरुङ प्रसारण लाइन अगाडि बढाइएको छ ।विद्युत आपूर्तिलाई भरपर्दो, गुणस्तरीय र सुरक्षित बनाउन वितरणतर्फपनि ठूलो लगानी परिचालन गरिएको छ । ग्रिड सबस्टेसनबाट उपभोक्ताकोसम्म विद्युत पुर्याउन ३३ तथा ११ केभी र ४०० भोल्टका वितरण लाइन सञ्जाल २ लाख ९ हजार सर्किट किमि पुगेको छ ।आर्थिक वर्ष २०७२७३सम्ममा वितरण लाइन १ लाख २१ हजार सर्किट किमि मात्र थियो । त्यतिवेला ५८ प्रतिशत विद्युतीकरण थियो भने हाल ९९ प्रतिशत पुगेको छ । कुल वितरण लाइनमध्ये सबैभन्दा बढी ४०० भोल्टको वितरण लाइन १ लाख ५० हजार सर्किट किमि रहेको छ । वितरणतर्फको सबस्टेसनको क्षमता २ हजार ५ सय एमभिए पुगेको छ । वितरण सबस्टेसनको सफ््या १ सय ९६ वटा छ । आठ वर्षअघि सबस्टेसनको संख्या ८० वटा मात्र थियो । क्षमता ६ सय ४० एमभिए मात्र थियो ।"
ढल्केबरलोहारपट्टी १३२ केभी प्रसारण लाइन सञ्चालनमा,"काठमाडौं (कास) धनुषाको ढल्केबरबाट महोत्तरीको लोहारपट्टीसम्मको १३२ केभी डबल सर्किट प्रसारण लाइन निर्माण सकिएको छ । ढल्केबरलोहारपट्टी प्रसारण लाइन र लोहारपट्टी १३२ केभी सबस्टेसन निर्माण सम्पन्न गरी बुधबारबाट सञ्चालनमा (चार्ज) ल्याइएको छ ।धनुषा र महोत्तरीको विद्युत् आपूर्ति प्रणाली सुधार, बढ्दो विद्युत् माग व्यवस्थापन र विद्युत् आपूर्तिलाई भरपर्दो तथा गुणस्तरीय बनाउन सरकार र नेपाल विद्युत् प्राधिकरणको करिब १ अर्ब १३ करोड रुपैयाँ लगानीमा आयोजना निर्माण गरिएको हो । डबल सर्किट प्रसारण लाइनको लम्बाइ २३ किलोमिटर छ । प्रसारण लाइनका लागि ९१ वटा टावर निर्माण गरिएका छन् ।सबस्टेसनमा १३२३३ केभी, ३० एमभीए क्षमताका दुई थान पावर ट्रान्सफर्मर थान र १३२११ केभी, २२५ एमभीए क्षमताको एक थान ट्रान्सफर्मर छन् । समग्रमा सबस्टेसनको क्षमता ८२५ एमभीए छ । सबस्टेसनबाट विद्युत् आपूर्ति सुरु भएपछि मुख्य रूपमा जनकपुर, जलेश्वर, गौशाला र यदुकुवा वितरण केन्द्रअन्तर्गतका करिब डेढ लाख ग्राहक लाभान्वित हुनेछन् । अब त्यस क्षेत्रको चुहावट कम हुने, न्यून भोल्टेज तथा छिनछिनमा विद्युत् विच्छेद (ट्रिपिङ) लगायतका समस्या समाधान भई समग्रमा विद्युत् आपूर्ति पर्याप्त, भरपर्दो र गुणस्तरीय हुने प्राधिकरणको मधेश प्रादेशिक कार्यालयका निर्देशक मुनीन्द्र ठाकुरले बताए ।यसअघि उक्त क्षेत्रमा ढल्केबरबाट जनकपुरको मुजलिया हुँदै विद्युत् आपूर्ति हुँदै आएको थियो । लाइन लामो र क्षमताले नधान्दा न्यून भोल्टेज, ट्रिपिङलगायतका समस्या थिए । स्थानीय रूपमा विद्युत् आपूर्तिका लागि ३३ केभीका चार वटा फिडर निकाल्न सक्ने गरी संरचना तयार गरिएको छ । ३३ केभीका २ वटा फिडर जलेश्वर, १ वटा गौशाला र १ वटा जनकपुर क्षेत्रमा विद्युत् आपूर्तिका लागि प्रयोग गरिनेछ । यसमध्ये जनकपुरतर्फको १ वटा फिडर निर्माण सम्पन्न गरी सञ्चालन गरिएको छ ।लोहारपट्टी सबस्टेसन वरपरको क्षेत्रमा विद्युत् आपूर्तिका लागि ११ केभीका ४ वटा फिडर लाइन निकाल्न सक्ने व्यवस्था गरिएको छ । त्यसमध्ये २ वटा फिडर निर्माण सम्पन्न गरी सञ्चालनमा ल्याइएको छ । प्रसारण लाइन आयोजना करिब ३ वर्षअघि सुरु गरिएको थियो ।"
घट्यो पेट्रोलियम पदार्थको मूल्य,"काठमाडौं (कास) नेपाल आयल निगमले पेट्रोलियम पदार्थको मूल्य घटाएको छ । इन्डियन आयल कर्पोरेसनबाट नयाँ खरिद मूल्य कायम भएर आएअनुसार निगमले पेट्रोलमा प्रतिलिटर ५ रुपैयाँ तथा डिजेल र मट्टीतेलमा प्रतिलिटर ३ रुपैयाँले मूल्य घटाएको हो । काठमाडौं उपत्यकामा अब पेट्रोल प्रतिलिटर १६५ रुपैयाँ तथा डिजेल र मट्टीतेल १५५ रुपैयाँका दरले कारोबार गर्न पाइने निगमले जनाएको छ । पहिलो वर्गमा पेट्रोलको मूल्य प्रतिलिटर एक सय ६७ रहेकामा एक सय ६२ कायम भएको निगमको भनाइ छ । दोस्रो वर्गका लागि प्रतिलिटर एक सय ६९ रहेकामा एक सय ६४ र तेस्रो वर्गका लागि प्रतिलिटर एक सय ७० रहेकामा एक सय ६५ कायम गरिएको छ । डिजेल र मट्टीतेलको मूल्य पहिलो वर्गका लागि एक सय ५५ रहेकामा एक सय ५२ कायम गरिएको छ । दोस्रो वर्गका लागि एक सय ५७ रहेकामा एक सय ५४ र तेस्रो वर्गका लागि एक सय ५८ रहेकामा एक सय ५५ कायम गरिएको निगमले जनाएको छ । पहिलो वर्गमा चारआली, विराटनगर, जनकपुर, अमलेखगन्ज, भलबारी, नेपालगन्ज, धनगढी र वीरगन्ज छन् । दोस्रो वर्गमा सुर्खेत र दाङ तथा तेस्रो वर्गमा पोखरा, काठमाडौं, दिपायललाई राखिएको छ ।"
भुटानी शरणार्थी प्रकरणका बिचौलिया बेचन झाविरुद्ध चार कसुरमा मुद्दा,"(काठमाडौं)नेपाली नागरिकलाई नक्कली भुटानी शरणार्थी बनाएर अमेरिका लैजान रचिएको अपराधका बिचौलिया बेचन झाविरुद्ध राज्यविरुद्धको अपराधसहित ४ कसुरमा मुद्दा दायर भएको छ ।प्रहरी परिसर काठमाडौंको अनुसन्धानका आधारमा जिल्ला सरकारी वकिल कार्यालय काठमाडौंले झाविरुद्ध राज्यविरुद्धको अपराधसहित ठगी, किर्ते र संगठित अपराधको अभियोगमा बुधबार जिल्ला अदालत काठमाडौंमा मुद्दा दायर गरेको हो । शरणार्थी प्रकरणमै २०८० जेठ १० मा जिल्ला सरकारी कार्यालय काठमाडौंले पूर्वउपप्रधानमन्त्री टोपबहादुर रायमाझी, पूर्वगृहमन्त्री बालकृष्ण खाँण, बहालवाला सचिव टेकनारायण पाण्डे, पूर्वसांसद आङटावा शेर्पा, तत्कालीन गृहमन्त्री रामबहादुर थापाका छोरा सुरक्षा सल्लाहकार इन्द्रजित, थापाका छोरा प्रतीकसहित ३० जनाविरुद्ध राज्यविरुद्धको अपराधसहितका कसुरमा मुद्दा दायर गरेको थियो । मुद्दा दायर हुँदा प्रतिवादीमध्येका १८ जना पक्राउ र १२ जना फरार थिए । पक्राउ परेका मध्येका दुई पूर्वमन्त्री रायमाझी र खाँणसहित १६ जनालाई जिल्ला अदालतले पुर्पक्षका लागि कारागार र २ जनालाई धरौटीमा रिहा गरेको थियो । पक्राउ परेका सबैले जिल्लाको आदेशविरुद्ध उच्च अदालत पाटनमा पुनरावेदन दिएका थिए । त्यसमध्ये पूर्वउपप्रधानमन्त्री रायमाझी र सचिव पाण्डेसहितका ७ जनालाई पुर्पक्षमै पठाउन आदेश दिएको थियो । बाँकी ११ मध्ये केहीलाई साधारण तारिख तथा पूर्वगृहमन्त्री खाँणसहितका केही अभियुक्त धरौटीमा रिहा भएका थिए । बिचौलिया झा भने अनुसन्धानकै क्रममा भागेर भारत पुगेका थिए । शरणार्थी प्रकरणमा पक्राउ परेका सचिव टेकनारायण पाण्डेले यस प्रकरणमा बेचन झाबाट थप विषय खुल्ने बयान दिएपछि उनलाई प्रहरीले उच्च निगरानीमा राखेको थियो । झाले शरणार्थी प्रकरणको अपराधमा बिचौलिया बनेबापत प्रतिवादी रामशरण केसीबाट २ करोड रुपैयाँको चेक लिएको खुलेको थियो । बिचौलिया भूमिकामै रहेका केसी र बिचौलियाको योजनाअनुसार सरकारबाट निर्णय गराउने भूमिकामा देखिएका सचिव पाण्डेको बयानपछि झा प्रहरीको निगरानीमा परेका थिए ।सुरुको अनुसन्धानमा प्रहरीले पछि पक्राउ परेका बखत कानुनअनुसार हुने गरी भन्दै झालाई फरार सूचीमै राखिएकामा उनी २०८१ असार १३ मा कञ्चनपुरको गड्डाचौकीबाट पक्राउ परेका थिए । त्यसपछि काठमाडौं प्रहरीमार्फत अनुसन्धान अघि बढाइएकामा आफूविरुद्ध लागेका आरोपको झाले इन्कार गरेका छन् । झाले आफूलाई जानकारी नभएको भन्दै अनुसन्धानमा असहयोग गरेका थिए । त्यतिमात्र होइन, झाले बयानका लागि पोलिग्राफ टेस्ट गराउन पनि इन्कार गरेको काठमाडौं प्रहरीले जनाएको छ । प्रतिवादी झाले गरेको कसुरबाट बच्न सकिन्छ कि भनी भुटानी शरणार्थीको विषयमा आफूलाई कुनै पनि कुराहरू जानकारी छैन र रामशरण केसीबाट २ करोडको चेक लिएको छैन भनी झूटा व्यहोराको बयान गरेको स्पष्ट रूपमा देखिएको हुँदा प्रतिवादी झाले आफू व्यापार व्यवसाय गर्दै सोही व्यवसायको आडमा राजनीतिक उच्च निकायका मानिसहरू टोपबहादुर रायमाझी, टेकनाथ रिजाल, इन्द्रजित राईसमेत र उच्च तहका सरकारी कर्मचारी टेकनारायण पाण्डेसमेतसँग सम्पर्क र समन्वय गरी मिसिल संलग्न रहेको भनी २०८० जेठ १० गतेको अभियोगपत्रसमेतको प्रतिलिपिमा उल्लिखित जाहेरवालाहरू तथा निजहरूका आफन्तहरूलाई भुटानी शरणार्थी बनाई अमेरिका पठाइदिनका लागि प्रमुख भूमिका खेलेको भन्ने कुरा प्रस्ट देखिन आएको छ, जिल्ला अदालत काठमाडौंमा झाविरुद्ध दायर अभियोगपत्रमा भनिएको छ ।प्रतिवादी झा वारदात (घटना) मा प्रत्यक्ष रूपमा संलग्न रहेको र वारदातमा संलग्न रहेका प्रतिवादीहरू टेकनारायण पाण्डे, टोपबहादुर रायमाझी, टेकनाथ रिजालसमेत पक्राउ परेपश्चात् आफू पक्राउ पर्ने डरले भारतमा गई लुकिछिपी बसेको अभियोगपत्रमा उल्लेख छ । तत्काल आफूले चलाउने मोबाइलमा नेपालीहरूलाई भुटानी शरणार्थी बनाई अमेरिका पठाइदिने भन्ने विषयसँग सम्बन्धित कुराहरू तथा कागजातहरू फेला पर्ने डरले ९८५१०२२ नम्बरको मोबाइल सिमसमेत नचलाई प्रयोग गरेको अभियोगपत्रमा उल्लेख छ । मोबाइल सेटसमेत हाल प्रयोग नगरी नयाँ सेट प्रयोग गर्दै आएबाट निज प्रतिवादीले संगठित समूहसँग मिलेर अमेरिकालगायत तेस्रो मुलुक पठाइदिने भनी पन्थी कार्यदल (बालकृष्ण पन्थी) को प्रतिवेदन किर्ते गरी आफू अनुकूल प्रयोग गर्ने बनाई किर्ते, ठगी, राज्यविरुद्धको अपराध र संगठित अपराध गरेको पुष्टि भएको अभियोगपत्रमा उल्लेख छ । पहिलो चरणको मुद्दा अदालत पुगेको १ वर्षपछि फरार झा असार १३ मा पक्राउ परेका थिए । गत वर्ष नै अनुसन्धानमा खुलेका विषयलाई समेटेर झालाई प्रतिवादी बनाई मुद्दा दायर गरिएको हो । सन् २०१६ को डिसेम्बर ३१ मै भुटानी शरणार्थी तेस्रो देश पुनःस्थापनाको काम बन्द भए पनि राजनीतिक र प्रशासनिक शक्ति केन्द्रको आडमा गिरोहले ४ सय २९ जना नेपालीलाई भुटानी शरणार्थी बनाएर अमेरिका लैजाने खेल खेलेका थिए । यो खेलको २०७९ जेठमै कान्तिपुरले खुलासा गरेको थियो । त्यसको ठीक १ वर्षपछि २०८० जेठ १० मा पूर्वउपप्रधानमन्त्री, पूर्वगृहमन्त्री, पूर्वसांसद, बहालवाला सचिव, सुरक्षा सल्लाहकारसहित ३० जनाविरुद्ध राज्यविरुद्धको अपराधसहित ४ कसुरमा मुद्दा दायर भएकामा यो मुद्दा अहिले काठमाडौं अदालतमै विचाराधीन छ । यसको टुंगो नलाग्दै अनुसन्धान चरणबाटै भागेका झा पक्राउपछि बुधबार उनीविरुद्ध पनि मुद्दा दायर भएको हो ।"
भारतीय दूतावासमा स्वतन्त्रता दिवस,"काठमाडौं (रासस) काठमाडौंस्थित भारतीय दूतावासमा बिहीबार भारतको ७८ औं स्वतन्त्रता दिवस मनाइएको छ । नेपालका लागि भारतीय राजदूत नवीन श्रीवास्तवले झन्डोत्तोलन गरी कार्यक्रम शुभारम्भ गरेका थिए । कार्यक्रममा भारतकी राष्ट्रपति द्रौपदी मुर्मूले राष्ट्रका नाममा गरेको सम्बोधन भिडियोमार्फत प्रस्तुत गरिएको थियो । राष्ट्रपतिको सन्देशमा विगत ७७ वर्षमा विभिन्न क्षेत्रमा भएको प्रगतिको चर्चा गरिएको थियो । भारतको स्वतन्त्रताका लागि जीवन बलिदान दिने स्वतन्त्रता सेनानीहरूलाई श्रद्धाञ्जली अर्पण पनि गरिएको थियो । कार्यक्रममा राजदूत श्रीवास्तवले भारतीय सशस्त्र बलका मृतक गोर्खा सैनिकका श्रीमती एवं निकटतम नातेदारलाई ५ करोड ५० लाख रुपैयाँ र कम्बल प्रदान गरेका थिए । भारतीय सशस्त्र बलका मृतक सैनिकका श्रीमती एवं निकटतम नातेदारका लागि १२ करोड ५५ लाख रुपैयाँ भुक्तानी पनि दिइएको छ । उक्त भुक्तानीमा आर्मी ग्रुप इन्स्योरेन्स (एजीआई) कार्यक्रमअन्तर्गत सन् २०२४ का लागि डेथइनसर्भिस, एक्सटेन्डेड इन्स्योरेन्स र एजीआई परिपक्वता भुक्तानीलगायत समावेश छन् । स्वतन्त्रता दिवसका अवसरमा दूतावासले नेपालका पाँच प्रदेशका २१ शैक्षिक संस्था र पुस्तकालयका लागि पुस्तक अनुदानको पनि घोषणा गरेको छ । यसले दुर्गम क्षेत्रका विद्यार्थीको शैक्षिक सामग्रीमा पहुँच बढाउने लक्ष्य राखेको छ ।"
खेल मैदानबारे अझै अन्योल,"(काठमाडौं)साफ यू२० च्याम्पिनयसिप फटुबल दुई दिनपछि आइतबार सुरु हुँदै छ । तर, अहिलेसम्म एउटा तथ्य अझै टुंगो लागेको छैन । प्रतियोगिता हुनेचाहिँ कहाँ हो ? पूर्व निर्धारित कार्यक्रमअनुसार प्रतियोगिता हुनुपर्ने दशरथ रंगशालामा हो । रंगशालाको मैदानी स्थिति र मौसमले गर्दा निश्चित हुने दाबी गर्न नसकिएको हो । प्रतियोगिता दक्षिण एसियाली फुटबल महासंघ (साफ) ले आयोजना गर्न लागेको हो । साफले अखिल नेपाल फुटबल संघ (एन्फा) लाई वैकल्पिक व्यवस्था गर्न भनिसकेको छ । महासंघले दशरथ रंगशालाको मैदानको स्थिति निरीक्षण गर्न म्याच कमिस्नर पठाएका छन् । उनले नै पेस गर्ने प्रतिवेदनका आधारमा अन्तिम निर्णय हुनेछ । म्याच कमिस्नरमा माल्दिभ्सका अब्दुल हमिद अब्दुल गफर रहेका छन् । उनले शुक्रबार बिहान दशरथ रंगशालाको निरीक्षण गर्ने कार्यक्रम छ । एएफसी च्यालेन्ज लिगको प्रारम्भिक चरणको चर्च ब्वाइज र पारो एफसीबीचको खेलपछि दशरथ रंगशालाको मैदान फेरि खेल्न अयोग्य भएको हो । त्यसलाई छाडेर प्रतियोगिताको सबै तयारी पूरा भएको एन्फाले जनाएको छ । बिहीबार आयोजित पत्रकार सम्मेलनमा एन्फा प्रवक्ता सुरेश साहले वैकल्पिक मैदानका रूपमा सातदोबाटोस्थित एन्फा कम्प्लेक्स प्रयोग हुने बताए । उनले टिमको अभ्यासका लागि भद्रकाली र लगनखेलको आर्मीको मैदान प्रयोग गरिने पनि बताए । प्रवक्ताका अनुसार सुरुआती केही खेल सातदोबाटोमा भएपछि बाँकी खेल दशरथ रंगशालामा पनि हुन सक्नेछ । ॅरंगशालाको मैदान फुटबलकै लागिपत्रकार सम्मेलनमा एन्फाका उपाध्यक्ष दीपक खतिवडाले दशरथ रंगशाला अहिले राष्ट्रिय खेलकुद परिषद्मातहत रहेको र त्यसको जिम्मेवारी एन्फामै फर्किनुपर्ने बताएका छन् । उनले दशरथ रंगशालाको मैदानमा फुटबलबाहेक अन्य खेल आयोजना गर्न नहुने जिकिर गरे । विश्वकप छनोटको खेल दशरथ रंगशालामा हुन अयोग्य भएपछि मैदानको जिम्मेवारी परिषद्ले लिएको थियो । त्यसयता पनि मैदानको स्थिति राम्रो हुन सकेको छैन । रग्बीका प्रतियोगिता र अन्य खेलबाहेकका कार्यक्रम गर्न परिषद्ले अनुमति दिएपछि दशरथ रंगशालाको मैदान अझै बिग्रिएको थियो । यसै वर्ष अक्टोबरमा दशरथ रंगशलामै महिला साफ च्याम्पिनयसिप २०२४ पनि हुँदै छ । त्यसअघि पनि रग्बीको प्रतियोगिता दशरथ रंगशालाको मैदानमा हुने भएकाले पनि महिला साफसमेत अन्योलमा छ । तर उपाध्यक्ष खतिवडाले रग्बीको प्रतियोगिता कुनै पनि हालतमा नहुने र त्यसलाई गर्न नदिने दाबी गरे । कुनै पनि ठूलो फुटबल प्रतियोगिताको निश्चित समय अगाडि अन्य प्रयोजनका लागि मैदान प्रयोग गर्नु हुँदैन । एन्फा स्रोतले दिएको जानकारीअनुसार यस वर्ष हुने फुटबलका प्रतियोगिता र त्यसमा हुन सक्ने व्यवधानबारे मन्त्रिपरिषद्मा पनि चर्चा भइसकेको छ । यस्तै फुटबलको सम्भावित नयाँ मैदानका लागि जग्गा व्यवस्थामा पनि मन्त्रिपरिषद्मा छलफल भएको छ । उपाध्यक्ष खतिवडाले थपे, दशरथ रंगशालाको मैदानमा फुटबलबाहेक अन्य खेल गर्न दिनुहुन्न । यसअघि भएका रग्बीका खेलकै कारण मैदान खेल्न अयोग्य भएको हो ।"
दुई अंकको स्वर्ण लक्ष्यमा तयारी गर्दै कर्णाली,"खेल संख्या बढी, खेलाडी कम कर्णालीमा खेल संख्या धेरै छ । तर, खेलाडी र पूर्वाधारको संख्या निकै न्यून छ । प्रदेश सरकारले खेलसंस्था सञ्चालन कार्यविधि बनाउन आवश्यक छ । अहिलेसम्म खेल संस्थाहरू खुलमखुला चलिरहेका छन् । खेलक्षेत्रमा राजनीति हाबी छ । खेल संख्या मात्र थपेर काम छैन, सदस्यसचिव सन्ज्यालले भने, पहुँचको आधारमा खेलसंख्या थपिएको छ । खेलाडी उत्पादनमा ध्यानुभन्दा पनि खेल संख्या बढाउनमा ध्यान दिइयो । यस्तै हो भने संरचनाचाहिँ ठूला र खेलाडी नहुने अवस्था सिर्जना हुनसक्ने उनको जिकिर छ । कतिपय खेलमा खेलाडी नै छैनन्, खेल संघमात्र गठन छ । प्रदेश सरकारले छिटो ऐन कानुन बनाउन आवश्यक छ ।"
फुलहममाथि युनाइटेडको अपेक्षा,"म्यानचेस्टर (एएफपी) इंग्लिस प्रिमियर लिगको नयाँ सिजन शुक्रबार सुरु हुँदै छ । त्यसको पहिलो खेलमा म्यानचेस्टर युनाइटेडले घरेलु मैदानमा फुलहमलाई आतिथ्यता गर्नेछ । म्यानचेस्टर सिटीले भने आइतबारको खेलमा खर्चालु चेल्सीको सामना गर्नेछ । यसैक्रममा सिटीको उपाधि रक्षाको अभियान सुरु हुनेछ । लिभरपुल भने शनिबार यसपल्ट बढुवा भएको इप्सविच टाउनको भ्रमणमा निस्कने छ । त्यस खेलमा सबैको ध्यान लिभरपुलका नयाँ प्रशिक्षक आर्ने स्लटमाथि हुनेछ । योर्गन क्लोपले छाडेयता उनको नेतृत्वमा लिभरपुलको यो पहिलो औपचारिक खेल हुनेछ । लिगको पहिलो सप्ताहन्तका खेल कस्तो हुनेछ त ? युनाइटेडले गत सिजन एफए कपको फाइनलमा सिटीलाई अविश्वसनीय ढंगले पराजित गरेको थियो । यो जित मे महिनामा निस्केको थियो । त्यसयता ओल्ड ट्राफोर्डमा धेरैथोक भइसकेको छ । युनाइटेडले व्यवस्थापक एरिन टेन हागमाथि नै विश्वास देखाएको छ । सन् २०२६ सम्मका लागि अनुबन्धसमेत गरेको छ । युनाइटेडको नयाँ माथिल्लो व्यवस्थापनले यी डच प्रशिक्षकमाथि नै विश्वास कायम राखेको छ । विशेषतः बेलायती धनाढ्य जिम र्याटफिल्डले । युनाइटेडमा लेनी योरो, जोसुआ जिर्कजी, म्याथिस डी लिग्ट र नोसिर माजराउ आएका छन् । उनीहरूका लागि युनाइटेडले १९ करोड २० लाख डलरको छेउछाउ खर्च गरेको छ । गत वर्ष फेब्रुअरीमा भएको यस्तै खेलमा फुलहम विजयी रहेको थियो । यो ओल्ड ट्राफोर्डमा २० वर्षयताको पहिलो जित थियो । फेरि यस्तै नतिजा आउने हो भने युनाइटेड समर्थकका लागि यो सिजन बिर्सनलायक हुन सक्नेछ । लिरभपुलका लागि इप्सविच टाउनको भ्रमण जोखिमले भरिएको हुन सक्नेछ । इप्सविच २२ वर्षको अन्तरमा फेरि एकपल्ट प्रिमियर लिगमा उक्लेको छ । त्यसैले टोली उत्साही छ । यो सिजनका लागि लिभरपुलले केही नयाँ अनुबन्ध गरेको पनि छैन । अहिले भएकै खेलाडीको मदतमा टोलीले आर्सनल, युनाइटेड र सेभियामाथि प्रभावशाली जित भने निकालेको छ । पोर्टम्यान रोडमा प्राप्त हुने सम्भावित जितले लिभरपुललाई राहत दिनेछ । किनभने क्लब अझै पनि क्लोपको बिदाइको स्तब्धताबाट मुक्त हुन सकेको छैन । अक्टोबरको अन्तर्राष्ट्रिय विश्रामअगाडि लिभरपुलका लागि सजिलो खेल रहेको छ । त्यसमा सफल रहे लिभरपुलको स्थिति बलियो हुनेछ । चेल्सीका नयाँ व्यवस्थापक इन्जो मारेस्का आफ्नो पूर्वक्लब सिटीविरुद्ध उत्कृष्ट सुरुआत चाहना राख्ने छन् । कुनै समय उनी पेप ग्वार्डिओलाको प्रशिक्षण समूहमा थिए । त्यसलाई छाडेयता उनी गत सिजन लेस्टर गएका थिए । यो क्लबलाई बढुवा पनि दिलाए । तर, चेल्सीमा अहिले पनि सबै स्थिति ठिक छैन । चेल्सीमा अहिले नै पहिलो रोजाइका लागि ५० खेलाडी उपलब्ध छन् । नतिजामा केही तलमाथि हुनेबित्तिकै मारेस्का दबाबमा आउन सक्नेछन् । अहिले नै चेल्सीमा केही समस्या भएको मानिएको छ । त्यसैले पनि अमेरिका भ्रमणका क्रममा चेल्सी सिटीकै हातबाट ४२ ले पराजित भयो । चेल्सीको स्थितिको ठीक विपरीत सिटी भने अझै मजबुत स्थितिमा छ । गत सिजनको तुलनामा यसपल्ट नगन्य मात्रै परिवर्तन भएको छ । ब्राजिली विङ्गर सभिन्हो मात्रै नयाँ खेलाडी छन् । अर्जेन्टिनी फरवार्ड जुलियन अल्भारेज भने एट्लेटिको म्याड्रिड गएका छन् ।"
वाग्मतीले दुई वर्षपछि पदक विजेतालाई पुरस्कृत गर्ने,"(मकवानपुर)नवौं राष्ट्रिय खेलकुदमा वाग्मती प्रदेशबाट खेलेर पदक जितेका खेलाडीले प्रदेश सरकारको तर्फबाट प्रोत्साहनस्वरुप नगद पुरस्कार पाउने भएका छन् । २०७९ असोज २८ देखि कात्तिक ३ सम्म गण्डकी प्रदेशमा भएको प्रतियोगितामा पदक जितेका खेलाडीलाई नगदसहित पुरस्कृत गर्ने तयारीको काम भइरहेको युवा तथा खेलकुदमन्त्री मीनकृष्ण महर्जनले बताएका छन् । तत्कालीन खेलकुदमन्त्री रत्नप्रसाद ढकालले पदक विजेता खेलाडीलाई नगदसहित पुरस्कृत गर्ने घोषणा गरेको भएता पनि हालसम्म उक्त पुरस्कार वितरण भएको थिएन ।घोषणा भएको झन्डै दुई वर्षपछि नवनियुक्त मन्त्री महर्जनले पुरस्कार वितरणलाई तयारी तीव्र पारिएको बताए । त्यतिबेला मन्त्रालयले रकम माग गर्दा त्रुटि भएको रहेछ । अर्थ मन्त्रालयले आवश्यकभन्दा बढी रकम मागियो भनेर सहमति नदिँदा मन्त्रिपरिषद् बैठकमै लैजान समस्या भएछ । अर्थमन्त्री र मुख्यमन्त्रीज्यूसँग कुराकानी भयो, उहाँहरू पूर्ण सकारात्मक हुनुहुन्छ । हामी १० औं राष्ट्रिय खेलकुदभन्दा अगावै खेलाडीलाई पुरस्कार बाँड्छौं, मन्त्री महर्जनले भने ।उनले आफू पनि खेलक्षेत्रकै व्यक्ति भएकाले खेलाडीको मर्का बुझ्दै पुरस्कार वितरण कार्यलाई तीव्रता दिइएको बताए । लगानी बढाउँदै खेलकुद पूर्वाधारको विकास र खेलाडीको हितमा मन्त्रालयले तीव्र गतिमा काम गर्ने उनको दाबी छ । गत आर्थिक वर्षमा खेलकुद मन्त्रालयले पुरस्कारका लागि २ करोड २४ लाख रुपैयाँ अर्थ मन्त्रालयसँग मागेको भएता पनि सहमति नआउँदा पुरस्कार वितरण गर्न नसकिएको मन्त्रालयका सचिव रुद्रप्रसाद लामिछानेले बताए । मन्त्रालयले स्वर्ण विजेतालाई १ लाख, रजत विजेतालाई ७५ हजार र कांस्य विजेतालाई ५० हजारसहित सम्मान गर्ने निर्णय गरेको थियो । नवौंमा वाग्मतीले २४ स्वर्ण, ४७ रजत र ७४ कांस्यसहित पदक तालिकाको पाँचौं स्थानमा थियो ।नेपाल राष्ट्रिय तथा अन्तराष्ट्रिय खेलाडी संघले नवौं राष्ट्रियका लागि खेलाडीलाई पुरस्कार प्रदान गर्न मन्त्री महर्जनको ध्यानाकर्षण गराएको थियो । संघका केन्द्रीय सदस्य अजित गुरुङको नेतृत्वको टोलीले खेलाडीलाई निराश नबनाउन अनुरोध गरेको थियो ।"
एमबाप्पेको स्वर्णिम सुरुआत,"वार्सा (एएफपी) फ्रान्सेली फुटबल स्टार केलियन एमबाप्पेले सानदार डेब्यु गरेपछि रियल म्याड्रिडले बुधबार राती एट्लान्टामाथि २० को विजय हात पार्दै कीर्तिमानयुक्त छैटौं पटक यूईएफए सुपर कपको उपाधि जितेको छ । गत सिजनमा च्याम्पियन्स लिग जितेको रियलबाट एमबाप्पेले स्वर्णिम सुरुआत गरेका हुन् ।गत सिजनमा युरोपा लिग जितेको एटलान्टाविरुद्ध एमबाप्पेले रियलको जर्सीमा आफ्नो पहिलो खेलमै गोल गरेका हुन् । फोडे भाल्भेर्डेले गोलको खडेरीलाई तोड्दै ५९ औं मिनेटमा रियललाई अग्रता दिलाएका थिए । जुड बेलिङमघमको पासमा एमबाप्पेले ६८ औं मिनेटमा दोस्रो गोल गरेका थिए । आजको रात उत्कृष्ट रह्यो, मैले लामो समयदेखि यो जर्सी लगाएर खेल्ने प्रतीक्षा गरिरहेको थिएँ, एमबाप्पेले स्पेनिस भाषाको मुभिस्टारलाई भने । प्रशिक्षक कार्लो एन्सेलोट्टीले रियलबाट जितेको १४ औं उपाधि हो । योसँगै उनले रियलबाट सर्वाधिक १४ उपाधि जित्ने मिगुइल मुनोजको कीर्तिमान बराबरी पनि गरेका छन् । भिनिसियस जुनियर देब्रे र रोड्रिगोलाई दाहिनेबाट खेलाउँदै म्याड्रिडले एमबाप्पेलाई सेन्टर फरवार्डको भूमिकामा उतारेको थियो । उनी एन्सेलोट्टीको यस सिजनको योजनामा फिट देखिएका थिए । एमबाप्पेसँग धेरै गोल गर्ने क्षमता छ, एन्सेलोट्टीले भने, हामीले यो टिमको सन्तुलन पनि हेर्नुपर्छ । यो खेलमा हाम्रो त्यो सन्तुलन देखिएन ।चोटका कारण गत सिजनमा अधिक समय मैदानबाहिर बिताएका गोलरक्षक थिबाउट कोर्टुवाले मारियो पासालिकको हेड प्रहारलाई सानदार ढंगले बचाएर रियललाई खेलमा यथावत् राखेका थिए । गत सिजनको समाप्तपछि टोनी क्रुसले संन्यास लिएकाले उनले लगाउने ८ नम्बर जर्सीमा भाल्भेर्डे उत्रिएका थिए । उनकै पहिलो गोलले खेलको नक्सा परिवर्तन गरेको थियो ।"
