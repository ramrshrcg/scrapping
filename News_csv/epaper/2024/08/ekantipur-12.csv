शीर्षक,विवरण
"विद्युतीय भुक्तानीमा भ्याट, उपभोक्तालाई भार, हटाउन राष्ट्र बैंकको माग","यो गर्नै नहुने काम हो भनेर हामीले सरकारसँग भनिसकेका छौं । यो व्यवस्था ल्याउँदा राष्ट्र बैंकलगायत सरोकारवालासँग कुनै छलफल भएको थिएन, कान्तिपुरसँग गभर्नर अधिकारीले भने, भ्याट लगाउँदा सरकारलाई जति राजस्व प्राप्त हुन्छ, त्योभन्दा धेरै गुणा बढी फिनटेक क्षेत्रको योगदान अर्थतन्त्रमा छ । यसकारण उक्त व्यवस्था सच्याउन सरकारलाई भनिरहेका छौं । विदेशतिर पूर्वाधारमा राज्यले ठूलो लगानी गरिरहेको हुन्छ । यहाँ निजी क्षेत्र आफैं लागिरहेको छ । फिनटेक क्षेत्रमा राज्यबाट खासै लगानी भएको छैन । यो क्षेत्रलाई राज्यले प्रोत्साहन गर्नुपर्नेमा उल्टै कर लगाएर निरुत्साहित गर्न नहुने अधिकारीको भनाइ छ । फिनटेक क्षेत्रले एउटा उचाइ प्राप्त गरिसकेको छ । अहिलेसम्म ठूला घटनादुर्घटना पनि भएको छैन । अब त्यसलाई सोही स्तरमा टिकाउनु मुख्य चुनौती हो, गभर्नर अधिकारीले थपे, फिनटेक विकासका क्रममा अन्तरदेशीय विद्युतीय भुक्तानी सुरु भइसक्यो भने नेसनल स्विच निर्माण पनि अन्तिम चरणमा छ ।राष्ट्र बैंकलगायत निकायले भ्याट फिर्ताका लागि आग्रह गरे पनि सरकारले त्यस सम्बन्धमा कुनै काम सुरु गरेको छैन । विद्युतीय कारोबारमा भ्याटसम्बन्धी विद्यमान व्यवस्थाका विषयमा विभिन्न निकायबाट सुझाव आए पनि सरकारले कुनै निर्णय नगरेको अर्थमन्त्री विष्णुप्रसाद पौडेलले बताए । नयाँ कर नीतिका सम्बन्धमा यति बेला विभिन्न सुझाव आइरहेका छन्, मैले सुनिरहेको छु, उनले भने, नयाँ निर्णयमा पुग्न यथेष्ट अध्ययन चाहिन्छ । यद्यपि विद्युतीय भुक्तानी क्षेत्रलाई सरकारले प्रोत्साहन गरिरहेको उनको भनाइ छ । यो क्षेत्रको विकास तथा विस्तारमा सरकारले प्रोत्साहन नै गरिरहेको छ, उनले भने, अब कानुनसम्मत ढंगले प्रभावकारी नियमन गरेर अघि बढाउँछौं । नेपालमा वित्तीय कारोबारमा भ्याट नलाग्ने व्यवस्था छ । यसकारण बैंक तथा वित्तीय संस्था भ्याट छुट पाउने सूचीमा छन् । भुक्तानी प्रणाली सञ्चालक (क्लियरिङ तथा फर्छ्योटपीएसओ) कम्पनीलाई पनि वित्तीय सेवा मानेर सरकारले नेपाल क्लियरिङ हाउस, फोनपेलगायत डिजिटल भुक्तानी कम्पनीलाई पनि भ्याट छुटको सूचीमा राखेको थियो । यही कारण यस्ता ९ वटा कम्पनी भ्याटमा दर्ता भएका थिएनन् । तर भुक्तानी सेवा प्रदायक (पीएसपी) यसअघि नै भ्याटको दायरामा छन् ।तत्कालीन अर्थमन्त्री वर्षमान पुनले गत १५ जेठमा संसद्मा प्रस्तुत गरेको आर्थिक विधेयक०८१ मा भ्याट छुट पाउने सेवा सूचीबाट क्लियरिङ हाउसलगायत कम्पनीलाई हटाए । यससँगै सरकारले भुक्तानी प्रणाली सञ्चालन गर्ने यस्ता कम्पनीको कारोबारको फर्छ्योट १३ प्रतिशत भ्याट पनि लिन थालेको छ । यसले विद्युतीय भुक्तानी महँगो भएको भन्दै राष्ट्र बैंकलगायत सरोकारवालाले सच्याउन सरकारसँग आग्रह गरेका हुन् ।भुक्तानी प्रणाली सञ्चालकमध्येकै एक नेसनल क्लियरिङ हाउस (एनसीएचएल) ले सरकारलाई लिखित रूपमै उक्त व्यवस्था फिर्ता लिन आग्रह गरेको छ । विद्युतीय भुक्तानी प्रणालीको विकास र विस्तारले भरखरै गति लिन थालेका बेला सरकारले भ्याट लगाएर निरुत्साहित गर्न नहुने एनसीएचएलका प्रमुख कार्यकारी अधिकृत (सीइओ) नीलेशमान प्रधानले बताए । अहिले सरकारले नीतिगत रूपमा सरोकारवाला, उपभोक्तालगायतलाई विभिन्न छुट तथा सुविधा दिएर प्रोत्साहन गर्नुपर्ने हो, उनले भने, यस्तो बेला भ्याट लगाउँदा नकारात्मक सन्देश जान सक्छ ।विद्युतीय भुक्तानी क्षेत्रको विकास र विस्तार हेर्दा कम्तीमा अर्को ५ वर्षसम्म विभिन्न सुविधा दिएर प्रोत्साहन गर्नुपर्नेमा सरकारले कर लगाएर ठीक नगरेको प्रधानको भनाइ छ । अहिले ५० प्रतिशतभन्दा धेरैले यो क्षेत्रको वृद्धि भइरहेको छ । यस्तो अवस्थामा कुनै कुनै कारणले असर पर्न दिनु हुन्न, प्रधानले थपे, अहिलेको अवस्थामा विद्युतीय भुक्तानीमा उपभोक्ता जसरी अभ्यस्त हुँदै आएका छन्, त्यसमा सानोतिनो कारणले वृद्धि रोकिने अवस्था त नहोला । तर यस्ता गतिविधिले नकारात्मक सन्देश प्रवाह गर्छन् । यसकारण नगरे पनि हुने अथवा राज्यलाई त्यति धेरै राजस्व प्राप्त नहुने नीति तथा कार्यक्रम जबर्जस्ती कार्यान्वयन गर्न नहुने उनको भनाइ छ । नेपाल सरकार, राष्ट्र बैंकलगायत सबै निकायले विद्युतीय भुक्तानीलाई प्रोत्साहन गरिरहेका छन् । अझै केही वर्ष प्रोत्साहन गर्नुपर्छ, प्रधानले थपे, विद्युतीय भुक्तानी हाम्रो जस्तो अवस्थामा रहेका अरू देशमा सरकार आफैंले ठूलो बजेट विनियोजन गरेर सरोकारवाला मात्र नभएर उपभोक्तालाई विभिन्न किसिमका छुट तथा सुविधा दिइरहेका हुन्छन् । यो क्षेत्रमा भ्याट लगाउँदा सरकारलाई जति राजस्व प्राप्त हुन्छ, त्योभन्दा धेरै आय विद्युतीय कारोबार विस्तारमार्फत हुने भएकाले सरकारले त्यसबारे सोच्नुपर्ने उनको सुझाव छ । यस क्षेत्रलाई प्रोत्साहन गरेर धेरै संस्थागत (कर्पोरेट) ग्राहकलाई करको दायरामा ल्याउन सकिने प्रधानले बताए । सरकारले यस वर्षको बजेटमा सूचना प्रविधिको अधिकतम प्रयोगमार्फत देशको डिजिटल अर्थतन्त्र विस्तारलाई विशेष प्राथमिकता दिएको छ । सार्वजनिक निकायका सेवा प्रवाहलाई बिजनेस प्रोसेस रिइन्जिनियरिङ का आधारमा सरल बनाउनेदेखि देशको व्यावसायिक वातावरण सुधार गर्न अपनाइएका पाँच रणनीतिभित्र सूचना प्रविधिमा आधारित उद्योगलाई सहजता प्रदान गर्न विदेशमा प्रविधि हस्तान्तरण गरी आर्जित आयलाई पुनः विदेशमै लगानी गर्न पाउने व्यवस्थासहितका कार्यक्रम बजेटमा छन् ।चालु आर्थिक वर्षलाई सूचना प्रविधि दशकको प्रस्थान वर्ष मान्दै सरकारले आईटी जनशक्तिलाई फेलोसिप र इन्टर्नसिपका सामान्य कार्यक्रमदेखि अत्याधुनिक आईटी हब निर्माण, ईगभर्नेन्सका माध्यमबाट सार्वजनिक सेवालाई मुहाररहित, कागजरिहत, सम्पर्करहित बनाउनेजस्ता महत्त्वाकांक्षी कार्यक्रम बजेटमा उल्लेख छन् । सन् २०८१ देखि २०९१ सम्मलाई विज्ञान प्रविधि दशकसमेत घोषणा गर्ने भनिएको छ । विद्युतीय भुक्तानी कारोबारमा भ्याट लगाएर सरकारले आफ्नै नीतिविपरीत काम गरेको जानकार बताउँछन् । हामीले डिजिटल अर्थतन्त्रमा आधारित र डिजिटल भुक्तानी प्रणालीलाई अगाडि बढाउने कुरा गरिरहेका छौं, अर्कोतिर प्रक्रियालाई सहज सरल गर्नुको सट्टा करको भार थपिरहेका छौं, फिनटेक अलायन्स नेपालका संस्थापक अध्यक्ष सञ्जीव सुब्बाले भने, डिजिटल भुक्तानी प्रणाली अगाडि बढ्यो भने राज्यलाई अर्बौंखर्बौंको खर्च घट्छ । कागजी नोट छपाइ, भण्डारण, ढुवानीदेखि चेक बुक छपाइलगायतको लागत ठूलो छ । डिजिटल भुक्तानीलाई कर छुट मात्रै होइन, सहुलियतपूर्ण अनुदान दिनुपर्छ । यस क्षेत्रलाई प्रोत्साहन गरेर अगाडि जानुपर्ने बेला सरकारले नीतिमार्फत पछाडि फर्किने काम गर्न नहुने सुब्बाको भनाइ छ । यो सेवामा अहिल्यै कर लगाउनुपर्ने कारण देखिँदैन, हामी डिजिटल अर्थतन्त्र निर्माण गर्न लागिरहेका छौं । अहिले सेवा सहरिया सम्भ्रान्त वर्गसम्म पुगेको छ, यसलाई बिस्तारै सर्वसाधारणसम्म पुर्याउनुपर्नेछ, उनले भने । गत बिहीबार एक कार्यक्रममा नेसनल पेमेन्ट सलुसनका लोकराज शर्माले भने, आज पनि विदेशका धेरै राष्ट्रमा नगद भुक्तानी गर्न पाइँदैन, पाइहाले पनि थप शुल्क तिर्नुपर्छ । नेपालमा डिजिटल भुक्तानी गर्दा भ्याट तिर्नुपर्ने भएको छ । यो उल्टो भयो । कर लगाउने नै हो भने सरकारले नगद भुक्तानीमा लगाउनुपर्ने र यसले राजस्व बढाउनुका साथै पारदर्शिता ल्याउने उनको भनाइ छ । अहिले पनि डिजिटल कारोबारमा भ्याट भनेर छैन । पहिला समासोध गृह (क्लियरिङ हाउस) लाई भ्याट छुटको सूचीमा राखेको थियो, त्यसबाट हटाएको हो । तर वित्तीय कारोबार भ्याट छुटको सूचीमा अझै पनि छ, ईसेवाका प्रमुख कार्यकारी अधिकृत (सीईओ) जगदीश खड्काले भने, वित्तीय कारोबार के हो भनेर परिभाषित नगरिदिएको हुनाले पूरै डिजिटल कारोबारमै पो भ्याट लागेको हो कि भन्ने अन्योल छ ।बैंक तथा वित्तीय संस्थासम्बन्धी ऐन (बाफिया) ले ईसेवा जस्तो संस्थालाई छुँदैन । हामी भुक्तानी तथा फर्छ्योट ऐनअन्तर्गत छौं । बाफियामा वित्तीय कारोबार परिभाषित छ । तर भुक्तानी तथा फर्छ्योट ऐनमा छैन । यसरी ऐनले अन्योल सिर्जना गरिरहेका बेला बजेटमा पनि प्रस्ट व्यवस्था नआएको खड्काले बताए ।नेपालमा भुक्तानी प्रणाली सञ्चालकहरूले विद्युतीय भुक्तानी फर्छ्योट तथा क्लियरिङ हाउसको काम गर्दै आएका छन् । यसका लागि पहिले स्थापना भएको संस्था एनसीएचएल हो । त्यसअघि उक्त काम राष्ट्र बैंक आफैंले गर्थ्यो । उक्त काम वित्तीय सेवाअन्तर्गत पर्ने भन्दै साबिकको मूल्य अभिवृद्धि कर ऐन २०५२ को दफा ५ (३) सँग सम्बन्धित अनुसूची १ अन्तर्गत भ्याट नलाग्ने सूचीमा थियो । पछि त्यो काम एनसीएचएलले सुरु गर्यो । एनसीएचएलले दिँदै आएको उक्त सेवालाई पनि वित्तीय कारोबारअन्तर्गत व्याख्या गरी आर्थिक वर्ष ०७०७१ को आर्थिक विधेयकमार्फत सरकारले मूल्य अभिवृद्धि कर ऐनमा भ्याट नलाग्ने सूचीमा राख्यो, जसमा क्लियरिङ हाउस (समाशोधन गृह) सेवा पनि वित्तीय कारोबार मानेरै भ्याट छुट दिइएको थियो । त्यसपछि अरू भुक्तानी सेवा सञ्चालक कम्पनी पनि आए । उनीहरूले पनि भ्याट छुट पाए । तर यस वर्षको बजेटमार्फत यी कम्पनी भ्याट छुटको सूचीबाट हटाइएको थियो ।"
भ्रष्टाचारमा पाँच वर्षको मात्रै हदम्याद हुने कानुनको प्रस्ताव,नीतिगत निर्णयको व्याख्या गर्न मागकांग्रेस सांसद हृदयराम थानीले भ्रष्टाचार निवारण ऐनमा स्थानीय तहदेखि मन्त्रिपरिषद्सम्मका निर्णयमा छानबिनको व्यवस्था राख्नुपर्ने बताए । नीतिगत निर्णय को व्याख्या कानुनमा गर्नुपर्ने उनको भनाइ छ । पूर्वसचिव मैनालीले सरकारको विभागको निर्देशकले गर्न सक्ने निर्णयलाई पनि नीतिगत निर्णय बनाउन लागिएको उल्लेख गर्दै त्यसलाई रोक्न ऐनमा व्याख्या गर्नुपर्ने बताए । राज्य व्यवस्था समिति सभापति रामहरि खतिवडाले भने हदम्यादसहित अख्तियारका चासोका विषयमा प्रमुख आयुक्त र आयुक्तहरूसँग संशोधनकर्ता सांसदहरूको छलफल हुने बताए । उनका अनुसार साउन ३१ मा बस्ने समितिको बैठकमा अख्तियारसँग छलफल हुनेछ ।
निजामतीमा २४ हजार महिला कर्मचारी,सहायकस्तरमा खुलामा पनि महिलाहरू समावेशी सँगसँगै खुला प्रतिस्पर्धामा पनि अगाडि देखिएका छन् । आयोगको तथ्यांकअनुसार २०७८७९ मा महिला आन्तरिक खुला र सबै समावेशी विज्ञापनमा ७ सय ३८ जना सिफारिस भएका छन् । समावेशी समूहमा महिला ३ सय ८० र खुलामा २ सय ३७ जना सिफारिस भएका हुन् । खुलातर्फ अधिकृतस्तरमा १ सय ४२ र सहायकस्तरमा ९५ जना सिफारिस भएका छन् । २०७८७९ मा सहायकस्तरमा खुला प्रतिस्पर्धा बढेको देखिन्छ । सबै समूहबाट कुल एक हजार ९९ जना महिला सिफारिस भएका छन् । जसमा खुलातर्फ अधिकृतस्तरमा ६६ र सहायकस्तरमा ३ सय ७ जना छन् ।
"कांग्रेसमा महाधिवेशनको बहस, अर्को मंसिरमै गर्न जोड","(काठमाडौं)कांग्रेस सभापति शेरबहादुर देउवाले आफू प्रधानमन्त्री भएपछि मात्रै पार्टी महाधिवेशन गर्न सक्ने आशंका गर्दै नेता शेखर कोइराला, महामन्त्री गगनकुमार थापा लगायतले ०८२ मंसिरभित्रै नियमित महाधिवेशन गराउन दबाब बढाएका छन् । नेता कोइरालाले आइतबारको केन्द्रीय कार्यसमिति बैठकमा कुनै पनि बहानामा नियमित महाधिवेशन नसार्न सभापति देउवालाई चेतावनी दिएका छन् । महामन्त्री थापाले गत फागुनमा भएको महासमिति बैठकमै ०८२ मंसिरमा पार्टीको पन्ध्रौं महाधिवेशन गर्ने प्रस्ताव राखेका थिए । महासमिति बैठकमा महामन्त्री थापाले महाधिवेशनको मितिको प्रस्तावसहित ल्याएको प्रतिवेदन केन्द्रीय कार्यसमितिले परिमार्जन गर्ने गरी पारित गरिएको थियो । साढे पाँच महिनापछि बोलाइएको केन्द्रीय कार्यसमिति बैठकमा प्रस्तावित महाधिवेशनको मिति संशोधन हुने संशय संस्थापन इतरपक्षमा देखिएको छ । नेता कोइरालाले क्रियाशील सदस्यतालगायत समस्या तत्काल समाधान गरी २०८२ मंसिरमा पन्ध्रौं महाधिवेशन गर्ने सुनिश्चितता यही केन्द्रीय समिति बैठकले गर्नुपर्नेमा जोड दिएका थिए । उनले पार्टीको विधान र नियमावलीमा गर्नुपर्ने संशोधनका लागि अविलम्ब समितिहरू बनाउनुपर्ने पनि उल्लेख गरे । यो वा त्यो बहानामा महाधिवेशन सार्ने काम भयो भने त्यसले कांग्रेस र लोकतन्त्र दुवैलाई दुर्घटनातर्फ लैजान्छ, कोइरालाले भनेका थिए । महाधिवेशनको मितिमा कोइरालाले संशय व्यक्त गरेपछि देउवाले बीचमै आपत्ति जनाएका थिए । मैले त्यस्तो के बहाना बनाएको छु, महाधिवेशन समयमै गर्छु, अरू कुरा गर्नुहोस्, यो कुरा गर्न पर्दैन । मैले के बहानाबाजी गर्ने ? देउवाले भनेका थिए । कांग्रेस महामन्त्री थापाले अब हुने सय दिनको सांगठनिक अभियानले नियमित समयमा महाधिवेशन गराउने वातावरण सिर्जना गर्ने बताए । उनका अनुसार महाधिवेशनका लागि आधारभूत विषय नै क्रियाशील सदस्यताको नवीकरण हो । अहिलेसम्म कुनै पनि ठूला नेताको सदस्यता नवीकरण भएको छैन । केन्द्रीय कार्यालयले चाहेर मात्रै सदस्यता नवीकरण हुँदैन । आफ्नो ठाउँमा सबैले सदस्यता नवीकरण गराउनुपर्छ । अब हुने सांगठनिक अभियानमा सबैले आआफ्नो जिम्मेवारी पूरा गरिदिनुभयो, केन्द्रीय प्रतिनिधिहरूलाई सहयोग गर्नुभयो भने वातावरण बनाउन सकिन्छ, थापाले कान्तिपुरसँग भने, सदस्यता नवीकरण जुन गतिमा हुनुपर्ने हो, भइरहेको छैन । समयमै महाधिवेशन गराउने कुरामा सभापतिले ढुक्क भए हुन्छ भन्नुभएकाले समस्या होला भन्ने लागेको छैन ।संस्थापन पक्षका नेताहरूले भने सभापति देउवाले नियमित महाधिवेशन भनेकै पाँच वर्षको अवधि हो भन्ने व्याख्या गर्दै आएका छन् । पार्टीको विधानमा सभापतिसहित सबै पदाधिकारी र सदस्यको कार्यकाल चार वर्षको हुने व्यवस्था छ । विशेष परिस्थितिमा थप एक वर्ष बढाउन पाइने व्यवस्था पनि छ । अर्कातर्फ राजनीतिक दलको महाधिवेशन पाँच वर्षभित्र हुन नसके थप ६ महिना बढाउन सकिने प्रबन्ध संविधानमा छ । कांग्रेसमा अहिलेसम्म कुनै पनि सभापतिले चार वर्षमा महाधिवेशन गराएका छैनन् । महामन्त्री थापाले ०८२ मंसिरमा महाधिवेशन गराउन राखेको प्रस्तावमा संस्थापन पक्षले पार्टी विधान र संविधानको व्यवस्थालाई समेत मध्यनजर गर्दै समयभित्रै महाधिवेशनको तालिका तय गर्ने भन्ने वाक्यांश राख्ने गृहकार्य गरिरहेको एक सदस्यले जानकारी दिए । कांग्रेस प्रचार विभाग प्रमुख मीन विश्वकर्माले प्रतिस्पर्धी नेताले चार वर्षभित्रै गराउन खोज्ने र नेतृत्वमा भएको व्यक्तिले पाँच वर्षभित्रै महाधिवेशन गर्न खोज्ने विषयलाई धेरै अस्वाभाविक रूपमा लिन नहुने बताए । महाधिवेशन कहिले गर्ने, थपिनेनथपिने कुरा सहमतिबाट हुने हो । महामन्त्रीले राखेको प्रस्तावमाथि प्राप्त सुझाव र केन्द्रीय सदस्यहरूको धारणाअनुसार प्रतिवेदन परिमार्जनको अन्तिम गृहकार्य भइरहेको छ, उनले भने । एमालेसँगको सहमतिअनुसार प्रधानमन्त्री बनेपछि महाधिवेशन गराउँदा आफूले प्रस्ताव गरेको व्यक्तिलाई पार्टी नेतृत्वमा ल्याउन सहज हुने र त्यसपछि हुने संसदीय चुनावमा प्रधानमन्त्रीको हैसियतले टिकट वितरण गर्न सकिने बुझाइ सभापति देउवामा रहेको कोइराला पक्षको आरोप छ ।"
नेतृत्व छाड्न दाहाललाई दबाब,"(काठमाडौं)माओवादीको अन्तरसंघर्ष उत्कर्षमा पुगेको छ । मूल नेतृत्वले पार्टी विधि र प्रणाली मिच्दा समस्या आएको भन्दै पदाधिकारी र स्थायी समिति सदस्यहरूले अध्यक्ष पुष्पकमल दाहालको कार्यशैलीप्रति चर्को प्रश्न उठाएका छन् । तीन दिनदेखि काठमाडौंमा जारी माओवादी स्थायी समिति बैठकमा बोल्ने अधिकांश नेताले पार्टी बिग्रिएको निष्कर्षसहित नेतृत्वको स्वेच्छाचारीबाट नभई सामूहिक विधि र प्रणालीबाट पार्टी चलाउनुपर्नेमा जोड दिएका छन् । उपमहासचिव जनार्दन शर्माले पछिल्ला राजनीतिक उथलपुथलमा दाहाल जिम्मेवार रहेकोतर्फ संकेत गर्दै पार्टी नेतृत्व हस्तान्तरणका लागि लिखित रूपमा तीन विकल्प दिएका छन् । माओवादी सरकारबाट बाहिरिएपछि उत्पन्न परिस्थितिबारेमा समीक्षा गर्न र पार्टी निर्माणका लागि कार्यक्रम तय गर्न पार्टी मुख्यालय पेरिसडाँडामा बसेको बैठकमा आइतबार बोल्ने अधिकांश नेताले अध्यक्ष दाहालको आलोचना गर्दै पार्टी सञ्चालनको सही विधि प्रणाली बनाउन जोड दिएका हुन् । बैठकमा बोल्ने दुई दर्जन नेताहरूले पार्टी निर्माणमा भन्दा सत्तालाई प्राथमिकता दिँदा माओवादी बिग्रिएको निष्कर्षसहित भनेका छन्, पार्टी प्रतिपक्षमा पुगेकाले अबचाहिँ सामूहिक विधि र प्रणालीमा चल्ने गरी पार्टी निर्माण गर्ने अवसर छ । २०८४ को निर्वाचनसम्म विगतका गल्ती सच्याउँदै जनतासमक्ष जानुपर्छ । उपमहासचिव शर्माले कांग्रेस, एमाले गठबन्धन हुने गरी भएको उथलपुथलमा दाहाल नै जिम्मेवार भएको संकेत गर्दै यसबारे स्पष्ट हुनुपर्ने उल्लेख गरेका छन् । गठबन्धन बनाउने, भत्काउने र फेरि बनाउने क्रियाकलापले गर्दा पार्टीलाई भएको वैचारिक र व्यावहारिक लाभहानिको मूल्यांकन गर्ने । अहिलेको उथलपुथलले संघ र सबै प्रदेशका सरकारबाट बाहिरिनुपर्ने अवस्था किन आयो ? यसको जिम्मेवार को हो भन्ने विषय पार्टीमा स्पष्ट गर्ने उनको लिखित मागमा उल्लेख छ । उनको लिखित मतमा भनिएको छ, शंकाले लंका जलाउने, चियाको कपमा तुफान सिर्जना गर्ने भनेझैं पार्टीलाई नै क्षति हुने गरी सार्वजनिक रूपमा भ्रम सिर्जना गर्ने, मूल नेतृत्वले बोलेका सबै कुराहरू सही नै हुन्छ भन्ने स्कुलिङमा हुर्केको हाम्रो पंक्तिमा पर्न गएको भ्रम र त्रासबाट पार्टी चलाउने हो भने पार्टी कसरी बन्छ ? यसबारे गम्भीर समीक्षा हुनुपर्दछ । शर्माले नेतृत्व हस्तान्तरणको माग गर्दै लिखित रूपमा तीन विकल्प पनि अघि सारेका छन् ।माओवादी उपाध्यक्ष एवं प्रवक्ता अग्निप्रसाद सापकोटाले पार्टी प्रणालीको विकास गरेर जानेमा नेताहरूले जोड दिएको बताए । पार्टीमा विधि प्रक्रियालाई विकसित गर्नुपर्छ । प्रणाली विकास गरे मात्र संगठन सुदृढ हुन सक्छ भन्ने साझा धारणा छ, उनले भने, अब जनतामा स्पष्ट कार्यक्रम बनाएर जानुपर्छ । उपाध्यक्ष पम्फा भुसाल, उपमहासचिव शक्ति बस्नेत लगायतले विधि र पद्धतिबाट सामूहिक निर्णय गरे मात्र माओवादी संगठन बलियो हुने धारणा राखेका थिए । उपमहासचिव वर्षमान पुनले अध्यक्ष दाहालले साढे तीन दशकभन्दा बढी पार्टीको नेतृत्व गरिसकेकोले अगाामी दिनमा नेतृत्वको कार्यकाल पनि तोक्नुपर्ने धारणा राखे । भने, अबचाहिँ नेतृत्वको कार्यकाल तोकेर जानुपर्छ अनि मात्र नेतृत्वको विकास हुन्छ । नेतृ जयपुरी घर्तीले पार्टीको कार्यविभाजन, मन्त्री चयनलगायतमा कुनै विधि नभएको भन्दै आक्रोश पोख्दै भनिन्, पार्टीमा विधि र पद्धति भनेको यही हो ? के यसरी पार्टी चल्न सक्छ ? राष्ट्रिय सभाकी पूर्वउपाध्यक्ष उर्मिला अर्यालले पार्टीमा कसैलाई काखा र कसैलाई पाखा गर्दै हेप्ने काम भएको टिप्पणी गरिन् ।कमला रोकाले नेतृत्व संस्थागत निर्णय गर्नबाट चुकेको टिप्पणी गरिन् । भनिन्, पार्टीमा आत्मकेन्द्रित व्यक्तिवाद हाबी छ, मुख्य नेतृत्व मनोगत भयो । गुटलाई संरक्षण गर्ने काम भएको छ ।सुन तस्करी प्रकरणमा आफ्नो परिवारलाई मुछ्दा प्रधानमन्त्री रहेका अध्यक्ष दाहालले बेवास्ता गरेको भन्दै पूर्वउपसभामुखसमेत रहेकी ओनसरी घर्तीले गुनासो गरेकी थिइन् । हाम्रो परिवारमाथि सुन तस्करी आरोप लागेका बेला प्रधानमन्त्री र गृहमन्त्रीले मेरो फोन उठाउनु भएन । सुन तस्करजस्तो बनाइयो, घर्तीले भनिन् । कालीबहादुर मल्ल, शशि श्रेष्ठले यो अन्तरसंघर्ष गर्ने बेला नभई बृहत् पार्टी एकतामा जोड दिनुपर्ने बेला भएको धारणा राखेका थिए ।"
तोड्न नसकिएको तस्करीको 'स्वर्ण सञ्जाल,"त्रिभुवन अन्तर्राष्ट्रिय विमानस्थलबाट बेलाबखत किलोका किलो सुन बरामद हुने गरेको खबर त सार्वजनिक हुने गरेकै छ । तर बरामद हुन नसकेको सुनको परिणाम पनि उल्लेखनीय रहेको आकलन गर्न सकिने पर्याप्त आधार छन् । सुन तस्करीका अनेकौं विवरणहरू आफ्ना ठाउँमा छँदै छन्, त्यसरी भित्रिएका सुन नेपाली बजारमै व्यवस्थापन भइरहेको पनि प्रहरी अनुसन्धानबाट पुष्टि भएको छ । नेपालमा तोकिएका वाणिज्य बैंकहरूले दिनमा २० केजीसम्म सुन आयात गर्न पाउने र त्यही सुन मात्र व्यवसायीले खरिद गर्न मिल्छ । तर बैंकमा अझै २ सय किलोभन्दा बढी सुन स्टक छ । अर्कोतिर, राजधानीकै ठूला सुन पसलले समेत तस्करीका सुन सस्तोमा किनेर सर्वसाधारणलाई महँगोमा बिक्री गर्ने गरेको पाइएको छ । यसबाट स्वर्णक्षेत्र मा राज गरिरहेको अवैध सुनको हालीमुहालीको संकेत प्राप्त हुन्छ । यसलाई भत्काउन बृहत् अनुसन्धान र संलग्न सबैलाई कारबाहीको खाँचो छ ।जुनसुकै अवैध क्रियाकलापतर्फ व्यक्ति, समूह वा संस्था उत्प्रेरित हुनुमा केही साझा मनोविज्ञानले काम गरेको हुन्छ । छोटो समयमा बढी लाभ लिन चाहँदा, आफूले अवैध गतिविधि गर्दा कारबाही हुँदैन भन्ने बुझाइ वा कारबाही नहुने गरी तारतम्य मिलाएको आत्मविश्वास हुँदा र नियामक निकायहरूको नियमन गर्ने क्षमता नै कमजोर रहेको आमरूपमै स्थापित हुँदा अवैध गतिविधि मौलाउँछ । सुनको अवैध खरिदबिक्रीमा पनि त्यही मनोविज्ञानले काम गरेको हुन सक्छ । यस्तो मनोविज्ञानलाई तोड्ने जिम्मा सरकारकै हो । त्यसका लागि सुनको अवैध कारोबारमा संलग्न भएका दर्जन पसलका सञ्चालकहरूलाई कारबाहीको दायरामा ल्याउन र अन्य पसलहरूमाथि निगरानी बढाउन आवश्यक छ । किनकि, नाम खुलेका पसलहरू अवैध गतिविधि चिहाउने आँखीझ्याल हुन सक्छन्, यसबाट अन्य पसलको पनि यथार्थ विवरण थाहा पाउन सहज हुन्छ । कम्तीमा तत्कालै सुनको वैध आयात र खपतको विश्लेषण गर्ने र यस प्रक्रियालाई पारदर्शी बनाउने उपायहरू अवलम्बन गरिन आवश्यक छ । साथसाथै, व्यापारीहरूले गरेको कारोबारलाई यकिन गर्ने, व्यापारीहरूको सम्पर्क र सम्बन्धलाई थप निगरानी गर्ने र सम्पत्ति छानबिन गर्ने हो भने धेरै विषय प्रस्ट हुनेछन् । सुनचाँदी व्यवसायी जोडिने संगठनहरूले पनि आफूहरूभित्र शुद्धीकरण गर्नका लागि कठोर मापदण्ड बनाउनुपर्छ ।सुनलाई व्यक्तिगत मात्रै नभएर राज्यकै पनि स्थिर पुँजीका रूपमा मानिन्छ । त्यसैले यसको तस्करी तथा अवैध खरिदबिक्री अन्य धातु वा वस्तुसँग तुलना हुन सक्दैन । त्यसैले पनि सुनसँग सम्बन्धित कारोबारलाई कानुनी शासन बलियो भएका मुलुकहरूमा गम्भीर रूपमा लिइन्छ । नेपालमा भने सहजै तस्करी हुने र सहजै व्यवस्थापन हुने गरेको देखिन्छ । त्यति मात्रै होइन, तस्करहरूले सुन कारोबारको समानान्तर संरचना खडा गरेका कारण देशको स्थिर पुँजीको मेरुदण्ड नै खलबलिने आशंका बढेको छ । यस्तो गतिविधिले प्रोत्साहन पाउँदै जाने हो भने कानुनी शासन कमजोर बनिरहेको स्थापित हुन्छ नै, राज्यकोषमा जम्मा हुने ठूलो राशिको राजस्व पनि क्षय हुनेछ । मुख्यतः नेपाललाई अन्तर्राष्ट्रियस्तरमै वित्तीय बदनामीको जोखिमतिर धकेलिरहेको हुन्छ । त्यसैले बजारमा भइरहेको अवैध कारोबारलाई रोक्नका लागि नाकाबाट हुने तस्करी र अवैध कारोबारलाई नियन्त्रण गरिनु पहिलो सर्त हो । त्यसका लागि सबैभन्दा पहिलो प्रयत्न अन्तर्राष्ट्रिय हवाई तथा स्थल नाकाको व्यवस्थापन, नियमन तथा अनुगमनलाई चुस्त बनाउनुपर्छ । प्रविधिको प्रयोगलाई पनि प्राथमिकता दिनुपर्छ । साथसाथै, अन्तर्राष्ट्रिय नाकामा खटिने कर्मचारीको वृत्तिविकास तथा सेवा सुविधालाई समयानुकूल बनाउनुपर्छ । यस्तो हुन सक्यो भने कर्मचारीले तस्करसँग साइनो जोड्ने अवस्था नबन्न सक्छ । जसले सुन तस्करीमा अवरोध ल्याउनेछ ।सुन तस्करीका सम्बन्धमा नेपालमा बेलाबखत छानबिन हुने गरेको छ । प्रहरीले नियमित रूपमा गर्ने छानबिन मात्रै होइन, समिति वा आयोग नै बनाएर पनि छानबिन हुने गरेको छ । जस्तै, २०७४ मा ३३ किलो सुन बाहिरिएको घटना सार्वजनिक भएपछि गृह मन्त्रालयका सहसचिव ईश्वरराज पौडेलको संयोजकत्वमा छानबिन समिति गठन भएको थियो । त्यस्तै, त्रिभुवन अन्तर्राष्ट्रिय विमानस्थलको भन्सार छलेर बाहिर निकालिएको ६१ किलो सुन राजस्व अनुसन्धान विभागले २०८० साउन २ मा सिनामंगलबाट बरामद गरेपछि असोजमा सरकारले डिल्लीराज आचार्यको नेतृत्वमा छानबिन आयोग गठन गरेको थियो । समिति वा आयोगको प्रतिवेदन नै सार्वजनिक भएन । यद्यपि, उनीहरूले पनि सुन तस्करीको जरो पत्ता लगाउन सकेका छैनन् । सुन बरामद भएपछि अनुसन्धान गर्ने प्रहरीले पनि तस्करीको नेक्सस पत्ता लगाउन आशातित प्रगति गर्न सकेको छैन । तर उक्त कमजोरी निरपेक्ष भने होइन । किनकि सत्ता र शक्तिमा रहेका राजनीतिक व्यक्तिहरूले नै सुन तस्करलाई संरक्षण गर्ने गरेको आरोप लाग्ने गर्छ । उनीहरूबीच आर्थिक सहयोग र संरक्षणको दोहोरो सम्बन्ध हुने जानकारहरू बताउँछन् । सुन तस्करीका कतिपय प्रकरणमा उच्च राजनीतिक तथा प्रशासनिक व्यक्तिहरू नै जोडिएको खुलासा हुँदा त्यस्तो दोहोरो सम्बन्ध नै पुष्टि हुने गर्छ । केही समयअघि भेप र ब्रेक सु का नाममा गरिएको सुन तस्करीमा पूर्वसभामुख, पूर्वउपराष्ट्रपतिको परिवार तथा सचिवालय नै जोडिए । तर उनीहरूमाथि अनुसन्धान मिहिन ढंगले भएन । अब सुन तस्करीदेखि व्यवस्थापनसम्मको सम्पूर्ण शृंखलाको जरो पत्ता लगाउन र त्यसलाई भत्काउन राजनीतिक, प्रशासनिक र सुरक्षा निकायको दृढ अठोटयुक्त प्रयत्नको आवश्यकता छ । पटके आयोग गठन गर्ने र त्यसको पनि प्रतिवेदन लुकाउने परम्पराबाट यसमा सुधार हुन सक्दैन । त्यो खर्च र समयको नाश मात्रै हुने, मुख्यतः जनताको आँखामा छारो हाल्ने काम मात्रै हुने साबित भइसक्यो । अब परिणाममुखी पहलकदमी हुनुपर्छ ।"
उकुसमुकुसमा प्रचण्ड,"एकाएक हुनुपरेको सत्ता बहिर्गमनको पीडा भुल्न नसकिरहेकै बेला नेकपा माओवादी केन्द्रका अध्यक्ष पुष्पकमल दाहाल प्रचण्डले पार्टीका स्थायी कमिटी सदस्यहरूले उठाएका अनेकौं प्रश्नको सामना गर्नुपरेको छ । नेतृत्वमाथि नै प्रश्न उठ्न थालेपछि उनी यतिबेला अप्ठ्यारोमा छन् । पार्टीलाई सत्ता केन्द्रित गराएको, सत्ताकै लागि पटकपटक गठबन्धन परिवर्तन गरेको र जसले गर्दा पार्टीको अस्तित्व नै समाप्त भएको जस्ता आरोप उनीमाथि लागेका छन् । हुन पनि आफू प्रधानमन्त्री बन्न र प्रधानमन्त्री भएपछि कुर्सी जोगाउन कुनै कसर बाँकी राखेनन् । करिब डेढ वर्षको उनको कार्यकालमा उल्लेख्य काम हुन पनि सकेन । उनले कांग्रेस र एमालेसँग गठबन्धन बदलिरहे र आफ्नै कारण पाँचपाँच पटकसम्म संसद्मा विश्वासको मत लिनुपर्ने अवस्थाको सिर्जना गराए । मोहन वैद्य र बाबुराम भट्टराई पार्टीबाट अलग भएपछि पार्टीमा एकछत्र हाबी भएका प्रचण्डलाई पार्टीभित्रै यसरी प्रश्नैप्रश्नको घेराबन्दीमा पारिएको सम्भवतः यो पहिलो पटक हो । प्रचण्डकै नेतृत्वमा माओवादी तत्कालीन संविधानसभामा सबैभन्दा ठूलो दल भएको थियो । त्यसपछि उनैको नेतृत्वमा ओरालो लागेको पार्टीलाई उनैको नेतृत्वमा माथि ल्याउन सम्भव देखिँदैन । आफू संसदीय राजनीतिमा आएपछि पार्टी र जनताभन्दा पनि सत्तालाई केन्द्रमा राखेर अगाडि बढेका प्रचण्डको पछिल्ला अभिव्यक्तिले आगामी दिनमा उनको सत्ता यात्रा सकिएको भन्ने उनी आफैंले महसुस गरेको बुझिन्छ । पार्टीभित्र नेतृत्व हस्तान्तरणको कुरा उठिरहेका बेला सत्ता बहिर्गमनलगत्तै पार्टी नेतृत्वबाट पनि बाहिर रहनुपरेमा त्यसको नकारात्मक सन्देश जाने उनको अभिव्यक्तिले उनमा नेतृत्व हस्तान्तरण गर्नुपर्छ भन्ने महसुस अझै देखिँदैन । सुजन देवकोटा, पालुङ्टार४, गोरखा"
एउटै पदमा कतिन्जेल लिप्त ?,"नेपालका राजनीतिक दलका नेताको सबभन्दा ठूलो समस्या भनेकै एउटै व्यक्ति पार्टी नेतृत्वमा सधैं बसिरहने । भिजन छैन, उद्देश्य छैन, देश र जनताप्रति के गर्नुपर्छ भन्ने सोच छैन । जसरी भए पनि पार्टी नेतृत्वमा बस्नुपरेको छ । यसरी देशले कसरी राजनीतिक निकास पाउँछ ? कार्यकर्ताको चाहना के छ भन्दा पनि आफ्नो चाहना के छ भन्नेमै प्रमुख नेता केन्द्रित छन् । मैले पदमा बसेर के गरेँ भनेर नेताहरूले आत्मसमीक्षा गरेको पाइँदैन । कांग्रेसको कुरा गर्दा गिरिजाप्रसाद कोइराला पार्टी सभापति भए र पाँच पटक प्रधानमन्त्री भए । जब उनी अशक्त भए तब मात्र कांग्रेसबाट सुशील कोइरालाले अवसर पाए । शेरबहादुर देउवाले वर्षौंदेखि पार्टी सभापति ओगटिरहेका छन् । पाँच पटकसम्म प्रधानमन्त्री भइसके । अब उनी नै प्रधानमन्त्री बन्ने लाइनमा छन् । एउटै व्यक्ति कति पटक प्रधानमन्त्री बन्ने, कति पटक पार्टी सभापति खाने ? कम्तीमा त्यागको राजनीति गरेर दोस्रो पुस्तालाई पद हस्तान्तरण गरे हुँदैन ? शरीरले नसक्दा वृद्धावस्थामा पनि पद नै चाहिएको किन होला ? कांग्रेसमा मात्र होइन एमालेभित्र पनि त्यही समस्या छ । आफूलाई परिवर्तन कसरी भन्नेमा माओवादीभित्र पनि समस्या छ । ३५ वर्षदेखि अध्यक्षको भूमिकामा रहेका पुष्पकमल दाहाल प्रचण्ड प्रधानमन्त्री नै तीन पटक भइसके अझ अवसर पाए किन छाड्थे ? यसरी तीन नेताको वरिपरि मात्रै प्रधानमन्त्रीको कुर्सी घुमिरहने हो भने जनताको निराशा अझ बढ्छ । नेताको अवस्था त परिवर्तन होला तर देशको अवस्था झन् कमजोर बन्दै जान्छ । सत्ताको वरिपरि राजनीतिक फेरो मारेर बसेका नेताहरूले विचारको राजनीति गर्न सकून्, जनतालाई केन्द्रमा राखेर विकास गरून् । पुरुषोत्तम घिमिरे, जोरपाटी, काठमाडौं"
यिनको जीवन,"राजनीतिमा आज पनि भागबन्डाकै खेलोबाँडीचुँडी खानुबाहेक छैन मेसोमेलोकृषि, शिक्षा, वातावरण भताभुंग भयोदेशको हालत भत्किएको छाप्रो जस्तो भयोगुटको खेती, झुटको खेती नमेटिने होपूर्वतिर न्यानो घाम नदेखिने भोदूरदर्शिता, पारदर्शिता हराएरै गयोदेश विकासको नारा जति बेकारै पो भयोदेशवासीलाई सदाकाल मूर्ख बनाएरयिनको जीवन सकिने भो ठुस्स गन्हाएर । कृष्ण कुम्पुरे, आदमटार, धादिङ"
टीआरसी टुंग्याउन 'नेपाली टुटु,"विगतका पाठपहिलो संशय त्यतिखेरै जन्मियो, जब २०६३ को ऐतिहासिक राजनीतिक परिवर्तनपछि बनेका सरकारहरू विस्तृत शान्ति सम्झौताको पूर्ण कार्यान्वयनमा चुके । सरकार र तत्कालीन माओवादी विद्रोहीबीच २०६३ मंसिर ५ गते भएको विस्तृत शान्ति सम्झौतामा उच्चस्तरीय सत्य निरूपण तथा मेलमिलाप आयोग बनाउने र दुई महिनाभित्र राज्य र विद्रोही दुवै पक्षद्वारा बेपत्ता पारिएका र मारिएकाको नाम, थर र ठेगाना सार्वजनिक गर्ने सहमति भएको थियो । तर, आज १८ वर्ष बितिसक्दा पनि यी सम्झौताले निष्कर्ष पाउन सकेका छैनन् । बेपत्ता भएका व्यक्तिका आफन्तहरू सास वा लास कुरिबसेका छन् भने उच्चस्तरीय सत्य निरूपण तथा मेलमिलाप आयोग सत्ता सौदाबाजी र राजनीतिक भागबन्डाको सिकार बन्दै आएको छ । २०६२२०६३ को दोस्रो जनआन्दोलनपछि विस्तृत शान्ति सम्झौता, अन्तरिम व्यवस्थापिका संसद् हुँदै माओवादी अन्तरिम सरकारमा सामेल भयो । तर, सत्य निरूपण तथा मेलमिलाप आयोग गठनको मुद्दा तिनको प्रमुख प्राथमिकतामा परेन । अन्तरिम सरकारको मुख्य ध्येय शान्ति प्रक्रिया र संविधान निर्माण थियो । मुलुक संविधानसभा चुनावमा केन्द्रित भयो । संविधानसभाको चुनावपछिको पहिलो बैठकले मुलुकमा विद्यमान राजतन्त्रको अन्त्य गर्दै गणतन्त्रमा प्रवेश गरेको अर्को ऐतिहासिक घोषणा गर्यो । संविधानसभाको चुनावपछि सरकार गठन, संविधान निर्माणका विषयमा दलहरू केन्द्रित भए । शान्ति प्रक्रियाका मूलतः तीन कार्यभार थिए । संविधान निर्माण, माओवादी लडाकु, हतियार व्यवस्थापन र द्वन्द्वकालीन घटनाको सत्य निरूपण । यीमध्ये संविधान, माओवादी लडाकु र हतियार व्यवस्थापनका विषय मुख्य प्राथमिकतामा पर्दा द्वन्द्वपीडितका मुद्दा ओझेलमा परे । त्यसो त २०६६ सालमा संक्रमणकालीन न्यायसम्बन्धी विधेयक संविधानसभामा दर्ता भएको थियो । तर, त्यो अघि बढ्न सकेन । पहिलो संविधानसभाको विघटनसँगै उक्त विधेयकको औचित्य रहेन । पहिलो संविधानसभा विघटनपछि बनेको सरकारले २०६९ मा सत्य निरूपण तथा मेलमिलाप आयोगसम्बन्धी अध्यादेश ल्यायो । तर, सर्वोच्च अदालतले अन्तर्राष्ट्रिय कानुनी मापदण्डअनुरूप नभएको, अदालतले प्रतिपादन गरेको कानुनी सिद्धान्त बाहिरबाट आएको भन्दै उक्त अध्यादेशका मुख्य दफाहरू बदर गरिदियो । र, विभिन्न समयमा जारी आदेशलाई मार्गदर्शक सिद्धान्त मानेर अन्तर्राष्ट्रिय मापदण्डअनुरूप संशोधन गर्न आदेश गर्यो । तर, सरकारले अदालतको आदेशलाई बेवास्ता गर्दै २०७१ वैशाखमा बेपत्ता पारिएका व्यक्तिको छानबिन, सत्य निरूपण तथा मेलमिलाप आयोगसम्बन्धी ऐन ल्यायो । र, आयोग पनि गठन गर्यो ।त्यसपछि अदालत र सरकारबीच एक प्रकारको जुहारी जस्तै चल्यो । सर्वोच्च अदालतले अन्तर्राष्ट्रिय कानुनी मान्यताविपरीत भएको भनेर पुनः संशोधन गर्न आदेश गर्यो । अदालतको मुख्य चासो गम्भीर अपराधमा क्षमादान दिन सक्ने प्रावधान नराखियोस्, मेलमिलाप आवश्यक छ भने सामान्य प्रकृतिका घटनामा समेत पीडितको सहमति लिनुपर्ने व्यवस्था गरियोस् भन्ने थियो । सरकारले अदालतको आदेशको परिपालना नगरी उल्टै आफ्नो फैसला पुनरावलोकन गर्न अनुरोध गर्यो । ०७२ साउन ११ गते सरकारले सर्वोच्च अदालतलाई पत्र लेख्यो, आदेशबमोजिम कानुन संशोधन गर्न सकिँदैन बरु त्यो आदेश नै फेरिपाऊँ । सरकारको पत्रमा तत्काल अदालत मौन बसे पनि चार वर्षपछि २०७७ वैशाख १४ गते अदालतले आफ्नो पुरानो फैसला पुनरावलोकन गर्न आवश्यक नभएको ठहर गर्यो । सरकारले अदालतको आदेशको अवज्ञा गर्दा विधेयक संशोधनको मुद्दा वर्षौं धकेलियो । र, अहिले झन्डै नौ वर्षपछि अदालतको आदेशानुसार, विधेयक संशोधन गर्न प्रमुख दलहरू सहमत भएका हुन् । द्वन्द्वकालीन मुद्दाहरूको निरूपणमा यत्रो समय खेर जानुका अरू पनि कारण थिए । जस्तो ः पहिलो र मुख्य कारण थियो, प्रमुख दलका प्रमुख नेताहरूमा राजनीतिक इच्छाशक्तिको सर्वथा अभाव हुनु । औपचारिक भाषणमा शान्ति प्रक्रियाका बाँकी कार्यभार सकेर यसलाई तार्किक निष्कर्षमा पुर्याउने कुरा अनेकौं पटक दोहोर्याए पनि प्रमुख राजनीतिक नेतृत्व संक्रमणकालीन न्यायका सन्दर्भमा इमानदार देखिएन । यो मुद्दालाई किनारा लगाउने राजनीतिक इच्छाशक्ति पटक्कै देखिएन ।दोस्रो, दुईदुई पटक सत्य निरूपण तथा मेलमिलाप र बेपत्ता आयोग गठन भए । तर, पीडितलाई न्याय दिनुपर्ने यस्तो संवेदनशील मुद्दाको निरूपण खोज्न योग्य नेतृत्व नियुक्त गरिएन । राजनीतिक भागबन्डाका आधारमा पार्टीका चौवन्नी कार्यकर्तालाई भर्ती गर्ने थलो बनाइयो । पहिलो पटक सूर्यकिरण गुरुङको नेतृत्वमा सत्य निरूपण तथा मेलमिलाप आयोग २०७१ माघ २७ गते गठन भयो । आठ महिनासम्म पनि कार्यालय, बजेट आदिको व्यवस्था नभएकाले आयोग मन्त्रिपरिषद्को निर्णय पुस्तिकामै सीमित थियो । बल्लतल्ल कार्यालय खुल्यो तर नियमावलीको अभावमा काम सुरु भएन । १३ महिनापछि काम सुरु भयो र दुई वर्षमा आयोगले झन्डै ६० हजार उजुरी संकलन गर्यो । तर, राजनीतिक भागबन्डाका आधारमा नियुक्त आयोगका पदाधिकारीबीच द्वन्द्वका कारण थपिएको एकवर्षे कार्यकालमा बैठक नै बस्न सकेन । गुरुङ आयोगको कार्यकाल सकिएपछि रिक्त रहेको आयोगका अध्यक्ष र पदाधिकारी नियुक्तिका लागि पूर्वन्यायाधीश ओमप्रकाश मिश्रको नेतृत्वमा सिफारिस समिति गठन भयो । समितिको सिफारिसका आधारमा सत्य निरूपणमा गणेशदत्त भट्ट र बेपत्तामा युवराज सुवेदी नियुक्त भए । तर, दुवै पटक गठन गरिएका आयोगहरू द्वन्द्वकालीन मुद्दा सुल्झाउन असफल रहे । तेस्रो, प्रमुख दलका केही खास प्रवृत्तिका कारण पनि समय भड्कियो । जस्तो, कसले शान्ति प्रक्रिया टुंग्याएको जस लिने भन्ने अदृश्य होड एकातिर थियो भने अर्कोतर्फ यसलाई राजनीतिक दाउपेचलाभहानिका मुद्दा पनि बनाइयो । माओवादी सकभर आममाफीका पक्षमा देखियो । उसले राहत र क्षतिपूर्तिलाई जोड दिने र आममाफी गराएर मुद्दा सुल्झाउनेमा आफूलाई केन्द्रित गर्यो । संक्रमणकालीन न्यायलाई प्रचलित फौजदारी कानुनको नजरबाट हेर्न नहुने उसको तर्क रह्यो भने अरू राजनीतिक दलले गम्भीर अपराधका घटनामा फौजदारी न्याय प्रणालीकै वकालत गरे ।चौथो, नेपालको शान्ति प्रक्रिया, त्यसमाथि टीआरसीको मुद्दामा अन्तर्राष्ट्रिय क्षेत्रको व्यापक चासो छ । टीआरसीमा चालेका हरेक पाइलालाई तिनले सूक्ष्म हिसाबले हेरेका मात्रै होइन, समय समयमा आफ्ना धारणा पनि प्रकट गर्ने गरेका छन् । सरकारलाई अन्तर्राष्ट्रिय शक्ति र दाता राष्ट्रहरूको ठूलो दबाब छ । दाताको दबाब र चासो यो मुद्दाको निरूपणसँग मात्रै जोडिएको छैन, बरु यसलाई परियोजनाकरण गर्ने आग्रहबाट पनि प्रेरित छ । जानकारहरू भन्छन्, दाताले टीआरसीलाई परियोजनाकरण गरिदिँदा यो मुद्दा थप गिजोलियो । फेरि जुरेको अवसरपरियोजनाकरणसँगै अति राजनीतीकरणको हतियार बनेको टीआरसी मुद्दा सुल्झाउने यतिबेला एउटा गतिलो अवसर आएको छ । यो बेला विगतका त्रुटिकमजोरीहरूको सूक्ष्म समीक्षा गर्दै कांग्रेसएमालेको गठबन्धन सरकारले यो अवसरलाई खेर जान दिनु हुँदैन । छिटफुट आलोचनाबाहेक धेरैजसो सरोकारवालाले अहिले दलहरूबीच बनेको सहमतिलाई सकारात्मक मानेका छन् । कुनै पनि एक निर्णयले सबै तह, तप्का, वर्ग एकैचोटि खुबी हुने कमै सम्भावना रहन्छ । अहिले प्रकट भएका असन्तुष्टिको जवाफ सरकारले यसको बलियो कार्यान्वयन गरेर दिन सक्नुपर्छ । र, यो संशोधित विधेयकको प्रभावकारी कार्यान्वय त्यतिबेला सम्भव छ, जुन बेला आयोगको नेतृत्व र पदाधिकारी विश्वसनीय र योग्य हुनेछन् । आयोगको नेतृत्व राजनीतिक व्यक्ति राख्ने कि विज्ञ ? जबजब सत्य निरूपण आयोग गठनको मुद्दा आउँछ, यो प्रश्न उठिहाल्छ । र, अहिले पनि उठेको छ । एकथरीको तर्क छ, प्रधानमन्त्री तहसम्म आत्मविश्वासका साथ संवाद गर्न सक्ने राजनीतिक पृष्ठभूमिकै व्यक्तिलाई नेतृत्व दिनुपर्छ । अर्को कोणबाट विषयवस्तुबारे ज्ञान र अनुभव भएको व्यक्ति हुनुपर्छ भन्ने तर्क राख्ने गरिएको पाइन्छ । यहींनेर सरकारले ध्यान दिनुपर्नेछ । यसअघि जस्तै दलीय भागबन्डाका आधारमा आफ्ना केही थान नेताकार्यकर्ता र एसम्यान हरूलाई जागिर दिने कि यो कार्यभार पूरा गर्न सक्ने योग्य व्यक्तित्वको नेतृत्वमा क्षमतावान टिम नियुक्त गर्ने ? पात्र छनोटमा सरकारले देखाउने विवेक र सुझबुझमा यो आयोगको प्रभावकारिता र औचित्य स्थापित हुनेछ ।सशस्त्र द्वन्द्वका थुपै पीडितहरू अधिकारका साथ न्याय, सत्य र परिपूरणको पर्खाइमा बसेको वर्षौं भयो । तिनको आशा र अपेक्षा पूरा गर्ने दायित्व आफैंमा संवेदनशील छ । यस्तो जिम्मेवारी पाउने व्यक्ति क्षमतासँगै उच्च नैतिक धरातलमा उभिएको हुनुपर्छ । राजनीति, द्वन्द्व बुझेको, तटस्थ र निष्पक्ष विश्लेषण गर्न सक्ने, टिमवर्क गर्न सक्ने, बदलाको भावना नलिने, उच्च नैतिक चरित्र र इमानदार व्यक्तित्व, शीर्ष राजनीतिक नेतृत्वको एसम्यान नभई निर्भीक भएर कुरा राख्न सक्ने, विशिष्ट संवाद शैली भएको, सामाजिकराजनीतिक क्षेत्रको प्रबुद्ध व्यक्ति हुनुपर्छ । सत्य निरूपण तथा मेलमिलाप आयोगको नेतृत्वको प्रसंग आउँदा दक्षिण अफ्रिकी रंगभेदविरोधी अभियन्ता डेसमन्ड टुटुको स्मरण हुन्छ । नोबेल पुरस्कार विजेता टुटु दक्षिण अफ्रिकाको रंगभेदी द्वन्द्वका बेला सत्य निरूपण तथा मेलमिलाप आयोगका अध्यक्ष थिए । प्रस्ट अडान राख्न सक्ने टुटुले आफ्नो जिम्मेवारी कुशलतापूर्वक निर्वाह गरेका थिए । उनीसँग पीडित र पीडकसँग संवाद गर्ने उत्कृष्ट कला र शैली थियो । नेल्सन मण्डेलाले समेत उनको तारिफ गर्दै टुटुलाई आवाजविहीनका आवाज को संज्ञा दिएका थिए । दक्षिण अफ्रिका र हाम्रो द्वन्द्वको सन्दर्भ र चरित्र फरक छ । यद्यपि, सत्यको खोजी गर्दै न्यायिक निरूपणका लागि हामीलाई पनि यतिबेला डेसमन्ड टुटुकै नेपाली अवतारको खाँचो छ । उच्च नैतिक चरित्र भएको क्षमतावान व्यक्तित्वको नेतृत्वमा विषयगत ज्ञान र अनुभव भएको बलियो टिम बनाउन सके मात्रै शान्ति प्रक्रियाको अन्तिम किस्ताले ब्रेक थ्रु पाएको अनुझूति हुनेछ ।"
हरेक दिन फर्कने १२ सय युवाको हिसाब खोई ?,"उद्यमशीलताको बाटोहरेक वर्ष झन्डै सात लाख युवा विदेशिने गरेको तथ्यांकहरूले देखाउँछन् । यो निकै डरलाग्दो तस्बिर हो । युवाहरूलाई उद्यमशीलता र स्वरोजगारका माध्यमबाट मुलुकभित्रै आशा, भरोसा र विश्वास जगाएर मात्र त्यो ताँतीलाई कम गर्न सकिएला । बिनाआधार कविता भनेर वा भाषण गरेर मात्र समस्याको समाधान हुँदैन । ठोस रूपमा युवालाई देशभित्र रहने वातवरण र माहोल सिर्जना गर्नुपर्छ । यसका निम्ति सहुलियतपूर्ण कर्जा, स्टार्टअप र उद्यमशीलता प्रवर्धन गर्ने प्रभावकारी कदम चालिनुपर्छ । उदाहरणका लागि पछिल्लो चरणमा नेपालको द्रुत आर्थिक विकासमा सूचना प्रविधिले अभूतपूर्व क्रान्ति ल्याएको देखिन्छ । इन्स्टिच्युट फर इन्टिग्रेटेड डेभलपमेन्ट स्टडिज (आईआईडीएस) ले गरेको एक अध्ययनले नेपालमै बसेर विदेशीलाई सूचना प्रविधि सेवा निर्यात गरिरहेका करिब साढे ६६ हजार आईटी जनशक्तिमार्फत वार्षिक ६७ अर्ब रुपैयाँभन्दा बढी आम्दानी भइरहेको देखाएको छ । सन् २०२२ मा सूचना प्रविधि सेवा निर्यातबाट देशको कुल गार्हस्थ्य उत्पादनमा १४ र वैदेशिक मुद्रा सञ्चितिमा ५५ प्रतिशत योगदान छ । यसको प्रचुर सम्भाव्यतालाई मध्यनजर गरी यस क्षेत्रमा राज्यले विशेष प्राथमिकताका साथ सहजीकरण, सरलीकरण र लगानी वृद्धि गर्नुपर्छ । चालु आर्थिक वर्षको बजेट वक्तव्यमा अगाडि सारिएको आईटी दशकको अवधारणालाई सार्थक बनाउन ठोस र प्रभावकारी योजना विकास गरिनुपर्छ । नेपालप्रतिको नकारात्मक भाष्य बदल्नु जरुरी छ । हरेक दिन २ हजार मानिस बाहिर जाने गरेको मात्र बढी चर्चा हुन्छ । तर हरेक दिन १२ सयभन्दा बढी मानिस स्वदेश फर्कने गरेको बारेमा कतै सुनिँदैन । एयरपोर्टमा फर्कनेहरूको लस्कर पनि कम छैन । तर उनीहरूको व्यवस्थित अभिलेख राख्ने प्रणाली विकास भइनसकेकाले आधिकारिक तथ्यांक भेटिँदैन । जेहोस्, यसरी विदेशबाट फर्किएर आएका युवाले सिकेका ज्ञान, सीप, प्रविधि र आर्जन गरेको पुँजीलाई स्वदेशभित्र परिचालन गर्न राज्यले छुट्टै रिटर्नी युवा उद्यमशीलता नीति बनाई सहजीकरण गर्नुपर्छ ।दिगो विकास लक्ष्यलाई केन्द्रबिन्दुमा राखेर युवाको सर्वांगीण विकास अबको प्राथमिकता बन्नुपर्छ । तिनै तहका सरकारद्वारा युवा परिचालन, सहभागिता र सशक्तीकरणका निम्ति ठोस आधार र नीति सुनिश्चित गर्नुपर्छ । नेपाली युवालाई सबल, सक्षम, प्रतिस्पर्धी र आत्मनिर्भर बनाउँदै उनीहरूको सार्थक सहभागिता र नेतृत्वमार्फत आधुनिक, न्यायपूर्ण र समृद्ध नेपाल निर्माणमा जुट्नुपर्छ । बस्नेत राष्ट्रिय युवा परिषद्का कार्यकारी उपाध्यक्ष हुन् ।"
विद्यालय शिक्षाको नतिजा किन कमजोर ?,"असारमा सार्वजनिक एसईईको नतिजामा ४७८७ प्रतिशत विद्यार्थी मात्रै उत्तीर्ण भए । सहभागी ४ लाख ४४ हजार ७ सय ८५ जनामध्ये २ लाख ४२ हजार ९२ जनाले मात्रै कक्षा ११ मा पढ्न पाउने भएका छन् । नतिजा प्रकाशनपछि समाज र सञ्जालहरूमा परीक्षा प्रणालीलगायत थुप्रै विषयमा टीकाटिप्पणी भइरहेका बेला गत शुक्रबार कक्षा १२ को परीक्षाफल प्रकाशित भयो, जसमा ५२१५ प्रतिशत विद्यार्थी उत्तीर्ण भए । ३ लाख ९० हजार ८ सय ६८ विद्यार्थीले परीक्षा दिएकामा २ लाख ३ हजार ८ सय ४७ मात्रै सफल भए । नतिजामा अघिल्लो वर्षको तुलनामा १२४ प्रतिशतले सुधार देखिए पनि विद्यार्थी, परिवार र समाज खुसी हुने खालको उपलब्धि होइन । शैक्षिक पूर्वाधार र प्रक्रियाका बहसमा उत्सुक नदेखिने समाज र सामाजिक सञ्जाल यतिबेला निकै आवेग र उत्तेजनामा छ । मुख्यगरी शिक्षक, विद्यालय र सरकारप्रति आक्रोश पोखिएको छ । विद्यार्थी स्वयं, परिवार, समाज, विद्यालयको वातावरण, शिक्षक, पाठ्यक्रम, पाठ्यपुस्तक, शिक्षण विधि, राज्यको लगानी गुणस्तरीय शिक्षाका पूर्वाधार हुन् । सबै पक्षको समन्वय र लगानीले मात्र गुणात्मक शिक्षा प्रदान र नतिजामा वृद्धि गर्न सकिन्छ । नतिजा कमजोर आउनुमा एक पक्ष मात्र जिम्मेवार छैन । शैक्षिक गुणस्तर परीक्षण केन्द्रले २०७६ सालमा कुल २००० विद्यालयमा गरेको अध्ययन प्रतिवेदनले ९९ प्रतिशत विद्यालय पठनपाठनका दृष्टिकोणले अनुपयुक्त भएको देखाएको थियो । विद्यालयहरूमा जग्गा, खानेपानी, शौचालय, भवन, खेल सामग्री, कम्प्युटर, पुस्तकालय, प्रयोगशाला जस्ता स्रोतसाधनको समान उपलब्धता नदेखिएको प्रतिवेदनमा उल्लेख छ । विद्यालयमा परिवार, समुदायको सहभागिता र लगानी कमजोर देखिएको, विद्यालयप्रति समुदायको अपनत्व र चासोसमेत कम हुँदै गएको प्रतिवेदनमा छ । विद्यालयको कार्यप्रगतिप्रति शिक्षकको तुलनामा अभिभावक र विद्यार्थीको सन्तुष्टिको स्तर पनि कमजोर देखिएको निचोड यसमा छ । विभिन्न समयमा विद्यालय शिक्षाका समस्या र सुधारका लागि अध्ययन प्रतिवेदनहरू सार्वजनिक भएका छन् । तर प्रतिवेदनका सुझाव कार्यान्वयन भएको कमै मात्रमा पाइन्छ । प्रतिवेदनहरूले मुख्यतः शिक्षामा राज्य र सम्बन्धित क्षेत्रको थोरै लगानीका कारण कमजोर नतिजा प्राप्त भएको उल्लेख गरेका छन् । लगानी बढाउने, जिम्मेवार बन्ने भन्दा पनि पक्षपक्षबीचको दोषारोपण कमजोर नतिजाको मुख्य कारक हो । शिक्षामा व्यापारीकरण, व्यवसायीकरण र राजनीतीकरण कमजोर नतिजा आउनुका प्रमुख कारण हुन् ।विद्यार्थीको सिकाइमा आएको ह्रास सबैभन्दा ध्यान दिनुपर्ने विषय हो । किनकि विद्यार्थीको सिकाइ उपलब्धि कमजोर रहेको तथ्य अध्ययनले देखाएका छन् । निरन्तर विद्यार्थी मूल्यांकन र कक्षोन्नति नीतिको नाममा त्यसको मूल मर्म नै नबुझी कक्षा चढाउँदा त्यस्ता विद्यालयको सिकाइ उपलब्धि न्यून रहेको शैक्षिक गुणस्तर परीक्षण केन्द्रको अध्ययन प्रतिवेदन २०७३ मा उल्लेख छ । परिवारको सांस्कृतिक पुँजी (सामाजिक तथा धार्मिक रीतिरिवाज) वा गैरआर्थिक पुँजीले पनि विद्यार्थीको सिकाइ उपलब्धिलाई ठूलै प्रभाव परेको प्रतिवेदनको निष्कर्ष छ । नतिजामा सुधार र गुणस्तरीय शिक्षाका लागि पहिलो कार्य भनेकै सिकाइ उपलब्धिमा सुधार ल्याउनु हो । त्यसका लागि घरपरिवारबाहेक, कक्षाकोठाको वातावरण, शिक्षण सिकाइ क्रियाकलाप, पाठ्यक्रम र पाठ्यपुस्तक, पुस्तकालय, शिक्षण विधि र परीक्षा प्रणालीलगायतका पक्षमा सुधार अत्यावश्यक छ । सरकारले यस आर्थिक वर्षका लागि शिक्षा, विज्ञान तथा प्रविधि मन्त्रालयतर्फ २ खर्ब ३ अर्ब ६६ करोड बजेट विनियोजन गरेको छ । अघिल्लो आर्थिक वर्षमा शिक्षा क्षेत्रमा १ खर्ब ९७ अर्ब २९ करोड विनियोजन गरिएको थियो । २०८१८२ मा शिक्षाका लागि छुट्याइएको बजेट अघिल्लो आर्थिक वर्षको भन्दा ६ अर्बले बढी हो । तर कुल बजेटको प्रतिशतको हिसाबले शिक्षा क्षेत्रमा अघिल्लो वर्षभन्दा न्यून (२०८०८१ मा ११२६ प्रतिशत, २०८१८२ मा १००९ प्रतिशत) विनियोजन गरिएको छ । सरकार र राजनीतिक दलले शिक्षामा कुल बजेटको कम्तीमा २० प्रतिशत बजेट खर्च गर्ने प्रतिबद्धता दोहोर्याउँदै आएका छन् । तर दस वर्षको शिक्षाको बजेटलाई विश्लेषण गर्ने हो भने घट्दो छ ।२०८१८२ को शिक्षा बजेटसम्बन्धी छलफलमा शिक्षाविद् मनप्रसाद वाग्लेद्वारा प्रस्तुत अवधारणाअनुसार नेपाल सरकारले विद्यालय तहमा प्रतिविद्यार्थी लगानी प्रतिवर्ष २० हजार ५ सय (आधारभूत तहमा प्रतिविद्यार्थी प्रतिवर्ष लागत १८ हजार र माध्यमिक तहमा २३ हजार) देखिन्छ । युरोपियन युनियनको २०७७ को प्रतिवेदनअनुसार निजी विद्यालयमा अप्रत्यक्ष रूपमा प्रतिविद्यार्थी ५७ हजार ५ सय (आधारभूत तहमा प्रतिविद्यार्थी ५० हजार र माध्यमिक तहमा ६५ हजार) लगानी भएको देखिन्छ । निजी विद्यालयमा १८ लाख विद्यार्थी भर्ना भएका र वार्षिक ७१ अर्ब लगानी रहेको उक्त प्रतिवेदनले उल्लेख गरेको छ । सरकारी विद्यालयको तुलनामा निजी विद्यालयको नतिजा राम्रो भएको सम्बन्धित निकायका प्रतिवेदनले देखाउँछन् । लगानीकै कारण गुणस्तर र नतिजामा आएको शिक्षाविद्हरूको निष्कर्ष छ । वाग्लेका अनुसार दक्षिण एसियाली मुलुकले औसत प्रतिविद्यार्थी ३ सय ५८ अमेरिकी डलर (४६ हजार ३६ रुपैयाँ) लगानी गर्छन् । सोही अनुपातमा नेपालमा पनि प्रतिविद्यार्थी लगानी गर्ने हो भने २ खर्ब ४५ अर्ब बजेटको आवश्यकता पर्छ । अर्कोतर्फ निजी विद्यालयको शिक्षाको लगानी र गुणस्तरलाई विश्लेषण गर्दा अहिलेको बजेटमा १ खर्ब ८० अर्ब बजेट थप गर्नुपर्ने देखिन्छ । हालको बजेटमा समृद्धिको आधार ः शिक्षामा गुणात्मक सुधार नारा दिइएको छ । सरकारले विद्यालयका बालबालिकाका लागि दिवा खाजा कार्यक्रममा ८ अर्ब ३९ करोड विनियोजन गरेको छ । पोषणयुक्त खाजाका लागि प्रतिविद्यार्थी दैनिक कम्तीमा ६० रुपैयाँ खर्च हुन्छ । विद्यालय सञ्चालन हुने २ सय २० दिनको करिब ५१ अर्ब ५० करोड खर्च हुन्छ । विनियोजन गरिएको रकम र आवश्यकताबीच कुनै तादत्म्यता छैन । त्यस्तै, पाठ्यपुस्तकमा अहिले नै करिब ३ अर्ब ५० करोड खर्च भइरहेको छ । प्रस्तुत खर्चका आधारमा विद्यालय शिक्षाका लागि मात्र ४ खर्बभन्दा बढी बजेट विनियोजन गर्नु आवश्यक छ । जुन अहिले सरकारले शिक्षा क्षेत्रमा गरिरहेको खर्चको तुलनामा दोब्बर बराबरको रकम हो ।आवश्यकताभन्दा निकै थोरै लगानीको प्रतिफलले नै विभिन्न तहका परीक्षामा कमजोर नतिजा आएको हो । हाल शिक्षामा गरिएको लगानीले न गुणस्तरीय शिक्षा दिन सकिन्छ न त नतिजामा सुधार । यसकारण लगानी नै विद्यालय शिक्षा र नतिजा सुधारको अस्त्र हो । सरकारी तर स्रोत साधनसम्पन्न विद्यालय र निजी विद्यालयको नतिजाले यसलाई प्रस्ट पार्छ । लगनशील विद्यार्थी, समर्पित शिक्षक, सचेत अभिभावक र सक्रिय व्यवस्थापन समितिका कारण सामुदायिक विद्यालयले राम्रो नतिजा ल्याउन सकेका छन् । यसर्थ, शिक्षाको लगानीमा परिवार, समाज, राज्य सबैको दायित्व समान छ । लेखकद्वय त्रिभुवन विश्वविद्यालयका पीएचडी स्कलर हुन् ।"
आधारभूत वित्तीय साक्षरता,"आम नेपालीले सही समयमा वित्तीय सेवाको सही छनोट गरेको भए सहकारी र लघुवित्तका समस्या यसरी उठ्ने थिएनन् । आज केन्द्रीय बैंकको कठोर अनुशासनमा रहेका बैंक तथा वित्तीय संस्थाको खराब कर्जा पनि यति बढ्ने थिएन । धेरै नेपालीले आफ्नो स्रोतसाधनको सही प्रयोग गरेर उद्यम व्यवसाय गर्ने प्रयास गरिरहेका हुन्थे । रेमिट्यान्सको केही रकम यहाँ रहेका परिवारका सदस्यले उत्पादनमूलक कार्यमा लगाउने प्रयास गरेका हुन्थे । नेपाल राष्ट्र बैंकका अनुसार निक्षेप खाताको संख्या ५४७ करोडभन्दा बढी भए पनि दोहोरिएका खाता घटाउँदा झन्डै एकतिहाइ नेपाली नागरिक बैंक तथा वित्तीय संस्थाको पहुँचबाहिर छन् । औपचारिक वित्तीय संस्थामा खाता नरहेका करिब एकतिहाइ नेपाली अधिकांश ग्रामीण परिवेशका छन् । कतिपयको त कुनै पनि बैंकमा खाता छैन । यसले नेपालको ग्रामीण परिवेशमा वित्तीय सेवा र वित्तीय चेतनाको स्तर कस्तो रहेछ भनेर बुझाउँछ । हाम्रो जनसंख्याको ठूलो तप्कालाई सही वित्तीय व्यवहार गर्न लगाउन वित्तीय साक्षरताको टड्कारो आवश्यकता छ । हामीमा देखासिकी गर्ने आम प्रवृत्ति बन्दै छ । त्यसैले वित्तीय साक्षरताभित्र बचत गर्नुपर्छ भन्ने सन्देशमात्र पनि समाजका सबै वर्ग विशेष गरी ग्रामीण क्षेत्रका बासिन्दामाझ लग्न सक्ने हो भनी यो अवस्थामा केही सुधार आउने थियो । यसका लागि हरेक परिवारले आम्दानी र खर्चको मासिक वा नियमित लेखाजोखा गरी खर्चलाई निश्चित सीमाभित्र राख्दै वार्षिक रूपमा केही न केही बचत गर्ने बानी बसाल्नुपर्छ । जुन परिवारले वर्षभरिमा आम्दानीभन्दा खर्च बढी गर्छ, त्यो परिवारले भविष्यमा आइपर्ने वित्तीय समस्याको सहज समाधान गर्न सक्दैन । हालको बचत रकम र बचतको प्रवृत्तिका आधारमा आगामी १ वा २ वर्षमा कति रकम बचत गर्न सकिन्छ भनी अनुमान गर्ने र यसरी सञ्चित हुन आउने रकमलाई अल्पकालीन, मध्यमकालीन र दीर्घकालीन लक्ष्य प्राप्तिका लागि बचत गर्ने बानीको विकास गर्नुपर्छ । गत महिनाको आम्दानीखर्चको लेखाजोखा र परिवारको वित्तीय लक्ष्यअनुसार आगामी महिना र समयका लागि आफ्नो अवस्थाअनुसार उपयुक्त विनियोजन गरी खर्च गर्ने बानीको विकास गर्न जरुरी छ ।पढेर स्वदेश वा विदेश जता गएर पनि जागिर खाने युवा मनोवृत्ति परिवर्तन गरी केहीलाई बचतमार्फत पुँजी निर्माण गर्न, बैंक तथा वित्तीय संस्थासँग कारोबार गर्न र ससाना व्यवसायमा लगानी गर्न सिकाउनुपर्छ । बेलैमा सचेत हुँदै जाने हो भने न मिटरब्याजका समस्या आउँछन्, न सहकारी र लघुवित्तहरूले यत्रो विरोध खेप्नुपर्छ । विश्वका धेरै देशहरूको अर्थतन्त्र नगदविहीन बन्दै गइरहेको छ । विश्वव्यापी डिजिटल अर्थतन्त्रमा जोडिँदै गएपछि हामीले पनि थप अवसर पाउनेछौं । अहिले मोबाइल बैंकिङभन्दा पनि मोबाइल वालेट र क्यूआर कोडको प्रयोग अझ सहज र समावेशी देखिएको छ । डिजिटल बैंकिङको प्रयोग विशेष गरी ग्रामीण क्षेत्रका बासिन्दाका लागि अझ आवश्यक छ, किनभने त्यहाँ बैंक तथा वित्तीय संस्थाको उपस्थिति पातलो छ । ग्रामीण क्षेत्रमा डिजिटल कारोबार गर्दा प्रयोगकर्ताको कारोबारमा लाग्ने समय र खर्चमा उल्लेख्य बचत हुन्छ । सरकारले सार्वजनिक सेवामा डिजिटल बैंकिङलाई प्रवर्धन गर्न बाँकी नै छ ।नेपाल राष्ट्र बैंकले वित्तीय साक्षरता मार्गदर्शन (फाइनान्सियल लिटरेसी फ्रेमवर्क) मार्फत वित्तीय साक्षरता प्रवर्धन गर्न पहलकदमी लिएको छ । यस फ्रेमवर्कले हरेक नेपालीले बुझ्नुपर्ने विषय जस्तैः आवश्यकता र चाहना, वित्तीय लक्ष्य, अनुशासन, सेयर बजार, पारिवारिक बजेट, बचत, ऋण, वित्तीय सेवा प्रदायक, रेमिट्यान्स, साना व्यवसायको योजना र जोखिम पनि समेटेको छ । देशमा आधारभूत वित्तीय साक्षरता अभिवृद्धिका लागि बैंक तथा वित्तीय संस्थाको भूमिका अग्रणी हुनुपर्छ । तर के नेपालका बैंक तथा वित्तीय संस्थाले इमानदारीपूर्वक यस फ्रेमवर्कको परिकल्पनाबमोजिम आफ्ना वित्तीय साक्षरता कार्यक्रम र सन्देश प्रचारप्रसार गरेका छन् त ? फाइनान्सियल लिटरेसी फ्रेमवर्क २०२२ ले निर्दिष्ट गरेअनुसारको ढाँचामा वित्तीय साक्षरताका कार्यक्रम, तालिम, स्रोत सामग्री प्रशिक्षण र प्रस्तुतीकरण गर्नुपर्छ । सबै बैंक तथा वित्तीय संस्थाले लिटरेसी फ्रेमवर्कको मर्म र भावनाअनुरूप आफ्ना कार्यक्रम तयार र तर्जुमा गर्नुपर्छ । बैंक तथा वित्तीय संस्थाले वित्तीय साक्षरताका कार्यक्रम सञ्चालन गरेको त देखिन्छ तर त्यस्ता कार्यक्रममार्फत मार्केटिङ उपकरणका रूपमा विकास गर्न खोज्नु, उत्पादन प्रवर्धनमा केन्द्रित हुनुले फ्रेमवर्कको मर्म र भावनासँग तालमेल नमिलेको जस्तो देखिन्छ । अधिकारी समुन्नति परियोजनामा आबद्ध छन् ।"
शिक्षणदेखि कृषिसम्म अब्बल,"(पाल्पा)पाल्पाको रैनादेवी छहरा४, अमलावासका कमल घिमिरेले पछिल्लो ९ वर्षयता बिमा अभिकर्ताको परिचय बनाएका छन् । उनको परिचय रैनादेवी छहराको अमलावासमा कृषि (सुन्तला) बाट पनि उत्तिकै छ । बिमामा कार्यरत हुनुअघि उनले अब्बल शिक्षकको परिचय बनाएका थिए । शिक्षण, कृषि, बिमा क्षेत्रमा उनको प्रगति कहिल्यै कतै रोकिएन । जुनसुकै क्षेत्रमा काम गर्दा उनी अब्बल नै ठहरिएका छन् । छहराको भैरव नवदीप माविबाट एसएलसी सकेका उनले बीएस्सी (विज्ञानमा स्नातक) गरेका छन् । अहिले ग्रामीण विकासको विद्यार्थी पनि हुन् ।२०६४ देखि २०७३ सम्म उनले छहराको महाकाली मावि मेहल्ढापमा अध्यापन गरे । त्यसअघि नै गाउँमा सुन्तला खेती फस्टाउने भएकाले आईएस्सी गर्दागर्दै ४ सय बोट सुन्तला लगाउने निधो गरे । २०६० सालतिर नै उनले तीन खेती हुने बारीमा सुन्तला लगाउँदा धेरैको गाली पनि खाए । अन्य बाली लगाउँदाभन्दा सुन्तलाले बढी फाइदा दिन्छ भनेर बुझाउनै सकस थियो । अहिले अमलावासको गाउँको नामै फेरिएर सुन्तलावास बनेको छ ।पहिला मलाई गाली गर्नेहरूले नै अहिले सबैभन्दा धेरै सुन्तला लगाएका छन्, उनी भन्छन्, मैले पनि लगाउन छाडेको छैन । थप्दै लगेको छु । अन्यत्र सकिएपछि मात्र यहाँका किसानले सुन्तला बिक्री गर्ने भएकाले भाउ पनि राम्रो पाउने गरेको उनले सुनाए । सुन्तलाको बीचबीचमा अन्य खेती पनि गर्छन् । घरमा खान मकै, केराउ, गोभीलगायत तरकारी पनि लगाउने गर्छन् । सुरुमा लगाएको ४ सय बोट सुन्तलाले वार्षिक १२ देखि १५ लाख आम्दानी दिने गरेको घिमिरेले बताए । बीचमा लगाएको थप ३ सय बोटले फल दिन सुरु गरेको छ । पछिल्लो समय उनले कोभिडका बेला जारी गरिएको लकडाउनलाई सदुपयोग गर्दै थप ५ सय सुन्तलाको बोट लगाएका छन् । खडेरीको समयमा राम्रो सिँचाइ उपलब्ध गराउन सकियो भने वार्षिक ८० लाख सुन्तलाबाटै आम्दानी गर्ने योजना छ, उनले भने । छहरा अमलावासमा आगमन कृषि फर्म मा अहिले दुई जना नियमित र ज्यालादारीमा औसतमा ८ जनाले रोजगारी पाएका छन् । अर्गानिक मलका लागि घरमा दुई वटा भैंसी छन् । त्यसको पाडापाडीसमेत गरेर अर्गानिक मललाई समस्या छैन । सुन्तलाको गोडमेल, मलखाद, सिँचाइ, सुन्तला टिप्ने, काटछाँटलगायतका काममा ज्यालादारीमा धेरै कामदार लगाउनुपर्ने उनले बताए । उनले २०८५ सम्ममा पाल्पा जिल्लाकै सबैभन्दा ठूलो सुन्तला बगान बनाउने योजना बनाएका छन् । साथै कृषि फर्मका लागि कामदार बस्ने घर, जग्गाको व्यवस्थापनलगायतमा ५० लाख लगानी गरिसकेका छन् । छहराकै महाकाली माविमा ९ वर्ष पढाएका घिमिरे त्यहाँ पनि आफूलाई अब्बल सावित गरे । निमावि सञ्चालन भएको विद्यालय घिमिरेले पढाउन थालेपछि मावि तह बनाउन सफल भए । निमावि पढाउन गएको थिएँ, तर अवस्था हेरेर मावि तहसम्म पढाउनुपर्ने अवस्था आयो, उनले भने, मुख्य तीनदेखि पाँच विषय नै धान्नुपर्ने अवस्था आयो । शिक्षक नपाउने समस्या त्यस बेलामा पनि थियो । विज्ञान, गणित, अतिरिक्त गणित मात्र होइन लेखा र जनसंख्या पनि पढाउनुपर्ने अवस्था आएको उनले सुनाए । दरबन्दी नै नभएको अवस्थामा पनि एसएलसीमा पाल्पा जिल्लामै दोस्रो स्थान हासिल गर्न सफल भएको उनले सम्झन्छन् । विद्यालयमा पढाउँदापढाउँदै उनले कक्षा १० को सोलुसन पनि प्रकाशन गरे । अ कम्प्लिट अपरेसन अफ कम्पल्सरी म्याथम्याटिक्स विथ कन्सेपटुअल सोलुसन ग्रेड टेन पुस्तक लेखेका हुन् । यसलाई एसिया पब्लिकेसन्स र भुँडीपुराड पब्लिकेसनले बजार व्यवस्थापन गरिदिए । झन्डै ७ वर्ष यो सोलुसन देशभर फैलियो । यस अवधिमा बिमा अभिकर्ता बन्ने जोस बढ्यो । स्थायी जागिर खानेभन्दा पनि नयाँनयाँ काम गर्ने सोच बनाउने घिमिरेले विद्यालयमा पढाउँदै गर्दा बिमा अभिकर्ताको तालिम लिए । तालिमपछि बिमाको एजेन्ट बने । पहिलो वर्षमै उल्लेख्य प्रगति गरे । त्यसपछि पढाउन छाडेर बिमा क्षेत्रमा प्रवेश गरे । म जे काम गर्छु त्यहाँ मिहिनेत गरेर काम गर्छु, उनले भने, त्यसैले सफलतामा अहिलेसम्म पछि हट्नु परेको छैन । घरको कान्छो छोरा भए पनि उनको मिहिनेत देख्दा भने सबै अचम्म पर्छन् । साविकको सूर्य लाइफ इन्स्योरेन्स कम्पनी (हाल सूर्यज्योति) मा जोडिएका उनी २०७२ सालमा पहिलो पटक बिमा अभिकर्तामध्ये नेपाल प्रथम हुन सफल भए ।मैले मिहिनेत गरेअनुसारको प्रतिफल प्राप्त गरें भन्ने लाग्यो, उनले भने, त्यसपछि पढाउन छाडेर यही काममा लागे । अहिले पनि सफल नै छु । उनी २०७२ देखि सबैभन्दा धेरै प्रिमियम जम्मा गरेर नेपाल प्रथम हुँदै आएका छन् । यति मात्र होइन, बिमा क्षेत्रको महत्त्वपूर्ण पद मिलियन डलर राउन्ड टेवल (एमडीआरडी) हरेक वर्ष घोषित हुन् । यो अमेरिकाको सर्वोच्च संगठन हो । उनले सन् २०२३ को जनवरीमा एक दिनमै एमडीआरडी बन्न सफल भएका थिए । जनवरीदेखि डिसेम्बरसम्ममा ४७ लाख रुपैयाँ प्रिमियम जम्मा गर्नुपर्नेमा उनले जनवरी १ मा एक दिनको पनि एक घण्टामै ५० लाख जम्मा गरेका थिए । सन् २०२३ मै उनी टप अफ दि टेबल हुन सफल भए । बिमा क्षेत्रमा मैले सफलता हासिल गरेको देख्दा सबै अचम्म पर्छन्, उनले भने, यसै कारण सबै छाडेर यस क्षेत्रलाई राम्रो बनाउन अघि बढे । आफ्नो कोडमा सबैभन्दा धेरै बिमाको प्रिमियम संकलन गर्नेमा पनि उनको नाम पहिलो नै छ । बिमा क्षेत्रमै सन् २०२३ मा चौरासी पूजा जीवन बिमा योजनाअन्तर्गत प्रोडक्ट एम्बासडर पनि बन्न सफल भए । बिमा क्षेत्रलाई आफूले सामाजिक कामका रूपमा लिने गरेको उनको दाबी छ । मेरो अबको योजना भनेको बिमालाई ग्रामीण भेगको दूरदराजसम्म पुर्याउने नै हो, उनले भने, दैनिक १०२० रुपैयाँ बचत गरे पनि कम्तीमा एक लाखको बिमा गर्न सकिन्छ भन्ने चेतना फैलाउने नै हो । कृषिमा सुन्तलाको क्रान्ति र बिमा क्षेत्रलाई अझ फैलाउने योजना रहेको उनले सुनाए । विपन्न वर्गले पनि बिमा गर्दा फाइदा हुन्छ भन्ने बुझाउन जरुरी रहेको उनको अनुभव छ । सामाजिक क्षेत्रमा खासै योगदान दिन नसके पनि मानव सेवा आश्रम, अनाथालयमा पुगेर सेवा गर्न रुचि राख्ने उनले विगतमा भने विद्यालय व्यवस्थापन समिति, मोटरबाटो उपभोक्ता समितिमा रहेरकाम गरेका थिए ।"
नरसिंहाः अवतार मा निती,"काठमाडौं (कास) दिवाकर भट्टराईको निर्देशमा बन्न लागेको फिल्म नरसिंहा ः अवतार मा नायिका निती शाह अनुबन्धित भएकी छन् । निर्माण पक्षले आइतबार नितीको एउटा लुक्स पनि सार्वजनिक गरेको छ ।सार्वजनिक लुक्समा निती महँगो पहिरन र गहनामा सजिएकी देख्न सकिन्छ । यद्यपि, फिल्ममा उनको भूमिकाबारे भने निर्माण पक्षले केही उल्लेख गरेको छैन । नरसिंहा ः अवतार बाट नायक राजेश हमाल लामो समयको ब्रेकपछि कमव्याक गर्दै छन् । उनी ८ वर्षपछि फिचर फिल्ममा देखिन लागेकाले पनि नरसिंहा ः अवतार चर्चामा आएको छ । निर्माण पक्षले बिहीबार फिल्म निर्माणको घोषणासँगै थिम पोस्टर सार्वजनिक गरेको थियो । फिल्म युद्ध र शान्तिको कथामा केन्द्रित रहेको निर्माण पक्षले जनाएको छ । फिल्म क्रिएटिभ सिने आर्टको प्रस्तुतिमा बन्न लागेको हो । निर्माण पक्षले फिल्मको कथा र अन्य कलाकारबारे भने केही खुलाएको छैन । फिल्मको लगानी तीन करोडभन्दा माथि हुने बताइएको छ । भट्टराईले निर्देशन गरेको फिल्म मायावी प्रदर्शनको तयारीमा छ ।"
बर्लिन पर्खाल निर्माण सुरु,"सन् १९६१ मा आजकै दिन (अगस्ट १२) मा पूर्वी जर्मनीले बर्लिन पर्खाल बनाउन सुरु गरेको थियो । १९४५ मा दोस्रो विश्वयुद्धको अन्त्यसँगै सोभियत संघको सेनाले अधीनमा लिएको जर्मनीको पूर्वी भाग करिब चार वर्षसम्म सोभियत संघको स्याटलाइट राज्यका रूपमा रहेको थियो । जसका कारण १९४९ मा जर्मनी पूर्वी र पश्चिम गरी दुई राज्यमा विभाजन भयो । डेमोक्रेटिक रिपब्लिक भनेर साम्यवादी व्यवस्था सुरु भएको पूर्वी जर्मनीले राज्य नियन्त्रित अर्थतन्त्र अपनायो । बेलायत, अमेरिका र फ्रान्सको नियन्त्रणमा रहने गरेर विभाजन भएको पश्चिम जर्मनीले खुला बजार अर्थतन्त्र अपनायो । त्यसपछि पूर्वी जर्मनीले आफ्नो देशको बौद्धिक जमात र कामकाजी युवालाई पश्चिम जर्मनीतर्फ जानबाट रोक्ने उद्देश्यले बर्लिन पर्खाल ठड्याएको थियो । १९४९ मा पर्खाल लगाइए पनि त्यहाँ करिब ३० लाख मानिसहरू पूर्व जर्मनीबाट भागेर पश्चिम जर्मनी गइसकेका थिए । बर्लिन पर्खाल १९८९ नोभेम्बर ९ मा ढलेको थियो । नोभेम्बर ९ मा सुरु गरिएको भए पनि १ सय ५५ किलोमिटर लामो पर्खाल भत्काइसक्न भने लामो समय लागेको थियो । पर्खाल ढलेको एक वर्षपछि दुई जर्मनीबीच एकीकरण भएको थियो ।"
धितोपत्र बोर्डमा अध्यक्ष नियुक्त गर्न अर्थ समितिको निर्देशन,"सत्तापक्षीय मुख्य दलहरूबीच अध्यक्ष कसलाई बनाउने विषयमा मतभेद हुँदा सात महिनासम्म पनि समितिले अध्यक्ष छान्न सकेन । बोर्ड अध्यक्षका लागि १९ जनाले आवेदन दिएका थिए । तीमध्ये समितिले पहिलो चरणमा कृष्णबहादुर कार्की, नवराज अधिकारी, चिरञ्जीवी चापागाईं, सन्तोषनारायण श्रेष्ठ र मुक्तिनाथ श्रेष्ठ गरी पाँच जनालाई छनोट गरेर कार्ययोजना प्रस्तुति तथा अन्तर्वार्ताका लागि बोलाएको थियो । तर पहिलो चरणको छनोटमा परेका पाँच जनामध्ये कार्की, अधिकारी र चापागाईं कार्ययोजना प्रस्तुति तथा अन्तर्वार्तामा उपस्थित भएनन् । दुई जना मात्र अन्तर्वार्तामा सहभागी भएपछि सिफारिस समितिले कानुनबमोजिम कम्तीमा तीन जना सिफारिस गर्न सकेन । पछि समितिले महान्यायाधिवक्ताको कार्यालयसँग कानुनी राय माग्यो । महान्यायाधिवक्ताबाट पनि कानुनबमोजिम गर्नू भन्ने राय आयो । महान्यायाधिवक्ता कार्यालयबाट आएको कानुनी रायपछि गत साता सिफारिस समितिको बैठक बस्यो । बैठकमा तीन जना सदस्यबीच मत बाझियो । संयोजक श्रेष्ठ र विज्ञ सदस्य उदय निरौलाले पाँच जना सिफारिस गरौं भन्ने तर्क राखे तर तत्कालीन अर्थसचिव मधुकुमार मरासिनीले कानुनले तोकेअनुसार तीन जना मात्र सिफारिस गरौं भने । यसरी समितिका सदस्यबीच सहमति हुन नसकेपछि समितिले अध्यक्ष चयन प्रक्रिया रद्द गर्यो ।अध्यक्ष छनोट प्रक्रिया रद्दको विरोधमा बोर्ड अध्यक्षका प्रत्याशी सन्तोष नारायण श्रेष्ठले गत सोमबार सर्वोच्चमा रिट दायर गरे । सोही रिटको सुनुवाइ गर्दै सर्वोच्चले प्रक्रिया रद्द नगर्न निर्देशन दियो । त्यही दिन तत्कालीन सरकारले आयोगका तत्कालीन उपाध्यक्ष श्रेष्ठको संयोजकत्वमा अध्यक्ष सिफारिस समिति गठन गरेको थियो । अदालतमा म्याद सरिरहेको छ भने अघिल्लो सरकार विघटनसँगै आयोगमा पनि नयाँ पदाधिकारी आएका छन् । मुद्दा अदालतमा विचाराधीन रहेको भन्दै नयाँ सरकारले अध्यक्ष नियुक्ति प्रक्रिया अघि बढाएको छैन । सर्वोच्च अदालतका न्यायाधीश सपना प्रधान मल्ल र बालकृष्ण ढकालको संयुक्त इजलासले गत असार १८ मा अल्पकालीन अन्तरिम आदेश दिएको थियो । त्यसयता अदालतले सोही अल्पकालीन अन्तरिम आदेशलाई निरन्तरता दिएको छ । नयाँ स्टक एक्सचेन्जका लागि मुख्य व्यापारिक घरानाबीच ठूलै शीतयुद्ध चलिरहेको छ । व्यापारिक घरानाकै प्रभावमा परेर धितोपत्र बोर्डका पूर्वअध्यक्ष हमालले नीति परिवर्तन गरेर प्राइभेट लिमिटेड कम्पनीले पनि स्टक एक्सचेन्जमा लगानी गर्न पाउने व्यवस्था गरेका थिए । यही कारण व्यापारिक घराना जसरी भए पनि एक्सचेन्जको लाइसेन्स आफ्नो पोल्टामा पार्ने रस्साकसीमा छन् । यो प्रक्रियामा सत्तापक्षीय मुख्य दलका नेताहरूको पनि मिलेमतो रहेको स्रोतको दाबी छ । नयाँ स्टक एक्सचेन्जको लाइसेन्स प्रक्रियामा ठूलो आर्थिक चलखेल भएको र त्यसको हिस्सा मुख्य दलका नेतृत्वसम्म पनि पुगेकाले आफ्नो मान्छे नियुक्त गर्ने वातावरण नहुँदासम्म बोर्ड अध्यक्ष नियुक्त हुन नदिने रणनीतिमा उनीहरू छन् । यही कारण सरकारले सात महिनादेखि पुँजी बजारको नियामक निकाय धितोपत्र बोर्डको अध्यक्ष नियुक्त गर्न सकेको छैन । धितोपत्र ऐनको व्यवस्थाअनुसार हाल अर्थ मन्त्रालयबाट धितोपत्र बोर्ड सञ्चालक समितिमा प्रतिनिधित्व गर्ने महेश बरालले अध्यक्षको जिम्मेवारी सम्हालेका छन् ।"
गाईघाट सडक अलपत्र पार्ने ५ कम्पनी कालोसूचीमा,"भारत कन्स्ट्रक्सनसिद्धि साई जेभीले सिम्पानीमहुरे (२२ किमि) सडक निर्माणको ठेक्का ०७७ असार ३० भित्र सक्ने गरी लिए पनि काम अलपत्र छाडेर हिँडेपछि गत माघ २९ मा ठेक्का तोडिएको थियो । करिब ४६ करोड लागतमा निर्माण थालिएको उक्त सडक खण्डको भौतिक र वित्तीय प्रगति ४३६२ प्रतिशत गाईघाटदिक्तेल सडक आयोजना, गाईघाटका इन्जिनियर नारायण थापाले जनाए । ०५१ सालमा तत्कालीन प्रधानमन्त्री मनमोहन अधिकारीको पालामा सुरु भएको गाईघाटदिक्तेल सडक अझै पूरा भएको छैन । बेलामा सडक नबन्दा जिल्लाको विकासमा बाधा पुगेको स्थानीयको गुनासो छ ।"
सेयर बजारमा अर्को कीर्तिमान,(काठमाडौं) सेयर बजारमा कारोबार रकमले फेरि नयाँ कीर्तिमानी बनाएको छ । आइतबार २५ अर्ब ७७ करोड ९४ लाख रुपैयाँभन्दा बढीको सेयर कारोबार भएपछि पुनः नयाँ रेकर्ड कायम भएको हो । यसअघि गत मंगलबार करिब २४ अर्ब रुपैयाँ बराबरको सेयर कारोबार भएको थियो । त्यसयता आइतबार नै सबैभन्दा धेरै रकमको सेयर किनबेच भएको नेपाल स्टक एक्सचेन्ज (नेप्से) ले जनाएको छ । पछिल्ला दिनमा कारोबार रकमले निरन्तर बजारलाई टेवा दिइरहेको देखिन्छ । नेप्से घट्दा होस् वा बढ्दा उल्लेख्य रकमको कारोबार हुने गरेको छ । कारोबार रकममा भएको वृद्धिले नयाँ लगानीकर्ता बजारमा भित्रिएको र पुरानाले पनि लगानी बढाएको संकेत भएको जानकार बताउँछन् । गत मंगलबार नेप्से परिसूचक एकै दिनमा हालसम्मकै उच्च १ सय ४५ अंकले घट्दा पनि २३ अर्ब ७१ करोड रुपैयाँभन्दा बढीको कारोबार भएर नयाँ रेकर्ड कायम भएको थियो । आइतबार २ लाख ७५ हजार २ सय ७ पटकको कारोबारमा ६ करोड ३ लाख २१ हजार ३ सय २३ कित्ता सेयर किनबेच भए । ती किनबेचमा २६ अर्ब ७७ करोड रुपैयाँभन्दा बढीको सेयर कारोबार भएको हो । गत बिहीबारको तुलनामा कारोबार रकम ६ अर्बले बढी हो । गत बिहीबार सेयर बजारमा २० अर्ब ७ करोड रुपैयाँको सेयर कारोबार भएको थियो । यही साउन २२ मा २३ अर्ब ७१ करोड ६७ लाख १६ हजार र १६ मा २१ अर्ब ९१ करोड रुपैयाँ बराबरको सेयर किनबेच भएको थियो । आइतबार समग्र नेप्से परिसूचक पनि ९४४६ अंकले बढेर २ हजार ८ सय ६०८४ बिन्दुमा पुगेको छ । अघिल्लो कारोबार दिनको तुलनामा यो ३४१ प्रतिशतले बढेको हो । गत मंगलबार १ सय ४५ अंकले घटेको नेप्से बुधबार १ सय ८ र बिहीबार करिब ७ अंकले बढेको थियो ।
अर्थ संक्षेप,"सुजुकीको मनसुन फ्री सर्भिस क्याम्प सुरुकाठमाडौं (कास) नेफालका लागि सुजुकी गाडीको आधिकारिक बित्रेता सीजी होल्डिङ्सको अटोमोबाइल डिभिजन सीजी मोटोकर्पले मनसुन क्याम्प सुरु गरेको छ । कम्पनीले आइतबारदेखि साउन २९ सम्म मनसुन फ्री सर्भिस क्याम्प सुरु गरेको हो । लगातारको झरीका कारण सवारीसाधनमा असर पर्न सक्ने जोखिमलाई ध्यानमा राख्दै सीजीले उक्त क्याम्प सुरु गरेको जनाएको छ । ग्राहकले सर्भिस क्याम्प अवधिभर गाडीको सर्भिसमा छुट तथा अफर पाउनेछन् । सर्भिस क्याम्पमा एसडीटी डायग्नोसिस र ह्विलएलाइनमेन्टमा ५०, लेबर चार्जमा २०, स्पेयर पार्ट्स र इन्जिन आयलमा १० प्रतिशतसम्म छुट पाउने कम्पनीले बताएको छ । सात जना ग्राहकले क्याम्पमा एक्सेसरिज प्याकेज हात पार्न सक्ने सीजीले जनाएको छ । सर्भिस क्याम्पमा ग्राहकले निःशुल्क एसी, हिटर र ब्याट्रीका साथै गाडीको सबै चेकअपको सुविधा पाउन सक्ने कम्पनीको भनाइ छ । प्यारामाउन्ट मोटर्स र एनआईएमबी बैंकबीच सहकार्यकाठमाडौं (कास) नेपालका लागि एमजी मोटर्सको आधिकारिक डिलर प्यारामाउन्ट मोटर्स र एनआईएमबी बैंकबीच सहकार्य भएको छ । हालै सम्पन्न उक्त सम्झौताअनुसार एमजी मोटर्सका विद्युतीय गाडी खरिद गर्न ग्राहकलाई बैंकले ८० प्रतिशतसम्म फाइनान्सिङ सुविधा उपलब्ध गराउनेछ । एमजी मोटर्सका एमजी जीएस, एमजी४ र एमजी कोमेट ईभी गाडीमा ग्राहकले बैंकका शाखा कार्यालयमार्फत उचित ब्याजदरसहित ८० प्रतिशतसम्म फाइनान्सिङ सुविधा कम्पनीले जनाएको छ । सेलवेज बज्र ग्रुपले सञ्चालन गरेको योजनाका विजेता घोषणाकाठमाडौं (कास) सेलवेज बज्र ग्रुपअन्तर्गत रहेको सेलवेज क्यास एन्ड क्यारीले आफ्नो ट्रेड सेन्टर सुरुवात गरेको अवसरमा आयोजना गरेको योजनाका बम्पर विजेता घोषणा गरेको छ । सेलवेजले काठमाडौंको सेल्सबेरी टावर तथा कालिमाटी ट्रेड सेन्टर उद्घाटनका अवसरमा विजेता घोषणा गरेको जानकारी दिएको छ । बम्पर पुरस्कार विजेता सीतापाइलाकी कृति नकर्मीले एमजी कोमेटको गाडी जितिन् । यसैगरी अन्य विजेता रोशन ताम्रकारले इलेक्ट्रिक स्कुटर, वर्षा श्रेष्ठले सामसङ टीभी, रोशन राईले ओभन, सुनिल जैसवालले फ्यान, सनम कुमार अधिकारीले इलेक्ट्रिक राइस कुकर र अर्पना भण्डारीले हटपट जितेको कम्पनीले जारी गरेको विज्ञप्तिमा उल्लेख छ ।सिट्रोनको निःशुल्क चेकजाँच क्याम्पकाठमाडौं (कास) नेपालमा सिट्रोन गाडीका लागि आधिकारिक वितरक सांग्रिला मोटर्सले निःशुल्क चेकजाँच क्याम्प सुरु गरेको छ । उक्त क्याम्पमा सिट्रोनका ग्राहकले गाडी पार्ट्समा १० र लुब्रिकेन्ट्समा ५ प्रतिशत छुट पाउनेछन् । दुई चरणमा सञ्चालन हुने सिट्रोनको सर्भिस क्याम्प पहिलो चरणअन्तर्गत झापा, बिर्तामोडमा आइतबार र सोमबार सञ्चालन हुनेछ । यस्तै विराटनगरमा साउन २९, ३० र वीरगन्जमा साउन ३२ मा आयोजना हुनेछ । पोखरा, दाङ, बुटवल र नारायणगढमा हुने सर्भिस क्याम्पको दोस्रो चरणका लागि कम्पनीले चाँडै घोषणा गर्ने जनाएको छ । उबरमा एक लाख बीवाईडी कार काठमाडौं (कास) राइड सेयरिङ प्लेटफर्म उबरले फ्लिट सर्भिसमा एक लाख युनिट बीवाईडी कार सामेल गर्ने भएको छ । युरो परल्याटिन अमेरिकाबाट सुरु हुने यो सेवाका लागि उबर र बीवाईडीले सम्झौतासमेत गरिसकेको बताइएको छ । दुई कम्पनीबीच उबर ड्राइभरलाई विशेष मूल्यमा बीवाईडी कार बिक्री गर्ने सम्झैता भएको कम्पनीले जारी गरेको विज्ञप्तिमा जनाइएको छ । यी दुई कम्पनी मिलेर भविष्यमा अटोनोसम प्रविधिको विकास गर्ने र उबरले आफ्नो सर्भिसलाई क्यानडा, अस्ट्रेलिया र न्युजिल्यान्डमा समेत विस्तार गर्ने बीवाईडीसँग सहमति गरेको विज्ञप्तिमा उल्लेख छ ।कोकाकोलाको ॅमेगा डिस्काउन्ट अफरकाठमाडौं (कास) कोकाकोला नेपालले मेगा डिस्काउन्ट अफर सार्वजनिक गरेको छ । आइतबार सार्वजनिक उक्त अफरमा उपभोक्ताले दुई लिटरको कोकाकोला, स्प्राइट र फ्यान्टा १ सय ९९ रुपैयाँमा पाउनेछन् । साथै २२५ लिटरको प्याक भने २ सय ५० रुपैयाँमा खरिद गर्न सकिने कम्पनीले जनाएको छ । कम्पनीले उपभोक्ताको सुविधाका लागि उक्त अफर ल्याएको बताएको छ । उपभोक्ताले नजिकैको खुद्रा बिक्रेता र सुपरमार्केटमा कोक, स्प्राइट र फ्यान्टा खरिद गर्दा उक्त अफर पाउनेछन् ।जगदम्बा मोटर्सको कन्टेन्ट प्रतियोगिताकाठमाडौं (कास) टीभीएस स्कुटर र मोटरसाइकलको आधिकारिक वितरक जगदम्बा मोटर्सले नेपाली सोसल मिडिया एप पोस्टामसँग सहकार्य गरी कन्टेन्ट प्रतियोगिताको आयोजना गरेको छ । उक्त प्रतियोगिता पोस्टामको प्लेटफर्ममा हुने आयोजकले जनाइएको छ । प्रतियोगितामा कन्टेन्टको क्वालिटी र इंगेजमेन्टका आधारमा उत्कृष्ट सय जना छनोट हुनेछन् । उत्कृष्ट सयलाई दुई कम्पनीले एन्टर्क स्कुटरद्वारा पुरस्कृत गर्ने जनाइएको छ । प्रतियोगिताका लागि पोस्टाम एपसँग साझेदारी गर्न पाउँदा उत्साहित रहेको टीभीएस नेपालकी प्रोडक्ट हेड करुणा पुडासैनीले बताइन् । प्रतियोगिताले कन्टेन्ट क्रिएसनलाई आफ्नो करिअर बनाउन सघाउने पोस्टमका प्रमुख कार्यकारी अधिकृत र सहसंस्थापक रोनिश दाहालले बताए ।"
सन्तोषी र सिफनको अनुहारमा म्याराथन चमक,सन्तोषी इतिहासकी चौथो सन्तोषी ओलम्पिकमा म्याराथन दौडने नेपालकी चौथो धाविका हुन् । नेपालले २८ वर्षअघि १९९६ को एटलान्टा ओलम्पिकमा विमला रानामगरले महिला म्याराथनमा भाग लिएकी थिइन् । त्यसअघि १९८८ को सोल ओलम्पिकमा राजकुमारी पाण्डे र मेनुका राउतले महिला म्याराथनमा प्रतिस्पर्धा गरेका थिए । २००० को सिड्नी ओलम्पिकयता नेपालले एथलेटिक्समा निरन्तर भाग लिए पनि महिलातर्फ छोटो र मध्यम दूरीको इभेन्टमा मात्र सहभागिता जनाउँदै आएको थियो । धाविका सन्तोषीले पेरिस ओलम्पिकको समापन समारोहमा नेपालको झन्डा बोक्ने मौका पाएकी छन् । उद्घाटन समारोहमा भने टेबलटेनिसका स्यान्टु श्रेष्ठ र जुडोकी मनिता श्रेष्ठ प्रधानले नेपालको झन्डा बोकेका थिए ।
म्याराथन धाविकाको हलिउड अन्त्य,"पेरिस (एएफपी) सिफन हसनले पेरिस ओलम्पिक २०२४ को महिलातर्फ आइतबार म्याराथनमा स्वर्ण जित्ने क्रममा त्यो काम गरेकी छिन्, जसलाई असम्भव नै भन्दा हुन्छ । प्रचण्ड घाम र त्यसै कारणले सिर्जना भएको गर्मीको वातावरणबीच उनको प्रदर्शन हलिउड अन्त्य जस्तै रह्यो । डच धाविकाले जे काम गरेकी छन्, त्यो धेरैका लागि पागलपन पनि हुनेछ । यो वास्तवमै अविश्वसनीय नै रह्यो ।हसनले म्याराथन मात्र दौडिनन्, यस अगाडि महिलाको पाँच हजार र दस हजार मिटर दौडमा पनि सहभागिता जनाएकी थिइन् । त्यसमध्ये अन्तिम दुई स्पर्धा त दुई दिनको अन्तरमा भएको थियो । तर रोमाञ्चक स्प्रिन्ट पाराको अन्त्यमा उनले इथोपियाकी टिगस्ट आसेफालाई तीन सेकेन्डले मात्र पछाडि छाडिन् र स्वर्ण जितिन् । हसनले ओलम्पिक कीर्तिमानका रूपमा २ घण्टा २२ मिनेट र ५५ सेकेन्डको समय निकालिन् ।शुक्रबार मात्रै उनले दस हजार मिटर दौडमा कांस्य जितेकी थिइन् । यसअघि पाँच हजार मिटर दौडमा पनि कांस्य नै जितेकी थिइन् । दौड जितेपछि उनी पेरिसको मध्य भागमा ओछ्याएको नीलो कार्पेटमा ढलेकी थिइन् । त्यसपछि भने उनले डच झन्डा बोकेर खुसियाली मनाएकी थिइन् । विश्व एथलेटिक्सकै इतिहासमा उनको प्रदर्शन बहादुरीले भरिएको असाधारण प्रदर्शन रह्यो ।पछि उनले भनिन्, दौड पक्कै पनि सजिलो रहेन । आज असाध्यै गर्मी पनि रह्यो । तर मैले ठीकै अनुभव गरिरहें । जितसम्म पुग्नका लागि मैले आफूलाई सक्दो मिहिनेत गराएँ । पूरा दौडका क्रममा मैल किन दस हजार र पाँच हजार मिटरमा दौडें जस्तो लागिरहेको थियो । त्यसै कारणले म्याराथन दौडिन सुरु गरेदेखि गाह्रो भएको थियो । मलाई लागिरहेको थियो, यसअघिका दुई दौडमा भाग लिएर मैले गल्ती पो गरें कि ? उनको प्रदर्शनसँगै ओलम्पिकमा एथलेटिक्सका सबै कार्यक्रम सकिएको थियो ।"
पेरिस ओलम्पिकमा अमेरिका पहिलो,महिला बक्सिङलैंगिक योग्यताको विवादमा फसेकी लिन युनले पनि बक्सिङमा स्वर्ण जितेकी छन् । ताइवानकी युनले पोल्यान्डकी जुलिया जरेमेटालाई पराजित गरिन् । पेरिसमा ताइवानले जितेको यो दोस्रो स्वर्ण पनि रह्यो । यसअघि लैंगिक विवादमा रहेकी अल्जेरियाकी इमान खलिफले पनि विवादबीच स्वर्ण जितेकी थिइन् । स्वर्णसम्मको यात्रामा सबै चार भिडन्त सजिलै जितेकी २८ वर्षीया युनले आफ्नो यात्रामा समर्थन गर्ने सबैलाई धन्यवाद पनि दिइन् ।
