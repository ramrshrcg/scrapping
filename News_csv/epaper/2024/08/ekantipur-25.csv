शीर्षक,विवरण
"एक वाइडबडी २ महिनादेखि इटालीमा अलपत्र, अर्को वाइडबडी पनि बुधबार उतै जाने","(काठमाडौं)नेपाल वायुसेवा निगमको वाइडबडी जहाज अन्नपूर्ण विस्तृत मर्मत सीचेक का लागि इटालीको नेपल्समा अलपत्र परेको ६० दिन नाघेको छ । अर्को वाइडबडी मकालु लाई साउन ८ मा सीचेक का लागि लैजानुपर्नेमा एक महिना ढिला भइसकेको छ । चाडपर्वको मुखमा दुवै वाइडबडीको उडान अवरुद्ध हुँदा निगमले आम्दानीको ६० प्रतिशत (दैनिक ४ करोड) गुमाउने भएको छ । त्यसमाथि कुल ४ ठूला जहाजमध्ये तेस्रो (न्यारोबडी) पनि सीचेक का लागि पठाउने बेला भएको छ । सीचेक नियमित र प्राविधिक प्रक्रिया भए पनि निगम व्यवस्थापनको लापरबाहीले उडान अस्तव्यस्त हुने गरी दुवै वाइडबडी एकैपटक ग्राउन्डेड हुने अवस्था आएको छ । वाइडबडी अन्नपूर्ण इटाली पुगेको दुई महिना भए पनि कहिले आउँछ भन्नेमा निगम नेतृत्व अनुत्तरित छ । एमालेनिकट कर्मचारीसहित साउन ७ को बेलुकी प्रधानमन्त्री निवास बालुवाटार पुगेका निगमका कार्यकारी अध्यक्ष युवराज अधिकारीले साउन मसान्तभित्रै जहाज फर्काउने प्रधानमन्त्री केपी शर्मा ओलीलाई ब्रिफिङ गरेका थिए । सीचेक का लागि लैजानुपर्ने अर्को वाइडबडी मकालु अधिकारीको आग्रह र प्रधानमन्त्रीको निर्देशनमा रोकिएको थियो ।प्रधानमन्त्रीका आर्थिक तथा विकास सल्लाहकार युवराज खतिवडासमेत सहभागी छलफलमा निगमका कार्यकारी अध्यक्ष अधिकारीले इटालीको नेपल्समा असार ९ मा पुर्याइएको जहाजलाई एजेन्ट कम्पनीले साउन ३१ मा नेपाल फर्काइदिने बताएका थिए । त्यही आधारमा अर्को वाइडबडी विमान मकालु को उडान समय ३ सय घण्टा थपिएको थियो । प्रधानमन्त्री ओलीले प्रमुख स्वकीय सचिव राजेश बज्राचार्यको मोबाइलबाट नागरिक उड्डयन प्राधिकरणका महानिर्देशक प्रदीप अधिकारीलाई फोन गरेर वाइडबडी मकालुको उडान समय थपेर व्यावसायिक उडानलाई निरन्तरता दिलाउन निर्देशन दिए । सोही निर्देशनअनुसार प्राधिकरणले साउन ८ को बेलुकी मकालु वाइडबडीलाई थप ३ सय घण्टा व्यावसायिक उडान गर्न समय थपिदियो ।सीचेक मा जानुपर्ने जहाजको उडान समय थपिएको पनि शुक्रबार एक महिना पुगेको छ । थपिएको ३ सय घण्टामा अब केही घण्टामात्रै बाँकी छ । काठमाडौंमा रहेको यो वाइडबडीले जापानको नारिताका लागि मात्रै उडान गर्दै आएकामा आइतबारको उडान स्थगित गरेर मंगलबारसँग गाभिएको छ । वाइडबडीको थप गरिएको उडान समय जोगाउन आइतबारको नारिता उडान रद्द गरिएको हो, निगमको मार्केटिङ विभागका एक अधिकारीले भने, आइतबारको उडानमा जानेआउने यात्रुलाई अरू विमानको टिकट मिलाइदियौं । कतिपयलाई मंगलबारको उडानमा राखेका छौं । नारिताबाट फर्केपछि बुधबार यो वाइडबडी दुबईसम्म यात्रु लिएर जानेछ र सीचेक का लागि इटाली लैजाने पक्कापक्की भइसकेको छ । जहाज इटाली पठाउने निश्चित भए पनि सीचेक सुरु हुने मिति निगमले पाइसकेको छैन । निगमले वाइडबडी विमानको सीचेक का लागि इटालीस्थित मर्मत गर्ने एजेन्ट (एमआरओ) कम्पनी एटीआईटेकसँग सम्झौता गरेको छ । एजेन्ट कम्पनीले ३० दिनमा फिर्ता गर्ने भनेको अन्नपूर्ण विमानसमेत कहिले आउँछ भन्ने निश्चित छैन । निगमको एक न्यारोबडीको पनि सीचेक गर्नुपर्ने समय नजिकिँदो छ । दुईवटा वाइडबडीपछि अर्को न्यारोबडी पनि सीचेकका लागि व्यावसायिक उडानबाट झिक्नुपर्ने बेला हुँदै छ, निगमको इन्जिनियरले भने, अहिलेबाटै तयारी गर्नुपर्ने हो तर निगम व्यवस्थापन अन्तिम समयमा मात्र हारगुहार गर्छ । मर्मत गर्ने एजेन्ट छनोटका लागि टेन्डर प्रक्रिया विवादमा पर्छ । विमान समयमै नआइपुग्दा घाटामाथि घाटा छ ।निगमका अर्का अधिकारीका अनुसार जहाजको पार्टपुर्जा आपूर्ति गर्ने कम्पनीले जर्मनी, अमेरिका लगायतका मुलुकबाट पठाएका स्पेयरपाटर््स इटालीको भन्सारमा अड्किएका छन् । जहाज मर्मत भइरहेको ठाउँमा केही दिनअघि निगमका इन्जिनियर अच्युत पौडेल र पुष्पा भण्डारीलाई पठाइएको छ । उनीहरूलाई छिटोछरितो काम गर्न भनिएको छ, ती अधिकारीले भने, यसअघि पठाइएका इन्जिनियरहरू देवकृष्ण सन्जेल, सन्दीप तुलाधर र भागेश्वर विश्वासलाई भने एमआरओ कम्पनीसँग प्रभावकारी समन्वय नगरेकाले फिर्ता बोलाइएको छ । निगमसँग अन्तर्राष्ट्रिय उडानका लागि १ सय ५८ सिट क्षमताका दुई र २ सय ७४ सिट क्षमताका दुई गरी चारवटा जेट विमान छन् । तिनले भारत, कतार, मलेसिया, दुबई, हङकङ, थाइल्यान्ड, साउदी अरब र जापान गरी ९ वटा देशका ११ गन्तव्यमा उडान गर्छन् । निगमको अर्थ विभागका चारवटा विमानले नियमित उडान गर्दा दिनमा औसत ६ करोड रुपैयाँ बराबरको कारोबार हुन्छ । यसमा वाइडबडीको आम्दानी हिस्सा ४ करोड हाराहारी हुने गरेको छ । सीचेकका दुई महिनाअघि नै इटाली पुगेको वाइडबडी नफर्कंदा र हाल उडानमा रहेको अर्को वाइडबडी पनि यही साता सीचेकका लागि पठाइने भएपछि निगमले चाडपर्वको मुखमा हरेक दिन ४ करोड रुपैयाँको कारोबार गुमाउनेछ । चाडपर्व सुरु हुनै लाग्यो । अन्तर्राष्ट्रिय गन्तव्यबाट नेपाल आउने यात्रुले धमाधम टिकट बुकिङ गर्न थाले । नजिकिँदो चाडपर्वमा टिकट बुकिङ खुला गर्नुपर्नेमा निगममा अन्योल छाएको छ, मार्केटिङ विभागका एक अधिकारीले भने, जहाज उडाउँदा पनि हामी सञ्चालन घाटामा छौं । नउडाउँदा घाटा झन् बढ्छ । यसै पनि ४८ अर्ब ऋणको भार छ । यो त साँवा रकम मात्रै हो । पछिल्लो कोभिडको ब्याज मिलाउँदा सावाँब्याजसहित निगमको दायित्व ५० अर्ब नाघिसक्यो ।चाडपर्वमा निगमको जहाजको उपस्थिति नहुनेबित्तिकै विदेशी वायुसेवाले एकतर्फी टिकटको मूल्य दोब्बर पुर्याउने गरेको ट्राभल तथा टुर व्यवसायीहरूको छाता संगठन नाट्टाका अध्यक्ष कुमारमणि थपलियाले बताए । दसैंतिहारमा निगमको विमान ग्राउन्डेड हुने जानकारी पाएपछि हामीले पर्यटनमन्त्री बद्री पाण्डेलाई केही दिनअघि भेट्यौं । नेपालको श्रमबजारमा विदेशी वायुसेवाको मनपरीबारे गुनासो पनि राख्यौं, उनले कान्तिपुरसित भने, यहाँ श्रमिकमाथि खुलमखुला लुट भइरहेको छ । खाडीका वायुसेवा कम्पनीले २५३० हजारको एकतर्फी टिकट ६०६५ हजारमा बिक्री गरिरहेका छन् । निगमको संस्थागत विभागका अनुसार यतिबेला निगमबाहेकका स्वदेशीविदेशी वायुसेवाको बजार हिस्सा ८७ प्रतिशत पुगेको छ । व्यवस्थापनको लापरबाहीका कारण उडान नियमित नहुँदा निगमको बजार हिस्सा हरेक वर्ष घटिरहेको छ । सन् २०२३ मा निगमको अन्तर्राष्ट्रिय उडानतर्फको बजार हिस्सा १४ प्रतिशतमा सीमित भयो, जबकि सन् २०२० मा निगमको हिस्सा २५ प्रतिशतभन्दा बढी थियो । यो चालु वर्षको हिसाब त डिसेम्बरमा आउँछ । यो वर्ष अझै घट्ने देखिन्छ, विभागका एक अधिकारीले भने । निगमको बजार हिस्सा खुम्चिँदै गएपछि हवाई भाडामा पनि अस्वाभाविक चाप पर्ने गरेको छ । त्यसको प्रत्यक्ष असर वैदेशिक रोजगारी र अध्ययनमा जाने विद्यार्थीलाई पर्ने गरेको छ । उडान पर्याप्त र नियमित नहुँदा एक त निगमलाई प्रत्यक्ष घाटा भइरहेको छ, अर्कातर्फ त्यसले हवाई भाडा अस्थिर पनि बनाउँछ । यसले कामदार, विद्यार्थी र पर्यटकलाई सबैलाई मर्का परिरहेको छ, निगमका एक बजार व्यवस्थापकले भने । निगमका प्रवक्ता रमेश पौडलले जहाज मर्मतको काम विशिष्ट प्राविधिक विषय भएको र यसमा केही थप प्राविधिक चुनौती आइपरेको बताए । सीचेक सकेर यथाशीघ्र पहिलो वाइडबडी जहाज ल्याउन लागिपरेका छौं, उनले भने । पर्यटन सचिव गणेशप्रसाद पाण्डेले निगमका कार्यकारी अध्यक्षसहितलाई केही दिनअघि मन्त्रालयमा बोलाई जहाजको मर्मतसम्भार चाँडो सकेर नेपाल झिकाउन निर्देशन दिएको बताए । अध्यक्ष अधिकारीसहित निगमका चार कर्मचारी अस्ट्रेलिया गएको विषयमा पनि स्पष्टीकरण सोधिएको पाण्डेले जानकारी दिए ।निगमले दुईवटा न्यारोबडी जहाज खरिदका लागि ०७० मा कर्मचारी सञ्चयकोषबाट ९ अर्ब ९८ करोड ऋण लिएको थियो । निगमले कोषलाई दुवै जहाजको ३३ करोड हाराहारीका दरले वार्षिक चार पटक किस्ता बुझाउनुपर्छ । तर निगमले कोरोना महामारीको कारण देखाउँदै न्यारोबडीको नियमित किस्ता दुई वर्ष भुक्तानी गरेन । पछिल्ला २ वर्ष किस्तामा ढिलाइ भयो । अहिले न्यारोबडीको किस्तालाई त्रैमासिक भुक्तानी गरिरहेका छौं, स्रोतले भन्यो, न्यारोबडीको साँवा रकम अझै साढे ९ अर्ब हाराहारी बाँकी देखिन्छ । विस्तृत हिसाब विवरण केही दिनमा निकाल्दै छौं । दुईवटा वाइडबडी विमान खरिदका लागि ०७४ मा निगमले कर्मचारी सञ्चय कोष र नागरिक लगानी कोषबाट १२१२ अर्बका दरले २४ अर्ब ऋण लिएको थियो । दुवै संस्थालाई त्रैमासिक ४०४० करोड किस्ता भुक्तानी गर्नुपर्नेमा वाइडबडीको किस्ता नियमित छैन । सञ्चय कोषका प्रमुख प्रशासक जितेन्द्र धितालका अनुसार निगमले दुईवटा न्यारोबडी र एउटा वाइडबडीका लागि लिएको २२ अर्ब ऋणको ब्याजसहित बुझाउनुपर्ने रकम ३० अर्ब हाराहारी पुगेको छ । नागरिक लगानी कोषमा पनि निगमले नियमित किस्ता बुझाउन नसकिरहेको कोषका कार्यकारी निर्देशक पर्वतकुमार कार्कीले बताए । निगमले त्रैमासिक किस्ता कहिल्यै पूरा बुझाएको छैन, उनले भने । निगमका अनुसार नागरिक लगानी कोषमा तिर्नुपर्ने रकम साँवाब्याजसहित १८ अर्ब नाघिसकेको छ । चिनियाँ जहाजको ३ अर्ब र अन्य सरकारीसञ्चालन खर्च लगायतको ऋणसमेत निगमले तिर्नुपर्नेछ ।"
भारतीय सेनाको विमानबाट लगियो शव,"(चितवन)तनहुँको आँबुखैरेनीमा शुक्रबार भएको बस दुर्घटनामा मृत्यु भएका भारतीय पर्यटकको शव चार्टर विमानबाट लगिएको छ । भारतको पश्चिम बंगाल पानागढबाट शनिबार भरतपुर विमानस्थलमा आएको भारतीय वायु सेनाको विमानले २५ शव लगेको हो ।बाँकी दुई शव भने सडकमार्गबाट गोरखपुर पठाइएको चितवनका प्रमुख जिल्ला अधिकारी इन्द्रदेव यादवले बताए । मृत्यु हुनेमध्ये २५ जना महाराष्ट्रको जलगाउँ जिल्लाका हुन् भने बाँकी दुई मृतक (बसका चालक, सहचालक) गोरखपुरका हुन् ।भरतपुरमा भारतीय युवा तथा खेलकुद राज्यमन्त्री रक्षा निखिल खड्से र महाराष्ट्रका विधायक सञ्जय शुभकरे पनि आएका थिए । उनीहरू पनि सोही विमानमार्फत फर्केका छन् । खड्सेलाई सुरक्षा अधिकारीले दुर्घटनाबारे जानकारी गराएका थिए । गृहमन्त्री रमेश लेखकको उपस्थितिमा गृह मन्त्रालयमा भएको ब्रिफिङमा मन्त्री लेखकले दुर्घटनाबारे जानकारी प्राप्त हुनासाथ उद्धारकर्मी परिचालन भएको तथा घाइतेलाई यथाशक्य अस्पताल पुर्याइएको जानकारी गराए । गृहमन्त्री लेखक र राज्यमन्त्री खड्सेले त्रिवि शिक्षण अस्पतालमा उपचाररत घाइतेको अवस्थाबारे जानकारी लिएका थिए । अस्पतालको सघन उपचार कक्षमा तीन र अन्यको सामान्य वार्डमा उपचार भइरहेको छ । राज्यमन्त्री खड्सेले नेपाल सरकारबाट उद्धारदेखि उपचारसम्मका काममा भएको कुशल व्यवस्थापनप्रति आभार व्यक्त गरिन् । पोखराबाट काठमाडौंतर्फ जाने क्रममा शुक्रबार बिहान करिब साढे ११ बजे आँबुखैरेनी गाउँपालिका२ स्थित ऐनापहरामा ४३ जना भारतीय पर्यटक सवार केशरवानी परिवहन ट्राभल्सको यूपी ५३ एफटी ७६२३ नम्बरको बस सडकबाट करिब १५० मिटर तल मर्स्याङ्दी नदी किनारमा खस्दा २७ जनाको मृत्यु भएको थियो भने १६ घाइते भएका थिए । २६ जनाको घटनास्थलमै र एकको चितवनस्थित पुरानो मेडिकल कलेजमा उपचारका क्रममा मृत्यु भएको हो । घाइतेहरूको महाराजगन्जस्थित त्रिवि शिक्षण अस्पतालमा उपचार भइरहेको छ । ६ दिन नेपाल घुम्ने योजना साथ मुर्म्बइबाट गोरखपुर हुँदै ३ वटा बसमा आएका भारतीय पर्यटक भदौ ५ मा पोखरा आइपुगेका थिए । पशुपति दर्शनका लागि शुक्रबार काठमाडौंतर्फ जाँदै गरेका उनीहरूले गौशालामा बासका लागि होटलसमेत बुक गरेका थिए ।"
कुल देवताका लागि जल लिन मानसरोवर हिँडेकालाई चिनियाँ अवरोध,"(काठमाडौं)मस्टा देवीदेवतालाई चढाउने जल लिन बझाङको उरै नाका हुँदै मानसरोवर हिँडेका नेपालीलाई चिनियाँ प्रशासनले बीच बाटोबाटै फिर्ता पठाइदिएको छ । बझाङका विभिन्न गाउँबाट चिनियाँ बजार ताक्लाकोट हुँदै मानसरोवर जान भनेर हिँडेका नेपालीलाई माथिको आदेश भन्दै चिनियाँ प्रशासनले कठानबाटै अघि बढ्न नदिएको हो । कठान उरै नाकाबाट नजिकै रहेको चिनियाँ स्थानीय प्रशासन पुराङ काउन्टी अन्तर्गतको चेकप्वाइन्ट हो । उरैबाट प्रवेश गर्ने सबैको कठान चेकप्वाइन्टमा खानतलासी गरेर मात्रै अघि बढ्न दिइन्छ । बझाङको जयपृथ्वी नगरपालिका१ कैलाशका चन्द्रबहादुर सिंहले आफूहरूको देवीदेवता र कुलपूजा गर्न मानसरोवरको जल चाहिने भएर त्यसतर्फ गएको तर चिनियाँ प्रशासनले फिर्ता पठाएको बताए । साउन ९ मा बझाङबाट हिँडेका सिंहसहितका स्थानीयलाई २२ गते कठानबाट फिर्ता पठाइएको हो । साउनमा मात्रै मानसरोवरका लागि हिँडेका कम्तीमा ३० जनालाई चिनियाँ प्रशासनले नाकाबाटै फिर्ता पठाएको छ । मस्टा देवीदेवताका लागि मानसरोवरकै जल चढाउनुपर्ने परम्परा छ, त्यसकै लागि मानसरोवर हिँडेका थियौं, तर चिनियाँ प्रशासनले बझाङको साइपालदेखि ३० किलोमिटर अगाडि चीनको कठान भन्ने ठाउँको चेकिङ प्वाइन्टबाटै फर्काइदियो, चन्द्रबहादुरले भने । हामीसँग भएका मोबाइलका कतिपय फोटाहरू पनि मेटाइदिए । त्यसपछि हुम्लाको हिल्सा नाकाबाट मानसरोवर जाने प्रयास गरे पनि अर्को जिल्लाबाट जारी भएको पासले प्रवेश नपाउने भन्ने थाहा पाएपछि घर फर्कियौं, उनले भने ।उरै नाकाबाट हुम्लाको हिल्सा पुग्न एक दिन पैदल दूरी पर्छ । धार्मिक र सांस्कृतिक परम्पराअन्तर्गत मानसरोवरको जल मस्टा देवीदेवतालाई चढाउनैपर्ने तर मानसरोवर जान अवरोध हुनु दुःखद भएको चन्द्रबहादुरको भनाइ छ । प्रशासनले सहजीकरण गरिदिनुपर्नेमा त्यसो हुन नसकेको उनले बताए ।बझाङका प्रमुख जिल्ला अधिकारी विश्वामित्र कुइँकेलले नेपाल र चीनबीच सीमा क्षेत्रबाट ३० किलोमिटर मात्रै आउजाउ गर्न पाइने सहमतिअनुसार नै प्रशासनले पास जारी गर्दै आएको बताए । चिनियाँ पक्षले मानसरोवरका लागि नपठाउन भनेको कुरा पास लिन आउनेलाई जानकारी गराउँदा गराउँदै पनि अघि बढ्न खोज्दा स्थानीयले दुःख पाएको उनको भनाइ छ ।बझाङ प्रशासनले ताक्लाकोटसम्मको मात्रै पास जारी गरेको थियो, प्रजिअ कुइँकेलले भने, तर, प्रशासनले दिएको पासको दूरीभन्दा अगाडि बढ्न खोज्दा चिनियाँ प्रशासनले जान नदिएको हो । चिनियाँ प्रशासनको अवरोधबारे गृह मन्त्रालयलाई जानकारी गराइएको प्रजिअ कुइँकेलले बताए । बझाङबाट ताक्लाकोटसम्म जान तिब्बतको पुराङस्थित काउन्टीले हरेक महिना ८ देखि ११ र २० देखि २३ तारिखसम्म ८ दिन स्वीकृति दिँदै आएको छ । प्रजिअ कुइँकेलका अनुसार चिनियाँ पक्षले प्रवेश अनुमति दिएको छेको पारेर पास जारी हुने गरेको छ ।पछिल्लो समय चीनतर्फका १४ वटा नाका खुलाउन र यसबाट आउजाउ गर्न ५ वर्षे प्रवेश पासको प्रबन्ध मिलाउने गरी गृह मन्त्रालयले कार्यविधि नै जारी गरेको छ । यो कार्यविधि लागू भइसकेको छैन । हाल चिनियाँ प्रशासनसँग समन्वय गरेर उत्तरी सीमा जोडिएका जिल्ला प्रशासन कार्यालयहरूले ३० किलोमिटर दूरीभित्र पर्ने चिनियाँ बजारसम्म जानलाई मात्रै पास जारी गर्ने गरेका छन् ।"
अस्ट्रेलियादेखि अमेरिकासम्मको भान्सामा सेन्चुरी,"(विराटनगर) राजनीतिक रूपमा सचेत विराटनगर सहर औद्योगिक रूपमा पनि अग्रणी मानिन्छ । ऊ बेला जुट मिल, दि जुद्ध म्याच उद्योग, अशोक टेक्सटायल, मोरङ सुगरमिल, गणपति कटन मिलहरूले विराटनगर गुल्जार थियो । तत्कालीन अर्थतन्त्रलाई चलायमान पार्न ती उद्योगको देन उल्लेख्य थियो । तर, यतिबेला पुराना र ठूला उद्योगविहीन छ विराटनगर । देशकै औद्योगिक नगरी को चिनारी क्रमशः गुम्दो छ । यद्यपि निराश भइहाल्नुपर्ने अवस्था छैन । औंलामा गन्न मिल्ने सीमित उद्योगहरूले विराटनगरको विरासत बचाइराखेका छन् । विरासत गुम्न नदिन कतिपय उद्योगी, व्यवसायी अहोरात्र सक्रिय छन् । त्यसैमध्ये एक हो, सेन्चुरी स्पाइसेस एन्ड स्न्याक्स । करिब २५ वर्षअघि मसला उत्पादनको उद्देश्य राखेर सुरु भएको यो उद्योग अहिले मसलामा खाद्य वस्तुदेखि चियासम्म उत्पादन गरिरहेको छ । मसला, खाद्य उत्पादन र पौस्टिक स्न्याक्स उत्पादन गर्ने यो देशकै अग्रणी ब्रान्डको रूपमा स्थापित भएको छ । ५० वर्षअघि विराटनगर सहर त थियो, तर पूर्णरूपमा सहरीकरण भइसकेको थिएन । औलो र कालाजारको त्रास थियो । विराटनगर टेक्ने दुस्साहस कमैले गर्थे । त्यही बेला हरिसिंह दुगड भने व्यापारमा संलग्न भइसकेका थिए । मूलतः उनी किराना पसले थिए । सँगै उनले आफ्नै बलबुतोमा नयाँ पेय उत्पादन गरेर बेच्थे । उनले तयार पार्ने होम मेड जिन्जर कोला उतिबेला निकै लोकप्रिय रहेको पुराना बासिन्दाहरू सम्झिन्छन् । स्थानीय उत्पादनहरूको प्रयोग गरेर बनाइएको पेयको माग त्यो समयमा व्यापक थियो । नेपाली उपभोक्तालाई कोकाकोलाको तिर्सना मेट्ने त्यो पेय सम्भवतः नेपालकै पहिलो घरेलु पेय हो । हरिसिंहका चार भाइ छोरा बाबुको व्यापारका सारथी थिए । चारै भाइ साइकल चढेर जिन्जर कोला बेच्न गाउँगाउँ डुल्थे । हरिसिंहले खनिदिएको त्यही व्यापारिक बाटो पछ्याउँदै सन् १९८० ताका एउटा व्यापारिक कम्पनीको परिकल्पना भयो । त्यो कम्पनीबाट खाद्य पदार्थ, मसला, कन्फेक्सनरी, फलफूल र तरकारीजस्ता वस्तु एकैथलोमा उत्पादन गर्ने परिकल्पना कान्छा छोरा मोतीलाल दुगडको थियो । अन्ततः मोतीलालले सन् १९९९ मा सुरु गरे दुगढ स्पाइसेस एन्ड फुड ब्रान्ड । त्यही ब्रान्ड अन्तर्गत सुरु भयो, सेन्चुरी मसलाको उत्पादन । मसला कारखाना खोल्न लाग्दा मोतीलाई आफन्त र अन्य व्यापारीले खिसिट्युरी गरेका थिए । सबैका घरघरमै बन्ने मसला उद्योग पनि बिक्छ र ? सबैको साझा प्रश्न थियो । तर, मोतीलालले सबैको कुरा सुने, मनन गरे, निर्णय आफैं गरे । ठूलो चुनौती मोलेर मसला उद्योगको जग हाले । मसलालाई पनि प्रिमियम ब्रान्ड बनाउन सकिन्छ भन्ने कुरामा दूरदर्शी मोती निर्धक्क थिए । सेन्चुरी मसलाको उत्पादन सुरु हुँदा नेपालमा कहीँकतै मसला उद्योग नै थिएन । नेपालमा मसला पनि बिक्छ र ! भन्ने आम मान्छेको मनोदशालाई मोतीले चिर्ने मात्रै काम गरेनन्, स्थापनाको छोटो समयमै सेन्चुरी ब्रान्ड स्थापित गर्न सफल भए । जब सेन्चुरी मसला बजारमा छ्याप्छ्याप्ती भयो । तब अन्य व्यापारी त्यसमा लोभिन थाले । अन्ततः मसलाको व्यापार लाभदायक हुने ठानेर देशका अन्य भागबाट पनि यो व्यापारको सिको गर्न थालियो । उद्योगले आम उपभोक्तालाई मसला पिध्ने झन्झटबाट मुक्त गर्यो, कम्पनीका निर्देशक गौरव दुगडले भने, गुणस्तरीय मसला उत्पादन गरेर हामीले उपभोक्तालाई खुसीसँगै सन्तुष्ट पनि पारिरहेका छौँ । सेन्चुरी मसला यसै वर्ष २५औं वर्षमा टेक्दै छ । रजत जयन्तीको मौकामा कम्पनीले थप नयाँ उत्पादन ल्याउने तयारीमा छ । संस्थापक मोतीलालको सोच थियो भान्सामा चाहिने सबै सामान एकैथलोमा उत्पादन गर्ने । नभन्दै मसला मात्रै हैन, बेसारदेखि खुर्सानीको धुलोसम्म उनले उत्पादन गरे । भान्सामा चाहिने सबै सामान सेन्चुरीका हुनुपर्छ भन्ने काकाको सपना थियो, गौरवले भने, अहिले त्यो सपना लगभग पूरा भएको छ । आगामी दिनमा भान्सामा अभाव खड्किएका अन्य वस्तुको उत्पादन थप्ने योजनामा कम्पनी छ । नयाँ उत्पादनका लागि सुनसरीको दुहबीमा अर्को प्लान्ट निर्माणाधीन छ, २८ कट्ठा जमिनभित्र । सुरुमा विराटनगरकै मध्य भागको सानो र साँघुरो कोठाबाट उद्योग सुरु गर्दा मसला मात्रै उत्पादन हुन्थ्यो । अहिले करिब डेढ बिघा क्षेत्रमा फैलिएको भव्य उद्योग छ सुनसरीमोरङ औद्योगिक कोरिडोरको टंकीसिन्बारीमा । उद्योगको विस्तार सँगै उत्पादनको पनि विस्तार भएको छ । मसला मात्रै हैन, यतिबेला मरिचको धुलोदेखि अकबरे खुर्सानीको अचारसम्म, अनि कर्नफ्लेक्सदेखि आलु चिप्ससम्म एकै थलोबाट उत्पादन हुन्छ । विगतकै जस्तो गुणस्तर अहिले पनि निरन्तर छ । उपभोक्तालाई क्वालिटी दिनुछ, कमाउने मात्रै उद्देश्य छैन, गौरवले भने । २५ वर्षे यात्रामा सेन्चुरी ब्रान्डबाट स्पाइसेज, स्न्याक्स, इनर्जी ड्रिंक, सातुलगायतका दर्जनौं खाद्यवस्तु उत्पादन भएका छन् । सँगै हस्पिटालिटीका रूपमा र्याडिसन होटल छ । यो विराटनगरकै स्तरीय र महँगो होटलमध्येमा पर्छ । चाँडै क्यासिनोसहितको नयाँ स्टार होटल, व्याङ्वेट र मलसमेत सञ्चालनको तयारी भइरहेको छ । एकै थलोबाट सबै सेवासुविधा उपलब्ध गराउने हाम्रो भावी योजना छ, गौरवले सुनाए, यो हाम्रो ड्रिम प्रोजेक्ट हो । नेपालमा यस्तो कुनै पनि प्रोजेक्ट छैन भन्ने हाम्रो दाबी हो । सीमित श्रमिकबाट सुरु भएको उद्योगमा अहिले करिब एक हजार हाराहारीमा श्रमिककर्मचारी आबद्ध छन् । कारखानामा साढे ५ सय श्रमिक छन् । कम्पनीमा १ सय २० जना सुपरभाइजर कार्यरत छन् । सेन्चुरीका उत्पादन ५ वर्षयता भारत तथा तेस्रो देश पनि निर्यात हुन्छन् । खासगरी स्न्याक्स अमेरिका, अस्ट्रेलिया, मध्यपूर्व, ताइवानसहित २४ देशमा निर्यात भइरहेको छ । हाम्रा उत्पादनलाई विदेशीले स्वाद मानीमानी खाइरहेका छन्, गौरवले सुनाए, हामीले गुणस्तरीय उत्पादनमा कुनै सम्झौता गरेका छैनौं । गौरवका अनुसार सेन्चुरीका उत्पादनले विश्व बजारमा प्रतिस्पर्धा सँगै देशको पहिचान दिलाइरहेका छन् । नेपालमा पनि गुणस्तरीय उत्पादन हुँदो रहेछ भन्ने सन्देश विश्वमाझ स्थापित भइरहेको छ । मसलाको भने युरोप, अमेरिकामा खास माग छैन । मसलाजन्य वस्तुको बढी प्रयोग र माग नेपालसहित दक्षिण एसियाली क्षेत्रका भारत, बंगलादेश, श्रीलंकालगायत देशमा हुन्छ । तेस्रो देशमा खानपिनमा प्रयोग हुने मसला यहाँको भन्दा फरक हुन्छ । जसले गर्दा नेपाली उत्पादनको माग देखिँदैन । मसलाको मुख्य कच्चा पदार्थ भारतबाटै आउँछ । केही वस्तु समुद्रपारिबाट पनि आयात गरिन्छ । जस्तो कि मरिच भियतनामबाट आयात हुन्छ । पाम आयल मलेसिया, दालचिनी श्रीलंकाबाट र भारतको गुजरातबाट बेसारलगायत आउँछ । नेपाली उत्पादन तेजपात, दालचिनी, अदुवालगायत प्रयोग गरिन्छ । नेपालमा मसलाजन्य सामानको उत्पादन पर्याप्त छैन, गौरवले दुःखेसोपोखे, त्यही कारण भारत तथा तेस्रो देशबाट आयात गरेर मसला उत्पादन गरी बजारमा पठाउन बाध्य छौँ । पछिल्लो समय भने नेपाली मसलालाई कसरी तेस्रो देश निर्यात गर्न सकिन्छ भनेर खोज, अध्ययन तीव्र पारिएको छ । मसलालाई निर्यात गरी विदेशी रकम भित्र्याउने सम्भावित बाटोको खोजीमा कम्पनी सक्रिय छ । मसला पनि तेस्रो देश पठाउन सकेमा देशमा थप रोजगारी सिर्जना गर्न सकिने थियो, गौरवले भने, जसले युवाहरूको विदेश पलायनलाई झिनो मात्रामा भए पनि कम गर्ने थियो । करिब २ अर्ब ७० करोड बढीको वार्षिक कारोबार गर्दै आएको सेन्चुरीले आफ्ना उत्पादन तेस्रो देशको रूपमा सबैभन्दा बढी अमेरिकामा पठाइरहेको छ । मध्यपूर्वका खाडी मुलुकहरूमा पनि सेन्चुरीका स्न्याक्सको माग उच्च छ । यो वर्ष साढे ३ अर्ब हाराहारीमा कारोबार गर्ने लक्ष्य कम्पनीको छ । उद्योगका निर्देशक गौरवले भने, हाम्रो उद्देश्य व्यवसाय गरेर आर्थिक आम्दानी गर्नु मात्रै हैन, मूल्यवान् ग्राहकलाई सन्तुष्ट पार्नु पनि हो ।"
"दाहालको रणनीतिः ओलीसँग गरम, देउवासँग नरम","(काठमाडौं)कांग्रेस र एमालेबीच असार १७ मा सत्ता सहकार्यको सहमति भएपछि सरकारबाट बाहिरिएका माओवादी अध्यक्ष पुष्पकमल दाहालले एमाले अध्यक्ष केपी शर्मा ओलीमाथि तिखो आलोचना गर्दै आएका छन् । उनी हरेक बैठक र कार्यक्रममा ओलीले धोका दिएको बताउने गर्छन् । प्रधानमन्त्रीका रूपमा गत असार २८ मा प्रतिनिधिसभाबाट विश्वासको मत माग्ने क्रममा उनले ओलीलाई अगाडि मुसारेर पछाडिबाट चक्कु हान्ने प्रवृत्ति भएको नेताका रूपमा चित्रण गरे । एमालेसँग गठबन्धन गरेको कांग्रेसका सभापति शेरबहादुर देउवाका सन्दर्भमा भने दाहाल नरम रूपमा प्रस्तुत हुने गरेका छन् । दाहालले असार २८ मा संसद्मा ओलीको षड्यन्त्र आफूले थाहा पाउन नसकेको बताएका थिए । कांग्रेससँग असार १७ मा सहमति गरिसकेपछि पनि स्वर्ग र नर्क सँगै जाने भनेर ओलीले आफूलाई छक्याएको उनको भनाइ थियो । जसलाई मैले वाम सेन्टिमेन्ट ठानेको थिएँ । राष्ट्रको बृहत्तर हित र समाजवादको आधार यताबाट हुन्छ भनेर विश्वास गरेँ । त्यो षड्यन्त्र रहेछ भन्ने थाहा पाउन म ढिलो भएँ, ओलीलाई लक्ष्य गर्दै उनले संसद्मा भनेका थिए, केही मान्छे कुण्ठा र प्रतिशोधबाट कहिल्यै निस्कन सक्दैनन् भन्ने हिसाबै गर्न सकिनँ । त्यही दिन विश्वासको मत लिन असफल भएपछि दाहाल पदमुक्त भएका थिए ।विशेष प्रदेशको परामर्श बैठकमा शुक्रबार दाहालले ओलीको इमानमा प्रश्न उठाए । वामपन्थी सहकार्यको प्रस्ताव ओलीले गरेकाले आफूले विश्वास गरेको तर छोटै समयमा धोका भएको उनको भनाइ थियो । अलि परैसम्म जाऔं भनेर केपीजीसँग सहकार्य भएको हो । गठबन्धन हुँदै पार्टी एकतासम्म जान सकिन्छ भन्ने थियो । केही साथीहरूले भरपर्दो आधार नभई ओलीसँग मिल्न हुँदैन भन्नुभएको थियो, बैठकमा दाहालले भनेका थिए, मेरो नियत सफा थियो तर उनले (ओलीले) छल गरे । इमान्दार देखिएनन् । विश्वास गरेर गल्ती भयो । देउवासँग सहकार्य तोड्नु गलत भएको उनले बैठकमा बताएका थिए । शेरबहादुरजीसँग गठबन्धन जारी राख्नुपर्ने रहेछ । केपीजीले कम्युनिस्टको हालत पश्चिम बंगालजस्तो हुने भयौं, मिलौं भनेपछि मैले पत्याउँदै गएँ, उनले भने । माओवादीले गत फागुन २१ मा एमालेसँग सहमति गरेर कांग्रेससँगको सत्ता सहकार्य टुटाएको थियो । भदौ ३ को माओवादी स्थायी समिति बैठकमा पनि दाहालले ओलीलमाथि प्रहार गरेका थिए । केपीजीलाई विश्वास गर्नु मेरो गल्ती भयो । वामपन्थी एकताको आधार बनाउन सहकार्य गरियो, ओलीको चालबाजी अर्कै रहेछ, उनको भनाइ थियो, यो राजनीतिक बेइमानी भयो । उनले ओलीको बोली र व्यवहार का कारण आफू झुक्किएको उल्लेख गर्दै आगामी दिनमा सचेत रहने बताएका थिए । स्थायी समिति बैठकको एजन्डा तयार गर्न साउन १३ मा बसेको पदाधिकारी बैठकमा पनि दाहालको निसाना ओलीमाथि थियो । ओली सरकार भ्रष्टाचारीको गठजोड हो । अब हामी यो सरकारका गलत कामविरुद्ध सडक र सदनबाट खबरदारी गर्ने दिशामा अघि जानुपर्छ, उनले भनेका थिए । त्यही दिन माओवादी केन्द्रीय कार्यालयमा आयोजित पार्टी प्रवेश कार्यक्रममा ओलीको बोलीले झुक्याएको भन्दै दाहालले अब भ्रममा नपर्ने दृढता सुनाएका थिए । माओवादी कोशी प्रदेशको साउन २१ मा भएको प्रशिक्षणमा प्रतिनिधिसभा दुई पटक विघटन गरिएको बेला आफू ओलीविरुद्ध आन्दोलनमा उत्रिएको उल्लेख गर्दै दाहालले फेरि त्यही अवस्थाका लागि तयार रहन कार्यकर्तालाई निर्देशन दिएका थिए । माओवादी प्रतिपक्षमा पुगेपछि पहिलोपटक साउन २३ मा दाहाल संक्रमणकालीन न्यायसम्बन्धी विधेयकमा सहमति गर्न बालुवाटार पुगेका थिए । ओली प्रधानमन्त्री भइसकेपछि संक्रमणकालीन न्यायसम्बन्धी विधेयकमा सहमति जुट्नेमा दाहाल सशंकित थिए । तर कांग्रेस, एमाले र माओवादीबीच नै सहमति भएर विधेयक प्रतिनिधिसभा र राष्ट्रिय सभाबाट पारित भइसकेको छ ।माओवादी नेतृत्वको सरकार ढाल्न प्रधानमन्त्री ओली र कांग्रेस सभापति देउवाकै हात भए पनि निसाना किन ओलीमाथि मात्रै भन्ने प्रश्नमा माओवादी महासचिव देव गुरुङ भन्छन्, माओवादीको मुख्य संघर्ष अब एमालेसँग हुने निश्चित छ । त्यसैले अहिलेको राजनीतिक उपलब्धिका पक्षमा र संविधानको रक्षाका लागि एमालेसँग संघर्ष हुनेछ । संविधान संशोधनका नाममा ओली पछाडि फर्कन खोजेको उनको संशय छ । संविधान संशोधनमा सहमति गरी ओली प्रतिगमनतर्फ फर्कन खोजेको देखिन्छ, उनले भने । ओली सरकारले संघीयताको पूर्ण कार्यान्वयन गर्न नचाहेको र एकाधिकार पुँजीवादी लाइन रोजेको गुरुङको बुझाइ छ । माओवादी नेतृत्वको सरकार सुशासनका पक्षमा दृढतापूर्वक उभिएको बेला ओलीले आफू प्रधानमन्त्री हुन गठबन्धन फेरेको र भ्रष्टाचाविरुद्ध अभियानलाई रोकेको पनि उनले जिकिर गरे ।एमाले प्रचार विभाग प्रमुख राजेन्द्र गौतमले माओवादी अध्यक्ष दाहालको ओली लक्षित अभिव्यक्ति पूर्वाग्रहबाट प्रेरित भएको टिप्पणी गरे । यो कांग्रेसएमालेको सरकार हो । प्रचण्डको व्यक्तिगत आवेग, ईर्ष्या, पूर्वाग्रहबाट प्रेरित अभिव्यक्तिले केही अर्थ राख्दैन । सत्ता छाड्नुपरेको पीडाको अभिव्यक्ति हो, उनले भने, पूर्वाग्रहबाट आएका अभिव्यक्तिको राजनीतिमा कुनै महत्त्व हुँदैन । लोकतान्त्रिक मूल्यमान्यतामा रहेर सरकारका सय दिन कुरेर बोल्नु राजनीतिक संस्कार हुन्छ । राजनीतिक शास्त्रका प्राध्यापक कृष्ण पोखरेलले कांग्रेससँग गठबन्धन तोडेको चार महिना नपुग्दै ओलीबाट धोका खाएपछि दाहाल आक्रोशित भएको हुन सक्ने बताए । ओलीले मीठो वचन बोलेर धोका दिएको अनुभव उनीसँग छ, उनले भने, कांग्रेसमाओवादी गठबन्धन टुटाउन ओलीले निकै कसरत गरेका थिए । प्रचण्डलाई निकै फकाएर सफल पनि भए । तर त्यो सहकार्य धेरै टिकेन ।ओलीदाहाल मिलाप र प्रतिद्वन्द्विता एमाले अध्यक्ष केपी शर्मा ओली र माओवादी अध्यक्ष पुष्पकमल दाहालले २०७४ को आमनिर्वाचनबाट थालेको सहकार्य साढे तीन वर्ष मात्र टिकेको थियो । त्यसयताको तिक्तता मेटाउन गत फागुन २१ मा एमालेमाओवादी सत्ता सहकार्यको सहमति भएको थियो । त्यति बेला सहमति गर्ने क्रममा ओलीले दाहाललाई २०८४ को निर्वाचनसम्म सँगै जाने आश्वासन दिएका थिए । माओवादी ओरालो लागिरहेको अवस्थामा एमालेसँग मिलेर जाँदा हित हुने दाहालको विश्लेषण थियो । तर दाहालको त्यो विश्लेषण चार महिना नपुग्दै गलत सावित भयो । विगतमा ओली माओवादी सशस्त्र युद्धका विषयमा एमालेभित्र सबैभन्दा बढी आलोचना गर्ने नेता थिए । शान्ति प्रक्रिया सुरु भएदेखि नयाँ संविधान जारी नभएसम्म माओवादी एजेन्डाको उनी आलोचना गरिरहेका हुन्थे । ओलीलाई पहिलोचोटि २०७२ असोज २५ मा प्रधानमन्त्री बनाउन भने दाहालले समर्थन गरेका थिए । २०७४ को आम निर्वाचनमा ओली र दाहालले गठबन्धन नै बनाए र करिब दुई तिहाइ नजिक सिट जिते । २०७४ फागुन ३ मा ओली र दाहालले समान अवधि सरकारको नेतृत्व गर्ने समझदारी गरे, जसअनुसार पहिलो चरणमा ओली प्रधानमन्त्री बने । एमाले र माओवादीबीच २०७५ जेठ ३ मा एकीकरण भएर नेकपा बन्यो । पार्टी एकीकरणपछि दुई अध्यक्ष हुनेबित्तिकै को एक नम्बरमा भन्ने विवाद चर्कियो । ओलीले आधा कार्यकाल बितिसक्दा दाहाललाई सत्ता भने हस्तान्तरण गरेनन्, पार्टीमा कार्यकारी नेतृत्व पनि दिएनन् । आपसी तिक्तता बढ्दै जाँदा ओलीले दुईपटक प्रतिनिधिसभा विघटन गरे । नेकपा नै एकतापूर्वको अवस्थामा पुग्यो, एमाले र माओवादी पार्टी ब्युँतिए । सर्वोच्च अदालतको परमादेशबाट ओली २०७८ असार २९ मा सरकारबाट बाहिरिए । कांग्रेस सभापति शेरबहादुर देउवाको नेतृत्वमा माओवादीसहितको सरकार बन्यो । एमालेको २०७८ असोज दोस्रो साता ललितपुरको गोदावरीमा भएको विधान महाधिवशेनले पारित राजनीतिक प्रतिवेदनमा दाहालले पार्टी कब्जा गर्न खोजेको आरोप लगाइएको थियो । सके पार्टी कब्जा गर्ने, नसके विभाजन गर्ने प्रचण्डका सोच र व्यवहारका कारण एकीकरण प्रक्रिया निष्कर्षमा नपुगी टुंगिएको छ, प्रतिवेदनमा उल्लेख थियो ।२०७९ को आमनिर्वाचनमा माओवादी कांग्रेससँग गठबन्धन बनाएर उत्रिएको थियो । तर निर्वाचनपछि सरकार गठन गर्ने बेला माओवादीले एमालेसँग सहकार्य गरेर सरकार बनायो । तर राष्ट्रपति निर्वाचनताका एमालेसग सहकार्य टुटाएर माओवादीले कांग्रेससँग गठबन्धन बनायो । २०७९ पुसदेखि सरकारको नेतृत्वमा दाहालले गत फागुनमा फेरि एमालेसँग नयाँ गठबन्धन बनाउँदा पनि आफ्नो पदलाई निरन्तरता दिएका थिए । त्यो गठबन्धन पनि टुटेपछि दाहालको डेढवर्षे सत्ता यात्रामा विराम लागेको हो ।"
विद्यार्थीबाटै असुरक्षित विश्वविद्यालय,"(काठमाडौं)पद्मकन्या क्याम्पस बागबजारमा स्वतन्त्र विद्यार्थी युनियनका अध्यक्षसहित विद्यार्थीले गत बिहीबार सहायक क्याम्पस प्र्रमुखको कार्यकक्षमा तोडफोड गरे । अघिल्लो साता विद्यार्थीको एक समूहले त्रिभुवन विश्वविद्यालय समाजशास्त्र केन्द्रीय विभागको प्रमुख नियुक्तिको विषयमा पदाधिकारीलाई कार्यकक्षमै आक्रमण गर्ने धम्की दियो । साउन १५ मा सरस्वती क्याम्पस ठमेलमा परीक्षामा गार्ड बसेका अध्यापक विद्यार्थीबाट कुटिए । त्यसअघि विद्यार्थीको एक समूहले उत्तरपुस्तिका हराउने परीक्षा नियन्त्रण कार्यालयका जिम्मेवार कर्मचारीलाई कारबाही नगर्न त्रिविका पदाधिकारीलाई फोन र म्यासेजबाट धम्की दियो । गत वैशाखमा पाटन र अस्कल क्याम्पसमा नेविसंघ, अनेरास्ववियु र अखिल क्रान्तिकारीका विद्यार्थीले महिना दिनसम्म तालाबन्दी गरे ।यी घटनाले मुलुकको सबैभन्दा जेठो र ठूलो शैक्षिक संस्था त्रिवि तथा यसका आंगिक क्याम्पसमा विद्यार्थीले नै असुरक्षा र त्रासको वातावरण सिर्जना गर्दै आएको देखाउँछ । विद्यार्थी संघसंगठनको आवरणमा धम्की, कुटपिट, तोडफोड, तालाबन्दीलगायत आपराधिक गतिविधि हुँदा विश्वविद्यालयमा सुरक्षा थ्रेट बढ्दै गएको गुनासो छ । पद्मकन्या क्याम्पसमा स्ववियु अध्यक्ष ज्योति पनेरुको समूहले सहायक क्याम्पस प्रमुख विमला नेपालको कार्यकक्षमा तोडफोड गरेको हो । पनेरु कांग्रेस निकट नेविसंघबाट स्ववियुमा निर्वाचित भएकी हुन् । स्ववियु सचिव भूपेश्वरी ऐरलाई भ्रमणमा पठाएपछि रुष्ट समूहले कार्यकक्ष तोडफोड गरेको नेपालले बताइन् । एकै संगठनमा गुटको कुरा नमिल्दा भ्रमणमा किन पठाएको भन्दै आक्रोशित सभापति समूहले तोडफोड गर्यो, उनले भनिन्, पछि रिसको आवेगमा गर्यौं भनेर गल्ती महसुस गरे । कारबाही नगरी छाडिदियौं ।उपप्राध्यापक प्रेम चलाउनेलाई ५ वर्षअघि सांघातिक हमला गर्ने कांग्रेस कार्यकर्ता योगेन्द्र रावल समूहले गतसाता त्रिविको समाजशास्त्र विभागमा प्रमुख नियुक्तिका विषयमा धम्की दिएपछि रजिस्ट्रार केदार रिजालले शिक्षा मन्त्रालयमा पत्राचार गर्दै सुरक्षा व्यवस्थाको माग गरेका थिए । उनकै समूहमा आबद्ध नेविसंघका पूर्वकार्यकर्ता गणेश भण्डारीले रेक्टर खड्ग केसीलाई कार्यकक्षमै आक्रमण गर्ने धम्की दिएको पाइएको प्रहरीले जनाएको छ । भण्डारीलगायतले म्यासेज र फोनबाट सहप्राध्यापक युवराज लुइँटेललाई प्रमुख बनाउन धम्की दिएका हुन् । त्रिविले सुरक्षा मागेपछि सादा पोसाकमा प्रहरी परिचालन गर्न थालिएको काठमाडौं प्रहरी प्रमुख बसन्त रजौरेले बताए । डीएसपीको कमान्डमा प्रहरी परिचालन भएपछि पदाधिकारी कार्यालय गएका थिए । रावल र भण्डारीले सामाजिक सञ्जालमा गृहमन्त्री रमेश लेखकसँग खिचाएको फोटो राख्दै नियुक्तिका विषयमा सार्वजनिक रूपमै दबाब दिएको प्राध्यापक कर्मचारी बताउँछन् । नियमित विद्यार्थीभन्दा पनि पढाइ पूरा भएपछि पनि भर्ना भइराख्ने राजनीतिक संगठनमा आबद्ध विद्यार्थीबाट आपराधिक खालका गतिविधि हुने गरेको उनीहरूको भनाइ छ । आपराधिक गतिविधि गर्नेलाई राजनीतिक दलको माथिल्लो तहबाट संरक्षण गर्ने प्रवृत्तिले विश्वविद्यालय र क्याम्पसमा सुरक्षा चुनौती बढ्ने गरेको पूर्वउपकुलति धर्मकान्त बाँस्कोटाले बताए । विद्यार्थी संगठनको आवरणमा आपराधिक गतिविधि गर्नेलाई विश्वविद्यालयले कारबाही गर्नुपर्छ । त्यसमा सरकारले पनि सघाउनुपर्छ, उनले भने । नेताहरूले नै कारबाही नगर्न दबाब दिने गरेको समेत उनले सुनाए । मेरो पालामा लामो समय तालाबन्दी भयो । प्रधानमन्त्री शेरबहादुर देउवाले गृहमन्त्री बालकृष्ण खाणलाई निर्देशन दिँदा पनि उहाँले ताला खुलाउन सहयोग गर्नु भएन, बाँस्कोटाले भने । आपराधिक गतिविधि गर्नेलाई विश्वविद्यालयले निष्कासन र सरकारले फौजदारी कानुनअनुसार कारबाही गर्ने परिपाटी बन्नुपर्ने उनले बताए । उपप्राध्यापक चलाउनेलाई आक्रमण गर्ने समूहलाई अहिलेका गृहमन्त्री रमेश लेखकले त्यतिबेलादेखि नै मुद्दा फिर्ता लिन त्रिविलाई दबाब दिएर संरक्षण गर्दै आएको समेत उनको आरोप छ । दोषीलाई कारबाही नहुँदा आपराधिक क्रियाकलाप दोहोरिने गरेको छ, उनले थपे, पदाधिकारीले पनि अलि आँट गर्नुपर्छ ।एमालेनिकट अनेरास्ववियुका केन्द्रीय सदस्य किंगा शेर्पाले सरस्वती क्याम्पसमा परीक्षामा गार्ड बसेका अध्यापक भीम सुवेदीलाई साउन १५ मा हातपात गरेका थिए । शेर्पालाई अहिलेसम्म कारबाही भएको छैन । माफी मागेकाले शेर्पालाई कारबाही नगरिएको क्याम्पस प्रमुख गोलमान गुरुङले बताए । सुरक्षाकै कारण देखाउँदै क्याम्पस र सुवेदीले उनीविरुद्ध प्रहरीमा उजुरी दिन सकेका छैनन् । परीक्षाफल कुरेर बसेका करिब ५ सय विद्यार्थीको उत्तरपुस्तिका परीक्षा नियन्त्रक कार्यालयबाटै हरायो । त्यसपछि पूर्वरजिस्ट्रार चन्द्रमणि पौडेल संयोजकत्वको उच्चस्तरीय छानबिन समिति गठन गरियो । समितिले परीक्षा नियन्त्रक पुष्पराज जोशी, सहनियन्त्रक सुरेशजंग शाही र पवन बराललगायत ७ जनालाई दोषी ठहर्याउँदै कारबाही गर्न सिफारिस गरेको छ । जोशी र शाही कांग्रेस एवं बराल माओवादी निकट हुन् ।स्ववियुमा नेविसंघ र अखिल क्रान्तिकारीबाट निर्वाचित विद्यार्थीले दोषीलाई कारबाही नगर्न दबाब दिएको स्रोतको दाबी छ । उनीहरूलाई कारबाही नगर्न त्रिविका उपकुलपति, रेक्टर, रजिस्ट्रारलाई फोन र म्यासेजबाट धम्की दिने पूर्वविद्यार्थी नेतालाई समेत कारबाही हुन सकेको छैन । नेविसंघ त्रिवि इकाईका पूर्वसभापति गंगाराम न्यौपानेले दोषीलाई कारबाही गरे जे पनि गर्न सक्ने भनी धम्की दिएको पाइएको काठमाडौं प्रहरीका एक अधिकारीले बताए । अहिलेसम्म उजुरी परेको छैन । तर धम्की दिन प्रयोग भएका केही मोबाइलहरू प्राप्त भएको छ, छानबिन गर्दैछौं, उनले भने । विद्यार्थीको धम्की र दबाबकै कारण गत वैशाख अन्तिम साता बुझाएको छानबिन प्रतिवेदन उपकुलपति केशरजंग बरालले कार्यकारी परिषद्मा पेस गरेका छैनन् । उत्तरपुस्तिका हराउनेलाई कारबाही गर्न शिक्षामन्त्री विद्या भट्टराईले साउन १५ मा त्रिवि सभा बैठकमा नै निर्देशन दिएकी थिइन् । तर कारबाही प्रक्रिया सुरु हुन सकेको छैन ।त्रिविमा असुरक्षा रहेको विषयमा विद्यार्थी संगठन भने विभाजित देखिन्छन् । अखिल क्रान्तिकारीलगायत ७ विद्यार्थी संगठनले विश्वविद्यालयमा धम्की र राज्य आतंक बन्द गर्न भन्दै शुक्रबार कीर्तिपुरमा प्रदर्शन गरे । सत्तारूढ नेविसंघ र अनेरास्ववियु तथा केन्द्रीय क्याम्पसको स्ववियुसमेत विभाजित छ । स्ववियु सभापति श्यामराज ओझालगायतले धम्कीको विषय भ्रामक रहेको दाबी गर्दै आएका छन् । उनी नेविसंघबाट स्ववियुमा निर्वाचित भएका हुन् । तर सचिव सिद्धान्त भट्टले त्रिविमा विगतदेखि नै सुरक्षा चुनौती देखिँदै आएको बताए । सुरक्षा चुनौती छैन भने त किन पहिलेदेखि नै उपकुलपति र सेवा आयोगको अध्यक्षले पीएसओ (सुरक्षा गार्ड) राख्दै आउनुभएको त ?, उनले प्रश्न गरे । भट्ट अनेरास्ववियुबाट निर्वाचित हुन् । गत असारमा समाजशास्त्र विभागको प्राध्यापकको अन्तर्वार्तासमेत प्रहरीको उपस्थितिमा सञ्चालन गरिएको थियो । सभापति ओझा र सचिव भट्टले विश्वविद्यालयमा सुरक्षा थ्रेटको विषयमा छुट्टाछुट्टै विज्ञप्तिसमेत जारी गरेका छन् । ओझाले कसैले धम्की दिएको भए प्रमाण दिन शिक्षामन्त्री र पदाधिकारीसँग माग गर्दै स्ववियुले सुरक्षा दिने उल्लेख गरेका छन् । सचिव भट्टले भने केही स्वार्थ समूहले डर, धम्की दिएको भन्दै त्यसमा स्ववियुको ध्यानाकर्षण भएको जनाएका छन् । कार्यविधिअनुसार समाजशास्त्र विभागमा वरिष्ठताका आधारमा प्रमुख नियुक्ति गर्न र उत्तरपुस्तिका हराउनेलाई कारबाही गर्नसमेत उनको विज्ञप्तिमा माग गरिएको छ ।"
"११७ किलोमिटरको यात्राः ५ ठाउँमा गाडी परिवर्तन, ५ हजार भाडा","(सुर्खेत) डोल्पाको ठूलीभेरी नगरपालिका१ का गोविन्द बुढा गत शुक्रबार बिहान ६ बजे घर जान नेपालगन्जबाट गाडी चढे । नेपालगन्जबाट जाजरकोट सदरमुकाम पुग्दासम्म उनको यात्रा सजिलै भयो । तर जाजरकोटको तातरगाडमा पुल नहुँदा उनले अर्को गाडी फेर्नुपर्यो । त्यहाँबाट जाजरकोटको चौखासम्म अर्को गाडी चढेर बास बसे । शनिबार बिहान रुकुम पश्चिमको मूलतरा, डोल्पाको छलगाड र चुगाडखोलामा थप ३ गाडी फेरेपछि मात्र उनी अपराह्न ४ बजे सदरमुकाम दुनै पुग्न सके । पाँचवटा गाडी फेरेपछि मात्र यहाँ पुग्न सकियो, बीचबीचमा गाडी बिग्रिएका बिग्रियै, त्यसमा पनि कच्ची बाटो भएकाले भगवान् भरोसामा यात्रा गरियो, उनले भने, बीचबीचमा गाडीबाट झरेर सामान पल्टी गर्नुपर्ने । जसले सास्तीसँगै जोखिम पनि निम्त्याएको छ । उनले नेपालगन्जबाट डोल्पा पुग्दासम्म कम्तीमा ५ हजार रुपैयाँ खर्च हुने बताए । भीरैभीरमा बनाइएको सडक चौडा नहुँदा यात्रा जोखिमपूर्ण र कष्टकर बनेको ठूलीभेरी३ का परमल बुढाले बताए । हिउँदमा पनि कठिन भूगोलमा बनाएको सडकमा कतिबेला दुर्घटना हुने हो भन्ने डरैडरमा यात्रा गर्नुपर्ने बाध्यता छ, झन् बर्खामा बढेका खोला र बाढीपहिरोसँग पौठेजोरी खेल्दै भगवान् भरोसामा यात्रा गर्नुपर्छ, उनले भने, त्यसमा पनि ठाउँठाउँमा गाडी फेर्नुपर्ने सास्ती उस्तै, झन् व्यवसायीले मनोमानी भाडा असुल्दा हामी ठूलो मारमा छौं ।जाजरकोटडोल्पा सडकअन्तर्गतको १ सय १७ किलोमिटर खण्डमा अझै पनि झन्डै १० वटा पुल बनाउन आवश्यक रहेको डोल्पाका प्रमुख जिल्ला अधिकारी तुलसीप्रसाद दाहालले बताए । उनका अनुसार अहिले तल्लु, रुपागाड, त्रिपुराकोट, करागाड र खदाङमा मात्र बेलिब्रिज छन् । पुलकै अभावमा ४५ ठाउॅमा सामान पल्टी गर्नुपर्ने बाध्यता छ । ढुवानी भाडा नेपालगन्जबाट प्रतिकिलो १० रुपैयाँ तोकिए पनि व्यवसायीले पल्टी गर्ने हुँदा त्यसभन्दा बढी लिने गरेको पाइएको छ, उनले भने, जसका कारण डोल्पामा विकास निर्माणको काम र स्थानीयको भान्सा महँगो भएको छ । उनले यात्रु र ढुवानी भाडामा नियमन गर्न थालिएको बताए । डोल्पामा हवाई सेवा पनि नियमित छैन, जसका कारण बिरामीलाई बाहिर पठाउन ठूलो समस्या हुने गरेको जिल्ला अस्पतालकी स्वास्थ्यकर्मी सरिता शर्माले बताइन् । सबै बिरामीलाई यहाँ उपचार गर्न सम्भव छैन, यस्तो अवस्थामा रिफर गर्दा पनि बिरामीको बाटैमा ज्यान जाने जोखिम छ, उनले भने, अहिलेसम्म त्यस्तो जटिल बिरामी आएका छैनन् । चार वर्षअघि सदरमुकामसम्म सडक पुगेपछि यात्रुलाई आवजावतमा सहज भए पनि ठाउँठाउँमा पुल नहुँदा र कच्ची सडकका कारण दैनिक उपभोग्य तथा निर्माण सामग्रीको ढुवानीमा कठिनाइ भइरहेको मुड्केचुला गाउँपालिका अध्यक्ष दत्तबहादुर शाहीले बताए । नदी तथा खोलामा पुल बनेमा डोल्पा दुनैसम्म यातायात नियमित भई यात्रा सहज हुने र दैनिक उपभोग्य वस्तुको मूल्य चार गुणा घट्ने उनको भनाइ छ । खोलापिच्छे यातायातका साधन फेर्नुपर्दा ढुवानी भाडा महँगो हुन गएको छ, उनले भने ।पुल नबन्दा गाडीमा सामान पल्टी गर्नुपर्ने, भरिया नपाइने, सामान चोरी हुनेलगायत समस्याले उपभोग्य वस्तुको मूल्य खासै घट्न नसकेको उनले गुनासो गरे । उनका अनुसार सामान पल्टी गर्दा सामान ढिलो पुग्ने, टुटफुट हुने, हराउनेलगायत समस्या पनि छन् । गत चैत अन्तिम साता हुम्ला सदरमुकाम सिमकोटसम्म सडकको ट्र्याक खुले पनि स्थानीयले प्रदेश राजधानी सुर्खेत आउन ठूलो सास्ती खेप्नुपर्छ । स्थानीय सिमकोटदेखि खार्पुनाथ गाउँपालिकासम्मको झन्डै १२ किलोमिटर सडकमा गाडी चढ्छन् । त्यहाँबाट झन्डै ६ घण्टा पैदल यात्रा गर्नुपर्ने बाध्यता छ । कारण हो चुवाखोलास्थित कर्णाली नदीमा पुन नहुनु र त्यसभन्दा माथिको सडक मर्मतसम्भार नहुनु । खार्पुनाथबाट झन्डै ५० किलोमिटर हिँडेर सर्केगाड गाउँपालिकास्थित सल्लीसल्ला पुगेर फेरि गाडी चढ्नुपर्ने बाध्यता रहेको सिमकोट७ का दानबहादुर रोकायाले बताए । गाउँसम्म सडक पुगे पनि हामीलाई त गाडी चढ्नै मुस्किल छ, उनले भने ।गाडीहरू ३ खण्डमा सञ्चालन हुँदा यात्रुले कष्टकर यात्रा गर्नुपरेको हुम्लाका प्रमुख जिल्ला अधिकारी विनोदकुमार पोखरेलले बताए । यसले यात्रा समय मात्रै लम्बिएको छैन, यात्रुले अनावश्यक झन्झट पनि भोग्दै आएका छन्, उनले भने, यात्रुलाई महँगो भाडाको मार पनि परेको छ । खार्पुदेखि सल्लीसल्लासम्मको सडक मर्मत नहुँदा र कर्णाली नदीमा पुल नबन्दा यात्रुहरू चर्को भाडा तिर्न बाध्य भएको स्थानीय अगुवा दानबहादुर शाहीले बताए । उनका अनुसार अहिले सिमकोटदेखि खार्पुसम्मको १२ किलोमिटर खण्डमा साना जिप मात्र सञ्चालनमा छन् । उनीहरूले रिजर्भका नाममा प्रतिव्यक्ति ७ सयदेखि १ हजार रुपैयाँसम्म भाडा लिने गरेका छन् । त्यस्तै सल्लीसल्ला हुँदै सुर्खेतसम्म सञ्चालन हुने गाडीले पनि रिजर्भका नाममा प्रतिव्यक्ति ७ हजार रुपैयाँसम्म भाडा असुल्ने गरेको उनको गुनासो छ । सुरुमा गाडी चढेर फेरि ६ घण्टा हिँडेर फेरि गाडी चढ्नुपर्छ, त्यसमा पनि सामान भरियालाई बोकाएर लैजाँदा प्रतिकिलो ३ सय रुपैयाँसम्म भाडा तिर्नुपरिरहेको छ, उनले भने, हाम्रा लागि त सोझै सुर्खेतसम्म एउटै गाडीमा जान पाउनु सपनाजस्तै हुने भयो, त्यसो हुन सके दुःख पनि कम पाइन्थ्यो, भाडा पनि कम हुन्थ्यो । सदरमुकाम सिमकोटभन्दा माथि चीन सीमाको हिल्सासम्मको ९५ किलोमिटर सडकमा भने अहिले पनि गाडी नियमित सञ्चालन भइरहेको छ । तर चुवाखोलास्थित कर्णाली नदीमा पुल नबन्दा हुम्ला सदरमुकाम अझै सडक सञ्जालमा जोडिन नसकेको प्रजिअ पोखरेलले बताए । यात्रुले भाडा महँगो भएको गुनासो गरेकाले अनुगमन गरी नियमन गर्ने तयारी भइरहेको उनले जानकारी दिए ।"
"संवैधानिक अभ्यास, वर्ग विभेद र विद्रोह","नेपालको संविधानले सामाजिक न्याय र समानतासहितको समावेशी राज्यको परिकल्पना गरेको छ । वर्तमान संविधानको आधारभूत संरचनाहरूमध्ये यो एक प्रमुख संरचना पनि हो । त्यतिमात्र नभएर संविधानको आर्थिक दर्शनका रूपमा समाजवाद हुनेछ भनेर परिभाषित गरिएको छ । संविधानले परिलक्षित गरेको समावेशी र समाजवादउन्मुख राज्य व्यवस्थाको कार्यान्वयनका लागि बनेका सबै सरकारी सेवाहरूसँग सम्बन्धित कानुनमा कुल माग संख्याको ४५ प्रतिशत आर्थिक, सामाजिक र सांस्कृतिक रूपले पछाडि परेका वर्ग समुदायका लागि आरक्षणस्वरूप छुट्याइएको छ र ३३ प्रतिशत महिलाका लागि छुट्याइएको छ । त्यसैगरी राजनीतिक रूपले निर्वाचित हुने स्थानीयदेखि संघीय व्यवस्थापिकामा महिलाको पचास प्रतिशत हुने गरी अन्यमा जनसंख्याका आधारमा विभिन्न जातीय र वर्गीय क्लस्टर बनाई प्रतिनिधित्व हुने गरी निर्वाचित गरिने बाध्यात्मक व्यवस्था तत्तत् निकायको निर्वाचनसँग सम्बन्धित कानुनमा गरिएको छ ।महिला र समावेशी प्रतिनिधित्वका लागि हामी संसारकै उत्कृष्ट देशहरूमा पर्दछौं र त्यसप्रति हामी सबैको गौरव बोध पनि रहेको छ । अझ संसद्मा महिला प्रतिनिधित्वको दृष्टिकोणले नेपाल अन्तर्राष्ट्रिय मञ्चहरूमा प्रशंसित हुँदै पनि आएको छ । यो सुन्दर र गौरवपूर्ण तथ्यलाई हामीले संसारसामु यथोचित प्रचार गर्न बाँकी नै रहेको छ । नेपाल समावेशी र समतामूलक संविधान भएको मुलुकमा विश्वव्यापी रूपमा अग्रस्थानमा छ । पछिल्लो जनक्रान्तिको यो उपलब्धि यस शताब्दीको संसारकै उच्चतम् उपलब्धिमध्येमा दरिएको छ भन्दा हरेक नेपालीको शिर ठाडो हुन्छ र पुराना दलहरूले केही गरेनन् भन्ने भाष्य स्वतः खण्डित पनि हुन्छ । तर संवैधानिक अभ्यास ?उल्लेखित समावेशी र समानुपातिक निर्वाचन प्रणाली र आरक्षित सरकारी सेवाको हितग्राही वा लाभग्राही वर्ग समूह को हो ? र, उल्लेखित संवैधानिक प्रावधानको उद्देश्य के हो भन्ने प्रश्नले हाम्रो संवैधानिक प्रावधान स्वयं लज्जित हुन पुगेको छ । परिवर्तनका हिमायती र पछिल्लो जनक्रान्तिका समेत निर्णायक शक्ति एमालेकांग्रेसको बलियो सरकार र उनीहरूकै दरिलो बहुमत रहेको संसद् भएको यस अवसरमा संवैधानिक प्रावधान, यस सम्बन्धमा अहिलेसम्मको अभ्यास र यसको उपयोगिताको समग्र पक्षको पुनरावलोकन गर्ने उपयुक्त समय यही हो भन्ने लागेर सार्वजनिक विमर्शका लागि यो लेख तयार गरिएको हो । संविधानले आरक्षण वा विशेष सुविधा दिन खोजेको वर्ग समुदाय कुन हो भन्ने पहिचान गरेर तिनै वर्ग समुदायका लागि यो सुन्दर संवैधानिक आरक्षण वा प्रतिनिधित्वको अभ्यास गरिएको छ वा छैन भन्ने विषयको पुनरावलोकन गर्ने बेला अब भइसकेको छ । यदि समयमा नै यसको पुनरावलोकन गरिएन भने समाजमा अर्को विद्रोहको जन्म हुन सक्छ ।संविधानको धारा ४२ ले कुन वर्ग समुदायका लागि यो शासन व्यवस्थामा आरक्षण वा विशेष सुविधाको परिकल्पना गरिएको हो भन्ने स्पष्ट मार्गदर्शन गरेको छ । यो धाराले १५ प्रकारका जातीय, लैंगिक, वर्गीय वा भौगोलिक वा शारीरिक रूपले पछि परेका वा पारिएका वर्ग समुदायलाई समानुपातिक समावेशी सिद्धान्तका आधारमा राज्यका निकायमा सहभागिताको हक हुनेछ भन्ने प्रत्याभूति गरिएको छ । यही धाराले गरेको विशेष व्यवस्थालाई कार्यान्वयन गर्नकै लागि निजामती सेवालगायतका सरकारी सेवा र सबै तहका निर्वाचनमा यही धारामा उल्लेखित वर्ग, समुदायलाई विशेष संरक्षण वा आरक्षणको व्यवस्था गरिएको छ । तर यो धाराले सबै प्रकारका वा जुनसुकै अवस्थाका महिला, आदिवासी जनजाति, मधेशी, थारू, मुस्लिम, किसान, पिछडिएको क्षेत्र वा खसआर्यलाई आरक्षणको व्यवस्था गरेकै छैन र संवैधानिक उद्देश्य पनि त्यो हुँदै होइन ।खसआर्य वा मधेशी वा दलित वा जनजाति वा मुस्लिम वा थारूको कोखबाट जन्मनु नै समानुपातिक कोटा वा आरक्षणको स्वतः हकदार हुनु होइन र संविधानले पनि त्यो भन्दैन । तर विगत नौ वर्षको संवैधानिक अभ्यास, यो संवैधानिक प्रावधान र उद्देश्यको विपरीत गएर लोकतन्त्रमा नयाँ विशेष वर्गको उदय हुन गएको छ । आजसम्मको अभ्यासमा अमूक जातको कोखबाट जन्मनु नै विशेष सुविधाको हितग्राही कोटामा पर्नु हो भन्ने देखिएको छ । के संवैधानिक प्रावधान र उद्देश्य यही हो त ? विलकुल होइन । यो संविधानले वर्ग विभेदलाई न्यूनीकरण गर्दै समतामूलक समाजको स्थापना गर्ने लक्ष्य राखेको छ । तर अभ्यासमा भने यो संवैधानिक अभ्यासको दुरुपयोग गरी नयाँ कुलीन वर्गको उदय हुँदै गएको छ । यस्तो विकृत अभ्यासले समाजमा अर्को विद्रोहको अंकुरण हुन लागेको छ ।हकदार को हुन् ?संविधानले आरक्षण वा विशेष सुविधा दिनुपर्ने भनी परिभाषित गरेको वर्ग समुदायमा आरक्षण वा विशेष सुविधाको वितरण अत्यन्त न्यून छ । अपवादलाई छाडेर आरक्षण वा विशेष सुविधाको उपयोग तिनै वर्ग समुदायले गरिरहेका छन्, जो यसका हकदार नै थिएनन् वा होइनन् । विशेष सुविधा वा आरक्षणको व्यवस्था नभएको यसअघिको संवैधानिक अभ्यास वा व्यवस्थामा जो जुन वर्गले यत्रतत्र सर्वत्र हालीमुहाली गरेका थिए, आज पनि तिनै वर्ग समुदायले नयाँ संवैधानिक अभ्यासको प्रतिफलको उपयोग गरेर हालीमुहाली मचाइरहेका छन् ।संविधानको धारा ४२ ले स्पष्ट रूपमा आर्थिक, सामाजिक वा शैक्षिक दृृष्टिले पछाडि परेका महिला, दलित, आदिवासी जनजाति, मधेशी, थारू, मुस्लिम, पिछडावर्ग, अल्पसंख्यक र आर्थिक रूपले विपन्न खसआर्यलाई मात्र आरक्षण वा विशेष सुविधा दिने व्यवस्था गरेको छ । तर निजामती सेवा ऐन वा अन्य सरकारी सेवासँग सम्बन्धित कानुन बनाउँदा वा स्थानीयदेखि संघसम्मको निर्वाचनसँग सम्बन्धित कानुन बनाउँदा संसद्ले यो संवैधानिक व्यवस्थालाई कुरूप बनाएर आर्थिक, सामाजिक वा शैक्षिक दृष्टिले पछाडि परेका वा आर्थिक रूपले विपन्न खसआर्य भन्ने वाक्यांश झिकेर महिला, दलित वा मधेशी वा जनजाति वा खसआर्य सबैलाई आरक्षण वा विशेष सुविधा दिने व्यवस्था गरेर संविधानको उल्लंघन गरिएको छ । र, राजनीतिक दलले जसलाई टीका लगाइदियो, त्यही वर्ग समुदाय वा व्यक्तिले त्यो सुविधाको उपयोग गर्ने गैरसंवैधानिक अभ्यासको थालनी गरिएको छ । परिणामस्वरूप ती सीमान्तकृृत वर्ग समुदायहरू यो संविधान जारी हुनुपूर्व जस्तो अवस्थामा थिए, आज पनि त्यही अवस्थामा छन् । जसलाई आरक्षण आवश्यक थिएन वा छैन, तिनले समानुपातिक निर्वाचनको सुरक्षित सिट रोजेर प्रतिस्पर्धा गर्नै नपर्ने गरी शासन व्यवस्थामा हालीमुहाली गरिरहेका छन् । तसर्थ जुन वर्गको समस्या समाधान गर्न र वर्ग विभेद अन्त्य गर्न भनेर यो संविधान जारी गरियो, उसैले सुविधा उपयोग गर्न नपाएपछि विद्रोह गर्नुबाहेकको अर्को कुनै विकल्प बाँकी रहन्छ र ?यो लेखमा म कुनै व्यक्ति विशेषको नाम लिन चाहन्नँ तर उदाहरणका रूपमा गत २०७९ सालमा सम्पन्न प्रतिनिधिसभाको निर्वाचनमा मुख्य राजनीतिक दलहरूले निर्वाचित गर्न प्राथमिकता क्रममा राखेर विजयी भएका बहालवाला प्रतिनिधिसभा वा प्रदेशसभाका सदस्यहरूको नामावली हेर्दा महिला, खसआर्य, आदिवासी जनजाति वा मधेशीको आरक्षण सिटमा परेका व्यक्तिहरूको नामावली हेरौं । संविधानको धारा ४२ ले परिभाषित गरेका आर्थिक, सामाजिक वा शैक्षिक दृष्टिले पछाडि परेका वा आर्थिक रूपले विपन्न खसआर्य कति जना परेका छन् ? त्यो आवरणमा निर्वाचित सांसदहरूमध्ये सम्भवतः नब्बे प्रतिशत सांसदहरू आफैं सक्षम छन् वा उनीहरू आर्थिक, सामाजिक वा शैक्षिक दृष्टिकोणले पछि परेका होइनन् । उनीहरूले जबरजस्त ती वर्गको भाग खोसेका छन् । व्यक्तिगत रूपमा उहाँहरू सक्षम, योग्य र प्रतिभावान् नै हुनुहोला तर संविधानले परिभाषित गरेको वर्गको भाग खोसेर अर्को वर्ग समुदायले त्यो भाग लिँदा जसका लागि त्यो आवश्यक थियो, पछिल्लो जनक्रान्तिको परिणामस्वरूप प्राप्त संविधानले जसलाई सम्बोधन गर्न भनेर आरक्षणको सिट सुरक्षित गरिएको छ, तिनको भाग जबरजस्त खोसिनु संवैधानिक नैतिकताभित्रको कुरा हो कि होइन ? समानुपातिक सूचीमा परेका अधिकांश सांसदहरू वा सरकारी सेवामा आरक्षणको सिट उपयोग गरेका अधिकांश कर्मचारीहरू हुने खाने वर्गकै छन् । के राज्यसत्ता हुने खाने र कुलीन वर्ग समुदायको मात्र हो ? भारतीय सर्वोच्च अदालत र हाम्रो सर्वोच्च अदालतले समेत सत्ताको आवरणमा गैरसंवैधानिक सुविधा लिने व्यक्तिहरूलाई तरमारा वर्ग भनी परिभाषित गरेका छन् । आज हाम्रो मुलुकमा पनि पार्टी, देश वा कर्मचारीको राज्यसत्ता तिनै तरमारा वर्गको नियन्त्रणमा कैद हुँदै गएको छ । आरक्षण आफैंमा सीमान्तकृत वर्ग समुदायलाई अन्यसरह प्रतिस्पर्धामा उत्रिन सक्ने गरी सक्षम र सबल बनाउने अस्थायी साधन मात्र हो । आरक्षणले योग्यता र क्षमतालाई कम महत्त्व दिन्छ र आरक्षित समूहमा पर्नु नै प्रथम अधिकार मानिन्छ । तर इतिहासको कालखण्डमा राज्यसत्ताको कारणले वा सामाजिक वा सांस्कृतिक कारणले वञ्चितिमा परेका वर्ग समुदायलाई सीमित अवधिसम्मका लागि आरक्षण दिइने विषय विश्वव्यापी रूपमा स्वीकार्य मान्यता हो । त्यसै मान्यतालाई आत्मसात् गर्दै नेपालको संविधानले समेत लक्षित वर्गलाई उत्थान गर्नका लागि आरक्षण र समानुपातिक निर्वाचनको प्रणाली अवलम्बन गरेको हो । तर लक्षित वर्ग समुदायमा वितरण गरिने त्यो सुविधा तरमारा वर्गले नै बीचमै कब्जा गर्दछ भने लक्षित वर्गलाई उत्थान गर्ने संवैधानिक प्रावधान पराजित भएको मानिन्छ । जनआन्दोलनका सहयात्री र आफूलाई समाजवादी दर्शन बोकेको दाबी गर्ने एमाले, कांग्रेसको दरिलो बहुमत भएको यो बखतमा ती दुई दलले समानुपातिक र समावेशी कोटाको दुरुपयोग भई संवैधानिक उद्देश्य नै पराजित भएको विगतको गैरसंवैधानिक अभ्यासलाई सच्याउने हिम्मत गर्लान् ?वर्गका कुरा र यथार्थतासंसारभरका कम्युनिस्टहरूले जस्तै नेपालका कम्युनिस्टहरूले पनि आफूलाई सर्वहारा, श्रमजीवी र मजदुर, किसान वर्गको प्रतिनिधि पार्टीका रूपमा व्याख्या गर्दछन् र तिनका विधान वा अन्य दस्ताबेजमा यही भाषा लेखिएको हुन्छ । तर के आज नेपालका कम्युनिस्ट पार्टीहरूले तिनले दाबी गरेझैं त्यो वर्गको प्रतिनिधि पार्टीका रूपमा आफूलाई व्यवहारमै उभ्याएका छन् त ? संविधानको धारा ४२ ले भने जस्तो आर्थिक, सामाजिक वा शैक्षिक दृष्टिकोणले पछि परेका वा आर्थिक रूपले विपन्न वर्ग समुदायलाई मात्र समानुपातिक कोटामा राखेका छन् त ? यो ज्वलन्त प्रश्नको जवाफ हरेक पार्टीका नेताकार्यकर्ताहरूले नेतृत्वसँग माग्नै पर्दछ । त्यति मात्र नभएर कम्युनिस्टहरू हरेक विषय र घटनालाई वर्गीय दृष्टिकोणबाट विश्लेषण गरिनुपर्दछ भन्ने सैद्धान्तिक मान्यताबाट दीक्षित भएका हुन्छन् । तर आज वर्ग दृष्टिकोण र वर्गीय आधारमा विश्लेषण गरेर नीति, योजना, कार्यक्रम वा कानुन बनाउने परिपाटी कुन कम्युनिस्ट पार्टीमा कस्तो छ भन्ने तथ्यमा तिनका नेताकार्यकर्ताले सार्वजनिक बहस गर्ने हिम्मत गर्छन् ? वर्ग विश्लेषण के हो र कुन वर्गमा को पर्दछन् भनेर २०५० सालअघि सदस्यता लिएका हरेक कम्युनिस्टहरूले चिनियाँ नेता माओत्सेतुङले गरेको वर्ग विश्लेषण कण्ठस्थ गरेको हुनुपर्दथ्यो । त्यसपछि त पार्टीको पूरा नाम भन्न नजान्ने पनि कम्युनिस्ट पार्टीको सदस्यता लिएर विभिन्न सेवा सुविधा उपयोग गर्नेमा अग्रभागमा देखिन्छन् । तर कम्तीमा २०५० अघि पार्टीमा लागेकाहरू नै अहिलेको कम्युनिस्ट पार्टीहरूको नेतृत्वमा भएकाले तिनले वर्ग, वर्ग विश्लेषण र वर्ग संघर्षलाई चाहेर पनि भुल्न सक्दैनन् । त्यस्ता खारिएका नेताहरूले नेतृत्व गरेको पार्टीहरूले गर्ने सिफारिस वा नियुक्ति वा निर्वाचनको टिकट वितरणमा वर्ग विश्लेषण र वर्ग पक्षधरतालाई ख्याल गरेका छन् त ? माथि उद्धृत गरिएझैं पछिल्लो निर्वाचनमा समानुपातिक सिटमा सिफारिस भएका व्यक्तिहरूको नामावली वा आफू सरकारमा रहँदा ती दलले विभिन्न निकायमा नियुक्त गरेका व्यक्तिहरूको सूची पुनरावलोकन गरेमा सायद सिफारिस गर्नेलाई नै लज्जाबोध हुन्छ होला । तर यो प्रश्न गर्ने हिम्मत पनि अब कम्युनिस्ट पार्टीका कार्यकर्तामा हराउँदै गएको छ ।समतामूलक समाजको निर्माण र सीमान्तकृत वर्ग समुदायको उत्थानको विषय कम्युनिस्टहरूको मात्र होइन, पुँजीवादी अर्थ राजनीतिमा विश्वास गर्नेहरू वा यो संविधान पक्षधर सबै शक्तिहरूको साझा प्रतिबद्धता हो । तर व्यवहारमा उनीहरूले त्यो प्रतिबद्धतालाई कार्यान्वयन गर्न असफल भए र यत्रतत्र सर्वत्र तरमारा वर्गको प्रतिनिधित्व र उदय हुन पुग्यो । संविधान पक्षधर शक्तिहरूले संविधानको ठाडो उल्लंघन गरेको र संवैधानिक उद्देश्य नै पराजित पारिएको यो अवस्थामा संवैधानिक व्यवस्थालाई कार्यान्वयनमा पुनर्जीवित गर्ने हिम्मतसहित यो सरकारले तत्तत् कानुनमा संशोधन गर्ने र व्यवहारमै संविधानलाई पालना गर्ने हिम्मत गर्न सके लक्षित वर्ग समुदायले विद्रोह गर्नुपर्ने आवश्यकता आउँदैन । नत्र भने ढिलोचाँडो अर्को सामाजिक विद्रोह निश्चित छ । नेपाली जनता पटकपटक विद्रोह गर्न चाहँदैनन् र यो रहरको विषय पनि होइन तर संवैधानिक उद्देश्य नै पराजित गरेर निरन्तर गैरसंवैधानिक अभ्यासमार्फत कुलीनतन्त्रको सेवा गरिन्छ भने विद्रोह जनताको अधिकार नै हो । त्यसैले आगामी निर्वाचनअगावै संविधानको धारा ४२ ले सिर्जना गरेका क्लस्टरमा पर्ने आधार र मापदण्ड तोक्ने गरी तत्तत् कानुनमा संशोधन गरेर संविधानले चिनेका वर्ग समुदायलाई मात्र समानुपातिक सूचीमा समावेश गर्ने वा आरक्षित कोटामा प्रतिस्पर्धा गर्न प्रबन्ध गरिनुपर्दछ । होइन भने तरमारा वर्गको निरन्तरको वर्गोउत्थानले संघीय लोकतन्त्रको संवैधानिक आधार नै धरापमा पर्ने निश्चित छ ।"
डेंगी संक्रमण फैलिन नदिन पूर्वतयारीमा जोड देऊ,"हरेक वर्ष भदौ तथा असोज महिनामा देशका विभिन्न स्थान डेंगी संक्रमणको हटस्पट बन्ने गरेका छन् । पछिल्ला वर्षहरूमा क्रमिक रूपमा सबै जिल्लामा डेंगी संक्रमण पुष्टि हुने गरेको भए पनि खासखास जिल्ला वा स्थानमा भने तीव्र रूपमा फैलिने गरेको छ । जस्तो कि, २०७९ मा काठमाडौं उपत्यका र २०८० मा सुनसरीको धरानमा संक्रमण उच्च देखिएको थियो । यस वर्ष ७४ जिल्लामा डेंगी संक्रमण फैलिसकेको छ । र, झन्डै ५ हजार मान्छे संक्रमित भइसकेका छन् । तनहुँको आँबुखैरेनी बजार क्षेत्रमा दैनिकजसो २०३० जनामा संक्रमण पुष्टि हुन थालेकाले त्यहाँ प्रकोपकै रूप लिन सक्ने आकलन गरिएको छ । त्यस अतिरिक्त काठमाडौं, कास्की, पर्वत, चितवन, झापा, गोरखा, मकवानपुर, पाल्पा, भोजपुर, काभ्रेलगायतका जिल्लामा पनि संक्रमितको संख्या तुलनात्मक रूपमा बढी छ । डेंगीको संक्रमण तीव्र बन्न सक्ने समय भर्खर सुरु भएकाले अन्यत्र पनि प्रकोपको सम्भावना छ । त्यसैले यसप्रति सचेत बन्न आवश्यक छ ।संक्रमित एडिस जातको पोथी लामखुट्टेमार्फत फैलिने डेंगी भाइरसको संक्रमण नेपालीका निम्ति नयाँ होइन । यसको संक्रमणपछि मानिसले भोग्ने पीडाका अनुभव सालैपिच्छे व्यक्त हुने गरेका छन् । सामान्यतयाः उच्च ज्वरो आउने, टाउको दुख्ने, आँखाको गेडी दुख्ने, जीउ अत्यधिक दुख्ने गर्छ । कतिपयलाई रक्तश्राव भएर ज्यान नै जोखिममा पर्ने तथा मृत्यु हुन सक्ने चिकित्सकहरू बताउँछन् । परिवारका एक सदस्य संक्रमित भएपछि बाँकी पनि संक्रमित हुने सम्भावना बढ्ने भएकाले यसले पारिवारिक दैनिकी नै बिथोलिदिन्छ । अन्य सामाजिक र संस्थागत गतिविधि पनि प्रभावित हुन्छ । त्यसैले संक्रमणबाट जोगिनका लागि समय छँदै प्रयत्न गर्नु आवश्यक छ ।लामखुट्टेको टोकाइबाट जोगिनु नै डेंगी संक्रमणबाट जोगिने एक मात्र उपाय हो । यस प्रकृतिको लामखुट्टे मान्छे वरपर नै रहन रुचाउने भएकाले व्यक्तिगत रूपमा सचेत र होसियारी बन्न आवश्यक छ । लामखुट्टेको विकास प्रक्रिया अवरुद्ध गर्नका लागि पानी जम्ने खाल्डाखुल्डी पुर्ने, गमलामा पानी जम्न नदिने र घरभित्र वा पानी राख्ने भाँडाकुँडामा लामखुट्टे छिर्न नदिने गरी छोपेर राख्न सकिन्छ । टोकाइबाट बच्नका लागि घरको झ्यालढोकामा जाली प्रयोग गर्ने, राति सुत्दा झुल लगाएर सुत्ने, लामो बाहुला भएको लुगा लगाउने वा मल्हम प्रयोग गर्न सकिन्छ । विज्ञहरूले डेंगी संक्रमण गराउने लामखुट्टे खासगरी बिहान र बेलुका बढी सक्रिय हुने बताउने गरेका छन् । यो पक्षलाई विशेष ध्यान दिएर व्यक्तिगत गतिविधिलाई चलायमान गर्न सकिन्छ ।साथसाथै, कतिपय प्रयत्न व्यक्तिगत क्षमताभन्दा बाहिरको हुने भएकाले राज्यसंस्थागत रूपमा गरिने पहल पनि आवश्यक हुन्छ । खासगरी सार्वजनिक स्थानहरूमा फालिने र थोरै पानी जम्न सक्ने पुराना टायर, फुटेका भाँडा, प्लास्टिकका खोल, बोलत वा बोतलका बिर्कोमा जम्ने पानी लामखुट्टेको विकास प्रक्रियाका लागि निकै सहयोगी हुन्छन् । त्यसैले लामखुट्टेको लार्भा खोज र नष्ट गर अभियानलाई तीव्रता दिन आवश्यक हुन्छ । यसका लागि सरकारले पर्याप्त बजेटको व्यवस्था गर्न, लार्भा नष्ट गर्नका लागि आवश्यक सामग्री र छर्किने औषधि उपलब्ध गराउन तथा समुदायको साझा प्रयत्नलाई एकीकृत गर्न सकिन्छ । स्थानीय तहहरूले सरोकारवाला संस्थाहरूको साथ लिएर अभियानलाई कार्यान्वयन गर्न सक्छन् । मानिसहरूले अञ्जानमै फालिदिने कैयौं सामानमा पानी जम्ने र त्यहीँ लामखुट्टेको नयाँ जीवन आरम्भ हुने भएकाले त्यस्ता व्यवहार निरुत्साहित गर्नका लागि चेतना फैलाउन आवश्यक छ । पर्चा वितरण गर्नेदेखि माइकिङ गर्नेसम्मका उपाय सहयोगी हुन सक्छन् । साथसाथै, सजायको पनि व्यवस्था गरिन आवश्यक छ । संक्रमण आदानप्रदान हुने स्थान विद्यालय पनि हो । त्यहाँको वातावरण पनि सुरक्षित बनाउने प्रयत्न गर्नुपर्छ । विगत वर्षका अनुभवबाट सिक्दै स्वास्थ्य सेवा विभाग इपिडिमियोलोजी तथा रोग नियन्त्रण महाशाखा (ईडीसीडी) ले डेंगी रोकथाम तथा नियन्त्रण कार्ययोजना २०८१ ल्याएको छ । त्यसको पूर्ण कार्यान्वयन हुन सकेमा पनि डेंगी संक्रमण न्यूनीकरण हुन सक्छ ।पूर्वतयारी एउटा पक्ष हो । त्यसले संक्रमण दरलाई न्यूनीकरण गर्न सक्छ । तर संक्रमणलाई शतप्रतिशत रोक्ने सफलता प्राप्त हुने निश्चित हुँदैन । त्यसैले संक्रमण फैलिने सम्भावनालाई कायमै राखेर पूर्वतयारी गर्न आवश्यक छ । व्यक्तिविशेषले आफूलाई शंका लागेमा परीक्षण गर्नुपर्छ । उसलाई पुष्टि भएमा बाँकीले पनि विशेष होसियारी अपनाउनुपर्छ । जुनसुकै संक्रमण पनि उच्च बिन्दुमा पुगेका बेलामा हाम्रा स्वास्थ्य प्रणाली तहसनहस हुने गरेको छ । बिरामीलाई राख्ने शय्याकै अभाव हुन्छ । बिरामीको चापअनुसार चिकित्सकको अभाव हुने भएकाले उनीहरूलाई व्यक्तिगत रूपमा गरिनुपर्ने हेरचाह अपर्याप्त हुन्छ । त्यसैले बिरामीको चाप बढ्ने सक्ने सम्भावनालाई ख्याल गरेर अहिल्यैदेखि तयारी गर्न आवश्यक छ । डेंगी स्वयंका लागि औषधि नभएकाले लक्षणअनुसारको उपचार गरिने चिकित्सकहरू बताउँछन् । तर संक्रमण फैलिएसँगै खानपिन र औषधिको प्रयोगलाई लिएर धेरै भ्रम प्रवाह हुने गरेका छन् । त्यसले कतिपयको स्वास्थ्य अवस्था झन् जटिल हुने गरेको छ । त्यसैले भ्रमलाई चिर्दै सही सूचना प्रवाहका लागि कल सेन्टर लाई प्रभावकारी बनाउन सकिन्छ । सरकारले विभिन्न माध्यमबाट जानकारी दिन सक्छ ।"
के लामिछानेले यत्तिकै उन्मुक्ति पाउलान् ?,"सहकारी बचत हिनामिना सम्बन्धमा छानबिन गर्न बनेको संसदीय विशेष समितिले पूर्वगृहमन्त्री एवं राष्ट्रिय स्वतन्त्र पार्टीका सभापति रवि लामिछानेसँग १० घण्टा सोधपुछ गरेको समाचार आएको छ । तथ्य र प्रमाणसहित सोधिएका ५१ प्रश्नमध्येमा लामिछानेले लगभग सबै प्रश्नबाट आफू उम्कने प्रयास गरेका छन् । राप्रपा सांसद गीता बस्नेत उनकै जस्तो प्रकरणमा मुछिएकी थिइन् ।सहकारीको रकम हिनामिना र ठगी अपराधमा उनीमाथि त मुद्दा नै दर्ता भइसकेको छ । प्रकरण एउटै भए पनि बस्नेतभन्दा लामिछाने धेरै सहकारीमा जोडिएका छन् । कोही व्यक्ति कुनै संस्था वा संगठनको नेतृत्वमा पुगेपछि उक्त संस्था वा संगठन उसैको नेतृत्वमा रहन्छ । लामिछाने आफैं गोर्खा मिडिया नेटवर्ककको प्रबन्ध निर्देशक हुँदा आफैंले गरेका कर्तुत आफूलाई थाहा नभएको भनेर अझै उम्कने प्रयासमा छन् । पार्टी नेतृत्वमाथि यत्रो आरोप लाग्दासमेत पार्टीका दोस्रो तहका नेताहरूले उनैको पक्षमा वकालत गर्नुले अझै संशय पैदा गराएको छ । संसदीय समितिले प्रतिवेदन बुझाएपछि मात्रै लामिछानेमाथि के हुने भन्ने टुङ्गो लाग्ला । यद्यपि संसदीय समितिमा राजनीतिक दल बाहिरका कोही सदस्य नभएका कारण र कुनै पनि दल कुनै पनि प्रकरणमा नमुछिएका कारण मिलीजुली रविलाई उन्मुक्ति दिने प्रतिवेदन लेखिने पो हो कि भनेर शंका उब्जिएको छ । त्यस्तो भयो भने भ्रष्टाचारको खेती अझै मौलाउने निश्चित छ । हजारौं सहकारीपीडितले न्याय नपाउने पक्का छ । सुजन देवकोटा, पालुङ्टार४, गोरखा के रवि लामिछाने दोषी ठहर भए कारबाही होला त ? अहिले सर्वत्र चर्चा चलेको छ । प्रमाणहरूले भन्छन्, सहकारी ठगी प्रकरणमा उनको संलग्नता छ । गृहमन्त्रीबाट बाहिरिँदै गर्दा उनले भनेका थिए मेरोबारेमा अनुसन्धान गर्नु, दोषी भए कारबाहीको भागीदार हुनेछु । हिजो लामिछाने गृहमन्त्री हुँदा गोर्खा मिडिया नेटवर्कका अध्यक्ष जीबी राई पक्राउ परेनन्, अहिले सरकार नै फेरिएको छ तर के कारण पक्राउ परेका छैनन् गृहमन्त्रीज्यू ? सहकारीपीडित रोइकराइ हिँडेका छन्, सरकारले तिनको आवाज सुन्नुपर्छ । पैसा जम्मा गर्ने बेलामा अनेक लोभलालच देखाउने तर फिर्ता दिने बेलामा अनेक बहाना बनाउनेलाई कारबाही गर्नुपर्छ । लामिछाने जोडिएको प्रकरणमा छानबिन समितिले कत्तिको न्यायोचित निष्कर्ष निकाल्ला, जनता हेरिरहेका छन् । पुरुषोत्तम घिमिरे, जोरपाटी, काठमाडौं"
गणतन्त्रको प्रश्न,"कान्तिपुरको भदौ ६ को अंकमा नारायण खड्काले गणतन्त्र यदि राख्न सक्नुभयो भने शीर्षकमा औधी सन्तुलित विश्लेषण गर्नुभएकामा साधुवाद । गणतन्त्रका २३५ वर्षमा संयुक्त राज्य अमेरिकाले असंख्य चुनौतीको सामना गर्यो होला । लेखक खड्काका दृष्टिमा अमेरिकाको गणतन्त्र आधुनिक मोडलको हो । अमेरिकी संविधानअनुसार मानिसहरू जन्मसिद्ध रूपमै समान हक राख्छन्, त्यसैले उनीहरूमा जीवन (मौलिक हक र अधिकार) स्वतन्त्रता र सुखीपनजस्ता अपरिहार्य अधिकार जन्मसिद्ध हुन्छ । यी अधिकार प्राप्त गर्नकै लागि जनताबाटै निर्वाचनद्वारा सरकारहरू गठन हुन्छन् र तिनीहरूको स्वीकृतिबाट अधिकार कार्यान्वयन गर्छन् । हाम्रो गणतन्त्रको उद्देश्य के थियो त ? उति बेला निरंकुशताको अन्त्य भनिएको थियो । छत्तीस सालको जनमत संग्रहताका कसैले गणतन्त्र स्थापना गरिदिने प्रस्ताव राख्दा बीपीले किन अस्वीकार गरे होलान् ? जनमत संग्रहको समयमा अस्वीकृत गणतन्त्र केका लागि सत्ताइस वर्षपछि कांग्रेस भिर्न बाध्य भयो ? बहुतै विचारणीय प्रश्न छ । अमेरिकनहरूले मुलुकका लागि गणतन्त्र स्थापित गरेका थिए । यहाँ त १७ हजार निर्दोष नेपालीको हत्या भयो । यसरी भित्रिएको गणतन्त्रको तुलना अमेरिकी पद्धतिसँग हुन सक्ला र ? भट्टराई बन्धु, छत्रदेव, अर्घाखाँची"
किसानको खेतीमा कसरी पुग्छ बजेट ?,"गौशाला नगरपालिका१२ लक्ष्मीनियाका सुरेन्द्रसिंह कुशवाहा व्यावसायिक किसान हुन् । उनले आफ्नो जीवन खेतीमै व्यतीत गरे । खेतीलाई रोजगारी माने । उनको दैनिकी माटो खेलाउँदै बित्छ । सुरेन्द्रको ६ जनाको परिवार धान्ने त्यही खेती हो । बिरामी पर्दा उपचार र छोराछोरीको शिक्षा पनि त्यही खेतीकै भरमा चल्छ । उनको श्रम र पसिनाले परिवार मात्र पालिएको छैन, अनाज नउब्जाउनेहरू पनि पालिएका छन् । तर सुरेन्द्रले किसान भएकै कारण कहिल्यै सम्मान पाएनन् । किनकि उनले उत्पादन गरेको तरकारीले बजार पाउँदैन । महोत्तरीको बर्दिबास, जलेश्वर, धनुषाको जनकपुरदेखि सर्लाहीको लालबन्दीसम्म उनी तरकारी पुर्याउँछन् । तर कहिले त गाडी भाडा पनि उठ्न मुस्किल पर्छ । सुरेन्द्रजस्तै धेरै किसानको हविगत उस्तै छ । ती किसानहरूले आफ्नो उत्पादनको भाउ कसरी पाउँछन् ?सुरेन्द्रले टमाटर खेती गरे । हराभरा भयो । असाध्यै खुसी थिए । फूल र फल लाग्ने समयमा सिँचाइको व्यवस्था भएन । फल लागेन । रोग, किराको आक्रमण बढ्दै गयो । टमाटरको मात्र हैन सबै बालीको अवस्था उस्तै भयो । टमाटर उत्पादन गरी बेचेर छोराछोरी पढाउने, घर खर्च धान्ने उनको सपना तुहियो । अब बालबालिकाको पढाइ र घर खर्च कसरी धान्ने, उनमा चिन्ता थपियो । सरकारले वर्षैपिछे बजेट बनाउँछ । स्थानीय सरकारले हरेक वर्ष नीति तथा कार्यक्रम ल्याउँछ । तर यस्ता कार्यक्रमले सुरेन्द्र जस्ता अन्न उब्जाउने किसानलाई छुँदैन । वास्तविक किसानहरूको गाउँको सिंहदरबारमा पहुँच छैन । राजधानीको सिंहदरबारमा त झन् कसरी पहुँच पुग्नु ? कसले सुन्ने सुरेन्द्रहरूको आवाज ? सरकारले आर्थिक वर्ष २०८१८२ मा कृषिका लागि ५७ अर्ब २९ करोड विनियोजन गरेको छ । अघिल्लो आर्थिक वर्षको तुलनामा १ अर्ब कम हो । तर कृषिका लागि जति बजेट छुट्याए पनि वास्तविक किसानको खेतीमा पुग्दैन । पालिकाहरूको खर्चको हिसाबकिताब गर्ने हो भने कृषिको बजेट खर्च भएको पनि छैन । तब सरकारले कृषिका लागि छुट्याएको बजेट सुरेन्द्रजस्ता किसानको खेतीपातीसम्म कसरी पुग्छ ? रानीकुमारी साह, गौशाला१२, महोत्तरी"
दुर्घटनाको शृंखला,"पछिल्लो समय सडक दुर्घटना अत्यधिक बढिरहेको छ । कमजोर सडक, सडकका बारेमा सम्बन्धित निकायले सवारी चालकलाई जानकारी नदिनु, पुराना सवारीसाधन, चालकको लापरबाही वा पैदलयात्रीको लापरबाही यसका कारक हुन सक्छन् । नारायणगढमुग्लिन सडकअन्तर्गत त्रिशूली नदीमा हराइरहेका बस र यात्रु फेला नपर्दै तनहुँको आँबुखैरेनीमा अर्को दुखद् दुर्घटना भयो । यसले हाम्रो सडकको अवस्था मात्रै देखाउँदैन, आम नागरिकका लागि यात्रा कति असुरक्षित छ भनेर झस्काउँछ । सरकारले कम्तीमा प्रमुख सहरमा दुईपांग्रे सवारीलाई जतिसक्दो अलग लेनको व्यवस्थापन गर्नु जरुरी छ, गठ्ठाघर दुर्घटनाले यो पुष्टि गरेको छ । बढ्दो दुर्घटना नियन्त्रणमा ल्याउन ट्राफिक प्रहरीको जिम्मेवारी अझ महत्त्वपूर्ण छ । राजमार्गमा चल्ने सवारीसाधनको नियमित जाँच मात्र होइन एउटा चालकले हाम्रो जस्तो भूबनोटमा बनेका सडकमा दैनिक कति किलोमिटर चलाउन मिल्छ, यो मापदण्ड बनाउन जरुरी छ । सडकको गुणस्तरका विषयमा सम्बन्धित निकायले इमानदारी देखाउन अब ढिला गर्नु हुँदैन । अन्यथा निर्दोष आम नागरिकले अमूल्य जीवन गुमाइरहनुपर्नेछ । रामकृष्ण बराल, जोरपाटी, काठमाडौं"
'स्वास्थ्य क्षेत्रका सबै अव्यवस्थाको औषधि बिमा सुधार हो,"बिमाप्रति नै नागरिकको विश्वास डगमगाएको छ । बिमितलाई एउटा अस्पताल तोकिएको हुन्छ । मान्छे अन्यत्रै बसेको हुन्छ । अनि बिरामी पर्दा स्थायी ठेगानामा जाऊ भन्ने बिमा पनि ठीक हुन्छ त ?यसलाई व्यवस्थित गर्नेतर्फ हामी लाग्दै लागेनौं । बिमा प्रणालीलाई नै फेर्नेतिर लाग्यौं । त्यसैले अहिलेको बिमा प्रणालीलाई व्यवस्थित गर्न रेफर गर्ने तरिकालाई फेर्नुपर्छ । मान्छे कतै बसेको छ, बिरामी भएपछि स्थायी ठेगानामा जाने भन्ने हुँदैन । स्वास्थ्योपचार त मान्छे जहाँ छ, त्यहीं प्राप्त गर्नुपर्छ । नयाँ बिमा योजना लागू गर्न सकियो भने नागरिक जहाँ छ, त्यहीँ सुविधा पाउने व्यवस्था गरिन्छ । अहिलेको पेमेन्ट प्रणालीलाई पनि व्यवस्थित गरिन्छ । त्यसपछि हामी सँगै इलेक्ट्रोनिक रेकर्ड किपिङ सिस्टम पनि लागू गर्छौं । ताकि कसैले पनि दोहोरो सुविधा नलियोस् । स्वास्थ्य मन्त्रालयमा देखिएको अर्को समस्या स्वास्थ्य उपकरण खरिदमा देखिन्छ । जति धेरै खरिद त्यति धेरै कमिसन । पूर्वाधार नै बनेको हुँदैन, उपकरण खरिद प्रक्रिया अगाडि बढिसकेको हुन्छ । तपाईंको एक महिनाको अनुभवले के भन्छ ?बाहिर टिप्पणी गरिएजस्तै छ भन्ने मलाई लागेको छैन । यसमा सत्यता नै छैन भन्ने पनि होइन । मैले मन्त्रालयको जिम्मेवारी सम्हालेपछि विभिन्न तहका जनप्रतिनिधिहरूले मन्त्रालयमा उपकरण छन् भनेर त्यसलाई उपलब्ध गराइदिन आग्रह गर्नुभयो । अहिले बाढीपहिरोको समयमा पालिकास्तरका अस्पतालमा विभिन्न उपकरणको माग उहाँहरूले गर्नुभयो । हामीले स्वास्थ्य सेवा विभागलाई लेखेर पनि पठाइदियौं । तर, ती सामग्री त्यहाँ आवश्यक हुन् कि होइनन्, चलाउने जनशक्ति छ कि छैन, त्यो सामान त्यत्तिकै थन्किएको छ कि, त्यसैले मन्त्रालयमा भएर पनि प्रयोग गर्न मिल्ने सामग्री प्रयोग नभएर बसेका छन् भने त्यसको लेखाजोखा गर्न एउटा समिति बनाएका छौं । स्वास्थ्य मन्त्रालयमा त कोभिडको बेलादेखि सामान छ भनिँदै आएको छ । त्यो हो जस्तो देखिँदैन । वास्तवमै कति सामान कुन अवस्थामा छन्, प्रयोग गर्न मिल्ने अवस्थामा छन् कि छैनन् भनेर डा नारायणविक्रम थापाको संयोजकत्वमा बनाइएको समितिले हेर्छ । त्यसले तयार पारेको लगतको हिसाबमा कुन सामान कहाँ आवश्यक हो, त्यहाँ पठाउने व्यवस्था मिलाउँछौं ।हामीले ७७ जिल्लाका अस्पतालमा डायलसिस सुविधा उपलब्ध गराउने निर्णय गरेका छौं । त्यसका लागि हामीसँग कतिवटा डायलसिस छन्, कतिवटा अपुग छ । सबै अस्पतालमा सुत्केरी महिलाको भिडियो एक्सरेको सुविधा पुर्याउन खोजेका छौं । त्यसका लागि पनि कति मेसिन छ भनेर हेर्नुपर्यो । पहिला किनिएका सामग्री कसले, कसरी किने र त्यो कहाँ गयो भनेर पनि खोजी गर्ने काम भएको छ । हामीले महावीर पुन नेतृत्वको राष्ट्रिय आविष्कार केन्द्रसँग १७ वटा संघीय अस्पतालमा बिग्रिएर थन्किएका उपकरण बनाउन सम्झौता गरेका छौं । मेरो प्राथमिकता नयाँ खरिद गर्नेभन्दा पनि भएका सामग्री व्यवस्थापन हो । कुनै सामग्री जनशक्ति नभएर वा अन्य कारण थन्किएको छ भने सकेसम्म त्यहीँ जनशक्ति उपलब्ध गराएर सञ्चालन गर्ने व्यवस्था मिलाउँछु । नयाँ उपकरण खरिदका लागि दिइएको बजेटबाट साँच्चै आवश्यक परेको राम्रो सामग्री मात्रै खरिद गरिनेछ । बजेट छ भन्दैमा जथाभाबी खरिद भने हुँदैन ।नेपालमा औषधि क्षेत्रमा पनि धेरै समस्या छन्, अभावका कुरा आउँछन्, भएका औषधिको गुणस्तरमा प्रश्न उठ्ने गर्छ । औषधि क्षेत्रका बारेमा पनि केही सोच्नुभएको छ ?पहिला औषधिको मूल्य छिट्टै समायोजन हुँदै छ । अत्यावश्यक औषधि सिटामोल, जीवनजल, सलाइन आदिको पनि मूल्य समायोजन गर्नुपर्नेछ । पहिले औषधि लिमिटेडले उत्पादन गर्ने सुनिश्चितता गर्छौं अनि मात्रै मूल्य समायोजन गर्छौं । ताकि बजारमा सस्तो औषधि उपलब्ध हुने वातावरण बनोस् । केही अत्यावश्यक औषधि उत्पादन गर्न सरकारले सहयोग गर्छ । औषधिको गुणस्तरको प्रश्न उठ्नुको कारण हाम्रो औषधि प्रयोगशालाको क्षमता सानो छ । त्यसले सबै औषधिको गुणस्तर पनि जाँच गर्न सक्दैन । हामीले सातै प्रदेशमा औषधि प्रयोगशालालाई व्यवस्थित बनाउनुपर्छ । त्यसपछि अनुगमन गर्ने संयन्त्रलाई पनि दरिलो बनाउनुपर्छ ।नेपालको स्वास्थ्य क्षेत्रमा निजी स्वास्थ्य संस्थाको भूमिका कस्तो देख्नुहुन्छ ?स्वास्थ्य, शिक्षा, यातायात र सुरक्षाको जिम्मा राज्यकै हो । राज्यले नागरिकलाई स्वास्थ्य सेवा उपलब्ध गराउने सन्दर्भमा निजी क्षेत्रसँग पनि सहकार्य गर्न सक्छ । निजी अस्पताल खुल्नु हुँदैन भन्ने होइन । निजी अस्पतालमा उपचार गरेबापतको रकम कसले व्यहोर्ने भन्ने महत्त्वपूर्ण हो । सरकारले सबै अस्पताल आफैं खोल्नुपर्छ भन्ने होइन । तर, नागरिकले जहाँ गएर उपचार गराए पनि सरकारले तिरिदिनुपर्छ भन्ने हो । त्यसैले हामीले बिमा प्रणालीलाई सुधार गरेर व्यवस्थित गर्नुपर्छ भन्दै आएका हौं । यसका साथै हामीले जस्तो नीतिगत व्यवस्था गर्छौं, त्यसले निजी क्षेत्रलाई पनि समेटेको हुन्छ । निजी क्षेत्रले आफ्नो कुल सेवाको १० प्रतिशत निःशुल्क सेवा दिनुपर्ने भन्ने व्यवस्था छ । त्यो पूर्ण रूपमा लागू गर्नुपर्यो । राज्यले पनि निजी क्षेत्रलाई नियमनको नाममा दुःख दिनुभएन । हामीले नेपाललाई उपचारको हब बनाउने भन्ने सोचेका छौं । त्यसका लागि पनि निजी क्षेत्रको साथ र सहयोग चाहिन्छ ।"
'आर्यदर्शनमा नारी' सार्वजनिक,"काठमाडौं (कास) दामोदर अधिकारीद्वारा लिखित पुस्तक आर्यदर्शनमा नारीः अस्ति हिजो र आज शनिबार सार्वजनिक भएको छ । वेद, उपनिषद्, पुराणहरू, स्मृति र महाकाव्य रामायण र महाभारतको लामो अध्ययन, मनन गरी त्यसकै आधारमा अधिकारीले १७ अध्यायमा समावेश गरी पुस्तक तयार पारेका हुन् ।यस पुस्तकले नारीहरूको अवस्थाको चित्रण गर्न वैदिक संहिता, पुराण र अन्य धार्मिक तथा सामाजिक ग्रन्थ, साहित्यलाई आधार बनाएको देखिन्छ, समालोचक चन्द्रकला घिमिरेले पुस्तकबारे भनेकी छन्, पूर्ववैदिक आर्यसमाजमा महिलाहरू आर्थिक, सामाजिक, शैक्षिक, सांस्कृतिक आदि क्षेत्रमा पुरुषसरह सशक्त, सक्षम र सबल थिए, लिंगका आधारमा कुनै प्रकारको विभेद थिएन भन्ने कुरालाई ग्रन्थ प्रमाणका आधारमा यस पुस्तकमा लेखकले देखाएका छन् । लेखक अधिकारीले आर्यदर्शन र इतिहासभित्र लेखिएका तथ्यमा टेकेर पुस्तक लेख्ने प्रयास गरेको उल्लेख गर्दै भनेका छन्, महिला भएकैले वेद पढ्न नहुने, सती जानुपर्ने, बाल विवाह गर्दा धर्म हुनेजस्ता रुढिवादी कुरीतिसँग आर्यदर्शन र यसअन्तर्गत रहेका संस्कार, संस्कृतिहरू सहमत छैनन् भन्ने यथार्थलाई संकेत गर्न पनि पुस्तक लेखेको हुँ । उनी आर्यदर्शनमा नारी र पुरुष दुवैको समान अस्तित्व रहेको जिकिर गर्दै अहिले देखिएको लैंगिक र जातीय भेदभावहरू कालखण्डमा घटित घटना र परिघटनाबाट उत्पन्न ऐंजेरुहरू रहेको दाबी गर्छन् । मर्स्याङ्दी वाङ्मय प्रतिष्ठानद्वारा शनिबार आयोजित एक कार्यक्रममा पुस्तकको प्राडा जयराज आचार्यले विमोचन गरेका हुन् ।"
आइन् विष्णु तीज गीत लिएर,"(काठमाडौं)बल्ल तीज आएझैं भो, प्यासीले पानी पाएझैं भो, गायिका विष्णु माझीको नयाँ तीज गीत सार्वजनिक भएसँगै गायक तथा संगीतकार वसन्त थापाले सामाजिक सञ्जाल फेसबुकमा यस्तो लेखे । तीज गीतका नाममा उच्छृंखलता बढिरहेको गुनासो बढिरहँदा विष्णुको गीतले धेरैलाई रिझाएको छ । विष्णुको एकल गायनमा आइनँ आमा यो तीजमा बोलको गीत शनिबार सार्वजनिक भएपछि संगीतकार थापाले जस्तै यसको तारिफमा धेरैले शब्द खर्चिएका छन् । विष्णुका पति सुन्दरमणि अधिकारीको शब्द तथा संगीतमा तयार उक्त गीतको भिडियो पनि सुन्दरमणिकै निर्देशनमा तयार पारिएको छ । मौसम हिमालीको कोरियोग्राफीमा मोडल ललिता पौडेलले माइत जान नपाएकी चेलीको भूमिका निर्वाह गरेकी छन् । पौडेल यसअघि विष्णुले नै तीन वर्षअघि ल्याएको चर्चित तीज गीत चरी जेलैमा मा पनि खेलेकी थिइन् ।पुतलीको भट्टी भाग २० का रूपमा सार्वजनिक उक्त गीतमा माइत जान नपाएकी चेलीले आमालाई पठाएको वेदनात्मक सन्देश समेटिएको छ । झन्डै १७ मिनेट लामो गीतमा गीतकार सुन्दरमणिले निकै सुझबुझपूर्ण तवरले शब्द खिपेका छन् । गीतको एक अन्तरा लाइछु, खाइछु भोकी छैन, टाउको ठोकी रोकी छैन ले चेली खुसीसाथ आफ्नो घरमा रहेको जस्तो लागे पनि भिडियोमा भने उनको पीडा र वेदना देखाइँदा रोएरै जीवन बाँचे पनि चेलीले आमालाई पीर नपरोस् भनेर आफ्नो पीडा खटाएको बुझ्न सकिन्छ ।सपना म्युजिक इन्डस्ट्रिजको युट्युब च्यानलमा सार्वजनिक आइनँ आमा यो तीजमा ले १४ घण्टामा नै १० लाखभन्दा बढी भ्युज बटुलिसकेको छ भने १० हजारभन्दा बढी कमेन्ट्स आएका छन्, अधिकांश सकारात्मक । विष्णुको स्वरमा गीत सुन्न नपाएसम्म तीज आएको जस्तो नै नलाग्ने धेरैका प्रतिक्रिया छन् । पछिल्लो समय अधिकांश तीज गीत र तिनका भिडियोमार्फत समाजमा अश्लीलता र विकृति फैलाइएको भन्दै चर्को आलोचना मात्र हैन, त्यस्ता गीतसंगीतलाई बहिष्कार नै गर्नुपर्नेसम्मका आवाज उठिरहेको छ । लोक तथा दोहोरी गीत प्रतिष्ठान नेपालले त उच्छृंखल गीत गाउने, बनाउने केही सर्जकलाई साधारण सदस्यबाट समेत निलम्बन गरिसकेको जनाएको छ ।आफूले गाएको गीतको आलोचना भएपछि लोकप्रिय गायिका शान्तिश्री परियारले विज्ञप्ति नै जारी गर्दै आगामी दिनमा शब्द र संगीत छनोटमा विशेष ध्यान दिने बताएकी थिइन् । तीज गीत बताइएको उनको बिस्ताराले पोल्यो को पछिल्लो समय निकै आलोचना भएपछि शान्तिश्रीले दर्शकश्रोतासँग माफी नै माग्नुपरेको थियो । उनले उक्त गीत तीज विशेष, लोक वा दोहोरी कुनै पनि विधाअन्तर्गतको नभए पनि गीतका कारण दर्शकश्रोताको मनोभावना तथा सामाजिक परिप्रेक्ष्यमा नकारात्मक असर परेकाले आगामी दिनमा शब्द, संगीत छनोट गरेर मात्र गाउने वाचा गरेकी थिइन् ।तीज भनेर अर्कै चिज छरिरहेको समयमा अचानक गरम मरुभूमिमा विष्णु माझीको सरस्वतीमय स्वरको मुसलधारे पानी परेको छ । एक वर्षाले सबै पखालेर लगेको छ, फेसबुक स्टाटसमा उनै संगीतकार थापाले थप लेखेका छन् । त्यस्तै, गायक शिरीष देवकोटाले पुनः उत्कृष्ट गीत बनेको भन्दै विष्णुले पहिलेझैं राम्रो गीत ल्याएको आशय व्यक्त गरेका छन् । गायक कुलेन्द्र विश्वकर्मा, गायिका लक्ष्मी न्यौपानेलगायतले पनि गीतको खुलेर प्रशंसा गरेका छन् ।विष्णुको चरी जेलैमा ले तीन वर्षमा युट्युबबाट मात्र ५ करोड ३० लाखभन्दा बढी भ्युज बटुलिसकेको छ । त्यसो त उनले गाएका आधा दर्जनभन्दा बढी गीत करोड क्लब मा प्रवेश गरिसकेका छन् । सालको पात टपरी, लालुमै, बोकेझार, छिपछिपे पानीमा लेउ, पिँडालु लगायत माझीले गाएका गीतले करोडभन्दा बढी भ्युज बटुलेका छन् । तर पनि चरी जेलैमा गीतले अत्यधिक चर्चा बटुल्नुमा गीतको बोल जस्तै उनको जीवनशैलीको तुलनाले पनि बनायो । गीतलाई गायिका विष्णुकै जीवनसँग जोडेर पनि विभिन्न शंका, उपशंका गरिए । कतिपयले त विष्णु नै उनका पतिको जेलमा रहेको टिप्पणी गर्न भ्याएका थिए । सार्वजनिक जीवनबाट टाढा रहन रुचाउने विष्णुको स्वभावले पनि यसरी टीकाटिप्पणी गर्नेका लागि आधार बनिदिएको थियो । विष्णु गीत रेकर्ड गर्न पति सुन्दरमणिकै साथमा रातको समयमा वा हुलिया छोपिने गरी स्टुडियो जाने गरेकी छन् । उनी न सामाजिक सञ्जालमा छिन्, न त उनका तस्बिर नै सार्वजनिक रूपमा आएका छन्, छ त केवल उही पुरानो तस्बिर जुन एल्बमका लागि प्रयोगमा ल्याउँछिन् । सार्वजनिक जीवनबाट गुमनाम भएपछि ६ वर्षअघि उनको खोजी भएको थियो । कान्तिपुर दैनिकले विष्णु गुमनाम भएकी र ११ वर्षदेखि बाबुसँग पनि भेट नभएको समाचार प्रकाशन गरेपछि राष्ट्रिय मानवअधिकार आयोगले उनको अवस्था खोजी गर्न जिल्ला प्रशासन कार्यालय स्याङ्जा (विष्णुको माइती जिल्ला) लाई पत्राचार गरेको थियो । त्यसपछि सुन्दरमणिले विष्णुलाई जिल्ला प्रशासन कार्यालयमा हाजिर गराएका थिए । त्यसक्रममा प्रहरीले विष्णुलाई परिवारसँग पनि भेटाएको थियो ।पछिल्लो गीत चर्चामा आएपछि फेरि उनको खोजी हुन थालेको छ । गीतमा प्रतिक्रिया दिने कतिपयले त उनको सार्वजनिक जीवनका विषयमा पनि सवाल उठाएका छन् । चरी जेलैमा को सन्दर्भ उठाउँदै सीताराम सापकोटाले गीत सार्वजनिक युट्युब च्यानलको कमेन्ट्स सेक्सनमा लेखेका छन्, चरी पक्कै जेलमा छिन् । तर बेलाबेलामा चिर्बिर गरेको सुनिन्छ । त्यही चरीको आवाज यति धेरै प्यारो लाग्छ । त्यससँगै विष्णु सार्वजनिक जीवनमा आउनुपर्ने पक्षमा पनि आवाज उठेको छ । विष्णु माझी अब लाखौं दर्शकहरूमाझ सार्वजनिक हुनुपर्छ भन्नेजति हाजिर हौं, भीम साउदले गीतको कमेन्ट्समा लेखेका छन् ।गायक तथा संगीतकार थापाले फेसबुकमा स्टाटसको बिट मार्दै थपेका छन्, सफलताको शुभकामना सुन्दरमणि दाइ ! हीरा लुकाएर किरालाई मौका मिलेको छ, तिम्रो बुद्धि फिरोस्, कामना ! थापाले भनेजस्तै विष्णु फेरि गीतका भिडियोहरूमा कहिले आउलिन् ? सार्वजनिक जीवनमा कहिले फिर्लिन् ? वा आफ्ना गीतको सकारात्मक प्रतिक्रिया दर्शक, श्रोताबाटै प्रत्यक्ष लिएर कहिले पुलकित हुन पाउलिन् ? त्यो भने अझै पनि पति सुन्दरमणिकै हातमा रहेको देखिन्छ ।"
सेयर बजार बढेपछि महिनामै उठ्यो साढे ४ अर्ब राजस्व,"(काठमाडौं)सेयर बजारबाट गत साउनमा मात्र सरकारले करिब ४ अर्ब ५५ करोड रुपैयाँ राजस्व प्राप्त गरेको छ । यो हालसम्म साउनमा सेयर बजारबाट उठेको राजस्वमध्ये सबैभन्दा धेरै हो । यस अवधिमा सेयर कारोबार नेप्से परिसूचकको वृद्धिसँगै कारोबार रकममा पनि उल्लेख सुधार भएपछि त्यहाँबाट सरकारलाई प्राप्त हुने राजस्व पनि हालसम्मकै उच्च बनेको हो । गत साउनमा मात्र लगानीकर्ताले करिब ४ अर्ब २३ करोड ५३ लाख रुपैयाँ पुँजीगत लाभकर तिरेका छन् । सोही अवधिमा अग्रिम कर कट्टीबापत ३१ करोड ५२ लाख रुपैयाँ कर संकलन भएको छ । यसरी पुँजीगत लाभकर र अग्रिम कर कट्टीबापत गरी गत साउनमा सेयर बजारबाट मात्र कुल ४ अर्ब ५५ करोड रुपैयाँ कर संकलन भएको सीडीएस एन्ड क्लियरिङले जनाएको छ । सेयर बजारमा कारोबार गर्ने लगानीकर्ता (व्यक्तिगत र संस्थागत) ले सेयर कारोबारमा लाभ प्राप्त गरेबापत सरकारलाई तिर्नुपर्ने रकम पुँजीगत लाभकर (सीजीटी) हो । सेयर बजारमा सेयरको मूल्य बढेपनि जबसम्म लगानीकर्ताले नाफा सुरक्षण गर्दैनन, तबसम्म यो किताबी मूल्यमै रहन्छ । तर सेयर बिक्री गरेपछि लगानीकर्तालाई नाफा भएको अवस्थामा कर लाग्छ । त्यो पुँजीगत लाभकर हो । यस्तै, धितोपत्र ब्रोकरले सेयर किनबेचमा पाउने शुल्कबापत १५ प्रतिशत अग्रिम कर कट्टी (टीडीएस) तिर्नुपर्छ । यो दुवै कर जोडेर गत साउनमा सरकारले सेयर बजारबाट मात्र साढे ४ अर्ब कर प्राप्त गरेको भनेर विश्लेषण गरिएको हो । हालको कानुनी व्यवस्थाअनुसार सेयर कारोबारमा नाफा भएको अवस्थामा लगानीकर्ताले नाफाको ५ प्रतिशतदेखि १० प्रतिशत लाभकर तिर्नुपर्छ । सामूहिक लगानी कोष (म्युचुअल फन्ड) ले भने कर तिर्नुपर्दैन । जसअनुसार एक वर्ष (३६५ दिन) भन्दा बढी समयमा सेयर बिक्री गर्ने व्यक्तिगत लगानीकर्ताले नाफाको ५ प्रतिशत र एक वर्षभन्दा कम अवधिमा बिक्री गर्नेले नाफाको साढे ७ प्रतिशत पुँजीगत लाभकर तिर्नुपर्छ । तर संस्थागत लगानीकर्ताले नाफाको १० प्रतिशत लाभकर तिर्नुपर्छ । कुल सेयर कारोबारमा अधिकांश हिस्सा व्यक्तिगत लगानीकर्ताको छ भने संस्थागतको संख्या न्यून छ । सीडीएस एन्ड क्लियरिङका अनुसार आर्थिक वर्ष ०८०८२ को साउनमा पुँजीगत लाभकरबाट ४० करोड ८ लाख, आर्थिक वर्ष ०७९८० मा ४२ करोड ६ लाख र आर्थिक वर्ष ०७८७९ मा ३ अर्ब २४ करोड रुपैयाँ सरकारलाई प्राप्त भएको थियो । आर्थिक वर्ष ०८०८२ को साउनमा अग्रिम करकट्टीबाट ५ करोड २२ लाख, आर्थिक वर्ष ०७९८० मा ६ करोड २९ लाख र आर्थिक वर्ष ०७८७९ मा २२ करोड ९७ लाख रुपैयाँ संकलन भएको तथ्यांक छ । अघिल्ला दुई वर्षमा सेयर बजारमा घटिरहेकाले कारोबार रकम पनि कम थियो भने लगानीकर्ताले नोक्सान बेहोरेका थिए । यसकारण यो क्षेत्रबाट सरकारलाई जाने राजस्व पनि घटेको थियो । तर यस वर्षको सुरुदेखि नै बजार उच्च गतिमा उकालो लागेको छ भने कारोबार रकम पनि उल्लेख्य रूपमा बढिरहेको छ । सोही कारण करबापतको सरकारलाई प्राप्त हुने रकम पनि बढेको नेपाल स्टक एक्सचेञ्ज (नेप्से) ले जनाएको छ ।सेयर किनबेचका लागि गत शुक्रबारसम्म ६३ लाख ७३ हजार लगानीकर्ताले डिम्याट खाता खोलेका छन् । यो नेपालको कुल जनसंख्याको करिब २२ प्रतिशत हो । गत साउनसम्म ३८ लाख ५१ हजार २ सय ९४ लगानीकर्ताले दोस्रो बजारमा सेयर कारोबारका लागि खाता खोलेका छन् । तीमध्ये २३ लाख ३१ हजार ३ सय ५० जनाले अनलाइनमार्फत आफैं सेयर किनबेच गरिरहेका छन् । १५ लाख १९ हजार ९ सय ४४ जनाले अझै पनि ब्रोकरमार्फत (अफ लाइन) सेयर किनबेच गर्दै आएको नेप्सेले जनाएको छ । दोस्रो बजारका कुल लगानीकर्तामध्ये ३८ लाख ४२ हजार ५ सय ४० जना व्यक्तिगत लगानीकर्ता हुन भने बाँकी ८ हजार ७ सय ५४ जना संस्थागत लगानीकर्ता छन् । गत जेठ अन्तिम सातातिरबाट सेयर बजारमा वृद्धिको संकेत देखिए पनि नेपाली कांग्रेस र एमालेको गठबन्धनमा सरकार बन्ने सुनिश्चितता भएपछि मात्र नेप्से वृद्धिले गति समातेको हो । गत असार १७ मा यी दुई दलबीच सहकार्यको सम्झौता भएको थियो । उक्त दिन नेप्से परिसूचक करिब २ हजार ५३ अंकमा थियो । त्यसयता नेप्से करिब ९ सय अंकभन्दा धेरैले बढेको छ । गत बिहीबारसम्म नेप्से परिसूचक २ हजार ९ सय ७४ अंकमा पुगेर बन्द भएको छ भने कारोबार रकम पनि उल्लेख्य रूपमा बढिरहेको छ । वृद्धिको बाटो समातिसकेको बजारलाई यस आर्थिक वर्षको खुकुलो मौद्रिक नीतिले गति बढाउन भरपुर सहयोग गरेको हो, एक धितोपत्र ब्रोकरले भने, बजारप्रति सकारात्मक अर्थमन्त्री, खुकुलो मौद्रिक नीति, न्यून ब्याजदर, अधिक तरलतालगायत पक्ष सेयर बजार उकालो लाग्नुका मुख्य कारण हुन् । पछिल्ला महिनामा सेयर बजार बढिरहे पनि नियामक निकाय नेपाल धितोपत्र बोर्ड गत पुस २० यता अध्यक्षविहीन छ । अध्यक्ष नहुँदा एकातिर सेयर बजारमा प्रभावकारी नियमन हुन सकेको छैन भने अर्कोतिर यही अवसरमा चलखेल बढेको छ । यहीकारण बजारमा वित्तीय अवस्था राम्रो नभएका कम्पनीहरूको सेयर मूल्य पनि अचाक्ली बढेको छ । यसबारे नियामक निकाय बोर्ड, सरकारलगायतको ध्यान जानुपर्ने जानकारहरूको सुझाव छ ।"
मुग्लिनआँबुखैरेनी सडकको ठेक्कामा ढिलाइ,"(काठमाडौं) मुग्लिनबाट आँबुखैरेनीतर्फ जाने सडक साँघुरो छ । तर सवारी चाप भने उच्च छ । अत्यधिक सवारी चाप हुने पृथ्वी राजमार्गअन्तर्गत मुग्लिनपोखराको यो खण्डमा आँबुखैरेनीबाट मात्र सडक स्तरोन्नतिको काम भइरहेको छ । मुग्लिनआँबुखैरेनी खण्डमा अझै ठेक्का हुन सकेको छैन । साँघुरो सडकले गर्दा दुर्घटनाको जोखिम भने उच्च छ । साढे ८ किलोमिटरमा अझै ठेक्का व्यवस्थापन भएको छैन । पारिपट्टिबाट सडक निर्माण ठेक्का प्रक्रिया अघि बढाउने गरी तयारी गरिरहेको आयोजना निर्देशनालय (एडीबी) का आयोजना निर्देशक चूडाराज ढकालले बताए । खरिद योजना बनाएर भौतिक पूर्वाधार तथा यातायात मन्त्रालयमा पेस गरिएको छ, उनले भने, वातावरणीय प्रभाव मूल्यांकन (ईआईए) पहिला गरेको भएन । फेरि तयार पारेर वन तथा वातावरण मन्त्रालयमा पठाएका छौं । वनबाट ईआईए पास हुनेबित्तिकै अर्थ मन्त्रालयमा जानकारी गराएर पुस दोस्रो सातासम्म ठेक्का आह्वान गर्ने तयारीमा रहेको उनले सुनाए । पहिला मुग्लिनबाट चार सय मिटर कुरिनटारतर्फबाट पारिपट्टि हुँदै सडक बनाउने गरी ईआईए रिपोर्ट तयार पारिएको थियो, मुग्लिन बजारबासीहरूले यसको विरोध गरे, उनले भने, मुग्लिन बजार तलतिर सडक डिभिजनकै जग्गा रहेछ, कसैको घरजग्गा नपर्ने भएकाले समस्या भएन, यहीँ पक्की पुल निर्माण गरी पारिबाट सडक बनाउने तयारीमा छौं । त्यसका लागि पहिलाको ईआईए पनि सुधार गरिएको र दूरी पनि घटेको ढकालको भनाइ छ । वारिपट्टि बाटो साँघुरो, चट्टान धेरै र मर्स्याङ्दी पावरहाउस रहेकाले त्यहाँ नजिकै निस्कने गरी पारिबाट सडक बनाउन लागिएको हो । विस्तृत परियोजना रिपोर्ट (डीपीआर) अनुसार यसको निर्माण लागत ५ अर्ब ३ करोड रुपैयाँ लाग्ने अनुमान छ । एसियाली विकास बैंक (एडीबी) को ऋण सहयोगमा यसको निर्माण गरिनेछ । मर्स्याङ्दी पावरहाउस र जटिल भौगोलिक बनोटले गर्दा वारितर्फ नयाँ सडक बनाइने छैन । मर्मत र सुधार गर्नुपर्ने ठाउँमा मात्र काम गरिने ढकालले बताए । मर्स्याङ्दी पावरहाउसबाट चार सय मिटर पर मर्स्याङ्दी नदीमाथि वारिको सडकलाई जोड्न पक्की पुल निर्माण गरिनेछ । र पारि दुई लेन सडक निर्माण गरिनेछ । आँबुखैरेनीजामुने पहिलो (पूर्वी) र जामुनेपोखरा दोस्रो (पश्चिम) गरी दुई खण्डमा विभाजन गर्दै एडीबीको ऋण सहयोगमा सडक स्तरोन्नति थालिएको हो । आर्थिक वर्ष ०७७७८ मा यसको ठेक्का भएको हो । आँबुखैरेनीदेखि पोखरासम्मको दूरी ८०३३ किमि छ । अहिले पूर्वी खण्डमा बर्खाले गर्दा धेरै काम हुन नसकेको प्रमुख ढकालले जनाए । यो खण्डको समग्रमा प्रगति राम्रै छ, उनले भने, बर्खापछि प्रगति बढ्ने गरी थप काम हुनेछ । आँबुखैरेनीपोखरा सडक विस्तारमा अहिलेसम्म समग्र भौतिक प्रगति ४८ प्रतिशत भएको छ ।यही खण्डमा पर्ने तनहुँको व्यास नगरपालिका१२ घाँसीकुवामा सडकभन्दा करिब ५० मिटर माथिबाट बुधबार बेलुकी पहिरो खसेर यातायात ठप्प बन्न पुग्यो । पहिरो खसेको २४ घण्टापछि बिहीबार साँझबाट एकतर्फी रूपमा यातायात सञ्चालनमा आएको छ । ठूलो पहिरो खसेकाले पन्छाउन समय लागेको ढकालले जनाए । आँबुखैरेनीजामुने खण्डमा ६५ प्रतिशत र जामुनेपोखरा खण्डमा अहिलेसम्म ३० प्रतिशत निर्माण प्रगति छ । आँबुखैरेनीजामुने खण्डको सुरु म्याद ०८१ वैशाखसम्म थियो । अहिले म्याद थप गरेर असोजसम्म पुर्याइएको छ । जामुनेपोखरा खण्डको म्याद ०८१ भदौ १२ सम्म मात्र छ । यो खण्डको म्याद सकिन लागेकाले थप्ने निर्णय भएको छ, उनले भने, निर्माण व्यवसायीले ०८२ पुससम्म म्याद थप माग गरेको छ, तर हामीले छिटो काम सक्ने सर्तसहित ३ महिना ११ दिन थप गर्ने निर्णय गरेका छौं । पहिलो खण्डको ठेक्का चाइना कन्स्ट्रक्सन कम्पनी कर्पोरेसनले लिएको हो । यसको दूरी ४१४५ किमि छ । दोस्रो खण्ड जामुनेपोखरा सेती पुलसम्मको ठेक्का यान हुई कन्स्ट्रक्सनले लिएको हो । यसको दूरी ३८८८ किमि छ । आयोजना प्रमुख ढकालका अनुसार कुल दूरी ८०३३ किमिमध्ये ३२ किमि ४ लेन, २१ किमि दुई लेनमा कालोपत्र भएको छ । उक्त सडक ६०२४ किमि दुई लेन, २००९ किमि ४ लेनसहित दुईतर्फ गरेर ६६ लेनको सर्भिस लेन बन्नेछ । २९ वटा पुल, २ सय ८१ वटा कल्भर्ट, नालालगायतका संरचना निर्माण गरिने आयोजनाले जनायो । पहिलो खण्डको ६ अर्ब २१ करोड ३१ लाख र दोस्रो खण्डको ७ अर्ब ४० करोड ४६ लाख रुपैयाँमा ठेक्का भएको हो । दुवै खण्डको ठेक्का रकम भने १३ अर्ब ६१ करोड ७७ लाख रुपैयाँ छ । सडकलाई ४ देखि ६ लेनमा स्तरोन्नति गर्न र ७ ठूला तथा २२ साना पक्की पुल निर्माण गर्ने गरी ठेक्का लगाइएको हो ।"
कञ्चनपुरमा बाढीले डेढ अर्बभन्दा बढीको क्षति,"(कञ्चनपुर) असार अन्तिम साता अविरल वर्षासँगै आएको बाढीले कञ्चनपुरमा खेतीपातीदेखि विकास निर्माणलगायतमा डेढ अर्ब रुपैयाँभन्दा बढीको क्षति भएको छ । जिल्ला प्रशासन कार्यालय, कञ्चनपुरले एक महिना ढिलो गरी संकलन गरेको विवरणअनुसार सबै क्षेत्रमा गरी १ अर्ब ५७ करोड १० लाख बराबरको क्षति भएको हो । जिल्ला प्रशासनले राष्ट्रिय विपद् जोखिम न्यूनीकरण तथा व्यवस्थापन प्राधिकरणमा पठाएको विवरणमा सबैभन्दा बढी कृषि क्षेत्रमा ६५ करोड ४० लाखभन्दा बढीको क्षति भएको छ । बाढीले डुबान र कटानका कारण जिल्लाभरिमा ५ हजार हेक्टर हाराहारीको खेतीपाती नोक्सान भएको छ । दोधारा चाँदनी नगरपालिका, भीमदत्त नगरपालिका, बेलौरी र पुनर्वास नगरपालिका तथा बेलडाँडी गाउँपालिकामा बाढीले ठूलो मात्रामा धान खेतमा पटान गरेको छ । बाढीले पटान र कटान गरेर धान, मकै र उखुबारीमा बढी क्षति भएको छ, कृषि ज्ञान केन्द्र कञ्चनपुरका प्राविधिक सहायक जनकबहादुर सिंहले भने, पटान गरेको क्षेत्र अहिले पनि बाँझै छ । उनका अनुसार नियमित वर्षा भइरहेका कारण उक्त क्षेत्रमा अन्य खेतीसमेत गर्न सकिएको छैन । बाढीका कारण पशुपन्छीतर्फ पनि १ करोड २३ लाख बराबरको क्षति भएको छ । बाढीले गाईबस्तुदेखि कुखुरा फार्म डुबानमा परेका थिए । प्रशासनले संकलन गरेको विवरणअनुसार उद्योग क्षेत्रमा पनि कृषि जत्तिकै क्षति भएको छ । साना पसल तथा उद्योग डुबानमा परेर ठूलो मात्रामा क्षति भएको हो । प्रहरी, स्थानीय तह र कृषि ज्ञान केन्द्रलगायतबाट विवरण संकलन गरिएको हो, जिल्ला प्रशासन कार्यालयका सूचना अधिकारीसमेत रहेका प्रशासकीय अधिकृत उद्धव कार्कीले भने, पालिकाहरूबाटै ढिलो गरी विवरण आएकाले समय लाग्यो ।बाढीका कारण महाकाली सिँचाइ व्यवस्थापन कार्यालयअन्तर्गतका भौतिक संरचनामा २९ करोड २२ लाख, महाकाली सिँचाइ आयोजना तेस्रो चरणमा २ करोड ३२ लाख, सडक डिभिजन कार्यालय अन्तर्गतका सडकमा ७ करोड ८८ लाख, पूर्वाधार विकास कार्यालयअन्तर्गतका संरचनामा ७ करोड ९९ लाख, जलस्रोत तथा सिँचाइ व्यवस्थापन डिभिजनअन्तर्गत २२ लाख र जनताको तटबन्ध कार्यालयअन्तर्गत ४७ करोड ४२ लाखको क्षति भएको छ । भौतिक पूर्वाधारतर्फ जम्मा ९० करोड बढीको क्षति भएको प्रशासनले जनाएको छ । बढीका कारण ठाउँठाउँमा सडक, सिँचाइ नहरदेखि पुल र कल्भर्ट भत्किएका छन् । धेरै ठाउँमा बाढीले तटबन्ध पनि भत्काएको छ । चौधर नदीले महाकाली सिँचाइ व्यवस्थापनअन्तर्गत बेलडाँडी गाउँपालिकामा नहर भत्काएर बस्तीमा पसेको थियो, जसका कारण बलेडाँडीसँगै बेलौरी नगरपालिका समेत डुबानमा परेको थियो । यसैगरी दोधारा चाँदनीमा जोगबुडा नदीले ठाउँठाउँमा तटबन्ध भत्काएर बस्तीमा पसेको थियो । प्रशासनले संकलन गरेको विवरण गृह मन्त्रालयमा समेत पठाएको छ । हामीले विवरण संकलन गरेका पठायौं, अब राहत दिने विषयमा माथिबाटै केही निर्णय होला, प्रशासकीय अधिकृत कार्कीले भने, स्थानीय तहहरूले पनि अहिलेसम्म राहत दिन सकेका छैनन् । असार २३ र २४ मा कञ्चनपुरमा हालसम्मकै उच्च वर्षा भएको थियो । जसका कारण ५ सय बढी परिवार विस्थापित भएका थिए । विस्थापित सबै घर फर्किसकेको प्रशासनले जनाएको छ । तर दोधारा चाँदनी नगरपालिका३ पटेराखल्लामा अहिले पनि पानी पर्नेबित्तिकै स्थानीय नजिकैको विद्यालयमा जानुपर्ने बाध्यता छ । बाढीका कारण उक्त क्षेत्रका अधिकांश घर भत्काएको छ भने खेतपाती पूरै पटान गरेर हिलाम्य भएको छ ।"
शारदाबाट बिजुली बाल्ने योजना अध्ययनमै सीमित,"(सल्यान) कालीमाटी गाउँपालिका३ सेतीखोलास्थित शारदा नदीमा बाँध निर्माण गरेर उत्पादन गर्ने भनिएको ९२ मेगावाटको जलविद्युत् आयोजना अध्ययनमै सीमित बनेको छ । ०७२ सालमा राष्ट्रिय गौरवको आयोजनामा छानिएको उक्त योजनाको सम्भाव्यता अध्ययन पटकपटक गरिए पनि बजेट नभएका कारण अध्ययनमै सीमित बनेको हो ।केन्द्र सरकारले राष्ट्रिय गौरवको आयोजनाअन्तर्गत कालीमाटी गाउँपालिका३ सेती खोलामा बाँध बनाएर दाङको पुरन्धारास्थित सल्लेरीमा पानी झारी त्यहींबाट विद्युत् उत्पादन गरेर राष्ट्रिय लाइनमा जोड्ने योजना बनाएको थियो । ०३८३९ देखि सर्भे गरिएको आयोजनाको ०७२ सालमा डीपीआर भएको थियो । त्यसबाहेक दुई पटक कालीमाटी पुगेर घरधुरी, ऐलानी जग्गाको लगतसमेत संकलन गरिएको थियो । ०७२ सालमा केन्द्रबाट आएको प्राविधिकको टोलीले लगत संकलन तथा डीपीआर गरी अन्तिम तयारी गरेको र त्यसका लागि स्थानीय तहको अनुमति चाहिनेमा गाउँपालिकाले सिफारिस दिए पनि दलहरूले संघमा दबाब दिन नसक्दा आयोजनाको प्रक्रिया अगाडि बढ्न नसकेको माओवादीका पालिका अध्यक्ष पुरुषोत्तम भट्टराईले बताए ।रातो पुस्तकमा समेत उल्लेख भइसकेको आयोजनाको अहिले चर्चासमेत हुन छाडेको भट्टराईको भनाइ छ । प्राविधिक टोलीले गरेको सर्भेअनुसार शारदा नदीमा बाँध बाँध्दा सेतीखोलादेखि कालीमाटी१ चंखेनीसम्मको करिब ६ किमि क्षेत्रफल डुबानमा पर्ने थियो । ड्यामको गहिराइ १ सय २१ मिटर हुने थियो । डुबान क्षेत्रमा पर्ने रामपुर आसपासका ६ सयभन्दा बढी परिवारलाई मुआब्जा दिएर स्थानान्तरण गर्ने योजना थियो, उनले भने ।पछिल्लो समयमा जिल्लाबाट निर्वाचित नेता संघीय तथा प्रदेशमन्त्री भए पनि योजनाबारे खासै ध्यान नदिएको उनको भनाइ छ । अहिले राष्ट्रिय प्रसारण लाइन जोडिए पनि कालीमाटी७ घुइयाबारी र अन्य वडाका केही बस्तीमा स्थानीयले बत्ती बाल्न पाएका छैनन् । ०७२ सालमा केन्द्रबाट दुईतीन पटक प्राविधिक टोली आएर अनुसन्धान, घरधुरी लगत संकलन तथा मूल्यांकन गरेर गएको र पछि ०७४ मा उक्त टोली एक पटक आए पनि त्यसपछि नदेखिएको सेतीखोलाका दलबहादुर घर्तीले जनाए । आयोजना सञ्चालन गरेको भए धेरैले रोजगारी पाउँथे । व्यापार व्यवसाय बढ्थ्यो । मजदुरी गर्न भारत भौंतारिनुपर्दैनथ्यो, घर्तीले भने ।"
एक महिनामै १ खर्ब १६ अर्ब रुपैयाँ व्यापार घाटा,"(काठमाडौं)चालु आर्थिक वर्षको पहिलो महिना साउनमा निर्यात घट्दा व्यापार घाटा शून्य दशमलव ३८ प्रतिशतले बढेको छ । साउनमा १ खर्ब २८ अर्ब ३७ करोड रुपैयाँको वस्तु आयात भएको भन्सार विभागले जनाएको छ । साउनमा १२ अर्ब २२ करोड ६१ लाख रुपैयाँको वस्तु निर्यात भएको भन्सार विभागले सार्वजनिक गरेको चालु आर्थिक वर्षको पहिलो महिनाको वैदेशिक व्यापारसम्बन्धी तथ्यांकमा उल्लेख छ । साउनमा १ खर्ब १६ अर्ब १५ करोड ९ लाख रुपैयाँको व्यापार घाटा भएको विभागको भनाइ छ ।गत आर्थिक वर्षको साउन महिनाको तुलनामा चालु आर्थिक वर्षको आयात र निर्यात घटेको छ । आयात शून्य दशमलव ६७ र निर्यात ९६३ प्रतिशतले घटेको विभागले जनाएको छ । गत आर्थिक वर्षको साउनमा १ खर्ब २९ अर्ब २३ करोड रुपैयाँको वस्तु आयात र १३ अर्ब ५२ करोड रुपैयाँको वस्तु निर्यात भएको थियो । गत आर्थिक वर्षको साउनमा निर्यात ८६५ र आयात १५६ प्रतिशतले घटेको थियो । जब कि चालु आर्थिक वर्ष आयातमा शून्य दशमलव ६७ प्रतिशतले मात्रै घटेको हो । गत आर्थिक वर्षको साउनको तुलनामा यस वर्षको साउनमा निर्यात घट्ने क्रम शून्य दशमलव ९८ प्रतिशतले बढेको छ । गत आर्थिक वर्षको साउनको तुलनामा यस वर्षको साउनमा व्यापार घाटा ४४ करोड ६ लाख ५८ हजार रुपैयाँले बढी हो । विभागका अनुसार गत साउनमा भारतसँग मात्रै ७० अर्ब १० करोड ४२ लाख बराबरको व्यापार घाटा छ । साउनमा भारतबाट ७७ अर्ब ६८ करोड ३१ लाख बराबरको वस्तु आयात गर्दा नेपालले ७ अर्ब ५७ करोड ८८ लाख रुपैयाँको मात्र वस्तु निर्यात गरेको विभागको तथ्यांक छ । भारतपछि चीनसँग २४ अर्ब ३८ करोड ४७ लाख रुपैयाँ बराबर व्यापार घाटा भएको विभागले जनाएको छ । चीनबाट २४ अर्ब ५४ करोड २३ लाखको आयात गर्दा १५ करोड ७६ लाख बराबरको मात्रै निर्यात गरिएको हो । कतारसँग २ अर्ब ९१ करोड रुपैयाँ, युक्रेन २ अर्ब ३० करोड, अस्ट्रेलियासँग १ अर्ब ९२ करोड रुपैयाँ र बहराइनसँग १ अर्ब ५५ करोड रुपैयाँ व्यापार घाटा रहेको विभागको तथ्यांक छ ।चालु आर्थिक वर्षको साउनमा अन्य मुलुकसहित १ सय २ मुलुकसँग व्यापार गर्दा १३ मुलुकसँग मात्रै नाफा रहेको विभागले बताएको छ । सबैभन्दा धेरै संयुक्त अधिराज्यसँग १८ करोड ३४ लाख ६६ हजार रुपैयाँ व्यापार नाफा देखिएको छ । अफगानिस्तानसँग १० करोड ७८ लाख र बेल्जियमसँग २ करोड ५१ लाख रुपैयाँले व्यापार नाफा देखिएको विभागको तथ्यांक छ । नेपालले बढी आयात गर्ने वस्तुहरूमा पेट्रोलियम पदार्थ, फलामजन्य वस्तु, स्मार्टफोन, कच्चा सूर्यमुखी तेललगायत छन् । साउनमा मात्रै नेपालले ६ अर्ब ९८ करोड ७१ लाख बराबरको डिजेल, पाँच अर्ब ६९ करोड ३५ लाख बराबरको पेट्रोल र ४ अर्ब ८२ करोड ६६ लाख बराबरको खाना पकाउने ग्यास आयात गरेको छ । ४ अर्ब २७ करोड ७७ लाखको युरिया मल, ३ अर्ब ७२ करोड ७२ लाखको फलामको उत्पादन, ३ अर्ब रुपैयाँको ३ मिमिभन्दा कम मोटाइको फलाम र २ अर्ब ६३ करोड १९ लाख रुपैयाँको कच्चा सूयमुखी तेल आयात गरिएको विभागले जनाएको छ । निर्यात हुने वस्तुहरूमा गलैंचा, धागो, कालो चिया, फलाम तथा स्टिल, तोरी तथा रायोको पिना छन् । साउनमा एक अर्ब ११ करोड ७५ लाख बराबरको गलैंचा निर्यात गरेको विभागको भनाइ छ । यस्तै ५८ करोड २० लाख रुपैयाँको धागो, ५१ करोड ३२ लाख रुपैयाँको कालो चिया र ४७ करोड ९७ लाख रुपैयाँको ६ सय मिमि मोटाइको फलाम तथा स्टिल निर्यात भएको हो । निर्यात घट्नुमा केही अंश अलैंचीको रहेको विभागको तथ्यांकले देखाएको छ । गत आर्थिक वर्षको साउनमा ९६ करोड ४६ लाख रुपैयाँको अलैंची निर्यात भएको थियो । जब कि चालु आर्थिक वर्षको साउनमा १६ करोड १२ लाख रुपैयाँको मात्रै अलैंची निर्यात भएको विभागको तथ्यांक छ । पछिल्ला दुई वर्षदेखि समयमा पानी नपर्ने, नचाहिने बेला पानी पर्नेलगायत विविध कारण अलैंची उत्पादन घटिरहेको नेपाल अलैंची व्यवसायी महासंघले जनाएको छ । गत आर्थिक वर्ष ५० प्रतिशत अलैंची उत्पादन घटेकाले यस वर्ष थप २० देखि २५ प्रतिशत उत्पादन घट्न सक्ने महासंघको भनाइ छ । अन्य धागोको निर्यात पनि घटेको विभागले बताएको छ । गत आर्थिक वर्षको साउनमा ४४ करोड १६ लाख रुपैयाँको अन्य धागो निर्यात हुँदा चालु आर्थिक वर्षको सोही अवधिमा ३४ करोड १७ लाख रुपैयाँको मात्रै निर्यात भएको छ । ६०० मिमि माटोइका फलाम तथा स्टिल (प्लास्टिक कोटेड) गत वर्ष ३८ करोड ९९ लाख रुपैयाँको निर्यात यस वर्षको साउनमा २३ करोड रुपैयाँको मात्रै निर्यात भएको छ ।"
दुर्घटना रोक्न रेल लिकमा तारजाली,"(जनकपुर)न्यारोगेज रेल चल्दाचल्दै चढ्नु र ओर्लिनुलाई सामान्य ठानिन्थ्यो । जनकपुरजयनगर रेलसँग जोडिएको एउटा पुरानो भनाइ अझै चर्चित छ, चलिरहेकै रेलबाट हामफालेर पिसाब फेरेर फेरि रेल चढ्नू । महोत्तरीको जंगलबाट काठ ओर्सान इस्टइन्डिया कम्पनीले बिजलपुराजनकपुरजयनगर ५१ किलोमिटर न्यारोगेजको रेल सञ्चालनमा ल्याएको थियो । मालवाहक त्यस रेललाई पछि यात्रुवाहक बनाइयो । त्यो रेल यति धीमा गतिमा चल्थ्यो कि गुँड्दागुँड्दै रेलमा चढ्नु र ओर्लिनु जोखिमपूर्ण थिएन । भारत सरकारले न्यारोगेज रेलकै रुटमा ब्रोडगेज ट्र्याक निर्माण गरेको छ । यस लिकमा भने प्रतिघण्टा १ सय ८० किलोमिटरको रफ्तारमा डेमु रेल गुड्छ । ब्रोडगेज लिकमा डेमु रेल गुड्न थालेको पनि ३ वर्ष पुगेको छ । तर यस अवधिमा रेल गुँडिरहेको बेला चिप्लिएर र किचिएर ३ जनाको मृत्यु भइसकेको छ भने ७ जना अंगभंग भएका छन् । रेलको रफ्तार ठम्याउन नसक्दा, गुड्ने बेला हतारमा चढ्न खोज्दा र रेल आइरहेको बेला लापरबाही गरेर बाटो काट्न खोज्दा दुर्घटना हुने गरेको छ । लापरबाही नरोकिएर दुर्घटना हुने क्रम बढेपछि नेपाल रेल्वे विभागले बढी भीडभाड हुने इलाकामा रेल्वे लिकलाई तारजालीले घेर्न थालेको छ । जनकपुरस्थित मुख्यमन्त्री तथा मन्त्रिपरिषद्को कार्यालयदेखि वंशीचोकसम्म लिकलाई तारजालीले घेर्न फलामको पिलर ठड्याइएको छ । रेल लिकमा दुवैतिर गाडिएका फलामको पिलरमा तारजाली लगाइनेछ । रेल चल्दाचल्दै लिकमा मानिस र चौपाया आइदिँदा समस्या भइरहेको थियो । रेल सञ्चालनमा बाधाअवरोध नहोस् र दुर्घटना पनि रोकियोस् भनेर तारजाली लगाउन लागिएको हो, जनकपुर रेल्वेका इन्जिनियर विनोद ओझाले कान्तिपुरसँग भने । रेल विभागका प्रवक्ता कमलकुमार शाहका अनुसार पहिलो चरणमा जनकपुरको सहरी क्षेत्रमा रेल्वे लिकलाई तारजालीले घेरिनेछ । पहिलो चरणमा जनकपुरको रेल्वे प्लेटफर्मदेखि पिराडी चोकसम्म तारजाली लगाउछौं, उनले भने, पछि, अरु भीडभाड इलाकामा पनि तारजाली लगाएर रेल्वे लिकलाई सुरक्षित गर्ने तयारी छ । भारतमा पनि रेल लिकलाई सुरक्षित राख्न तारजाली लगाउने गरिएको छ । रेल विभागका प्रवक्ता शाहका अनुसार रेल लिकमै हटिया र बजार लगाउने तथा रेल आइरहेको बेला अचानक लिकमा मानिस आइदिने गर्नाले दुर्घटनाको जोखिम बढेपछि तारजालीको उपाय अपनाइएको हो । रेल्वेको सुरक्षाका लागि डीएसपीको कमान्डमा ६० जना सशस्त्र प्रहरी पनि परिचालन गरिएको छ । नेपालको रेल जयनगरजनकपुरभंगहा रूटमा ५२ किलोमिटरमा सञ्चालन भइरहेको छ । धनुषा र महोत्तरीका थुप्रै ग्रामीण बस्ती पर्ने यस रुटमा बाक्लो जनघनत्व पनि छ । जनचेतनाको कमीका कारण रेलमार्गमा दुर्घटनाको जोखिम बढ्दो छ, रेल्वेका सुरक्षामा खटिएका एक प्रहरी अधिकारीले भने, रेल रोकिँदा ढोका थुनेर बस्ने, झ्यालमा झुन्डिनेजस्ता समस्या पनि छन् । ब्रोडगेज रेल लिक महोत्तरीको बर्दिवाससम्म निर्माण भइरहेको छ । ब्रोडगेजको निर्माण नसकिँदै नेपाल रेल्वेले ०७८ चैत १९ देखि दुई सेट डेमु रेलबाट सेवा सञ्चालन गरिरहेको छ ।"
सुनकोशीमा जिप खस्दा ३ जना बेपत्ता,"सिन्धुली (कास) मध्यपहाडी राजमार्गअन्तर्गत सिन्धुलीको गोलन्जोर१ कुँडुले खण्डबाट जिप सुनकोशी नदीमा खस्दा तीन जना बेपत्ता भएका छन् । एक जनाले भने हामफालेर ज्यान जोगाएका छन् । खोटाङको हलेसीबाट काठमाडौंतर्फ जाँदै गरेको जिप शनिबार साँझ ६ बजेतिर राजमार्गबाट २० मिटर तल सुनकोशी नदीमा खसेको हो । सिन्धुली प्रहरीका अनुसार भक्तपुर सूर्यविनायक नगरपालिका जगातीका ३२ वर्षीय चालक अविन बोडे, सोही ठाउँका ३० वर्षीय प्रनित स्यागु र ३७ वर्षीय बलराम घटुवा सुनकोशीमा बेपत्ता भएका हुन् । जिपबाट हाम फालेका भक्तपुर सूर्यविनायक नगरपालिका जगातीका २७ वर्षीय सुशान्त कक्षपतीले घटनाबारे प्रहरीलाई जानकारी गराएका थिए । घाइते कक्षपतीको सुनकोशी सामुदायिक अस्पताल खुर्कोटमा उपचार भइरहेको छ । बेपत्ताको खोजीका लागि खुर्कोटस्थित सशस्त्र प्रहरीको विपद् व्यवस्थापन बेसक्याम्पबाट गोताखोर परिचालन गरिएको तर रात परेकाले कठिनाइ भएको सिन्धुली प्रहरीका प्रमख एसपी गोविन्दराज काफ्लेले बताए । तीव्र गतिका कारण अनियन्त्रित भएर जिप खसेको प्रहरीको प्रारम्भिक अनुमान छ ।"
प्रगतिपथमा लम्किरहेको भुटानविरुद्ध नेपाल,"नेपालएक अर्थमा नेपाललाई समूह ए जित्न गाह्रो भएन । अर्कोतर्फ यो समूह जित्दै गर्दा टिममा समस्या पनि त धेरै देखिए । नेपालले सुरुमा श्रीलंकालाई १० ले हराएको थियो, त्यसपछि बंगलादेशमाथि २१ को जित रचेको थियो । विशेषतः बंगलादेशविरुद्धको खेलमा नेपालले सुरुमै दुई गोल त गरेको थियो । त्यसपछिको समयमा दबाबमै आएर खेल्यो । बंगलादेशी टिमले नेपाललाई आत्तिएर खेल्न बाध्य पारेको थियो । यसको स्पष्ट एउटा कारण थियो, नेपालले बलमाथि आफ्नो नियन्त्रण कायम राख्न सकेन । नेपाली टोलीका प्रशिक्षक हुन्, उर्जन श्रेष्ठ । मिडियासँग कुरा गर्दा उनी प्रायः प्रसन्न मुद्रामा देखिन्छन् । जस्तै नतिजामा पनि हाँसेर जवाफ फर्काउन सक्छन् । यिनै प्रशिक्षक पनि गम्भीर भएर भन्छन्, बंगलादेशमाथि हामी दबाबमै रह्यौं । त्यसैले उनको अबको प्रयास हो, नेपाली टिममा रहेका कमजोरी सच्याएर खेल्ने । सेमिफाइनल समीकरण तय भएयता उनले भुटानका दुवै खेल ध्यानपूर्वक हेरेका छन् । त्यस टिमको एक खाले खाका तयार पारेका छन् । त्यसकै आधारमा उनले शनिबार आफ्ना खेलाडीलाई भेला गराएर सैद्धान्तिक पक्ष सुनाए । त्यसअघि उनले भने, जतिबेलासम्म हामीले ठोस केही जित्न सक्दैनौं, त्यतिबेलासम्म यस्तै हो भने ठूलो दाबी गर्दैनौं । उनी के मान्छन् भने भुटानी टिम अब पहिले जस्तो रहेन, अहिले काठमाडौंमा रहेको टिम राम्रो छ । त्यसैले यो भुटानी टिमलाई सजिलो प्रतिद्वन्द्वी त मान्नै सक्दैनौं । भुटानभुटानी टोलीका प्रशिक्षक हुन्, जापानका हिदेहारु ताकाहासी । जति बेला उनी मिडियासामु प्रस्तुत हुन्छन्, उनको पहिलो भनाइ नै हुने गर्छ, आफ्नो अंग्रेजी राम्रो छैन । धेरै अर्थमा उनका कुरा ठ्याक्कै बुझ्न गाह्रै छ । तर जतिबेलादेखि जापानले भुटानी फुटबललाई प्राविधिक सहयोग गर्न थालेको छ, स्तरले उकाली चढिरहेको छ । यति बुझ्न चाहिँ गाह्रो छैन । त्यसकै नमुना त हो भुटान सेमिफाइनल पुग्नु । भुटान समूह बी को उपविजेता रह्यो । माल्दिभ्सविरुद्ध प्राप्त जितले टोलीलाई सेमिफाइनल पुर्याएको थियो । भारतलाई पनि गाह्रै पारेको थियो भुटानले । अहिलेको प्रतियोगिता खेलिरहेको भुटानी टिमको सबैभन्दा बलियो पक्ष भनेकै टिम प्राविधिक रूपमा बलियो देखिन्छ । फुटबलको टेक्स्ट बुक जस्तो पाठ सिकाइएको हुन्छ, त्यसै अनुसार शृंखलाबद्ध पास दिएर खेल्ने गर्छन् । त्यस अर्थमा भुटानी टिमको खेल हेर्दा मज्जा आउँछ । प्रशिक्षक ताकाहासीले के भनेका छन् भने आफ्नो टिम सेमिफाइनल त यसअघि नै पुगिसकेको छ, अबको लक्ष्य भनेको त्योभन्दा अगाडि जाने हो । त्यसका लागि भुटानीले काट्नुपर्ने भनेकै नेपालको चुनौती हो । यो खेल त्यही पृष्ठभूमिमा हुन लागेको छ, जसमा पारो एफसीले एएफसी च्यालेन्ज लिगमा चर्च ब्वाइजलाई हराएको थियो । यसअघि दुई देशबीचको राष्ट्रिय टोलीको भिडन्त पनि बराबरीमा टुंगिएको थियो । यहाँनिर भुटानी कप्तान पेमा जाङ्पोको भनाइ फेरि दोहोर्याएर सुन्नुपर्ने हुन्छ । उनले सुरुमै भनेका थिए, भुटान खेल्नकै लागि मात्र नेपाल आएको होइन ।भारतएउटा तथ्य स्पष्ट छ, जसरी राष्ट्रिय टोलीका खेलमा भारतको वर्चस्व रहँदै आएको छ, दक्षिण एसियाली फुटबलको उमेर समूहका प्रतियोगितामा पनि यही टिम हाबी हुने गरेको छ । त्यसैले त भारत यो प्रतियोगिताको दुईपल्टको डिफेन्डिङ च्याम्पियन हो । भारतले समूह बी पनि सजिलै जित्यो भन्दा हुन्छ । भलै, माल्दिभ्सविरुद्धको खेलमा टोलीलाई प्रतियोगिताबाटै बाहिरिने डर थियो । सेमिफाइनल पुगेका टिममध्ये सबैभन्दा कम गोल गर्ने टिम भारत नै हो । यहाँनिर के भुल्नुहुन्न भने भारत नै त्यस्तो एकमात्र टिम हो, जसले गोल पनि त खाएको छैन । लिग चरणका दुवै खेलमा भारत क्लिनसिट राख्न सफल रह्यो । भुटान र माल्दिभ्सविरुद्ध समान एक गोलको जित । एकाध अवसरबाहेक भारतको रक्षापंक्ति मबजुत देखिएको छ । हो, भारतको आक्रमण भने निर्णायक हुन सकेको छैन । लगातारको आक्रमण हेर्दा भारतीय टिमको स्तर एक पाइला अगाडि नै देखिन्छ । भारतीय खेलाडीमा एक खाले परिपक्वता पाइन्छ । प्रशिक्षक रञ्जन चौधरी भन्छन्, निश्चित रूपमा हामीले धेरै गोल गर्न सकेका छैनौं, त्यसलाई सच्चाएर अब खेल्नेछौं । निकै अनुभवी प्रशिक्षक हुन्, चौधरी । भारतीय घरेलु फुटबलमा उनले अनेकन टिम हेरिसकेका छन् । उनले त्यसैको अनुभव आधार मानेर भनेका छन्, यसपल्ट सेमिफाइनल पुग्ने चारै टिम राम्रा छन्, यसमा कुनै दुईमत छैन । हामी बंगलादेशलाई पनि बलियो प्रतिद्वन्द्वी नै मान्छौं । उनको फुटबल सिद्धान्तमा लेखिएको छ, खेल जित्नैका लागि खेलिन्छ, त्यसैले आक्रामक हुनुपर्छ । बंगलादेशयो प्रतियोगिता खेलेका ६ टिममध्ये सबैभन्दा अनुभवी र राष्ट्रिय टोलीबाट खेलिसकेका खेलाडी बोकेर आएको छ बंगलादेश । कप्तान मेहदी हसन स्राबोनले बंगलादेशबाट त एकभन्दा बढी अवसरमा खेलिसके, त्यसबाहेक उनी बसुन्धरा टिमका खेलाडी हुन् । यो कुरा बेग्लै हो कि उनकै भुलका कारण नेपालले बंगलादेशविरुद्ध पहिलो गोल निकालेको थियो । बंगलादेशी टिम एउटा समस्याबाट पनि गुज्रिएको थियो । त्यहाँ चलेको राजनीतिक परिवर्तनका कारण टिमले धेरै अभ्यास र प्रशिक्षण गर्न पाएन । त्यसैले खेलाडीको फिटनेसलाई लिएर समस्या छ । तर, प्रशिक्षक मारुफुल हक असाध्यै धेरै सकारात्मक छन् । उनले पनि बंगलादेशको राष्ट्रिय टिम हेरिसकेका छन् । उनी बंगलादेशी घरेलु फुटबलमा एक दर्जनभन्दा बढी उपाधि जितिसकेका प्रशिक्षक हुन् । असाध्यै धेरै कूटनीतिक कुरा गर्न सिपालु छन् उनी । भन्छन्, हाम्रो टिमले अहिलेसम्म जति खेलेको छ, त्यसमा सन्तुष्ट छु । टिमले अझ राम्रो गर्न सक्ने ठाउँ छँदै छ । सेमिफाइनलमा भारत प्रतिद्वन्द्वी पाउनु अगाडि नै उनले भनेका थिए, अब हामीले नकआउट चरणमा कोसँग खेल्ने हो, त्यो ठूलो कुरा भएन । उपाधि जित्ने हो भने त्यो टिमले आफूले सामना गरेका प्रत्येक टिमलाई हराउनुपर्ने हुन्छ । बंगलादेशी टिमले पनि यही गर्ने प्रयास गर्नेछ । एउटा छुटाउनै नहुने तथ्य, बंगलादेशमा भएको राजनीतिक परिवर्तनका कारण यो टिम असाध्यै उत्साही छ । यो उत्साहलाई बंगलादेशी टिम फुटबल मैदानमा पनि उतार्न चाहन्छ ।"
पदकधारी चार टिमका भलिबल खेलाडी सम्मानित,"काठमाडौं (कास) नेपाल भलिबल संघ (एनभीए) ले काभाका विभिन्न प्रतियोगितामा पदक जितेका चार भलिबल टोलीलाई शनिबार नगदसहित सम्मान गरेको छ ।काभा बिच भलिबलको स्वर्ण र रजत विजेता, काभा महिला भलिबल नेसन्स लिगको रजत विजेता र काभा यू२० महिला भलिबल च्याम्पियनसिपको कांस्य विजेता टोलीलाई नगदबाट सम्मानित गरियो ।काठमाडौंमा सम्पन्न काभा नेसन्स लिगमा उपविजेता बनेको महिला टोलीका खेलाडीलाई जनही १ लाख २ हजार रुपैयाँ प्रदान गरिएको थियो । अरुणा शाहीको कप्तानीमा रहेको नेपाली महिला टोलीले पहिलो पटक भारतलाई हराएर इतिहास रचेको थियो । फाइनलमा भारतसँग नै पराजित भएपछि नेपालले उपविजेता बनेको हो । टोलीका मुख्य प्रशिक्षक जगदीशप्रसाद भट्टलाई १ लाख २ हजार, सहायक प्रशिक्षक भरत यादवलाई ९२ हजार, अफिसियल लोकेन्द्र कुँवर र म्यानेजर नीलम वज्राचार्यलाई जनही ८२ हजार रुपैयाँसहित सम्मानित गरियो ।भुटानमा सम्पम्म काभा बिच भलिबलमा नेपालको महिला टोलीले स्वर्ण र पुरुष टोलीले रजत जितेको थियो । स्वर्ण विजेता कमला पुन र मनीषा चौधरीले जनही ६० हजार तथा पुरुषका रजत विजेता मानबहादुर श्रेष्ठ र दिल सुनारले समान ३० हजार रुपैयाँ पाए । बिच भलिबलका प्रशिक्षक रुपेश विष्टलाई ४० हजारसहित सम्मानित गरियो । माल्दिभ्समा भएको काभा यू२० महिला च्याम्पियनसिपका कांस्य विजेता टोलीका सदस्यलाई जनही १५ हजार प्रदान गरियो । खेलाडीलाई राष्ट्रिय खेलकुद परिषद्का सदस्यसचिव टंकलाल घिसिङ, नेपाल भलिबल संघका अध्यक्ष जितेन्द्रबहादुर चन्द, एनआरएनएका संस्थापक अध्यक्ष उपेन्द्र महतो, सहाना प्रधान स्मृति फाउण्डेसनकी अध्यक्ष रामकुमारी झाँक्रीलगायतले पुरस्कार वितरण गरे ।"
ब्राइटनसँग युनाइटेडको हार,"ब्राइटन (एएफपी) जाओ पेड्रोले ९५ औं मिनेटमा गोल गरेपछि ब्राइटनले इंग्लिस प्रिमियर लिग फुटबलमा शनिबार म्यानचेस्टर युनाइटेडमाथि २१ को विजय हात पारेको छ । पहिलो सिजन प्रिमियर लिग सम्हालिरहेका ब्राइटनका ३१ वर्षे फाबियन हुर्जेलेरको उत्कृष्ट यात्रा कायम राखेको छ । ब्राइटनले सिजनको पहिलो दुई खेल नै जितेको हो । हुर्जेलेरको पहिलो खेलमा ब्राइटनले एभरटनलाई ३० ले पराजित गरेको थियो । खेल बराबरीतर्फ मोडिएको समयमा सिमोन एडिन्ग्राको क्रसमा कसैको निगरानीमा नरहेका पेड्रोले हेडबाट विजयी गोल गरे । गत सिजनमा प्रिमियर लिगको आठौं स्थानमा टुंग्याए पनि युनाइटेडका व्यवस्थापक इरिक टेन हाग आफ्नो जागिर जोगाउन सफल रहेका थिए । त्यसको एउटै कारण म्यानचेस्टर सिटीले सिजनको अन्तमा एफए कप जित्नु थियो । पहिलो खेलमा फुलहममाथि १० को विजय हात पारेको युनाइटेडले अर्को साता लिभरपुलविरुद्ध खेल्दा टेन हागमाथि दबाब हुनेछ । डानी वेलबेकको गोलमा ब्राइटनले ३२ औं मिनेटमा अग्रता लिएको थियो । तर, अमद डिआलोले गोल गरेपछि म्यानचेस्टर युनाइटेडले ६० औं मिनेटमा खेल बराबरीमा ल्याएको थियो । त्यसको १० मिनेटपछि एलेजान्द्रो गारान्चोले युनाइटेडबाट अर्को गोल गरेका थिए । तर उनको प्रहार अफसाइड पोजिसनमा रहेका जोसुआ जिर्कजीको घुँडामा लागेर गएको थियो ।"
पुरुषोत्तम र रिसोनको अग्रता,"झापा (कास) छैटौं राष्ट्रिय एमेच्योर बुद्धिचाल प्रतियोगिताको २ हजार रेटिङमुनि पूर्व नेपाल च्याम्पियन १९३७ रेटेड सीएम पुरुषोत्तम चौलागाईं र १८६२ रेटेड खेलाडी रिसोन थापाले ३ अंक जोडेर अग्रता लिएका छन् । नेपाल बुद्धिचाल महासंघ र नाइट चेस क्लब झापाको संयुक्त आयोजनामा मेचीनगरमा सञ्चालन भइरहेको प्रतियोगितामा सीएम पुरुषोत्तमले १८१० रेटेड विश्व विजय घिमिरे, १७९६ रेटेड निलम बस्नेत र पूर्वनेपाल च्याम्पियन १८८५ रेटेड नवीन तण्डुकारलाई पराजित गरेका थिए । युवा खेलाडी रिसोनले क्रमशः १७१४ रेटेड नारायण राई, महिला नेपाल च्याम्पियन १७०८ रेटेड सिन्दिरा जोशी र १८१७ रेटेड चूडामणि कुलुङमाथि जित पाए । चौथो चरणमा रिसोनले कालो गोटीबाट पुरुषोत्तमसँग आइतबार प्रतिस्पर्धा गर्नेछन् । एमेच्योर च्याम्पियन बनेर दुबईमा हुने एसियन एमेच्योर प्रतियोगितामा भाग लिने दौडमा १८९१ रेटेड विकास मैनाली, पूर्व विजेता १८८५ रेटेड सीएम कृष्ण थापा र १८९६ रेडेट आशिष फुयाल २ जित र एक बराबरी खेल्दै २५ अंकसहित संयुक्त दोस्रो स्थानमा छन् । सोही समूहमा महिला नेपाल च्याम्पियन सिन्दिराको खेल सन्तोषजनक रहेन । सेप्टेम्बरमा हंगेरीमा हुने चेस ओलम्पियाडका लागि ग्रान्ड मास्टरसँग प्रशिक्षण लिएकी महत्त्वपूर्ण खेलाडी पराजित भएकी हुन् । चेस ओलम्पियाड टोलीका १६८७ रेटेड महिला खेलाडी पूजा भण्डारीले भने औसत खेल प्रदर्शन गरेकी छन् । उनले १७०० रेटिङमुनि तेस्रो चरणमा युवा उदीयमान खेलाडी एरिना क्यान्डिडेड मास्टरमाथि रोमाञ्चक जित पाइन् । उनले दोस्रो चरणमा अर्का युवा खेलाडी विष्णुलाल लिम्बूसँग बराबरी खेलेकी छिन् । पूजाको २५ अंक छ । १७०० रेटिङमुनि चौथो चरणपछि १६९९ रेटेट रञ्जित राई, १६२६ रेटेड कपिल गुरुङ र १६४८ रेटेड शिवकुमार बिकले समान ४ अंक बनाएर संयुक्त अग्रता लिएका छन् । १६९४ रेटेट गोविन्दमान श्रेष्ठ र १५९८ रेटेड कृष्णप्रसाद सिग्देलले ३ जित र १ बराबरी खेल्दै ३५ अंक जोडेर संयुक्त दोस्रो स्थान लिए । प्रतियोगिताका निर्णायक सिनियर राष्ट्रिय आर्बिटर सोराज ताम्राकारका अनुसार छैटौं राष्ट्रिय एमेच्योर चेस समूह क को खेल ७ चरणको हुनेछ भने १७०० मुनिको समूह ख को खेल ९ चरणको हुनेछ । उनले विजेता खेलाडीले २ लाख ८२ हजार पुरस्कार प्राप्त गर्ने जानकारी गराए ।"
सलहेस फाइनलमा,"(ताप्लेजुङ)झापाको बिर्तामोड युनाइटेड फुटबल क्लबलाई टाइब्रेकरमा ४३ ले पराजित गर्दै सिराहाको सलहेस युवा क्लब शनिबार ताप्लेजुङ गोल्डकप फुटबल प्रतियोगिताको फाइनल पुगेको छ । दोस्रो सेमिफाइनलको निर्धारित ९० मिनेट र थपिएको १५ मिनेटमा दुवै टिमबाट ११ गोल भएपछि खेल टाइब्रेकरमा धकेलिएको थियो ।टाइब्रेकरमा बिर्तामोडका निमा तामाङ र सौरभ लिम्बू गोल गर्न चुकेपछि सलहेस उपाधि नजिक पुगेको हो । सलहेसबाट जय गुरुङ, आदित्य शाक्य, सन्तोष खत्री र प्रवेश दनुवारले गोल गरेका थिए । सृजन गौतमको पेनाल्टी बाहिर हाने । बिर्तामोडका निमा तामाङले हानेको गोल सलहेसका प्रदीप भण्डारीले रोकिदिए भने सौरभको प्रहार बाहिरियो । प्लेयर अफ द म्याच सलहेसका गोलकिपर प्रदीप भण्डारी चुनिए । उनले ५ हजार पाए । यसअघि १८ औं मिनेटमा सलहेसको तर्फबाट विदेशी खेलाडी ग्लोरी जोनले गोलको खाता खोलेका थिए । प्रवेश दनुवारले दिएको पासलाई उनले गोलमा परिणत गरे । दोस्रो हाफपछि अर्थात् ५६ औं मिनेटमा बिर्तामोडका सौरभ सुब्बाले बराबरी फर्काए । उनले बक्सबाहिरबाटै सानदार प्रहारमा गोल गरे । सोमबार फाइनलमा सगरमाथा युथ क्लब मोरङ र सलहेस युथ क्लब भिड्नेछन् । सलहेसका प्रशिक्षक राजीव यादवले आफ्नो टिम उपाधि उचाल्न आतुर रहेको बताए । विजेताले ५ लाख र उपविजेताले २ लाख ५० हजार प्राप्त गर्नेछन् ।"
भिजनलाई स्वर्ण,काठमाडौं (कास) नेपालका भिजन तामाङले १४ औं अन्तर्राष्ट्रिय ओपन फ्रेन्डसिप तेक्वान्दो च्याम्पियनसिप (आईओएफटीसी) मा शनिबार स्वर्ण पदक जितेका छन् । दक्षिण कोरियामा भएको प्रतियोगिताको पुरुष ४० केजीमुनि भिजनले स्वर्ण जितेका हुन् । क्युमिङ विश्वविद्यालयमा भएको स्पर्धामा भिजनले सेमिफाइनलमा अमेरिका र फाइनलमा फिलिपिन्सका खेलाडीलाई हराएर स्वर्ण जितेका हुन् । नेपालबाट भिजनमा सहभागी थिए । प्रतियोगितामा नेपालसहित ८ राष्ट्रका ६ सय ५० खेलाडीको सहभागिता रहेको जनाइएको छ ।
युनाइटेड गोल्डकप शुक्रबारदेखि,पूर्वी नवलपरासी (कास) गिरुबारीमा ३८ वर्षदेखि खेलाइँदै आएको युनाइटेड गोल्डकप फुटवल शुक्रबार सुरु हुनेछ । हुप्सेकोट३ स्थित सरस्वती माविमा हुने प्रतियोगितामा ए डिभिजन र विभागीय टिमसहित २० क्लबले प्रतिस्पर्धा गर्नेछन् । संयोजक हरि थापाका अनुसार विजेताले २ लाख ५० हजार र उपविजेताले १ लाख ५० हजार रुपैयाँ पुरस्कार प्राप्त गर्नेछन् । सेमिफाइनल पराजित दुई टिमलाई २० हजार दिइने छ । यसअघिका प्रतियोगितामा एउटै टिममा धेरै विदेशी खेलाडीको सहभागिता रहेकाले यसपालि एक टिमले बढीमा ३ मात्रै विदेशी खेलाउन पाउने नियम बनाइएको थापाले बताए । तिजको अवसरमा प्रतियोगिता हुँदै आएको हो ।
पिनाकललाई उपाधि,"काठमाडौं (कास) पिनाकल एकेडेमीले एईसीसी प्रथम इन्टर कलेज इन्डोर क्रिकेट प्रतियोगिताको उपाधि जितेको छ । हाइप यती इभेन्ट्सको आयोजनामा सम्पन्न प्रतियोगिताको फाइनलमा पिनाकलले हिमालयन ह्वाइटहाउसलाई ४ रनले हराएको थियो । रोयल स्पोर्ट्स पार्कमा सम्पन्न खेलमा पिनाकलले दिएको ९९ रनको लक्ष्य पाएको हिमालयनले १० ओभरमा ६ विकेट गुमाई ९४ रनमात्र बनाउन सक्यो । टोलीका नितिश मोक्तानले सर्वाधिक ३८ र मोहम्मद रियाजले १८ रन बनाए । पिनाकलका अभिषेक थापाले सर्वाधिक ३ विकेट लिए । प्लेयर अफ द फाइनल भएका अभिषेकले ३ ओभरमा २२ रन खर्चिए । अपराजित पौडेलले २ विकेट लिए । यसअघि टस जितेको पिनाकलले १० ओभरमा ४ विकेट गुमाई ९८ रन बनायो । अभिषेक थापाले सर्वाधिक २४, सन्देश खड्काले १८, हिमाल विष्टले १६ र अपराजित पौडेलले १३ रन बनाए । हिमालयनका जीवन कार्कीले २ विकेट लिए । विजेताले ५० हजार र उपविजेताले ३० हजारसहित ट्रफी पाए । उत्कृष्ट खेलाडी र बलर पिनाकलका अभिषेक थापा, उत्कृष्ट ब्याटर शिक्षान्तरका कृष शाही ठकुरी र उत्कृष्ट फिल्डर हिमालयनका नितिश मोक्तान चुनिए ।"
ग्रिनल्यान्ड सेमिफाइनलमा,"काठमाडौं (कास) भ्याली पब्लिक र सत्यसाई १८ औं ग्रिनल्यान्ड अन्तरविद्यालय बास्केटबल प्रतियोगिताको जुनियर ब्वाइजमा शनिबार सेमिफाइनल पुगेका छन् ।भ्यालीले एन्जल्स हार्टलाई २७२४ स्कोरले पराजित गर्यो । टोलीका विशाल परियारले १३ स्कोर गरे । आकाश महतोको ८ स्कोरमा सत्यसाइले हिमरश्मिलाई २६२२ ले हरायो । लालीगुराँस नेसनल एकेडेमी र गोल्डेनपिक सेमिफाइनल पुगे । सिनियर गर्ल्समा आयोजक ग्रिनल्यान्डले इडेन ब्रिज एकेडेमी (ईबीए) लाई २९२४, भ्याली पब्लिकले विद्याआश्रमलाई २४२०, फेरिल्यान्डले पारामाउन्टलाई २८२४ र टीआईएले तेजस्वीलाई २३१९ ले हराएर सेमिफाइनल सुरक्षित गरे ।"
