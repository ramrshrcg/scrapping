शीर्षक,विवरण
औपचारिक एजेन्डाबिना सघन भेटघाट,"त्यसैले नयाँ सरकारसँग विश्वासको वातावरण बनाउने पहलअनुसार यो भ्रमण भएको भेटमा सहभागी नेताहरूको भनाइ छ । विदेश सचिवको जिम्मेवारी सम्हालेका मिस्रीको परिचयात्मक भ्रमण भनिएको छ, तर उनी नयाँ सत्ता समीकरणको मनोविज्ञान बुझ्न आएको बुझियो, मिस्रीसँग भेटेका एक मन्त्रीले कान्तिपुरसँग भने, नेपालमा कांग्रेस र एमाले मिलेर सरकार बनेपछि विश्वास आदानप्रदानका लागि यो हतार गरेको देखिन्छ । मिस्रीले सरकारमा रहेका र सरकारबाट भर्खरै हटेका सबै पक्षका नेताहरूलाई भेटेर गएका छन् । पछिल्लो डेढ वर्षमा चौथोपटक गठबन्धन परिवर्तन भएर अहिले नयाँ सरकार बनेको छ । २०७९ पुसमा माओवादी र एमाले, फागुनमा माओवादी र कांग्रेस तथा २०८० फागुनमा माओवादी र कांग्रेस तथा २०८१ असारमा कांग्रेस र एमाले गठबन्धन बनेको छ । विदेश सचिवको भ्रमणले नेपाल र भारत दुवैतर्फका सरकारलाई सहकार्यका लागि सहज बनाएको विश्वास सत्ता पक्षले गरेको छ । आइतबार १० ः ३० मा भारतीय वायु सेनाको विमानबाट काठमाडौं ओर्लिएका मिस्रीले सोमबार अपराह्नसम्म १० वटा भेटघाट गरे । यसबीचमा उनले राष्ट्रपति रामचन्द्र पौडेल, प्रधानमन्त्री केपी शर्मा ओली, कांग्रेस सभापति शेरबहादुर देउवा, माओवादी अध्यक्ष पुष्पकमल दाहाल, नेकपा एसका अध्यक्ष माधवकुमार नेपाल, उपप्रधानमन्त्रीद्वय प्रकाशमान सिंह र विष्णु पौडेल तथा गृहमन्त्री रमेश लेखक र परराष्ट्रमन्त्री आरजु राणा देउवासँग शिष्टाचार भेटवार्ता गरे । साथै, समकक्षी सचिव लम्साससँग पनि उनले द्विपक्षीय भेटवार्ता गरे ।परराष्ट्र मन्त्रालयका अनुसार उक्त भेटवार्तामा ओली र विदेश सचिव बीचमा समान चासोका विभिन्न विषयमा छलफल भएको थियो । प्रधानमन्त्री ओलीले सचिव मिस्रीमार्फत भारतका प्रधानमन्त्री नरेन्द्र मोदीलाई नेपाल भ्रमणको निम्तो पठाएका छन् । यद्यपि ओलीका लागि मोदीको निम्तो भने आएको छैन । गत असार अन्तिममा प्रधानमन्त्री भएका ओली भदौ मध्यमा बिमस्टेक शिखर सम्मेलनमा भाग लिन थाइल्यान्डको बैंकक र असोज पहिलो साता राष्ट्रसंघको महासभामा भाग लिन अमेरिकाको न्युयोर्क जाने तयारी छ । बिमस्टेकमा ओली र मोदीबीच साइडलाइन वार्ताको तयारी भइरहेको छ । पूर्वराजदूत युवनाथ लम्साल खासमा नयाँ सत्ता समीकरणको मनोविज्ञान बुझ्न र आफ्ना चासो सुरक्षित गराउन मिस्रीले काठमाडौं भ्रमण गरेको मान्छन् । नेपालमा नयाँ सरकार बनेको र भारतमा पनि नयाँ विदेश सचिव आएकै मौकामा यो भ्रमण भएको छ । यसलाई सामान्य रूपमा मात्र हेर्न मिल्दैन, उनले भने । अर्का पूर्वराजदूत राजेश्वर आचार्य विदेश सचिवले ३२ घण्टामा सबैको नाडी छामेर गएको बताउँछन् । केही महिनायता भारतलाई छिमेक नीतिमा धक्का लागेको छ । बर्मा, माल्दिभ्स, त्यसपछि अहिले बंगलादेशको घटना भयो । दुई वर्षअघि नै अफगानिस्तानको घटना भयो । त्यस कारणले गर्दा उसले छिमेकसँगको सम्बन्ध पुनर्मूल्यांकन गर्न खोजको होला, उनले भने, भारतका लागि यो भ्रमण सफल रह्यो । हाम्रा लागि कस्तो भयो भन्ने थाहा छैन । विदेश सचिव एक जना आएरै यहाँको सम्पूर्ण मनमुटु बुझेर गए । भारतको विदेश मन्त्रालयले मिस्रीको काठमाडौं भ्रमण छिमेकी पहिलो नीति अन्तर्गत भएको बताएको छ । मिस्री फर्केपछि विदेश मन्त्रालयले जारी गरेको विज्ञप्तिमा भनिएको छ, विदेश सचिवको भ्रमणले दुई देशबीचको नियमित उच्चस्तरीय आदानप्रदानको परम्परालाई निरन्तरता दिनुका साथै हाम्रा द्विपक्षीय सम्बन्धलाई अघि बढाउन मद्दत गरेको छ । परराष्ट्रमन्त्रीले उठाइन् हवाई रुटको मुद्दा परराष्ट्रमन्त्री आरजु राणा देउवाले विदेश सचिव मिस्रीसँग हवाई रुटलगायतका अन्य महत्त्वपूर्ण मुद्दा उठाइन् । उनले नेपालभारत हवाई सञ्जाल बढाउन नेपाललाई थप हवाई रुटमा सहजीकरण गरिदिन आग्रह गरेकी छन् । नेपालले पोखरा अन्तर्राष्ट्रिय विमानस्थल र भैरहवा अन्तर्राष्ट्रिय विमानस्थल निर्माण गरे पनि भारतले हवाई रुट नदिँदा हालसम्म सञ्चालन हुन सकेको छैन । परराष्ट्रमन्त्री राणा र सचिव मिस्रीबीचको भेटका क्रममा मन्त्रीले यो विषय उठाउनुभएको छ, परराष्ट्रका एक अधिकारीले भने । साथै, परराष्ट्रमन्त्री राणाले नेपाल र भारतका सीमा क्षेत्र हुँदै आयात हुने तरकारी तथा फलफूलको गुणस्तर मापनसम्बन्धी परीक्षणका लागि प्रयोगशाला स्थापना गर्न भारतको पहलको प्रस्ताव पनि राखेको अधिकारीहरूको भनाइ छ । विषादी परीक्षणका लागि प्रयोगशाला, पञ्चेश्वर आयोजना अघि बढाउनेलगायत विषय पनि मन्त्रीले राख्नुभएको छ, टनकपुर बाँधको नेपालतर्फको नहरमा पानी छोड्न, बाणगंगा, खाँडो र राप्ती नदीको बाढी नियन्त्रण र जोखिम कम गर्नेसम्बन्धमा आवश्यक सहायता उपलब्ध गराउन पनि सचिव मिस्रीमार्फत भारत सरकारलाई प्रस्ताव राख्नुभएको छ, उनले भने । मन्त्री राणाले जाजरकोट भूकम्पका पीडितहरूको उद्धार र सहायताका लागि भारत सरकारको सहयोगप्रति धन्यवाद पनि दिएकी थिइन् ।"
प्रहरीमा सर्तसहित ३० वर्षे सेवा अवधि हटाउन सुझाव,"कार्यदल संयोजक आचार्यका अनुसार प्रहरी र सशस्त्रमा महानिरीक्षकको पदावधि ३ वर्ष उमेर ६० वर्ष कायम गर्न सुझाव दिइएको छ । दुवै संगठनका एआईजी र डीआईजीको उमेर ५९, एसएसपी र एसपीको ५८, डीएसपी र इन्स्पेक्टरको ५७, असईदेखि वरिष्ठ सईसम्मको ५४, प्रहरी जवानदेखि वरिष्ठ हवल्दारसम्म ५३ र कार्यालय सहयोगीको ५५ वर्ष उमेर हद राख्न सुझाइएको छ । त्यस्तै एआईजीको विद्यमान ५ वर्षे पदावधि घटाएर ४ वर्ष, डीआईजीको अहिलेकै ५ वर्ष, एसएसपीको विद्यमान ६ वर्षलाई बढाएर ८ वर्ष र एसपीको हालकै १० वर्षे पदावधि कायम राख्न सुझाव दिइएको छ ।अनिवार्य अवकाशमा जाने प्रहरीको हकमा एसपीसम्म विशेष व्यवस्था गर्न पनि सुझाव दिइएको छ । प्रहरी जवान १० वर्ष, प्रहरी सहायक हवल्दार, हवल्दार र वरिष्ठ हवल्दार ७ वर्षसम्म, असई र सई १० वर्षसम्म, वरिष्ठ सई ६ वर्षसम्म, इन्स्पेक्टर १० वर्ष, डीएसपी ८ वर्षसम्म एउटै पदमा रहेकालाई एक तह बढुवा दिनुपर्ने भनिएको छ । हाल जवान र असई तथा इन्स्पेक्टरबाट भर्ना लिने व्यवस्था रहेकामा असईबाट भर्ना लिने प्रावधान हटाई सईबाट लिने व्यवस्था गर्न सुझाव दिइएको छ ।हाल पेन्सन अवधि २० वर्ष सेवा गरेपछि मात्रै पाउने प्रावधानमा संशोधन गरी जवानहवल्दारले १६ वर्ष र असईसईले १८ वर्ष पुगेपछि अवकाशमा जान सक्ने तर पेन्सन २० वर्ष पुगेपछि मात्रै पाउने प्रबन्ध गर्न सुझाइएको छ । तत्कालीन उपप्रधान तथा गृहमन्त्री रवि लामिछानेले नेपाल प्रहरी तथा सशस्त्र प्रहरी बल नेपालमा कार्यरत प्रहरी कर्मचारीहरूको सेवा निवृत्त हुने उमेर, अवधि र पदावधि पुनरावलोकनसम्बन्धी अध्ययन गर्न आचार्यको संयोजकत्वमा २०८१ जेठ १६ गते नेपाल प्रहरीका डीआईजी राजन अधिकारी, सशस्त्रका डीआईजी दीपेन्द्र शाह, नेपाल प्रहरीका पूर्वडीआईजी पुरुषोत्तम कँडेल, अर्थ मन्त्रालयका उपसचिव जगदीश्वर उपाध्याय, गृह मन्त्रालयकै फैसला कार्यान्वयन शाखाका उपसचिव ऋषि पौडेल सदस्य तथा गृह मन्त्रालयका प्रहरी कर्मचारी शाखाका उपसचिव कृष्ण गैह्रे सम्मिलित सात सदस्यीय कार्यदल गठन गरेका थिए ।अन्तर्राष्ट्रिय अभ्यास, देशभित्रैका अरू निकायका प्रावधान र देशको अहिलेको आवश्यकतालाई समेत अध्ययन एवं मध्यनजर गरेर प्रहरी र सशस्त्रमा हाल कायम रहेको ३० वर्षे सेवा अवधि सर्तसहित हटाउन सुझाव दिएका छौं, कार्यदल संयोजक आचार्यले भने, यसका लागि कर्मचारीहरूको वृत्ति विकास र नेतृत्वमा पुग्ने सम्भावना तथा अवस्थासमेतको अध्ययन गरिएको छ । खासगरी प्रहरी र सशस्त्रमा यो व्यवस्था कुन रूपमा, कहिले र कसरी लागू गर्ने भन्ने विषयमा पनि विकल्पसहित आधारहरू पेस गरेका छौं ।दुवै संगठनमा ३० वर्षे राख्नेनराख्ने भन्ने विषयमा चरम राजनीतीकरण हुँदै आएको छ । सत्ता स्वार्थलाई पूरा गर्ने हतियारका रूपमा प्रहरी बढुवामा सधैं विवादित बन्ने गरेको छ । कार्यदलको प्रतिवेदन लागू गर्न भने सरकारलाई सकस छ । संघीय संरचनाअनुसार बनेका संघीय कानुन पनि यस अनुकूल हुने गरी संशोधन गर्नुपर्ने हुन्छ । त्यस्तै नेतृत्वमा पुग्न लागेका अधिकृतको हकमा कसरी पद मिलान र वृत्ति विकास व्यवस्थापन गर्ने भन्ने विषय पनि लागू गर्नुपर्ने हुन्छ । कार्यदलको प्रतिवेदनले सुझाएका विषयलाई समेटेर दुवै संगठनका ऐनको मस्यौदा तयार पारिने गृह मन्त्रालयले जनाएको छ । यसका लागि दुवै प्रहरीसँग गृहले सुझाव मागेको छ । सर्वोच्च अदालतले प्रहरीको सेवा र सर्तका प्रावधान नियमावलीको साटो ऐनमै समेट्न परमादेश दिएका कारण यसलाई जसरी पनि ऐनमै राख्नुपर्ने बाध्यता छ । नियमावलीमा सेवा र सर्तका प्रावधान रहेका कारण मन्त्रिपरिषद्बाट त्यसलाई संशोधन गरेर आफू अनुकूलका अधिकारीलाई बढुवा गर्ने गलत प्रवृत्ति हाबी भएपछि सेवा र सर्तका प्रावधान ऐनमै समेट्न सर्वोच्च अदालतले यसअघि नै परमादेश दिएको थियो ।प्रहरी ऐन २०१२ लागू हुँदा सुरुमा प्रहरी कर्मचारी नेपाल सरकारको इच्छाअनुसारको अवधिसम्म आफ्नो पदमा बहाल रहने व्यवस्था गरेको थियो । २०४६ अघिसम्म प्रहरीमा सेवा अवधिको विषय लागू थिएन । त्यसपछि आफ्नालाई काखी च्याप्न र रुचाइएका अधिकृतलाई माथिल्लो पदमा लैजान ३० वर्षे खेल सुरु भएको देखिन्छ । राजनीतिक हस्तक्षेपकै कारण बहालवाला महानिरीक्षक रत्नशमशेर राणाको कार्य अवधि बाँकी छँदै ३० वर्षे सेवा अवधि लगाएर हटाएको थियो । एआईजी मोतीलाल बोहरालाई महानिरीक्षक बनाउन तत्कालीन गिरिजाप्रसाद कोइराला नेतृत्वको पालामा २०४९ सालमा राणालाई हटाएर बोहरालाई महानिरीक्षक बनाइएको थियो । त्यसको अर्को वर्ष कोइराला नेतृत्वकै सरकारले २०५० सालमा ३० वर्षे सेवा अवधि कायम गर्नेनगर्ने भन्ने विवाद बढेपछि तत्कालीन गृह सचिव वीरबहादुर शाहीको संयोजकत्वमा गठित प्रहरी सुधार सुझाव आयोगको प्रतिवेदन २०५० ले ३० वर्षे अवधि बढाउनुपर्ने सुझाव दिएको थियो ।त्यसपछि बनेका अन्य सबैजसो प्रतिवेदनले विभिन्न सुझाव दिए पनि कार्यान्वयन गर्न भने सरकारले खासै चासो दिएन । सुरक्षा अधिकारीहरूको अवकाशको अवधि आउँदा त्यसबेला निकटलाई नेतृत्वमा पुर्याउन राजनीतिक रूपमा हुने चलखेलले ३० वर्षे प्रावधान राख्ने वा हटाउने भन्दै सौदाबाजी हुने गरेको छ । तत्कालीन आईजीपी बोहरा २०४९ मा ३० वर्षे प्रावधान ल्याएर आईजीपी बनेका थिए । उनकै कार्यकालमा यो प्रावधान हटेको थियो । २०६३ मा तत्कालीन एआईजी राजेन्द्रबहादुर सिंहलाई आईजीपी हुनबाट रोक्न तत्कालीन गृहमन्त्री कृष्ण सिटौलाले ३० वर्षे प्रावधान लगाएर अवकाशमा पठाए, रुचाइएका ओमविक्रम राणालाई आईजीपी बनाइएको थियो । राणापछि एआईजी हेमबहादुर गुरुङलाई पुनः ३० वर्षे हटाएर छोटो कार्यकालका लागि आईजीपी बनाइएको थियो । उनीपछि फेरि ३० वर्षे प्रावधान ल्याइयो । गुरुङपछि रमेशचन्द ठकुरीदेखि हालका वसन्तबहादुर कुँवरसम्मका आईजीपी ३० वर्षे प्रावधानबाटै नेतृत्वमा पुगेका हुन् । २०६८ मा गठन भएको सशस्त्रमा पनि २०६३ पछि ३० वर्षे प्रावधान लागू छ ।"
बाघमारामा हात्तीको वनभोज,"खीरका डल्ला हरेकको भागमा राखिएको थियो । यससँगै चना, गाँजर, स्याउ, उखु, अम्बा, हरियो मकै, ड्रागन फ्रुट, खरबुजा, रुख कटहर, भुइँकटहर, मेवा, पाकेको फर्सी, केरा, पाउरोटी र कुची पनि परिकारमा समावेश थियो । हामी पनि चाडपर्व या कुनै विशेष दिनमा अरु बेलाको भन्दा विशिष्ट खानेकुरा खान्छौं । हात्तीको पनि आज (सोमबार) दिवस भएकाले विशेष खान्की तयार पारेर खुवाएका हौं, वनभोज आयोजक सहकारी संस्थाका अध्यक्ष दीपेन्द्र खतिवडाले भने । निजी हात्तीहरूले मध्यवर्ती सामुदायिक वनमा गराउने जंगल सफारी सौराहाको पर्यटनको मुख्य आधार हो । तर पछिल्लो समय हात्ती सफारी गर्नु हुँदैन भन्ने मान्यता विदेशी पर्यटकमा बढ्दै गएको बाघमारा मध्यवर्ती सामुदायिक वनका अध्यक्ष जितु तमाङले बताए । त्यसैगरी सरकारी हात्ती निकुञ्जको गस्ती, वन्यजन्तु उद्धार र अनुसन्धानका काममा उपयोग हुने गर्छन् । पर्यटन र संरक्षणमा जोडिएका घरपालुवा हात्ती अहिले निकै समस्यामा छन् । हात्ती जोगाउन सबैले पहल गर्न आवश्यक छ । त्यही सन्देश दिनका लागि पनि दिवस मनाएका हौं, खतिवडाले भने । चितवनमा ६९ वटा निजी हात्ती र ५६ वटा सरकारी रहेको चितवन राष्ट्रिय निकुञ्जका सूचना अधिकारी रहेका संरक्षण अधिकृत गणेशप्रसाद तिवारीले बताए । सौराहाको युनाइटेड हात्ती सहकारीमा मात्रै कोरोनोकाल अघि ६५ वटा हात्ती थिए । उक्त सहकारी हात्ती सफारीका सञ्चालकहरू आबद्ध संस्था हो । अहिले यसमा २९ हात्ती मात्रै रहेको संस्थाका पूर्वध्यक्ष ऋषि तिवारीले बताए । कोरोनाको समयमा पर्यटक नआउँदा हात्ती बिक्री भएर भारत पुगेका हुन् । हात्ती बिक्री गर्न नपाइने हुँदा व्यवसायीहरू बेचेको कुरा भने अस्वीकार गर्छन् । चितवन निकुञ्जको मध्यवर्ती वनमा मात्रै हात्ती सफारी हुने गर्छ ।"
भ्रष्टाचारको अनुसन्धानमा म्याद नराख,"हरेक वर्ष ट्रान्सपरेन्सी इन्टरनेसनल ले सार्वजनिक गर्ने भ्रष्टाचार अवधारणा सूचकांकमा नेपाल अति भ्रष्टाचार हुने मुलुकमा पर्छ । २०२३ को प्रतिवेदनअनुसार भ्रष्टाचार नियन्त्रण र सुशासनको सूचीमा नेपाल १८० मुलुकमध्ये १०८ औं स्थानमा परेको छ । नेपालले १०० मा ३५ अंक मात्रै पाएको छ । यो औसत अंक हो । पदको दुरुपयोगमा सार्वजनिक पदाधिकारीमाथि हुने कारबाही र सरकारको भ्रष्टाचार नियन्त्रणको प्रयास, राजनीतिक भ्रष्टाचारअन्तर्गत संसद्, कार्यपालिका र न्यायपालिका सम्बन्धित भ्रष्टाचारको व्यापकता र सरकार, न्यायालय, संसद् र सुरक्षा निकायका प्रतिनिधिहरूद्वारा निजी स्वार्थका लागि सार्वजनिक पदको दुरुपयोग जस्ता फरकफरक क्षेत्रमा नेपालले पाएका अंकहरू क्रमशः ३३, ३५ र ३१ छन् । यी सूचकांकले राजनीति र सार्वजनिक क्षेत्रको भ्रष्टाचारको चिन्ताजनक अवस्था बोध गराउँछ ।सार्वजनिक रूपमै पनि नेपालमा भ्रष्टाचार बढेको टिप्पणी हुने गर्छ । भ्रष्टाचार र अनियमितताका ठूलाठूला काण्डसम्बन्धी समाचारका आधारमा मात्रै त्यस्तो टिप्पणी हुने गरेको पक्कै होइन । बरु आम मानिसले सरकारी तथा सार्वजनिक संस्थासँग सेवाग्राही तथा सरोकारवालाका रूपमा दैनन्दिन जोडिँदाका अनुभूति पनि मिसिएको छ । अख्तियार दुरुपयोग अनुसन्धान आयोगले दायर गर्ने मुद्दाको सूचीका आधारमा पनि भ्रष्टाचारको व्यापकता आकलन गर्न सकिन्छ । २०८० साउनदेखि २०८१ असार २५ सम्म अख्तियारले विशेष अदालतमा १५ सयभन्दा बढीविरुद्ध भ्रष्टाचार मुद्दा दायर गरेको छ । त्यसमा प्रदेश सरकारका मन्त्रीसांसद, नेपाल सरकारका मुख्यसचिव, सचिव, स्थानीय तहका प्रमुखउपप्रमुख, व्यापारीबिचौलियालगायत छन् । यस्तो अवस्थाले भ्रष्टाचार र अनियमितता नियन्त्रणका लागि कठोर प्रावधानको अपेक्षा गर्छ । त्यसैले यतिबेला प्रतिनिधिसभाको राज्यव्यवस्था तथा सुशासन समितिमा जारी अख्तियार दुरुपयोग अनुसन्धान आयोग (तेस्रो संशोधन) विधेयक, २०७६ माथिको छलफलमा भाग लिने सांसद र उनीहरूले प्रतिनिधित्व गर्ने पार्टीहरूले अन्तर्राष्ट्रिय संस्थाको सूचक र जनताको टिप्पणी तथा अपेक्षाप्रति ध्यान दिन आवश्यक छ ।२०७६ माघ ६ गते राष्ट्रिय सभामा दर्ता गराएको सो संशोधन विधेयक राष्ट्रिय सभाबाट पारित भएर प्रतिनिधिसभाको राज्यव्यवस्था तथा सुशासन समितिमा छलफल चलिरहेको छ । राष्ट्रिय सभाबाट पारित विधेयक प्रतिवेदनमा भ्रष्टाचारजन्य कसुरमा मुद्दा चलाउने हदम्याद थाहा पाएको मितिले पाँच वर्षको हुने उल्लेख छ । साथै, सार्वजनिक पदमा रहेको अवस्थामा कारबाही हुन नसक्ने भए अवकाश भएको पाँच वर्षभित्र कारबाही वा मुद्दा चलाउन सकिने भनिएको छ । विधेयकमा सरकारी, सामुदायिक वा सार्वजनिक सम्पत्ति वा नेपाल सरकार, प्रदेश सरकार वा स्थानीय तह वा सार्वजनिक संस्थाको स्वामित्व वा नियन्त्रणमा रहेको सम्पत्ति हिनामिना गरी भ्रष्टाचार गरेकामा मुद्दा चलाउन भने हदम्याद नलाग्ने भनिएको छ । मूल ऐनमा हदम्यादबारे केही उल्लेख छैन ।विधेयकलाई कुन स्वरूप दिने भनेर सांसदहरूले विवेक प्रयोग गर्ने नै छन्, तर उनीहरूले केही सवालहरूमा भने मन्थन गर्न आवश्यक छ । भ्रष्टाचारीलाई सकेसम्म चाँडो कारबाही होस् र त्यसले बाँकीलाई पनि चेतावनीको काम गरोस् भन्ने चाहना धेरैको हुने गर्छ । तर कारबाही नै नहुनुभन्दा ढिलै भए पनि कारबाही हुनुचाहिँ तुलनात्मक रूपमा राम्रै हो । त्यसैले पनि बेलाबखत २०४६ यताका सबै भ्रष्टाचार र अनियमितताका काण्डको छानबिनको चर्चा हुने गर्छ । हदम्याद राख्नेबित्तिकै भ्रष्टाचार भएको हो कि होइन, भ्रष्टाचारीलाई कारबाही हुनुपर्छ कि पर्दैन, कस्तो सजाय र कारबाही गर्नेभन्दा पनि सम्बन्धित प्रकरणमा हदम्याद बाँकी छ कि छैन भन्ने जस्तो प्राविधिक विषय हाबी हुन थाल्छ । नेपाल जस्तो कमजोर शासकीय क्षमता भएको र नियमनकारी संस्थाहरू पनि प्रभावकारी नभएको देशमा भ्रष्टाचारीहरूले सहजै पाँचवर्षे हदम्याद कटाइदिन सक्छन् । राजनीतिक आस्थाका आधारमा अख्तियार जस्तो संस्थामा नियुक्ति हुने र नियुक्ति पाउनेहरूले पनि आफ्नो आस्था जोडिएको दल र व्यक्तिप्रति नरम हुने गरेको आरोप लाग्ने गरेका कारण पनि हदम्याद सहजै पार हुने आशंका रहन्छ ।नेपालमा राजनीतिमा जोडिएका व्यक्तिहरू लामो समयसम्म सत्ता र शक्तिमै रहने गरेको देखिन्छ । यसकारण उनीहरूको प्रभावका कारणले पनि तत्काल मुद्दा नचल्ने र पछि हदम्याद कट्ने सम्भावना रहन्छ । अर्को पक्षचाहिँ, अहिलेसम्म भ्रष्टाचार र अनियमितताका प्रकरणमा कर्मचारी मात्रै फसाइए भन्ने गरिन्थ्यो । तर विधेयकको त्यस्तो प्रावधान कायम रहे भ्रष्टाचार र अनियमिततामा मुछिएका कर्मचारी पनि कारबाहीमा नपर्ने दिन आउन सक्छ । यस्तो अवस्थाले जताततै भ्रष्टाचार हुने तर कोही पनि कारबाहीमा नपर्ने उन्मुक्तिको मार्ग लाई फराकिलो बनाउँछ । यसले आन्तरिक असन्तुष्टि त सिर्जना गर्छ नै, अन्तर्राष्ट्रिय लगानी र साझेदारीमा पनि असर पुर्याउनेछ ।भ्रष्टाचार र अनियमितता नियन्त्रणका लागि अहिलेको व्यवस्थाले नपुगेको भन्दै शक्तिशाली जनलोकपालको चर्चासमेत हुने गरेको छ । अर्कोतिर हदम्यादका कारण भ्रष्टाचारीलाई कारबाही नै नहुने परिस्थिति सिर्जना गर्न खोज्नु भनेको उल्टो बाटोतिर हिँड्नु जस्तै हो । यसले भ्रष्टाचारलाई लिएर नेताहरूले व्यक्त गर्ने प्रतिबद्धताप्रति सन्देह सिर्जना भएको छ । भ्रष्टाचारीलाई कारबाही नै नहुने छिद्र राखेर सुशासन आउन सक्दैन । हदम्यादको प्रावधानले भ्रष्टाचारीको मात्रै अग्रिम सेवा हुन पुग्छ ।यस बहसको अर्को पक्ष पनि छ । कैयौं भ्रष्टाचारका उजुरीमाथिको छानबिन तामेलीमा बस्दा अन्योल बढ्ने गरेको छ । अर्कोतिर, अख्तियारमा परेको उजुरीमाथि छानबिन प्रभावित पार्न एक जना आयुक्त राजनारायण पाठकले गरेको रकम मोलमोलाइको विवरण नै सार्वजनिक भयो । अख्तियार प्रमुख हुँदा लोकमानसिंह कार्की र दीप बस्न्यातको जथाभाबी पनि सार्वजनिक भएकै थियो । यस्ता प्रसंगले छानबिन लम्ब्याइने र त्यसक्रममा चलखेल हुन सक्ने संकेत दिन्छ । त्यसैले छानबिन प्रक्रियाले तीव्र गति पाउन आवश्यक छ । तर यसलाई अख्तियार स्वयंको प्रतिष्ठा र कार्यप्रणालीको अंग बनाउनु उपयुक्त हुन्छ ।"
कांग्रेस बैठक र सरकारको छवि,"यतिखेर नेपाली कांग्रेसको केन्द्रीय कार्यसमिति बैठक बसिरहेको छ । बैठकले के कस्ता निर्णय गर्छ भनेर आम जनताले हेरिरहेका छन् । पार्टीहरूको छवि र साख नै उसले गर्ने निर्णयमा आधारित हुन्छ । महामन्त्री गगन थापाले महासमितिमा गरेको चुनावमा कसैसँग गठबन्धन नगर्ने प्रस्ताव, अर्का महामन्त्री विश्वप्रकाश शर्माको प्रधानमन्त्री दुई पटकभन्दा बढी हुन नपाइने र शेखर कोइरालाको समयमै महाधिवेशन गर्नुपर्ने प्रस्तावलाई अहिलेको बैठकले कुन रूपमा सम्बोधन गर्छ ? त्यसैमा कांग्रेसको भविष्य पनि निर्भर रहन्छ । एउटै व्यक्ति लामो समय पदमा बस्दा ऊ तानाशाही हुने सम्भावना अधिक हुन्छ, जुन बंगलादेशमा शेख हसिनाले प्रमाणित गरिन् । यसर्थ विश्वप्रकाश शर्माको प्रस्ताव शतप्रतिशत सही छ । यो नै आम जनताको भावना पनि हो । अब कांग्रेसको भविष्य देउवाको हातमा होइन गगनविश्वकै हातमा छ । यद्यपि देउवासँग केन्द्रीय कार्यसमितिमा अपार बहुमत छ । संख्याका आधारमा देउवाले गगनविश्वहरूलाई सजिलै पेल्न सक्छन् । तथापि पार्टी पंक्तिभन्दा बाहिर देउवाको भन्दा बढी आकर्षण र जनमत तान्ने क्षमता गगनविश्वसँगै छ । भोलि कुनै पनि दिन देउवासँग असहमति राखी हामी अब नयाँ कांग्रेस बनाउँछौं भनेर गगनविश्वले भनेमा मूल कांग्रेस नै गगनविश्वको नयाँ पार्टी हुनेछ । यो कुरा देउवाले बेलैमा बुझ्नु जरुरी छ । ओली सरकारले विगत २७ दिनमा गरेका काम र निर्णय, संघ र प्रदेशका मन्त्रीका अनुहार र विभिन्न भ्रष्टाचार काण्डमा कुनै पहल नभएको भन्दै विश्वप्रकाशले शनिबार एक कार्यक्रममा यस्तै शैलीमा सरकार चले भोलि कुनै पनि दिन अप्रिय घटना घट्न सक्छ भने । त्यसको सिधा अर्थ हो, ओलीदेउवाले जनभावनाअनुरूप काम गर्न रुचि नदेखाए पार्टी नै फुटेर वर्तमान सरकार अल्पमतमा पनि पर्न सक्छ । यो सरकार ओली र देउवाको सहजताका लागि, विकृति विसंगति लुकाउन मात्र गठन भएको होइन भन्ने कुरा दुवै पार्टीका शीर्ष नेताले समय छँदै बुझ्नु राम्रो । दलका शीर्ष नेताहरूले अपराध पृष्ठभूमिका नेताहरूलाई मन्त्री बनाउँदा समस्त दल र सरकारप्रति नै वितृष्णा उत्पन्न भएको छ । यस विषयमा पनि जिम्मेवार दल र नेताहरूले अविलम्ब आआफनो पार्टीको केन्द्रीय कमिटीमा छलफल गर्नुपर्छ । गोपाल देवकोटा, गोकर्णेश्वर८, जोरपाटी"
विकल्प खोज्न ढिला नगरौं,"विकासका अधिकांश काम आजका लागि भन्दा पनि भविष्यलाई मध्यनजर गरेर निर्माण गरिन्छ । त्यसकै एउटा उदाहरण हो, काठमाडौं उपत्यकाको चक्रपथ । यो चक्रपथ हिजो निर्माणका समयमा धेरैलाई अनावश्यक लागेको थियो । आवश्यकता र महत्त्व बुझी हिजै लगानी गरिएकाले आज सजिलो भएको छ । हाल तीन लेनमा विस्तार गरी राजधानी काठमाडौंसम्मको सवारी आवागमन व्यवस्थित बनाउन लागिएको नागढुंगामुग्लिन खण्डको सडक निर्माण कार्य सक्दा नसक्दै साँघुरो हुने र सवारी चाप धान्न नसक्ने अवस्थामा पुग्ने अनुमान छ । सम्भावित यो अवस्थालाई मध्यनजर गरी विभिन्न सञ्चारमाध्यम तथा विज्ञले तत्काल आउने चुनौतीको सामना गर्न त्रिशूली नदीको पारिबाट वैकल्पिक मार्ग निर्माणको आवश्यकता औल्याउँदै आएका छन् । विश्व बैंक पनि यसमा लगानी गर्न इच्छुक रहेको भनिएकाले राज्यले तत्काल यस विषयमा सम्बोधन गर्न आवश्यक छ । जहाँसम्म मुआब्जाको कुरा छ, राज्यले आँट्यो भने यो कुनै ठूलो कुरा होइन । दुई ठूला दल मिलेर बनेको दुई तिहाइ बहुमतको सरकार पनि दीर्घकालीन भविष्यका लागि वरदान हुन सक्ने योजनाहरू ल्याउन र कार्यान्वयन गर्न तिघ्रा कमाउँछ भने देश निर्माण असम्भव छ । नारा र भाषणमा मात्र समृद्धिको गफ हाँक्नु भनेको कागलाई बेल पाक्यो, हर्ष न विस्मात् भनेजस्तै हो । त्यसैले आवश्यकताका आधारमा विकल्प खोज्न रत्तिभर ढिला नगरौं । कृष्ण कुम्पुरे, आदमटार, धादिङ"
अधिनायकवाद र सकारात्मक विभेद,"विश्व इतिहास केलाउँदा विभिन्न देशका क्रूर शासकले आफ्नो आधिपत्य जमाएर मुलुकभन्दा आफ्नो स्वार्थसिद्धिका लागि निकृष्ट काम गरेको पाइन्छ । ऐनकानुनलाई एकातिर पन्छाएर हत्या हिंसालाई उचाइमा पुर्याउने अधिनायकवादी शासकको पहिचान गर्नुपर्दा सबैले हिटलरको नाम लिन्छन् । उनले जातीय हिंसामा उत्रेर लाखौं यहुदीको ज्यान लिएको, साम्राज्य फैलाउने उद्देश्य राखेर तत्कालीन सोभियत संघमाथि धावा बोल्न खोज्दा पराजित भएको र पछि आत्महत्या गरेको विषय कसैले भुल्न सक्दैन । अन्य अधिनायकवादी शासकमा सोभियत संघका पूर्वराष्ट्रपतिसँगै रुसका वर्तमान राष्ट्रपति भ्लादिमिर पुटिनको नाम अग्रपंक्तिमा आउने गर्छ । क्युवाका पूर्वराष्ट्रपति फिडेल क्यास्ट्रो, उत्तर कोरियाका नेता किम जोङ उनलाई पनि क्रूरताको प्रतीक मानिन्छ । अफ्रिका र सैन्य शासन लागू भएका देशहरूमा पनि अधिनायकवादको नांगो रूप देख्न सकिन्छ । उता चीनका माओत्सेतुङ र हाम्रा राष्ट्रनिर्माता पृथ्वीनारायण शाहमाथि समेत धारे हात लगाउनेको कमी छैन । तथापि संघर्षको क्रममा धेरै वीरहरूको बलिदानबाट अघि बढेका माओ चीनको छरपस्ट र विकृत समाज एवं जमिनदार, धनाढ्यहरूलाई तह लगाएर आधुनिक चीनको स्थापना गर्न सफल भए भने पृथ्वीनारायण शाहको आँटबाट नेपालको एकीकरण भयो । यतिबेला एकथरी व्यक्तिहरू कसैले समृद्धिमा अर्जुनदृष्टि राखेर कानुनको मर्यादाभित्र रही कठोर शासन प्रणाली लागू गर्न खोज्यो भने त्यस्ता शासकलाई अधिनायकवादी भन्ने गर्छन् । विरोधी, देशद्रोही, अपराधी गतिविधिमा संलग्न जोसुकै भए पनि रद्दीको टोकरीमा फ्याँकेर छोटो समयमा विकासमा चमत्कार देखाउनेमध्ये सिंगापुरका पूर्वप्रधानमन्त्री ली क्वान यु र मलेसियाका पूर्वप्रधानमन्त्री महाथीर महम्मद पर्ने गर्छन् । यता कुशासनले ग्रस्त भई देशविदेशमा बदनामी कमाएको भारतको विहार राज्यमा १३ प्रतिशतको आर्थिक वृद्धिदर ल्याएर समृद्धिको उचाइमा पुर्याउन सफल मुख्यमन्त्री नितिश कुमारको जति प्रशंसा गरे पनि पूरा हुँदैन । यता दुई दशक पुरानो हाम्रो लोकतन्त्रको विवेचना गर्दा कुशासन, नेतृत्वको कानुन मिचाहा प्रवृत्ति, झूटतन्त्र, भोगतन्त्र, भ्रष्टतन्त्र, लुटतन्त्र सत्ताधारीको संस्कार बनेको छ । कानुनभित्र रही सकारात्मक सोच राखेर कठोर शासन प्रणाली लागू नगरेसम्म नेपाल कहिल्यै माथि उठ्दैन । भुवनेश्वर शर्मा, चन्द्रागिरि२, काठमाडौं"
'नेपाल फर्स्ट परराष्ट्र नीतिको खाँचो,"उदारवादको विश्वव्यापी प्रभाव उच्चतम तहमा पुगेपछि बिस्तारै शक्ति राष्ट्रहरू त्यसबाट पछाडि फर्किने क्रम जारी छ । २०१६ मा रिपब्लिकन पार्टीबाट अमेरिकी राष्ट्रपति निर्वाचित भएपछि अमेरिका पहिलो (अमेरिका फर्स्ट) को विदेश तथा व्यापार नीति अघि सारेका डोनाल्ड ट्रम्पका कट्टर आलोचक डेमोक्रेटिक पार्टीका जो बाइडेनले २०२४ मा चिनियाँ उत्पादनमाथि शतप्रतिशतसम्म कर बढाएर अमेरिकी नागरिकको चुनावी मनोविज्ञान डेमोक्रेटिक पार्टीको पक्षमा पार्न खोजिरहेका छन् । अमेरिकी बजारमा चिनियाँ विद्युतीय गाडीमाथि शतप्र्रतिशत, सेमिकन्डक्टरमाथि ५० प्रतिशत र ब्याट्रीमाथि २५ प्रतिशत कर थोपरिएको छ । पहिलो राष्ट्रपतीय भाषणमै अमेरिका फर्स्ट नीति लिने घोषणा गरेका ट्रम्पले आफ्नो चारवर्षे कार्यकालमा अमेरिकालाई जलवायुसम्बन्धी पेरिस सम्झौताबाट फिर्ता, १२ राष्ट्र सम्मिलित ट्रान्सप्यासिफिक साझेदारीबाट फिर्ता, मुस्लिम बहुल छ राष्ट्रका नागरिकमाथि अमेरिका भ्रमणमा प्रतिबन्ध, क्युवासँगको सम्बन्ध सहजीकरणमा बन्देज, विवादास्पद जेरुसेलमलाई इजरायली राजधानीको मान्यता, सीमामा पर्खाल लगाउने महत्त्वाकांक्षी घोषणा, राष्ट्रसंघीय मानवअधिकार आयोगबाट फिर्ता, स्टिलअल्मुनियममाथि अधिक कर जस्ता काम गरेर अमेरिकालाई पहिलो बनाउने नीति कार्यान्वयन गरेका थिए । ट्रम्पले अमेरिकाको छवि खत्तम बनाए भन्दै फेरि अमेरिका (अमेरिका अगेन) नाराका साथ चार वर्ष ह्वाइट हाउसमा बिताउने क्रमको अन्त्यसम्म आइपुग्दा बाइडेनका नीतिहरूमा पनि खासै भिन्नता पाइँदैन । ट्रम्पले अमेरिकी प्रभुत्व विस्तारका लागि अघि सारेको इन्डोप्यासिफिक रणनीतिलाई बाइडेनले पनि प्राथमिकताका साथ अघि बढाइरहेका छन् र आगामी राष्ट्रपतिका रूपमा डोनाल्ड ट्रम्प वा कमला ह्यारिस जो आए पनि त्यस नीतिले निरन्तरता नपाउने कुरै छैन । अमेरिकाले ठीक गर्यो वा बेठीक, विश्लेषण गर्ने आआफ्नो कोण होला । तर, विश्वका हरेक राष्ट्रले आफ्नो राष्ट्रिय हितलाई केन्द्रमा राखेर परराष्ट्र नीति बनाउँछन् भन्नेमा दुई मत छैन । चीनदेखि रुससम्म, भारतदेखि ब्राजिलसम्म अमेरिकापछि शक्ति राष्ट्रका रूपमा उदाउँदै गरेका मुलुकहरूको नीति पनि यसभन्दा खासै भिन्न छैन । राष्ट्रिय हितलाई हृदयमा राखेर परराष्ट्र सम्बन्ध सञ्चालन गर्ने कुरालाई पछिल्ला दिनमा व्यापारले थिच्दै लगेको छ । चीनको बढ्दो प्रभावलाई कम गर्नका लागि र कुनै दिन विश्वको बजार चिनियाँ उत्पादनले मात्रै भरिनेछ भन्ने चिन्तालाई कम गर्नका लागि अमेरिकालगायतका मुलुकहरू विशेष सचेत देखिएका छन् र त्यहीअनुसार अहिलेदेखि नै आफ्नो व्यापार तथा विदेश नीति परिमार्जन गरिरहेका छन् । चीनको छिमेकी भारतले कतिपय कुरामा चीनमा निर्भर हुँदाहुँदै पनि कैयौं चिनियाँ उत्पादन र कम्पनीहरूलाई आफ्नो देशभित्र प्रतिबन्ध लगाएको छ । यसो गर्नुका पछाडि चिनियाँ उत्पादनसँग प्रतिस्पर्धा गर्नबाट आफ्ना उत्पादनहरूलाई अप्ठेरो नपरोस् र दीर्घकालमा आफ्नो राष्ट्रिय हितमा प्रतिकूल असर नपरोस् भन्ने विश्लेषण नै प्रमुख कारण रहेको छ ।भारतमा हालै नरेन्द्र मोदी तेस्रो पटक बहुमत गुमाएर सत्तामा फर्केपछि विदेशमन्त्रीमा दोस्रो कार्यकालका लागि निरन्तरता पाएका सुव्रमण्यम जयशंकरले पदभार ग्रहण गर्दा व्यक्त गरेको पहिलो प्रतिक्रिया छ, पक्कै पनि अगाडि हेर्दै, मलाई लाग्छ प्रधानमन्त्रीले हामीलाई दिनुभएका दुई स्वयम्सिद्ध कुराहरू भारत प्रथम र बसुधैव कुटुम्बकम् भारतीय विदेश नीतिका मार्गदर्शक हुनेछन् । अर्थात्, भारतले आफूलाई पहिलो नम्बरमा राखेर विश्वमा सबैसँग हातेमालो गर्ने नीतिलाई आफ्नो विदेश नीतिको कार्यकारी अंग बनाएको छ । शक्ति राष्ट्रको चाहना राख्ने र विश्वको पहिलो जनसंख्या भएका कारण त्यसबाट जनसांख्यिक लाभ हासिल भएका कारण पाँचौँ ठूलो अर्थतन्त्रमा आइपुगेको भारतका लागि आफ्नो भूमिका बढाउने अपेक्षा अनौठो होइन । अनौठो त त्यो हो, विश्वका शक्तिशाली र शक्तिशाली हुन खोजिरहेका मुलुकहरूले आफ्नो भूमिका बदलिरहँदा नेपालचाहिँ पुरानै धङधङी र मनोविज्ञानभन्दा माथि उठ्न सकेको छैन ।नेपाल भूराजनीतिक रूपमा महत्त्वपूर्ण बिन्दुमा अवस्थित छ । पुर्खाले बचाएको स्वतन्त्रताको गर्व हाम्रा नागरिक श्रम बेच्न विदेशका गल्लीमा भौतारिँदा बढ्दैन । अहिले पनि विदेशी फौजमा भाडाका सिपाही बनाउने देशका रूपमा हाम्रो नाम अंकित छ । हामीले हाम्रा कैयौँ नीतिहरूलाई अब खुला हृदयका साथ पुनरावलोकन गर्न ढिला भइसकेको छ । त्यसका लागि हामीले नेपाल पहिले (नेपाल फर्स्ट) को नीति अवलम्बन गर्नुपर्छ । नेपालले अवलम्बन गरिरहेको छैन कसैसँग शत्रुता, सबैसँग मित्रता को जगमा उभिएर नेपाल फर्स्ट नीति निर्माण र अवलम्बन गर्न सक्दा अर्थतन्त्रलाई मजबुत बनाउन र नागरिकका अपेक्षा पूरा गर्न सकिन्छ । मुलुक गरिब, पछौटे, अविकसित, अस्थिर र परनिर्भर कायम रहँदासम्म इतिहासको गौरवगाथाले मात्र त्यसको अन्तर्राष्ट्रिय छवि थेग्दैन । केपी शर्मा ओलीको नेतृत्वमा नयाँ सरकार बनेपछि पदभार ग्रहण गर्दा परराष्ट्रमन्त्री डा आरजु राणाले नेपाल फर्स्ट शब्दको उच्चारण गर्नुभएको छ । अब त्यसलाई कार्यरूप दिन सक्दा हामीले हाम्रा नीतिमा एउटा आयाम परिवर्तन (प्याराडाइम सिफ्ट) गर्न सक्छौं । वर्तमान सरकारसँग उपलब्ध त्यस सुविधालाई उपयोग गर्न सक्नुपर्छ । दिल्ली पुग्दा इन्डिया फर्स्ट, बेइजिङ पुग्दा चाइना फर्स्ट र वासिङ्टन पुग्दा अमेरिका फर्स्ट को मनोविज्ञान बोकेर कसैलाई पनि रिझाउन सकिन्न । जसलाई भेट्ने हो, उसैको हितमा कुरा गरेर खुसी बनाउँछु भन्ने मानसिकताले देशलाई दीर्घकालमा घाटा हुन्छ । हामीले खुसुक्क कुरा गरेका छौं भन्ने ठाने पनि ती मुलुकहरूसँग राम्रो संस्थागत स्मरण छ भन्ने कुरा ख्यालै गरिरहेको पाइँदैन । भूमिगतकालमा गोप्य रूपमा, अति विश्वसनीय ठानिएका पात्रमार्फत कहाँकहाँ के कसरी पत्राचार भएका रहेछन् भन्ने कुरा त बिस्तारै खुलिरहेका छन् भने ठूला स्वार्थ भएका शक्ति राष्ट्रहरूका बीचमा कुनै सूचनाको आदानप्रदान हुँदैन भन्ने ठान्नुलाई भूल मात्र हुन्छ । प्राध्यापक एसडी मुनीलाई भेटेर भारतीय संस्थापन पक्षसमक्ष हारगुहारका लागि अनुरोध गर्दा, भारतको चाहनामा ठेस पुर्याउँदैनौं भनेर लिखित प्रतिबद्धता हस्तान्तरण गर्दा र त्यही आधारमा भारतीय खुफिया एजेन्सीमार्फत सहुलियत प्राप्त गर्दा पुष्पकमल दाहालबाबुराम भट्टराईलाई कुनै दिन यिनै मुनीले आन्द्राभुँडी नै सार्वजनिक गरिदेलान् भन्ने सायदै लागेको थियो होला । अघिल्लो पुस्तक नेपाल इन ट्रान्जिसन मार्फत मूल कुरा बाहिर ल्याएका प्राध्यापक मुनीले पछिल्लो पुस्तक ड्याब्लिङ इन डिप्लोमेसी मा त्यसका थप बान्कीहरू सविस्तार खोलेका छन् । प्रधानमन्त्रीका रूपमा भारत भ्रमण गर्दा पुष्पकमल दाहाल उनीहरूसमक्ष निरीह सावित हुनु र उनीहरू रिसाउँछन् कि भनेर नेपालका मुद्दाहरू उठाउन नसक्नुका पछाडि यस्तै कुराहरूले त काम गरेको होला भन्ने अनुमान गर्न सकिन्छ । हामीले हरेक राष्ट्रसँग कुरा गर्दा दिलदिमागमा नेपाल फर्स्ट राखेर त्यहीअनुसार अडान लिन सक्नुपर्छ । राज्यको हृदय हुँदैन, स्वार्थ मात्र हुन्छ । आफ्नो राष्ट्रिय हित मिलाउन सक्दा परस्पर प्रतिस्पर्धी शक्तिसँग पनि सहकार्य गर्न सकिन्छ भन्ने उदाहरण बंगलादेश छ । भारत र अमेरिकासँग बंगलादेशको राम्रो सम्बन्ध छ भने चीनबाट पनि लाभ लिइरहेको छ । नेपालसँग धेरै छनोट नै छैन, हाम्रा जम्मा दुईवटा छिमेकी छन् । अन्तर्राष्ट्रिय सम्बन्धमा व्यवस्थापनका दृष्टिले कम छिमेकी हुनुलाई सुविधा मानिन्छ । हामीले भारत र चीनलाई व्यवस्थापन गर्दा पुग्छ, धेरै टाढाको प्रतिस्पर्धामा पुग्नै पर्दैन ।नेपालले कार्ड खेल्ने जमानाको उहिल्यै अन्त्य भइसकेको छ । भारतसँग व्यवहार गर्दा चिनियाँ कार्ड र चीनसँग व्यवहार गर्दा भारतीय कार्ड धेरै पुरानो विषय हो । कुनै बेला थियो, शक्ति राष्ट्रहरूसँग व्यवहार गर्दा यस्ता कुराले पनि कहींकतै अर्थ राख्थ्यो । तर, आज परिस्थितिमा बदलाव आइसकेको छ । आविष्कार र अन्वेषणले कतिपय पुराना तौरतरिकाहरूलाई असान्दर्भिक सावित गरिदिएको छ । नेपालले विगतमा अवलम्बन गरेको जसरी पनि बाँच्ने रणनीति (सर्भाइभल स्ट्राटेजी) मै रुमल्लिरहने मानसिकताबाट मुक्त नहुने हो भने हामीले विकासमा फड्को मार्न सक्दैनौं ।कुनै पनि राष्ट्रका लागि आफ्नो स्वार्थ पहिला हुन्छ र हुनुपर्छ । त्यसका लागि विदेश नीति तय गर्दा आफ्ना जनताको मनोविज्ञान कस्तो छ भन्ने कुरा ख्याल गर्नुपर्छ । किनकि, यसै पनि परराष्ट्र नीतिलाई घरेलु नीतिको विस्तार मानिन्छ । झन् लोकतान्त्रिक प्रणालीमा त आम मानिसहरूले के सोच्छन् भन्ने कुराभन्दा पर परराष्ट्र नीति जानै सक्दैन । पाकिस्तान वा बंगलादेशले हतारहतार इजरायलका विपक्षमा अन्तर्राष्ट्रिय अदालतमा दक्षिण अफ्रिकालाई साथ दिनुका पछाडि घरेलु मनोविज्ञान प्रमुख कारण छ । अनि भारत र पाकिस्तानबीचमा ७५ वर्षदेखि जारी विवादमा जुनसुकै पार्टी र सरकारको एउटै स्वर र एकअर्काविरुद्ध गालीगलौज गर्नमा प्रतिस्पर्धा हुनुका पछाडि पनि यही मनोविज्ञानले काम गरेको छ । हामीले हाम्रो परराष्ट्र नीति तय गर्दा राष्ट्रिय मनोविज्ञानलाई ख्याल गर्नुपर्छ र छिमेकीहरूसँग थुप्रिएर रहेका विषयहरू छिमल्नै पर्छ । कालापानी, लिपुलेक, लिम्पियाधुराको विषय जति लम्ब्याएर राख्छौं, त्यति नै झाँगिँदै जान्छ र समाधान हुनुको साटो बिग्रिँदै जान्छ । वार्ताको टेबुलमा कुरै नउठाएर, तथ्यहरूमा उभिएर बहसै नगरेर र जे यथार्थ हो, त्यसलाई स्वीकार नगरेर यो समस्या कुनै जादुका रूपमा कहिल्यै समाधान हुन सक्दैन । परराष्ट्रमन्त्री, परराष्ट्र सचिव र सहसचिवका तहमा औपचारिक संयन्त्रहरू छन्, प्रधानमन्त्रीका तहमा भेटवार्ता हुन्छन् । हामीले यी विषयहरू उठाउनुपर्छ र साझा समाधान पहिल्याउनुपर्छ । अनि मात्र हामीले हाम्रो सम्बन्धलाई समस्यारहित बनाउन सक्छौं । अन्यथा, फोहोर कार्पेटमुनि लुकाएर सफा गरेको आत्मरतिमा रमाएर जस्तै शब्द र भाषणबाट दुईपक्षीय सम्बन्धलाई सबल बनाउन सकिँदैन ।हुन त नेपालमा नयाँ सरकार बन्नु कुनै नयाँ कुरा भइरहेको छैन । तर, भर्खरै भरपर्दो नयाँ सरकार बनेको छ । सामान्यतः लोकतन्त्रमा खासै देखा नपर्ने दृश्य देखा परेको छ दुई प्रमुख प्रतिस्पर्धी दलको संयुक्त सरकार । यसबाट सुरुदेखि राजनीतिक स्थिरताको सकारात्मक मनोविज्ञान निर्माण भएको छ । दुई ठूला दल मिल्नुको प्रभाव आर्थिक क्षेत्रमा झैं परारष्ट्र मामिलामा पनि देखिनुपर्छ । किनभने, अब बीचमा खेल्ने शक्तिका लागि ठाउँ छैन । संवैधानिक र कानुनी रूपमा राष्ट्रिय सहमतिको सरकार भन्न नसकिए पनि राजनीतिक रूपमा दुई तिहाइको वर्तमान सरकारले दुई प्रमुख विचारधाराको प्रतिनिधित्व गरेर राष्ट्रिय सहमतिको स्वरूप ग्रहण गरेको छ । यस्तो बेलामा मुलुकलाई दीर्घकालीन रूपमा प्रभाव पार्ने र भोलि जसको सरकार आए पनि परिवर्तन नहुने गरी परराष्ट्र नीति बनाउन सकिन्छ र बनाउनुपर्छ । हामीले विगतमा गरेका अभ्यासहरूमा कहाँकहाँ त्रुटि रहे र अब कसरी अघि बढ्नुपर्छ भनेर सबैलाई समेटेर खुला दिमागले छलफल गर्ने उपयुक्त बेला यही हो । मुख्य दलको बलियो सरकारले परराष्ट्र नीतिलाई सामयिक रूपमा अद्यावधिक गरी बलियो परराष्ट्र नीति निर्माण गर्ने अपेक्षालाई अन्यथा मान्न मिल्दैन । आजको सन्दर्भमा नेपालले परराष्ट्र मामिलामा धेरै दायाँबायाँ गर्ने छुट छैन । लामो समय पार्टीमा विदेश विभाग सम्हालेको, संक्रमणकालीन अवस्थामा मुलुकको परराष्ट्रमन्त्री भएर सफलतापूर्वक काम गरेको र चौथो पटक प्रधानमन्त्री भएकाले केपी शर्मा ओलीको अनुभव, अठोट र अडान परराष्ट्र मामिला सञ्चालनमा प्रतिबिम्बित हुने अपेक्षा छ । नेपाल न कसैको विरोधी हो, न कसैको क्लाइन्टस्टेट नै । सार्वभौम मुलुकका रूपमा नेपालले आफ्नो राष्ट्रिय स्वार्थहरूलाई दृढताका साथ अघि सार्दा को रिसाउँछ भन्ने प्रश्नै आउँदैन । आफ्नै अघिल्ला कार्यकालहरूमा अघि बढाएका कामहरूलाई मात्रै किनारा लगाउन सक्नुभयो भने प्रधानमन्त्री ओलीले नेपालको परराष्ट्र सम्बन्धमा पुर्याएका योगदानहरू ओली डक्ट्रिन का रूपमा स्थापित हुनेछन् । यस कार्यकाललाई नेपाली जनतालाई देखाएको रेलको सपना साकार पार्न सी चिनफिङ र नरेन्द्र मोदीसँग ब्रेक थ्रु गर्ने उपयुक्त अवसरका रूपमा उपयोग गर्नुका साथै भारतसँगको सीमालगायतका विषयहरू समाधान गर्ने र चीनसँगको बीआरआईलाई अन्तिम रूप दिएर उल्लेख्य योजना कार्यान्वयन गर्न सक्दा त्यसबाट हुने नेपालको राष्ट्रिय हितको प्रवर्द्धन तुलना अरूसँग हुन सक्दैन । बीपी कोइरालापछि दोस्रो पटक दुई तिहाइको विश्वाससहित बलियो सरकारको नेतृत्व गर्न पाउनुभएका प्रधानमन्त्री ओलीबाट राष्ट्रले चिरकालसम्म सम्झिरहनका लागि यस कार्यकालमा यही अपेक्षा गरेको छ ।"
मृत्युपछि खरानी हुने अंग दान किन नगर्ने ?,"विकसित मुलुकमा जस्तै नेपालमा पनि नसर्ने रोग मृत्युको प्रमुख कारण (७२ प्रतिशत) भइसकेको छ । नसर्ने रोगका कारण विभिन्न अंग फेल भई मृत्यु हुने गर्छ । अंग फेल भएका व्यक्तिको अंग प्रत्यारोपण गर्न सके धेरै जनाको ज्यान बचाउन सकिन्छ । अंगदानबिना प्रत्यारोपणको कल्पनासमेत गर्न सकिँदैन । हरेक अगस्ट १३ मा विश्वभर अंगदान दिवस मनाइन्छ । यो दिवसले जनचेतना अभिवृद्धि गर्नुका साथै अंगदानसम्बन्धी भ्रम र दुष्प्रचार घटाउन र अंगदान गर्न प्रोत्साहित गर्छ । यस पटकको विश्व अंगदान दिवसको नारा हामी सबै साथै जिऊँ, अंगदानमा सहभागी हौं र धेरै जीवनहरू बचाऊँ रहेको छ । अंगदानमा जातजाति, धर्म, वर्गको कुनै विभेद हुनु हुँदैन । अंगदान गरी कति जनालाई पुनर्जन्म दिने, तपाईंहरूकै हातमा भर पर्छ । पौराणिककालमा शिवजीले हात्तीको टाउको गणेशमा प्रत्यारोपण गरेको कथन भए पनि संसारको पहिलो अंगदान गर्ने व्यक्ति अमेरिकाका रोनान्ड ली हेरिक हुन् । उनले सन् १९५४ मा एउटा मिर्गौला आफ्नै जुम्ल्याहा भाइलाई दिएर सफलतापूर्वक प्रत्यारोपण गराएका थिए । जोसेफ मुरेले यो प्रत्यारोपण अमेरिकाको बोस्टनमा गरेका थिए । जब तपाईंले अंगदान घोषणा गर्नुहुन्छ, यसले कसैको जीवन बाँच्न सक्छ वा उसको जीवनमा ठूलो परिवर्तन आउन सक्छ । तपाईंले आफू स्वस्थ हुँदा मिर्गौला, कलेजोजस्ता अंग दान गर्न सक्नुहुन्छ भने मृत्युपश्चात् धेरै अंगदान गर्न सकिन्छ । सन् २००८ मा त्रिवि शिक्षण अस्पताल र वीर अस्पतालबाट मिर्गौला प्रत्यारोपणले निरन्तरता पाएको छ । जबकि सन् १९९८९९ तिरै केही निजी नर्सिङ होममा मिर्गौला प्रत्यारोपण नभएको होइन । सन् २००८ मा नेपालको सरकारी अस्पतालमा मिर्गौला प्रत्यारोपण सुरु हुनुअघि विश्व स्वास्थ्य संगठनले नेपालजस्तो देशमा मिर्गौला फेल भएका बिरामीले केही महिनामै मृत्युवरण गर्ने प्रतिवेदन सार्वजनिक गरेको थियो । सहिद धर्मभक्त राष्ट्रिय प्रत्यारोपण केन्द्र, वीर अस्पताल, त्रिवि शिक्षण अस्पतालमा मिर्गौला प्रत्यारोपणले निरन्तरता पाइरहेको छ । पश्चिमाञ्चल क्षेत्रीय अस्पताल, पोखरा स्वास्थ्य विज्ञान प्रतिष्ठान तथा सुर्खेत प्रादेशिक अस्पतालहरूमा पनि मिर्गौला प्रत्यारोपण सुरु भई त्यसले बिस्तारै गति लिएको छ । केही निजी अस्पतालमा पनि प्रत्यारोपणको सुरुवात भएको छ । प्रत्यारोपणका लागि भनेर नै स्थापना भएको सहिद धर्मभक्त राष्ट्रिय प्रत्यारोपण केन्द्र भक्तपुरले देशको करिब दुई तिहाइ प्रत्यारोपण गर्छ । गत आर्थिक वर्ष २०८०८१ मा मात्रै १९६ जनाको मिर्गौला र १५ जनाको कलेजो प्रत्यारोपण भएकामा शतप्रतिशत सफलता हात परेको छ । २०७२ सालमा अंग प्रत्यारोपण ऐनमा व्यापक संशोधन भएपछि नेपालमा अंगदान र प्रत्यारोपण कार्य सहज भएको छ । स्वस्थ व्यक्तिले गर्ने अंगदान अब नाता पर्ने जति सबै (जम्मा ५२ जना) नातेदारले गर्न पाउँछन् भने नाता नपर्ने परिवारको हकमा २ परिवारबीच अंग साटासाट गरेर पनि प्रत्यारोपण गर्न सकिन्छ । उक्त ऐनको सबैभन्दा महत्त्वपूर्ण उपलब्धि भनेको मस्तिष्क मृत्यु भएका व्यक्तिबाट प्राप्त अंग प्रत्यारोपण गर्न पाउनु हो । यस अर्थमा नेपालको प्रत्यारोपण कानुन संसारकै उत्कृष्ट कानुनभित्र पर्छ । वर्तमान कानुनी संशोधनले मिर्गौला प्रत्यारोपणमा मात्र सीमित अवस्थालाई खुला गरी सबैजसो अंग प्रत्यारोपण गर्न सकिने व्यवस्था भएको छ । फलस्वरूप कलेजो प्रत्यारोपण निरन्तर भइरहेको छ भने मुटु, फोक्सो, प्यान्क्रियाज, सानो आन्द्रालगायतका अंगको प्रत्यारोपण गर्न बाटो खुलेको छ ।सहिद धर्मभक्त राष्ट्रिय प्रत्यारोपण केन्द्र्रमा भएका करिब १३०० मिर्गौला प्रत्यारोपितको विश्लेषण गर्दा ९८ प्रतिशतभन्दा बढी बाँचेको पाइएको छ । यस्तै, डायलाइसिसमा बस्नेहरू ९५ प्रतिशत बाँचेका छन् । हालसम्म २६ जनाको कलेजो प्रत्यारोपण ९३ प्रतिशत सफलताका साथ सम्पन्न भएको छ । अंग प्रत्यारोपण जस्तो संवेदनशील र महँगो सेवालाई केन्द्रमा मात्र सीमित नराखी सातै प्रदेशमा विस्तार गर्न सके मात्र नेपाली बिरामीका लागि राहत हुने थियो । यसै सिलसिलामा स्वास्थ्य तथा जनसंख्या मन्त्रालयअन्तर्गत केन्द्रले पोखरा र सुर्खेतमा मिर्गौलाप्रत्यारोपणको थालनी गरिसकेको छ । क्रमशः सुदूरपश्चिमको सेती प्रादेशिक अस्पताल धनगढी, वाग्मती प्रदेशको हेटौंडा अस्पताल, मधेश प्रदेशको नारायणी अस्पताल र कोशी प्रदेशको कोशी अस्पताल विराटनगरमा पनि सेवा विस्तार गर्ने सम्झौता भई तयारी भइरहेको छ । पश्चिमा मुलुकमा ८० प्रतिशत प्रत्यारोपण मस्तिष्क मृत्यु भएका व्यक्तिबाट प्राप्त अंगबाट हुने गर्छ । एसियाली मुलुकमा अधिकांश प्रत्यारोपण स्वस्थ व्यक्तिको अंगदानबाट हुने गरेको छ । नेपालमा सडक दुर्घटनाबाट प्रत्येक दिन ४ देखि ६ जनाको मृत्यु हुन्छ । काठमाडौं उपत्यकामा मात्रै वार्षिक करिब एक हजार जनाको मस्तिष्क मृत्यु हुने अनुमान गरिएको छ । एक जना मस्तिष्क मृत्यु भएको व्यक्तिबाट ८ वटा अंग दान भई ८ जनाले पुनर्जीवन पाउन सक्छन् । स्पेन विश्वमान चित्रमा सबैभन्दा धेरै अंगदान हुने देश हो, जहाँ सन् २०२३ मा ५,८५१ जनाको अंग प्रत्यारोपण भएको थियो, जुन १२२१ प्रतिदस लाख जनसंख्या पर्न आउँछ । यो संख्या सन् २०२२ को तुलनामा ९ प्रतिशतले बढी छ । साधारणतया मानव शरीरको ८ वटा अंग (२ मिर्गौला, २ फोक्सो, १ मुटु, १ कलेजो, १ प्याङ्क्रियाज र १ सानो आन्द्रा) दान गरी आठ जनाको ज्यान बचाउन सकिन्छ । केन्द्रले सन् २०१६ मा कलेजो प्रत्यारोपणको सुरुवात गरेको हो भने सन् २०१७ मा मस्तिष्क मृत्युबाट प्राप्त २ वटा मिर्गौला सफलतापूर्वक प्रत्यारोपण गरेको थियो । हालसम्म ५ जना मस्तिष्क मृत्यु भएका व्यक्तिबाट प्राप्त अंगबाट १० जनाको मिर्गौला र ३ जनाको कलेजो प्रत्यारोपण गरिएको छ । ३ करोड जनसंख्या भएको हाम्रो देशमा ७ वर्ष अवधिमा जम्मा ५ जना मस्तिष्क मृत्युदाताबाट अंगदान हुनु अति नै न्यून हो । ती दाता पनि तुलनात्मक रूपमा ससाना निजी अस्पतालबाट प्राप्त भएका हुन्, जबकि देशका ठूलाठूला सरकारी अस्पताल तथा निजी मेडिकल कलेजबाट मस्तिष्क मृत्युपछिको अंगदान हुन बाँकी छ । यस विषयमा केन्द्रको टोलीले विभिन्न अस्पतालमा पुगी सम्बन्धित निकायसँग निरन्तर अन्तर्क्रिया गरिरहेको अवस्था छ । जनचेतनाको कमीले मस्तिष्क मृत्युपछि परिवारले अंगदान गर्न इच्छा नदेखाउने तथा कतैकतै चिकित्सक स्वयं पनि अंगदान गर्न सहयोग गर्न तत्पर नभएको पाइएको छ । नेपालमा हालसम्म मस्तिष्क मृत्युपछि अंगदान गर्छु भनेर करिब २६०० जनाले मञ्जुरीनामा दिइसक्नुभएको छ । त्यसमध्ये पूर्वप्रधानमन्त्री शेरबहादुर देउवा तथा निवर्तमान प्रधानमन्त्री पुष्पकमल दाहाललगायत कतिपय पूर्वमन्त्रीले आफ्नो मृत्युपश्चात् सम्पूर्ण अंगदान गर्ने घोषणा गरिसक्नुभएको छ । वरिष्ठ कलाकार मदनकृष्ण श्रेष्ठ र हरिवंश आचार्य, राजनीतिक व्यक्तित्वहरू गगन थापा, राजेन्द्र महतो, खगराज अधिकारी, उपेन्द्र यादव, भवानी खापुङलगायतले अंगदानको घोषणा गरिसक्नुभएको छ । पूर्वमुख्यसचिव लीलामणि पौडेल, पूर्वस्वास्थ्य सचिव प्रवीण मिश्र, वर्तमान स्वास्थ्य सचिव रोशन पोखरेललगायत चिकित्सक, नर्सिङ, प्राविधिक कर्मचारी, पत्रकार तथा समाजसेवीहरू अंगदान कार्यमा सरिक भइसक्नुभएको छ । अंगदानको अर्को मार्मिक पक्ष लैंगिक भेदभाव हो । २००८ मा वीर अस्पतालमा मिर्गौला प्रत्यारोपण सुरु गर्दा पहिला ९९ जनामध्ये ९० प्रतिशत दाता महिला र ९० प्रतिशत ग्रहणकर्ता पुरुष थिए । लैंगिक भेदभावको यति चरम सीमा सायदै अन्त कतै पाइन्छ । राष्ट्रिय प्रत्यारोपण केन्द्र भक्तपुरमा १२ वर्ष अवधिमा १३०० जनाको मिर्गौला प्रत्यारोपण गर्दा उक्त तथ्यांकमा केही सुधार पाइएको छ । हाल मिर्गौला प्रत्यारोपण गर्नेमध्ये ७९ प्रतिशत पुरुष छन् भने अंगदाता ७३ प्रतिशत महिला छन् । महिला र पुरुषको संख्या बराबर रहेको हाम्रो समाजमा यसरी एकपक्षीय रूपमा अंगदाता महिला हुनु र अंग ग्रहणकर्ता पुरुष हुनु कदापि स्वीकार्य हुन सक्दैन । तसर्थ यस्ता विभेदलाई सुधार गर्न निरन्तर प्रयास भइरहेको छ । सबैमा चेतना र जिम्मेवारीको बोध भएमा मात्र बराबरी संख्यामा अंगदान र प्रत्यारोपण हुन सक्दछ । हाम्रो प्रत्यारोपण नियमावलीमा मस्तिष्क मृत्यु भएका व्यक्तिबाट प्राप्त मिर्गौला वितरणमा पुरुषका तुलनामा महिलालाई ३ गुणा बढी अंक दिइएको छ, जुन व्यवस्था अन्य देशमा पाइँदैन । पश्चिमा मुलुकमा जस्तै नेपालमा पनि ८० प्रतिशतभन्दा बढी प्रत्यारोपण मस्तिष्क मृत्युपश्चात् हुने अंगदानबाट गर्न सकिने वातावरण बनाउन जरुरी छ । यसका लागि राजनीतिज्ञ, समाजसेवी, पत्रकार, चिकित्साकर्मीका साथै प्राविधिक तथा सर्वसाधारण सबैमा अंगदानसम्बन्धी व्यापक जनचेतना अभिवृद्धि गर्न जरुरी छ । यो जिम्मेवारी केवल प्रत्यारोपण समूहको मात्र नभई सम्पूर्ण नेपाली दाजुभाइ तथा दिदीबहिनीको हुनुपर्छ । ड्राइभिङ लाइसेन्समै अंगदानसम्बन्धी व्यवस्था गर्ने तथा माध्यमिक विद्यालयको तहको पाठ्यक्रममा अंगदानसम्बन्धी एक विषय राख्न सकिएमा अझ प्रभावकारी हुन सक्दछ । आफू मरेपछि खरानी भएर जाने वा गाडेर सकिने अंग दान दिएमा एक जनाबाट आठ जनाले पुनर्जीवन पाउन सक्छन् । ती अंगहरू पनि प्रत्यारोपित व्यक्तिको शरीरमा गएर बाँचिराखेका हुन्छन् । अंगदानभन्दा महादान अरू के हुन सक्छ र ? यस पवित्र कार्यमा हामी आजै सरिक बनौं । श्रेष्ठ कलेजो तथा मिर्गौला प्रत्यारोपण विज्ञ हुन् ।"
दक्षिण एसियाको चरित्र,"श्रीलंका र अफगानिस्तान घटनाको केही वर्ष नपुग्दै बंगलादेशमा फेरि अर्को घटना भयो । त्यो पनि आरक्षणको विषयलाई लिएर । विद्यार्थी आन्दोलनको लखेटाइमा परिन्, प्रधानमन्त्री शेख हसिना । यतिसम्म कि हतोत्साहित मानसिकतामा हेलिकोप्टर चढेर भारतको शरणमा पुगिन् । संसारकै शक्तिशाली महिलामा पर्थिन् उनी । तर, यस्तो दुर्दशा किन भोगिन् ? दक्षिण एसिया संसारको सबैभन्दा बढी गरिबी र बेरोजगारी भएको क्षेत्र हो । यहाँ जातीय, क्षेत्रीय र धार्मिक विविधताकै कारणले विभिन्न द्वन्द्व र अन्तरविरोधका घटना भइरहेका हुन्छन् । अफगानिस्तान पहिल्यैदेखि अस्थिरताबाट गुज्रिरहेको छ । यसको प्रभाव पाकिस्तान, श्रीलंका, बंगलादेश, माल्दिभ्स र भारत हुँदै नेपालमा पनि परिरहेको हुन्छ । किनभने यहाँको सामाजिक, आर्थिक र राजनीतिक संरचना लगभग एउटै किसिमको छ । त्यसैले दक्षिण एसियालाई विश्वकै जातीय, क्षेत्रीय र धार्मिक उथलपुथलको क्षेत्रका रूपमा लिइन्छ ।शासक कसैको हुँदैन । न देशको हुन्छ, न जनताको । ऊ हुन्छ भने केवल आफ्नै लागि । उनीहरू कागजी बाघ हुन् । कागजको बलमा देश खाइरहेका हुन्छन् । पछिल्लो पटक बंगलादेशको प्रधानमन्त्री हसिना, श्रीलंकाका राष्ट्रपति गोटाबाया राजपाक्षे र अफगानिस्तानका राष्ट्रपति असरफ घानीहरूको विकसित घटनाक्रम र काण्डले यसको पुष्टि गरेको छ । जहाँ आफ्नै देश, जनता र थातथलो छाडेर भाग्नुपरेको छ । त्यहाँ यतिबेला विपक्षी शक्तिले सत्ता चलाइरहेका छन् भने बंगलादेशमा नोबेल पुरस्कार विजेता मुहम्मद युनुसको नेतृत्वमा अन्तरिम सरकार गठन भएको छ । हसिनाका बुबा शेख मुजिबुर रहमान बंगलादेशका संस्थापक थिए । उनले सन् १९७१ मा आफ्नै नेतृत्वमा पाकिस्तानबाट पूर्वी पाकिस्तानलाई अलग गरेर बंगलादेश बनाएका थिए । रहमानलाई बंगलादेशका जनताले मात्र होइन, संसारले नै उच्च सम्मान गर्थ्यो । विश्व राजनीतिमा उनको बेग्लै पहिचान थियो । लोकतान्त्रिक राष्ट्रपिता पनि भनिन्थ्यो । आज जताततै उनको सालिक मात्र भत्केको छैन, वर्ग उत्थानको विचार पनि ढलिरहेको छ । उनीहरूको इतिहास जसरी रातो अक्षरले लेखिएको थियो, त्यसरी नै कालो मसीले सदाका लागि पोतिएको छ ।आजको लोकतान्त्रिक युगका शासकहरू सकेसम्म जनतालाई लुट्ने र ठग्ने, सकेन भने भाग्ने प्रवृत्तिले ग्रसित छन् । आफ्नो संघर्ष गाथाको इतिहास बिर्सिएर वर्तमानसँग भुल्ने नयाँ तरिकाको निरंकुश मनोवृत्ति बढेको छ । आफ्नो वर्ग र धर्म बिर्सिने कारखानाका रूपमा लोकतन्त्र सावित भइरहेको छ । वैधानिकताको नाममा दमन, शोषण र उत्पीडन गर्ने हतियार राज्यलाई बनाइएको छ । बंगलादेश, अफगानिस्तान, श्रीलंका र पाकिस्तानको घटनाक्रमले यसलाई पुष्टि गर्छ । बंगलादेशमा हसिना हुँदा त्यहाँको आर्थिक अवस्थामा ठूलो सुधार थियो । तर, आर्थिक सुधारले मात्र मुलुकको अवस्थालाई मापन गर्न सकिँदैन । जब शासकले जनताको स्वास्थ्य, शिक्षा, रोजगार र आन्तरिक समस्यालाई बेवास्ता गर्छन्, त्यसपछि जनताले देशबाटै लखेट्छन् भन्ने उदाहरण एसियाली मुलुक बन्दै छ । नेपालमा पनि बढ्दो निराशा र बेरोजगारी छ । बंगलादेश, श्रीलंका र अफगानिस्तान जस्तै नेपाली नेताहरूको पनि दिन नआउला भन्न सकिँदैन । लोकतन्त्रमा चुनाव गर्नु र लड्नु, हार्नु र जित्नु तथा निर्वाचन प्रणाली र प्रक्रिया औपचारिकतामा सीमित गर्नुले मात्र समस्याको समाधान हुँदैन । मुख्य कुरा मुलुकको विविधता र पिँधका नागरिकको जीवनलाई राज्यसँग जोड्नु हो । जसले मात्र मुलुकको स्थिरता, विकास र समृद्धिको कल्पनालाई आत्मसात् गर्न सकिन्छ । गलत शासकहरूका कारण दक्षिण एसियामै लोकतन्त्र निकै कमजोर र कुण्ठित भइरहेको छ । यदि सबै थोक भइदिएको भए भोट र बहुमत पाएको सात महिनामै हसिनाले यो दुर्दशा किन भोग्नुपर्थ्यो ? उनीसँग सिंगो देश, पर्याप्त सेना, प्रहरी र शासनप्रशासन थियो । असरफ घानी, गोटाबाया राजपाक्षे पनि भोटै पाएका बहुमतवाला शासक थिए । तर, अन्त्यमा उनीहरू पनि विदेश पलायन हुनुपर्यो । संसदीय व्यवस्थामा भोट र अंकगणितको राजनीति अलग कुरा हो भने क्रान्ति र आन्दोलनको विज्ञान अलग कुरा हुन् । जब क्रान्ति र आन्दोलनको आँधी उठ्छ, त्यसपछि कसैले वा कुनै शक्तिले छेकेर छेक्न सक्दैन । भोटको राजनीति सात सालदेखि हुँदै आएको छ । २०३६ सालमा निर्दलले पनि जितेको थियो । तर, पञ्चायत टिकेन । २०४६ सालपछि सबै निर्वाचन कांग्रेसएमालेले नै जित्थे । तर, २०४७ को संविधान र व्यवस्था जोगाउन सकेनन् । त्यसैले ठूलो पार्टी र धेरै भोट तथा बहुमतको घमण्ड गर्नु हुँदैन ।दक्षिण एसियाली मुलुकको अस्थिरताको मूल कारण यहाँको सामन्ती र रुढिवादी ग्रस्त सामाजिक, आर्थिक र राजनीतिक संरचना हो । यसलाई फेर्न अग्रगामी, प्रगतिशील र परिवर्तनशील वैकल्पिक शक्ति चाहिन्छ । राजनीतिक नेतृत्व सन्तुलित हुनुपर्छ । एउटै व्यक्ति र पार्टी लामो समयसम्म सत्ता र सरकारमा रहनु हुँदैन । यसले निरंकुशता जन्माउँछ । त्यसैले धेरै देशमा दुई वा पाँच वर्ष कार्यकालका लागि मात्र शासन सत्ता चलाउने व्यवस्था छ । एक वा दुई पटकभन्दा बढी एउटै व्यक्ति सत्तामा जाने सुविधा छैन । तर, नेपालमा एउटै व्यक्ति आजीवन दलको नेता र पटकपटक प्रधानमन्त्री र दर्जनौं पटक मन्त्री भइरहँदा पनि उनीहरूलाई अझै पुगिरहेको छैन । नातावाद, परिवारवाद र पार्टीवादले मुलुक लामो समयदेखि बेथिति र भ्रष्टाचारमा चुर्लुम्म डुबेको छ । मुठ्ठीभरका नेता र शासक प्रशासकले देश लुटिरहेका छन् । जातीय, क्षेत्रीय र धार्मिक समस्या उस्तै छ । संघीयता, समानुपातिक, समावेशिता तथा आरक्षणलाई बदनाम मात्र गरिएको छ । त्यसैले दक्षिण एसियाली मुलुकमा जुन समस्या, चरित्र र प्रवृत्तिले घटना विकसित भइरहेका छन्, त्यो नेपाली मौलिकतासँग पनि मेल खान्छ । त्यसैले बंगलादेश, श्रीलंका र अफगानिस्तानमा भएका घटनाको रूप नेपालमा देखिँदैन भन्न सकिँदैन ।"
नारीवादी परराष्ट्र नीतिका आयाम,"नेपाल दुई ढुंगाबीचको तरुल भन्ने अलंकारमा निहित भाष्य साढे दुई शताब्दीदेखि नेपालको परराष्ट्र नीतिको अभिन्न अंग रहिआएको छ । तथापि यो अलंकारमा प्रयुक्त तरुललाई अचेल भिन्नै नाम दिएर नेपाल दुई देशबीचको पुल वा दुई ठूला ढुंगा फोड्न सक्ने विस्फोटक पदार्थ (डाइनामाइट) भन्ने पनि गरिन्छ । भारत र चीनको पुनर्रुदयको पछिल्ला चरणमा उक्त भाष्यमा भनिएझैं नेपालको भूराजनीतिक सीमितता र जोखिम अझै सान्दर्भिक छन् । तर हाम्रा जोखिम र असुरक्षाको दायरा भूराजनीति र सीमामा मात्रै सीमित छैनन् । देशको आन्तरिक र बाह्य नीतिहरू एकअर्काका परिपूरक हुनुपर्छ । नेपालको सन्दर्भमा हेर्ने हो भने कुनै अपवादबाहेक यही तरुल मानसिकताले हाम्रो परराष्ट्र नीतिलाई डोर्याएको छ । नेपालको सन्दर्शमा पछिल्ला केही दशकमा राजनीतिक परिदृश्यमा धेरै परिवर्तन देखिए भए पनि नेपालको परराष्ट्र नीतिले भने समानता, समावेशिता र विविधतामा आधारित प्रगतिशील पहिचान र अत्यावश्यक दृष्टिकोणको नयाँ समाजको परिकल्पना समेट्न सकेको छैन । हाम्रा असुरक्षा र चुनौतीका नयाँ स्रोतको सम्बोधन गर्न नयाँ र सिर्जनात्मक तरिका आवश्यक पर्छन् । सन् १९५० को दशकको सुरुवातमा प्रजातान्त्रिक प्रणाली अवलम्बन गरेसँगै नेपालले छिमेकी र प्रमुख राज्यहरूसँग कूटनीतिक सम्बन्धको सुरुवात गरेको थियो । सन् २०२० मा नेपालले एकीकृत परराष्ट्र नीति दृष्टिकोणको नाम दिएर नयाँ नीति अंगीकार गरेको छ जसले आफ्ना सबै बाह्य नीतिलाई आन्तरिक नीतिका एजेन्डामा समावेश गर्न खोजेको छ । एकीकृत परराष्ट्र नीति २०२० ले नयाँ बहस र छलफलको सुरुवात गरेको छ, जुन परम्परागत परराष्ट्र नीतिको दृष्टिकोणभन्दा व्यापक छ । आर्थिक विकास र दिगो शान्ति निर्माणका जारी मुद्दा यस नीतिको प्रमुख विशेषता हुन् । यो दस्ताबेजले अन्तर्राष्ट्रिय सम्बन्ध, मानवअधिकार, प्रजातन्त्र, कानुनी शासनमा न्याय, पारदर्शिता, जवाफदेहिता नेपालको परराष्ट्र नीतिको मार्गदर्शन भएको प्रतिबिम्बित गर्छ । नारीवादी परराष्ट्र नीतिको सिद्धान्तअनुसार यो दस्ताबेजको बुँदा नम्बर १४ मा उल्लेख छ वातावरण र मानव सुरक्षाको संरक्षण । यहाँ नेपालको परराष्ट्र नीति नारीवादी परराष्ट्र नीतिसँग रचनात्मक अन्तरक्रियाका लागि तयार रहेको प्रस्ट्याउँछ । महिलाको व्यापक सहभागितासहित भएको दसवर्षे सशस्त्र युद्धपछि भएको राज्य पुनःसंरचनाले संविधानमै लैंगिक समानतालाई प्राथमिकता दिएको छ । संविधानमा भनिएको छ देशको सार्वभौमसत्ता, स्वाधीनता र अखण्डतालाई महत्त्वपूर्ण मानेर लोकतान्त्रिक अधिकारको प्रयोग गर्ने वातावरण सुनिश्चित गर्न संघीय लोकतान्त्रिक गणतन्त्रात्मक प्रणालीलाई सुदृढ पार्नु राज्यको राजनीतिक उद्देश्य हुनेछ, कानुनको शासनमार्फत स्वतन्त्रता, समानता, सम्पत्ति र सबै नागरिकको रक्षा गर्दै मौलिक हक र मानवअधिकार, लैंगिक समानता, समानुपातिक समावेशीकरणका मान्यता र मूल्यहरूलाई आत्मसात् गर्दै(पृ ३०) । नेपालको सशस्त्र युद्धपछिको आन्तरिक शासनको सन्दर्भमा पनि लैंगिक समानताको सिद्धान्तलाई कर्मचारी संयन्त्र, चुनावी प्रणाली र नागरिक समाजमा समावेश गरिएको छ । सोचनीय कुरा, यी मान्यतालाई नेपालको परराष्ट्र नीतिको क्षेत्रमा भने पूर्णतः बेवास्ता गरिएको छ । नेपालको कूटनीतिक निकायको लैंगिक र जातीय बनोट हेर्ने हो भने पनि यो समावेशी संविधानको मर्मविपरीत छ । परराष्ट्र मन्त्रालयको तथ्यांक हेर्ने हो भने कूटनीतिक र परराष्ट्र मामलाको क्षेत्रमा उल्लेखनीय लैंगिक असन्तुलन देखिन्छ, जहाँ २४५ पुरुष अधिकृतको तुलनामा जम्मा ६४ महिला मात्रै छन् । नेपालले भर्खरै पहिलो महिला परराष्ट्र सचिव र चौथो महिला परराष्ट्रमन्त्री पाए पनि तथ्यांक हेर्दा यो महत्त्वपूर्ण क्षेत्रमा महिला प्रतिनिधित्व सीमित रहेको देखिन्छ । त्यसमा जातीय, वर्गीय र क्षेत्रीय प्रतिनिधित्व समावेशी मर्मअनुरूप हुन सकेको छैन । तसर्थ, यसले मानवअधिकार, लैंगिक समानता र समानुपातिक समावेशितामा आधारित राष्ट्रिय पहिचान स्थापित गर्ने पछिल्लो प्रतिबद्धतामा उल्लेख गरिएको समग्र महत्त्वाकांक्षालाई कमजोर बनाउँछ । परराष्ट्र मन्त्रालयमा आन्तरिक नीतिको सामान्य विस्तारले मात्र पनि नारीवादी परराष्ट्र नीतिको आधारभूत प्रस्ताव पूरा हुन्छ । लैंगिक समानताप्रतिको नेपालको प्रतिबद्धता जारी रहेकाले नारीवादी परराष्ट्र नीति अंगीकार गर्नु कुनै ठूलो क्रान्तिकारी कदम आवश्यकता पर्दैन । नेपालको परराष्ट्र नीतिमा नारीवादी परराष्ट्र नीतिको सिद्धान्तको जग बसेको धेरै अघिदेखि हो । यसको जग बसाउने गरी नेपालले महिला, शान्ति र सुरक्षासम्बन्धी संयुक्त राष्ट्रसंघ सुरक्षा परिषद्को घोषणापत्र १३२५, सेडा, बेइजिङ प्लेटफर्म फर एक्सनजस्ता धेरै सन्धिमहासन्धिमा प्रतिबद्धता जनाएको छ । नेपालका लागि लैंगिक समानताले आन्तरिक र बाह्य नीति सुदृढीकरणको औजारको काम गर्न सक्छ । सशस्त्र युद्धपछि नेपालले संघीय गणतन्त्रलाई नयाँ राजनीतिक संरचनाका रूपमा स्थापना गरेको छ । यसको उद्देश्य सरकारलाई विकेन्द्रीकरण गर्नु हो, जहाँ नागरिकहरू निरीह र निष्क्रिय प्रापक होइनन् कि सक्रिय सहभागी होऊन् । यसले राष्ट्रिय, प्रादेशिक र स्थानीय सरकारबीच समन्वय गर्दै देशलाई साझा र स्वनियमद्वारा सञ्चालन गर्न सहयोग गर्छ । शासनको यो प्रणाली देशको आन्तरिक तहमा लागू भए पनि परराष्ट्र नीति भने यसको अनुकरण गर्नबाट चुकेको छ । नारीवादी परराष्ट्र नीतिको प्रमुख तत्त्व मानव सुरक्षा हो । यसैगरी, एकीकृत परराष्ट्र नीतिको दस्ताबेजले पनि मानव सुरक्षालाई परराष्ट्र नीतिको प्रमुख सैद्धान्तिक तत्त्व मानेको छ । यो दृष्टिकोणले हामीलाई हाम्रो ध्येय जलवायु परिवर्तन, महामारी, आप्रवासन, घरेलु हिंसाजस्ता वास्तविक चुनौतीमा केन्द्रित गर्दै सबै नागरिकले आफ्नो आधारभूत आवश्यकता पूरा गर्न सक्ने समाजको निर्माणका लागि नवीन उपायहरू अवलम्बनका लागि सहयोग गर्न सक्छ । नेपालको परराष्ट्र नीति संयुक्त राष्ट्रसंघको बडापत्र र पञ्चशीलको सिद्धान्तमा आधारित छ, जुन अन्तर्राष्ट्रिय कानुन र विश्व शान्तिको मान्यताप्रति साझा प्रतिबद्धता हो । नारीवादी परराष्ट्र नीतिले नेपाललाई विश्वसँग औचित्यपूर्ण सम्बन्ध र संलग्नताका लागि अतिरिक्त मञ्च र गतिलो ध्येय प्रदान गर्छ । यसले शान्ति, समानता, समावेशिता र न्यायजस्ता मुद्दामा प्रगतिशील राजनीति संघर्षको गौरवपूर्ण इतिहास भएको नेपालजस्ता मुलुकलाई यी मुद्दाहरू संस्थागत र दिगो पार्न ऊर्जा मिल्छ ।"
कफीमा नयाँ फ्लेवरको प्रयोग,"(लुम्बिनी)एक समय बुटवलवासीहरू चियाको लत मा फसेका थिए भन्दा हुन्छ । ठिटाठिटी भेला भएर समूहमा चिया पिउने र घण्टौं गफिने सामान्य थियो । तर चिया पिउने त्यो चलन अहिले फेरिँदै गएको छ । यतिबेला युवा जमात कफीमा झुम्मिन थालेको छ । पछिल्लो समय बुटवल र आसपासमा कफी कल्चर फस्टाउँदो छ । क्याम्पस पढ्ने विद्यार्थी हुन् वा बिहान, दिउँसो र साँझ साथीभाइसँग गफिनेहरू, सबै कफीको चुस्कीमा रमाउन थालेका छन् । तर, कफीको स्वाद र फ्लेवर पत्ता लगाउने र त्यही फ्लेवरको माग गर्नेको संख्या अझैं कम नै छन् । अहिले सामान्यतः अमेरिकानो, क्यापाचिनो लाटे, एस्प्रेसो कफी पिउनेको संख्या बढी छ । यसैबीचमा यहाँ केही यस्ता कफी सप खुलेका छन् जहाँ ग्राहकलाई कुन कफीको स्वाद कस्तो र त्यसले स्वास्थ्यमा कस्तो असर गर्छ भन्ने जानकारी पनि दिने गरिन्छ । यस्तैमध्येको एउटा हो, बुटवलको राजमार्ग चौराहास्थित कफी क्लब क्याफे । सन् २०१५ मा स्थापना भएको कफी क्लबका सञ्चालक पूर्ण (नपु) गुरुङ हुन् । उनी ग्राहकलाई स्पेसल कफी बनाएर चखाउन, कफीलाई ब्रान्डिङ गर्न र नयाँनयाँ फ्लेवर कसरी बनाउने भन्ने प्रयोग र अध्ययनमा पनि व्यस्त रहन्छन् ।पूर्णले सुरुमा सामान्य कफी बनाएर बिक्री गर्थे । तर तीन वर्षयता भने उनको कफी बनाउने, चखाउने र व्यापार गर्ने ट्रेन्ड फरक छ । अहिले हरेक कप कफी बनाउँदा नया फ्लेवर आओस् भन्ने हिसाबले काम गर्छु, उनले भने, कफी, चेरी र पानीको मात्रा मिलाएर बनाएको फ्लेवर नयाँ स्वादको बन्यो, त्यसलाई नै थप प्रयोग गरेर पर्फेक्ट कफी विथ स्वाद बनाएर बेच्छौं । सामान्यतः ग्राहक आएर फ्लेवरअनुसार कफी माग गर्ने परम्परा अझै बसिसकेको छैन । पूर्ण भने आफूले बनाएको फ्लेवरको जानकारी दिएर बिक्री गर्छन् । उक्त कफी खाएपछि ग्राहकको राम्रो प्रतिक्रिया पाइरहेको उनले बताए । त्यसपछि ग्राहक दोहोरिएर क्लबमा आउने ट्रेन्ड बढ्यो, उनले भने, त्यसले झन् हौस्सायो । पूर्णले अहिले भी६०, फिल्टर, कोल्ड ब्रिउ, कफी विथ फ्लेवर स्पेसियालिटीजस्ता नाम जुराएर कफी बिक्री गरिरहेका छन् ।कफी क्लब भए पनि उनको पसलमा चिया पारखीको उत्तिकै भीड लाग्छ । उनले हिबिस्कस (घण्टी) फूलको चिया बनाएर बेचिरहेका छन् । घण्टी फूललाई सुकाएर २४ घण्टा पानीमा डुबाउने, अर्को दिन त्यही पानीमा आइस राखेर ग्राहकलाई पिउन दिने गरेका छन् । यो चिया नै हिबिस्कस आइस टी हो, उनले भने, जुन चिया पारखीको व्यग्र रोजाइ बन्न थालेको छ । शारीरिक स्वस्थताका लागि अत्यन्तै लाभदायी रहेकाले डाक्टरदेखि व्यावसायिक प्रतिष्ठानका सञ्चालक, बैंकर्सलगायतले यो चिया मन पराइरहेको उनले बताए । बुटवल७, दीपनगरमा गौतम बुद्धको अनुयायी परिवारमा जन्मिएका हुन् उनी । त्यसैले बिदा हुनासाथ भिक्षु बनेर गुम्बामा बस्थे । मलाई त्यो संस्कार मन पर्थ्यो, उनले भने । प्लस टु पढ्न काठमाडौं गएपछि केही समय उनले वेटरको काम गरे । त्यसपछि पोखरा पुगेका उनले २०६४ सालमा पोखरास्थित ब्रिटिस क्याम्पमा मजदुरी गरे । कामसँगै ओभरसियर अध्ययन थाले पनि पढाइ पूरा गरेनन् । केही समयपछि उनले जापान जाने र उतै व्यापार गर्ने सपना बुने । त्यसका लागि भाग्यले साथ दिएन । त्यहीबीचमा विवाह गरेपछि आफैंले केही काम गर्ने सोचे । त्यतिबेलै आफूले कफी पिउने जाने गरेको पसल बिक्रीमा रहेको थाहा पाएपछि किने । युवा पुस्तामा कफी क्रेज देखेपछि यो व्यवसायमा लागेको हुँ , उनले भने, कफी बनाउन सिकाउने ठाउँ थिएनन्, त्यसैले युट्युबबाट फ्लेवर बनाउन सिकेँ र व्यवसाय गर्दै गएँ । अहिले पाँच जना कर्मचारी पनि छन् उनको पसलमा । हालसम्म उनले नेपालमै उत्पादित कफीलाई आफ्नो व्यवसायको ब्रान्ड बनाइरहेका छन् । उनीकहाँ गुल्मी, स्याङ्जा, पाल्पा, अर्घाखाँचीबाट कफी चेरी आउँछ । त्यसलाई कफी सपकै रोस्टिङ रुममा रोस्ट गरेर वास गरेपछि ग्राहककै अगाडि पिस्ने र स्वादिलो कफी बनाएर दिने गरिन्छ । पूर्णले ज्ञान बटुल्ने क्रममा बारिस्टा, स्पेसियालिटी कफी एसोसिएसनअन्तर्गत चितवनमा सेन्सरी अध्ययन पूरा गरेका छन् । अहिले कफीको स्वाद, क्वालिटी र कति समयसम्म स्टोर गरेको बिन्सले बनेको कफी हो भन्ने पत्ता लगाउन सक्ने भएका छन् । यसमा कुन किसानको खेतबाट ल्याएको, कति उत्पादन, कस्तो कफी बिन्स उत्पादित थियो, के के फ्लेवरमा बनाउन सकिन्छ भन्नेजस्ता विषय पनि पर्छन् । आफूले गरिरहेको अध्ययन र विकास गरेको स्वाद विश्वभरिको कफी कल्चरमा तेस्रो वेभमा पर्ने उनको भनाइ छ । विश्वमा कफीको पाँचौँ वेभ चलिरहेको छ, उनले भने, म पनि विस्तारै सिक्दै छु । भविष्यमा यो व्यवसायमा लाग्ने व्यक्तिले पढेर, अध्ययन गरेर, सिकेर ट्रेन्ड नै बनाउन भन्ने उनको चाहना छ । विदेश गएर यसबारे देख्न, सिक्न नपाए पनि उनले दुबईमा बसेका नेपाली कफी मेकरसँग केही ज्ञान पनि लिएको बताए । त्यसले पनि नेपाली बजारमा कस्तो कफी कल्चर बसाल्न सकिन्छ भनेर जानकारी पाएको उनले बताए । कफी ९० रुपैयाँदेखि ४ सय ५० रुपैयाँ प्रतिकप बिक्री हुने कफी क्लब क्याफेमा सेरामिक कप पनि प्रचलित छ । सेरामिक कपले स्वादलाई जस्ताको तस्तै राख्न सघाउने भएकाले यसको प्रयोग गर्ने गरेको उनले बताए ।पछिल्लो समय भने पूर्णको व्यावसायिक पार्टनरका रूपमा प्रकाश थापा जोडिएका छन् । उनले पनि पूर्णसँगै कफी कल्चर र फ्लेबरबारे सिकिरहेका छन् । योसँगै पूर्णले बारिस्टा कक्षाका लागि इन्स्टिच्युटसमेत चलाएका छन् । चितवनस्थित कफी ओ क्लक सँगको सहकार्यमा कक्षा चलिरहेको छ । त्यहाँ पढ्ने अधिकांश विद्यार्थीले वैदेशिक रोजगारीमा जानका लागि बारिस्टा सीप सिक्न आउने गरेको उनले बताए । उनलाई काममा श्रीमती चेनुसा गुरुङले पनि सघाइरहेकी छन् । पूर्णले पाल्पाको डुम्रेमा कफी खेती पनि सुरु गरेका छन् । नेपालको कफी (अरबिका) लाई नै ब्रान्डका रूपमा स्थापित गर्न सकिने उनी बताउँछन् । मलाई कफीप्रति यसरी लगाव बढेको छ कि, पढ्ने, खोज्ने र हाम्रो देशमा उत्पादित कफी नै विश्वका मानिसलाई चखाउन मन छ, उनले भने, यो उद्देश्य पूरा गर्न अहिले मैले डुम्रेमा ३० रोपनीमा आफैंले खेती पनि सुरु गरेको छु । किसानलाई समेत जीवन निर्वाहका लागि सहज हुने उद्देश्यले त्यहाँका स्थानीयलाई कफी खेती र बजारीकरणमा सघाउने उनको योजना छ ।"
सानफ्रान्सिस्कोमा गुन्जिए नेपथ्य का १७ गीत,"काठमाडौं (कास) अमेरिका भ्रमणमा रहेको लोकरक ब्यान्ड नेपथ्य ले क्यालिफोर्निया राज्यमा आफ्नो दोस्रो प्रस्तुति दिएको छ । ब्यान्ड सानफ्रान्सिस्कोको प्रसिद्ध वारफिल्ड हल मा दोस्रो पटक प्रस्तुत भएको हो । नेपथ्य ले आठ वर्षअघि उक्त हलमा प्रस्तुतिदिएको थियो । गायक अमृत गुरुङले कोशीको पानी यो जिन्दगानी गीतबाट प्रस्तुति सुरु गरेका थिए । कार्यक्रममा भेडाको ऊन, छेक्यो छेक्यो, आँगनैभरि, लामपाते सुरती हुँदै अगाडि बढेको कार्यक्रम मै नाचे छमछमी, रेशम, तालको पानी हुँदै अन्त्यमा रातो र चन्द्रसूर्जे गीतसँगै सकिएको थियो । कार्यक्रममा ब्यान्डका स्थापनाकालदेखि हालसम्मका नयाँपुराना गरी १७ वटा गीत प्रस्तुत गरिएका थिए ।कार्यक्रममा अमृतले दर्शकहरूलाई नेपाली भाषा र पहिचान जोगाएर बस्न आग्रहसमेत गरेका थिए । विश्वकै अग्ला सांगीतिक हस्तीहरू उभिएको यसै मञ्चमा दोस्रो पटक भव्य र सभ्य दर्शकका अघि पाइला राख्न पाउँदा अनुगृहीत महसुस गरिरहेको छु, उनले भने, म यो आर्जनलाई तमाम नेपाली संगीतप्रेमीहरूप्रति समर्पित गर्न चाहन्छु । कार्यक्रममा उपस्थित दर्शकहरू प्रस्तुत गीतसँगै निकै झुमेका थिए । गायक अमृतलाई ड्रमसेटमा ध्रुव लामा, बेस गितारमा सुबिन शाक्य, गितारमा नीरज गुरुङ, मादलमा शान्ति रायमाझी र किबोर्डमा दिनेशराज रेग्मीले सघाएका थिए । नेपथ्य को तेस्रो प्रस्तुति ओहायो राज्यको राजधानी कोलम्बसस्थित केम्बा लाइभ कन्सर्ट भेन्यु मा अगस्ट १७ मा हुँदै छ । त्यसपछि क्रमशः डालस, न्युयोर्क, मेरिल्यान्ड र अन्त्यमा पेन्सिलभेनियाको ह्यारिसबर्गमा कार्यक्रम हुने जनाइएको छ ।"
'लेडी विथ द ल्याम्प को मृत्यु,सन् १९१० मा आजकै दिन (अगस्ट १३) मा फ्लोरेन्स नाइटिंगलको मृत्यु भएको थियो । नर्सिङ व्यवस्थालाई सुधार्न आफ्नो जीवन नै समर्पण गरेकी फ्लोरेन्स लेडी विथ द ल्याम्प उपनामले चर्चित छिन् । आधुनिक नर्सिङकी जन्मदाता फ्लोरेन्सको १८२० मे १२ मा इटलीमा जन्म भएको थियो । फ्लोरेन्स आफ्ना बुबाआमाको चाहनाविपरीत मानिसहरूको सेवाका लागि नर्स बनेकी थिइन् । बिरामी हजुरआमाको स्याहारसुसारमा खटिएपछि उनले आफ्नो जीवन नै मानिसको हेरचाहमा समर्पण गर्ने उद्देश्यले नर्सिङको पढाइ सुरु गरेकी थिइन् । खासगरी उनी क्राइमिया युद्धका बेला घाइतेहरूको सेवाका लागि अहोरात्र खटिएकी थिइन् । युद्धका बेला उनी घाइते सैनिकहरूको सेवाका लागि भनेर ३८ जना नर्सको टोलीसहित टर्की गएकी थिइन् । त्यतिबेला उनले मैनबत्ती बालेर पनि घाइते सैनिकको सेवामा खटिने गर्थिन् । त्यसैकारण ब्रिटिस सरकारले उनलाई लेडी विथ द ल्याम्प उपाधिबाट सम्मान गरेको थियो ।
विमानस्थलको डिपो स्थानान्तरणमा आर्थिक सहयोग गरिदिन आईओसीसँग प्रस्ताव,"(काठमाडौं)उद्योग वाणिज्य तथा आपूर्ति मन्त्रालयले त्रिभुवन अन्तर्राष्ट्रिय विमानस्थलमा रहेको हवाई इन्धन डिपो स्थानान्तरण गर्दा आर्थिक र प्राविधिक सहयोग गरिदिन भारतसँग प्रस्ताव गरेको छ । भारतको नयाँदिल्लीमा आयोजित बिमस्टेक बिजनेस समिट २०२४ मा सहभागी उद्योगमन्त्री दामोदर भण्डारीले इन्डियन आयल निगम (आईओसी) को एभिएसन फ्युल स्टेसन अवलोकनका क्रममा यस्तो प्रस्ताव गरेको मन्त्रालयका प्रवक्ता चण्डीप्रसाद घिमिरेले जनाए । त्रिभुवन अन्तर्राष्ट्रिय विमानस्थलको धावनमार्ग (रनवे) नजिकै रहेको हवाई इन्धन डिपो तत्काल स्थानान्तरण गर्नु आवश्यक छ । स्थानान्तरण गर्दा लागत अत्यधिक लाग्छ, मन्त्रालयका प्रवक्ता चण्डीप्रसाद घिमिरेले भने, मन्त्रीज्यूले डिपोको स्थानान्तरण गर्ने र त्यसका लागि भारतीय पक्षसँग आर्थिक तथा प्राविधिक सहयोग जुटाइदिन प्रस्ताव गर्नुभयो । पहिलो पटक आर्थिक र प्राविधिक सहयोगको कार्ड फालेका छौं । छलफल अगाडि बढाउन आईओसी सकारात्मक देखिन्छ । आर्थिक र प्राविधिक सहयोग गर्न आईओसी सकारात्मक देखिएकाले थप गृहकार्य गरिने घिमिरेले बताए । आईओसीबाट आश्वासन पाएका छौं, अर्थ मन्त्रालयसँग गृहकार्य गरेर अगाडि बढ्छौं, घिमिरेले भने । सन् २०१८ मा भएको अध्ययनले डिपो स्थानान्तरणको लागत ६ अर्ब देखाएको थियो, मूल्यवृद्धिका कारण लागत अझै बढ्ने अनुमान छ । लागत धेरै लाग्ने भएकाले आर्थिक र प्राविधिक सहयोगबारे छलफल भएको मन्त्रालयले जनाएको छ । अन्तर्राष्ट्रिय नागरिक उड्डयन संगठन (आइकाओ) को मापदण्डअनुसार धावनमार्गबाट १७२५ मिटर टाढा ट्याक्सीवे हुनुपर्छ, त्यसबाट पनि कम्तीमा ९० मिटर टाढा इन्धन भण्डारण हुनुपर्ने मान्यता छ । तर त्रिभुवन अन्तर्राष्ट्रिय विमानस्थलमा धावनमार्गबाट ८० मिटरभित्रै सिनामंगल डिपोमा राखिएका ६ वटा भर्टिकल ट्यांक र ८ वटा अन्डरग्राउन्ड ट्यांकमा ७६ लाख ४० हजार लिटर हवाई इन्धन मौज्दात हुन्छ । आइकाओको मापदण्ड र त्रिभुवन अन्तर्राष्ट्रिय विमानस्थलको गुरुयोजनाअनुसार नेपाल नागरिक उड्डयन प्राधिकरणले विमानस्थलभित्र पूर्वाधार विस्तारको काम गरिरहेको छ । अब विस्तार हुने ट्याक्सी वे र हवाई इन्धनको ट्यांकी नजिकै रहनेछन् । अति संवेदनशील मानिने इन्धन ट्यांकी नजिकै हुँदा दुर्घटनाको जोखिम उच्च रहेको जानकार बताउँछन् । गुरुयोजनाअनुसार हवाई ट्यांकी स्थानान्तरणका लागि प्राधिकरणले ०७९ साउनदेखि ४ पटक पत्र पठाएको छ । तर सुनुवाइ भएको छैन । ०८१ साउन ९ मा सौर्य एयरलाइन्सको जहाज दुर्घटनापछि बल्ल डिपो स्थानान्तरणको बहस तातेको छ । साउन १८ मा प्रधानमन्त्री केपी शर्मा ओलीले डिपो स्थानान्तरण गर्न निर्देशन दिएका थिए । त्यसको भोलिपल्ट शनिबार उद्योग वाणिज्य तथा आपूर्तिमन्त्री दामोदर भण्डारीसहितको टोलीले जग्गा निरीक्षणसमेत गरेको थियो । लगत्तै प्राधिकरण र हवाई इन्धन डिपोबीच छलफल भइरहेको छ । तर निगम केन्द्रीय कार्यालयले भने मन्त्रालयबाट आधिकारिक पत्रको अपेक्षा गर्दै आएको छ । प्रधानमन्त्रीबाट मन्त्रालयलाई मौखिक निर्देशन छ । मन्त्रालय पनि डिपो सार्ने पक्षमा देखिन्छ । तर मन्त्रालयबाट निगमलाई आधिकारिक पत्र आएको छैन, निगमका एक अधिकारीले भने, हामी मौखिक निर्देशनभन्दा लिखित पत्रको पर्खाइमा छौं ।बिमस्टेक समिटमा उद्योगमन्त्री भण्डारी, भारतीय उद्योग तथा वाणिज्यमन्त्री पीयूष गोयल र पेट्रोलियम एवं प्राकृतिक ग्यासमन्त्री हरदीप सिंह पुरीबीच पनि भेट भएको थियो । त्यस क्रममा द्विपक्षीय हित तथा सम्बन्धका विषयमा पनि छलफल भएको मन्त्रालयले जनाएको छ । पेट्रोलियम एवं प्राकृतिक ग्यासमन्त्री पुरीसँगको भेटमा मन्त्री भण्डारीले पेट्रोलियम पाइपलाइन विस्तार तथा भण्डारण पूर्वाधार निर्माणमा भारतले अनुदान सहयोगमा निर्माण गरिदिन आग्रह गरेको जनाएको छ । निर्माणाधीन आयोजना समयमा सम्पन्न गर्न सम्बन्धित निकायलाई थप क्रियाशील बनाउने विषयमा पनि छलफल भएको प्रवक्ता घिमिरेले बताए । भारतका पेट्रोलियम एवं प्राकृतिक ग्यासमन्त्री पुरीले नेपालको प्रस्ताव कार्यान्वयन गर्न सकारात्मक प्रयास गर्ने बताएका छन्, घिमिरेले भने, अमलेखगन्जचितवन र सिलिगुडीझापा पेट्रोलियम पाइपलाइन निर्माण गर्न सकारात्मक कुरा भएको छ । अब विभिन्न संयन्त्रको बैठक बसेर अन्तिम टुंगो लगाएर कार्यान्वयनमा जान्छौं ।पेट्रोलियम परियोजनाका विषयमा आईओसी र निगमको संयुक्त टोलीले अध्ययन गरिसकेको छ । दुई वटा पाइपलाइन र एउटा टर्मिनल बनाउन टोलीले १७ अर्ब लागत लाग्ने निष्कर्ष निकालेको छ । लागत खर्चअनुसार अमलेखगन्जचितवन पेट्रोलियम पाइपलाइन निर्माणमा ४ अर्ब ३८ करोड (२७४ करोड भारु), सिलिगुडीझापा पेट्रोलियम पाइपलाइन निर्माणमा ४ अर्ब ६० करोड रुपैयाँ (२८८ करोड भारु) र चारआलीस्थित ग्रिनफिल्ड टर्मिनल निर्माणमा ८ अर्ब ३ करोड रुपैयाँ (५०२ करोड भारु) लाग्ने उल्लेख छ । यसरी यी तीन प्रोजेक्टको लागत करिब १७ अर्ब १ करोड हुने जनाइएको छ ।चितवनस्थित लोथरमा ग्रिनफिल्ड टर्मिनल बनाउन ९ अर्ब ८८ करोड (६१८ करोड भारु) लाग्ने बताइएको छ । लोथरमा भने निगम स्वयंले लगानी गर्नुपर्नेछ । यसअघि भारतको लगानीमा दुई वटा पाइपलाइन र एउटा ग्रिनफिल्ड टर्मिनल (भण्डारण गृह) बनाउने समझदारी भएको भएको थियो । अनुदान वा ऋणमा बनाउने विषयमा टुंगो नलाग्दा अन्योल देखिएको थियो । पछिल्लो समय आईओसी अनुदानमा बनाइदिन सकारात्मक देखिएको छ । भारतका वाणिज्य तथा उद्योगमन्त्री गोयलसँगको भेटमा नेपालभारतबीचका विभिन्न संयन्त्रलाई क्रियाशील बनाउनुपर्ने र अन्तरसरकारी समितिको बैठक चाँडै आयोजना गर्ने छलफल भएको छ ।"
सेयर कारोबारमा दिनहुँ कीर्तिमान,"(काठमाडौं)सेयर कारोबारमा दिनहुँ नयाँ कीर्तिमानी बन्ने क्रमले सोमबार पनि निरन्तरता पाएको छ । आइतबार पौने २६ अर्ब रुपैयाँ बराबरको कारोबार भएको सेयर बजारमा सोमबार त्यसभन्दा बढी २७ अर्ब २४ करोड रुपैयाँको सेयर किनबेच भएको हो । एकै दिन यति धेरै रकमको कारोबार भएको यो हालसम्मकै उच्च हो । सेयर कारोबारलाई सेयर बजारका एउटा बलियो सूचक मानिन्छ । सेयर कारोबार बढ्नु बजारमा नयाँ लगानीकर्ता भित्रिएको र पुराना लगानीकर्ताले लगानी बढाएको संकेत भएकाले यसका आधारमा समग्र सूचकको दिशा निर्धारण हुने जानकार बताउँछन् । बजार घटेको समयमा पनि धेरै रकमको कारोबार भएमा त्यसलाई बजार वृद्धिको आधारका रूपमा विश्लेषण गर्ने गरिएको छ । सेयर कारोबार मापक नेप्से परिसूचक सोमबार ७०८१ अंकले बढेको छ । आइतबार ९४ अंकले बढेर २ हजार ८ सय ६० अंकमा बन्द भएको नेप्से सोमबार करिब ७१ अंकले बढेर २ हजार ९ सय ३१६५ बिन्दुमा उक्लेको छ । आइतबारको तुलनामा सोमबार नेप्से २४७ प्रतिशतले बढी हो । सोमबार २ लाख ८३ हजार ४७ पटक सेयर कारोबार भयो । ती कारोबारमा ६ करोड ४८ लाख ७६ हजार कित्ता सेयर किनबेच भयो । यसमा २७ अर्ब २४ करोड २० हजार रुपैयाँ परिचालन भयो । उक्त दिन कारोबारमा आएकामध्ये १ सय ७१ कम्पनीको मूल्य बढ्यो, ६८ वटाको घट्यो र बाँकी ३ वटाको स्थिर रह्यो । कारोबारमा आएका १३ उपसमूहमध्ये लगानी र उत्पादन तथा प्रशोधनबाहेक बाँकी सबैको परिसूचक बढेपछि समग्र नेप्सेको वृद्धिमा टेवा पुगेको हो । जीवन बिमा उपसमूहको परिसूचक ८१५८१ अंक र निर्जीवन बिमाको ४१२४५ अंकले बढ्यो । उक्त दिन होटल तथा पर्यटन उपसमूहको परिसूचक २१५८७, वित्त कम्पनीको १६६६१, व्यापारको १६३७६, बैंकिङको ४५२७ र विकास बैंकको १६६६१ अंकले बढ्यो । तर उत्पादन तथा प्रशोधन उपसमूहको परिसूचक ९९२८ र लगानीको ०२२ अंकले घट्यो । पछिल्ला आठ कारोबार दिनयता एक दिनबाहेक सेयर बजारमा २० अर्ब रुपैयाँभन्दा बढीको सेयर कारोबार भएको छ । तीमध्ये पनि प्रायः दिन नेप्सेमा २१ अर्बभन्दा बढी रकमको कारोबार भएको छ । यद्यपि पछिल्ला हरेक दिन कारोबार रकमले नयाँ उचाइमा चुमिरहेको छ ।"
घट्दै छ बिजुली चुहावट,"(काठमाडौं)प्रसारण तथा वितरण प्रणालीमार्फत हुने विद्युत् चुहावट घट्दै गएको पाइएको छ । आर्थिक वर्ष ०७२७३ मा प्रणालीबाट २५ दशमलव ७८ प्रतिशत भइरहेको विद्युत् चुहावट आर्थिक वर्ष ०८०८१ मा १२ दशमलव ७३ प्रतिशतमा झरेको नेपाल विद्युत् प्राधिकरणको तथ्यांक छ । विद्युत् चुहावटमध्ये प्रसारण लाइनतर्फ ३ दशमलव ३३ प्रतिशत र वितरणतर्फ ९ दशमलव ४० प्रतिशत रहेको प्राधिकरणले जनाएको छ । आठ वर्षअघि २५ दशमलव ७८ प्रतिशत चुहावटमध्ये १९ दशमलव ८० प्रतिशत वितरण र बाँकी प्रसारणतर्फ रहेको प्राधिकरणको तथ्यांक छ । विद्युत् चुहावटलाई आर्थिक वर्ष ०७३७४ मा २२ दशमलव ९० प्रतिशत, ०७४७५ मा २० दशमलव ४५ प्रतिशत, ०७५७६ मा १५ दशमलव ३२ प्रतिशत र ०७६७७ मा १५ दशमलव २७ प्रतिशतमा झारिएको थियो । आर्थिक वर्ष ०७७७८ मा भने चुहावट बढेर १७ दशमलव १८ प्रतिशत पुगेको थियो । त्यसपछि चुहावटलाई ०७८७९ मा १५ दशमलव ३८ र ०७९८० मा १३ दशमलव ४६ प्रतिशतमा झारिएको प्राधिकरणले जनाएको छ ।चुहावट नियन्त्रणका लागि चालिएका कदमलाई थप व्यवस्थित र प्रभावकारी बनाएर आठ वर्षको अवधिमा चुहावट नियन्त्रणमा ठूलो सफलता हासिल भएको प्राधिकरणका कार्यकारी निर्देशक कुलमान घिसिङले बताए । लोडसेडिङ अन्त्य भई नियमित रूपमा विद्युत् आपूर्ति र प्राविधिक तथा गैरप्राविधिक चुहावट नियन्त्रणका लागि चालिएका कदमले वितरणतर्फको विद्युत् चुहावट नियन्त्रणमा सकारात्मक प्रभाव परेको उनको भनाइ छ । प्रणालीमा विद्युत् चुहावट हुँदा प्रत्यक्ष रूपमा अर्बौं रकम आम्दानी गुमिरहेको थियो, प्राविधिक तथा गैरप्राविधिक चुहावट नियन्त्रण गर्न सञ्चालन गरिएका अभियानबाट वितरणतर्फको विद्युत् चुहावट उल्लेख्य रूपमा घटी यो अनुपात छिमेकी देशहरूभन्दा कम भएको छ, घिसिङले भने, चुहावट नियन्त्रणबाट मात्र यस अवधिमा प्रतिवर्ष करिब १२ अर्ब रुपैयाँ थप आम्दानी भएको छ, गुमिरहेको रकम उठाउन सफलता मिल्दा यसको प्रत्यक्ष सकारात्मक प्रभाव प्राधिकरणको नाफामा देखिएको छ । नाफाबाट आर्जन भएको रकमलाई प्रणाली विस्तार र सुधारमा लगानी गरिरहेको र अब चुहावटलाई एकल अंकमा झार्ने लक्ष्य रहेको घिसिङको भनाइ छ । ०७२७३ मा ८ अर्ब ८९ करोड रुपैयाँ खुद नोक्सानीमा रहेको प्राधिकरणले ०७३७४ मा १ अर्ब ५० करोड रुपैयाँ खुद नाफा कमाएको थियो । त्यसपछि निरन्तर नाफामा रहेको प्राधिकरणको नाफा गत आर्थिक वर्षमा १३ अर्ब ३१ करोड रुपैयाँ (अन्तिम लेखापरीक्षण हुन बाँकी) पुगेको छ । आठ वर्षअघि ३४ अर्ब ६१ करोड रुपैयाँ सञ्चित घाटामा रहेको प्राधिकरण गत आर्थिक वर्षमा ४७ अर्ब ४१ करोड रुपैयाँ सञ्चित नाफामा पुगेको छ । ठूला क्षमताका प्रसारण लाइन तथा सबस्टेसन सञ्चालन, सबस्टेसन क्षमता वृद्धि तथा सुदृढीकरण, कन्डक्टर थप्ने, ओभरलोड ट्रान्सफर्मर फेर्ने, थ्री फेज तथा स्मार्ट मिटरको प्रयोगलाई प्रोत्साहन गर्नेलगायतका कदमले प्राविधिक चुहावट नियन्त्रण भएको हो । वितरण तथा ग्राहक सेवाअन्तर्गतका व्यवस्थापक र दिनरात नभनी खटिएका कर्मचारी, गृह प्रशासनलगायत सबैको साथ र सहयोगमा चुहावट घटाउन सफल भएको घिसिङले बताए । प्राधिकरणले गैरप्राविधिक चुहावट नियन्त्रणका लागि चोरी नियन्त्रण, महसुल बक्यौता असुलीमा कडाइ, मिटर बाइपास तथा हुकिङ गरी चोरी गर्नेलाई कडा कारबाही गर्नेर्,े बन्द मिटर फेर्ने, मिटर लिन प्रोत्साहित गर्ने, मिटर रिडिङ नभएको (स्टक युनिट) ग्राहकको पहिचान गरी रिडिङ गर्ने काम अभियानकै रूपमा चलाइरहेको छ । प्राधिकरणले आफ्ना हरेक वितरण केन्द्रहरूलाई प्रत्येक वर्ष चुहावट नियन्त्रणको लक्ष्य दिई सोहीअनुसार क्रियाकलाप सञ्चालन गरिरहेको छ ।"
४ अर्ब लगानीमा कजारिया टायल्स उद्योग,"काठमाडौं (कास) कजारिया रमेश टायल्सले भैरहवामा चार अर्ब रुपैयाँ लगानीमा टायल्स उद्योग सञ्चालन गरेको छ । सोमबारदेखि सञ्चालनमा आएको उद्योगको वार्षिक उत्पादन क्षमता ५१ लाख वर्गमिटर टायल रहेको कम्पनीले जनाएको छ । कजारिया रमेश टायल्स, रमेश कर्प र भारतको टायल निर्माता कम्पनी कजारिया सेरामिक्सको संयुक्त उत्पादन हो । यसै सहकार्यमार्फत नवलपरासीमा टायल निर्माण कारखाना स्थापना गरिएको कम्पनीले जारी गरेको विज्ञप्तिमा जनाइएको छ । कारखाना स्थापनासँगै स्थानीय कच्चापदार्थ प्रयोग गरी कजारियाले नेपाललाई टायलमा आत्मनिर्भर बनाउने लक्ष्य लिएको छ । उद्योगले नयाँ आधुनिक उत्पादन केन्द्र किल्न लाइट अप अर्थात् भट्टी प्रज्ज्वलनको पनि उद्घाटन गरेको छ । अब बजारको मागअनुसार टायल्स उत्पादन गर्ने उद्योगले जानकारी दिएको छ । नेपालमा नयाँ उत्पादनको केन्द्र स्थापना भएकामा हामी गौरवान्वित छौं, कजारिया सेरामिक्सका अध्यक्ष तथा प्रबन्ध निर्देशक अशोक कजारियाले भने, यो आधुनिक प्लान्ट हाम्रो नवीनता र गुणस्तरप्रतिको प्रतिबद्धतालाई जनाउँछ । मुलुकको अर्थतन्त्रलाई सहयोग गर्दै आत्मनिर्भर हुने लक्ष्यको पहिलो प्रक्रियामा रहेको कजारिया रमेश टायल्सका अध्यक्ष प्रतीक जलानले बताए । हाम्रो नयाँ उत्पादन कारखानाको सफल उद्घाटनबाट अत्यन्त हर्षित छौं, उनले भने, यो विस्तार हाम्रो वृद्धि र विश्वस्तरीय टायल प्रदान गर्ने प्रतिबद्धता हो । उद्योगले स्थानीय अर्थतन्त्रलाई विकास गर्नुका साथै रोजगारी सिर्जना गर्ने समेत विश्वास लिएको जनाएको छ ।"
"चुनावी गठबन्धन, महाधिवेशन र नेताको बहिर्गमनका मुद्दामा कांग्रेसमा मतभेद","(काठमाडौं)कांग्रेस केन्द्रीय कार्यसमिति बैठकमा एक्जिट पोलिसी, चुनावी गठबन्धन र आसन्न १५ औं महाधिवेशनको विषयमा मतभेद देखिएको छ । गत फागुनको महासमिति बैठकमा कांग्रेसका महामन्त्रीद्वय गगन थापा र विश्वप्रकाश शर्माले प्रस्तुत गरेका सांगठनिक र समसामयिक प्रस्तावमा समावेश यी तीन विषयलाई पार्टीको नीतिगत धारणा बनाउने कि नबनाउने भन्नेमा केन्द्रीय कार्यसमितिमा संस्थापन र इतरपक्षबीच मतभेद देखिएको हो । संस्थापन पक्षले यी तीनवटै विषयमा संशोधन आवश्यक रहेको जनाएको छ । महामन्त्री थापा र शर्मासहित इतरपक्षीय सदस्यहरूले यी विषय दस्ताबेजमै समावेश गरेर जानुपर्ने बताएका छन् । सहमति खोज्न कार्यसमितिको बैठक भदौ ७ सम्मका लागि स्थगित गरिएको छ । महासमिति बैठकमा थापाले कुनै पनि तहका आगामी निर्वाचनमा गठबन्धन नगरी प्रतिस्पर्धा गर्नुपर्ने र १५ औं महाधिवेशन विधानको व्यवस्थाबमोजिम ०८२ को मंसिरमै हुनुपर्ने प्रस्ताव गरेका थिए । अर्का महामन्त्री शर्माले प्रस्तुत गरेको समसामयिक दस्ताबेजमा राष्ट्रपतिदेखि सांसदसम्मको एक्जिट पोलिसी को प्रस्ताव छ । जसमा राष्ट्रपति एक, प्रधानमन्त्री दुई, मन्त्री तीन र सांसद चार कार्यकालभन्दा बढी हुन नपाउने प्रस्ताव गरिएको छ । केन्द्रीय कार्यसमितिले परिमार्जन गरेर अन्तिम टुंगो लगाउने गरी महासमितिबाट प्रस्ताव पारित भएका थिए । केन्द्रीय कार्यसमिति बैठकमा मुख्य रूपमा यी तीन विषयमै सदस्यहरूबीच विवाद देखिएको हो । महासमितिमा महामन्त्रीले ल्याएको प्रस्तावकै कारण माओवादीसँगको गठबन्धन भत्किएको तर्क गर्दै संस्थापन पक्षका सदस्यहरूले चुनावी गठबन्धन गर्ने कि नगर्ने भन्ने विषय रणनीतिक भएकाले त्यसलाई पार्टीको नीतिगत धारणा बनाउन नहुने जनाएका छन् । महामन्त्री र इतरपक्षका नेताहरूले चुनावी गठबन्धनले पार्टीको वैचारिक धार कमजोर बनाउँदा संगठन कमजोर भएको र गठबन्धनका कारण हजारौं कांग्रेसका नेता तथा कार्यकर्ता अवसरबाट वञ्चित भएको तर्क गरेका छन् ।महामन्त्री थापाले चुनावी गठबन्धन गर्ने कि नगर्ने, पार्टीको एक्जिट पोलिसी र आगामी महाधिवेशनको मितिकै विषयमा सहमति जुट्न बाँकी रहेको बताए । महासमिति र केन्द्रीय कार्यसमितिमा यसबारे विभिन्न राय आएका छन् । सबैको सुझाव मिलाएर दस्ताबेजलाई टुंगो दिन्छौं, उनले भने । इतरपक्षका नेता शेखर कोइरालाले आइतबारको बैठकमा सभापति देउवालाई लक्षित गर्दै ०८२ मंसिरमा हुने नियमित महाधिवेशन सार्न नपाइने चेतावनी दिएका थिए । कोइरालासहितको संस्थापन इतरपक्षलाई सभापति देउवा ०८३ को असारमा प्रधानमन्त्री भएपछि मात्रै महाधिवेशन गराउन चाहेको आशंका छ । असार १७ मा दुई ठूला दलबीच भएको सहमतिअनुसार एमाले अध्यक्ष केपी ओली दुई वर्ष र त्यसपछि कांग्रेस सभापति देउवा प्रधानमन्त्री हुने उल्लेख छ । देउवाले आफू प्रधानमन्त्री नभएसम्म महाधिवेशन नगराउने मनोविज्ञान बुझेका कोइरालाले बैठकमा यो वा त्यो बहानामा महाधिवेशन सार्ने काम भयो भने त्यसले कांग्रेस र लोकतन्त्र दुवैलाई दुर्घटनातर्फ लैजान्छ भनेका थिए । पार्टीमा एक्जिट पोलिसी का विषयमा भने दस्ताबेजमै राख्न नहुने अडान संस्थापनपक्षीय नेताहरूको छ । बैठकमा कतिपय संस्थापनपक्षीय नेताहरूले त पार्टी सभापति देउवालाई प्रधानमन्त्री बन्नबाट रोक्नका लागि नै यस्तो प्रस्ताव ल्याइएको तर्कसमेत गरेका छन् । परराष्ट्रमन्त्रीसमेत रहेकी देउवा पत्नी आरजु राणाले पार्टीको दस्ताबेजमा यस्तो विषय समावेश गर्न नहुने धारणा राखेकी थिइन् । महामन्त्री शर्माले भने भोलिका दिनमा को प्रधानमन्त्री हुने वा नहुने भन्ने विषय अहिले प्रस्ताव भएको एक्जिट पोलिसी सँग सम्बन्धित नभएको बताए । एमाले र कांग्रेसबीच सात बुँदामा एउटा समझदारी छ । भोलिका दिनमा संसदीय दलको नेता को हुने ? प्रधानमन्त्री को हुने भन्ने छलफलको विषय यसमा गरिएको छैन । नीति बन्दै गरेको कुरा र को प्रधानमन्त्री बन्ने वा नबन्ने कुरालाई जोड्नु भएन उनले भने । प्रचार विभागका प्रमुख मीन विश्वकर्माले तीनवटा विषयलाई नेताहरू बसेर सहमतिबाटै टुंगो लगाउने बताए । प्रस्ताव जजसले ल्याउनुभएको छ । उहाँहरूले प्रस्ताव किन ल्याउनुभयो, पार्टीको दस्ताबेजमा यसलाई किन राख्ने भन्नेबारेमा सहमति गरेर नेताहरू अघि बढ्नुहुन्छ विश्वकर्माले भने, जसरी फुटबल खेल्दा देब्रेले मात्रै हान्छु भनेर लेखिरहन पर्दैन त्यसैगरी चुनावी गठबन्धन गर्ने कि नगर्ने भन्ने रणनीतिको विषय भएकाले लेख्नु पर्दैन । उनले राजनीतिक दल आम नागरिकको धारणाबाट चल्ने भएकाले नेताहरूको एक्जिट पोलिसी को विषय पार्टीको दस्ताबेजमा राख्न आवश्यक नभएको तर्क गरे । महाधिवेशन कहिले र कुन मितिमा गर्ने भन्ने कुरा विधानमै व्यवस्था भएकाले दस्ताबेजमा राखिराख्न पर्दैन उनले भने । संस्थापनपक्षीय सदस्य रामहरि खतिवडाले पार्टीको विधानमै संशोधन आवश्यक देखिएको भन्दै त्यसका लागि समिति बनाउनुपर्ने बताए । माओवादीसँग गठबन्धन गर्दा एमालेसँग र एमालेसँग गठबन्धन गर्दा माओवादीसँग हिमचिम गर्ने पार्टीकै केही सदस्यहरूको गलत प्रवृत्ति देखिन थालेको भन्दै त्यसलाई रोक्नुपर्ने उनको भनाइ छ । केन्द्रीय कार्यसमितिको बैठकमा सदस्यहरूले मन्त्रीहरू समावेशी नभएको, विवादास्पद र आपराधिक पृष्ठभूमि भएकालाई मन्त्री बनाएर संघीयतालाई कमजोर बनाउने काम केन्द्रीय नेतृत्वबाटै भएको र मधेश प्रदेशमा २० सदस्यीय मन्त्रिपरिषद् गठन गरेर संघीयताप्रति आम धारणा नै नकारात्मक बनाउने काम भएको भन्दै नेतृत्वको आलोचना गरेका छन् । संविधान संशोधन गर्दा राष्ट्रिय सभालाई पूर्ण समानुपातिक बनाएर प्रतिनिधिसभालाई निर्वाचितहरूको मात्रै संस्था बनाउनुपर्ने धारणा पनि बैठकमा उठेको छ ।"
माओवादीमा फरक मत राख्नेमाथि प्रतिशोध साध्न राज्य शक्तिको दुरुपयोग,"कुनै बेला दाहालका विश्वासपात्र थिए शर्माकुनै बेला दाहालका विश्वासपात्रका रूपमा चिनिन्थे शर्मा । तर, उनै शर्मा अहिले दाहालको कटु आलोचक बनेका छन् । दाहाल र शर्माबीचको सम्बन्ध केही वर्षयता हार्दिकतापूर्ण छैन । २०७८ पुसको महाधिवेशनले दुईबीचको दूरी थप बढायो । २०७८ माघमा भएको पार्टी महाधिवेशनमा दाहालले शर्मालाई महासचिव बनाउने भने पनि पदाधिकारी चयन गर्ने बेला देव गुरुङलाई बनाए । त्यसपछि शर्मा दाहालको किचन क्याबिनेट बाट बाहिरिए । रुकुम पश्चिमबाट निर्वाचित शर्मा पार्टीमा जिम्मेवारीविहीन जस्तै छन् ।फागुन दोस्रो साता स्थायी समितिले नेताहरूको कार्यविभाजन गर्नुअघि उनी वाग्मती प्रदेश इन्चार्ज थिए । कार्यविभाजनप्रति असन्तुष्टि जनाउँदै शर्माले नोट अफ डिसेन्ट लेखेका थिए । उनले जनप्रतिनिधिले पार्टीको जिम्मेवारी नलिने नीतिमा अध्यक्ष दाहालमाथि नै प्रश्न गरेका थिए । माओवादी विधान अधिवेशनमा शर्माले प्रत्यक्ष निर्वाचन प्रणालीबाट नेतृत्व चयन हुनुपर्ने लबिइङ गरेका थिए । केन्द्रीय समिति बैठकमा समेत शर्माले नेतृत्वमा रहेका नेताहरूले अवकाश लिएर युवालाई हस्तान्तरण गर्नुपर्ने धारणा राखेका थिए । साढे तीन दशकदेखि पार्टीको नेतृत्व गर्दै आएका दाहालको नीति तथा कार्यशैलीप्रति असहमति जाहेर गर्दै शर्माले उनको नेतृत्वमा पार्टी बन्न नसक्ने निष्कर्ष निकालेका छन् । उनले आफ्नो लिखित प्रस्तावमा दाहालले नेतृत्व हस्तान्तरण गर्नुपर्ने प्रस्ताव मात्र गरेका छैनन्, माओवादी कमजोर हुनुको मुख्य जिम्मेवारीसमेत लिनुपर्ने बताएका छन् । उनले यस प्रस्तावलाई कुनै आग्रह पूर्वाग्रहका रूपमा नलिई पार्टी निर्माणका लागि गरिएको बहसको विषयका रूपमा ग्रहण गरिनेछ भन्ने विश्वास लिएको बताएका छन् ।"
राष्ट्रिय खेलाडीविरुद्ध पारोका विदेशी खेलाडी,"अभ्यास मैदानको विवादसबैले एउटा रोमाञ्चक खेलको अपेक्षा गरिरहेका बेला त्यसलाई छोपिने गरेर अभ्यास मैदानको गुनासोले किरकिर पारेको छ । काठमाडौं आएयता पारोको अभ्याससत्र भद्रकालीको मैदानमा राखिएको थियो । तर टिम त्यहाँ घाँस काट्ने काम चलिरहेको थियो । त्यो देखेर तिनै जापानी खेलाडी होन्डाले भनेका छन्, यो त जोक्सजस्तै भयो । पछि अभ्यास सत्र दशरथ रंगशालामै सारिएको थियो । जापानी फुटबलले पाएका अहिलेसम्मकै सबैभन्दा नाम कहलिएका खेलाडीमा पर्छन्, होन्डा । उनले तीन विश्वकप खेले । प्रत्येकमा गोल पनि गरेका छन् । तर, उनी अहिले ३८ वर्षका भइसके । उनी पुरानो दिनका खेलाडी छैनन् । अझ उनी त कम्बोडियाली टिमका प्रशिक्षकसमेत भइसकेका हुन् । यस्तोमा उनको खेलिरहनुको उद्देश्य के हो, त्यो भने बुझ्न बाँकी छ । सम्भवतः उनी फिरन्ते खेलाडी मात्रै पनि हुन सक्छन् ।"
गौरीटार रंगशालाले गति लिँदै,"(मकवानपुर)नेपाली खेलकुदको सबैभन्दा ठूलो परियोजनाको रूपमा रहेको गौरीटार रंगशाला निर्माणको कामले तीव्रता पाएको छ ।वाग्मती प्रदेशका युवा तथा खेलकुदमन्त्री मीनकृष्ण महर्जनले रंगशालाको स्थलगत निरीक्षण गर्दै सम्पूर्ण पूर्वाधार निर्माण तोकिएको समयमा पूरा गर्न निर्देशन दिएका छन् । हेटौंडा६ स्थित गौरीटारमा क्रिकेट, फुटबल मैदान र पौडीपोखरीको निर्माण भइरहेको छ । मन्त्री महर्जनले गत वैशाखमा शिलान्यास गरिएको क्रिकेट मैदान र पौडीपोखरीको कामले तीव्रता पाएकोमा खुसी व्यक्त गरेका छन् ।प्रदेश सरकारले गत आर्थिक वर्षदेखि क्रिकेट रंगशाला निर्माणका लागि १२ करोड र पौडीपोखरी निर्माणका लागि ९ करोड रुपैयाँ बजेट विनियोजन गरेर निर्माण थालेको हो । उनका अनुसार उक्त क्रिकेट मैदानमा पहिलो चरणमा ६ सय दर्शक क्षमताको एउटा प्यारापिटसहित ५ वटा पिच, ७० मिटर रेडियसको ग्राउन्ड भीभीआईपी कक्ष, खेलाडी कक्ष, चेन्जिङ रुम, टीभी र रेडियो ब्रोडकास्टिङ कक्ष, मिडिया कक्ष, अपांगमैत्री क्षेत्र, पार्किङलगायत संरचना निर्माण हुने राखेपका इन्जिनियर निवेश बर्तौलाले बताए ।आगामी एक वर्षभित्र उक्त संरचना निर्माण सम्पन्न गर्नुपर्ने गरी ठेक्कामार्फत् काम भइरहेको प्रदेश खेलकुद विकास परिषद्का इञ्जिनियर बर्तौलाले बताए । निरीक्षणपछि मन्त्री महर्जनले समयसीमाभित्रै निर्माण कार्य सम्पन्न गर्ने पहल र निर्माण कम्पनीलाई दबाब दिने बताए । खेलकुदमा निर्माण कार्य अत्यन्त सुस्त हुने गरेकाले प्रदेश सरकारले तत्काल निर्माण कम्पनीलाई उपस्थित गराएर काम छिटो सक्न निर्देशन गर्ने उनको भनाइ छ । प्रदेश सरकारले खलकुद क्षेत्रको विकासका लागि स्तरीय खेलकुद संरचनासँगै खेलाडी प्रोत्साहनमा समेत काम गर्ने लक्ष्य लिएको उनले बताए ।उनले रंगशाला भित्र निर्माण भइरहेका दुइटै खेलकुद संरचनाको निर्माणको जिम्मा लिएका कम्पनीका प्रतिनिधिलाई उपस्थित गराउने निर्देशनसमेत दिएका छन् । राज्यका निकायका कमजोरी, मन्त्रीहरूको खबरदारी नहुँदा खेलकुदका संरचना अलपत्र पर्ने गरेकाले त्यसलाई रोक्न सुझाए ।गौरीटार रंगशालामा विभिन्न १९ खेलसम्बन्धित संरचना निर्माण गरिने योजनाअनुसार काम सुरु गरिएको हो । देश संघीय संरचनामा गएसँगै रंगशाला निर्माणको काम प्रदेश सरकारअन्तर्गत रहेको उक्त आयोजनामा क्रमागतबाट बजेट विनियोजन गरिदै आएको छ । फुटबल मैदान, एथलेटिक्स ट्र्याक एन्ड फिल्ड, भीआईपी प्यारापिट र फ्लडलाइट गरी ९० करोड रुपैयाँको लागत अनुमानसहित डीपीआर तयार पारेर काम गरिरहेको छ ।निरीक्षणका क्रममा मन्त्रालयका सचिव रुद्रप्रसाद लामिछाने र प्रदेश खेलकुद परिषद्का इन्जिनियर निवेश बर्तौलाले ब्रिफिङ गरेका थिए । केन्द्रीय खेलकुद प्रतिष्ठान (गौरीटार रंगशाला) का रूपमा विकास गर्नेगरी तत्कालीन समयमा राष्ट्रिय खेलकुद परिषद्ले खेलकुद संचना निर्माणको थालनी गरेको थियो ।राष्ट्रिय तथा अन्तर्राष्ट्रियस्तरका खेलकुद प्रतियोगितामा सहभागी हुने नेपाली खेलाडीलाई बन्द प्रशिक्षणमा राख्ने उद्देश्यसहित निर्माण गर्न लागिएको यस रंगशालामा फुटबल, भलिबल, क्रिकेट मैदान, पौडीपोखरी, छात्रावास, प्रशासनिक भवनलगायतको संरचना निर्माण गर्ने परिषद्को योजना छ ।"
आरिफ र आसिफ टेक्नोसँग आबद्ध,"काठमाडौं (कास) नेपाली राष्ट्रिय क्रिकेट टोलीका शेख दाजुभाइ आरिफ र आसिफ टेक्नो मोबाइलको ब्रान्ड एम्बासडर बनेका छन् । हालै आयोजित कार्यक्रममा टेक्नो मोबाइलले युवाहरूको आइकन रहेका आरिफ र आसिफलाई ब्रान्ड एम्बासडर चुनेको जनाएको छ ।वीरगन्ज महानगरपालिकाका मेयर राजेश्वरमान सिंह, नेपाल क्रिकेट संघ (क्यान) का महासचिव पारस खड्काको उपस्थितिमा शेख दाजुभाइलाई ब्रान्ड एम्बासडर घोषणा गरिएको थियो । टेक्नो मोबाइलका प्रमुख कार्यकारी अधिकृत अरिजित तलपात्राले भने, हामी आरिफ र आसिफलाई टेक्नोको ब्रान्ड एम्बासडरका रूपमा पाउँदा निकै उत्साही छौं । उहाँहरूको खेलकुदप्रतिको समर्पण हाम्रो ब्रान्डको स्टप एट नथिङसँग मेल खान्छ ।टेक्नो नेपालका पार्टनर सन्तोष भण्डारीले भने, क्रिकेट मैदानमा उहाँहरूको असाधारण प्रदर्शन र युवालाई प्रेरणा दिने क्षमताले टेक्नोको अत्याधुनिक विशेषता झल्काउँछ । नेपाली टोलीका ओपनिङ ब्याटर एवं विकेटकिपर आसिफले ४९ एकदिवसीय अन्तर्राष्ट्रियमा १ हजार ४ सय १ रन बनाइसकेका छन् । उनले गत वर्ष श्रीलंकामा एसिया कपमा भारतविरुद्ध ५८ रन बनाएका थिए । आसिफले ट्वान्टी२० अन्तर्राष्ट्रियका ४७ खेलमा १ हजार ८६ रन बनाइसकेका छन् । हालै वेस्ट इन्डिजमा भएको ट्वान्टी२० विश्वकपमा दक्षिण अफ्रिकाविरुद्ध ४२ रन बनाएका थिए । त्यसका बावजुद नेपाल उक्त खेलमा १ रनले पराजित भएको थियो । मध्यक्रमका ब्याटर आरिफ २०१३ यता नेपाली टोलीमा छन् । उनले ५१ एकदिवसीय अन्तर्राष्ट्रियमा ९ सय ६४ र ट्वान्टी२० अन्तर्राष्ट्रियका ३८ खेल ४ सय ९३ रन बनाइसकेका छन् । अप्रिलमा उनले आयरल्यान्ड ए विरुद्ध ट्वान्टी२० मा अविजित ९३ रन बनाएका थिए ।"
