शीर्षक,विवरण
अभिव्यक्ति स्वतन्त्रता र अदालतको अवहेलनाबीच सन्तुलनमा विज्ञको चासो,"पछिल्लो समयमा ९ सदस्यीय बृहत् पूर्ण इजलास गठन भएको मेरो जानकारीमा छैन, पूर्वरजिस्ट्रार रामकृष्ण तिमिल्सिना भन्छन्, अवहेलनाको मुद्दामा यति ठूलो इजलास गठन भएकाले यसले अवस्था विशेष छ भन्ने संकेत दिन्छ ।पत्रकार महासंघका पूर्वसभापति तारानाथ दाहाल ठूलो इजलास गठन हुनुको कारण अहिलेसम्म भएका नजिरलाई साँघुरो पार्ने गरी व्याख्या गर्नका लागि त होइन भन्ने आशंका उब्जिएको बताउँछन् । भन्छन्, पछिल्लो समयमा अवहेलनाको मामिलामा न्यायालय उदार हुँदै आएर प्रेस तथा अभिव्यक्ति स्वतन्त्रताको संरक्षक रहँदै आएको थियो, जसले अन्ततः अदालतलाई नै बढी सम्मानित बनाएको छ, तर अब त्यो उदारतालाई कतै साँघुर्याउन खोजिएको त होइन भन्ने आम आशंका उब्जिन पुगेको छ ।अहिले गठन भएको इजलासले गर्ने फैसला किन पनि संवेदनशील छ भने त्यसले बनाउने नजिर पुनर्लेखन गर्नुपर्यो भने झन् ठूलो र दुर्लभ इजलास गठन गर्नुपर्ने छ । त्यसैले, यति ठूलो इजलासले साँघुरो निर्णय गरिदियो भने त्यसलाई चुनौती दिने र सच्याउने ठाउँ रहन्न, वरिष्ठ अधिवक्ता बालकृष्ण न्यौपाने भन्छन्, यसअघिको सात सदस्यीय बृहत् पूर्ण इजलासले गरेको फैसलालाई उल्ट्याउने मकसदले नै ९ न्यायाधीशको इजलास गठन गरिएको हो कि त भनेर अनुमान गर्ने अवस्था छ ।फेक अडियो उत्पादन र प्रसारण गर्नेहरू राजकुमार तिमिल्सना तथा सिधा कुरा अनलाइनका सञ्चालक युवराज कँडेल, कार्यकारी सम्पादक नवीन ढुंगानाविरुद्धको मुद्दामा गत जेठ ३० मा सुनुवाइ गर्दै न्यायाधीश कुमार चुँडाल र विनोद शर्माको इजलासले ९ सदस्यीय बृहत् पूर्ण इजलासमा पठाउने आदेश गरेको थियो । त्यसैअनुसार प्रधानन्यायाधीश विश्वम्भरप्रसाद श्रेष्ठ, न्यायाधीशहरू प्रकाशमान सिंह राउत, सपना प्रधान मल्ल, प्रकाशकुमार ढुंगाना, हरि फुयाल, नहकुल सुवेदी, विनोद शर्मा, महेश शर्मा पौडेल र बालकृष्ण ढकालको इजलासले साउन १७ मा सुनुवाइ गर्दर् ैभदौ ६ मा निर्णय सुनाउने मिति दिएको छ ।अडियो फेक हो भनेर प्राविधिक परीक्षणबाट पुष्टि भइसकेपछि उनीहरू तीनै जनाविरुद्ध काठमाडौं जिल्ला अदालतमा विद्युतीय कारोबार ऐनबमोजिम फौजदारी कसुरअन्तर्गतको मुद्दा दायर भइसकेको छ । यद्यपि अभियुक्तहरू राजधानीमै रहेर सक्रिय भए पनि तत्कालीन गृहमन्त्री रवि लामिछानेको विश्वासमा सीआईबी प्रमुख बनाइएका श्याम ज्ञवालीले उनीहरूलाई फरार रहेको भन्दै प्रतिवेदन दिएका थिए ।जानाजान अडियो उत्पादन तथा प्रसारण गरेको विषयमा फौजदारी मुद्दा आकर्षित भएर जिल्ला अदालतले मुद्दा दर्ता भइसकेकाले त्यही विषयमा अदालतको मानहानिमा सर्वोच्चमा दुर्लभ इजलासबाट फैसला गर्न लागिएकाले पनि सरोकार बढेको हो ।प्रेस स्वतन्त्रता, अदालतको मानहानि र फौजदारी मुद्दामा यसअघि अदालतले दिएका फैसलाले पनि स्पष्ट दिशानिर्देश गरिसकेका छन् । तत्कालीन प्रधानन्यायाधीश गोपाल पराजुलीको आलोचना गर्ने डा गोविन्द केसी र पराजुलीको उमेर विवादमा समाचार प्रकाशित गर्ने कान्तिपुरविरुद्ध लगाइएका मानहानिका मुद्दालाई लगाउमा राखेर एकीकृत रूपमा हेरिएको थियो । उमेर ढाँटेको प्रमाणित भएपछि पराजुली स्वतः पदमुक्त भएका थिए । तर, अदालतमा अवहेलनामा सर्वोच्चका सात न्यायाधीशहरू दीपककुमार कार्की, मीरा खड्का, हरिकृष्ण कार्की, विश्वम्भरप्रसाद श्रेष्ठ, ईश्वरप्रसाद खतिवडा, आनन्दमोहन भट्टराई र प्रकाशमान सिंह राउत सम्मिलित बृहत् पूर्ण इजलासले ऐतिहासिक रूपमा उदार र प्राज्ञिक फैसला दिएको थियो ।फौजदारी कारबाहीमा गइसकेपछि त्यो नै सबैभन्दा ठूलो सबक हुने भएकाले अब थप कारबाही गर्नेमा अदालत उदार हुनुपर्ने वरिष्ठ अधिवक्ता न्यौपानेको सुझाव छ । मैले ९ सदस्यीय इजलासमा गएर यही कुरा निवेदन गरेको थिएँ, भन्छन्, निजहरूलाई तल्लो अदालतमा फौजदारी मुद्दा चलिसकेपछि सर्वोच्चले अवहेलनाको मुद्दामा कारबाहीगर्ने होइन, मुद्दा खारेज गर्नॅपर्छ भन्नेमा बृहत् पूर्ण इजलास सहमत भयो भने पुरानो, विस्तृत र उदार सिद्धान्त कायम रहन्छ, नत्र उल्टिन्छ ।अभिव्यक्ति स्वतन्त्रता र अदालतको अवहेलनामा कारबाही गर्न पाउने अधिकारबीच उचित सन्तुलन र सामञ्जस्यता कायम गर्नॅ र सहनशील लोकतन्त्रका मान्यताहरूलाई मजबुत बनाउँदै अघि बढ्नु भनेर पनि फैसलामा नजिर कायम गरिएको छ । अवहेलनामा हुन सक्ने कारबाहीको विकल्पमा फौजदारी तथा देवानी संहितामा रहेका सजायका व्यवस्थाहरू नै प्रयोग हुन सक्ने सर्वोच्चको व्याख्या छ ।फौजदारी कसुर ठहर हुने प्रकृतिको मुद्दामा अदालतको अवहेलनामा कारबाही नचलाए पनि हुने सिद्धान्तका बनाउँदै अदालतले अवहेलनाको अस्त्र चलाउनबाट आफूलाई सकेसम्म जोगाउनुपर्ने नजिर प्रतिपादन गरेको थियो । सामान्यतः न्याय सम्पादनको कार्यमा अवरोध गर्नॅ अवहेलना हुन्छ । तर,अवरोध मानिएका यस्ता कतिपय कुराहरूलाई मुलुकको फौजदारी कानुनमा सार्वजनिक न्यायविरुद्धको कसुर भनी अलग्गै परिभाषित गरी सजायसमेतको व्यवस्था गरेको पनि हुन सक्छ, प्रतिपादित नजिरमा उल्लेख छ, त्यसोगरिएको अवस्थामा अवहेलनाको मार्गभन्दा फौजदारी कानुनको उल्लंघनको विषयको रूपमा हेरी सो घटनालाई सम्बोधन गरिन्छ ।मुलुकी अपराध संहिता, २०७४ मा झूटा प्रमाण बनाउने, कसुरदारलाई आश्रय दिने, जमानतको सर्तविपरीत अनुपस्थित हुने, पक्राउको बाधा विरोध गर्ने, पक्राउबाट उम्काउने भगाउने आदि कार्यले न्याय सम्पादनमा अवरोध पैदा भएको मानिने र त्यसलाई फौजदारी कानुनले नै सम्बोधन गरिसकेका विषय भएकाले अवहेलनामा कारबाही गर्नेभन्दा सम्बन्धित फौजदारी कानुनअन्तर्गत कारबाही चलाइनु उपयुक्त हुने भएकाले फौजदारी अपहेलना भनिनु आवश्यक पनि नहुने अदालतको फैसला छ ।विचार र अभिव्यक्ति स्वतन्त्रताको विषयमा पछिल्लो समयमा विकसित अवधारणा सापेक्षिक रूपमा सहिष्णु भएकाले त्यसलाई कायम राख्नुपर्नेमा सर्वोच्चको फैसला छ । कुनै समय तत्कालीन प्रधानन्यायाधीश विश्वनाथ उपाध्यायको कार्टॅन बनाएबापत अदालतको अवहेलनामा सजाय पाएका पत्रकार हरिहर विरहीको मुद्दालाई उद्धृत गर्दै फैसलामा भनिएको छ, हाल विकसित सहिष्णु र संयमपूर्ण दृष्टिकोणबाट पुराना मुद्दाहरूको आज पुनरावलोकन गर्ने हो भने कतिपय अवस्थामा फरक परिणाम पनि देखिन सक्छ । अदालतले अपनाएको पछिल्लो उदारवादी नजरबाट हेर्दा कतिपय मुद्दामा यस अदालतले तत्कालमा लिएको धारणा अब कायम रहन नसक्ने सम्भावना देखा पर्दछ । उदाहरणका लागि एउटा अनुसन्धानात्मक लेख वा अदालतको विषयमा छापिएको एउटा कार्टॅनको विषयमा अदालतले अवहेलनामा कारबाही गर्ने कुरा वर्तमान अवस्थामा असान्दर्भिक बन्दै गएको छ । यस्ता विषयमा कारबाहीको उठानसम्म पनि हुन सक्छन् भन्ने कुरा आज सायदै सोचिन्छ ।अवहेलनामा सजाय गर्ने शक्तिबारे नेपालमा विकसित पछिल्लो धारणा उदार, सहिष्णु, संयमित किसिमको एवं मानव अधिकार र तुलनात्मक विधिशास्त्रमा विकसित मान्यताबाट सुसूचित पनि छ भन्नेबारे हेक्का राख्नु वाञ्छनीय भएको पनि फैसलामा उल्लेख छ । जहाँ विकल्प छ, अवहेलनामा कारबाहीभन्दा अर्को विकल्प अपनाउनु उचित हुन्छ भन्ने दृष्टिकोण पनि तुलनात्मक विधिशास्त्रमा निर्माण हुँदै आएको देखिन्छ, फैसलाको पूर्ण पाठमा भनिएको छ, यस मानेमा, कतिपय अवस्थामा अवहेलनाको क्षेत्राधिकार न्यायमा हुने अवरोध हटाउने पूरक क्षेत्राधिकार हो ।खुला सुनुवाइ गर्ने अदालतले खुला सञ्चारलाई स्वीकार गर्नॅपर्छ, बृहत् पूर्ण इजलासको ठहर छ, अवहेलनाको अस्त्रको जथाभावी प्रयोग गरी न्यायलाई नै विकृत पारिनु हुँदैन । न्यायाधीशमाथिको आलोचनामा पनि सर्वोच्चको फैसलाले सहिष्णु हुन मार्गदर्शन गरेको छ । अमुक कुरा गोप्य राखिनुपर्छ भनी कानुनले वा अदालतले स्पष्ट आदेशमार्फत केही समयका लागि वा स्थायी रूपमा रोक लगाएकोमा बाहेक पत्रकारलाई सार्वजनिक रूपमा उपलब्ध अदालत वा न्यायाधीशको कामकारबाहीसँग सम्बन्धित विषयमा समाचार बनाउने वा टिप्पणी वा समालोचना गर्ने अधिकार हुनुपर्छ भनिन्छ र यस्तो सार्वजनिक रूपमा उपलब्ध सत्यतथ्यको उद्घाटनलाई हानिकारक मानिँदैन । बरु सत्यको उद्घाटन गरिएको हो भन्ने कुरा अवहेलनाको आरोपमा एउटा महत्त्वपूर्ण प्रतिरक्षा बन्दछ । बदनियतपूर्वक सम्बन्धित व्यक्तिलाई निजी रूपमा हानि पुर्याउने नियत नराखी प्रकाशित वा प्रसारित स्वच्छ, सत्य एवं यथार्थ, तटस्थ, पूर्ण समाचार वा टिप्पणीलाई लोकतान्त्रिक मुलुकहरूमा स्वीकारयोग्य विषय र सञ्चार क्षेत्रको विशेषाधिकार हुने पनि सर्वोच्चको ठहर छ । गाली बेइज्जतीको मुद्दा होस् वा अवहेलनाको, सञ्चार क्षेत्रले स्वच्छ, तटस्थ समाचार वा टिप्पणी प्रकाशित वा जनताका चासोका कुराहरू हुलाकीले जस्तै जनतासमक्ष पुर्याइदिएको भनी आफ्नो कार्यको प्रतिरक्षा गरेको र यी कुराहरूलाई न्यायिक प्रक्रियामा समेत स्वीकार गरिएको, अदालतले स्पष्ट पारेको छ । फैसलामा भनिएको छ, स्वच्छ सुनुवाइ र स्वतन्त्र प्रेस दुई प्रतिस्पर्धी मूल्यहरू हुन् । यिनीहरूका बीच उचित सन्तुलन जरुरी हुन्छ भन्ने पछिल्लो समयमा अदालतहरूले स्वीकार गरेका छन् ।अवहेलना मुद्दामा अहिलेसम्मकै ठूलो इजलास गठन गर्नॅले अदालत गम्भीर छ भन्ने संकेत देखिएको र मिडियाको आवरणमा जेसुकै गरे पनि हुन्छ भन्ने प्रवृत्तिलाई निषेध गर्ने गरी केही गर्न पर्छ भन्ने निचोडमा न्यायालय पुगेको आकलन सजिलै गर्न सकिने कानुनविद्हरूको बुझाइ छ । प्रेस तथा अभिव्यक्ति स्वतन्त्रतालाई संविधानले सुनिश्चित गरेको छ, तर यसको यो मतलब होइन कि मनमा जे लाग्यो त्यही भन्न पाइन्छ, वरिष्ठ अधिवक्ता सतीशकृष्ण खरेल भन्छन्, पछिल्लो समय मिडियाका नाममा देखिएको छाडापनलाई नियन्त्रण गर्ने गरी केही आदेश पक्कै पनि आउँछ ।तर, सर्वोच्चको फैसलाले संविधानप्रदत्त सूचनाको हक र प्रेस तथा अभिव्यक्ति स्वतन्त्रताको हकलाई कुण्ठित गर्न नमिल्ने उनको तर्क छ । सत्यतथ्य उजागर गर्नॅ प्रेसको अधिकार हो र त्यसलाई अवहेलनाका नाममा आउने कुनै आदेशले रोक्न सक्दैन र मिल्दैन, उनी भन्छन्, छाडा भएकाहरूलाई नियन्त्रण र नियमन गर्ने नाममा कतै मिडियाको स्वतन्त्र अस्तित्वलाई आँच पो आउँछ कि भन्ने लाग्न सक्छ, तर सर्वोच्चले त्यस्तो संविधानविपरीत हुने कुनै आदेश गर्न मिल्दैन र गर्दैन ।अदालत र प्रेस दुवैको स्वतन्त्रता रहने गरी सर्वोच्चको निर्देशनात्मक व्याख्या जारी गर्नका लागि ९ सदस्यीय इजलास गठन गरिएको विश्लेषण छ, नेपाल बारका अध्यक्ष गोपालकृष्ण घिमिरेको । अवहेलनाको मुद्दामा हालसम्मकै ठूलो इजलास गठन हुनु भनेको यस मामिलामा अदालत निकै गम्भीर छ भन्ने नै हो, बारका अध्यक्ष घिमिरे भन्छन्, अदालतले के कुरामा अवहेलना हुने र केमा नहुने भन्ने स्पष्ट निर्देशनसहितको व्याख्या गर्ने अवस्था यहाँ विद्यमान छ, तर यसो गर्दा प्रेसको स्वतन्त्रतामा खलल पुग्ने गरी कुनै निर्णय हुनुहुँदैन ।जसरी स्वतन्त्र अदालतको पक्षमा बार उभिएको छ, त्यसरी नै स्वतन्त्र प्रेसको पक्षमा पनि बार उभिने भन्दै अध्यक्ष घिमिरेले थपे, मिडियाको पनि स्वतन्त्रता छ, त्यसलाई नखलबलिने गरी अदालतले अवहेलनाजन्य मुद्दाको व्याख्या गर्नुपर्छ ।संविधानले न्याय सम्पादनको कार्यमा कसैले अवरोध गरेमा वा आदेश वा फैसलाको अवज्ञा गरेमा कानुनबमोजिम अवहेलनामा कारबाही चलाउने अधिकार सर्वोच्चलाई दिए पनि त्यसको सहिष्णु र उदार प्रयोग हुनुपर्ने पत्रकार दाहालको बुझाइ छ । नेपालमा अवहेलनासँग सम्बन्धित छुट्टै कानुन नै छैन, त्यसैले कहिले उदार र कहिले अनुदार व्याख्या हुँदै आएको छ, भन्छन्, तर, ती सबैलाई एक रूप दिने गरी सात सदस्यीय बृहत् पूर्ण इजलासले २०७६ मा गरेको फैसलाको उदार दृष्टिकोणलाई यो ९ सदस्यीय इजलासले खारेज नगरोस् भन्ने अपेक्षा छ ।"
"सार्वजनिक लेखा समितिमा ७२ उजुरी थन्किए, पुराना विवाद उप्काएर बयानबाजीमा सभापति","कस्ता उजुरी थन्किए ? गोरखापत्रका साइकल ब्वाई कर्मचारीहरूले उपत्यकाबाहिर पत्रिका ढुवानी गर्दा टेन्डर प्रक्रियामा अनियमितता गरी संस्थानलाई नोक्सानी पुर्याएको विषयमा छानबिन गरिपाउँ भनी साउन १० मा उजुरी दिएका थिए । विद्युत् प्राधिकरणमा सार्वजनिक खरिद पुनरावलोकन समितिको निर्णयअनुसार पुनः मूल्यांकन गर्ने नयाँ समिति गठन गरी भ्रष्टाचार गरिएको विषयमा छानबिन माग गर्दै साउन ११ मा अर्को उजुरी परेको छ । सोही दिन क्यासिनो सञ्चालन गर्न पूर्वस्वीकृति पत्र जारी गरेकोबारे पनि छानबिन माग गरी उजुरी आयो भने साउन १३ मा दुईवटा उजुरी दर्ता भए ।धितोपत्र बोर्डबाट आईपीओ निष्कासन अनुमति दिँदा कानुनको गम्भीर उल्लंघन भएकाले सोसँग सम्बन्धित फाइल झिकाई छानबिन र कारबाही माग गरिएको र विभिन्न टेलिकमको अनुमतिपत्र जाँचबुझ गरी कारबाही माग गरिएको उजुरी पनि लेखा समितिमा छ । यस्तै अवैध क्रसर उद्योगलाई कारबाही र छली गरेको राजस्व असुल गराइपाउँ भनेर लालबन्दी१७ का बासिन्दाले दिएको उजुरी पनि विचाराधीन छ । विभिन्न जलविद्युत् आयोजनामा अनियमितता भएको दाबीसहित परेको उजुरी पनि थन्किएको छ । नेपाल विद्युत् प्राधिकरणका विभिन्न आयोजना ठेक्का दिँदा अनियमितता भएको भन्दै परेका उजुरी पनि समितिले हेर्न भ्याएको छैन । नेपाल टेलिकममा भएको राजस्व चुहावट र बैंकिङ क्षेत्रमा भएका घोटाला रोक्न माग गरिएको उजुरी समितिमै अल्झिएको छ । बैंक खाता ह्याक गरी रकमान्तर गरेकामा आवश्यक कारबाही गरिपाउँ भनेर परेको उजुरी गत चैतदेखि विचाराधीन छ । समितिको उजुरी सूचीमा उक्त विषयमा अध्ययन गरेर राष्ट्र बैंकसँग छलफल गर्ने कैफियत नोट लेखिएको छ ।लुम्बिनी विकास कोषमा अनियमितता गर्नेहरूमाथि छानबिन र कारबाही, नेपाल टेलिभिजनमा ग्राफिक्स मेसिन खरिदमा करोडौंको भ्रष्टाचार दाबीसहित छानबिन माग गरिएको उजुरी पनि छ । नेपाल टेलिभिजनलाई पत्र लेखे पनि ७ महिनादेखि समितिले आवश्यक कारबाही प्रक्रिया अघि बढाएको छैन ।नेपाल टेलिकमले रिचार्ज कार्ड छपाइ गर्दा स्वदेशी उद्योगीलाई टेन्डर प्रतिस्पर्धामा भाग लिन नमिल्ने मापदण्ड राखेको भन्दै बोलपत्र रद्दको मागसहित गत पुसमा समितिमा उजुरी परेको थियो । उक्त विषयमा टेलिकमसँग जवाफ मागेर समितिले थन्क्याएको छ । स्वास्थ्य सामग्री खरिदमा नीतिगत भ्रष्टाचार गरिएको विषयमा छानबिन माग गरिएको अर्को उजुरी समितिमा विचाराधीन छ । वैदेशिक रोजगार विभागले सफ्टवेयर खरिद गर्दा अनियमितता भएको दाबीसहित परेको उजुरी पनि थन्किएको छ । राष्ट्रिय महिला आयोगकी अध्यक्ष कमला पराजुलीले सरकारबाट ज्येष्ठ नागरिक ग्राम निर्माण गर्न ६ करोड १० लाख रुपैयाँ लिएको तर काम सम्पन्न नगरीकनै कर्मचारीसँग मिलेमतोमा कागज बनाएर भुक्तानी लिएको विषयमा छानबिन र कारबाही माग गरी २०८० भदौ ५ मै उजुरी दर्ता भएको थियो । समितिको विवरणमा यो उजुरीबारे पत्राचारसम्म गरिएको उल्लेख छैन ।नेपाल स्काउट केन्द्रीय कार्यालयको लैनचौरस्थित जग्गा सम्बन्धमा हाल ऊर्जामन्त्री रहेका कांग्रेस नेता दीपक खड्काको कम्पनीका विषयमा २०८० पुस २० मा प्रशासकीय अधिकृतले नै लेखा समितिमा उजुरी दर्ता गराएका थिए । समिति सचिवालयले युवा तथा खेलकुद मन्त्रालयसँग कागजात मागे पनि समितिमा सभापतिले छलफलको विषय बनाएका छैनन् । लेखा समितिले लैनचौरको जग्गा विवादमा परेको उजुरी थन्क्याएर राखेपछि जिल्ला प्रशासन कार्यालय काठमाडौंले गत वैशाख ६ मा ताला लगाएको थियो ।सार्वजनिक लेखा समितिमा दर्ता भएका यस्ता ६ दर्जन उजुरीमाथि सरोकारवाला मन्त्रालय तथा निकायलाई पत्र लेख्नेबाहेक छलफल भएको छैन । तीमध्ये करिब साढे २ दर्जन उजुरीका सम्बन्धमा त समितिले सम्बन्धित निकायमा पत्राचारसम्म गरेको छैन । यसअघि सार्वजनिक लेखा समितिले टेरामक्स, जहाज खरिद, सेक्युरिटी प्रिन्टिङ प्रेस, वाइडबडी, ओम्नी, तारागाउँलगायतका प्रकरणमा छानबिन गर्न निर्देशन दिएको थियो । अख्तियार दुरुपयोग अनुसन्धान आयोगका प्रमुख प्रेम राईले गत फागुन १५ मा समितिमै आएर ठूला भ्रष्टाचार प्रकरणको छानबिन अन्तिम चरणमा पुगेको र मुद्दा लैजाने तयारी रहेको बताएका थिए । तर लेखा समितिले हाइप्रोफाइल को संलग्नता रहेको भनिएका यी प्रकरणको छानबिन कहिले टुंगिन्छ र मुद्दा कहिले दायर हुन्छ भन्ने विषयमा अख्तियारका पदाधिकारीलाई बोलाएर सोध्न सकेको छैन ।लेखा समितिको अर्को महत्त्वपूर्ण जिम्मेवारी महालेखा परीक्षकको वार्षिक प्रतिवेदनमा समाविष्ट बेरुजु जाँच गर्ने हो । समितिले महालेखा परीक्षकद्वारा सम्पादित कामकारबाही र सो सम्बन्धमा सम्बन्धित निकायबाट हुनुपर्ने कामकारबाही कानुनसंगत र औचित्यपूर्ण तवरबाट भए नभएको सम्बन्धमा समेत अध्ययन गरी आवश्यक निर्देशन दिने गर्छ । सार्वजनिक लेखा समितिले महालेखा परीक्षकको ६० औं प्रतिवेदनमा उल्लिखित ४ मन्त्रालयको मात्रै बेरुजुमाथि छलफल टुंग्याएको छ । जसमा रक्षा, कृषि, सहरी विकास र वन तथा वातावरण मन्त्रालय छन् । महालेखाको ५९ औं प्रतिवेदनले कृषि मन्त्रालयको बेरुजुमाथि छलफल बाँकी छ । लेखा समितिले कतिपय मन्त्रालयको ५६ औं प्रतिवेदनमा देखाइएको बेरुजुमाथि नै छलफल गर्न भ्याएको छैन । समिति बैठक नियमित बसे पनि दसैं अगाडि नै बेरुजु फर्छ्योट गरिसक्ने अवस्था नरहेको समितिका अधिकारीहरूको भनाइ छ । कहिले सभापतिको समय मिल्दैन, कहिले सांसद त कहिले महालेखाका अधिकारी र मन्त्रालयका अधिकारीको समय उपलब्ध हुँदैन । त्यसैले बेरुजु फर्छ्योट हुन ढिलाइ भएको छ, ती अधिकारीले भने ।महालेखाले सबैभन्दा बढी बेरुजु अर्थ र भौतिक पूर्वाधार तथा यातायात मन्त्रालयको रहेको औंल्याएको छ । यी मन्त्रालयको बेरुजुमाथि छलफल गर्न समिति सभापतिले नै तदारुकता नदेखाएको समितिका एक सदस्यले बताए । समितिले बेरुजुमाथि छलफल गरिदिन भन्दै उपभोक्ता समिति, कर्मचारी र निर्माण व्यवसायीले निवेदन दिएका छन् । समितिले बेरुजुका सम्बन्धमा समयमै आवश्यक निर्णय नलिँदा आफूहरू मर्कामा परेको कर्मचारी र निर्माण व्यवसायीको गुनासो छ । समिति नेतृत्वले भने निवेदन र बेरुजुमाथि छलफल गर्नुको साटो यसअघि नै टुंगिसकेका विषयमा अनावश्यक अग्रसरता देखाएको समितिका सदस्यहरूकै भनाइ छ ।"
खुम्बु क्षेत्रका थप दुई हिमताल फुट्ने जोखिम,"(काठमाडौं)सोलुखुम्बुको खुम्बु क्षेत्रका दुईवटा हिमताल फुटेर शुक्रबार थामेखोलामा बाढी आएको पुष्टि भएको छ । रक्षामन्त्री मानवीर राईसहित सुरक्षा अधिकारीहरूले शनिबार बिहान हेलिकोप्टरबाट बाढी प्रभावित क्षेत्र निरीक्षण गर्दा खुम्बु क्षेत्रअन्तर्गत टासीलाप्चामा रहेका पाँचमध्ये दुईवटा हिमताल फुटेको पाइएको हो । थप दुई हिमताल पनि फुट्ने जोखिममा रहेका छन् । सोलुखुम्बुकी प्रमुख जिल्ला अधिकारी देवी पाण्डे खत्रीका अनुसार शुक्रबार दिउँसो अचानक आएको बाढीले खुम्बु पासाङल्हामु गाउँपालिका५, थामेमा २० वटा घरहोटल, तीनवटा स्कुल भवन, छात्रावास, मेडिकल क्लिनिक र थामे जलविद्युत् आयोजनाको बाँधमा क्षति गरेको थियो । बाढीमा परेका स्थानीय ५५ वर्षीय नुरु टुडु शेर्पा बेपत्ता छन् । बाढीले तल्लो तटीय क्षेत्र सोताङ१ को दिप्लीघाटस्थित दूधकोशी किनारमा भण्डारण गरी राखेको पुरानो बेलिब्रिजको सामानसमेत बगाएको छ । माप्य दूधकोशी१, अँधेरीस्थित खुम्बु क्षेत्र जोड्ने दूधकोशी नदीको पुल एकातर्फ भासिँदा आवागमन बन्द भएको छ । खुम्बुको ठूलो जलाधार क्षेत्र टासीलाप्चामा केही दिनदेखि अविरल परेको वर्षा र तापक्रम वृद्धिका कारण हिमताल विस्फोट भएको अनुमान गरिएको छ । शनिबारबाट पानीको बहाव घटे पनि जोखिम उस्तै रहेको विपद् जोखिम न्यूनीकरण तथा व्यवस्थापन प्राधिकरणले जनाएको छ । बाढीले पुरेका भौतिक सम्पत्ति निकाल्न र बेपत्ताको खोजीमा नेपाली सेनाको नाम्चेस्थित गुल्म र नेपाल प्रहरीको स्थानीय युनिट परिचालन गरिएको छ । थामेका बाढीपीडितलाई शुक्रबार नै सुरक्षित स्थानमा सारिएको छ । जिल्ला प्रहरी प्रमुख डीएसपी द्वारिकाप्रसाद घिमिरेका अनुसार सर्वसाधारण ९३ जनालाई माथिल्लो थामेमा र शिक्षक, कर्मचारी र विद्यार्थी गरी ४२ जनालाई लम्जे सामुदायिक भवनमा राखिएको छ । बाढीपीडितलाई ६५ हजार रुपैयाँका दरले राहत प्रदान गरिएको छ । गाउँपालिकाबाट ५० हजार र जिल्ला विपद् व्यवस्थापन कोषबाट १५ हजारका दरले नगद वितरण गरिएको हो । आंशिक क्षति भएका घरका लागि पालिकाले १० हजा रुपैयाँका दरले राहत दिएको छ । रक्षामन्त्री राई, राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रमुख कार्यकारी अनिल पोखरेल, सोलुखुम्बुकी प्रमुख जिल्ला अधिकारी पाण्डे, खुम्बु पासाङल्हामु गाउँपालिकाका अध्यक्ष मिङमारछिरि शेर्पालगायतले हेलिकोप्टरबाट बाढी प्रभावित बस्ती हुँदै हिमताल भएको स्थानसम्म अवलोकन गरेका थिए । त्यस क्रममा अरू दुई हिमताल पनि फुट्ने जोखिममा रहेको पाइएको हो । रक्षामन्त्री राईले क्षतिको विस्तृत प्रतिवेदन तयारी भइरहेको जानकारी दिए । मैले सबै क्षेत्रलाई नजिकबाट नियालेको छु, अवस्था बेहाल छ, उनले भने, आइतबार प्रधानमन्त्रीलाई प्रतिवेदन बुझाउँछौं, त्यसपछि नेपाल सरकारले पुनःस्थापनासम्बन्धी निर्णय लिन्छ ।थप हिमताल फुट्दा तल्लो तटीय क्षेत्रका मानवबस्ती र भौतिक संरचनामा असर पर्न सक्ने सोलुखुम्बुकी प्रमुख जिल्ला अधिकारी पाण्डेले बताइन् । त्यसैले हामीले जोखिमयुक्त क्षेत्रमा रहेका बासिन्दालाई सुरक्षित स्थानमा जान भनेका छौं, उनले भनिन् । तल्लो तटीय क्षेत्रका बासिन्दालाई सुरक्षित रहन सोलुखुम्बु, ओखलढुंगा र खोटाङका स्थानीय तहले पनि अपिल गरेका छन् । सेनाको उदयपुरस्थित १८ नम्बर बाहिनी मुख्यालयले विपद्को जोखिमलाई ध्यान दिँदै सोलुखुम्बु, ओखलढुंगा र खोटाङको दूधकोशी नदी तटीय क्षेत्रका बस्ती र जलविद्युत्लगायत भौतिक संरचनाको सुरक्षार्थ थप सतर्कता अपनाउन आफ्ना संयन्त्र परिचालन गरेको छ । तटीय क्षेत्रमा पर्ने तीनवटै जिल्लाका प्रमुख जिल्ला अधिकारी र जिल्लास्थित सुरक्षा अधिकारी तथा स्थानीय जनप्रतिनिधिसँग समन्वयमा काम भइरहेको छ, बाहिनीका एक अधिकारीले कान्तिपुरसँग भने । थामेबाट माथि एक दिनको पैदल दूरीमा हिमताल रहेका छन् भने त्यस क्षेत्रबाट बग्ने थामेखोला दूधकोशीमा मिसिन्छ । सोलु, ओखलढुंगा र खोटाङ तथा उदयपुर हुँदै बग्ने दूधकोशीको कुल एरियल स्पेस (हवाई दूरी) ९६ किमि छ । नदी बग्ने दूरीका हिसाबले भने थामेबाट तल १ सय ५० किमि भन्दा बढी छ । खुम्बु क्षेत्रको हिमतालबाटै निस्किएको दूधकोशी सोलु, ओखलढुंगा र खोटाङ हुँदै बगेर उदयपुरको सिमानाको जोर्तिघाटमा सुनकोशी मिसिन्छ । सुनकोशी र दूधकोशी सप्तकोशीका मुख्य सहायक नदी हुन् । भोटेकोशी, लिखु, इन्द्रावती, तामाकोशी तथा यिनका सहायक नदीहरू मिसिएर सुनकोशी सिन्धुपाल्चोक, काभ्रेपलाञ्चोक, रामेछाप, सिन्धुली र उदयपुर हुँदै जोर्तिघाट पुग्छ । जोर्तिघाटदेखिमाथि दूधकोशी नदी र यसका अरू सहायक नदी तटीय क्षेत्रमा हाल मुख्य ५ आयोजनाबाट विद्युत् उत्पादन भइरहेको छ । २४८८ मेगावाट क्षमताको लुजाखोला जलविद्युत् आयोजना खुम्बु पासाङल्हामु गाउँपालिका१, खार्तेमा पर्छ । लुजाखोला दूधकोशीमै मिसिन्छ । २२ मेगावाटको मध्य हुँगाखोला ए र २२९ मेगावटको मध्य हुँगा खोला बी जलविद्युत् आयोजना महाकुलुङ गाउँपालिका३, बुँदेलमा पर्छ । हुँगाखोला दूधकोशीको सहायक नदी हो । त्यस्तै १८ मेगावाटको माथिल्लो सोलुखोला जलविद्युत् आयोजना सोलु दूधकुण्ड नगरपालिका२, बेनीमा पर्छ । सोलुखोला दूधकोशी नदीको मुख्य सहायक नदी हो । त्यसैगरी दूधकुण्ड नगरपालिका११, तिङ्लास्थित सोलुखोलाको पानी सुरुङमार्गबाट थुलुङ दूधकोशी गाउँपालिका३, पञ्चन (मैकुबेसी) मा झारेर निर्माण गरिएको ८६ मेगावाटको जलविद्युत् आयोजनाको पावरहाउस दूधकोशी तटीय क्षेत्रमा पर्छ । दूधकोशी र यसका सहायक नदीहरू सोलुखोला, हुँगाखोला, इङ्खु, थामे (भोटेखोला) यी सबै खुम्बु क्षेत्रबाट बगेका छन् । खुम्बु क्षेत्रमा रहेका हिमताल फुटे वा अधिक वर्षा र पहिरो खोलानदीमा खसेर त्यसले बाढीको रूप लिए तल्लो तटीय क्षेत्रका जलविद्युत्लगायतका भौतिक संरचना र मानवबस्तीलाई असर गर्छ । दूधकोशीमा यसअघि २०४२ साल र २०५५ सालमा आएको बाढीले सोलु, ओखलढुंगा र खोटाङका तटीय क्षेत्रमा मानवबस्ती, हजारौं हेक्टर खेतबारी, पुललगायत भौतिक सम्पत्ति र मानवीय क्षति गरेको थियो । सोलुखुम्बुको थुलुङ दूधकोशी गाउँपालिका३, पञ्चनस्थित कालिकादेवी माध्यमिक विद्यालयका पूर्वशिक्षक मीनप्रसाद कोइरालाका अनुसार २०४२ साउन १४ मा हुँगाखोलामा आएको बाढीले दूधकोशीलाई तीन दिनसम्म थुनेको थियो । थुनिएको नदी खुलेर बाढीको रूप लिँदा तल्लो तटीय क्षेत्रको जोर्तिघाटसम्मै ठूलो भौतिक सम्पत्तिको नोक्सान गरेको थियो । हुँगाको बाढी पनि खुम्बु क्षेत्रको हिमताल र हिमपहिरोबाटै आएको अनुमान गरिए पनि वैज्ञानिक अध्ययन भएको थिएन । २०५५ भदौ १८ मा दूधकोशीकै सहायक नदी इङ्खुको मुहान खुम्बु क्षेत्रबाटै हिमताल फुटेर बाढी आएको थियो । सोताङ र बुङतिरबाट उर्लिएर आएको इङ्खुले दूधकोशी नदी थुनेको थियो । त्यस बेलाको बाढीले सोलु, ओखलढुंगा र खोटाङका तटीय क्षेत्रमा हजारौं हेक्टर खेतबारी, बस्ती र भौतिक संरचना सखाप पारेको थियो । २०५५ भदौको जस्तो बाढी दूधकोशीमा कहिल्यै देखेको थिइनँ, पञ्चनका पूर्वशिक्षक कोइरालाले भने । नेपाली सेनाका प्रवक्ता सहायक रथी गौरवकुमार केसीले थामेको बाढीबाट हिमतालले निम्त्याउने जोखिमबारे अध्ययन गरी अनुगमन र व्यवस्थापन प्रणालीको विकासमा लाग्नैपर्ने सन्देश दिएको बताए । हिमताल र हिमपहिरोको कुरा गरिरहन्छौं । त्यसमा पनि ठूला तालबारे सबैको चासो रह्यो तर खुम्बुलगायत हिमाली क्षेत्रका साना हिमताल पनि विपद्का दृष्टिले उत्तिकै जोखिम छन् भन्ने स्पष्ट सन्देश थामे घटनाले दिएको छ, उनले भने । राष्ट्रिय तथा अन्तर्राष्ट्रिय अध्ययनले सोलुखुम्बुकै इन्जा ताल फुट्ने जोखिममा रहेको देखाएपछि केही वर्षअघि नेपाली सेनाले तालको पानीको सतह घटाउनुका साथै वरपरको अवस्था व्यवस्थापन गरेको थियो । खुम्बु क्षेत्रमा मात्रै इन्जा, गोक्यो, दूधकुण्डलगायत दर्जनौं ठूला हिमताल छन् । ताल हुँदै बग्ने नदी तथा खोलाको तल्लो तटीय क्षेत्रको जोखिमको तह वर्गीकरण गरी अति जोखिममा रहेका बस्तीलाई स्थानान्तरण गर्न सके मानवीय र भौतिक क्षति कम हुन्छ, सेनाका प्रवक्ता केसीले भने । (सोलुखुम्बुबाट कान्तिपुर टेलिभिजनका संवाददाता भानुभक्त निरौलाको सहयोगमा)"
रोल्वालिङ बाढीको भएन अध्ययन,"(दोलखा) गत असार २२ को राति रोल्वालिङ खोलामा एक्कासि आएको बाढीले गौरीशंकर९ रोल्वालिङ पदमार्गमा पर्ने डोगाङका ८ होटल बगायो । एक जना अझै बेपत्ता छन् । बाढीले पदमार्ग क्षत्विक्षत् बनाएको छ । तर, च्छो हिमतालबाट बग्ने रोल्वालिङ खोलामा अचानक कसरी बाढी आयो भन्नेबारे अझै अध्ययन हुन सकेको छैन । पर्यटकीय क्षेत्र रोल्वालिङमा आएको बाढीलाई कतिपय स्थानीयले बेदिङको माथिल्लो क्षेत्रका साना हिमताल फुटेर आएको अनुमान गरेका छन् । गौरीशंकर हिमालको खोचमा जम्मा भएको पानी एक्कासि उम्लिएर बाढी आएको अर्कोथरीको भनाइ छ । ना र बेदिङको बीचमा पहिरो गएर खोला अवरुद्ध भई पछि खुलेरबाढी आएको हुन सक्ने अनुमान पनि धेरैले गरेका छन् । ना र बेदिङको बीचमा निकै ठूलो पहिरो गएको छ, स्थानीय दावाछिरिङ शेर्पाले भने, त्यस क्षेत्रमा साना हिमताल छन्, त्यै फुटेर आएको पानीले पहिरो ल्याएको अनुमान गरेका छौं । ना र बेदिङका माथिल्लो क्षेत्रमा सबैभन्दा ठूलो च्छोरोल्पा हिमताल छ । त्योभन्दा माथिल्लो करिब एक घण्टाको दूरीमा अर्को हिमताल दूधकुण्ड छ । यी दुवै हिमताल रोल्वालिङ खोलाका मुख्य स्रोत हुन् । बेदिङको माथिल्लो क्षेत्रमा साना ठूला अन्य ताल र पोखरी पनि भएको शेर्पाले बताए । असार २२ को बाढीले पदमार्गको झोलुंगे पुलसहित अन्य ट्रसका पुलहरू बगाएपछि बेदिङ र नाको सम्पर्क टुटेको छ । बेदिङमा विद्युत् अवरुद्ध बनेको डेढ महिना पुग्न लागेको छ । रोल्वालिङ क्षेत्रको उच्च भेगमा धेरै साना हिमताल रहेको प्राकृतिक रिसर्चर् सेन्टरका कार्यकारी तथा जलवायुविज्ञ प्रवीण सिंहले बताए । रोल्वालिङमा आएका बाढीका विषयमा अध्ययन गर्नुपर्छ, उनले भने, हिमतालबाट बग्ने खोला भएकाले के कारणले बाढी आयो, अध्ययन भए त्यस क्षेत्रको अवस्था बुझ्न सहज हुने छ । हिमाली क्षेत्रका तालमा सूचना प्रणाली जडान गर्नसके त्यहाँबाट हुने क्षति न्यूनीकरण गर्न सहज हुने उनको भनाइ छ ।"
परीक्षा हलमै अध्यापकमाथि हातपात,"(काठमाडौं)त्रिभुवन विश्वविद्यालयको परीक्षा हलमा गैरपरीक्षार्थी छिरेर अध्यापकमाथि हातपात गरेपछि ठमेलस्थित सरस्वती क्याम्पसको परीक्षा केन्द्र रद्द गरिएको छ ।सत्तारूढ एमालेनिकट अनेरास्ववियुका केन्द्रीय सदस्य किङ्गा शेर्पाले परीक्षा निरीक्षक रहेका अध्यापक भीम सुवेदीलाई हातपात गरेको प्रत्यक्षदर्शीहरूले बताए । घटनाको सीसीटीभी फुजेटसमेत सार्वजनिक भइसकेको छ । मानविकी संकाय स्नातकोत्तर तहको परीक्षा हलमा प्रवेश गरी शर्माले छातीमा समातेर लछारपछार गरेको एक प्राध्यापकले जनाए । क्याम्पस प्रमुख पनि सँगै हुनुहुन्थ्यो । दुई तीन जना परीक्षा हलमा छिरे । हाम्रा मान्छेलाई किन सहयोग नगरेको भनेर शेर्पाले दुर्व्यवहार गरे, ती अध्यापकले भने, सुवेदी सरको घडीसमेत फुट्यो । उहाँको हातमा रहेको कागजातसमेत खोसेर भुइँमा फालिदिए । साउन १५ को घटना भए पनि अहिलेसम्म गुपचुप राखिएको छ । क्याम्पस प्रमुख गोलमान गुरुङले नै संरक्षण गरेर घटना गुपचुप राखिएको अध्यापकहरूले गुनासो गरे । शेर्पा सरस्वती क्याम्पसमा भर्ना भए पनि उक्त संकायको परीक्षार्थी भने नभएको क्याम्पसले जनाएको छ । गैरपरीक्षार्थी परीक्षा हलमा छिर्न नै पाइँदैन । सबै गतिविधि क्याम्पस प्रमुखले देख्नुभएको छ, क्याम्पसकी अर्की अध्यापकले भनिन्, यस्तोगतिविधि गर्नेलाई कारबाही गरिएको छैन । क्याम्पस प्रमुख गुरुङले दोषीहरूलाई माफी मगाएर छाडिएको दाबी गरे । मसँग प्रहरी छैन । कोही भनेको पनि मान्दैन । हामी पीडित छौं, उनले भने, यस्तो लफडा सधैं भइराख्छ । परीक्षा हलमा गैरविद्यार्थीलाई प्रवेश रोक्दा उक्त घटना हुन पुगेको उनले सुनाए । मैले परीक्षार्थीबाहेकलाई परीक्षा हलमा छिर्न नदिन निर्देशन दिएको थिएँ । भीम सुवेदी सरले पहिलेदेखि नै परीक्षामा कडाइ गर्नुहुन्थ्यो, गुरुङले भने, परीक्षार्थी नै नभएका बेलामा ३४ जना हलमा छिरेर उहाँलाई हातपात गरे । घटनाको प्रत्यक्षदर्शी हुँदा पनि प्रहरीले जाहेरी मागेर कारबाही अघि नबढाएको उनले बताए ।अध्यापकमाथि हातपात भएपछि गत सातादेखि सञ्चालित विज्ञान, प्रविधि संकायको परीक्षामा सरस्वती क्याम्पसमा केन्द्र तोकिएको छैन । क्याम्पसले भवनसमेत कमी भएकाले यसअघिदेखि नै केन्द्र नराख्न त्रिविलाई आग्रह गर्दै आएको जनाएको छ । परीक्षा नियन्त्रण कार्यालयले आगामी दिनमा सञ्चालन गर्ने परीक्षामा पनि केन्द्र नराख्न आग्रह आएको सहपरीक्षा नियन्त्रक पवन बरालले जनाए । क्याम्पसबाट परीक्षा सञ्चालन गर्ने वातावरण नभएको खबर आएको छ, उनले भने, त्यहाँ परीक्षा केन्द्र तोक्ने नतोक्ने विषयमा निर्णय चाहिँ भइसकेको छैन । प्राध्यापक संघ सरस्वती क्याम्पस इकाई अध्यक्ष कल्पना लुइँटेलले विश्वविद्यालय र क्याम्पसले अध्यापकहरूको सुरक्षा गर्न सक्नुपर्ने बताइन् । पहिलेदेखि नै विद्यार्थी परीक्षा हलमा चहार्दै आएका थिए, उनले भनिन्, अहिले नियन्त्रण गर्न खोज्दा घटना हुन पुग्यो । सुरक्षाको वातावरण नभए शिक्षकहरूलाई निरीक्षक नबस्न प्राध्यापक संघले ह्विप जारी गर्ने उनले बताइन् । दोषीलाई कारबाही गरेर सहज वातावरण बनाउन संघले माग गरेको उनले जनाइन् । अध्यापक सुवेदीले उक्त घटना व्यक्तिगतभन्दा पनि क्याम्पस र विश्वविद्यालयसँग सम्बन्धित रहेकाले त्यहींबाट समाधान गर्नुपर्ने बताए । अनेरास्ववियुका अध्यक्ष समिक बडालले शेर्पालाई संगठनले स्पष्टीकरण सोधेको बताए । प्रक्रिया पूरा गरेर निलम्बन गरिन्छ, उनले भने ।"
"हिमाली हलचल बुझौं, अध्ययन र पूर्वतयारी गरौं","सोलुखुम्बुको खुम्बु पासाङल्हामु गाउँपालिका५ थामे गाउँभन्दा माथिको खुम्बु क्षेत्रमा रहेका पाँचमध्ये दुईवटा हिमताल फुट्दा आएको लेदोसहितको बाढीले शुक्रबार सोही गाउँपालिकाको थामे बस्तीलाई तहसनहस बनायो । एक जना बेपत्ता छन् । बाढीले बस्तीमा रहेका घर, विद्यालय, क्लिनिक तथा होटलका भवनहरू र स्थानीय विद्युत् आयोजनाको विद्युत् गृहमा क्षति पुगेको छ । अन्य घर तथा भौतिक संरचनाहरूमा पनि बाढी पसेकाले धनमालमा क्षति पुगेको छ । शनिबार बिहान हेलिकोप्टरबाट निरीक्षण गरेको सुरक्षा अधिकारीहरूको टोलीले थप दुई हिमताल पनि फुट्ने जोखिममा रहेको औंल्याएको छ । त्यसैले थामेलगायत सम्पूर्ण तटीय क्षेत्रका बासिन्दाहरूले थप चनाखो बन्दै सुरक्षाका यथासम्भव उपाय अपनाउन आवश्यक छ ।उद्धार गरी सुरक्षित स्थानमा राखिएका सम्पूर्ण प्रभावितहरूको राहत तथा पुनःस्थापना सम्बन्धमा भइरहेका जारी प्रयत्नलाई थप तीव्रता दिनु नै यतिबेला तीनै तहका सरकारको पहिलो प्राथमिकता हो । खासगरी बालबालिका, वृद्धवृद्धा, अशक्त, नियमित औषधि खानुपर्ने बिरामीलगायत अतिरिक्त सहयोग आवश्यक पर्ने सबै वर्गलाई अतिरिक्त ख्याल गरिन आवश्यक छ । यसमा कुनै कमजोरी हुन नदिन सरकारी संयन्त्र, जनप्रतिनिधिहरू, सरोकारवाला संस्थाहरू, सहयोगी व्यक्ति तथा समूहले कुनै सम्झौता गर्नु हुँदैन । जोखिमको सम्भावना बाँकी नै रहेकाले त्यसतर्फ ध्यान दिँदै जनजीवनलाई सहज बनाउन भूमिका खेल्नुपर्छ । यस्ता प्राकृतिक विपत्तिका कारण हुने मानवीय वा भौतिक क्षतिको बढी चर्चा हुन्छ । तर विपत्बाट पाठ सिक्ने, पूर्वतयारी गर्ने र उद्धार तीव्र गर्ने विषयमा भने गाम्भीर्यताको सधैं कमी हुन्छ । उता, प्रभावितहरूले मानसिक आघात बेहोर्छन्, हताश बन्छन् । यसतर्फ सरोकारवालाहरूले ध्यान दिन आवश्यक छ ।हिमाल र आसपासमा हलचल निरन्तरजसो भइरहन्छन् । हिमाली क्षेत्रमै चट्टान खसेर बाँध बन्ने र पछि फुट्ने गर्दा त्यस क्षेत्रलाई पानीको स्रोत बनाउने नदी तथा खोलाहरूमा जुनसुकै बेलामा बाढी आउने हुन सक्छ । त्यस्तै, विभिन्न कारणले हिमताल फुट्दा पनि अस्वाभाविक ठूलो बाढी आउने गर्छ । शुक्रबार सोलुखुम्बुमा भएको घटना त्यस्तै हो । तर हिमाली हलचलले निम्त्याएको विपत्ति यो पहिलो होइन, सायद अन्तिम पनि । कतिपय घटनामा क्षति पनि बढी हुने गर्छ । गत २०६९ वैशाख २३ मा अन्नपूर्ण हिमशृंखलामा आएको हिमपहिरोले त्यहाँ पहिल्यैदेखि थुनिएको पानीले निकास पाउँदा घाम लागिरहेकै दिनमा पनि सेती नदीमा लेदोसहितको बाढी आएको थियो । तत्कालै ज्यान गुमाउने र बेपत्ता हुनेको संख्या ७० नाघ्यो । खासगरी सेती नदी किनारमा रहेको खारापानी बजार क्षेत्र तहसनहस भयो । यही वर्ष पनि गत वैशाख ९ मा गोरखाको चुमनुब्री गाउँपालिकाको मनास्लु क्षेत्रमा हिमपहिरो खस्दा तालको पानी छचल्किएर आएको बाढीले साम्दु र साना गाउँ जोड्ने पुल बगाइदिएको थियो । यसका अतिरिक्त हिमपात र हिमपहिरोले सिर्जना गरेको फरकफरक प्रकृतिका विपत्तिको कथा बर्सेनि दोहोरिरहन्छन् । यस्तो घटनाको तत्कालीन कारण मानवीय क्रियाकलाप नहुन सक्छ, तर मान्छेले नै क्षति बेहोर्नुपर्ने भएकाले यस विषयलाई संवेदनशील रूपमा बहस गर्न आवश्यक छ ।यस्ता विपत्तिमा मानवीय क्षतिलाई न्यूनीकरण गराउन तत्कालीन र दीर्घकालीन रणनीतिका साथ गर्नुपर्ने कामहरू हुन्छन् । हिमाली क्षेत्रमा पानी थुनिएर बाढी आउनुअघि स्थानीयले नदीमा परिवर्तन अनुभूति गर्न सक्छन् । सानाठूला संकेतलाई थप ख्याल गर्न र सम्भावित जोखिमबाट जोगिनका लागि जानकारी फैलाउने प्रणाली विकास गर्नुपर्छ । त्यसका लागि तटीय क्षेत्रका स्थानीयलाई प्रशिक्षित गर्ने र पूर्वसूचना प्रणालीमा जोड्न सकिन्छ । सरकारले पनि पूर्वसूचना प्रणालीलाई थप चुस्त बनाउनुपर्छ । तटीय क्षेत्रका बासिन्दालाई सम्भावित विपत्तिका सम्बन्धमा पटकपटक जानकारी दिइरहने गर्नुपर्छ । उनीहरूलाई सकेसम्म सुरक्षित स्थानमा बसोबास गर्न उत्प्रेरित गरिरहनुपर्छ । यसका लागि स्थानीय सरकारले प्रभावकारी भूमिका खेल्न सक्छन् । साथसाथै, विद्यालय शिक्षामै यस्ता विषय अध्ययन गराउनुपर्छ । हिमनदी घट्दै जाँदा हिमतालको संख्या र क्षेत्रफल बढ्दै गइरहेका छन् । अन्तर्राष्ट्रिय एकीकृत पर्वतीय विकास केन्द्र (इसिमोड) र संयुक्त राष्ट्रसंघीय विकास कार्यक्रम (यूएनडीपी) ले केही वर्षअघि गरेको अध्ययनबाट नेपालका २१ हिमताल उच्च जोखिममा रहेको देखिएको थियो । त्यसैले आगामी दिनमा त्यस आसपासका क्षेत्रमा जुनसुकै समयमा विपत्ति निम्तिन सक्छ । त्यसैले नेपालले आफ्नोतर्फबाट पनि विस्तृत अध्ययन गर्दै प्रत्येक हिमतालको विस्तृत विवरण तयार गर्न आवश्यक छ । ती हिमतालको निरन्तर अनुगमन गर्ने, जोखिमको पुनर्मूल्यांकन गर्न र केही समयअघि केही हिमतालमा प्रयोग गरिएको पानीको सतह घटाउने योजनालाई अन्यत्र पनि फैलाउन आवश्यक छ । साथसाथै, पूर्वसूचना प्रणालीलाई थप चुस्त बनाउँदै लैजान आवश्यक छ । नेपाल हिमाली मुलुक भएकाले हिमाल र त्यसवरपर हुने हलचलको असर यहाँका जनताले जुनसुकै बेला भोग्नुपर्ने हुन सक्छ । तर, यस्ता विपत्तिका कारणमा विश्वव्यापी तापक्रममा आइरहेको बढोत्तरी पनि जोडिन्छ । त्यसैले हामीले आन्तरिक रूपमा गर्ने पूर्वतयारी त छँदै छ, यसलाई अन्तर्राष्ट्रिय मञ्चहरूमा पनि निरन्तर र रचनात्मक ढंगले आवाज उठाएर विश्वकै शक्ति र प्रविधिको उपयोग गर्ने बाटोतिर अग्रसर हुनुपर्छ ।"
दुर्घटना कम गराउन आफैं सचेत बनौं,"ट्राफिक प्रहरीले रातको समयमा गर्ने मापसे जाँच एउटा राम्रो अभ्यास हो, त्यसबाट धेरै मानिसको ज्यान जोगिएको छ । प्रहरीले रातको समयमा गरिने जाँचलाई व्यवस्थित गर्न अझै कडा नियम लागू गर्नुपर्छ । सबैले देख्ने ठाउँमा बसेर सवारी जाँच गर्नुपर्छ नकि लुकेर, घुम्ती भएको ठाउँमा, साँघुरा सडकमा । नागरिकलाई शिक्षा र चेतना दिने हो, जाँचका नाममा दुःख दिने होइन । मान्छे कहाँ जान लागेको हुन्छ, सडकमा रोकेर यो देखा त्यो देखा भनेर दुःख दिनुको कुनै औचित्य छैन । भगवान पुडासैनी, जोरपाटी काठमाडौं"
लालोदेवी कहिले नागरिक बन्लिन् ?,"चिटिक्कको घर । खाली कोठा । न अन्न । न पकाउने भाँडाकुँडा । राति सुत्नका लागि एउटा च्यादर । केही दिनअघि महोत्तरीको गौशाला१२, मुसहर बस्ती पुग्दा १९ घर मुसहरको यस्तै अवस्था देखें । लालोदेवी सदा किसान हुन् । धेरै समय जमिनदारको जग्गामा बिते । उसैको खेती हराभरा भए । भकारी भरिए । जमिनदारको मृत्युपछि उनी त्यहाँबाट विस्थापित भइन् । अहिले ऐलानी जमिनमा बसोबास छ । खाली रहेको जग्गामा तरकारी फलाउँछिन् । उनका श्रीमान् जोगिन्दर पनि अनागरिक भएर बिते । श्रीमान्को मृत्युपछि दुःखको भारी लालोदेवीले बोकेकी छन् । श्रीमान्ले नागरिकता बनाउन सकेको भए उनको पनि नागरिकता बन्थ्यो । लालोदेवीले पाउनुपर्ने सबै अधिकार श्रीमान्सँगै चितामा जले । नागरिकता नहुँदा उनको एकल भत्ता मात्र होइन, छोराछोरीको जन्मदर्ता पनि हुन सकेन । ती बालबालिका शिक्षालगायत राज्यबाट उपलब्ध हुने सेवासुविधाबाट वञ्चित छन् । भूमिहीन दलित, भूमिहीन सुकुम्बासी र अव्यवस्थितको समस्या समाधान गर्ने भनेर दुई पटक आयोग बने । नागरिकता नभएकाले आफूले खोस्रेको ऐलानी जमिन दर्ता गर्न निवेदन दिन पाइनन् । बाबु, बाजे, ससुरा पनि नागरिकता नबनाई बिते । जिउनका लागि सधैं जनबनमा खटिनुपर्ने । न खाने अन्न थियो, न बस्ने बास । ती भुइँमान्छेलाई जानकारी दिने कसले ? आज त्यो पीडा लालोदेवी र उनका छोराछोरीले भोग्दैछन् । नागरिकता नहुँदा उनको परिचय गुमनाम छ । देशमा राणाहरूले शासन गरे । राजाहरूले शासन गरे । अहिले दलका नेताहरूले शासन गर्दैछन् । राजनीतिक दल जनताको हो, भन्थे । जनताले चुनाव जिताएर पठाएको लोकतान्त्रिक सरकार भन्थे । गाउँगाउँमा सिंहदरबारको खुब रटान रटियो । तर मुसहर बस्तीका हजारौं लालोदेवीहरू नागरिकताविहीन छन् । सरकार, लालोदेवी यो देशको नागरिक कहिले बन्न पाउलिन् ? सरिता बस्नेत, महोत्तरी"
सूचीकरणको मापदण्ड के ?,"कान्तिपुर दैनिकमा साउन ३१ मा प्रकाशित कमल मादेनको लेख आदिवासी जनजाति सूचीकरणको अन्योल तथ्यपरक लाग्यो । वास्तवमा आदिवासी जनजातिको सवालमा हुनुपर्ने भएको छैन, नहुनुपर्ने भएको छ । जसको आफ्नो अलग्गै मातृभाषा, अलग्गै संस्कर, संस्कृति, वंशावली, ऐतिहासिक भूमि, लिखित, अलिखित इतिहास आदि आधार प्रमाण छन् उनीहरूलाई राज्यले आदिवासी जनजातिको सूचीमा सूचीकरण गरेको छैन । तर आदिवासीजनजाति उत्थान राष्ट्रिय प्रतिष्ठान ऐन, २०५८ बमोजिम मापदण्डै नपुग्ने जातिहरू चाहिँ सूचीकृत भएका छन् । प्रतिष्ठान ऐन २०५८ अनुसार मापदण्ड पुग्ने कुलुङ समुदायले सूचीकरणका लागि अढाई दशक लामो समयदेखि ताकेता गरिरहेको अवस्था छ । सरकार आफैंले आदिवासी जनजातिलाई खोजीखोजी सूचीकरण गर्नुपर्नेमा उल्टै कुलुङलाई सूचीकरण गरिपाऊँ भन्दै कुलुङ अग्रजहरू प्रधानमन्त्रीलगायत सम्बन्धित निकायमा धाउनुपर्ने विडम्बना छ । यसरी मापदण्ड पुगेका जातजातिलाई सूचीकरण नगर्नुका पछाडि एउटै कारण छ, पहुँचको भरमा कमजोर जाति, समुदायलाई दबाएर उनीहरूप्रति शासन गर्ने । उनीहरूको मौलिक संस्कार संस्कृतिलाई निमिट्यान्न पार्ने, आफू हाबी हुने । १२ जातिको हकमा यही कुरा लागू हुन्छ । लेखकले राईबाट छुट्टिएको १२ जाति उल्लेख गरे तापनि वास्तवमा राई शब्द पद, पदवी, मानसम्मान, उपाधि मात्रै हो । त्यसकारण राई न जोडिन्छ न छुट्टिन्छ, यो भ्रम हो । खास कुरा के हो भने विगतमा राई शब्दलाई अपनाउनेले अब आफ्नै मौलिक पहिचानलाई अपनाउन चाहन्छन् । मौलिक पहिचानमा फर्किन चाहन्छन्, बस् त्यति हो । तर सूचीउन्मुख १२ जातिप्रति किरात राई यायोक्खा प्रमुख बाधक बन्दै आइरहेको छ । जसले राईको संख्यामा एकलौटी खाइखेली आइरहेको अवस्था हो । परन्तुः कुनै पनि जाति, समुदायको अस्तित्वलाई फाइदा, बेफाइदासँग तुलना गर्न मिल्दैन । हेमन्त कुलुङ, रोङ६, इलाम"
सांसदको स्वार्थ,"भ्रष्टाचारको अभियोगमा मुद्दा चले पनि निलम्बन गर्न नपाइने भनेर सांसदहरू लागेको सुनियो । सांसद चुन्ने नागरिकका लागि यो ज्यादै लाजमर्दो कुरा हो । कसैले उजुरी दियो वा कुनै पनि माध्यमबाट पाएको अनियमिततासम्बन्धी खबरका आधारमा अख्तियारद्वारा सम्बन्धित व्यक्तिमाथि छानबिन हुने हो । अनियमितताको प्रमाण नपुगेमा मुद्दा नै चल्दैन । संकलित प्रमाणका आधारमा मुद्दा चलाउनुपर्ने देखिएरै मुद्दा दर्ता हुन्छ । तर, निलम्बित हुनु पर्दैन भनेर कुन नैतिकताका आधारमा सांसदहरूले वकालत गरेका होलान् ? सबै पार्टीका उच्च नेताहरू भ्रष्टाचारको आहालमा चुर्लुम्मै डुबिसकेका छन् । पछि फन्दामा पर्न सक्ने भयका कारण आफू जोगिन कस्तो उपाय फुरेको होला ? रत्नप्रसाद लुइँटेल, काठमाडौं"
'कांग्रेसएमाले समीकरणको उद्देश्य संविधान संशोधनभन्दा पनि सरकार नै हो,"तपाईं भूराजनीतिको जानकार पनि हुनुहुन्छ । छिमिकी शक्तिले यो सरकार मन नपराइरहेको कुरा आएको छ । बीचमै भित्रबाहिरका शक्तिले तलमाथि पार्न सक्ने सम्भावना देख्नु हुन्न ? शक्तिको प्रभाव त ओली, देउवामाथि हुनुपर्छ । प्रचण्डजी र नेपालमाथि हुनुपर्यो । जसले गरे पनि फाइनल निर्णयकर्ता आफैं हो । कुनै शक्तिले गरेर हुँदैन ।"
एक चिहान मा किसानका पीडा,"(लमजुङ)नेवार (ज्यापू) समुदायका एक किसान अष्टनारन रोगले थलिन्छन् । खेताला गएबापतको ज्यालाबाट पालिँदै आएको उनको परिवार साहुले पेस्की दिएको रकम माग्न आएपछि थप समस्यामा पर्छ । करिब २ महिनादेखि रोगले थलिएका अष्टनारनलाई जडिबुटीले पनि छुँदैन । मरेपछि आफ्नो किरियाका लागि भनेर २५ रुपैयाँ गाढेर राखेकोबारे उनले परिवारलाई बताएपछि त्यही रकमले उपचार गर्ने निर्णयमा पुग्छ परिवार ।उपचारकै क्रममा अष्टनारनको मृत्यु हुन्छ । छिमेकले शवलाई दाहसंस्कारका लागि छिटो लैजान दबाब दिन्छन्, तर जलाउन दाउरा किन्ने पैसा पनि हुँदैन । हृदयचन्द्रसिंह प्रधानले २०११ सालतिर काठमाडौंको नेवार (ज्यापू) परिवारमा घटेको घटनामा लेखेको उपन्यास एक चिहान लाई पोखराका रंगकर्मी परिवर्तनले नाट्य रूपान्तरणसँगै निर्देशन गरेका हुन् । खासै नाटक नहुने बेसीसहरमा शनिबार भने दर्शक भावुक बनेका देखिन्थे । मध्यनेपाल६, भोर्लेटारकी दुर्गा खनिया लामिछानेले नाटकले मन छोएको बताइन् ।मञ्जरी नाट्य समूह लमजुङ र पोखरा थिएटरको संयुक्त प्रस्तुति रहेको उक्त नाटकमा गरिबीमा बाँचिरहेको ज्यापू परिवारको पीडा दर्शाइएको छ । स्वाभिमानी किसान अष्टनारनको भूमिकामा रहेका जनक पराजुलीले परिवारका लागि केही गर्न नसकेको गुनासो गर्दा स्थानीय दर्शकमा पीडा छचल्किन्थ्यो । म खासै फिल्म हेर्दिनँ । नाटक झन् हेरेकै छैन । आज हेर्दा निकै मन छोयो, मनै रोयो, मर्स्याङ्दी२ का पूर्णचन्द्र घिमिरेले भने । बेलाबेलाको ठट्यौलीले हलमा हाँसो फुर्दा भने मज्जैले हाँसेको उनले बताए ।नाटकमा रोशनी रामदाम, रवीन्द्र मल्ल, उमा पुन, प्रकाश रेग्मी हमाल, रुविना मगर, मिलन श्रेष्ठ, दिप्सना विश्वकर्मालगायतको अभिनय रहेको छ । डाक्टर गोदत्त प्रसादको भूमिकामा निर्देशक परिवर्तन स्वयं छन् । दुःख र संघर्षबाट अघि बढिरहेको परिवारमा धन र पदमा रहेकाहरूले प्रलोभन देखाइरहन्छन् । समाजका केही व्यक्तिको खराब नियत, अर्की श्रीमती भित्र्याउन खोजेपछिको महिला पीडा नाटकमा देख्न सकिन्छ । नेवार समुदायका परिवारले आफ्नो छोरीलाई अन्माएर तराईवासी ज्वाइँलाई पठाउने र तामाङ समुदायकी बुहारी भित्र्याउने कथाले ठूला अर्थ राखेको देखिन्छ । किसानको पीडा बोकेको नाटकमा समाजको चित्रण झल्किन्छ । यो कुनै नाटक नभएर यथार्थ लाग्यो, बेसीसहर नगर प्रमुख गुमानसिंह अर्यालले भने, समग्रमा नाटक हृदयविदारक छ, कारुणिक र प्रगतिशील छ । यसले दिन खोजेको सन्देशलाई व्यवहारमा उतार्न आवश्यक छ । दोर्दी गाउँपालिकाका अध्यक्ष युवराज अधिकारीले उहिले लेखिएको कथा भए पनि गाउँघरको व्यथा अहिले पनि उस्तै रहेको बताए ।पारिवारिक सुखदुःखमा रमाउँदै आफ्नै पौरखमा बाँचिरहेका परिवारले नेवारको तान बुन्ने परम्परा, टाकटुके (लाठी) नाच, धान रोपाइँका असारे भाकालाई बचाउन खोजिएको छ । नाटक साउन ३० देखि भदौ १ सम्म दैनिक ३ शो मञ्चन गरिएको हो । उपन्यास एक चिहान कक्षा १२ को पाठ्यक्रममा समेत रहेको छ । २०११ सालको बाढीपहिरोमा परी काठमाडौंको एक नेवार किसान परिवारको एक चिहान भएको यथार्थ घटनामा आधारित भएर रचना गरिएको मानिन्छ ।"
सौराहा चिनाउन छतिया स्ट्रिट,"(चितवन) चितवन निकुञ्जछेउमा पर्यटकीय चहलपहल सुरु हुँदै थियो, २०३५ सालतिर गिरिधारी चौधरीले सौराहामा लज खोले । लजदेखि झन्डै दुई सय मिटर पर पुरानो सौराहा गाउँभित्रै छ, उनको घर । साविकको बछौली क्षेत्रलाई नै अहिले सौराहा भनेर चिनिन्छ । पुरानो सौराहा गाउँ अहिले सानो टोल जस्तो भएको छ । नयाँ सौराहाले आकार फैलाइरहँदा पुरानो सौराहा गाउँको अस्तित्व नै हराउने हो कि भन्ने चिन्ता छ, स्थानीयमा । सौराहा थारू समुदायको बाहुल्य भएको यहाँका गाउँले यतिबेला भने आफ्ना कला, संस्कृति जोगाउने कसरतमा छन् । पुरानो सौराहा क्षेत्रमा चौधरी समुदायकै १ सय २ घर छन् । पहिलेका मौनाहा, मालपुर, बद्रहनी, ओदरा, दोरङ्गी, बछौली, जनकौली, बाघमारा जस्ता पुराना थारू गाउँ अहिले सबै सौराहा नै भनेर चिन्न थालिएको छ । विदेशी पर्यटकको बाक्लो चहलपहलसँगै थारू गाउँकै मौलिकता मासिँदै जान थालेपछि यहाँका रैथानेहरूको पहलमा गाउँमा छतिया स्ट्रिट को अवधारणा ल्याइएको छ । खेतीपाती गर्दा घामपानीबाट जोगिन थारू समुदायले ओढ्ने छतिया (छतरी) लाई ब्रान्डिङ गर्दै मौलिकतातर्फ पर्यटकलाई आकर्षण गर्न लागिएको हो । अहिले ठाउँठाउँमा छाता राखेर अम्रेला स्ट्रिट भन्ने गरिन्छ । पुरानो थारू गाउँमा छतिया राखेर बनाएको स्ट्रिटमा थारू परिकार राखेर बेच्दा पर्यटकले रुचाउलान् नै भन्ने लाग्छ, गिरिधारीले भने । भोर्लाको पात छापेर बाँसको चोयाले बुनेको छतिया अहिले चल्तीमा छैनन् । थारू समुदाय र कृषि कर्म गर्नेले कुनैबेला छाता हैन छतिया प्रयोग गर्थे । अहिले लगभग हरायो, रत्ननगर नगरपालिका६ का वडा सदस्यसमेत रहेका बछौलीका वीरेन्द्र महतोले भने । त्यही हराउँदै गएको छतियाको सहारामा ओझेल पर्दै गएको पुरानो सौराहालाई ब्युँताउने प्रयास थालिएको वीरेन्द्रले बताए ।वाग्मती प्रदेश भौतिक पूर्वाधार मन्त्रालयको ३० लाख र वडा कार्यालयको तीन लाखको बजेटमा छतिया स्ट्रिट बनाएको छ । अहिले ४५ मिटर लम्बाइमा रंगीन छतिया राखेर सजाइएको छ । रातमा छतियाको रंग अनुसारको बत्ती बल्दा थप आकर्षक देखिन्छ । दिनभर सौराहामा वन्यजन्तु हेरेर रमाउने पर्यटकका लागि साँझपख छतिया स्ट्रिटमा राखिएका स्टलमा थारू समुदायका रैथाने परिकारको व्यवस्था मिलाइने महतोले बताए । यहाँका स्थानीय सातामा दुई दिन छतरी स्ट्रिट मा थारू समुदायकै मौलिक सांस्कृतिक नाच झाम्टा र लाठी नाच प्रस्तुत गर्ने योजनामा पनि छन् । सौराहाको पहिचान विश्वव्यापी भएको छ । तर त्यही पुरानो ठाउँ सौराहाका बासिन्दा पर्यटनसँग जोडिन सकेका छैनन्, वीरेन्द्रले थपे, छतिया स्ट्रिटमार्फत थारू समुदायले पनि पर्यटनबाट लाभ लिन सक्छ । छतियाको बाटो हुँदै अहिले सवारीसाधनसमेत ओहोरदोहोर गर्छन् । छिट्टै यसको वैकल्पिक बाटो चलाउने गरी सातामा दुई दिन साँझपख एकाध घण्टाका लागि सवारीका लागि रोक लगाउने कि भन्ने सोच बनाएका छौं, वीरेन्द्रले सुनाए ।त्यही समय पारेर खानाका स्टल र थारू समुदायको सांस्कृतिक कार्यक्रम सञ्चालन गर्ने योजना रहेको उनले बताए । थारू समुदायका खाना थालीमा चिच्चर, घोंगी, हाँस र माछाका परिकार तथा बाफमा पकाएको चामलको पिठोका रोटी मुख्य आकर्षणमा पर्छन् ।"
"राजस्व संकलनमा छैन सुधार, साउनमा लक्ष्यभन्दा २६ अर्ब कम","(काठमाडौं)चालु आर्थिक वर्षको पहिलो महिना (साउन) मा सरकारले ९४ अर्ब ७४ करोड रुपैयाँ राजस्व संकलन गरेको छ । यो सरकारको वार्षिक लक्ष्यको ६६८ प्रतिशत हो । तर, सरकार आफैंले तय गरेको साउनको राजस्व संकलनको लक्ष्यभन्दा करिब २५ अर्ब ७७ करोड ३१ लाख रुपैयाँ अथवा २१३९ प्रतिशत कम हो । साउनमा १ खर्ब २० अर्ब ५१ करोड रुपैयाँ राजस्व संकलन गर्ने सरकारको लक्ष्य थियो । नयाँ सरकार गठनसँगै मुलुकमा राजनीतिक स्थिरता कायम हुने भएकाले सरकारी वित्तमा पनि सुधार हुने दाबी सरकार पक्षले गरे पनि व्यवहारमा त्यस्तो देखिएको छैन । मासिक लक्ष्य प्राप्तिका आधारमा हेर्दा गत साउनमा संकलित राजस्व गत आर्थिक वर्षको सोही अवधिको तुलनामा कम हो । गत आर्थिक वर्षको साउनमा सरकारले ९९ अर्ब ५७ करोड २५ लाख रुपैयाँ राजस्व संकलन गर्ने लक्ष्य लिएकामा ७८ अर्ब ८७ करोड ४१ लाख अथवा ७९२१ प्रतिशत राजस्व उठेको थियो । सरकारले प्रभावकारी रूपमा काम गर्न नसक्दा लक्ष्यअनुसार राजस्व संकलन हुन नसेको त्रिभुवन विश्वविद्यालय अर्थशास्त्र केन्द्रीय विभाग प्रमुख रामप्रसाद ज्ञवालीले बताए । ज्ञवाली गत भदौ २९ को मन्त्रिपरिषद् बैठकले पूर्वअर्थमन्त्री विद्याधर मल्लिक संयोजकत्वमा गठित कर प्रणाली सुधारसम्बन्धी उच्चस्तरीय सुझाव समिति सदस्य पनि हुन् ।आफैंले तोकेको लक्ष्य पूरा गर्न नसक्नु सरकारको ठूलो कमजोरी हो, यहाँनिर सरकारले काम गर्न नसकेको देखिन्छ, ज्ञवालीले थपे, कर प्रणाली चुस्तदुरुस्त हुन सके अहिलेकै अवस्थामा पनि राजस्व संकलन बढ्छ । विगतमा जीडीपीको २१ प्रतिशतसम्म कर उठेकै हो, अहिले उठाउन नसक्नु सरकारको कमजोरी हो । भन्सार बिन्दुबाट हुने चुहावट नियन्त्रण मात्र गर्न सकेको अवस्थामा लक्ष्यअनुसार राजस्व सजिलै उठ्ने ज्ञवालीको दाबी छ । राजस्व कम संकलन हुनुको मुख्य तत्त्व नै चुहावट हो, कहाँ कसरी चुहावट भएको छ भन्नेबारे सरकार, प्रशासन, सुरक्षा निकाय सबैलाई थाहा छ । तर पनि नियन्त्रण हुन सकेको छैन, उनले भने, भन्सारबाट हुने चुहावट सबैभन्दा डरलाग्दो छ । त्यसले मूल्य अभिवृद्धि कर (भ्याट), अन्तशुल्क, भन्सार शुल्क र आय करमा पनि कमी हुँदो रहेछ । गत आर्थिक वर्षको अन्त्यमा सरकार परिवर्तन भएकाले राजनीतिक अस्थिर भएकाले कर प्रशासनले पनि प्रभावकारी काम गर्न नसक्दा लक्ष्यअनुसार प्राप्ति नभएको होला । यद्यपि यस वर्षको बजेटमा कर प्रणाली सुधारसम्बन्धी उच्चस्तरीय सुझाव समिति को आंशिक सुझाव समावेश भएकाले तिनको प्रभावकारी कार्यान्वयन भएमा कम संकलनमा सुधार हुने उनको दाबी छ । शिथिल अर्थतन्त्रलाई गतिशील बनाउन अर्थमन्त्री विष्णु पौडेलले सुधारका प्रयास गरेको देखिन्छ । कहिले सचिवहरूसँग कार्यसम्पादन सम्झौता त कहिले एक सय दिने कार्ययोजना बनाएर भए पनि अर्थमन्त्री पौडेल चर्चामै छन् । तर राजस्व संकलनमा मात्र होइन, पुँजीगत खर्च वृद्धि, चालु खर्च नियन्त्रण, वैदेशिक सहायता परिचालन, चुहावट नियन्त्रणलगायतमा अपेक्षित सुधार देखिएको छैन । अर्थ मन्त्रालयले आगामी सय दिनका लागि तयार पारेको कार्ययोजनामा ३० वटा कार्यक्रम अघि सारिएको छ, जसमा समग्र अर्थतन्त्र सुधारका लागि उच्चस्तरीय आर्थिक सुधार सुझाव आयोग गठन गर्नेदेखि दोस्रो वित्तीय क्षेत्र विकास रणनीति तयार गर्ने, राजस्व चुहावट नियन्त्रण गर्न केन्द्रीय द्रुत गस्ती टोली गठन गरी परिचालन गर्नेलगायत छन् । नेपालमा नीति नहुनुभन्दा पनि भएका नीति पनि कार्यान्वयन नहुने मुख्य समस्या छ । यसकारण अर्थमन्त्रीले आफूले बनाएका नीति तोकिएको मितिमा पूर्ण रूपमा कार्यान्वयन गरेर नतिजा देखाउनुपर्ने जानकार बताउँछन् ।मन्त्रीहरूलाई भन्न सजिलो छ, जे बोलिदिए पनि हुन्छ । तर सकारात्मक नतिजा आउन नीति प्रभावकारी कार्यान्वयन हुनुपर्छ, जुन जटिल पक्ष हो, एक पूर्व अर्थसचिवले भने, अपेक्षाअनुसार सरकारी वित्त (आय र व्यय) मा सुधार गर्न कार्यप्रणाली र प्रशासनतन्त्रमा व्यापक सुधार गर्नुपर्छ । यसको सुरुवात यो सरकारले समेत गरेको देखिएन । अहिलेकै संरचनामा रहेर सरकारले राजस्व संकलन, पुँजीगत खर्च, चालु खर्च नियन्त्रणलगायतमा सामान्य सुधार गर्न सके पनि मन्त्रीहरूले भने जस्तो आर्थिक वृद्धिमा छलाङ मार्न नसकिने ती अधिकारीको दाबी छ । राष्ट्रिय योजना आयोगकै प्रतिवेदनले नेपालमा जीडीपीको करिब आधा अनौपचारिक अर्थतन्त्र रहेको देखाएको छ, ती अधिकारीले भने, यस्तो अवस्थामा सरकारले बनाएका नीतिले कसरी आर्थिक सूचकका लक्षित उद्देश्य प्राप्त हुन्छन् ? सयदिने कार्ययोजनामा समावेश ३० वटा कार्यक्रम कार्यान्वयनले नीतिगत, कानुनी र सेवा प्रवाहमा सुधार हुनुका साथै स्रोत तथा खर्च व्यवस्थापन, वैदेशिक सहायता परिचालनलगायतमा थप उपलब्धि हासिल गर्न सहयोग पुग्ने अर्थ मन्त्रालयका प्रवक्ता उत्तरकुमार खत्रीले बताए । कार्ययोजनामा आन्तरिक राजस्व परिचालन रणनीति०८१ कार्यान्वयन सुरु गर्ने, भन्सार मूल्यांकनलाई कारोबार मूल्यमा आधारित बनाउन रणनीति तयार गरी लागू गर्ने, भन्सार महसुल नियमावली०८१ तर्जुमा गर्ने, गत आर्थिक वर्षमा विधिसम्मत रूपमा सिर्जित दायित्व यकिन गरी भुक्तानी गर्ने पनि उल्लेख छ । सरकारले निर्माण व्यवसायीको रकम, ब्याज अनुदानबापत्को रकम, निर्यात अनुदानबापत्को रकम, कृषि बिमा शुल्कमा अनुदान, कोरोना बिमामा अनुदानलगायत दायित्व भुक्तानी गरेको छैन । अर्थतन्त्रमा आर्थिक गतिविधि चलायमान बन्न नसकिरहेको र निजी क्षेत्रको आत्मविश्वास गुमेको समयमा सरकारले खर्च बढाएर लगानीका लागि नागरिकलाई प्रोत्साहन गर्नुपर्नेमा झन् सृजित दायित्व पनि भुक्तानी नदिएको आरोप लागिरहेको छ ।चालु आर्थिक वर्षको पहिलो महिनामा ८ अर्ब ५५ करोड रुपैयाँ पुँजीगत खर्च भएको छ । यो वार्षिक लक्ष्यको २४३ प्रतिशत हो । यो गत आर्थिक वर्षको सोही अवधिको तुलनामा बढी हो । ०८० साउनमा सरकारले ८२ करोड ३१ लाख रुपैयाँ अथवा वार्षिक लक्ष्यको ०२७ प्रतिशत पुँजीगत खर्च गरेको थियो । गत साउनमा वार्षिक लक्ष्यको १०९ प्रतिशत अथवा १२ अर्ब ३८ करोड २२ लाख रुपैयाँ चालु खर्च भएको छ । गत आर्थिक वर्षको सोही अवधिमा यस्तो खर्च १२ अर्ब १३ करोड ५८ लाख अथवा लक्ष्यको १०६ प्रतिशत थियो । गत साउनमा सरकारी ऋणको साँवा भुक्तानीमा मात्र सरकारले १९ अर्ब २९ करोड (वार्षिक लक्ष्यको ५२५ प्रतिशत) भुक्तानी गरेको छ । ०८० साउनमा यो शीर्षकमा सरकारले २२ अर्ब ७ करोड अथवा लक्ष्यको ७१८ प्रतिशत खर्चेको थियो । गत आर्थिक वर्षमा जस्तै यस वर्षको साउनमा पनि सरकारले वैदेशिक अनुदान प्राप्त गर्न सकेको छैन । आम्दानी र खर्चको अवस्था हेर्दा गत साउन मसान्तसम्म ५६ अर्ब ७५ करोडले सरकारी वित्त बचतमा छ । सोही अविधमा सरकारले कुल ९६ अर्ब ९५ करोड ७१ लाख रुपैयाँ आम्दानी गर्दा ४० अर्ब २० करोड ७६ लाख रुपैयाँ खर्च गरेको छ । गत आर्थिक वर्षको साउनसम्म ५३ अर्ब १० करोड २० लाखले सरकारी वित्त बचतमा थियो । सो अवधिमा सरकारले कुल ८८ अर्ब १३ करोड ९० लाख रुपैयाँ आम्दानी गर्दा ३५ अर्ब ३ करोड ७० लाख रुपैयाँ खर्च गरेको थियो ।चालु आर्थिक वर्षका लागि सरकारले १८ खर्ब ६० अर्ब ३० करोड बजेट विनियोजन गरेको छ । यसअनुसार चालुतर्फ ११ खर्ब ४० अर्ब ६६ करोड अर्थात् ६१३१ प्रतिशत, पुँजीगततर्फ ३ खर्ब ५२ अर्ब ३५ करोड अर्थात् १८९४ प्रतिशत र वित्तीय व्यवस्थातर्फ ३ खर्ब ६७ अर्ब २८ करोड अर्थात् १९७४ प्रतिशत विनियोजन गरिएको छ । यस वर्षको खर्च अनुमान गत आर्थिक वर्षको सुरुको बजेटको तुलनामा ६२ प्रतिशत र संशोधित अनुमानको तुलनामा २१५६ प्रतिशतले बढी हो । यस आर्थिक वर्ष सरकारले राजस्वबाट १२ खर्ब ६० अर्ब ३० करोड र वैदेशिक अनुदानबाट ५२ अर्ब ३३ करोड रुपैयाँ स्रोत जुटाउने लक्ष्य तय गरेको छ । स्रोत अपुग हुने ५ खर्ब ४७ अर्ब ६७ करोड रुपैयाँ ऋणमार्फत जुटाउने सरकारको योजना छ । यसअनुसार वैदेशिक ऋणबाट २ खर्ब १७ अर्ब ६७ करोड र आन्तरिक ऋणबाट ३ खर्ब ३० अर्ब जुटाउने सरकारको लक्ष्य छ ।"
नक्कली लाइसेन्समा अख्तियारले अघि बढायो अनुसन्धान,"विभागको प्रणालीभित्र छिरेर नक्कली सवारी चालक अनुमतिपत्र (लाइसेन्स) बनाएको अभियोगमा स्याङ्जा, चापाकोट९ घर भई यातायात कार्यालय बुटवलका तत्कालीन प्रमुख केशव अर्याल र नवलपरासी, रामग्राम नगरपालिका५ स्थित ड्राइभरचोक घर भई यातायात व्यवस्था कार्यालय, नवलपरासीका कम्प्युटर अधिकृत पदमराज आचार्यलाई गत असार २७ मा जिल्ला अदालत काठमाडौंले पुर्पक्षका लागि थुनामा पठाउने आदेश दिएको हो । पुर्पक्षका लागि थुनामा पठाइएका अर्याल लुम्बिनी प्रदेशको वन तथा वातावरण मन्त्रालयको प्रशासन महाशाखा प्रमुखका रूपमा कार्यरत थिए ।पाल्पाको तानसेन नगरपालिका३, स्थित धोबीधारा घर भई यातायात व्यवस्था कार्यालय, बुटवलका तत्कालीन शाखा अधिकृत सुवास पौडेल, नवलपरासी गैंडाकोट घर भई यातायात व्यवस्था कार्यालय, चितवनमा कार्यरत सहायक कम्प्युटर अपरेटर राजेश लम्साल, सिरहाको मिर्चैया१, घर भई यातायात व्यवस्था कार्यालय जनकपुर (धुनषा) मा कार्यरत सहायक कम्प्युटर अपरेटर दिलीपकुमार साह दुईदुई लाख धरौटी बुझाएर छुटेका थिए । बिचौलिया सिन्धुपाल्चोकका केशव पौडेललाई भने एक लाख धरौटीमा अदालतले छाड्ने आदेश दिएको थियो । नक्कली लाइसेन्सको कुरा बाहिर आउन थालेपछि सरकारी कर्मचारी, इन्जिनियर, सुरक्षाकर्मी, सर्वसाधारण सरेन्डर गरी लाइसेन्स रद्दको माग गर्दै आउने गरेको सीआईबीका प्रवक्ता एसपी होबिन्द्र बोगटीले बताए । दलालमार्फत नक्कली लाइसेन्स बनाएको कुरा थाहा भएका कर्मचारी, सुरक्षा निकाय, इन्जिनियर र सर्वसाधारण आउने र सीआईबीमा रेकर्ड राखेर सम्बन्धित यातायात व्यवस्था कार्यालयहरूमा रद्द गर्न पठाउने गरिएको छ, बोगटीले भने, यातायात कार्यालयहरूले पनि त्यहीअनुसार गरीरहेका छन्, पहिलाको तुलनामा अहिले आउनेको संख्या केही कम छ । नक्कली लाइसेन्सका सम्बन्धमा थप अनुसन्धान गर्ने क्रममा विभागसँग निरन्तर सम्पर्कमै रहेको उनको भनाइ छ । आफूले दलालमार्फत नक्कली लाइसेन्स बनाएको भन्दै रद्द गर्न र आफ्नो लाइसेन्स नक्कली हो कि सक्कली हो भनेर बुझ्न आउने गरेका छन् । ०७२ यता ९ वर्षको अवधिमा चन्द्रमान श्रेष्ठ, रूपनारायण भट्टराई, लावण्यकुमार ढकाल, कुमारप्रसाद दाहाल, गोगनबहादुर हमाल, नमराम घिमिरे, सुरेश राउत, टोकराज पाण्डे, तुलसीनाथ गौतम र नारायणप्रसाद भट्टराई विभागको महानिर्देशक भए । यसमा केही सेवा निवृत्त भइसकेका छन् भने केही गृह प्रशासन, अन्य मन्त्रालय तथा विभागमा कार्यरत छन् । अहिलेसम्म लाइसेन्स फाँटमा काम गर्ने कर्मचारी र बिचौलिया मात्रै कारबाहीको दायरामा आएका छन् । विभागका जिम्मेवार निकायका कर्मचारीहरू भने अनुसन्धानको दायरामा आएका छैनन् ।"
स्टार्टअप उद्यम कर्जा प्रवाह गर्न कार्यविधि स्वीकृत,"(काठमाडौं)उद्योग, वाणिज्य तथा आपूर्ति मन्त्रालयले स्टार्टअप उद्यम कर्जा सञ्चालन कार्यविधि, ०८१ स्वीकृत गरेको छ । मन्त्रालयले गएको साउन ३० मा कार्यविधि स्वीकृत गरेको हो । विनियोजन विधेयकअनुसार कार्यविधि ल्याइएकाले स्टार्टअप उद्यम कर्जा प्रवाह गर्न हरेक वर्ष कार्यविधि स्वीकृत गर्नुपर्ने व्यवस्था छ । कार्यविधि स्वीकृत भइसकेकाले चालु आर्थिक वर्षका लागि पनि कर्जा प्रवाहका लागि छिट्टै प्रक्रिया अघि बढाइने प्रतिष्ठानले जनाएको छ । गत वर्ष भौतिक रूपमै उपस्थित भएर आवेदन दिनुपर्ने व्यवस्था रहे पनि यस वर्षका लागि अनलाइन माध्यमबाट पनि आवेदन दिने व्यवस्था बनाउन सिस्टम बनाइरहेको प्रतिष्ठानका कार्यकारी निर्देशक उमेश गुप्ताले बताए । चालु आर्थिक वर्षका लागि र्स्टाटअप ऋण प्रवाहका लागि चाँडै काम आवेदन माग्छौं, उनले भने, अनलाइन एप्लिकेसन लिने सिस्टम बनाइरहेका छौं । पोहोर भौतिक रूपमै उपस्थित हुनुपर्ने अवस्था थियो, यसपालि दुवै व्यवस्था गर्छौं । कर्जाका लागि आवेदन दिनकै लागि जिल्लाका उद्यमीहरूले काठमाडौं आउनुपर्ने बाध्यता नरोहस् भने अनलाइन प्रणाली बनाइरहेको गुप्ताको भनाइ छ । नवीनतम ज्ञान, सोच, सीप र क्षमता भएका उद्यमीलाई स्टार्टअप उद्यममा संलग्न हुन उत्प्रेरित गर्दै सहुलियतपूर्ण कर्जा प्रवाह गर्नेसम्बन्धी कार्यलाई सरल, स्पष्ट र पारदर्शी बनाउने कार्यविधिमा उल्लेख छ । कार्यविधिअनुसार उद्यम तथा परियोजनालाई धितो मानेर तीन प्रतिशत ब्याजदरमा स्टार्टअप कर्जा दिइनेछ । व्यवसाय दर्ता भई १० वर्ष ननाघेको, कुनै पनि आर्थिक वर्षमा वार्षिक कारोबार १५ करोड रुपैयाँ ननाघेको हुनुपर्ने कार्यविधिमा उल्लेख छ । कार्यविधिअनुसार स्टार्टअप कर्जा प्रवाह गर्न कुनै एक वा एकभन्दा बढी बैंकलाई तोक्न सकिनेछ । कर्जाबापतको रकम बैंकमा छुट्टै खाता खोली जम्मा गर्नुपर्नेछ भने खातामा बाँकी रहेको रकम आर्थिक वर्षको अन्त्यमा संघीय सञ्चित कोषमा फिर्ता गर्नुपर्नेछ । स्टार्टअप कर्जा कार्यक्रमको कार्यान्वयन औद्योगिक व्यवसाय विकास प्रतिष्ठानले गर्नेछ । यो कर्जाको अवधि अधिकतम पाँच वर्षको हुनेछ भने पहिलो किस्ता लिएको एक वर्षपछि साँवा वा ब्याजबापतको रकम फिर्ता गर्न सुरु गर्नुपर्ने कार्यविधिमा छ । यो कर्जाको ब्याजदर वार्षिक तीन प्रतिशत हुने पनि कार्यविधिमा उल्लेख छ । कार्यविधिबमोजिम बैंकले कर्जा प्रवाह गर्दा स्वीकृत व्यवसाय वा परियोजना धितोका रुपमा राख्नुपर्नेछ । व्यवसाय वा परियोजनाको बिमा भने उद्यमीले स्वयं गर्नुपर्नेछ । कर्जा प्रवाह गर्ने बैंकले कर्जा प्रवाह गर्दा प्रशासनिक वा सेवा शुल्कबापत् सम्बन्धित उद्यमीबाट कर्जा रकमको अधिकतम शून्य दशमलव एक प्रतिशतसम्म सेवा शुल्क लिन सक्ने कार्यविधिमा उल्लेख छ ।सरकारले स्टार्टअपलाई कर्जा दिने भनेर वर्षौंदेखि बजेटमा उल्लेख गर्दै आए पनि गत आर्थिक वर्ष विनियोजन विधेयकअनुसार आएको स्टार्टअप उद्यम कर्जा सञ्चालन कार्यविधि, ०८० अनुसार ६५ जनालाई ऋण प्रवाह गरिसकिएको छ । औद्योगिक व्यवसाय विकास प्रतिष्ठानले स्टार्टअप उद्यम कर्जाका लागि छानिएका १ सय ८३ परियोजनामध्ये १ सय ६५ वटालाई कर्जा दिइसकेको छ । ती स्टार्टअप परियोजनाका उद्यमीलाई १७ करोड रुपैयाँभन्दा बढी कर्जा प्रवाह गरिएको प्रतिष्ठानका कार्यकारी निर्देशक उमेश गुप्ताले बताए । गत वर्ष छनोट भएका १८३ मध्ये १६५ जनालाई दिइसक्यौं, त्यसमध्ये ५ वटा कालोसूचीमा परेका रहेछन् र २ वटाले नलिने भनेका छन्, गुप्ताले भने, बाँकी ११ उद्यमीलाई ऋण प्रवाह गर्न प्रक्रिया अघि बढिसक्यो । प्रतिष्ठानले ०८० माघ १९ देखि फागुन १० सम्म स्टार्टअप उद्यम कर्जाका लागि मागेको प्रस्तावमा १ हजार ६ सय ५८ परियोजनाले प्रस्ताव दर्ता गराएका थिए । गत वैशाख ९ मा प्रतिष्ठानले पहिलो चरणमा योग्य प्रस्तावकको सूचीमा छनोट गरिएका ३ सय ९४ परियोजनामध्ये ३ सय ३५ परियोजनाले मात्र प्रस्तुतीकरण गरेका थिए, जसमध्ये गत जेठ २५ मा १ सय ८३ परियोजना छानिएका हुन् । प्रतिष्ठानले गत जेठ २५ मा स्टार्टअप उद्यम कर्जाका लागि सिफारिसमा परेका १ सय ८३ परियोजनाको सूची सार्वजनिक गरेको थियो ।सरकारले चालु आर्थिक वर्षको बजेटमा स्टार्टअप उद्यमीको वित्तीय आवश्यकता सम्बोधन गर्न १ अर्ब रुपैयाँको नेपाल स्टार्टअप कोष खडा गर्ने जनाएको छ । उद्यममा युवा सहभागिता बढाउन स्टार्टअप र नवप्रवर्तनका लागि इकोसिस्टम विकास गरी उद्यमशील वातावरण सिर्जना गरिनेछ, बजेटमा भनिएको छ, स्टार्टअप उद्यमीलाई सहजीकरण र नियमन गर्न स्टार्टअप बोर्ड गठन गरिनेछ । स्टार्टअप उद्यमीको वित्तीय आवश्यकता सम्बोधन गर्न १ अर्बको नेपाल स्टार्टअप कोष खडा गरिनेछ । बजेटमै युवाको उद्यमशील सोचलाई व्यवसायमा रुपान्तरण गर्न प्रत्येक प्रदेशमा बिजनेस इन्क्युबेसन सेन्टर सञ्चालन गरिने पनि उल्लेख छ । बैंक तथा वित्तीय संस्थाबाट प्रवाह हुने कर्जालाई नवप्रवर्तनमा प्रवाह गर्न प्रोत्साहन गरिनेछ, बजेटमा उल्लेख छ, विभिन्न कोषको रकम प्राइभेट इक्विटी फन्ड र भेन्चर क्यापिटल फन्डका धितोपत्र एकाइमा लगानी गर्ने व्यवस्था मिलाइनेछ । सरकारले बजेटमा घोषणा गरेको नेपाल स्टार्टअप कोष र स्टार्टअप बोर्ड राष्ट्रिय स्टार्टअप उद्यम नीति०८० मा उल्लेख छ । ०८० वैशाख २० मा बसेको मन्त्रिपरिषद् बैठकले उक्त नीति स्वीकृत गरेको थियो । लगानी सहजीकरणसम्बन्धी केही नेपाल ऐनलाई संशोधन गर्ने अध्यादेश, ०८१ मार्फत स्टार्टअप उद्यमलाई समेत कानुनमा समेटिएको थियो । औद्योगिक व्यवसाय ऐन, ०७६ को दफा ४ पछि दफा ४ क मा स्टार्टअप उद्यम वा व्यवसायको दर्ता तथा सञ्चालनबारे उल्लेख छ । लगत्तै स्टार्टअप नीति ल्याइएको हो । उक्त नीतिको कार्यविधि बनिनसकेकाले चालु आर्थिक वर्षको लागि पनि विनियोजन विधेयकअनुसार नै स्टार्टअप उद्यम कर्जा सञ्चालन कार्यविधि, ०८१ स्वीकृत गरेर ऋणको प्रक्रिया अघि बढाइएको मन्त्रालयले जनाएको छ ।"
बँदेलले सखाप पार्यो हजार रोपनीको मकैबाली,"(सल्यान) जंगली बँदेलले जिल्लाका छत्रेश्वरी, बन्गाड कुपिण्डे नगरपालिका र कालिमाटी गाउँपालिकामा किसानले एक हजार रोपनीभन्दा बढी जग्गामा लगाएको मकैबालीमा क्षति पुर्याएको छ । छत्रेश्वरी गाउँपालिका५ को नयाँगाउँ, दियारगाउँ, कालीकोइराली, जुगेडाडा, बन्गाड कुपिण्डे नगरपालिकाको वडा नं ४, ५, ७, १२, कालिमाटी गाउँपालिका७ को घुइयाबारी, हाउखोला, आम्बास, बाटुले, वडा नं १ को लक्ष्मीपुर, शारदा नगरपालिकाको सापमारा लगायत स्थानमा लगाइएको मकैबालीमा क्षति पुर्याएको हो । बँदेलले छत्रेश्वरीमा सय, कालिमाटीमा तीन सय, बन्गाड कुपिण्डे नगरपालिकाका विभिन्न स्थानमा चार सय, शारदा नगरपालिकालगायत अन्यमा दुई सय रोपनी जग्गमा लगाएको मकैबालीमा क्षति पुर्याउँदा चार पालिकाका विभिन्न वडाका दुई सयभन्दा बढी किसान प्रभावित भएका छन् । मकैको घोगा लाग्ने बेला हुल बाँधेर रातिमा आउने गरेका बँदेलले सबै सखाप पारेपछि गुजारा चलाउन समस्या हुने भन्दै किसान चिन्तित भएका छन् । किसानले राहतका लागि सम्बन्धित निकायसमक्ष आग्रह गरेका छन् ।बँदेलले आफूले ६ रोपनी जग्गामा लगाएको मकैबाली स्वाहा पारेको छत्रेश्वरी गाउँपालिका५ नयाँगाउँका लालबहादुर भण्डारीले बताए । दिनभर बारीमा पहरा दिँदा पनि घोगामा गेडा लाग्न थालेको मकैबाली बचाउन नसकिएको उनले जनाए । मकैबाली जोगाउन धेरै प्रयास गरियो । दिनभर बारीका ढिकमा बसेर टिन ठटाउने, आगो बाल्ने र बेलुकीपखसम्म हातहातमा लाठी समातेर पहरा दिँदै आएका छौं । तर रातिमा हुल बाँधेर आउने भएकाले मकै बचाउन सकिएको छैन, भण्डारीले भने । बँदेललगायत रतुवा, दुम्सीले जरैदेखि ढालेर घोगा खाई त्यत्तिकै नाश बनाएपछि काटेर गाईबस्तुलाई घाँसपातका रूपमा खुवाउने गरेको कालिमाटी गाउँपालिका१ लक्ष्मीपुरका नन्दराम रोकाले बताए । पाँच रोपनी जग्गामा उत्पादित मकैले तीन महिना सजिलै चार जनाको परिवारको खर्च टर्थ्यो । मकैबली स्वाहा बनाएपछि खर्च जुटाउन कठिन परेको छ, उनले भने । प्रत्येक वर्ष बँदेलले मकैलगायत अन्य बाली नाश गरिदिँदा पनि राहत पाउन नसकेको उनको भनाइ छ । स्थानीय किसानले चारैतिरबाट सामूहिक रूपमा मकैबाली जोगाउने प्रयास गर्दै आए पनि बचाउन नसकिएको बन्गाड कुपिण्डे नगरपालिका५ का वडाध्यक्ष पिपर खत्रीले बताए । बँदेलले वडाका विभिन्न स्थानका किसानले लगाएको दुई सय रोपनीभन्दा बढी मकैबालीमा क्षति पुर्याएको उनले जनाए । पहाडका किसानको मुख्य बाली भनेको मकै नै हो । मकै उत्पादन गरेर वडाका किसानले चार महिना खर्च टार्दै आएका थिए । वडाका सबैजसो बस्तीका ७०८० किसानले २ सय ५० रोपनीमा लगाएको मकैबाली क्षति पुर्याएको र बँदेलको आक्रमणबाट एक जना घाइतेसमेत भएको कालिमाटी गाउँपालिका७ का वडाध्यक्ष मित्रलाल रिजालको भनाइ छ । सरकारले मकैबाली बँदेल तथा जंगली जनावरले क्षति पुर्याए डिभिजन वन कार्यालयमार्फत प्रतिरोपनी १० हजार दिने भने पनि राहत पाउन सकेका छैनन्, उनले भने । नजिकै निकुन्ज भएकाले बँदेललगायत अन्य जंगली जनावरको त्रासका कारण बाली लगाउने मात्र नभई किसान बस्ती छाड्दै बाहिर जान थालेको उनको भनाइ छ । बँदेलले मकैबाली क्षति पुर्याए पनि अहिलेसम्म कार्यालयमा एक जनाले पनि निवेदन नदिएको कृषि विकास कार्यालय सल्यानका सूचना अधिकारी ईश्वरीनारायण घर्तीले भने बताए । बँदेलले बाली क्षति पुर्याए पनि कार्यालयमा त्यस्तो कुनै कार्यक्रम नभएकाले राहत दिन नसकिएको उनले जनाए ।"
अन्य विकल्प नअपनाई सिधै विद्युत् काट्न मिल्दैन : ऊर्जामन्त्री,"(काठमाडौं)ऊर्जा, जलस्रोत तथा सिँचाइमन्त्री दीपक खड्काले डेडिकेटेड र ट्रंकलाइनको बक्यौता नतिर्ने उद्योगहरूमा अन्य विकल्प नअपनाई सिधै विद्युत् काट्न नहुने बताएका छन् । नेपाल विद्युत् प्राधिकरणको ३९औं वार्षिकोत्सव समारोहमा शनिबार मन्त्री खड्काले अन्य प्रक्रिया रहेकाले एकैपटक विद्युत् काट्न नहुने दाबी गरे । डेडिकेटेड र ट्रंकलाइनको सन्दर्भमा उद्योगीहरूले विद्युत् उपभोग गरेको रकम तिर्नुपर्दैन भनेर सरकारले कहिल्यै नभनेको र उठाउनुपर्ने महसुल बक्यौता न्यायोचित छ वा छैन भन्ने जिम्मेवारी राज्यले लिनुपर्ने मन्त्री खड्काको भनाइ छ । बक्यौता रकम नतिर्ने उद्योगहरूलाई दण्ड, सजाय र जरिवाना गर्ने विकल्प हुँदाहुँदै एकैचोटि विद्युत् काट्न नहुने उनले जनाए । मैले अहिलेसम्म कसैले तिर्नुपदैन भनेको सुनेको छैन । तिर्नुपर्ने कुरा कति न्यायोचित छ कि छैन भन्ने कुराको जिम्मेवारीचाहिँ राज्यले लिनुपर्छ । ठीक छ, कहीँकसैले बदासी गरेको छ भने दण्ड, सजाय र जरिवाना हुन्छ, उनले भने, दण्ड, सजाय, जरिवाना हुँदाहुँदै सिधै विद्युत् काट्ने अन्तिम कुरा हो । एउटा उद्योगको लाइन काटेर बस्नु भनेको एउटा मान्छेको घाँटी काट्नु सरह हो ।कार्यक्रममा ऊर्जा राज्यमन्त्री पूर्णबहादुर तामाङले नेपाल विद्युत् प्राधिकरण नाफामा गयो भनेर धेरै बोनस नबाँड्न पनि प्राधिकरणलाई आग्रह गरे । विद्युत्को बक्यौता रकम नतिर्नेहरूसँग साँठगाँठ गरेर बिजुली नजोड्नसमेत कर्मचारीलाई उनले सचेत गराए । प्राकृतिक र प्राविधिक कारण यदाकदा बिजुली आउनेजाने गरे पनि लोडसेडिङ अब इतिहास भइसकेको प्राधिकरणका कार्यकारी निर्देशक कुलमान घिसिङले बताए । ०७३ मा तिहारको लक्ष्मीपूजाका दिनदेखि काठमाडौं उपत्यकाबाट अन्त्य गरेको लोडसेडिङ ०७५ वैशाखदेखि देशभर अन्त्य गर्न सफल भएको उनको भनाइ छ । दैनिक १८ घण्टा लोडसेडिङबाट बेहोर्नुपरेको अवस्थामा रहेको मुलुकले अहिले वर्षायाममा ७ सय मेगावाटभन्दा बढी निर्यात गरिरहेको घिसिङले बताए । हिउँदमा अझै केही महिना आयात गर्नुपर्ने बाध्यता रहे पनि आयातको परिमाण घट्दै जाने उनको दाबी छ । ३९वर्षे यात्रामा प्राधिकरणले वित्तीय रूपमा धेरै उतारचढाब बेहोरेको समेत घिसिङको भनाइ छ । धेरैजसो वर्ष घाटामा चलेको प्राधिकरणको सञ्चित घाटा आर्थिक वर्ष ०६७६८ सम्म २७ अर्ब रुपैयाँ पुगेपछि सरकारले अपलेखन गरिदिएको थियो, घिसिङले भने, सञ्चित घाटा अपलेखन भएको पाँचै वर्ष अर्थात् ०७२७३ सम्ममा सञ्चित घाटा बढेर ३४ अर्ब ६१ करोड रुपैयाँ पुगेपछि प्राधिकरणको वित्तीय अवस्था थप कमजोर हुन पुगेको हो । आर्थिक वर्ष ०७२७३ मा एकै वर्ष ८ अर्ब ८९ करोड रुपैयाँ खुद नोक्सानीमा रहेको प्राधिकरणले आर्थिक वर्ष ०७३७४ मा १ अर्ब ५० करोड रुपैयाँ नाफा कमाउँदै नाफाको इतिहास सुरु गरेको प्राधिकरणले जनाएको छ । गत आर्थिक वर्षमा नाफा १३ अर्ब ३१ करोड भई सञ्चित मुनाफा ४७ अर्ब ४१ करोड रुपैयाँ पुगेको छ । विगतमा बैंक तथा वित्तीय संस्थाहरूले पनि लगानीका लागि विश्वास गर्न नसकिरहेको अवस्थामा अहिले ऊर्जा क्षेत्रमा विश्वकै लगानीकर्ताले चासो देखाइरहेको ऊर्जा ऊर्जा उत्पादहरूको संस्था नेपाल (इप्पान) का अध्यक्ष गणेश कार्कीले बताए । विद्युत् उत्पादनमा निजी क्षेत्रको ७० प्रतिशत सेयर रहे पनि एउटा आयोजना निर्माणका लागि १६ मन्त्रालय ६० विभाग धाउनुपर्ने अवस्था रहेको उनले गुनासो गरे । आगामी १० वर्षमा २८ हजार ५ सय मेगावाट बिजुली उत्पादन गर्ने लक्ष्य रहे पनि त्यसका लागि आवश्यक नीति, योजनामा सरकारले काम नगरेको कार्कीको भनाइ छ । पछिल्लो समय बाढीपहिरोले बर्सेनि जलविद्युत् आयोजनाहरूमा क्षति पुर्याइरहेको र त्यसतर्फको जोखिममा ध्यान दिनुपर्नेमा विद्युत् नियमन आयोगका अध्यक्ष रामप्रसाद धितालले जोड दिए । हिजो मात्रै सोलुखुम्बुमा बाढिपहिरो गयो, त्यसबाट केही आयोजना जोखिममा छन्, गत वर्ष पूर्वका आयोजनामा क्षति पुग्यो, त्यसभन्दा अघि मेलम्चीको बाढीले, त्यसभन्दा अघि दोर्दी करिडोरमा, उनले भने, त्यसैले क्लाइमेट रेजिएलेन्ट पाटो हेर्न जरुरी छ ।"
ब्रिटिस कलेजलाई 'ग्रिनिङ एजुकेसन पार्टनर को मान्यता,"काठमाडौं (कास) ब्रिटिस एजुकेसन ग्रुपअन्तर्गत द ब्रिटिस कलेज ले ग्रिनिङ एजुकेसन पार्टनर (हरित शिक्षा साझेदार) को मान्यता प्राप्त गरेको छ । संयुक्त राष्ट्र शैक्षिक, वैज्ञानिक र सांस्कृतिक संगठन (युनेस्को) को दिगो विकासका लागि शिक्षाअन्तर्गत यस विश्वव्यापी साझेदारीले शिक्षाका माध्यमबाट जलवायु संकटलाई सम्बोधन गर्ने लक्ष्य राख्दै व्यक्तिगत र सामाजिक रूपान्तरण ल्याउन आवश्यक पाठ्यक्रमको परिवर्तन समर्थन गर्ने कलेजले जारी गरेको विज्ञप्तिमा उल्लेख छ । ब्रिटिस कलेजले प्रदान गर्दै आएको बीबीए शैक्षिक कार्यक्रमअन्तर्गत इनोभेट फर इम्प्याक्ट (आईएफआई) परियोजनामा गरेको उत्कृष्ट कार्यको परिणामस्वरूप कलेजले युनेस्कोबाट यो मान्यता पाएको जनाइएको छ । हरित शिक्षा प्रवर्द्घनमा ब्रिटिस कलेजको प्रयास तथा दृढ संकल्पका आधारमा गरिएको मूल्यांकन प्रक्रिया पछि यो मान्यता प्रदान गरिएको कलेजको भनाइ छ । नेपालमा यो मान्यता प्राप्त गर्ने पहिलो ब्रिटिस कलेज रहेको पनि कलेजको दाबी छ ।"
तोकिएको संख्यामा कामदार पठाउन नसक्ने म्यानपावर नवीकरण गरिने,"(काठमाडौं)सरकारले लगातार दुई वर्षसम्म वैदेशिक रोजगारीमा एक सय जना श्रमिक पठाउन नसकेका ३ सय १७ वटा म्यानपावर कम्पनीको दर्ता नवीकरण गर्ने निर्णय गरेको छ । बिहीबार बसेको मन्त्रिपरिषद्को बैठकले आर्थिक वर्ष ०७९८० र ०८०८१ मा वार्षिक एक सय जना पनि नपठाउने म्यानपावर कम्पनीको दर्ता नवीकरण गर्ने निर्णय गरेको हो । मन्त्रिपरिषद्ले आर्थिक वर्ष ०८१८२ का लागि नवीकरण गर्न आएमा अन्तिम एक पटकका लागि नवीकरण गरिदिने गरी बाधा अड्काउ फुकाउ आदेश जारी गर्ने निर्णय गरेको छ । गत आर्थिक वर्ष पनि सय जना पठाउन नसक्ने दुई सय ६५ वटाको म्यानपावरको नवीकरण भएको थियो । नयाँ प्रावधानसहितको विधेयक संसद्मा छलफलमा छ, त्यो टुंगोमा पुग्न समय लाग्ने भएकाले अन्तिम पटकका लागि बाधा अड्काउ फुकाउको अधिकार प्रयोग गर्दै नवीकरण प्रक्रिया अघि बढाइएको छ, श्रम, रोजगार तथा सामाजिक सुरक्षा मन्त्रालयका प्रवक्ता गोविन्द रिजालले भने ।०७५ चैत १९ मा इजाजत प्राप्त म्यानपावर कम्पनीले वर्षमा सय जना पठाउनैपर्ने प्रावधान सरकारले ल्याए पनि लागू हुन सकेको छैन । सरकारले वैदेशिक रोजगार ऐनको दफा ८२ ले दिएको बाधा अड्काउ फुकाउने अधिकारलाई टेक्दै चार वर्षयता सय जना श्रमिक पठाउन नसक्ने म्यानपावरको नवीकरण गर्दै आएको छ ।करिब साढे ५ वर्षअघि यो प्रावधान ल्याए पनि अव्यावहारिक देखिएको भन्दै श्रम मन्त्रालयले हटाउन एक वर्षअघि नै वैदेशिक रोजगार ऐन, २०६४ संशोधन गर्न कानुन मन्त्रालयमार्फत संसद्मा विधेयक लगेको जनाएको छ । ऐनको दफा १३ को घ (२) मा लगातार दुई वर्षसम्म वार्षिक एक सय जना पनि श्रमिक पठाउन नसकेमा इजाजतपत्र रद्द गरिने व्यवस्था छ । प्रस्तावित संशोधन विधेयकमा उक्त व्यवस्था हटाइएको छ । नेपाल वैदेशिक रोजगार व्यवसायी संघले मलेसिया र युरोप बन्द हुनुका साथै अरब क्षेत्रमा कामदारको माग घटेकाले म्यानपावर कम्पनीहरूले तोकिएको कोटा पूरा गर्न नसकेको जनाएको छ । परराष्ट्र मन्त्रालयले एक वर्षदेखि संस्थागत मागपत्र प्रमाणीकरण रोकेको छ । सबैभन्दा बढी कामदार भर्ना गर्ने मलेसियाले जुनदेखि एक जना पनि श्रमिक लगेको छैन ।सय जना पठाउनुपर्ने प्रावधान लागू गरेको वर्ष कोभिडका कारण वैदेशिक रोजगारीमा श्रमिक पठाउने कार्य नै प्रभावित बन्यो । वैदेशिक रोजगार विभागका अनुसार आर्थिक वर्ष ०७६७७ मा म्यानपावर कम्पनीले १ लाख ७२ हजार जना पठाएका थिए । त्यो आर्थिक वर्षमा प्रमुख गन्तव्य मलेसिया ६ महिना मात्रै खुलेको थियो । लकडाउनका कारण ०७६ को चैतदेखि वैदेशिक रोजगारीमा पठाउन पूर्ण बन्द भयो ।लकडाउनकै कारण आर्थिक वर्ष ०७७७८ मा ६१ हजारलाई मात्रै म्यानपावर कम्पनीले पठाए । आर्थिक वर्ष ०७८७९ मा भने तीन लाख १२ हजार जना वैदेशिक रोजगारीमा गए । त्यस वर्ष साउदी अरबमा श्रमिक पठाउने म्यानपावर कम्पनीहरू हाबी भए । साउदीले मात्रै १ लाख २५ हजार श्रमिक भर्ना गरेको थियो । मलेसिया, यूएई र कतार पठाउने म्यानपावर कम्पनीहरूले न्यून संख्यामा मागपत्र प्राप्त गरे । आर्थिक वर्ष ०७९८० मा चार लाख श्रमिक म्यानपावर कम्पनीमार्फत वैदेशिक रोजगारीमा गए । त्यस वर्ष मलेसियामा मात्रै २ लाख १९ हजार जना गए । त्यस वर्ष खाडी पठाउने म्यानपावरको कारोबार थप खुम्चियो । तत्कालीन श्रम सचिव विनोद केसी वैदेशिक रोजगारीको क्षेत्रलाई शुद्धीकरण गर्ने उद्देश्यले सय जना पठाउनैपर्ने प्रावधान ल्याएको बताउँछन् । श्रमिकको सुरक्षालाई ध्यान दिई ठूला म्यानपावरलाई थप जिम्मेवार बनाउन यो प्रावधान ल्याइएको थियो, उनले भने, तर यो प्रावधान पहिलो वर्षदेखि नै कार्यान्वयनमा आएन ।व्यवसायीहरूले नवीकरणसम्बन्धी प्रावधान अव्यावहारिक रहेको र यसले श्रमिकलाई नै समस्या पारेको दाबी गर्दै आएका छन् । नेपाल वैदेशिक रोजगार व्यवसायी संघले नवीकरण रोकिँदा कम्तीमा ५ सय श्रमिकको भिसा रोकिएको जनाएको छ । करोडौं धरौटी राखेर व्यवसाय सञ्चालन गर्न इजाजत दिइसकेको व्यवसायीलाई श्रमिक पठाउनैपर्ने कोटा निर्धारण गर्ने नीति नै गलत छ, संघका महासचिव मेघनाथ भुर्तेल भन्छन्, यो क्षेत्रमा धेरै पुराना स्थापित व्यवसायी छन् । तिनले आफूलाई विश्वास लाग्ने निश्चित रोजगारदातालाई मात्रै श्रमिक पठाउँछन् ।त्यस्ता रोजगारदाताले कुनै वर्ष ठूलो संख्यामा श्रमिक लिने वा कुनै वर्ष एक जना पनि नलिने हुन सक्ने उनको भनाइ छ । तर, श्रमिक पठाएन भनेर नवीकरण रोक्नु गलत हो । व्यवसाय गर्न पाउने संविधानप्रदत्त अधिकार खोस्न पाइँदैन । वर्षमा कति श्रमिक पठाउनेनपठाउने व्यवसायीलाई नै स्वतन्त्र छाडिदिनुपर्छ, भुर्तेलले भने, यो कानुन खारेज गर्नुपर्छ ।"
उपाधिमा नेपालको दाबेदारी,"(काठमाडौं)अब त फुटबल हुनु पनि नेपालको हकमा जिते जत्तिकै भइसकेको छ । आयोजना स्थलको अन्योलताबीच अन्ततः साफ यू२० च्याम्पियन आइतबार सुरु हुँदै छ । दक्षिण एसियाली फुटबलको उमेर समूहमा सबैभन्दा महत्त्वको प्रतियोगिता सातदोबाटोको एन्फा कम्प्लेक्समै हुन लागेको हो । तय कार्यक्रमअनुसार खेल हुनुपर्ने थियो, दशरथ रंगशालामा । तर त्यहाँको मैदान यो प्रतियोगिता गर्न पनि योग्य रहेन । सायद सेमिफाइनल र फाइनलका खेल त्यहाँ हुन सक्नेछ । त्यस अगाडि सहभागी सबै टिमको ध्यान लिग चरणमै हुनेछ । सहभागी टिमलाई दुई समूहमा विभाजन गरिएको छ, त्यस अर्थमा प्रत्येक समूहमा तीन टिम हुनेछन् । त्यसमध्ये दुई टिमले अन्तिम चरणमा प्रवेश पाउनेछन् । सबैको ध्यान लिग चरणबाटै बाहिरिने दुई अभाग्यशाली हुने रहनेछैन । तर शनिबार आयोजित प्रिम्याच कन्फ्रेन्समा टिमले आफ्नो उद्देश्य उपाधि जित्नु नै रहेको बताएका छन्, भलै उमेर समूहमा च्याम्पियन हुनु नै सबथोक होइन । एउटा समूहमा नेपाल, बंगलादेश र श्रीलंका छन् । अर्को समूहमा भने भारत, माल्दिभ्स र भुटान छन् । पहिलो खेलमा नेपाल श्रीलंकासँग भिड्नेछ । प्रतियोगिताको पुराना संस्करणको आधारमा भन्ने भने डिफेन्डिङ च्याम्पियन भारत र बंगलादेशसँगै नेपाल नै उपाधिका बलिया प्रत्याशी छन् । कम्तीमा यी तीन टिम सेमिफाइनल त पुग्नेछन् । तर उमेर समूहको प्रतियोगिता हो, सबै खाले सम्भावना पनि खुल्ला रहेको हुन्छ नै । यो नै उमेर समूहको फुटबलको मज्जा पनि हो ।नेपाली टिमका प्रशिक्षक हुन्, उर्जन श्रेष्ठ । उनले लगातार आफ्नो लक्ष्य उपाधि नै रहेको बताउँदै आएका छन् र यही दाबी उनले फेरि दोहराएका छन् । उनको विचारमा यसको कारण हो टिमको राम्रो तयारी । उनले भने, हामीले ४५ दिनजति तयारी गरेका छौं । अझ हाम्रो तयारी एन्फा कम्प्लेक्समै भएको थियो । यो हाम्रा लागि फाइदा हो । उनी चर्च ब्वाइजसँगको तीन अभ्यास खेलमा आफ्ना खेलाडीको प्रदर्शनबाट खुसी छन् ।उर्जनको टिम राम्रो छ भन्नेको अर्को तर्क हो, टिममा अनुभवी खेलाडी हुन् । हुन पनि यसपल्टको यू२० टिममा त्यस्ता खेलाडी चाहिँदो छन्, जससँग पछिल्लो सहिद स्मारक लिग ए डिभिजन र नेपाल सुपर लिग खेलेको अनुभव छ । फेरि यो लगभग त्यही टिम हो, जसले पछिल्लो पटक यू१९ स्तरमा हुँदा यही प्रतियोगिता खेलेको थियो । त्यति बेला नेपाल सेमिफाइनलमा पराजित भएको थियो । त्यसैले उर्जन अब सच्चिएर खेल्ने बताउँछन् पनि ।नेपाली टिमका कप्तान हुन्, कुशल देउवा । उनी भने आफ्नो टिम प्रतियोगिताका लागि पूर्णतः तयार रहेको बताउँछन् । नेपाल दुई पल्टको पुरानो च्याम्पियन हो । सम्भवतः सबैभन्दा बलियो त भारत नै हो । किनभने भारतले तीनपल्ट यो उमेर समूहको प्रतियोगिता जितेको छ । यहाँनिर एउटा तथ्य भने सम्झना गर्नलायक छ र त्यो हो यो प्रतियोगिता सुरु हुँदा यू१८ थियो । पछि यू१९ पनि भयो । अब भने यू२० भएको छ । यू२० स्तरमा लगातार दोस्रोपल्ट प्रतियोगिता हुँदै छ ।भारतीय टिम यसपल्ट प्रशिक्षक रञ्जन चौधरीको नेतृत्वमा उत्रँदै छ र उनी मान्छन्, टिम उपाधि जित्न योग्य छ । उनले भने, हाम्रो तयारी दुई महिनाको छ । पछिल्लोपल्ट खेलेका १० खेलाडी अहिले पनि टिममा छन् । उनका कप्तान रिकी मेटाइले भने सबैलाई सम्झाउन चाहे, भारत नै डिफेन्डिङ च्याम्पियन हो भनेर । त्यसको अर्थ सायद भारतलाई सजिलो नमान्नु भन्न नै होला । बंगलादेशी प्रशिक्षक मरुफुल हक पनि आफ्नो टिम पछिल्लोपटक फाइनल पुगेको सम्झाउन खोजे ।उनले भने, यसपल्ट पनि फाइनल खेल्ने अपेक्षा छ । हाम्रो टिम निकै अनुभवी छ । धेरै खेलाडी व्यावसायिक छन् । बंगलादेशी टिमका कप्तान हुन्, मोहम्मद मेहदी हसन । यी गोलरक्षक यस प्रतियोगिताका सबैभन्दा ठूलो आकर्षण हुन्, किनभने उनी बंगलादेशी राष्ट्रिय टिमकै खेलाडी हुन् । अझ उनी वसुन्धरा किंग्सबाट खेल्छन् र यो क्लबले पछिल्लो समय बंगलादेशी फुटबलमा लगभग एकछत्र राज गरेको छ । उनले फाइनल नै एक मात्र लक्ष्य रहेको बताए ।यसका लागि उनले पेस गरेको तर्क पनि उत्तिकै रमाइलो छ, बंगलादेशी फुटबलका लागि नेपाली भूमि भाग्यमानी रहने गरेको छ । हुन पनि बंगलादेशी फुटबलमा लेखिएका केही ठूला सफलता नेपालमै सम्भव भएको छन् । बंगलादेशले पनि प्रतियोगिताको पछिल्लो संस्करण खेलेका ११ खेलाडी लिएर आएका छन् । माल्दिभ्सका प्रशिक्षक अहमद सकिर र उनका श्रीलंकाली समकक्षी देवासगयम राजमेनले पनि फाइनल पुग्ने लक्ष्यको दाबी गरे । त्यसमा माल्दिभ्सका कप्तान सनान रहिद र श्रीलंकाली कप्तान मुहमेधुले हो मा हो थपे ।उत्तिकै मीठो दाबी त भुटानी कप्तान पेमा जाङपाको पनि रहेको छ । उनको भनाइ थियो भुटान खालि सहभागिताकै लागि मात्र नेपाल आएका होइन । बरू भुटानी टिम त इतिहास रच्न चाहन्छ । सबैको कुरा सुन्दा प्रतियोगिता रोमाञ्चक हुने अनुमान त गर्न सकिन्छ । एउटा तथ्यले पनि यो प्रतियोगितालाई हेर्न र पछ्याउनलायक मान्न सकिन्छ र यो हो, अहिले खेल्ने खेलाडीमध्ये अधिकांसले आआफ्नो राष्ट्रिय टिममा स्थान बनाउने छन् । यिनै खेलाडीमध्ये केही भविष्यमा दक्षिण एसियाली फुटबलका स्टार हुनेछन् ।"
नेपालले यू१९ विश्वकप छनोट गर्ने,"काठमाडौं (कास) नेपालले आईसीसी यू१९ पुरुष विश्वकप छनोट आयोजना गर्ने भएको छ । नेपाल क्रिकेट संघ (क्यान) ले जनाएअनुसार अप्रिल १२ देखि २१ सम्म हुने प्रतियोगितामा नेपालसहित अफगानिस्तान, हङकङ, यूएई र ओमानले प्रतिस्पर्धा गर्नेछन् । छनोट चरणको विजेता टोली २०२६ मा जिम्बावे र नामिबियामा हुने आईसीसी यू१९ विश्वकपमा पुग्ने छ । एसिया डिभिजन १ क्षेत्रमा विजेता र उपविजेता बनेर ओमान र हङकङ नेपालमा हुने प्रतियोगिताका लागि छनोट भएका हुन् । नेपालले यसअघि सन् २००१ र २००५ मा एसीसी यू१९ एसिया कप आयोजना गरेको थियो, दुवैपटक विजेता बन्दै नेपाल यू१९ विश्वकपमा पुगेको थियो । यसै वर्ष दक्षिण अफ्रिकामा भएको आईसीसी यू१९ विश्वकप जितेको अस्ट्रेलियासहित भारत, इंग्ल्यान्ड, पाकिस्तान, दक्षिण अफ्रिका, न्युजिल्यान्ड, श्रीलंका, वेस्ट इन्डिज, बंगलादेश, आयरल्यान्ड र आयोजक जिम्बावे अब हुने विश्वकपका लागि सोझै छनोट भइसकेका छन् । पछिल्लो एसिया छनोटचरणमा नेपालले यूएईलाई पराजित गर्दै यू१९ विश्वकपमा पुगेको थियो । नेपालले यसै वर्ष भएको विश्वकपमा समूह चरणमा अफगानिस्तानलाई पराजित गर्दै सुपर एट मा पुगेको थियो । समूह चरणबाटै बाहिरिएको अफगानिस्तानले यसपटक एसिया छनोट खेल्नुपर्ने भएको हो । नेपालले सन् २०००, २००२, २००४, २००६, २००८, २०१२, २०१६ र २०२४ मा गरी ८ पटक यू१९ विश्वकप खेलिसकेका छन् । २०००, २०१२ र २०१६ मा गरी तीनपटक यू१९ विश्वकपको दोस्रो चरणमा पुगेको नेपालले २००६ मा प्लेट फाइनल जितेको थियो भने २००२ र २००६ मा प्लेट फाइनलको उपविजेता भएको थियो ।"
एरिका र स्यान्टुलाई सम्मान,काठमाडौं (कास) करातेकी एरिका गुरुङ र टेबलटेनिसका स्यान्टु श्रेष्ठलाई वर्षको उत्कृष्ट खेलाडीबाट सम्मानित गरेको छ । हाम्रो खेलकुद डटकमले आफ्नो नवौं वार्षिकोत्सवको उपलक्ष्यमा शनिबार एरिका र स्यान्टुलाई वर्षको उत्कृष्ट खेलाडीबाट सम्मान गरेको हो । राष्ट्रिय खेलकुद परिषद् (राखेप) टंकलाल घिसिङ र हाम्रो खेलकुदका सम्पादक प्रकाश तिमल्सिनाले सम्मान प्रदान गरेका थिए । उनीहरूले अवार्डसहित २५ हजार रुपैयाँ प्रदान गरिएको थियो । स्यान्टुका तर्फबाट प्रशिक्षक राजेन्द्र कपालीले अवार्ड लिए । एरिकाले गत वर्ष चीनमा भएको १९औं एसियाली खेलकुद (एसियाड) मा रजत पदक जितेकी थिइन् । स्यान्टु पेरिस ओलम्पिकका लागि छनोट हुन सफल भएका थिए । सन् २००४ को एथेन्स ओलम्पिकमा तेक्वान्दोकी संगिना वैध र २००८ को बेजिङ ओलम्पिकमा तेक्वान्दोका दीपक विष्टपछि छनोट भएर ओलम्पिक खेल्ने स्यान्टु तेस्रो नेपाली खेलाडी हुन् ।
दसौं राष्ट्रिय खेलकुदको आयोजक कर्णाली हैन : मुख्यमन्त्री कँडेल,"(सुर्खेत)कर्णालीका मुख्यमन्त्री यामलाल कँडेलले मंसिरमा हुने दसौं राष्ट्रिय खेलकुद प्रतियोगिताको आयोजक कर्णाली प्रदेश नरहेकाले हतारिरहन आवश्यक नरहेको बताएका छन् । वीरेन्द्रनगरमा शनिबार आयोजित प्रतियोगिताको तयारीसम्बन्धी सरोकारवालासँगको छलफल तथा परामर्श कार्यक्रममा मुख्यमन्त्री कँडेलले राजनीतिक घटनाक्रम बदलिएकाले तोकिएकै मितिमा प्रतियोगिता नहुनसक्ने बताउँदै काउन्टडाउन सुरु गर्ने बेला नभएको उनको भनाइ छ । मंसिर २ तोकिएको मिति अन्तिम नभई प्रस्तावित मिति हो, उनले भने दसौंको आयोजक हामी हैन संघीय सरकार हो, प्रदेश तातिन जरुरी छैन । संघीय सरकारको कार्यक्रम भएकाले दसौंमा आवश्यक पर्ने बजेट व्यवस्थापन गर्न नसकिने उनले बताए । तपाईंहरूलाई जुन बजेट दिइएको छ, त्यही बजेट व्यवस्थापन गर्नुहोस् । तर, खेलाडीलाई बजेट अभाव भन्दै निराश नगराउनुहोस् । उनका अनुसार कर्णालीमा हुने प्रतियोगिता कर्णालीप्रतिको भरोसा र विश्वास भएकाले कामले अपेक्षाकृत गति लिन सकेको छैन । आर्थिक मामिला तथा योजनामन्त्री राजीवविक्रम शाहले लामो सयमा प्रदेशमा खेलकुदका गतिविधि नबढ्नुले सरकारप्रति खेलाडीको गुनासो बढेको बताए । उनले सोही कार्यक्रममा भने, प्रतियोगिता सञ्चालन गर्ने दायित्व प्रदेशको पनि हो, दसौं प्रतियोगितामा अर्थ मन्त्रालयले आवश्यक बजेटलगायत व्यवस्थापनमा कमी हुन दिँदैन । दसौं प्रतियोगितामा सिफारिस खेलमध्ये थप खेलसंख्या बढाउन पर्ने सामाजिक विकासमन्त्री घनश्याम भण्डारीले बताए । उनले प्रतियोगिताको जिम्मेवारी प्रदेश सरकारको काँधमा रहेको बताए । हामीलाई दसौं प्रतियोगिता सञ्चालन गर्न धेरै चुनौती छ, उनले भने, आवश्यक बजेट, खेलाडीलाई बन्दप्रशिक्षण प्रदेशले कमी हुन दिन्छ । एउटै कार्यक्रममा मन्त्रीहरूले फरकफरक धारणाले सहभागी खेलाडी र सहभागीहरू अलमलमा परेका थिए । राजनीतिक खिचातानीमा खेलकुद प्रतियोगिता परेको खेलाडी मैना न्यौपानेले बताइन् । तोकिएकै मितिमा प्रतियोगिता हुन्छ भन्दै खेलाडीहरू बन्दप्रशिक्षणमा बसेको उनको भनाइ छ । संरचना सबै तयार भइसकेका छन् तर, यहाँ राजनीतिक खिचातानीमा खेलकुद पर्ने भो । कम्तीमा ६ महिना प्रतियोगिता सर्छ भन्ने बजारमा हल्ला सुरु भएको छ । प्रदेश खेलकुद विकास परिषद्का सदस्यसचिव विश्वामित्र संज्यालले प्रतियोगिता हुने संरचनाहरू अन्तिम चरणमा रहेको बताए । हालसम्म २७ वटा पूर्वाधार, ९ प्रशिक्षण, ६३ प्रतियोगिता, प्रोत्साहन ३ र प्रतिभाको खोजी २ गरी ११२ वटा गतिविधि गरेको सदस्य सचिव संज्यालको भनाइ छ । २ सय २० जना खेलाडीलाई चारमहिनाको प्रशिक्षणसँगै प्रदेशमा १० हजार खेलाडी चलायमान गरिएको छ । तोकिएकै मितिमा प्रतियोगिता हुनेगरी तयारी थालेका छौं, उनले भने प्रदेश खेलकुद परिषद्ले तोकिएकै मितिमा गर्ने तयारी गरेको छ । उनले सम्पूर्ण जिल्लाका खेलमैदानहरू मर्मतसम्भार गरिसकेको र नयाँ संरचना बनिसकेको जनाउँदै बाँकी दस प्रतिशत काम दुई महिनाअघि नै सम्पन्न हुने बताए ।"
लिभरपुल र आर्सनलको विजयी सुरुआत,लन्डन (एएफपी) लिभरपुल र आर्सनलले प्रिमियर लिग फुटबलमा शनिबार विजयी सुरुआत गरेका छन् । लिभरपुलले इप्सविच र आर्सनलले उल्भसमाथि समान २० को जित निकालेका हुन् । योर्गन क्लोपले एनफिल्ड छाडेर गएयता लिभरपुलको यो पहिलो आधिकारिक खेल थियो । उनको स्थान लिन आएका डच प्रशिक्षक आर्न स्लोटले लिभरपुललाई पहिलो खेलमै सफलता दिलाएका हुन् । लगातार दोस्रो वर्ष तल्लो श्रेणीबाट उक्लिएपछि इप्सविचले २२ यता पहिलोपटक प्रिमियर लिगमा खेलिरहेको थियो । पोर्टमन रोडमा लिभरपुलको विजय सहज रहेन । पहिलो हाफमा इप्सविचले लिभरपुललाई आच्छुआच्छु पारेको थियो । तर दोस्रो हाफमा सुधारिएको प्रदर्शन गरेपछि डिएगो जोटा र मोहम्मद सलाहको गोलमा लिभरपुलले विजयी सुरुआत गरेको हो ।गत सिजन विजेता म्यानचेस्टर सिटीलाई नजिकबाट चुनौती दिन सफल भएको आर्सनलबाट काई हाभार्टजले बुकायो साकाको क्रसमा हेड गोल गरेर आर्सनललाई २५ औं मिनेटमका अग्रता दिलाए । हाभार्टजकै पासमा साकाले ७५ औं मिनेटमा दोस्रो गोल गरे । पहिलो दुई दिनको खेलबाट ब्राइटन शीर्ष स्थानमा उक्लेको छ । ब्राइटनले एभर्टनलाई उसैको घरेलु मैदानमा ३० ले पराजित गर्यो । फाबियन हुर्जेलरले आफ्नो पहिलो खेलमै ब्राइटनलाई विजयी दिलाउन सफल भए । ३१ वर्षे उनी प्रिमियर लिग इतिहासकै सबैभन्दा कान्छा व्यवस्थापक बनेका छन् । काउरु मितोमाले पहिलो हाफ र डेनी वेलवेकले दोस्रो हाफमा गोल गरी ब्राइटनलाई अग्रता दिलाएका थिए । एस्ली योङले ६६ औं मिनेटमा रातो कार्ड पाएपछि एभर्टन १० खेलाडीमा सीमित भयो । वेलबेकले नै ८६ औं मिनेटमा तेस्रो गोल गरे । घरेलु मैदान गुडिसन पार्कमा आफ्नो अन्तिम सिजन खेलिरहेको एभर्टनलाई यो दुस्वपन खेल बन्यो । एभर्टनले यो मैदान सन् १८९२ देखि प्रयोग गर्दै आएको छ । अर्को सिजनबाट एभर्टन आफ्नो घरेलु खेल नयाँ मैदानमा खेल्नेछ । अत्यधिक समय १० खेलाडीमा खेल्नुपरे पनि न्युक्यासलले साउथह्याम्पटनमाथि १० को जित निकाल्यो । विपक्षी टोली बेन ब्रेरेटोन डियाजमाथि हेड बट प्रहार गरेपछि न्युक्यासलका रक्षक फाबियन सारले २८ औं मिनेटमा रातो कार्ड पाए । त्यसका बावजुद न्युक्यासलले ८० प्रतिशत बल पोसेसन राखेको थियो भने १९ सट प्रहार गरेको थियो । एलेक्जान्डर इसाकको पासमा जोइलिन्टनले खेलको एक मात्र गोल गरे । बर्नमाउथ र नटिङ्घम फोरेस्टबीचको खेल ११ को बराबरीमा टुंगियो । शुक्रबार राति भएको खेलमा म्यानचेस्टर युनाइटेडले ओल्ड ट्राफोर्डमा फुलहमलाई १० ले पराजित गरेको थियो । डेब्यु गरिरहेका डच खेलाडी जोसुआ जिर्कजीले अन्तिम मिनेटमा युनाइटेडका लागि गोल गरे ।
