शीर्षक,विवरण
"३ वर्षमा पुलको पिलरमात्रै, साँघुको धरापमा जीवन","पुलमा एउटा मात्र फल्याक थियो, त्यसमाथि तीर्थयात्रीको घुइँचो, उनले भनिन्, अरू तीर्थयात्री भएकाले धन्न साँघुबाट खसेकाको ज्यान बच्यो । उनले घटनापछि पुल निर्माणमा संलग्न ठेकेदार कम्पनीलाई सम्पर्क गर्ने प्रयास गरेको तर सम्पर्कमा नआएको बताइन् ।उपप्रमुख मल्लका अनुसार नगरपालिकाले गत वर्ष मात्रै १० लाख रुपैयाँ खर्च गरेर गमगाड खोलामाथि दुई ठाउँमा काठको साँघु हालेको थियो । आइतबार राति आएको बाढीले आसपासको जमिन कमजोर बनाएकाले साँघु हल्लिँदा तीर्थयात्री खसेका हुन् । उनका अनुसार मुगुम कार्मारोङका सबै वडा र छायानाथ नगरपालिकाका १०, ११, १२ वडाका बासिन्दाले सदरमुकाम गमगढी आउजाउ गर्ने मुख्य बाटो त्यही हो । गमगढीनाग्चेनाग्ला सडकअन्तर्गत पर्ने उक्त बाटोबाट हिउँदमा यातायातका साधन सञ्चालन हुन्छन् तर बर्खाका ४ महिना भने साँघुकै भर पर्नुपर्ने बाध्यता छ ।मुगुका प्रमुख जिल्ला अधिकारी टोपेन्द्रबहादुर केसीले मंगलबार साँघुको निरीक्षण गरी आवतजावत सहज बनाउन पुलमा फल्याक फेरिएको बताए । उनका अनुसार नेपाल प्रहरी र सशस्त्र प्रहरीसहित ५० जना परिचालन गरी पुलमा फल्याक फेरिएको हो । २ वटा फल्याक लगाएका छौं, तत्काल ठूलो बाढी नआए कुनै समस्या छैन, उनले भने, पक्की पुल छिटो बनाइसक्न पनि पहल भइरहेको छ ।गमगाड खोलामाथि सोही स्थानमा रहेको झोलुंगे पुल २०७९ असोजमा आएको बाढीले बगाएपछि त्यहाँका बासिन्दाले सास्ती खेप्नुपरेको हो । पक्की पुल निर्माण भइरहेकाले यो वर्ष काठे पुलमा रकम विनियोजन नगरिएको नगरपालिकाका प्रवक्ता पदमराज मल्लले बताए । हामी प्राविधिक होइनौं । प्राविधिकले ५० प्रतिशत सकिएको छ भन्छन् । हामीले हेर्दा ३५४० प्रतिशत सकिएको जस्तो लाग्छ, उनले भने, ठेक्का अवधि बाँकी नै रहेकाले समयमै सकिने आश्वासन पाएका छौं ।"
"अख्तियारको क्षेत्राधिकार निजी क्षेत्रसम्म : कांग्रेसको विरोध, एमाले र माओवादी अनिर्णीत","यसको अर्थ कम्पनी, बैंक तथा वित्तीय संस्था, मेडिकल कलेजलगायत निजी क्षेत्रमा अख्तियारले अनुसन्धान गर्न पाउँछ । सोझै सम्पूर्ण निजी क्षेत्र नभनी कम्पनी, बैंक तथा वित्तीय संस्था, मेडिकल कलेज भनेर निजी क्षेत्रलाई अख्तियारमा प्रवेश गराउन खोजेको देखिन्छ, समितिका एक सदस्यले भने, दफावार छलफलमा जान लागेको यस विधेयकमा अख्तियारले भने निजी क्षेत्र पनि आफूहरूले हेर्न पाउने व्यवस्था गर्न लबिइङ गरिरहेको छ ।निजी क्षेत्रले भने यी कुनै पनि बुँदा समेट्न नहुने भन्दै सरकार तथा सांसदहरूमाझ लबिइङ गरिरहेका छन् । निजी क्षेत्रका विभिन्न संघसंस्थाले समितिमा ज्ञापनपत्र नै बुझाउन लागेको समितिका सभापति रामहरि खतिवडाले बताएका छन् । अख्तियारले भने निजी क्षेत्रलाईआफ्नो क्षेत्राधिकारमा ल्याउनैपर्ने कारण पेस गर्न लागेको छ । सम्भवतः राज्यव्यवस्था समितिको बुधबारको बैठकमा निजी क्षेत्रले अख्तियार मातहत आफूहरूलाई नराख्न ज्ञापनपत्र पेस गर्नेछ भने अख्तियारले निजी क्षेत्रलाई आफ्नो मातहत ल्याउनैपर्नाका कारणसहितको प्रस्ताव समितिमा राख्नेछ । त्यसपछि दलहरू छलफलबाट निर्णयमा पुग्नेछन् ।कांग्रेस सांसद हृदयराम थानीले निजी क्षेत्रमा अख्तियारको प्रवेश सही नभएको बताएका छन् । बैंक, मेडिकल कलेज, निर्माण कम्पनीलाई अख्तियारले हेर्ने कानुन बनाएर अख्तियारका प्रमुख आयुक्तले के गर्न खोज्नुभएको हो भन्ने प्रश्न आफूभित्र उब्जिएको उनको भनाइ छ । अख्तियारले निजी क्षेत्रमा हात हाल्यो भने कार्यसम्पादन कमजोर हुन्छ । नेपालको विकासमा निजी क्षेत्रको ठूलो योगदान छ र लगानी छ । ठेक्का तथा खरिदमा उजुरी पर्यो भने एउटा प्रतिस्पर्धीले उजुरी हालिदिन्छ र अख्तियार धाउनुपर्ने होला । लगानीकर्ताले ब्याज तिर्ने गरी ऋण लिएको हुन्छ । अब ब्याज तिर्ने कि अख्तियार धाउने भन्ने हुन्छ, थानीले भने, त्यस्तो अवस्थामा मेडिकल कलेज, बैंक चलाउने र ठेक्कापट्टा गर्ने कि अख्तियारतिर धाउने भन्ने होला । अख्तियार धाउँदा व्यवसाय कसरी अघि बढ्ला र मुलुकले कसरी गति लेला ?नेपालमा निजी क्षेत्रलाई नियमन गर्ने निकाय छन् भन्ने थाहा पाउँदापाउँदै अख्तियार किन पस्न खोजेको हो भन्ने आशंका रहेको पनि थानीले बताए । अख्तियारलाई नेपालमा नियमनकारी निकाय पनि छन् भन्ने थाहा नभएको होइन । बैंकहरूका लागि राष्ट्र बैंक छ । वित्तीय संस्था ऐन छ, उनले भने, मेडिकल कलेजमा विश्वविद्यालय छ, चिकित्सा शिक्षा आयोग, मेडिकल काउन्सिल हुँदाहुँदै अख्तियारले अनुसन्धान गर्दा के हुन्छ ? अख्तियारले नियमनकारी निकायलाई नियमन गर्ने हो, सिधै हात हाल्ने हैन ।एमाले सांसद रघुजी पन्तले निजी क्षेत्रका मान्छे राजनीतिक र प्रशासनिक व्यक्तिसँग मिलेर भ्रष्टाचारमा संलग्न भएको पाइए अख्तियारले कारबाही गर्ने अधिकार कानुनमा राख्नुपर्ने बताए । बैंकिङ कसुर गरे त्यहीअनुसारको कानुन आकर्षित हुन्छ, राजस्व छलीको कसुरमा पनि त्यस्तै कानुन छ तर राजनीतिक भ्रष्टाचारमा निजी क्षेत्रका व्यक्तिहरू संलग्न भए भने अख्तियारले कारबाही गर्नुपर्छ, उनले भने, राजनीतिक वा प्रशासनिक व्यक्तिहरूसँगको भ्रष्टाचारमा निजी क्षेत्रका व्यक्तिहरू संलग्न भेटिए अख्तियारले पनि छानबिन गर्न पाउनुपर्छ । विधेयकमा प्रस्तावित विषय छलफलमा रहेकाले अहिले नै यस्तै गर्ने भन्ने धारणा तय भइनसकेको एमाले सांसद पन्तको भनाइ थियो । यो विधेयक अगाडि बढाउने क्रममा भ्रष्टाचारसँग सम्बन्धित सबै कानुनको अध्ययन गर्नुपर्ने र निर्क्योल निकाल्नुपर्ने उनको भनाइ थियो ।प्रमुख प्रतिपक्षी दल माओवादी केन्द्रका हितराज पाण्डेले अख्तियारलाई निजी क्षेत्रमा प्रवेश गर्ने अधिकार दिने कि नदिने भन्नेबारे धारणा बनिनसकेको बताए । उनले भने, हामी छलफलकै क्रममा छौं, भर्खरै विधेयकमा छलफल सुरु भएको छ ।रास्वपाकी सांसद चन्दा कार्की भण्डारीले बैंक, मेडिकल कलेजलगायत निजी क्षेत्रमा अख्तियार प्रवेश गर्न नहुने बताइन् । राज्यले निजी क्षेत्रलाई नियमन गर्न संस्था स्थापना गरेको अवस्थामा अख्तियार पनि ती क्षेत्रमा प्रवेश गर्दा काममा समस्या उत्पन्न हुने उनको धारणा छ । बैंक, मेडिकल कलेज, निजी क्षेत्रका कुरा विधेयकमा आएका छन् । मेरो विचारमा निजी क्षेत्रमा पहिले नै राज्यका नियमनकारी निकाय छन्, अख्तियार पनि गयो भने कतिले काम गर्ने ? मेडिकल कलेजमा शिक्षा र स्वास्थ्य मन्त्रालय, मेडिकल काउन्सिल, विश्वविद्यालय, चिकित्सा शिक्षा आयोगले नियमन गरिरहेको अवस्थामा अख्तियार पनि जाने ? बैंकहरूलाई राष्ट्र बैंकले नियमन गर्छ, सांसद कार्कीले भनिन्, निजी क्षेत्रका नियमनकारीलाई इमानदार र नैतिकताका आधारमा जिम्मेवार बनाउनुपर्छ । अख्तियारको आफ्नै काम हेरिनसक्नुछ । प्रधानमन्त्रीदेखि वडा सदस्य र तल्लो तहसम्मलाई काण्डैकाण्ड लागेका छन्, त्यता हेर्नुपर्छ ।निजी क्षेत्रमा नियमन गर्नका लागि राज्यले दर्जनौं संस्था स्थापना गरिसकेको अवस्थामा अख्तियार पनि प्रवेश गर्दा समस्या उत्पन्न हुन्छ कि भन्ने आफूलाई लागेको सांसद कार्कीको भनाइ छ । सबै त्यहाँ गए भने निजी क्षेत्रले कामै गर्न सक्दैन, नियामक निकायहरूलाई जवाफ दिँदै उहाँहरूको दिन जान्छ । बरु नियमनकारी निकायहरूलाई अख्तियारले हेर्नुपर्छ, उनले भनिन् ।अख्तियारका प्रमुख आयुक्त प्रेम राई भने कार्यसम्पादनका क्रममा देखिएका अनुभवका आधारमा निजी क्षेत्रमा आयोगको क्षेत्राधिकार बढाउन लागिएको बताउँछन् । राज्यव्यवस्था समितिको बैठकमा उनले सार्वजनिक क्षेत्रको भ्रष्टाचारलाई कारबाही गर्न सकिने बनाउनका लागि आयोगले कार्यसम्पादनका क्रममा गरेको अनुभव, नयाँ शासकीय ढाँचा, थप जिम्मेवारी र अन्तर्राष्ट्रिय प्रतिबद्धताअनुरूप बनाउन उपयुक्त देखेर आयोगबाट स्पष्ट गरिएका सुझावहरूअनुसार विधेयकमा कार्यक्षेत्र विस्तारको संशोधन राखिएको बताएका थिए ।आम नागरिकको सेयर रहेका पब्लिक लिमिटेड कम्पनीका साथै केन्द्र, प्रदेश र स्थानीय सरकारबाट लगानी हुने, अनुदान प्राप्त गर्ने निकायका भ्रष्टाचार अख्तियारले हेर्न कानुनी व्यवस्थाका लागि प्रस्ताव राखिएको प्रमुख आयुक्त राईको भनाइ थियो । सरकारको ढुकुटीबाट रकम जाने तर अख्तियारले त्यहाँ हुने भ्रष्टाचार तथा अनियमितता हेर्न नपाउने विद्यमान कानुनमा संशोधन चाहिएको अख्तियारले जनाएको छ । अख्तियारको दायरा यसअघि साँघुरो भएकाले अब फैलाउनुपर्ने तर्क पनि गरिएको छ । राज्यव्यवस्था समितिका सभापति खतिवडाले मुलुकमा निजी क्षेत्रलाई काम गर्न दिने कि नदिने भन्नेमा अख्तियारमा रहेका अधिकारी सजग होलान् भन्ने विश्वास आफूले लिएको बताए । अख्तियारका आफ्ना विशेषता छन् । केही राम्रो काम पनि गरिरहेको छ, उनले भने, तर नेपाल प्रहरीको सीआईबी, राजस्व अनुसन्धान विभाग, सम्पत्ति शुद्धीकरण अनुसन्धान विभाग, राष्ट्र बैंक, मेडिकल काउन्सिल, बिमा संस्थानलगायतले निजी क्षेत्रमा नियमन गरिरहेको अवस्थामा अख्तियारले पनि त्यसैलाई हेर्ने हो भने निजी क्षेत्र कहाँकहाँ जाने ? कानुनका कारणले नेपालबाट निजी क्षेत्र भाग्ने अवस्था नहोस् भन्नेमा सचेत छौं । यो कुरा अख्तियारमा रहकाहरूले बुझ्नुभएकै होला । उहाँहरूबाट निजी क्षेत्रलगायतलाई हतोत्साहित गर्ने काम हुँदैन भन्ने विश्वास हामीलाई छ ।अख्तियार प्राप्त सरकारी अधिकारीहरूमाथि मात्रै अख्तियार दुरुपयोग अनुसन्धान आयोग प्रवेश गर्न पाउने अभ्यास रहेकाले निजी क्षेत्रमा प्रवेश गर्न नहुने नेपाल उद्योग वाणिज्य महासंघका अध्यक्ष चन्द्र ढकालको प्रतिक्रिया छ । अख्तियारको आफ्नै संस्थागत संरचना र क्षमताले पनि निजी क्षेत्रका संस्थामाथि अनुसन्धान गर्न भ्याउँदैन, सक्दैन । यस्तो अवस्थामा निजी कम्पनीमा समेत अख्तियार पसे निजी क्षेत्रका अधिकारीहरूको निर्णय क्षमता घट्ने, उत्पादकत्व घट्ने र समग्र लगानीको वातावरणदेखि रोजगारी सिर्जनासम्म असर पुग्ने अवस्था आउँछ, उनले भने, कर्मचारी भर्ना होस् वा बर्खास्त, कम खर्चमा खरिद, निर्णय अवधि जस्ता हरेक क्रियाकलाप लगानी, नाफाघाटा, प्रतिफल र संस्थाको हित हेरेरै हुन्छन् । तर अख्तियार प्रवेश गर्ने भएपछि कानुन मात्रै हेर्नुपर्ने हुन्छ । त्यसकारण निजी क्षेत्रका संस्थाहरू पनि सरकारी निकाय, सार्वजनिक संस्थानहरूजस्तै हुन सक्छन् । यसले समग्र लगानी, रोजगारी सिर्जना र राजस्व संकलनमै असर पर्ने र सरकारका आर्थिक लक्ष्यहरू प्रभावित हुने उनको भनाइ छ । ८० प्रतिशत हिस्सा रहेको निजी क्षेत्रलाई खुम्च्याउने नीतिले उच्च अंकको आर्थिक वृद्धि हुँदैन, ढकालले भने, निजी क्षेत्रलाई हेर्ने नियमनकारी निकायहरू नै अहिले १८२० वटा छन् । त्यहाँ नियुक्त हुने अधिकारीहरूलाई अख्तियारले उत्तरदायी बनाउने हो । यसबारे सांसदहरूले बुझुनुहुन्छ भन्ने लाग्छ ।यसअघि विधेयकमाथि सैद्धान्तिक छलफलका क्रममा अख्तियारले अहिले आफ्नो कार्यक्षेत्रमा भइरहेका भ्रष्टाचारमा विश्वसनीय अनुसन्धान र अभियोजन गर्न नसकेको भन्दै सांसदहरूले आलोचना गरेका थिए । राजनीतिबाट अख्तियार प्रभावित भएर अभियोजन तथा अनुसन्धान भएका सांसद तथा विज्ञहरूको आरोप छ । अख्तियार प्रमुख राईले संसदीय समितिमा दिएको जानकारीअनुसार आयोगमा प्रत्येक आर्थिक वर्षमा परेकामध्ये २ प्रतिशतभन्दा कम उजुरी मात्रै विस्तृत अनुसन्धानका लागि छनोट हुन्छन् ।"
नेपाल पनि एमपक्सको जोखिममा,"स्वास्थ्य मन्त्रालयका प्रवक्ता डा प्रकाश बुढाथोकीले सबै प्रदेशमा यस रोगको निदान तथा व्यवस्थापन गर्न अस्पताल र चिकित्सक तोकिसकेको जनाएको छ । एमपक्स भाइरसको नयाँ भेरिएन्ट पाकिस्तानमा पनि देखिएकाले सबै जना सचेत रहन अनुरोध गर्दछु, उनले भने, शंका लागेमा तत्काल नमुना परीक्षण गराउन अनुरोध गर्दछु ।मंकीपक्सबारे विश्व स्वास्थ्य संगठन (डब्लूएचओ) ले विश्वव्यापी आपत्काल घोषणा गरिसकेको छ । डब्लूएचओका अनुसार यो भाइरस संक्रमित व्यक्तिको सम्पर्कबाट अर्को व्यक्तिमा सर्छ । यो बिफर रोग लाग्ने घातक प्रजाति क्लेड१ बी ले गर्दा सर्ने गर्दछ । मंकीपक्सका कारण सन् २०२४ जनवरीदेखि हालसम्म कंगोमा ५ सय ४८ जनाको मृत्यु भइसकेको छ । ईडीसीडीका निर्देशक डा यदुचन्द्र घिमिरेका अनुसार एमपक्स बिरामीको प्रारम्भिक लक्षण मौसमी रुघाखोकी (फ्लु) जस्तै हुन्छ । ज्वरो आउने, टाउ, मांसपेसी र कम्मर दुख्ने, जिउ काम्ने र थकाइ लाग्ने हुन्छ । सामान्य ज्वरो सुरु भएको एकदेखि तीन दिनभित्र छाला, अनुहार, हत्केला र पैतालामा डाबर देखा पर्ने, डाबर परिवर्तन भई फोका हुँदै पाप्रा लागेर उप्किने, शरीरका ग्रन्थी बढ्ने मंकीपक्सका लक्षण हुन् । ईडीसीडी निर्देशक डा घिमिरेका अनुसार संक्रमण जटिल बनेको खण्डमा मस्तिष्क ज्वरो, आँखाको दृष्टि गुम्ने, निमोनियाजस्ता थप जटिलता देखिन सक्छ ।ईडीसीडीका अनुसार श्वासप्रश्वासका साथै थुक, र्याल, संक्रमित व्यक्तिको छालाको घाउ वा शरीरबाट निस्किने तरल पदार्थबाट यो संक्रमण सर्ने जोखिम रहन्छ । त्यस्तै संक्रमित पशु (बाँदर, मुसा, लोखर्केलगायतका जनावर) र भाइरस रहेको ओछ्यान र लुगाबाट सर्दछ । बालबालिका, गर्भवती र रोग प्रतिरोधक क्षमता कम भएकामा यसको गम्भीर संक्रमण देखिने गरेको छ । संक्रमण भएदेखि सामान्यतः ६ देखि १३ दिन शरीरमा लक्षण देखिन सक्छ । ईडीसीडी निर्देशक डा घिमिरेका अनुसार कहिलेकाहीँ यो समय ५ दिनदेखि २१ दिनसम्म पनि देखिने गर्छ । आँखामा संक्रमण भई दृष्टि गुम्ने, निमोनिया, मस्तिष्क ज्वरो, गर्भ खेर जाने र मृत्युसमेत हुन सक्छ, उनले भने ।यसबाट बच्न एमपक्सको शंका वा पुष्टि भएको व्यक्तिसँग असुरक्षित सम्पर्कमा नजाने, संक्रमित व्यक्तिलाई घर वा अस्पतालमा आइसोलेसनमा राख्ने, संक्रमित व्यक्तिको हेरचाह गर्नेले पूर्ण रूपमा जनस्वास्थ्यका मापदण्डहरू पालना गर्नुपर्ने स्वास्थ्य मन्त्रालयले जनाएको छ । मन्त्रालयका अनुसार घाउसँग प्रत्यक्ष सम्पर्क हुन सक्छ भन्ने जोखिम छ भने पन्जा लगाउने, नियमित रूपमा साबुनपानीले हात धुने वा स्यानिटाइजरको प्रयोग, संक्रमित व्यक्तिका लुगा, तौलिया, ओछ्यान र भाँडाहरू तातो पानी, साबुन वा डिटर्जेन्टले धुने गर्नुपर्छ । त्यस्तै मंकीपक्सको संक्रमण पुष्टि भई बिरामी भएका वा मरेका जनावरको सम्पर्कमा नजाने, संक्रमितको सम्पर्कमा आएको व्यक्तिले परीक्षण गर्ने, मासुजन्य खानेकुरा राम्ररी पकाएर मात्र खाने, फोहोरलाई उचित स्थानमा व्यवस्थापन गर्नुपर्छ ।एमपक्स भाइरस सन् १९५८ मा पहिलोपटक डेनमार्कमा खोरमा राखिएको बाँदरमा पाइएको थियो । त्यही भएर यो रोगलाई मंकीपक्स नाम दिइएको हो । त्यसपछि अफ्रिकामा विभिन्न प्रकारका लोखर्के, मुसा, न्याउरी मुसा र विभिन्न प्रजातिका बाँदरमा संक्रमण पाइएको थियो । मान्छेमा भने पहिलो पटक सन् १९७० मा अफ्रिकी मुलुक कंगोमा९ महिने बालकमा संक्रमण पुष्टि भएको थियो ।"
अमेरिकाको चुनावी उत्सवमा डिपफेक को छाया,"(काठमाडौं)अमेरिकामा नोभेम्बरमा हुने राष्ट्रपतीय चुनावका लागि मुख्य दलहरू डेमोक्रेटिक र रिपब्लिकनबीच रस्साकसी चलिरहेको छ । पछिल्लो समय दुवै दलका उम्मेदवारले आफ्ना एजेन्डामार्फत मतदाता रिझाउन निकै सक्रिय देखिन्छन् । त्यसक्रममा उनीहरूले सामाजिक सञ्जालको पनि भरपुर प्रयोग गरिरहेका छन् । उम्मेदवारले प्रयोग गर्ने तिनै सामाजिक सञ्जालका कारण उनीहरू चर्चासँगै विवादमा पनि फस्न थालेका छन् । सोमबार मात्रै रिपब्लिकन दलका तर्फबाट राष्ट्रपतिका उम्मेदवार डोनाल्ड ट्रम्पले सामाजिक सञ्जाल एक्स मा गायिका टेलर स्विफ्ट र उनका प्रशंसकले आफूलाई समर्थन गरेको सन्देश दिने तस्बिरहरू सार्वजनिक गरे । ट्रम्पले ती तस्बिरको क्याप्सनमा लेखेका थिए, म स्विकार्छु । तर ट्रम्पले पोस्ट गरेका ती तस्बिर वास्तविक भने थिएनन् । खासमा ती एआई (कृत्रिम बौद्धिकता) प्रयोग गरेर सिर्जना गरिएका तस्बिर थिए । ट्रम्पको एक्स ह्यान्डल बाट त्यस्ता तस्बिर सार्वजनिक भएपछि स्विफ्टिज (टेलर स्विफ्टका फ्यानहरू) ले उनलाई गलत सूचना फैलाएको आरोप लगाएका छन् । अमेरिका मात्र नभई विश्व राजनीति र अर्थतन्त्रमा समेत प्रभाव पार्न सक्ने गायिका स्विफ्टले २०२० को अमेरिकी राष्ट्रपतीय चुनावमा डेमोक्रेटिक दलका जो बाइडेनलाई समर्थन गरेकी थिइन् । त्यसअघि डोनाल्ड ट्रम्प राष्ट्रपति रहँदा उनको कडा आलोचना गरेकी स्विफ्टले २०२४ को चुनावमा भने हालसम्म कुनै पनि उम्मेदवारलाई समर्थन गरिसकेकी छैनन् । प्रहरीको गोलीले जर्ज फ्लोयडको हत्या भएपछिको राष्ट्रव्यापी विरोध प्रदर्शनका क्रममा उनले ट्रम्पको आलोचना गरेकी थिइन् । राष्ट्रपति कार्यकालमा श्वेत सर्वोच्चता र नश्लवादको आगो सल्काएपछि तपाईंसँग हिंसाको धम्की दिनुअघि नैतिक श्रेष्ठता देखाउने हिम्मत छ ? उनले सामाजिक सञ्जालमा लेखेकी थिइन्, नोभेम्बरमा हाम्रो मतदानबाट तपाईं बाहिरिनु हुनेछ । पूर्वराष्ट्रपति ट्रम्पले पोस्ट गरेकामध्ये एक तस्बिरमा स्विफ्टका फ्यानले टिसर्ट लगाएका छन्, जसमा लेखिएको छ, ट्रम्पका लागि स्विफ्टीहरू । सार्वजनिक गरिएका तस्बिरमध्ये एकमा व्यंग्यात्मक सन्देशसमेत लेखिएको छ आईएसआईएसले टेलर स्विफ्टको कन्सर्ट असफल बनाइदिएपछि स्विफ्टीहरू ट्रम्पको पक्षमा लागेका छन् । टेलर स्विफ्टले हालै सम्भावित सुरक्षा खतराका कारण भियनामा तीन वटा कन्सर्ट रद्द गरेकी थिइन् । इस्लामिक स्टेट समूहबाट प्रेरित भएर आक्रमणको योजना बनाएको आशंकामा प्रहरीले दुई जनालाई पक्राउसमेत गरेको जनाएको छ । त्यस्तै, अर्को तस्बिरमा प्रथम विश्वयुद्धमा अमेरिकी सेना भर्तीसम्बन्धी छ । अंकल साम को ठाउँमा स्विफ्टको अनुहार राखिएको तस्बिरमा लेखिएको छ, टेलरले तपाईंले डोनाल्ड ट्रम्पलाई भोट गरेको हेर्न चाहन्छिन् । एनबीसी न्युजका अनुसार ट्रम्पले पुनः पोस्ट गरेका दुई तस्बिरमा देखाइएका महिला भने वास्तविक र ट्रम्प समर्थक हुन् । त्यस्तै, केही दिनअघि सामाजिक सञ्जाल एक्स बाट सार्वजनिक एक भिडियोमा ट्रम्प र गर्भवती ह्यारिसलाई देख्न सकिन्छ । फाइनान्सियल टाइम्सका अनुसार उक्त भिडियो एक्स को एआई एसिस्टेन्ट ग्रोक२ बाट बनाइएको हो । ट्रम्पले एक्स मा पोस्ट गरेको अर्को तस्बिरमा डेमोक्रेटिक दलको सिकागोमा जारी राष्ट्रिय महाधिवेशनलाई कम्युनिस्ट पार्टीको कार्यक्रम का रूपमा प्रस्तुत गरिएको छ । ठूला प्रविधि कम्पनीले वाटरमार्किङ र ट्यागिङजस्ता एआईमार्फत सिर्जित तस्बिर र भिडियोहरूको उत्पत्ति पहिचान गर्न र त्यस्ता हानिकारक सामग्री वितरण हुनबाट रोक्नका लागि सक्दो प्रयास गरिरहेको बताउँदै आएका छन् । अमेजनको ग्लोबल एआई नीति प्रमुख निकोल फोस्टर भने भ्रामक तस्बिर र भिडियोहरू सिर्जना गर्ने व्यक्तिलाई कडा सजाय दिने कानुन बनाउने विषय भने सरकारको हातमै रहेको बताए । माइक्रोसफ्ट र अमेजनले लोकतान्त्रिक प्रक्रियालाई विकृत गर्ने र व्यवसायलाई नोक्सान पुर्याउने डिपफेक प्रविधिलाई नियमन गर्न नयाँ कानुनको समर्थन गर्ने संकेत दिएका छन् । त्यस्तै, गुगलले डिपफेकमार्फत चुनावमा कुनै पनि हानि पुर्याउन नदिन आफ्नो टेक्नोलोजीले जोगाउने दाबी गरेको छ । फेसबुकले विश्वव्यापी समस्याका रूपमा रहेको डिपफेक पत्ता लगाउने प्रविधि विकास गरेको बताए पनि त्यो प्रभावकारी नभएको अमेरिकी कंग्रेसको भनाइ छ । कंग्रेसले पटकपटक फेसबुकका प्रमुख कार्यकारी अधिकृत मार्क जुकरबर्गको बयान लिँदै आएको छ । युरोपेली संघको डाटा प्रोटेक्सनसम्बन्धी रिपोर्टले पनि नेता तथा सेलेब्रिटीका नक्कली अनुहारहरू तयार पारेर गलत तथा झूटा जानकारी फैलाउन टिकटकपछि फेसबुकको प्रयोग बढी हुने गरेको औंल्याएको छ । डिपफेकले मान्छेका निजी सुरक्षामा गम्भीर बाधा खडा गरेकै कारण एआईलाई कसरी सम्बोधन गर्ने भन्नेमा मिसिगन विश्वविद्यालयसँग सहकार्य गरिरहेको फेसबुकले जनाएको छ । इलन मस्कको एक्सएआई कम्पनीको ग्रोग२ एआई मोडेलबाट एक सातामा निकै धेरै डिपफेक सिर्जना भएका छन् । त्यस्ता डिपफेकमा डोनाल्ड ट्रम्प बन्दुकसहित र कमला ह्यारिस गर्भवती का रूपमा देखाइएको छ । त्यस्तै, टेलर स्विफ्टलगायतका सेलेब्रिटीले भित्री वस्त्र खोलेको आपत्तिजनक तस्बिरहरू देख्न सकिन्छ । एआई प्रविधिसँगै विकास भएका अल्गोरिदम तथा मेसिन लर्निङका कारण पछिल्लो समय वास्तविक र भ्रामक सामग्री छुट्याउनसमेत गाह्रो भइरहेको छ । डिपफेक प्रविधिले कुनै पनि व्यक्तिको अनुहारमा जुनसुकै सेलेब्रिटी वा व्यक्तिको अनुहार मिलाइदिन्छ । डिपफेक प्रविधिको प्रयोगले कुनै पनि व्यक्तिको आवाजको क्लोनिङ तथा कपी गर्न पनि सम्भव छ । जसका कारण पछिल्लो समय यसको चुनावी अभियानमा समेत व्यापक प्रयोग हुन थालेको छ । डिपफेक प्रविधिको दुरुपयोगले कालान्तरमा लोकतन्त्रलाई नै खतरामा पुर्याउन सक्ने विश्लेषकहरूको चेतावनी छ । डिपफेकको सुरुवात भने फोटो म्यानुपुलेसन बाट भएको मानिन्छ । सन् १८६० मा अमेरिकी गृहयुद्ध चलिरहेको समयमा राजनीतिज्ञ जोन कलहवनको शरीरमा अब्राहम लिंकनको टाउको जोडेर भ्रामक तस्बिर बनाइएको थियो । सोभियत संघका नेता जोसेफ स्टालिनले १९२० मा प्रोपोगान्डा फैलाउन फोटो म्यानुपुलेसन गरेका थिए । उनले आफ्ना पूर्ववर्ती भ्लादिमिर लेनिनले सोभियत सेनालाई निर्देशन दिएको तस्बिरमा लियोन ट्राटस्कीलाई हटाउन लगाएका थिए । स्टालिनले लेनिनसँग उभिने अर्को कोही समकालीन नेता नभएको भान पार्न ट्राटस्कीलाई हटाउन लगाएका थिए । त्यस्तै, १९४२ मा इटालीका तानाशाह बेनिटो मुसोलिनीले घोडा समाइरहेका व्यक्तिलाई तस्बिरबाट हटाएका थिए । १९८२ मा नेसनल जिओग्राफिक म्यागजिनको कभरका लागि दुई पिरामिडलाई निकै नजिक देखाइएको थियो । तर पछि निकै आलोचना भएपछि म्यागजिनले माफी नै माग्नुपरेको थियो । त्यतिबेला तस्बिरलाई तोडमोड गर्न वा एक व्यक्तिको तस्बिरमा अर्काको अनुहार जोड्न विज्ञ चाहिन्थ्यो र खर्चिलो पनि हुन्थ्यो । तर पछिल्लो समय प्रविधिमा भएको विकासले त्यो काम निकै सहज भएको छ । पछिल्लो समय २०१७ नोभेम्बरमा सामाजिक सञ्जाल रेडिटबाट डिपफेक पोर्न भिडिओ सार्वजनिक भएको थियो । त्यसयता विभिन्न सामाजिक सञ्जालमा सेलेब्रिटी तथा चर्चित व्यक्तिका अनुहार पोर्न भिडियोमा जोडेर बदनाम गर्ने गतिविधि बढ्न थालेको हो । हाल भने यो राजनीतिक लाभहानिका विषयमा पनि जोडिन थालेको हो । त्यसैको पछिल्लो उदाहरण हो, ट्रम्प र ह्यारिसको भिडियो । एआईमार्फत कुनै पनि व्यक्तिको वास्तविक भिडियो, तस्बिर वा अडियो प्रयोग गरेर दोस्रो व्यक्तिको जस्तो सामग्री बनाउने कार्य डिपफेक हो । डिपफेक बनाउनका लागि जेनेरेटर र डिस्क्रिमिनेटर गरी दुई वटा एल्गोरिदमको प्रयोग गरिन्छ । जेनेरेटरले नक्कली सामग्री बनाउँछ भने डिस्क्रिमिनेटरले त्यस्तो नक्कली सामग्री सक्कलीजस्तो भएनभएको पहिचान गर्छ । जेनेरेटर र डिस्क्रिमिनेटर एल्गोरिदमको संयोजनलाई जेनेरेटिभ एड्भर्सेरियल नेटवर्क (जीएएन) भनिन्छ । यसले डिप लर्निङको प्रयोग गरी नक्कली सामग्री तयार पार्छ । डिपफेक बनाउनका लागि जसको नक्कली भिडियो बनाउनुपर्ने हो, त्यसको सक्कली भिडियो लिएर अनुहार र शरीरको हाउभाउ रेकर्ड गरिन्छ । त्यसपछि उक्त व्यक्तिलाई जे बोल्न लगाउने हो त्यस्तै देखाइन्छ । त्यस्तै, एक व्यक्तिको भिडियोमा अर्कै व्यक्तिको अनुहार राखेर पनि नक्कली सामग्री बनाउन सकिन्छ । यसलाई फेस स्वाइप भनिन्छ । यो प्रविधिअनुसार नक्कली आवाज पनि तयार पार्न सकिन्छ । पछिल्लो समय टिकटकमा विभिन्न कलाकार, राजनीतिज्ञ तथा अन्य चर्चित व्यक्तिका आवाजलाई लिप सिंक गरेर वास्तविकजस्तै देखिने बनाउनु पनि डिपफेक हो । डिपफेकका कारण सामाजिक सञ्जाल वा इन्टरनेट प्रयोगकर्ताहरू सही र सत्य सामग्रीबाट पहिचान नै गर्न नसक्ने नक्कली भिडियो वा तस्बिरसम्म पुग्ने गरेका छन् । पछिल्लो समय अधिकांश मानिस समाचार सामग्रीका लागि सामाजिक सञ्जालमै भर पर्न थालेका कारण पनि डिपफेकको असर बढ्दो छ । पछिल्लो समय टिकटक, रिल्स, सर्ट्स, स्न्यापच्याट र इन्स्टाग्राम डिपफेक प्रयोग हुने सबैभन्दा चलेका प्लाटफर्म हुन् । यस्ता प्लाटफर्ममार्फत सञ्चार हुने डिपफेकका कारण मतदाताको विश्वास कमजोर पार्ने मात्र नभई, चुनावी परिणाम नै परिवर्तन गर्न सक्ने देखिएको छ । जसका कारण अमेरिकाजस्तो विकसित देश र उन्नत ठानिएको लोकतन्त्रसमेत डिपफेकसामु निरीह देखिएको छ । डिपफेकसँगै ह्याकिङ र फिसिङ अर्को चिन्ताको विषय बनेको छ । सोमबार मात्रै अमेरिकी राष्ट्रपतीय चुनावका दुवै उम्मेदवार (ट्रम्प र ह्यारिस) को निर्वाचन अभियानमा साइबर आक्रमण भएको जनाइएको छ । नेसनल इन्टेलिजेन्स (ओडीएनआई), संघीय अनुसन्धान ब्युरो (एफबीआई) र साइबर सुरक्षासम्बन्धी एजेन्सी (सीआईएसए) ले संयुक्त विज्ञप्ति जारी गर्दै त्यस्तो आक्रमण प्रयासका लागि इरानलाई जिम्मेवार बताएका छन् । डेमोक्रेटिक पार्टीका तर्फबाट वर्तमान उपराष्ट्रपति ह्यारिसलाई औपचारिक रूपमा उम्मेदवार घोषणा गर्न हुन लागेको सम्मेलनको पूर्वसन्ध्यामा उक्त विज्ञप्ति सार्वजनिक भएको हो । इरानसँग सम्बन्धित विभिन्न व्यक्ति तथा संस्थाले ह्यारिस र ट्रम्पका निर्वाचन अभियानमा साइबर आक्रमणको प्रयास भएको विज्ञप्तिमा उल्लेख छ । साथै, विभिन्न प्लाटफर्म प्रयोग गरेर अमेरिकी लोकतान्त्रिक संस्थामाथिको विश्वास घटाउने र एकआपसको विवादलाई भड्काउने काममा लागेको अमेरिकी सरकारको आरोप छ ।हामीले यो चुनावको प्रक्रिया सुरु भएदेखि नै आक्रामक रूपमा इरानी गतिविधिहरू बढेको पाएका छौं, विज्ञप्तिमा भनिएको छ, आगामी अमेरिकी चुनावको नतिजाले आफ्नो देशको सुरक्षा चासोमा पार्न सक्ने प्रभावबारे तेहरानले गहिरो चासो राख्दै चुनावी अभियान नै प्रभाव पार्न सक्दो मिहिनेत गरिरहेको हाम्रो अध्ययनमा देखिएको छ । अमेरिकी सरकारले केही समयअघि ट्रम्पको चुनावी अभियानमा भएको साइबर आक्रमणमा पनि इरानकै हात रहेको जनाएको छ । दुवै पार्टीको चुनावी अभियानसँग सम्बन्धित व्यक्तिका इमेल एकाउन्टमा पहुँच बढाउन लगातार प्रयास भएको विज्ञप्तिमा प्रस्ट पारिएको छ । गत साता पूर्वराष्ट्रपति ट्रम्पले पनि आफ्नो अभियानसँग सम्बन्धित अनलाइन पूर्वाधारहरू ह्याक भएको खुलासा गरेका थिए । सार्वजनिक रूपमै उपलब्ध जानकारीहरू मात्रै उनीहरूको हात लागेको हो, ट्रम्पले भनेका थिए, अमेरिकासँग शत्रुता राख्नेहरूले हाम्रो अभियान र समग्र चुनावी प्रक्रियामा असर पार्ने प्रयत्न गर्दै गैरकानुनी रूपमा साइबर गतिविधि अघि बढाएको भेटिएको छ । दुई साताअघि माइक्रोसफ्टले पनि विभिन्न चार घटनाहरूको उदाहरण दिँदै चुनावसँग सम्बन्धित मुद्दा वा कुनै विषयमा विवाद र मतभेद हुनेबित्तिकै इरानसँग सम्बन्धित साइबर संरचनाहरूले भ्रामक र मिथ्या सूचनामार्फत मतदातालाई प्रभाव पार्ने प्रयास गरिरहेको रिपोर्ट सार्वजनिक गरेको थियो । नियो थिंकर जस्ता नाम राखेर इरानको रिभोलुसनरी गार्ड वा अन्य प्रभावशाली समूहसँग जोडिएका अनलाइन समूहहरूले राष्ट्रपतीय उम्मेदवारलाई गालीगलौज गर्ने, भ्रामक हल्ला फैलाउने, फिसिङ वा ह्याकिङको ध्येयले संक्रामक इमेलहरू पठाउने, विभिन्न स्थानीय संरचनाहरूमा अनधिकृत पहुँच बनाउने र बट एकाउन्टहरूको प्रयोग गरेर संगठित रूपमै मुद्दा भड्काउने प्रयास गरिरहेको माइक्रोसफ्टको रिपोर्टमा उल्लेख छ । संयुक्त राष्ट्रसंघका लागि इरानी मिसनले भने अमेरिकी सरकारका आरोपहरूलाई अस्वीकार गरेको छ ।विज्ञप्तिको प्रतिक्रिया दिँदै इरानले अमेरिकी आरोपमा कुनै आधार नभएको बताएको छ । हामीले यसअघि पनि भनेका छौं, अमेरिकी राष्ट्रपतीय निर्वाचनमा प्रभाव पार्ने हाम्रो कुनै चाहना वा उद्देश्य छैन । यसअघि सन् २०१६ र २०२० का राष्ट्रपति निर्वाचनहरूमा पनि रुसलगायत विभिन्न विदेशी सरकारहरूले प्रभावित पारेको र व्यापक रूपमा मतदाताहरूसम्म भ्रामक सूचनाहरू पुर्याएको सार्वजनिक भएको थियो । (एजेन्सीहरूको सहयोगमा)"
टिकटकमाथिको प्रतिबन्ध हटाइादै,"(काठमाडौं)सामाजिक सद्भाव भड्काएको भन्दै १० महिनाअघि तत्कालीन पुष्पकमल दाहाल सरकारले सामाजिक सञ्जाल टिकटकमाथि लगाएको प्रतिबन्ध हटाउने तयारीमा सरकार लागेको छ । प्रधानमन्त्री केपी शर्मा ओलीले प्रतिबन्ध हटाउन निर्देशन दिएपछि सञ्चार तथा सूचना प्रविधि मन्त्रालयले यससम्बन्धमा प्रक्रिया थालेको हो । कुनै निश्चित सामाजिक सञ्जालमाथि प्रतिबन्ध लगाउँदा गलत सन्देश जाने भन्दै ओलीले मन्त्रिपरिषद् बैठकमै टिकटक खुलाउने विकल्पमा अनौपचारिक छलफलसमेत गरेको स्रोतको भनाइ छ । अहिले छलफलकै क्रममा छ, विज्ञ र सम्बन्धित प्रतिनिधिसँग छलफल भइरहेको छ, सञ्चारमन्त्री पृथ्वीसुब्बा गुरुङका प्रेस सल्लाहकार विक्रम न्यौपानेले भने, टिकटक युवाको रचनात्मक अभिव्यक्ति साझा गर्ने प्लेटफर्म भएको र अभिव्यक्ति स्वतन्त्रता संरक्षणका बारेमा सचेत रहेर कार्य गर्न प्रधानमन्त्रीले दिनुभएको सुझावअनुसार प्रक्रिया अघि बढेको हो ।सरकारलाई पटकपटक प्रतिबन्ध हटाइदिन लिखित रूपमै आग्रह गर्दै आएको टिकटकले पनि यसै साता नेपालका सर्तहरू मान्न तयार रहेको व्यहोरासहितको पत्र सञ्चार मन्त्रालयमा बुझाएको छ । टिकटकको प्यारेन्ट कम्पनी बाइटडान्सले प्रतिबन्ध फुकुवा गरिदिन र आफू नेपालको कानुनबमोजिम चल्न तयाररहेको भन्दै पत्र बुझाएसँगै सरकारले पनि सक्रियता बढाएको हो । पत्रमा टिकटकले नेपालको सामाजिक सञ्जाल व्यवस्थापन इकाइमा सूचीकृत हुन र यहाँका कानुनको परिधिभित्र रहेर अघि बढ्न तयार रहेको प्रतिबद्धता जनाएको छ । नेपालमा सञ्चालमा रहेका सबै सामाजिक सञ्जाल कम्पनीहरू सञ्चार तथा सूचना प्रविधि मन्त्रालयमा रहेको उक्त इकाइमा अनिर्वाय सूचीकृत हुनपर्ने व्यवस्था छ । गत कात्तिकमा (टिकटक प्रतिबन्ध हुनु तीन दिनअघि) को मन्त्रिपरिषद् बैठकले निर्देशिका स्वीकृत गरेको थियो । गत कात्तिक २७ को मन्त्रिपरिषद् बैठकले टिकटक प्रयोगमा रोक लगाउने निर्णय लिएको हो । उक्त निर्णय कार्यान्वयनका लागि नियामक नेपाल दूरसञ्चार प्राधिकरणले सबै इन्टरनेट तथा मोबाइल सेवा प्रदायकलाई निर्देशन दिएको थियो । अधिकांशले बन्द गरे पनि कतिपय सेवा प्रदायकले गरेनन् । प्रयोगकर्ताले भने भीपीएन र ओपन डीएनएसको सहयोगमा टिकटक चलाउँदै आएका छन् । यसले अन्तर्राष्ट्रिय ब्यान्डविथ खपत गरेको र नेपालका इन्टरनेट सेवा प्रदायक कम्पनीको आम्दानीमा नकारात्मक प्रभाव परेको ती कम्पनीहरूले दाबीगर्दै आएका छन् । एनसेलका प्रतिनिधिले त सार्वजनिक रूपमै टिकटक बन्द हुँदा प्रतिमहिना झन्डै ६० करोड रुपैयाँ बराबरको आम्दानी गुमेको अभिव्यक्ति दिएका थिए ।टिकटक प्रतिबन्धविरुद्ध सर्वोच्चमा १४ वटा छुट्टाछुट्टै रिट दायर भएका थिए । तिनलाई एकमुष्ट हेर्ने गरी अदालतले आगामी असोज १० का लागि पेसी तोकेको छ । गुगल, एप्पल, मेटा, अमेजन, याहु, लिंक्डइन, राकुटेन, स्पटिफाइजस्ता सामाजिक सञ्जाल कम्पनीका प्रतिनिधि संस्था एसिया इन्टरनेट कोअलिसन (एआईसी) ले उचित कानुनी प्रावधानबिना टिकटकमा प्रतिबन्ध लगाउनु र अन्य एपमा पनि निगरानीको तयारी थाल्नु अन्तर्राष्ट्रिय अभ्यासविपरीत भएको भन्दै दुई पटक सरकारलाई पत्र पठाएको थियो ।पछिल्लो समय चिनियाँ राजदूत छन सोङले समेत राजनीतिक भेटवार्ताका क्रममा टिकटकको प्रतिबन्धबारे चासो राख्दै आएका छन् ।"
गोरखामा एक महिनामै १५२ लाई डेंगी,"गोरखा (कास) गोरखामा एक महिनौ १ सय ५२ जनामा डेंगीको संक्रमण देखिएको छ । पछिल्लो पटक साउन २९ मा सहिद लखन गाउँपालिका१ सेराबेसीमा १२ जनामा परीक्षण गराउँदा ६ जनामा डेंगी संक्रमण देखिएको थियो । संक्रमण बढ्दो क्रममा रहेकाले सजगता अपनाउन आग्रह गरिएको स्वास्थ्य कार्यालयले जनाएको छ । स्वास्थ्य कार्यालय गोरखाका महामारी फोकल पर्सन नारायणबाबु अर्यालका अनुसार साउनमा गोरखा नगरपालिकामा ८५ जनामा डेंगीको संक्रमण देखिएको थियो । पालुङटार नगरपालिकामा ३३, सहिद लखन गाउँपालिकामा ९, अजिरकोट र गण्डकी गाउँपालिकामा २२ तथा बारपाक सुलिकोट गाउँपालिकाको १ जना डेंगीबाट संक्रमित भए । आरुघाट गाउँपालिकामा २० जनामा डेंगी संक्रमण पुष्टि भएको थियो । डेंगी नियन्त्रणका लागि केही पालिकाले लामखुट्टेको लार्भा खोज र नष्ट गर अभियान सञ्चालन गरेका छन् । स्वास्थ्य कार्यालयका अनुसार साउनमा स्क्रब टाइफसबाट पनि गोर्खामा १ सय २० जना संक्रमित भएका छन् । गोरखा नगरपालिकामा ४०, पालुङटार नगरपालिकामा १८, भीमसेन थापा गाउँपालिकामा ३ र आरुघाट गाउँपालिकामा ५९ जनामा स्क्रब टाइफसको संक्रमण देखिएको हो ।"
निःशुल्क शिक्षा कार्यान्वयन गर्न २ खर्ब ३० अर्ब चाहिने,"(काठमाडौं)संविधानले व्यवस्था गरेको अनिवार्य तथा निःशुल्क शिक्षाको कार्यान्वयन गर्न हाल शिक्षा क्षेत्रका लागि विनियोजित बजेटभन्दा झन्डै दोब्बर बजेट आवश्यक पर्ने प्रक्षेपण शिक्षा मन्त्रालयले गरेको छ । चालु आर्थिक वर्षमा शिक्षामा सरकारले १ खर्ब ४७ अर्ब बजेट छुट्याएको छ । शिक्षा मन्त्रालयले सार्वजनिक गरेको अनिवार्य तथा निःशुल्क शिक्षा कार्यान्वयनसम्बन्धी कार्ययोजनाको मस्यौदामा भने २ खर्ब ३० अर्ब अनुमानित बजेट आवश्यक हुने उल्लेख छ । पछिल्ला वर्षहरूमा शिक्षा क्षेत्रमा कुल बजेटको ११ प्रतिशत हाराहारी मात्रै बजेट विनियोजन हुँदै आएको छ । तर कार्ययोजनाअनुसार शिक्षामा कम्तीमा २० प्रतिशत बजेट आवश्यक पर्छ । संविधानको मौलिक हकअन्तर्गत २०७५ मा जारी अनिवार्य तथा निःशुल्क शिक्षा ऐन कार्यान्वयनसम्बन्धी कार्ययोजनाको मस्यौदा सार्वजनिक गरेर मन्त्रालयले सुझावसमेत माग गरेको छ । कार्ययोजनामा ५० हजार शिक्षक दरबन्दी थप हुनुपर्ने आकलन गरिएको छ । ऐनमा कक्षा ८ सम्म अनिवार्य र कक्षा १२ सम्मको शिक्षा निःशुल्क हुने व्यवस्था छ । तर सार्वजनिक विद्यालयमा नै उक्त ऐन कार्यान्वयन हुन सकेको छैन । शिक्षामन्त्री विद्या भट्टराईले ऐन कार्यान्वयनका लागि खाका तयार गरिएको बताइन् । खाका तयार गरेर सुझाव माग गरेका छौं, सरोकारवालाहरूको रायसुझाव आएपछि कार्ययोजनालाई अन्तिम रूप दिएर कार्यान्वयनमा जान्छौं, उनले भनिन् । मन्त्री नियुक्त भएसँगै उनले उक्त ऐन लागू गर्न आफ्नो प्राथमिकता रहने प्रतिबद्धता जनाउँदै आएकी थिइन् ।विद्यालयमा पर्याप्त शिक्षक, परीक्षादेखि प्राथमिक उपचार सेवासम्म निःशुल्क गर्दा लाग्ने खर्चको अनुमान गरी कार्ययोजनाको खाका तयार गरिएको मन्त्रालयका अधिकारीहरूले बताएका छन् । आवश्यक शिक्षक दरबन्दी नहुँदा सामुदायिक विद्यालयहरूले अभिभावकबाट शुल्क उठाउँदै आएका छन् । सरकारले आवश्यक बजेट नदिँदा विद्यार्थीबाट परीक्षा, भर्ना, मासिकलगायत शीर्षकमा शुल्क लिनुपर्ने बाध्यता छ । त्यसरी उठाइएको शुल्क शिक्षक पारिश्रमिकलगायतमा खर्च हुँदै आएको छ । देशभर २७ हजार ९ सय ९० सामुदायिक विद्यालय छन् । दरबन्दीमा रहेका १ लाख १० हजार शिक्षकबाहेक ५० हजार शिक्षक आवश्यक रहेको कार्ययोजनामा उल्लेख छ । त्यसका लागि मात्रै २५ अर्ब बजेट थप गर्नुपर्ने हुन्छ । २०७५ मा सरकारले गठन गरेको कार्यदलले सामुदायिक विद्यालयमा ५६ हजार शिक्षक दरबन्दी अपुग रहेको सुझाव दिएको थियो । तर उक्त सुझाव पनि कार्यान्वयन हुन सकेको छैन ।मन्त्रालयले ऐन कार्यान्वयनको प्रक्रिया, जिम्मेवार निकाय, समयावधि र अपेक्षित नतिजासमेत तोकेर खाका तयार पारेको छ । शिक्षकको पेसागत दक्षता अभिवृद्धि र उनीहरूलाई प्रोत्साहनसहितको सुविधा दिनुपर्ने कार्ययोजनामा उल्लेख छ । त्यसका लागि साढे ८ अर्ब बजेट आवश्यक रहेको अनुमान गरिएको छ । विद्यालयमा अलग्गै प्रधानाध्यापकको व्यवस्था गर्नुपर्ने र त्यसका लागि छुट्टै बजेटको आवश्यकता औंल्याइएको छ । विद्यालयबाहिर रहेका करिब ६ लाख बालबालिकालाई समेत वैकल्पिक कक्षामा समेट्नुपर्ने उल्लेख छ ।त्यसका लागि १२ अर्ब बजेट आवश्यक हुने अनुमान गरिएको छ । कतिपय नियमित र कतिपय खर्च पटके खालका हुने जनाइएको छ । विद्यालयहरूमा ल्याब र प्रविधिको पहुँच विस्तार गर्न २० अर्ब रकम चाहिने अनुमान गरिएको छ । घेराबारसहितको सुरक्षित विद्यालय निर्माण, पिउने पानी, शौचालय, विद्यालय भवन कक्षाकोठासहित फर्निचरका लागि पनि छुट्टै नियमित बजेटको खाँचो हुने औंल्याइएको छ । त्यस्तै विद्यालयमा न्यूनतम सुविधाको सुनिश्चितता गर्न ३५ अर्ब बजेट चाहिने अनुमान गरिएको छ । भूगोल र जनसंख्याका आधारमा विद्यालय नक्सांकन र विद्यालय समायोजन तथा आवश्यकताका आधारमा विद्यालय स्थापना गर्न सकिने कार्ययोजनामा उल्लेख छ । विद्यालयहरूमा प्राथमिक स्वास्थ्य सेवाको प्रबन्ध गर्न १ अर्ब ७५ करोड खर्चको आकलन गरिएको छ । सरकारले विद्यालयमा नर्सको व्यवस्था गर्न भने पनि पूर्ण रूपमा कार्यान्वयन हुन सकेको छैन । दिवा खाजा र सेनिटरी प्याड वितरणलाई निरन्तरता दिनुपर्ने र त्यसमा थप बजेट आवश्यक रहेको कार्ययोजनामा उल्लेख छ । अपांगता, विपन्न, जेहेन्दारलगायत छात्रवृत्ति र निःशुल्क पाठ्यपुस्तकका लागि १४ अर्ब नियमित रूपमा आवश्यक पर्ने पनि जनाइएको छ । कार्ययोजनाअनुसार मंसिरसम्म प्रत्येक स्थानीय तहबाट बालबालिकाको तथ्यांक संकलन गरिनेछ । विद्यालयबाहिर रहेका, आधारभूत तह पूरा गरेका जनसंख्याको विवरणसमेत यकिन हुनेछ ।माघभित्र अनिवार्य शिक्षाका लागि शिक्षा मन्त्रालयले संघ, प्रदेश र स्थानीय तहको कार्यक्षेत्र र जिम्मेवारीसमेत स्पष्ट पारिसक्ने उल्लेख छ । विद्यालय शिक्षा ऐन जारी नभएकाले माध्यमिक शिक्षासम्मको अधिकारका कपितय विषयमा तीन तहका सरकारबीच विवाद छ । माघसम्म भूगोल र जनसंख्याका आधारमा विद्यालयको संख्या यकिन गरी चैत मसान्तसम्म विद्यालय समायोजन गर्ने र नयाँ स्थानमा आवश्यक भए स्थापना गर्ने कार्ययोजना छ । २०८२ असारभित्र स्थानीय तहमा आवश्यक देखिएका वैकल्पिक, अनौपचारिक, परम्परागत विद्यालयमा सिकाइको अवसरको प्रबन्ध गर्ने उल्लेख छ ।छात्रवृत्ति, दिवा खाजा, सेनिटरी प्याड, निःशुल्क पाठ्यपुस्तकलाई निरन्तरता दिँदै विद्यालय पूर्वाधार निर्माण पनि निरन्तर गर्दै जाने भनिएको छ । कार्ययोजनामा २०८२ चैतसम्म शिक्षक विद्यार्थी अनुपात, विद्यालयको किसिम र विषयका आधारमा शिक्षक दरबन्दी मिलान र थप दरबन्दी व्यवस्था गरिसक्ने लक्ष्य राखिएको छ । त्यतिबेलासम्म विद्यालय उमेरका सबै बालबालिकाको जन्मदर्तालाई राष्ट्रिय परिचयपत्रसँग आबद्ध गर्ने र त्यसलाई शैक्षिक व्यवस्थापन सूचना प्रणालीसँग आबद्ध गर्ने योजना अघि सारिएको छ ।२०८३ असारसम्म विद्यालयमा अलग्गै प्रधानाध्यापक व्यवस्था गर्ने उल्लेख छ । प्रअलाई शैक्षिक नेतृत्वको पूर्ण जिम्मेवारी प्रदान गर्ने र उपलब्धिसँग आबद्ध गराएर करार सम्झौता गरिने भनिएको छ । अनिवार्य तथा निःशुल्क शिक्षा ऐनको दफा १९ मा २०८५ देखि आधारभूत तह (कक्षा ८) पूरा नगरेको नागरिक कुनै सरकारी सेवा, निजी क्षेत्रमा स्थापित संस्थामा निर्वाचित, नियुक्त र मनोनयन हुन नपाउने उल्लेख छ । त्यस्तै रोजगारी प्राप्त गर्न, कम्पनी, फर्म, सहकारी संस्था वा गैर सरकारी संघसंस्थाको सेयरधनी, सञ्चालक, सदस्य बन्न पनि रोक लगाएको छ । ऐन जारी भएर २०७७ मा त्यससम्बन्धी नियमावली बने पनि कार्यान्वयन हुन सकेको छैन । नियमावलीमा सार्वजनिक विद्यालयले विद्यार्थी वा अभिभावकबाट विद्यार्थी भर्ना, मासिक, पढाइ, परीक्षा, पाठ्यपुस्तकलगायत कुनै पनि शीर्षकमा शुल्क लिन नपाउने उल्लेख छ ।"
"विकास जोड्ने होइन, विश्वास तोड्ने पुल","सडक तथा पुलले अलग अलग भूगोल मात्र होइन, अवसर र समृद्धिलाई पनि जोड्छ । तर हाम्रा पुल र सडकको अवस्थाबाटै थाहा हुन्छ, अवसर र समृद्धिको आकांक्षा पनि भताभुंग छ । पूर्व झापाको गौरीगन्ज६ चिल्लारा र मोरङको रतुवामाई३ आमबारीको बीचमा रहेको रतुवा खोलाको चौडाइ ४०० मिटर छ, तर खोलामा १७ वर्षअघि २०५ मिटरको पुलको ठेक्का लाग्यो । तर पुल आधा खोलासम्म मात्र पुग्यो । डेढ दशक पुल अलपत्र परेपछि दुई वर्षअघि थप ७० मिटरका लागि अर्को ठेक्का लागेको छ, त्यसको काम नै अधुरो छ भने बाँकी एक सय ७५ मिटरका बारेमा अहिलेसम्म कुनै प्रक्रिया अघि बढेको छैन । रतुवा खोलामाथिको आधा पुल नेपालका लागि अनौठो र असाधारण उदाहरण होइन, जिल्ला जिल्ला र खोला खोलामा अनेकौं बहानामा सयौं पुल अलपत्र पारिएका छन् । नेपालको पूर्वाधार विकासको दुर्भाग्य यही हो । ठेक्का दिन र लिनुअघि पूर्वतयारी नगर्ने, काममा ढिलासुस्ती गर्ने, पटक पटक म्याद थप्नुपर्ने र आधाअधुरो काम छाडेर अलपत्र पार्ने प्रवृत्ति आम बनेको छ । यसले स्थानीय बासिन्दालाई सास्ती मात्र होइन, सार्वजनिक बजेटमा ज्यादती पनि भइरहेको छ । यसले समय र ज्यानको पनि जोखिम हुन्छ । बर्खायाममा कतै डुंगाबाट त कतै बाढीमा हेलिएर खोला तर्नुपर्ने बाध्यता छ । २०७५ भदौ १० मा रौतहटको लालबकैया नदीमा डुंगा डुब्दा २५ भन्दा बढी यात्रु नदीमा खसे । त्यहाँ पनि पुल निर्माणको ठेक्का लागेको थियो, तर अधुरो पुलको पिल्लरमा ठोकिएर डुंगा डुबेको थियो । पप्पु कन्स्ट्रक्सनले २०७४ असार २५ भित्र काम सक्नुपर्ने थियो, तर म्याद सकिएको एक वर्षपछि पनि डुंगाबाट खोला तर्नुपर्ने बाध्यताबीच दुर्घटना भएको थियो । जबकि त्यो बेलासम्म पनि पुलका सबै पिल्लरसमेत राखिएको थिएन । त्यस्तै, गत वर्ष असारमा बाजुराको खप्तड छेडेहद गाउँपालिका४ ग्वानीकी २३ वर्षीया संगीता साउदलाई बार्जुगाड खोलाले बगायो । उनी बगेको ठाउँमा नौ वर्षअघि ठेक्का लागेको पुल २०७६ भित्र निर्माण भइसक्नुपर्ने थियो । सोमबार जनैपूर्णिमाका दिन पनि मुगुको छायानाथ रारा गाउँपालिकास्थित अल्कासाँघुस्थित गमगाढ खोलाको काठेपुलबाट अलग अलग घटनामा ६ जना खसे, संयोगले वारिपारि धेरै यात्रु भएकाले उनीहरू सबैको उद्धार भयो । जबकि अल्कासाँघुमा ४० मिटरको पक्की पुल निर्माणका लागि २०७८ सालमै ठेक्का लागेको थियो । तर ठेक्का लागेको तीन वर्षसम्म पनि यो पुलको काम आधा पनि भएको छैन । सम्भाव्यता अध्ययन र पूर्वतयारीमा कतिसम्म लापरबाही छ भन्ने एउटा उदाहरण गोरखाको दरौंदी खोलामाथि निर्माण गरिएको पक्की पुल पनि हो । खोलामाथि पुल त बन्यो, तर पुलको छेउसम्म पुग्ने सडक नै छैन । पुल बनेको ठाउँमा एकातर्फ भिरालो जंगल छ अर्कोतर्फ खेत छ । सडकको ठेगाना नभएको ठाउँमा गण्डकी प्रदेशका तत्कालीन मन्त्री रामशरण बस्नेतले आफ्नो गाउँ र खेत जोड्ने उद्देश्यसहित राज्यको बजेट खन्याएर पुल निर्माण गराएका थिए । राजनीतिक नेतृत्वले आफ्नो शक्ति, प्रभाव र पहुँच प्रयोग गरेर यस्ता आयोजनामा बजेट दुरुपयोग गर्छन् भने अत्यावश्यक भएका ठाउँमा आयोजना नै पुग्दैनन् । समस्या अर्को पनि छ, पुल निर्माण प्रक्रियामा सम्भाव्यता अध्ययनदेखि पुल हस्तान्तरण प्रक्रियासम्मका विविध अवधिमा ठेकेदार मात्र होइन, राज्यका निकायले पनि लापरबाही गर्दै आएका छन् । पुल निर्माणको समग्र प्रक्रियामा जोडिने निकायका अधिकारीले आआफ्नो (आर्थिक) स्वार्थलाई प्राथमिकता नदिने हो भने पुल अलपत्र पर्ने अवस्था आउने थिएन । खेलाको चौडाइ र पुलको लम्बाइ नमिल्ने कारणमा ठेकेदार मात्र दोषी होइनन्, ठेक्का दिने निकायका इन्जिनियर र प्रशासकहरूको चरम गैरजिम्मेवारी देखिन्छ । उनीहरूको जवाफदेहिता नखोजिएका कारण यो प्रवृत्ति आम बनेको छ । राजनीतिक नेता तथा पार्टीहरूको आर्थिक स्रोतको बलियो आधार ठेकेदारहरू हुने र ठेकेदारहरूले प्राविधिक तथा प्रशासकलाई पनि सजिलै प्रभावमा पार्ने हुँदा राज्यकै संरक्षणमा बेथिति हुर्किएको छ । जसले गर्दा तोकिएको समयमा पुल निर्माण सम्पन्न हुँदैनन्, म्याद थपको चक्र चलिरहन्छ र सर्वसाधारणले दुःख पाउँछन् र ज्यानको जोखिम बढिरहन्छ । यो बेथिति तत्काल अन्त्य हुनुपर्छ । यसका लागि पुल निर्माणको समग्र प्रक्रियालाई स्थान, समय र गुणस्तरलाई सर्त बनाउनुपर्छ । पहिलो, अहिले जसरी प्रभावशाली राजनीतिक नेतृत्वले आफ्नो पहुँचका आधारमा फलानो ठाउँमा पुल पारिदिएँ भन्ने स्थिति छ, त्यसलाई अन्त्य गरिनुपर्छ , आवश्यक भएको स्थानमा जसरी पनि पुल बनाउनुपर्छ । राज्यको ठूलो धनराशि खर्च हुने भएकाले नेताको भनसुनका आधारमा होइन, आवश्यकताका आधारमा आयोजना पर्नुपर्छ । दोस्रो, तोकिएको समयमा काम सक्ने, नसके दण्डित गर्ने बाध्यात्मक सर्त कार्यान्वयन गर्नुपर्छ । समयमा निर्माण सम्पन्न नहुँदा लागत बढेको मात्र छैन, मान्छेको ज्यान पनि असुरक्षित भएको छ । तेस्रो, तोकिएको गुणस्तर सुनिश्चित हुने बाध्यकारी व्यवस्था सुरुवात गरिनुपर्छ । अहिले निर्माण नसकिँदै पुल भत्किनेसमेत गरेका छन् । गुणस्तरहीन सामग्रीको प्रयोगका कारण निर्माण सकिएको छोटो अवधिमै चर्किने, उप्किने र भासिने घटना पनि साधारण भएका छन् । त्यसैले विकास परियोजनाहरूमा लेखा परीक्षण मात्र होइन, गुणस्तर परीक्षणलाई पनि उत्तिकै कसिलो बनाउन जरुरी छ ।"
भ्रष्टाचारमा हदम्याद बाहेक थप बहस,"नेपालमा सबभन्दा धेरै भ्रष्टाचार भनेकै राजनीति र कर्मचारीमा छ । उनीहरूलाई नै बचाउन हदम्याद ल्याइन्छ भने देशमा कानुनी राज छ भनेर कसरी मान्ने ? सर्वसाधारण जनतालाई मात्र कानुन लाग्ने तर उच्चपदस्थ व्यक्ति कानुनभन्दा माथि हुने ? शासन परिवर्तन मात्र भएर हुँदैन । शासकको मनोकांक्षा पनि परिवर्तन हुनपर्यो । निर्णय गर्दा देशलाई उच्च बिन्दुमा राखेर गर्नुपर्यो । अपराधीलाई हदैसम्म कारबाही गर्ने कानुन ल्याउनुपर्नेमा झन् भ्रष्टाचारीलाई उत्साह थप्ने काम नेताहरूले गरेको देख्दा अचम्म लाग्छ । देशमा ऐंजेरुजसरी फैलिएको भ्रष्टाचारलाई कसरी न्यूनीकरण गर्न सकिन्छ भन्नेतिर बहस गर्न आवश्यक छ । ५ वर्षे हदम्यादको संशोधन प्रस्तावले भ्रष्टाचारीमैत्री कानुन बन्न लागेको हो कि भन्ने शंका बढाएको छ । यदि यही विधेयक पास भयो भने देशमा अराजकता झन् मौलाउँछ । पुरुषोत्तम घिमिरे, जोरपाटी, काठमाडौं"
वैकल्पिक नेतृत्वको खडेरी,"बाह्य अनुकूलताएमालेको नेतृत्वसोपानमा एकदेखि दसौं खुड्किलासम्मको क्रमलाई अध्यक्ष शर्मा ओली एक्लैले ओगटेका छन् । आफूपछिको नेतृत्व निर्माण गर्ने चाहना, क्षमता वा निर्क्योल उनमा अहिलेसम्म देखिएको छैन । एमालेको ठीकविपरीत कांग्रेसमा भने देउवाको विरासतमाथि दाबी ठोक्ने राजनीतिकर्मीहरूको लर्को उनको बूढानीलकण्ठ दरबारदेखि सानेपा कार्यकक्षसम्म फैलिएको छ । दाबेदारहरू बीचको प्रतिस्पर्धाले अध्यक्ष देउवालाई झन्डैझन्डै अपरिहार्य नेता को स्तरमा पुर्याएको छ । व्यक्तिगत पीडाहरूको प्रहारले गर्दा गहिरो असुरक्षा भावले ग्रसित माओवादी अध्यक्ष दाहाल कसैलाई विश्वास गर्न सक्दैनन् । उनलाई चुनौती दिन सक्ने आँट माओवादी पंक्तिभित्रबाट जसले गर्यो, उही राजनीतिक रूपमा सिद्धिनुपर्ने स्थिति अद्यापि विद्यमान छ । तीनै थरी शीर्ष राजनीतिकर्मीहरू को अपरिहार्यताले तिनको अन्तर्राष्ट्रिय ग्राह्यतालाई पनि बढाउनुपर्ने हो । भइरहेको भने ठीक उल्टो छ । कुनै बेला काठमाडौंमा भारतीय स्वार्थको सबभन्दा प्रभावशाली प्रवर्द्धक रहेका अध्यक्ष ओलीले सन् २०१३ पछि परम्परागत नेपालभारत सम्बन्धलाई सुस्तरी ओरालोतिर घचेट्दै अब त गुरुत्वाकर्षणले नै फेदतिर गुडाउने अवस्थामा पुर्याइसकेका छन् । नेपाली राजनीतिमा ठूलै उलटफेरबेगर भारतसँग नेपालको सम्बन्ध सामान्य अवस्थामा फर्किन सम्भव देखिँदैन । सन् १९९० को दशकदेखि नै पश्चिमा हितका स्वदेशी र विदेशी प्रवर्द्धकहरूको सकारात्मक सूचीमा रहेका एकताकाका प्रखर प्रजातन्त्रवादी देउवा आफ्ना पूर्वअडानहरूबाट विचलित हुँदै हिन्दुत्ववादी राजनीतिकर्मीहरूको शरणमा पर्ने अवस्थामा पुगिसकेका छन् । एकातिर पश्चिमाहरू प्रतिभाशाली युवा नेतृत्व पहिचान गर्ने अभियानमा छन् भने अर्कोतिर हिन्दुत्ववादीहरू अध्यक्ष देउवामाथि कूटनीतिक दाउ लगाउन अनिच्छुक देखिन्छन् । अध्यक्ष माओको नाम जति नै जप गरे पनि बेइजिङले अध्यक्ष दाहाललाई पत्याएन र बिहानबेलुकी बीआरआईबीआरआई दोहोर्याएको सुनेर वाक्क भएका हिन्दुत्ववादीहरूलाई नयाँदिल्लीका रणनीतिकारहरूले माओवादी अध्यक्षलाई उज्जैनको महाकालका अगाडि रामनामी ओढाएर पनि आश्वस्त पार्न सकेनन् । स्पष्ट विकल्पको अभावमा नेपालका बाह्य सञ्चालकहरू अहिलेसम्म पर्ख र हेर को मनस्थितिमा कायम छन् । त्यस्तो अवस्था फेरिन सक्छ । सम्भाव्य राजनीतिक नेतृत्वको परीक्षण विद्रोहको आगो वा शान्तिपूर्ण संघर्षको प्रवाहमार्फत मात्र हुन सक्ने भएकाले भड्काइएको आक्रमकता वा उक्साइएको प्रतिरोधले निम्त्याउने कोलम्बो वा ढाका शैलीको सहरी विद्रोहको सम्भावनालाई सहजै खारेज गर्न सकिँदैन ।नयाँ नेतृत्व उदाउन सक्ने सम्भाव्यतालाई भने स्थापित राजनीतिकर्मीहरूले जरैदेखि समाप्त पार्दै लगेको धेरै भयो । तीन शीर्ष राजनीतिकर्मीहरूले भागबन्डाको संस्कृतिलाई संस्थाकरण गरेर विश्वविद्यालयका महत्त्वाकांक्षी शिक्षकहरूलाई आआफ्ना दलका झोलेको स्तरमा झारी सकेका छन् । विसम्मतिलाई सम्मानित तुल्याउन सक्ने कदका बौद्धिकहरूको साटो अन्य प्रधानमन्त्री जस्तो होइन केपी ओली, उहाँलाई सम्पूर्ण शास्त्र, तन्त्र, रामायण, महाभारत, गीता सबै कण्ठ छ जस्ता भजनगायक प्राडा प्राज्ञहरू लाई समाजमा सम्मानित तुल्याइएको छ । अनिश्चित भविष्यको भार थाम्न सक्ने युवाहरू हूल बाँधेर विदेशिएका छन् । असहाय, निम्न र मध्यमवर्ग डुबेका, डुब्न लागेका र डुब्न सक्ने डर भएका सहकारीमा फसेको बचतको भविष्य सोचेर आतंकित छ । लगभग सबै झूट र फरेबको तन्तु लुटतन्त्रका हर्ताकर्ताहरूसँग जोडिएकाले पीडितहरू आफ्ना आक्रोशलाई सडकमा लग्नुको साटो (अ)सामाजिक सञ्जालमा पोखेर सन्तुष्टि लिन्छन् । बर्खापछि सोह्रश्राद्ध लाग्छ, चाडबाडको मौसम सुरु हुन्छ, बाली भित्र्याउने चटारो आइपर्छ र माघे संक्रान्तिदेखि फागुपूर्णेसम्म सत्तासीनहरू राग वसन्ती सुनेर आराम गरे हुन्छ । त्यसपछिको चैते हुरीबतासको चिन्ता अहिलेदेखि नै गर्नुपर्छ भन्ने होइन । तर, सम्भाव्य सहरी विद्रोहको पूर्वाभास त कोलम्बो र ढाकाका स्थापित राजनीतिकर्मीहरूले पनि गर्न सकेका थिएनन् ।"
सम्मानित वैदेशिक रोजगारको परिकल्पना,"मुम्बईको औद्योगिक नगरीमा बेल्पाटा२, अछामका अनिल परियारलाई भेटेकी थिएँ । उनी त्यहाँ कपडा उद्योगमा काम गर्छन् । महिनाको १२ हजार ५ सय भारतीय रुपैयाँ कमाउँछन् । यो रकमले परियारको दैनिकी गुजारा त चलेको छ, तर बचत छैन । गाउँमा यति पनि काम पाइँदैन । खाडी वा मलेसिया जान इच्छा छ । तर त्यहाँ जाने पैसा छैन । दुईचार लाख लाग्छ । हामी जस्तालाई ऋण कसैले पत्याउँदैन, मुम्बईको डेरामा उनी भन्दै थिए, यहाँ प्रगति केही छैन । बचत छैन । हामीलाई मुम्बईले धेरै धन नदिए पनि घर व्यवहारमा लागेको ऋण तिर्न भने साथ दिएको छ ।यो हूलमा अनिल एक्ला थिएनन्, उनीसँग अछाम र डोटीबाट कामको खोजीमा मुम्बई आएका दर्जन युवा थिए । उनीहरू भारतबाहेकका मुलुकमा रोजगारीमा चाहेर पनि जान सकेका थिएनन् । यसो हुनुमा उच्च शुल्क, पहुँच, सूचनाको अभाव, करारबमोजिमको काम र सेवा सुविधाका साथै ऋण भुक्तानी हुने अनिश्चितता हो । भारतसँगको खुला सीमा, गाउँघरकै चिनजानका मानिसहरू बराबर आवतजावत गरिरहने हुँदा भारतीय श्रम बजारसँगको परम्परागत साइनो छ । कम खर्च र त्यसमा जोखिमसमेत न्यून हुने भएकाले कमै तलबमा भए पनि नेपालका पश्चिमी भेगका युवा भारतीय रोजगारीमा निर्भर भइराख्नुपर्ने बाध्यता छ । धेरै नेपाली भारतीय श्रम बजारमा स्थापित भए पनि गरिब परिवारका लागि न्यून खर्चमा रोजगारी पाउने भारत एउटै मात्रै विकल्प बनिरहेको छ ।नेपालबाट हरेक वर्ष भारतबाहेकको वैदेशिक रोजगारीमा जाने नेपालीको संख्या ठूलो छ । गत आर्थिक वर्षमा मात्रै ७ लाख ७५ हजार युवा खाडी, मलेसियादेखि युरोपियन श्रम बजारमा प्रवेश गरे । ठूलो संख्यामा वैदेशिक रोजगारीमा जाने तथ्यांकले हाम्रो ध्यान आकर्षित गरेको हुन्छ । यसको बाध्यात्मक पाटो सार्वजनिक बहसको विषय बनिरहन्छ । तर, वैदेशिक रोजगारीमा जाने चाहना हुँदाहुँदै पनि जान नपाएका पिछडिएका वर्गको विषयमा हाम्रो ध्यान पुगेको छैन । जुन वर्गलाई साँच्चिकै लाभदायिक वैदेशिक रोजगारीको आवश्यकता छ । पछिल्लो राष्ट्रिय जीवनस्तर सर्वेक्षणअनुसार नेपालका ७६८ प्रतिशत परिवारले विप्रेषण पाउने गरेका छन् । मुलुकभित्र राम्रो स्थायी रोजगारीको अभावमा यसरी प्राप्त हुने विप्रेषण समाजको हरेक तप्काका लागि पोषण बनिरहेको हो । गरिबी निवारणमा विप्रेषणको महत्त्वपूर्ण भूमिका रहेको तथ्य विश्व बैंक, नेपाल राष्ट्र बैंकलगायतका विभिन्न संस्थाको अध्ययन प्रतिवेदनले भन्दै आएका छन् । यसो भए तापनि समाजका सवै वर्गले विप्रेषणबाट समान रूपमा लाभ लिन सकेका छैनन् ।राष्ट्रिय स्तरको तथ्यांकअनुसार भारतमा कामको खोजीमा जानेमध्ये अधिकांश एकदमै न्यून आय भएका परिवारका छन् । मध्यम र उच्च आय भएका परिवारबाट भारतबाहेकका प्रमुख गन्तव्य मुलुकमा कामको खोजीमा जाने प्रवृत्ति बढी छ । कामदारको गन्तव्य स्थानको छनोटमा सूचना, लागत र पहुँचको महत्त्वपूर्ण भूमिका हुन्छ । सबैभन्दा बढी वैदेशिक रोजगारीको आवश्यकता भएका निम्न परिवारका सदस्यले लागत नै जुटाउन नसक्दा प्रतिफलयुक्त वैदेशिक रोजगार पाउनबाट पछाडि भइराख्नुपरेको छ । कतिपयले ३६ प्रतिशतको चर्को ब्याजमा ऋणको उच्च जोखिम लिई वैदेशिक रोजगारीमा जान लगानी गर्छन् । उनीहरू सबै सफल हुँदैनन् । करारअनुसारको काम, तलब, सेवा सुविधा फरक परिदिन्छ । न्यून तलबका लागि उच्च लागत पर्दा आफ्नो लागत मात्रै उठाउन पनि वर्षभरि पसिना बगाउनुपर्ने परिस्थिति सबैका सामु घामझै छर्लङ्ग छ । अझ जोखिमपूर्ण परिस्थितिमा कमाउन गएकाहरू उल्टो ऋणको भारी बोकेर स्वदेश फिर्नुपर्ने विडम्बना पनि छ ।प्रतिभा, परिश्रम, प्रगतिको चाहना सर्वत्र हुन्छ । तर, अवसरहरू हुँदैनन् । मान्छे कहाँ र कस्तो परिस्थितिमा जन्मिएको हुन्छ, त्यो एक किसिमको चिट््ठा हो । जसलाई जन्मस्थान चिट्ठा भनिन्छ । त्यसअनुसार उसको गुणस्तरीय शिक्षा, रोजगारी र उचित स्वास्थ्य उपचारको अवसरको पहुँच निर्धारण हुन्छ । अवसरको असमानतालाई श्रम आप्रवासनले न्यूनीकरण गर्ने मात्रै होइन, अवसरको नजिक पुर्याइदिन्छ । तर, वैदेशिक रोजगारीको व्यवस्थापन पारदर्शी नभइदिँदा हरेक श्रमिकका लागि वैदेशिक रोजगारीको नतिजा अनिश्चित भएकाले यो पनि एउटा चिट्ठाजस्तै भइराखेको छ । नेपालीहरू स्थलगत लाभका लागि वैदेशिक रोजगारीमा आकर्षित हुन्छन् । एउटै व्यक्तिले नेपालमा गरेको जस्तै काम विदेशमा उही समयमा गर्दा प्राप्त हुने प्रतिफल नेपालको भन्दा गुणात्मक रूपमा निकै बढी हुन्छ । जसलाई अर्थशास्त्रीहरूले स्थलगत लाभ (प्लेस प्रिमियम) भन्छन् । वैदेशिक रोजगारीबाट उच्च तलब मात्रै होइन, नयाँ प्रविधि सिक्ने, नयाँ ठाउँ देख्ने र नयाँ सामाजिक सम्बन्धको विकास गर्ने मौका पनि मिलिरहेको हुन्छ ।यस्ता फाइदा भए तापनि विमानस्थलमा झोला र ऋणको बोझ बोकेर गएका धेरैलाई चिट्ठाका रूपमा विकसित वैदेशिक रोजगारीको परिणामको चिन्ता भइरहन्छ । हरेक श्रमिक ढुक्कका साथ प्रस्थान गर्न सक्दैनन् । किनभने हाम्रो श्रम आप्रवासनको सिंगो चक्र नै पारदर्शी छैन । यस्तो अनिश्चिततालाई उचित वैदेशिक रोजगारी नीतिले मात्रै सम्बोधन गर्न सक्छ । वैदेशिक रोजगारीको परिणामलाई सुनिश्चित योग्य बनाउन पारदर्शी, सुरक्षित र लाभदायक बनाउनुपर्छ । यति गरेर मात्र पुग्दैन, वैदेशिक रोजगारीको चक्रमा भौगोलिक, सामाजिक तथा आर्थिक रूपमा पिछडिएका युवा वर्गलाई पनि देखिने गरी आबद्ध गर्नुपर्छ । माइग्रेसन ल्याब र इन्टरनेसनल म्यानपावर रिक्रुटमेन्ट कम्पनी (आईएमआर) ले गरेका केही अभ्यासलाई एउटा उदाहरणका रूपमा लिन सकिन्छ । दुई संस्थाको सहकार्यमा महोत्तरीको बलवा नगरपालिकास्थित मुसहर समुदाय र जाजरकोटका भूकम्पपीडितलाई शून्य लागतमा पारदर्शी ढंगले छनोट गरी मलेसियामा पठाउने अभियान गरिएको थियो । लाभदायिक आप्रवासनको अवसरले परिवारको अन्तरपुस्ता गरिबी र भेदभावबाट बाहिर निकाल्ने सम्भावनाको मान्यताका आधारमा मुसहर समुदाय छानिएको थियो । उनीहरूमध्ये कतिको राहदानी महिनौं वा वर्षौंसम्म दलालको कब्जामा थियो । कतिले राहदानी नै बनाउन सकेका थिएनन् । आईएमआरले राहदानी दलालबाट फिर्ता गरिदियो, नयाँ राहदानी बनाइदियो । त्यस्तै, ८ महिनाअघि विनाशकारी भूकम्पको क्षतिबाट प्रभावित जाजरकोटका भूकम्पपीडितलाई शून्य लागतमा मलेसिया पठाउन गाउँमा नै संस्था पुगेको थियो । उनीहरूमध्ये कतिपय चर्को ब्याजदरको ठूलो ऋण लिई विदेश (ऋण नपाउनेहरू भारत) जाने योजनामा थिए । यस्तो सन्दर्भमा गाउँमा नै शून्य लागतमा मासिक ६० हजारदेखि एक लाख रुपैयाँसम्म तलब पाउने मलेसियाको रोजगारीमा जान पाउँदा आर्थिक रूपमा ठूलो प्रतिफल हात परेको छ । यदि यो समुदायले ऋण लिएर वैदेशिक रोजगारीमा जानुपरेको भए पुनर्निर्माणमा असर पर्थ्यो । अझ ऋण लिएर भनेजस्तो जागिर नपाई अलपत्र परेको भए उनीहरू झनै ठूलो खाल्डोमा पर्न सक्ने अवस्था बन्थ्यो । शून्य लागतको रोजगारी भन्नासाथ म्यानपावरको ढोकामा हजारौं युवा आउने अवस्थामा गाउँमै पहुँच, बिनालगानी र प्रतिफल दिने मर्यादित रोजगारी पाउँदा पिछडिएका समुदायका लागि कुन हदसम्म वैदेशिक रोजगारी महत्त्वपूर्ण हुन्छ भन्ने यी दुई अभ्यासको सिकाइ हुन सक्छ । यी दुवै अवस्थामा शून्य लागतमा वैदेशिक रोजगारीमा जान सम्भव छ भनेर युवाहरू र उनीहरूका परिवारलाई पत्यार लागेको थिएन । कतिले यो त पछि फसाउने प्रपञ्च हुन सक्छ भनेर शंका गरेका थिए । छानिएकाहरूले मलेसिया पुगेर करारबमोजिम तलब पाएपछि बल्ल पूर्ण विश्वास गरे । नेपालमा शून्य लागत, शून्य नभए पनि कम लागत तथा पारदर्शी भर्ना प्रक्रिया पनि अभ्यासमा छ । यो अभ्यासमा श्रमिकहरूको पहुँच नहुँदा वैदेशिक रोजगार भन्नेबित्तिकै पैसा नतिरी जानै पाइन्न भन्ने भ्रमले बेस्सरी जरो गाडेको छ । मलेसिया पुगेका मुसहर र जाजरकोटका भूकम्पपीडितले आफ्नो समुदायमा बताएपछि मात्रै त्यो समुदायलाई पत्याउन कर लाग्यो । यी सबै सही सूचनाको अभावको नतिजा हो । यसरी माइग्रेसन ल्याब र आईएमआरको प्रयासले शून्य लागतमा जाने बाटो तय गरिदिएपछि त्यहाँको समुदायबाट अन्य युवालाई यस किसिमको अवसर मिल्दै जाने र यससम्बन्धी सूचना तथा सञ्जाल विकसित र विस्तारित हुँदै जाने अपेक्षा गर्न सकिन्छ । पारदर्शी, सुरक्षित, लाभदायक अवसरलाई प्राथमिकता नदिइँदा रोजगारीको खोजीमा रहेकाहरू जोखिमयुक्त काममा फसिरहेका छन् । जस्तोः दक्षिण कोरियामा श्रमिक लैजाने ईपीएस र जापानको विशेष सीप भएका श्रमिक लैजाने एसएसडब्लू मोडललाई हेरौं । सरकारले सरकारी तवरबाट कोरिया पठाउँछ । कोरियाको लागत, आम्दानी र काम गर्ने समय निश्चित छ । जापानसँग एसएसडब्लूमा पठाउने सम्झौता छ । सरकारी वा निजी (म्यानपावर) मध्ये कुन प्रक्रियामार्फत पठाउने भनेर निर्णय नलिइँदा संस्थागत रूपमा जापानको रोजगारी खुलेको छैन । सरकारले सहज बाटो बनाइदिँदा जसरी ईपीएसबाट धेरैले लाभ लिन पाए, तर बाटो नबनाइदिँदा जापानको एसएसडब्लूबाट लाभ लिन पाएनन् । सीपयुक्त जनशक्ति लैजाने नीतिअनुसार जापानले २०१९ मा फिलिपिन्सपछि दोस्रोमा नेपालसँग श्रम समझदारी गरेको थियो । यही नीतिअनुसार फिलिपिन्स हजारौं श्रमिकलाई जापान पठाउन सफल भयो । ती श्रमिक र तिनका परिवारको जीवनलाई रूपान्तरण गरिदियो । तर, ५ वर्ष बित्दा पनि नेपाल र जापानको श्रम समझदारी जहाँको त्यहीँ छ । हातैले रूखमा फलेको फल टिप्न नसक्नु हाम्रो नीतिगत असफलता हो । धेरै युवा विद्यार्थी भिसाको माध्यमले पछाडिको ढोकाबाट कामको खोजीमा जापान जान बाध्य भइरहेका छन् । गत वर्ष ३४ हजार विद्यार्थीले जापानी भाषा सिक्न मात्रै एनओसी लिएका थिए । उनीहरूले जापानको रोजगारी पाउनका लागि मात्रै अनावश्यक खर्च र झन्झटिलो प्रक्रिया पूरा गर्नुपरेको थियो । जापानमा साँच्चिकै कामदारको खाँचो छ । भिसा पनि उपलब्ध छ । सम्झौता पनि छ । एउटा पारदर्शी कार्यविधि मात्रै छैन । दशकौंदेखि घरेलु श्रमिकमा जान प्रतिबन्ध लाग्दा तेस्रो बाटो हुँदै घरेलु श्रममा गई बस्नेहरूको संख्या बढ्दो छ । पछिल्लो समय रुसी सेनामा जानेको अवस्था झन् डरलाग्दो छ । यस्तो जोखिमपूर्ण चिट्ठामा युवाहरूले हात हालिरहेका छन् । बहुसंख्यक युवामा वैदेशिक रोजगारीका लागि ठूलो आकांक्षा छ । यो स्विकारेर विदेश जान चाहने युवालाई राम्रो अवसरको पहिचान गरी कानुनी र सुरक्षित बाटो खोलिदिन आवश्यक छ । नभए अवैधानिक बाटो रोज्ने, चर्को ब्याजमा ऋणको सिकार हुने, आफ्नो योग्यता र क्षमता नमिल्ने रोजगारीमा जाने अवस्था बल्झिरहन्छ ।एउटा राम्रो अवसरले अरू राम्रो अवसरको बाटो खोलिदिन्छ, विदेशमै होस् या नेपाल फर्केपछि आफूलाई वा परिवारका लागि । जसरी पनि विदेश जाने गहिरो मानसिकता युवामा गडेको छ । यसलाई सुधार्न वा परिवर्तन गर्न जरुरी छ । यो कानुनी संरचनामा देखिएको व्यवधानको सुधारबाट मात्रै सम्भव छ । वैदेशिक रोजगारको व्यवस्थापनसँग जोडिएको नीति देखाउनका लागि मात्रै हुनु हुँदैन, परिणाम दिने खालको बनाउन जरुरी छ । लाभदायक वैदेशिक रोजगारीलाई प्राथमिकता दिनु भनेको कुप्रथालाई आँखा चिम्लिने होइन । सामाजिक मूल्यलाई बिर्सिने होइन । गलत अभ्यासलाई उचित ढंगले रोकथाम गरी लाभदायक श्रम आप्रवासनलाई बढुवा दिने नीति अवलम्बन गर्नुपर्छ । बढीभन्दा बढी गन्तव्य देशका प्रतिष्ठित प्रतिष्ठानले नेपाली लैजाने वातावरण बनाइदिनुपर्छ । श्रमिकको हित र सुरक्षालाई प्राथमिकता दिइएको देशलाई प्राथमिकता दिइनुपर्छ । यस्तो अभ्यास भएमा विदेशमा अलपत्र पार्ने र पर्ने घटना स्वतः न्यून हुँदै जानेछन् । यस्तो अवस्थामा वैदेशिक रोजगारीको उचित अवसर प्राप्त गर्नुका साथै उन्नतिको बाटो खुल्नेछ । लाभदायक वैदेशिक रोजगारीलाई प्राथमिकता दिनु आन्तरिक रोजगारीको सिर्जनालाई बेवास्ता गर्नु होइन । बरु लाभदायक वैदेशिक रोजगारीबाट नेपालको आन्तरिक श्रम बजारलाई थप बलियो बनाउन सकिन्छ । यी दुवैलाई साथसाथै लैजान सकिन्छ । खड्का माइग्रेसन ल्याबकी संस्थापक कार्यकारी निर्देशक हुन् ।"
मध्यपहाडमा मिश्रित खेतीको दिगो सूत्र,"मध्यपहाडको चुनौतीरोजगार र शिक्षाका लागि भइरहेको बढ्दो बसाइँसराइ, जलवायु तथा वातावरणीय परिवर्तन, मानववन्यजन्तु द्वन्द्व, स्थानीय उत्पादन बजारीकरणमा समस्यालगायत कारणले मध्यपहाडी भूभागमा आधारित मिश्रित खेती चुनौतीपूर्ण हुँदै गएको छ । उदाहरणका लागि, गाईबस्तुका लागि सोत्तर तथा बाली उत्पादनमा छापोका रूपमा प्रयोग हुँदै आएको वन पत्कर संकलन र उपयोग घट्दो क्रममा छ । पत्कर संकलनमा कमी आएसँगै एकतर्फ वनमा आगलागीको समस्या बढेको छ भने अर्कोतर्फ खेतबारीमा माटोको गुणस्तरमा कमी हुनुका साथै रासायनिक मलको प्रयोग बढेको छ । वनमा कृषक समुदायको निर्भरता घटेसँगै उनीहरूको वन व्यवस्थापनमा चासो घट्दो छ । त्यसकारण वनमा वनमारा जस्ता आक्रामक झार फैलिँदै गएका छन् । वन्यजन्तुको आहार घटेको छ । बाँदरलगायतका वन्यजन्तु कृषक समुदायको प्रमुख शत्रुका रूपमा देखापरेका छन् ।मध्यपहाडी क्षेत्रमा अधिकांश साना, महिला, सीमान्तकृत र दलित कृषक भए तापनि तिनलाई लक्षित गरी नीति तथा कार्यक्रम सञ्चालन गर्न सकिएको छैन । जसले गर्दा स्थानीय क्षेत्रमा उपलब्ध कृषि तथा पशुपालनसम्बन्धी प्रविधि तथा सेवाको उचित प्रयोग हुन सकेको छैन । यदि हामीले समयमै अहिलेको खेती प्रणालीमा रहेका राम्रा परम्परागत अभ्यासको संरक्षण र नयाँ वैज्ञानिक तथा समतामूलक अभ्यास, कार्यक्रम र प्रविधि भित्र्याउन सकेनौं भने मिश्रित खेती प्रणाली अझ कमजोर भई उत्पादन घट्दै जाने, खाद्य र अन्य वस्तुको आयात अझ बढ्दै जाने खतरा छ । त्यसैले यी महत्त्वपूर्णर् प्रणालीलाई थप ऊर्जा दिनु आजको आवश्यकता हो । कृषिपशुपालन प्रणाली र प्राकृतिक स्रोतलाई एकीकृत व्यवस्थापन गर्न सके मिश्रित खेतीमा टेवा पुर्याउन सकिन्छ । सुर्खेतको गुर्भाकोट र खोटाङको हलेसी तुवाचुङमा अन्तर्राष्ट्रिय जल व्यवस्थापन संस्थाले सन् २०२२ देखि पहाडी भेगमा आधारित मिश्रित खेती प्रणालीमा कार्यमूलक अनुसन्धान गरिरहेको छ । प्रारम्भिक नतिजाअनुसार यी क्षेत्रमा सिँचाइका लागि पानीको अभाव, नयाँ कृषि प्रविधिमा लगानीको कमी, युवाको बढ्दो आप्रवासन र माटोको उर्वराशक्तिमा कमी आएको देखिएको छ । यसका साथै स्थानीय तहमा कृषिसँग जोडिएका अन्य विषय (जस्तैः जल संरक्षण, जलाधार व्यवस्थापन, कृषि यान्त्रिकीकरण इत्यादि) को विशेषज्ञताको अभाव र कृषि सरोकारवालामा कृषि सम्बन्धित ज्ञान र समन्वयको कमीलगायतका सीमितता पहिल्याइएको छ । राष्ट्रिय जलवायु परिवर्तन सर्वेक्षण (२०२२) ले नेपालको मध्यपहाडी भेगमा पानीका स्रोत डरलाग्दो रूपमा घटिरहेको संकेत गरेको छ । ती स्रोतमा निर्भर ग्रामीण बस्ती बसाइँसराइमा वा लिफ्ट सिँचाइ जस्ता महँगा प्रविधिमा निर्भर रहने अवस्था छ । यस क्षेत्रमा रहेका कतिपय स्रोत उपयुक्त साना सोलार र विद्युतीय पम्पिङ सिँचाइको अभावमा अधिकतम प्रयोगमा आउन सकेका छैनन् । सन् २००० को सुरुवातबाटै सफल ठहरिएको बहुउपयोग पानी प्रणाली दुई दशकसम्म पनि आवश्यक क्षेत्रमा आर्थिक तथा प्राविधिक ज्ञानको अभावमा विस्तार गर्न सकिएको छैन । प्रणालीगत दृष्टिकोणको कमी र एकीकृत योजनाबिना, सरोकारवालासँग छलफल नगरी कार्यान्वयनमा आउँदा जलस्रोत सम्बन्धित विकासका कार्यक्रमको प्रभावकारितामा प्रश्न उठ्ने गरेको छ । प्रविधिमा तकनिकीपछिल्लो कृषि गणनाको तथ्यांकअनुसार सिञ्चित क्षेत्रफल अघिल्लो दशकको दाँजोमा मात्र २ प्रतिशतले वृद्धि भएको देखिन्छ । पानीका स्रोतको संरक्षण, बहुउपयोग पानी प्रणाली अवलम्बन, खेर गएको पानी तथा आकाशेपानी संकलनका साथसाथै कम पानी र श्रम खर्च हुने संरक्षण कृषिका अभ्यास र प्रविधि अपनाउन जरुरी छ । यसले खानेपानीको सुरक्षा भई थोरै पानीको उपलब्धताका बावजुत खेती प्रणालीबाट विभिन्न घरायसी आवश्यकता पूरा हुनुका साथै कृषि उत्पादनमा वृद्घि गर्न सकिने देखिन्छ । मध्यपहाडी क्षेत्रको मिश्रित खेती प्रणालीमा लघु सिँचाइ प्रणाली (जस्तैः फिरफिरे सिँचाइ) सँगै पोषिलो घाँसखेती गर्न सके गाईबस्तुलाई सुक्खा समयमा पनि पोषणयुक्त आहारा उपलब्ध गराउन सकिन्छ । यसले मासु तथा दुग्ध उत्पादन वृद्धि हुन्छ । खेतबारीमा जैविक मलको बढी उपलब्धताका साथ बाली उत्पादन र वातावरण संरक्षण जस्ता बहुआयामिक लाभ पनि लिन सकिन्छ । यस्तै, कृषकहरूले थोपा सिँचाइ प्रविधिको उचित प्रयोग गरी तरकारी र फलफूल उत्पादन वृद्घि गर्न सक्छन् । मिश्रित खेती प्रणाली पहल कार्यक्रम लागू भएका क्षेत्रमा थोरै पानीका बावजुद पनि थोपा सिँचाइ प्रविधिमार्फत तरकारी उत्पादन गरी कृषकहरूले फाइदा उठाइरहेका छन् ।ऐंसेलुुखर्क, हलेसी तुवाचुङ७ खोटाङकी एक महिला कृषकले यस वर्षको सुख्खा मौसमका बावजुद पछिल्लो वर्षभन्दा दोब्बर बन्दाकाउली उत्पादन गरिन् । तल्लो ऐंसेलुखर्कका एक कृषक परिवारले लघु सिँचाइ प्रविधिको उपयुक्त प्रयोग गरी वर्षमा ३ पटकसम्म तरकारी उत्पादन गर्न सक्ने अवस्था रहेको बताएका छन् । कृषकहरूले तरकारीका अवशेष गाईबस्तुलाई खुवाउन प्रयोग गरिरहेका छन्, जसले गर्दा खेतबारीमा जैविक मलको प्रयोग बढिरहेको छ । यस क्षेत्रमा पानीको उपलब्धतामा सुधार ल्याउन आकाशेपानी संकलन, सोलार सिँचाइ, मूलहरूको जलाधार संरक्षण लगायतका प्रविधिमा तकनिकी सहयोग र क्षमता अभिवृद्घिका कार्यक्रम सञ्चालन गरिएको छ । सिँचाइका लागि पानीको कुशल प्रयोग गर्न छापो प्रविधि, पानीको बहुउपयोग प्रणाली, संरक्षण कृषि तथा लघु सिँचाइ प्रविधिमा पनि क्षमता अभिवृद्घिका कार्यक्रम सञ्चालन गरिएको छ । यी कार्यक्रमसँग जोडिएको बाख्रापालनका लागि घाँसेबाली सुधार, फलफूल खेती, तरकारी खेती तथा व्यवसाय सुरुवात तथा सुधारका विषयमा कार्यगत अनुसन्धानका रूपमा क्षमता अभिवृद्घि तालिम सञ्चालन गरिएका छन् ।मध्यपहाडी क्षेत्रको मिश्रित खेती प्रणाली साना र सीमान्तकृत कृषकको खाद्य सुरक्षा, पोषण र जीविकोपार्जन सुधार्न महत्त्वपूर्णर् छ । प्रणालीगत अवधारणा अपनाई बाली, पशुपालन र वनलाई एकीकृत व्यवस्थापन गर्न सके जलवायु सहनशीलता, उत्पादनशीलता र वातावरणीय स्थिरता कायम राख्न मद्दत पुर्याउन सकिन्छ । तर, वर्तमान कृषि नीतिहरूले मिश्रित खेती प्रणालीलाई प्राथमिकता दिएको पाइँदैन । यो परापूर्वकालदेखि अपनाइँंदै आएको खेती प्रणाली भए पनि अहिले थुप्रै समस्या देखिएका छन् । जलवायु परिवर्तन, पानीको अभाव, कृषि मजदुरको पलायन र बजार पहुँचका चुनौती मुख्य हुन् ।मिश्रित खेती प्रणालीलाई थप उत्पादनशील बनाउन र दिगो रूपान्तरण गर्न राज्यले महत्त्वपूर्णर् भूमिका खेल्न सक्छ । प्रमुख रूपमा कुनै क्षेत्रको कृषि प्रणालीका अवयवको अन्तरसम्बन्ध अध्ययनका लागि राज्यले मिश्रित खेती प्रणालीको अध्ययन अनुसन्धान विधि अपनाउन आवश्यक छ । हाम्रो कृषि प्रणालीमा दिगो रूपमा सघनीकरण गर्न सकिने लैंगिक सामाजिक कार्यक्रम तथा प्रविधि पनि पहिचान गरिनुपर्छ । राज्यले मिश्रित खेती प्रणालीलाई प्राथमिकता दिएर नीति निर्माण र कार्यक्रम सञ्चालन गर्नुपर्छ । जसले गर्दा हाम्रो कृषि प्रणालीलाई थप उत्पादनशील बनाउने र दिगो मार्गमा रूपान्तरण गर्न सकियोस् । राज्यको ठोस नीति र कार्यक्रमले साना कृषक, सीमान्तकृत, महिला र विपन्न कृषकहरूको जीवनस्तर सुधारमा महत्त्वपूर्णर् भूमिका खेल्न सक्छ । यसका लागि स्थानीय सरकारले स्थानीय समस्या बुझेर, स्थानअनुसारको नीति र कार्यक्रम निर्माण गरेर मिश्रित खेती प्रणालीलाई सशक्त बनाउन सक्नुपर्छ ।पानी व्यवस्थापनका उपायसँगै खेती प्रणालीका विभिन्न अंगको अन्तरसम्बन्धका आधारमा प्रणालीगत दृष्टिकोण राखी योजना बनाएर अहिलेको अवस्थाको मध्यपहाडको खेती प्रणालीलाई नयाँ आयाम दिन सकिन्छ । स्थानीय तहको क्षमता अभिवृद्घिका साथै कृषिसँग सम्बन्धित अन्य विषयको नीति कार्यक्रम भिन्नाभिन्नै योजनामा राख्नुको सट्टा अन्य विषयलाई समेत समेटी प्रणाली सोचमा आधारित एकीकृत अल्पकालीन तथा मध्यकालीन योजना बनाउनुपर्छ । यसलाई कार्यान्वयन गर्न सकिएमा अहिलेको कृषि प्रणालीमा महत्त्वपूर्णर् सुधार ल्याउन सकिन्छ । लेखकद्वय अन्तर्राष्ट्रिय जल व्यवस्थापन संस्था नेपालमा कार्यरत छन् ।"
कार्साङले सक्यो छायांकन,"काठमाडौं (कास) अभिनेता दयाहाङ राईले नवअभिनेत्री सिर्जना निङ्लेखुसँग जोडी बाँधेको फिल्म कार्साङ को मंगलबार छायांकन सकिएको छ । यम शेर्पाको निर्देशन रहेको उक्त फिल्मको छायांकन सिन्धुपाल्चोकको बाह्रबिसे, भोटेकोशीलगायत क्षेत्रमा पछिल्लो २२ दिनदेखि चलेको थियो । समयमै सहज रूपमा छायांकन सकिएपछि निर्देशक शेर्पाले भने, अब पोस्ट प्रोडक्सनको काममा केन्द्रित हुनेछौं, सोचेजस्तै भयो भने चाँडै प्रदर्शन मिति तोकेर अघि बढ्नेछौं । फिल्ममा दयाहाङ र सिर्जनाका अलावा जितु नेपाल, दिया मास्के, बुद्धि तामाङ, सृष्टि गौतम, छोकी शेर्पा, सुरवीर पण्डित, कर्मा शेर्पालगायतको पनि अभिनय रहेको छ ।छायांकन सकिएसँगै कार्साङ को चरित्रप्रधान फस्टलुकसमेत सार्वजनिक गरिएको छ, जसमा दयाहाङ र सिर्जनालाई ढ्याङ्ग्रो बाजासहित देख्न सकिन्छ । सामाजिक कथावस्तुमा बनाइएको फिल्मको पटकथा निर्देशक स्वयंले लेखेका हुन् । फिल्मको छायांकार पुरुषोत्तम प्रधानले नै फिल्मको निर्माण पनि गरेका हुन् ।"
संस्कृति जोगाउन गोरखा फर्क अभियान,"गोरखा (कास) विगत ४० वर्षदेखि काठमाडौंमा बस्दै आएका गोरखा६ का दीपक अर्याल सोमबार गाईजात्राका दिन गाउँमा हुने रामायणमा सहभागी बन्न पुगे । अर्याललाई गाईजात्रा पर्वले आफन्त, छिमेकी र साथीभाइसँगको भेटघाटको मेसो मिलाइदियो । स्थानीय संस्कृतिको संरक्षण र पर्यटन पवर्द्धनका लागि यस वर्षदेखि गोरखा फर्क अभियान सुरु गरिएको छ । अरू बेलामा नआउने त होइन, पर्वका बेला आयौं, ३० वर्षपछि रामायणमा सहभागी बनें, अर्यालले भने । पछिल्लो समय बसाइँसराइ तथा विभिन्न पेसा व्यवसायका कारण थातथलो छाड्ने क्रम बढ्दो छ । पातलो उपस्थितिले जात्रा, पर्वको रौनक पनि हराउँदै जाँदा यो वर्षको गाईजात्रा पर्वबाट गोरखा फर्क अभियान सुरु गरिएको हो । विभिन्न पेसा व्यवसाय अँगालेर जिल्लाबाहिर रहेकालाई जनैपूर्णिमा, गाईजात्रा र रोपाइँ जात्रा गोरखामा भेटेर मनाउन आग्रह गरिएको छ । अभियानको अगुवाइ गीतकार तथा साहित्यकार राजुबाबु श्रेष्ठले गरेका छन् । सांस्कृतिक जात्रालाई बचाउन र गोरखालाई जगाउन अभियान सुरु गरिएको उनको भनाइ छ । भने, यो जात्रा, पर्व मनाउने, आफन्त भेटघाट गर्ने गरी पुनर्मिलन नै हो । भावी पुस्तालाई देखाउन पनि जात्रा पर्व जोगाउनुपर्ने छ । पुरानो सम्बन्ध खोजीका लागि पनि अभियानले सघाउने श्रेष्ठ बताउँछन् । उनले भने, जन्मथलो बस्न योग्य बनायो भने बस्तीमा चहलपहल बढ्दै जानेछ ।"
'भगवान् सँगै सवालजवाफ,"(काठमाडौं)प्रयोगकर्ताले सोधेका प्रश्नहरूको सटीक जवाफ दिने च्याटजीपीटीको लोकप्रियता बढ्दो छ । पछिल्लो समय त धार्मिक ग्रन्थ, धर्मगुरु र देवीदेवतालाई समेत आर्टिफिसियल इन्टेलिजेन्स (एआई) प्रविधिमा ढाल्ने क्रम बढेको छ । प्रयोगकर्ताका लागि च्याटजीपीटीजस्तै लार्ज ल्याङवेज मोडेलमा बनेका गीता जीपीटी, यहुदी धर्मगुरु रब्बाइको एआई भर्सन रोबो रब्बाइ, आफूलाई बुद्धको ज्ञानका प्रतिनिधित्व गर्ने पात्रका रूपमा चिनाउने बुद्ध जीपीटी जस्ता टुल यतिबेला आकर्षणको केन्द्रमा छन् । इमेज तथा भिडियो जेनेरेटिभ एआई टुलको उदयपछि त झन् भगवान्लाई जस्तो चाह्यो उस्तै स्वरूपमा सिर्जना गर्न सम्भव भएको छ । यसले गर्दा इन्टरनेटमा एआईमार्फत बनाइएका भगवान्का गड च्याटबट बग्रेल्ती भेटिन्छन् । प्रयोगकर्ताले रुचाइरहेको सबैभन्दा रोचक विषयचाहिँ भगवान् र धार्मिक ग्रन्थका नाममा विकास गरिएका च्याटबट हुन् । यी च्याटबटमा प्रयोगकर्ताले भगवान् सँग दोहोरो सवालजवाफ गर्न सक्छन् । एआई नै भए पनि, सोधेका प्रश्नको जवाफ स्वयं भगवान् कै नामबाट फटाफट पाउँदा पक्कै रमाइलो हुने नै भयो । तर दुःखको कुरा, एकसाथ धेरै प्रयोगकर्ताले चलाउन खोज्दा कतिपय गड च्याटबट पटकपटक क्र्यास (अवरुद्ध) हुने गरेका छन् । सुरुवाती दिनमा (सन् २०२२ को अन्तिमतिर) ओपेनएआईको च्याटजीपीटी पनि अत्यधिक ट्राफिक (प्रयोगकर्ता) का कारण बारम्बार क्र्यास हुने गर्थ्यो । यसले गर्दा सबैले एकैचोटि चलाउन नमिल्ने गरी ओपेनएआईले एकछिन पर्खनु भनेर नोटिफिकेसनसमेत पठाउँथ्यो । अहिले भने च्याटजीपीटी एकसाथ अर्बौं प्रयोगकर्ताका जिज्ञासा मेटाउन सक्ने गरी क्षमतावान् भइसकेको छ । टर्बो जीपीटी ३५ प्रविधिमा भारतका विकास साहुले बनाएको गीता जीपीटी धेरै तवरले व्यवस्थित छ तर यो पनि बेलाबखत नचल्ने हुन्छ । यसमा कृष्ण, राधाकृष्ण, योगेश्वर, द्वारकाधीश, पार्थसारथी, गणेश, राम, शिव, बुद्ध, हनुमान र चाणक्यसँग छुट्टाछुट्टै रूपमा प्रश्न सोध्न मिल्छ । सबै भगवान्का लागि फोटोसहितको छुट्टै च्याटरुम बनाइएको छ । गत वर्ष फेब्रुअरीमा यो वेबसाइट लन्च गर्दा केही घण्टाभित्रै विश्वभरका प्रयोगकर्ताले चलाउन खोजेपछि क्र्यास भयो, विकासले इमर्ज न्युजपोर्टलका लागि प्रविधि पत्रकार जस एन्टोनियो लान्जसँग भनेका छन्, भारतमा यस्ता च्याटबट निकै लोकप्रिय छन् । गीता च्याटजीटीपी हाल नेपालीसहित संस्कृत, हिन्दी, मराठी, भोजपुरी गरी १६ वटा भाषामा उपलब्ध छ । कलकत्तामा बस्ने २० वर्षीय रेआन खानले मुस्लिम धर्मको पवित्र ग्रन्थ कुरानमा आधारित भई कुरान जीपीटी बनाएर गत वर्ष रमजानको पहिलो दिन लन्च गरेका थिए । यसबारे लिंक्डइनमा राति एउटा पोस्ट लेखेर सुतेका रेआन सात घण्टापछि बिहान उठ्दा उनको च्याटबट नै क्र्यास भइसकेको थियो । उनको पोस्टमा थुप्रै सकारात्मक प्रतिक्रिया आए पनि केहीले धम्कीपूर्ण कमेन्ट पनि गरेका थिए । अत्तालिएर च्याटबटलाई अफलाइन अर्थात् प्रयोगकर्ताले नदेख्ने बनाएका रेआनले पछि पुनः त्यसलाई लाइभ गरे । विज्ञानका विषयमा लेख्ने अमेरिकी पत्रकार वेब राइटसँगको कुराकानीमा रेआनले मानिसलाई उनीहरूको गहिरो आध्यात्मिक प्रश्नहरूका उत्तरसँग जोड्न एआईले सेतुको काम गर्ने बताएका छन् । आफ्नो धर्मसँग नजिक हुन चाहने तर यसबारे बुझ्न धेरै समय खर्चिन नचाहने मानिस पनि हुन्छन्, रेआनले भनेका छन्, मैले कुनै एउटै प्लाटफर्मबाट त्यस्तो गर्न सके कस्तो हुन्थ्यो होला भनेर यो च्याटबट बनाएको हुँ । गीता जीपीटी र कुरान जीपीटीजस्तै धार्मिक ग्रन्थका हजारौं शृंखला र संस्करणमा ट्रेन गराएर बनाइएका बाइबल डट एआई, बुद्धबट, बाइबल जीपीटी, आस्क कुरान, हडिथ जीपीटीजस्ता च्याटबट अहिले इन्टरनेटमा भेटिन्छन् । यिनले ग्रन्थभित्रका सूक्ष्म भाषिक ढाँचा पहिचान गरेर प्रयोगकर्ताका प्रश्नमा बोलीचालीकै भाषा (न्याचुरल ल्यांग्वेज प्रोसेसिङ) मा प्रतिक्रिया प्रदान गर्छन् । यी च्याटबटले केही सेकेन्डभित्रै आध्यात्मिक ज्ञानको संश्लेषण गरिदिन्छन् । धार्मिक आस्था, आध्यात्मिकता र धार्मिक अभ्यासका विषयमा प्रयोगकर्ताका जिज्ञासा मेटाउन डिजाइन गरिएका गड च्याटबट हरू एकदम नयाँ अवधारणा भने होइनन् । सन् २००४ मा पहिलो पटक बडी क्राइस्ट नामक गड च्याटबट विकास भएको ह्याप्पी फ्युचर एआई पोर्टलमा ब्रेन्ट रिचार्ड डिक्सनले लेखेका छन् । धार्मिक प्रश्नका एकदमै असान्दर्भिक र हाँसो उठ्दा जवाफ दिने गरी उक्त च्याटबट बनाइएको उनले स्मरण गरेका छन् । उनका अनुसार धार्मिक ग्रन्थ र प्रवचनहरूमा एआईलाई ट्रेन्ड गराएर प्रयोगकर्ताका सबालको सन्दर्भअनुरूप जवाफ दिने असली गड च्याटबट चाहिँ सन् २०१६ मा इस्लामिक एजुकेसन एन्ड रिसर्च एकेडेमीले विकास गरेको थियो । सो संस्थाले युमा नामक च्याटबट विकास गरेको थियो, जसलाई कुरान र हडिथ ग्रन्थमा ट्रेन्ड गराइएको र मुस्लिम धर्मबारे जान्न चाहने १ लाखभन्दा धेरैसँग त्यसले अन्तर्क्रिया गरेको थियो । डिक्सनको लेखअनुसार सन् २०१८ मा वर्ल्ड च्यालेन्ज नामक इसाइ संस्थाले पनि सेभियर बट भनेर प्रयोगकर्तालाई आध्यात्मिक मार्गनिर्देशन र सहायता प्रदान गर्ने गरी च्याटबट बनाएको थियो । पछिल्लो समय विश्वका ठुल्ठूला प्रविधि कम्पनीहरू एआई च्याटबट विकासको प्रतिस्पर्धामा उत्रिएका छन् । एआई प्रविधिले उपलब्ध गराउने कतिपय प्रतिक्रियालाई लिएर विवाद हुने गरेकाले अधिकांश च्याटबटले धार्मिक सवालमा जवाफ दिन रुचाउँदैनन् । यसमा मेटा (फेसबुक) को मेटा एआई टुल भने अपवाद देखिएको छ । गत महिना मात्रै मेटाले भारतीय प्रयोगकर्तालाई उपलब्ध गराएको उक्त टुलले हिन्दु, इसाइ, मुसलमानलगायत धर्म र देवताबारे चुट्किला सुनाएपछि चर्चा र आलोचना भएको थियो । इन्डिया टुडेमा पत्रकार दिव्यांशी शर्माले मेटा एआई इज क्यार्किङ जोक्स अन हिन्दु गड्स एन्ड इस्लाम शीर्षकको समाचारमा मेटा एआईले हिन्दु भगवान्बारे कस्ता कस्ता चुट्किला सुनाउँछ भनेर उदाहरणसहित लेखेकी छन् । जब हामीले ह्वाट्सएपमार्फत मेटा एआईलाई हिन्दु भगवान्बारे कुनै चुट्किला सुनाऊ भनेर लेख्दा यसले तुरुन्तै जवाफ दियो, शर्माले लेखेकी छन्, उसको जवाफ थियो गणेश भगवान् किन पार्टीमा गए थाहा छ ? किनभने उनी त्यहाँ भएका एक मात्र हात्ती थिए । पत्रकार शर्माले पैगम्बर मोहम्मद, जिसस क्राइस्ट, भगवान् बुद्धबारे पनि मेटा एआईले विभिन्न चुट्किला सिर्जना गरेको उल्लेख गरेकी छन् । चुट्किला सिर्जना गर्नुअघि मेटा एआईले सम्मानपूर्वक गरिएको ठट्यौली भनेर उल्लेख गर्ने गरेको छ । तथापि, भगवान्माथि चुट्किला बनाएको भन्दै कतिपयले आलोचना गरिरहेका छन् । गुगलको जेमिनाइ र माइक्रोसफ्टको कोपाइलट च्याटबटले धार्मिक आस्थाका विषयमा भ्रामक जवाफहरू दिन थालेपछि व्यापक आलोचना भएका थिए । त्यसयता यी च्याटबटले धार्मिक आस्थासँग जोडिएका प्रश्नको खासै उत्तर दिँदैनन् । कुनै धर्मसँग सम्बन्धित चुट्किला त झनै गर्दैनन् । एक पत्रकारले जिज्ञासा राख्दा जेमिनाइबाट यस्तो प्रतिक्रिया आएको थियो, कुनै पनि धार्मिक आस्था वा व्यक्तिलाई खिस्याउने वा अपमान गर्ने कन्टेन्ट सिर्जना गर्दा त्यसले धेरै व्यक्तिलाई चोट पुर्याउन सक्छ वा आपत्तिजनक लाग्न सक्छ । धर्मग्रन्थ, धार्मिक उपदेश र प्रवचनहरू एआई प्रविधिमा मिसाउने कुरामा कतिपय धर्मावलम्बी र धर्मशास्त्रीले पनि विरोध गर्दै आएका छन् । अमेरिकाको भिल्लानोभा विश्वविद्यालयकी थियोलोजी विभाग प्रमुख इलिया डेलियोले धर्मलाई एआई प्रविधिसँग जोडेर भगवान्सम्म पुग्ने छोटो बाटो का रूपमा विकास गरिएका गड च्याटबटहरूको आलोचना गर्दै यसलाई गम्भीर चिन्ताको विषय मानेकी छन् । पत्रकार वेब राइटसँगको कुराकानीमा डेलियाले भनेकी छन्, परम्परागत रूपमा लामो समयसम्म अध्ययन गरेर प्राप्त हुने आध्यात्मिक चेतलाई यस्ता प्रविधिले कमजोर बनाउँछन् । तथापि, विश्वका थुप्रै धार्मिक समुदाय, धर्मावलम्बी, फरक धर्मबारे जान्न खोज्ने र रुचि राख्नेहरूले भने धेरै प्रकारका एआई प्रयोगलाई स्वीकार गर्दै आएका छन् । (एजेन्सीको सहयोगमा)"
१८ पालिकामा राष्ट्रिय प्रसारणको बिजुली पुग्न बाँकी,"(काठमाडौं)देशका १८ पालिकामा अझै राष्ट्रिय प्रसारणको विद्युत् पुग्न बाँकी रहेको विद्युतीकरण तथ्यांक २०८१ ले देखाएको छ । नेपाल विद्युत् प्राधिकरणले सार्वजनिक गरेको तथ्यांकअनुसार कुल ७ सय ५३ पालिकामध्ये ५ सय ३९ वटामा पूर्ण र १ सय ९६ वटामा आंशिक रूपमा विद्युतीकरण भएको छ । राष्ट्रिय प्रसारणको विद्युत् पुग्न बाँकी पालिकामा पनि स्थानीयले लघु जलविद्युत् र सौर्य ऊर्जाबाट विद्युत् उपभोग गरिरहेको तथ्यांक छ ।प्राधिकरणका अनुसार राष्ट्रिय प्रसारणको विद्युत् नपुग्नेमा डोल्पाका ६, हुम्लाका ४, मुगुका ३, बैतडी, बझाङ, गोरखा र मनाङको समान एक पालिका छन् । विद्युतीकरण तथ्यांक ०७९ अनुसार ४६ पालिकामा राष्ट्रिय प्रसारणको बिजुली पुग्न बाँकी थियो । त्यसबेला मुलुकका ४७१ पालिकामा मात्र ९० देखि सय प्रतिशत विद्युतीकरण भएको थियो । विद्युत्को पहुँच पुगेकामध्ये ९२३७ प्रतिशतले राष्ट्रिय ग्रिड र ०१४ प्रतिशतले ग्रिडबाहिरबाट विद्युत् पाएका थिए । प्राधिकरणको हालको तथ्यांकअनुसार विद्युत्को पहुँच पुगेको जनसंख्यामध्ये ९७ प्रतिशत राष्ट्रिय ग्रिडबाट र २ प्रतिशतले ग्रिडभन्दा बाहिर रहेका लघु जलविद्युत्, सौर्य ऊर्जालगायतबाट विद्युत् उपभोग गरिरहेका छन् । विद्युत्का ग्राहक सामुदायिकसहित ५९ लाख ३५ हजार पुगेको छ । ५९० पालिकामा ९५ देखि शतप्रतिशतसम्म विद्युतीकरण भएको छ । ७२ पालिकामा ७५९५ प्रतिशतसम्म, ३३ वटामा ५०७५ प्रतिशतसम्म, २६ वटामा २५५० प्रतिशतसम्म र ३२ वटामा ०२५ प्रतिशतसम्म विद्युतीकरण गरिएको छ । चालू आर्थिक वर्षभित्र सबै नेपालीको घरमा विद्युत् सेवा पुर्याउने सरकारको घोषणा कार्यान्वयन गर्नेगरी काम भइरहेको प्राधिकरणका कार्यकारी निर्देशक कुलमान घिसिङले बताए । आर्थिक वर्ष २०७२७३ मा विद्युतीकरणको अवस्था ५८ प्रतिशत मात्र थियो, अहिले ९९ प्रतिशत पुग्नु महत्त्वपूर्ण उपलब्धि हो, चालु आर्थिक वर्षभित्र सबै नेपालीको घरमा विद्युत् पुर्याउने लक्ष्यअनुसार काम गरिरहेका छौं, उनले भने, प्राधिकरण विद्युत् नपुगेका घर खोज्दै विकट बस्तीमा पुगिरहेको छ, पुगेका ठाउँमा भरपर्दो र गुणस्तरीय आपूर्तिका लागि प्रणाली सुधार तथा विस्तार भइरहेको छ ।कर्णाली र सुदूरपश्चिम प्रदेशका पहाडी तथा हिमाली जिल्लाका सबैको घरधुरीमा एक वर्षभित्रमा विद्युत् पुर्याउने गरी काम भइरहेको घिसिङले बताए । विद्युत् पुर्याउन बजेट व्यवस्थापन गरी निर्माण व्यवसायी छनोट भई काम सुरु गरिसकेको उनले जानकारी दिए ।प्राधिकरणले एसियाली पूर्वाधार लगानी बैंक (एआईआईबी) र युरोपेली लगानी बैंक (ईआईबी) बाट २२ करोड अमेरिकी डलर सहुलियतपूर्ण ऋण लिएर लुम्बिनी, कर्णाली र सुदूरपश्चिम प्रदेशका पहाडी जिल्लाहरूमा विद्युतीकरणका लागि निर्माण व्यवसायी छनोट गरी काम सुरु गरेको हो । सरकारको लगानी र प्राधिकरणले आफूले कमाएको नाफाबाट केही अंश छुट्याएर अन्य क्षेत्रमा विद्युत् पहुँच विस्तार गर्न लागिएको पनि कार्यकारी निर्देशक घिसिङले बताए ।७ प्रदेशमध्ये मधेशमा पूर्ण विद्युतीकरण भएको छ । कोशीमा ९९३० प्रतिशत, वाग्मतीमा ९९९७ प्रतिशत, गण्डकी ९९४० प्रतिशत र लुम्बिनीमा ९८४९ प्रतिशत विद्युतीकरण भएको छ । कर्णाली प्रदेशमा सबैभन्दा कम अर्थात् ७४३८ प्रतिशत मात्र विद्युतीकरण छ । सुदूरपश्चिम प्रदेशमा ८६५८ प्रतिशत विद्युतीकरण गरिएको छ ।७७ जिल्लामध्ये हुम्लामा अझै राष्ट्रिय प्रसारण ग्रिड पुग्न सकेको छैन । हुम्लामा लघु जलविद्युत्, सौर्य ऊर्जालगायतका विद्युत् आपूर्ति भइरहेको छ । ५६ जिल्लामा ९५ देखि शतप्रतिशत विद्युतीकरण भएको छ । १० जिल्लामा ७५९५ प्रतिशतसम्म, ५ जिल्लामा ५०७५ प्रतिशतसम्म र ६ जिल्लामा २५५० प्रतिशतसम्म विद्युतीकरण गरिएको छ ।प्राधिकरणका वितरण तथा ग्राहक सेवा निर्देशनालयका उपकार्यकारी निर्देशक मनोज सिलवालले आंशिक विद्युतीकरण भएका र विद्युतीकरण हुन बाँकी स्थानीय तहमा विद्युत् पुर्याउन काम भइरहेको बताए । कोशी प्रदेशका १४ जिल्लामध्ये सोलुखुम्बु र संखुवासभाबाहेक अन्यमा ९५ प्रतिशतभन्दा बढी विद्युतीकरण भएको छ । सोलुखुम्बुमा ८९०४ र संखुवासभामा ९३९९ प्रतिशत विद्युतीकरण भएको छ । झापा, मोरङ, सुनसरी र धनकुटामा शतप्रतिशत विद्युतीकरण गरिएको छ । मधेश प्रदेशका ८ जिल्ला नै पूर्ण विद्युतीकरण भएका छन् ।वाग्मती प्रदेशका १३ जिल्लामध्ये काठमाडौं, ललितपुर, भक्तपुर, रामेछाप, नुवाकोट र चितवनमा शतप्रतिशत विद्युतीकरण भएको छ । बाँकी जिल्लामा पनि ९५ प्रतिशतभन्दा बढी विद्युतीकरण गरिएको छ । गण्डकी प्रदेशका ११ जिल्लामध्ये मनाङमा ८७८१ प्रतिशत विद्युतीकरण भएको छ । तनहुँ, स्याङ्जा, पर्वत र कास्कीमा शतप्रतिशत विद्युतीकरण भएको छ भने बाँकी जिल्लामा ९५ प्रतिशतभन्दा बढी विद्युतीकरण छ ।लुम्बिनी प्रदेशका १२ जिल्लामध्ये रुकुम पूर्वमा सबैभन्दा कम अर्थात् ३२२४ प्रतिशत र रोल्पामा ८५ प्रतिशत मात्र विद्युतीकरण भएको छ । नवलपरासी, रूपन्देही, कपिलवस्तु, अर्घाखाँची, गुल्मी र बर्दियामा शतप्रतिशत विद्युतीकरण भएको छ । बाँकी जिल्लामा ९५ प्रतिशतभन्दा बढी विद्युतीकरण गरिएको छ ।कर्णाली प्रदेशको रुकुम पश्चिममा सबैभन्दा बढी अर्थात् ९५०८ प्रतिशत र मुगुमा सबैभन्दा कम अर्थात् ३१८० विद्युतीकरण भएको छ । सुर्खेतमा ८६४८, दैलेखमा ८१०५, सल्यानमा ७९५०, जाजरकोटमा ४९८०, कालीकोटमा ७०९६, जुम्लामा ६२४७, डोल्पामा ४२७५ र हुम्लामा ३२५१ प्रतिशत विद्युतीकरण गरिएको छ ।सुदूरपश्चिम प्रदेशका ९ जिल्लामध्ये कञ्चनपुर र कैलालीमा शतप्रतिशत विद्युतीकरण भएको छ । बाजुरामा सबैभन्दा कम ३३५१ प्रतिशत मात्र विद्युतीकरण भएको छ । डडेल्धुरामा ९४०८, डोटीमा ८८०४, अछाममा ६५९७, बैतडीमा ६१७३, बझाङमा ६९०३ र दार्चुलामा ८४०१ प्रतिशत विद्युतीकरण भएको छ ।"
सुदूरपश्चिमका मन्त्रालयमा योजना माग्नेको भीड,"(धनगढी) सुदूरपश्चिम प्रदेश सरकारले चालु आर्थिक वर्ष ०८१८२ का लागि बजेट पुनर्लेखनको तयारी गरेपछि मन्त्रालयहरूमा योजना माग्नेको भीड लागेको छ । दल निकट नेता कार्यकर्ता, स्थानीय तहका जनप्रतिनिधिलगायत मन्त्रीहरूसँग पहुँच भएकाहरू यतिबेला योजना मागका फाइल बोक्दै मन्त्रालय धाउन थालेका हुन् ।मुख्यमन्त्री कमलबहादुर शाहले सोमबार पत्रकार सम्मेलनमार्फत चालु आर्थिक वर्षका लागि वार्षिक कार्यक्रम पुनर्लेखनको तयारी भइरहेको बताएका थिए । अघिल्लो सरकारले प्रदेशसभामा पेस गरेको बजेट फिर्ता लिएर नयाँ बजेट ल्याउने प्रयास गरिरहेको शाहले जानकारी दिए । तर प्रदेशसभामा पेस भएको बजेटसम्बन्धी विधेयकलाई के गर्ने भन्ने अन्योलमा सरकार देखिन्छ । बझाङको बित्थडचिर गाउँपालिका१ का वडाध्यक्ष मानबहादुर बोहराले योजना माग्न धनगढी आएको चार दिन भएको बताए । गाउँमा सिँचाइ कुलो, खानेपानी लगायतका योजना माग्न आएको हुँ, उनले भने, योजनाको फाइल आर्थिक मामिलामन्त्रीलाई बुझाएको छु । योजना माग्नकै लागि आर्थिक मामिला मन्त्रालय आएका डँडेलधुराका महादेव भट्टले खेल मैदान, विद्यालयमा भौतिक संरचना निर्माणको माग राखेको बताए । कञ्चनपुरकी माया लुहारले गाउँमा विश्वकर्मा मन्दिर निर्माणको योजना माग्न मन्त्रालय आएको बताइन् । कञ्चनपुरकै पुष्कर चन्दले भगतपुर निम्बुखेडा खानेपानी समितिको भवन निर्माणको योजना माग गरेको बताए ।सामाजिक विकासमन्त्री मेघराज खड्का जिल्लाजिल्लाबाट योजना माग्न आउनेहरूको भीड थेगिनस्कनु रहेको बताउँछन् । योजना हाल्दिनुपर्यो भन्नेहरूको अत्यधिक दबाब छ, उनले भने, योजनाका लागि पेस भएका फाइलको चाङ र माग भएका जति योजनामा बजेट विनियोजन गर्ने हो भने सुदूरपश्चिम सरकारको पुरै बजेटले पनि नभ्याउने अवस्था पो छ त । तत्कालीन मुख्यमन्त्री दीर्घबहादुर सोडारी नेतृत्वको सरकारले गत असार १ मा प्रदेशसभामा बजेट पेस गरेको थियो । तर बजेट न पारित भयो, न त फेल नै । राजनीतिक उतारचढावका कारण बजेटमा छलफल पनि हुन सकेन । जसका कारण चालु आर्थिक वर्षको पहिलो महिनाको तीन सातासम्म राजस्व संकलन पनि ठप्प भयो । साउन २१ मा एमाले र नागरिक उन्मुक्ति पार्टीको साझेदारीमा कांग्रेसका शाह नेतृत्वको नयाँ सरकार गठन भए पनि बजेटको अन्योल हटेको छैन । सरकारले बजेट पुनर्लेखनको तयारी गरे पनि अघिल्लो सरकारले ल्याएको बजेट फिर्ता गर्ने कानुनी संकट देखिएको हो । प्रदेश सरकारले अध्यादेश ल्याएर असार २४ देखि राजस्व संकलनको गाँठो त फुकायो तर विनियोजनसम्बन्धी कानुनी रिक्तता अझै छ । त्यही कारण सरकारले दैनिक प्रशासनिकलगायत कुनै पनि खर्च गर्ने अवस्था छैन । कर्मचारी, मन्त्री, प्रदेश सांसदलगायत प्रदेशसभाका पदाधिकारीले पारिश्रमिक पाएका छैनन् । दैनिक प्रशासनिक खर्च उधारोमा चलाउनु परेको मन्त्रालयका अधिकारीहरू बताउँछन् ।अघिल्लो सरकारले ल्याएको विनियोजन विधेयक फिर्ता लिएर नयाँ विधेयक पेस गर्नेबारे छलफल भइरहेको छ, मुख्यमन्त्री शाहले भने, वार्षिक कार्यक्रमअन्तर्गत यसअघि पेस भएको योजना तथा कार्यक्रममा १५ प्रतिशत जति हेरफेर हुन सक्छन् ।नयाँ बजेट ल्याए पनि चालुतर्फका अधिकांश शीर्षक र बजेट कायमै हुने, स्थानीय तहलाई प्रदान गर्ने भनिएको वित्तीय समानीकरण, समपूरक, विशेष र ससर्त अुनदानअन्तर्गत विनियोजित बजेट तथा कार्यक्रम, संघीय ससर्त अनुदानअन्तर्गतका योजनाहरू हेरफेर नहुने मुख्यमन्त्री शाहले बताए । बहुवर्षीय योजनाहरूमा पनि रकम हेरफेर गर्न गाह्रो होला । क्रमागत योजनाहरूमा औचित्य हेर्न सकिने हुन सक्छ, मुख्यमन्त्री शाहले भने, भदौ १५ गतेभित्र बजेट आउँछ ।सरकारले अब आउने बजेट कार्यक्रममा २५ लाखभन्दा कम रकमका योजना नराख्ने बताएको छ । २५ लाखभन्दा कम रकमका योजना विनियोजन गर्नैपर्ने भए कार्ययोजनासहित ससर्त अनुदानका रूपमा स्थानीय तहलाई वित्तीय हस्तान्तरण गरिनेछ, मुख्यमन्त्री शाहले भने । यस्तै, प्रदेश सरकारले विनियोजन गर्ने कुनै पनि योजनाहरू अब उपभोक्ता समितिमार्फत गर्ने नपाइने व्यवस्था गर्न लागिएको उनले जानकारी दिए । प्रदेश सरकारका योजनालाई पहुँचवालाहरूले गाउँमा गएर व्यक्तिगत योजना जस्तो गर्ने र आर्थिक चलखेल गर्ने परम्परालाई तोड्न प्रयास गर्दै छौं, शाहले भने ।"
'दिगो विकासका लक्ष्य हासिल गर्न करिब २५ खर्ब आवश्यक,"(काठमाडौं)सरकार, निजी क्षेत्र र विकास साझेदारहरूले मुलुकको दिगो विकास लक्ष्य हासिल गर्न अहिले वार्षिक करिब २५ खर्ब रुपैयाँ आवश्यक देखिएको बताएका छन् । सरोकारवालाहरूले देशको विकासका लागि आवश्यक स्रोत जुटाउन थप सक्रियता आवश्यक रहेको पनि उल्लेख गरेका छन् । अर्थ मन्त्रालय, संयुक्त राष्ट्रसंघ र नेपाल उद्योग वाणिज्य महासंघले संयुक्त रूपमा आयोजना गरेको विकासका लागि वित्त संवादमा नेपाल स्तरोन्नतिको संघारमा रहेकाले थप लगानी आवश्यक रहेको बताएका हुन् । कार्यक्रममा उपप्रधान एवं अर्थमन्त्री विष्णु पौडेलले विकासोन्मुख मुलुकहरूमा राजस्वको ठूलो अंश ऋणको साँवाब्याज भुक्तानीमा खर्च हुने गरेको र विकासका लागि लगानी अभाव हुने गरेको सन्दर्भ प्रस्तुत गरे । नेपाल पनि ती मुलुकभन्दा फरक नभएको हुँदा स्रोत जुटाउन सरकार, निजी क्षेत्र र विकास साझेदारसँग सहकार्यका लागि उनले आग्रहसमेत गरे । उनले आगामी महिना संयुक्त राष्ट्रसंघमा हुने समिट फर फ्युचरमा साझा धारणा बनाउनु आवश्यक रहेको बताए ।नेपालले जलवायु परिवर्तनमा कुनै ठूलो योगदान नदिएको भए तापनि यसको अनुकूलनका लागि सरकारले ठूलो रकम छुट्याउनुपर्ने भएको हुँदा पनि स्रोत थप जुटाउनु आवश्यक छ, उनले भने, यसमा सहयोग उपलब्ध गराउन विकास साझेदारलाई अनुरोध छ । निजी क्षेत्रको लगानी विस्तारका लागि सरकार वातावरण बनाऊन तयार छ । साथै विदेशी लगानी आकर्षित गर्न त्रेडिट रेटिङ गरिरहेका छौं । उद्योग वणिज्य महासंघका अध्यक्ष चन्द्रप्रसाद ढकालले विकासका लागि वित्तीय स्रोतको पहिचानसहित आगामी यात्रा तय गर्न सरकार र संयुक्त राष्ट्रसंघसँगको सहकार्यमा यो कार्यक्रम आयोजना गरिएको बताए । प्रत्यक्ष वैदेशिक लगानी घट्दै गएको, राजस्वमा कमी आइरहेको, वैदेशिक अनुदान पनि घट्दै गइरहेको सन्दर्भमा विकासका लागि लगानी जुटाउन सबै तहबाट प्रयास गर्नुपर्छ, उनले भने, महासंघले स्वदेश र विदेशमा लगानी प्रवर्द्धनका विशेष कार्यक्रम आयोजना गरिरहेको छ । विदेशी लगानीलाई सहजीकरणका लागि सहायता कक्षसमेत स्थापना गरिएको छ ।राष्ट्रसंघका आवासीय संयोजक हाना सिंगरले नेपालको विकास आवश्यकता पूरा गर्न वार्षिक २३ अर्ब डलर आवश्यक रहेकाले लगानी जुटाउन विशेष पहल आवश्यक रहने बताइन् । वित्तीय समावेशिता र लैंगिक समानताका लागि आर्थिक क्षेत्रमा महिलाको सहभागिता बढाउनुपर्नेमा उनको जोड थियो ।अर्थ मन्त्रालयका सहसचिव एवं अन्तर्राष्ट्रिय समन्वय महाशाखा प्रमुख धनीराम शर्माले संवादबाट आएको धारणा एकीकृत गरी आगामी दिनमा विकासका लागि वित्तीय स्रोत जुटाउने रणनीति बनाउन उपयोग गरिने बताए । यूएन स्क्यापका म्याक्रोइकोनोमिक पोलिसी निर्देशक हाम्जा अली मल्लिकले विकासका लागि वित्तीय स्रोत जुटाउन अन्तर्राष्ट्रियस्तरमा भइरहेका प्रयास र नेपालले अवलम्बन गर्नुपर्ने नीतिबारे प्रस्तुति दिएका थिए ।नेपाल चेम्बर अफ कमर्सका अध्यक्ष कमलेश अग्रवालले सरकारले राजस्वका क्षेत्रमा सुधार गरी स्रोत बढाउनुपर्ने बताए । नेपाल उद्योग परिसंघका उपाध्यक्ष वीरेन्द्र पाण्डेले पूर्वाधारमा लगानी विस्तार गर्नुपर्ने बताए । महिला उद्यमी महासंघ अध्यक्ष शोभा ज्ञवालीले वित्तीय साना मझौला उद्यमीलाई सहयोग उपलब्ध गराई समावेशितामा जोड दिइन् । कार्यक्रममा निजी लगानी, सार्वजनिक वित्त र दिगो लगानीका विषयमा तीन वटा सत्रमा छलफल भएको थियो । जसमा सरकारी, निजी क्षेत्र र विकास साझेदारका तर्फबाट करिब १५ जनाले आफ्नो प्रस्तुति दिएका थिए ।"
केन्जो फुलेपछि तिम्बुङमा बढे पर्यटक,"(पाँचथर) केन्जो फुलेपछि पाँचथर र ताप्लेजुङको सीमावर्ती तिम्बुङ पोखरी क्षेत्र मनमोहक बनेको छ । साउन दोस्रो सातादेखि फुल्न थालेको केन्जो यतिखेर वयस्क भइसकेको स्थानीय बताउँछन् । पदमचाल नामले चिनिने केन्जो हेर्नमा आकर्षकसँगै औषधीय गुणयुक्त मानिन्छ । यो वनस्पति भदौ पहिलो साताभित्र फुलिसक्ने स्थानीयको भनाइ छ । पाँचथरको याङवरक र ताप्लेजुङको सिदिङ्मा गाउँपालिकाको सिमानामा पर्ने तिम्बुङ पोखरी क्षेत्र केन्जो धेरै फुल्ने स्थानमा पर्छ । ४ हजार ३ सय ८० मिटर उचाइमा अवस्थित तिम्बुङ पोखरी क्षेत्रमा केन्जो फुलेसँगै पर्यटक आउने क्रम पनि बाक्लिएको स्थानीय कृष्ण प्याकुरेलले बताए । विशेषतः नागपञ्चमीदेखि जनै पूर्णिमासम्म यो स्थानमा आन्तरिक र धार्मिक पर्यटकको भीड लाग्छ । तिम्बुङ छेउछाउ शिवपोखरी, सूर्यकुण्ड, दूधकुण्ड, हाँसपोखरी, मयूरपोखरी, नीरपोखरीलगायत १८ पोखरी छन् । तिम्बुङ क्षेत्र ऐतिहासिक, धार्मिक र जैविक विविधताले सम्पन्न मानिन्छ । यहाँ पाँचथर सदरमुकाम फिदिमबाट मेची राजमार्ग र निर्माणाधीन मध्यपहाडी लोकमार्ग प्रयोग गरेर च्याङथापुको बाटो भएर पुग्न सकिन्छ । योसँगै झापाबाट इलामको फिक्कल पशुपतिनगर, सन्दकपुर र फालौट भएर पनि यहाँ पुग्न सकिन्छ । यस क्षेत्रमा हरेक वर्ष जेठदेखि असोजसम्म स्वदेशी तथा विदेशी पर्यटक आइपुग्छन् । साउन र भदौ महिना यहाँ भ्रमणका लागि उपयुक्त मानिन्छ । पर्यटकको सुविधाका लागि होमस्टे र चौंरी गोठ व्यवसायीले सेवा दिँदै आएका छन् ।यहाँ जाने पर्यटकले याकलाई भारी बोकाएर लैजाने सुविधा पनि छ । तिम्बुङ पोखरीमा असोजदेखि वैशाखसम्म हिउँ पर्ने गरेकाले त्यो सिजनमा खासै आउजाउ हुँदैन । मौसम सफा भएका बेला यहाँबाट कञ्चनजंघा र कुम्भकर्णसहित विभिन्न हिमशृंखलाको दृश्य, अग्ला पहाडका थुम्का हुँदै भारत र सिक्किमका विभिन्न ठाउँ देख्न सकिन्छ ।यस क्षेत्रमा केन्जोसँगै विभिन्न प्रजातिका गुराँस चिमल, माइकोपिला, सुनाखरी, पाँचऔंले, हड्चुर, कालो र सेतो विख्मा कुड्की पाखनबेत बुढोओखती, भैरुङ्पाती, सुनपाती, सिक्पा जस्ता वनस्पति, भालु कस्तुरी, वनभेडा, बककदेल, रेडपान्डा र हिमचितुवालगायत दुर्लभ प्रजातिका वन्यजन्तु पाइने अध्ययनहरूले देखाएका छन् । यस क्षेत्रको विकासका लागि ताप्लेजुङ र पाँचथर दुवैतर्फबाट प्रयास भइरहेका छन् । पोखरीसम्म पुग्ने घोडेटो बाटो निर्माण भएको छ । दुवै स्थानीय तहको पहलमा एकीकृत विकास योजना बनाउने तयारी भइरहेको याङवरक गाउँपालिका अध्यक्ष भीमबहादुर योङ्याले बताए ।"
बागलुङमा 'अलैंची जोन बनाइँदै,"(बागलुङ)बागलुङका किसानहरूले ११ पकेट क्षेत्र र ३ वटा ब्लक क्षेत्र गरेर ३ सय हेक्टरमा व्यावसायिक अलैंची उत्पादन गरिरहेका छन् । तथ्यांकमा नआएका अन्य किसानले पनि अलैंची उत्पादन गर्न थालेपछि बागलुङमा अलैंची जोनको निर्माणको तयारी छ ।प्रधानमन्त्री कृषि आधुनिकीकरण परियोजनाले पहिलो चरणमा बागलुङभित्रका ३ सय हेक्टरबाट जोनको तयारी गरेको हो । अधिकतम ५ सय हेक्टर क्षेत्रफल पुर्याउन भने परियोजनाले पर्वतका केही क्षेत्रलाई पनि जोड्नेछ । बागलुङको जैमिनी नगरपालिका, काठेखोला, ताराखोला र बरेङ गाउँपालिका तथा गलकोट क्षेत्रमा व्यावसायिक अलैंची उत्पादन हुन्छ ।पर्वततर्फ मोदी गाउँपालिका र फलेवास नगरपालिकाको उत्पादनलाई पनि जोनमा समावेश गर्ने परियोजनाको लक्ष्य छ । पहिलो चरणमा यहाँकै ३ सय हेक्टरलाई जोनका रूपमा विकास गर्छौं, त्यसपछि क्रमशः क्षेत्रफल थप्दै जाने हो, परियोजनाका वरिष्ठ कृषि विकास अधिकृत नारायण पौडेलले भने, उत्पादन र बजारीकरणको अवस्था सुधार हुँदै गएकाले जोनको अवधारणामा पुग्यौं । परियोजनाको सिफारिसमा मन्त्रीस्तरीय निर्णयपछि चालु वर्षभित्रै जोनको काम कार्यान्वयनमा आउने छ । हाल पकेट र ब्लकमा आबद्ध किसानको खेतबारीमा पुगेर अलैंची उत्पादन बढाउन परियोजनाले काम गरिरहेको हो । तत्कालीन कृषि विकास कार्यालयले उत्पादन र बजारीकरणमा साथ दिए पनि हाल परियोजनामार्फत अलैंचीको क्षेत्र विस्तार भएको हो । पौडेलका अनुसार हाल बागलुङबाट ३० मेट्रिकटन अलैंची विदेश निर्यात भइरहेको छ । त्यसबाहेक केही अलैंची देशभित्रै पनि बिक्री भएको हो । उत्पादनको ८० प्रतिशत बढी अलैंची निर्यात हुने गरेको हो । स्थानीय उपभोग समेत गर्दा बागलुङमा हाल ४० मेट्रिक टन बढी अलैंची उत्पादन भइरहेको हो ।झापाको बिर्तामोडबाट आउने व्यापारीले गाउँबाट अलैंची संकलन गरेर लैजाने गरेका छन् । व्यापारीले प्रतिकेजी न्यूनतम १ हजार ५ सयदेखि २ हजार १ सय रुपैयाँसम्म तिर्दै आएका छन् । कतिपय किसानले त आफैं बिक्री गरेर प्रतिकेजी ४ हजारसम्म लिने गरेका छन् । हिउँदमा लामो खडेरी पर्दा उत्पादनमा कमी हुने, गवारो, ढुसीजन्य रोग र गानो कुहिने समस्याले कतिपय किसानले दुःख गरे अनुसार बिक्री गर्न नसकेको गुनासो गरे । मिहिनेत गरे पनि फल लाग्ने बेलामा गभारो देखिएको छ, गलकोट१ का नेत्र बुढाथोकीले भने, सल्लाह लिएर औषधिहरू प्रयोग गर्ने सोचमा छु । उनले राम्रो फलेको वर्ष प्रतिकेजी २ हजारभन्दा बढीमा बारीबाटै बेच्न सकेको बताए । दुई वर्षअघि पनि जैमिनी नगरपालिकाका किसानको बारीमा लगाएको अलैंची कुहिएको थियो । परियोजनाले तत्काल ती क्षेत्रमा पुगेर औषधि गराएपछि जोगाउन सकेका थिए । जैमिनीमा मात्रै वर्षमा २ सय ५० क्विन्टल अलैंची बिक्री हुने गरेको छ, कृषि प्राविधिक प्रकृति शर्माले भनिन्, बजार सुनिश्चित गर्न सके अझै उत्पादन बढ्नेछ । बरेङ गाउँपालिकाका किसानले पनि अलैंचीबाट राम्रो उत्पादन लिएको स्थानीय यामबहादुर थापाले बताए । बरेङमा अलैंचीबाट मात्रै वर्षमा १ लाखदेखि ३ लाखसम्म कमाउने किसान धेरै छन् । थापाले अलैंचीको कमाइबाट दैनिकी धानिएको बताए । ताराखोला गाउँपालिकामा पनि झन्डै २ सय हेक्टर बढीमा अलैंची लगाइएको छ । केही समूहमा छन् भने केही व्यक्तिगत छन् । उनीहरूलाई एकीकृत गरेर उत्पादन र संकलन पनि एकीकृत बनाइने परियोजनाको लक्ष्य छ ।अलैंचीमा समस्या आयो भने तत्काल उपचार गरेमा क्षति न्यूनीकरण गर्न सकिने वरिष्ठ कृषि विकास अधिकृत पौडेलले बताए । गर्मी बढ्दा र सिँचाइको अभाव भएका स्थानमा ढुसी लाग्ने गरेको छ । गत हिउँदमा लामो समय खडेरी लागेकाले त्यस्तो समस्या देखिएको हुन सक्ने भन्दै पौडेलले चालु वर्ष दर्जनभन्दा बढी सिँचाइका योजना पनि सञ्चालन गर्न बजेट व्यवस्था गरिएको जानकारी दिए ।"
अर्थ संक्षेप,"तीनदिने प्रविधि महोत्सव ॅफ्युचरामा सम्पन्नकाठमाडौं (कास) इस्लिङ्टन कलेजले आईएनजी स्किल एकेडेमीसँगको सहकार्यमा तीनदिने प्रविधि महोत्सव फ्युचरामा सम्पन्न गरेको छ । कलेज र एकेडेमीले आगामी पुस्तालाई सूचना प्रविधिको प्रेरणा दिन र सशक्तीकरण गर्न महोत्सव आयोजना गरेको जनाएको छ । फ्युचरामा महोत्सव गत साउन ३० देखि ३२ सम्म सञ्चालन भएको आयोजकले जानकारी दिएको छ । महोत्सवमा इस्लिङ्टन कलेजका विद्यार्थीहरूद्वारा बनाइएका स्वचालित सवारीसाधनका मोडल र रोबोटिक साथी जस्ता आधुनिक प्रविधि प्रदर्शन गरिएका थिए । साथै प्रदर्शनीमा डिजिटल दुनियाँलाई जीवन्त बनाउन वृत्तचित्र, साइबर सुरक्षा र एनिमेसनका अनुभवसमेत समावेश गरिएको आयोजकले जनाएको छ । नाडा अटो शोमा केईले तीन मोडल सार्वजनिक गर्नेकाठमाडौं (कास) नेपालका लागि केइ अटोमोबाइल्सको आधिकारिक बिक्रेता लक्ष्मी ई मोबिलिटीले नाडा अटो शोमा लन्च गरिने आफ्ना तीनवटा गाडीको मोडलको नाम बताई पुरस्कार जित्ने सोसल मिडिया क्याम्पेन सुरु गरेको छ । क्याम्पेनमा सहभागी हुन केइ नेपालको फेसबुक तथा इन्स्टाग्राम पेजमा गई उक्त प्रश्नको उत्तर लेख्नुपर्नेछ । सहभागीमध्येबाट तीन मोडलको उत्तर दिने एक जना भाग्यशाली विजेताले जर्मन प्रतिष्ठित ब्रान्ड बोसको मिक्सर ग्राइन्डर प्राप्त गर्ने कम्पनीले जनाएको छ । उक्त क्याम्पेन भदौ १० गतेसम्म चल्नेछ ।गेमिङ स्मार्टफोनमा इनफिनिक्स जीटी २० प्रोले नयाँ मापदण्ड स्थापनाकाठमाडौं (कास) इनफिनिक्सले आफ्नो उत्पादन इनफिनिक्स जीटी २० प्रोले गेमिङ स्मार्टफोनमा नयाँ मापदण्ड स्थापना गरेको जनाएको छ । इनफिनिक्स जीटी २० प्रोमा मिडिया टेक डाइमेन्सिटी ८२०० अल्टिमेट चिपसेटको साथ गेमिङ प्रदर्शनका लागि डिजाइन गरिएको कम्पनीको दाबी छ । यस गेमिङ स्मार्टफोनमा १२ जीबी र्यामका साथ २५६ जीबी स्टोरेज रहेको छ । साथै ५० मेगापिक्सेल ट्रिपल एआई क्यामेरा, कुलिङ सिस्टम, एक्स५ टर्बो गेमिङ डिस्प्ले चिपलगायत विशेषताहरू रहेको कम्पनीले जानकारी दिएको छ । लिपमोटरको अधिकृत बिक्रेतामा साङ्ग्रिला मोटर्सकाठमाडौं (कास) गोल्छा संगठनअन्तर्गत साङ्ग्रिला मोटर्स नेपालमा लिपमोटरको अधिकृत बिक्रेता भएको जानकारी गराएको छ । सिट्रोन र प्युजोका लागि विक्रेताका रूपमा स्थापित साङ्ग्रिला मोटर्सले अब लिपमोटर विद्युतीय सवारी नेपाली बजारमा ल्याउने तयारी गरेको कम्पनीले जनाएको छ । लिपमोटर, स्टेलान्टिस अम्ब्रेलाअन्तर्गत प्युजो, सिट्रोन, जिप र फिएट गाडीको स्वामित्व राख्छ । कम्पनीले लिपमोटरको सी१० मोडल सार्वजनिक गर्न लागेको हो ।"
'सत्य निरूपण विधेयकमा गम्भीर त्रुटि,"(काठमाडौं)प्रतिनिधिसभाले पारित गरेर राष्ट्रिय सभामा विचाराधीन संक्रमणकालीन न्यायसम्बन्धी विधेयकमा गम्भीर त्रुटि रहेको अन्तर्राष्ट्रिय मानवअधिकारवादी संस्थाहरूले औंल्याएका छन् । एम्नेस्टी इन्टरनेसनल, ह्युमन राइट्स वाच र इन्टरनेसनल कमिसन अफ जुरिस्ट्सले मंगलबार जेनेभाबाट विज्ञप्ति जारी गर्दै बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन संशोधन विधेयकमा अन्तर्राष्ट्रिय कानुनको सिद्धान्तविरुद्ध हुने त्रुटिपूर्ण प्रावधान राखिएको जनाएका छन् । सर्वोच्च अदालत, अन्तर्राष्ट्रिय मानवअधिकारवादी संस्था र द्वन्द्वपीडितले राख्दै आएका धेरैजसो चासो सम्बोधन गरिए पनि द्वन्द्वकालका अपराधलाई मानवअधिकारको गम्भीर उल्लंघन र सामान्य उल्लंघन भनी विधेयकमा गरिएको वर्गीकरणमा ठूलो तप्काले विरोध जनाउँदै छ । यही पृष्ठभूमिमा अन्तर्राष्ट्रिय मानव अधिकारवादी संस्थाहरूले पनि विधेयकको आलोचना गरेका हुन् । विधेयक अहिलेकै अवस्थामा पारित भए सशस्त्र द्वन्द्वकालका गम्भीर अपराधका दोषीलाई अभियोजनबाट जोगाइने र दण्डहीनताले निरन्तरता पाउने उनीहरूको ठम्याइ छ । विधेयकमा मानवअधिकारको गम्भीर उल्लंघनअन्तर्गत जबर्जस्ती करणी वा गम्भीर यौनजन्य हिंसा, निःशस्त्र व्यक्ति वा जनसमुदायविरुद्ध लक्षित गरी वा योजनाबद्ध रूपमा सशस्त्र द्वन्द्वका पक्षबाट गरेको नियतपूर्वक वा स्वेच्छाचारी रूपमा गरिएको हत्या (आर्बीटरी किलिङ), व्यक्ति बेपत्ता पार्ने कार्य वा अमानवीय वा क्रूर यातना लाई राखिएको छ । मानवअधिकारको गम्भीर उल्लंघनबाहेकका कार्यलाई मानवअधिकारको उल्लंघनअन्तर्गत राखिएको छ । यस्तो वर्गीकरण एवं परिभाषालाई संस्था एम्नेस्टी इन्टरनेसनल, ह्युमन राइट्स वाच र इन्टरनेसनल कमिसन अफ जुरिस्ट्सले विरोध गरेका छन् । द्वन्द्वकालका अपराधमा न्याय दिने प्रक्रियालाई अझै पनि अप्ठ्यारो र विवादास्पद बनाउने खालका अस्पष्ट प्रावधान विधेयकमा राखिएको उनीहरूको भनाइ छ । इन्टरनेसनल कमिसन अफ जुरिस्ट्सकी वरिष्ठ अन्तर्राष्ट्रिय कानुनी सल्लाहकार मन्दिरा शर्माले कानुनमा रहेका कमजोरी सम्बोधन नगरे पीडितको उपचारको अधिकार खतरामा पर्ने बताएकी छन् । ह्युमन राइट्स वाचकी एसिया उपनिर्देशक मिनाक्षी गांगुलीले विधेयकमा आवश्यक संशोधन गर्न सके पीडितले न्याय पाउन सक्ने जनाएकी छन् । विधेयक हुबहु पारित भए मात्र क्षतिपूर्ति दिने अभ्यासमा सीमित हुने उनको आशंका छन् । एम्नेस्टी इन्टरनेसनलकी दक्षिण एसिया निर्देशक स्मृति सिंहले संक्रमणकालीन न्यायसम्बन्धी आयोगका आयुक्तहरूको नियुक्तिमा पूर्ण पारदर्शिता र निष्पक्षता आवश्यक रहेको जनाएकी छन् । विधेयकमा क्षमादानको व्यवस्था राखेर पीडितको न्याय पाउने अधिकारलाई उपेक्षा गरिएको एम्नेस्टी इन्टरनेसनलकी स्मृति सिंहले जनाएकी छन् । विधेयकमा रहेको ७५ प्रतिशतसम्म सजाय छुट दिलाउन सकिने व्यवस्थालाई पनि अन्तर्राष्ट्रिय समुदायले विरोध गरेको छ । यो प्रावधानले अदालतको स्वतन्त्रतामा असर पर्ने र अपराधको गम्भीरताअनुसारको समानुपातिक सजाय दिनुपर्ने सिद्धान्तलाई कमजोर पार्ने उनीहरूको चिन्ता छ । अदालतले अपराधका प्रमाण र परिस्थितिका आधारमा स्वतन्त्र रूपमा सजायको निर्धारण गर्नुपर्ने भए पनि यो प्रावधानले न्यायपालिकाको भूमिकालाई सीमित गर्नेछ, विज्ञप्तिमा भनिएको छ । विधेयकमा विशेष अदालतमा तीन न्यायाधीशको मात्र नियुक्ति हुने व्यवस्था राखिएको छ, जुन अदालतको कार्यक्षेत्रको विस्तारसँग मेल नखाने तीनै संस्थाको निष्कर्ष छ । विशेष अदालतले परिपूरणसम्बन्धी विवाद निरूपण गर्ने व्यवस्था गरिए पनि अदालतको विस्तारित कार्यादेश पूरा गर्न न्यायाधीशको संख्या बढाउनुपर्नेमा उनीहरूले जोड दिएका छन् । संक्रमणकालीन न्याय प्रक्रियामा दातृ सहायताको महत्त्वपूर्ण भूमिका रहने परिकल्पना गरिएको भए पनि आर्थिक कोष व्यवस्थापन र अनुगमन प्रणालीको विकासमा अस्पष्टता रहेको देखिएको विज्ञप्तिमा उल्लेख छ । यसले न्याय र परिपूरणको व्यवस्थापनमा राजनीति र अन्य अवाञ्छित हस्तक्षेपबाट सुरक्षा कवचको काम गर्नुपर्ने भएकाले थप स्पष्टता र सुदृढ व्यवस्था आवश्यक भएको उनीहरूले जनाएका छन् । विधेयकलाई अन्तर्राष्ट्रिय मान्यतार नेपालको संविधानको मर्मविपरीत नहुने गरी संशोधन गर्न उनीहरूको आग्रह छ ।"
प्रगति हेरेर मात्र अर्को मिति तय हुने,"(सुर्खेत)दसौं राष्ट्रिय खेलकुद मंसिर २ बाट कर्णाली प्रदेशमा हुने यसअघि नै तय भइसकेको थियो । तर, युवा तथा खेलकुदमन्त्री तेजुलाल चौधरीको मंगलबार सुर्खेत भ्रमणपछि तोकिएको मितिमा बृहत् खेलकुद हुने सम्भावनालाई झनै अन्योल बनाएको छ । कर्णालीमा पहिलो पटक राष्ट्रिय खेलकुद हुन लागेको हो । कर्णाली प्रदेशले गरिरहेको तयारीको जानकारी लिन सुर्खेत पुगेका युवा तथा खेलकुदमन्त्री तेजुलाल चौधरीले १५ दिनको कार्यायोजना र कार्यतालिकाको कार्य प्रगतिअनुसार दसौंको मिति तय गर्ने जनाएका छन् ।विशेष गरी केन्द्रदेखि प्रदेशसम्ममा भएको राजनीतिक परिवर्तनले दसौंलाई लिएर मन्त्रीपिच्छे फरकफरक धारणा आइरहेको छ । कर्णाली प्रदेश खेलकुद परिषद्ले अघिल्लो साता दसौं राष्ट्रिय खेलकुदको काउन्टडाउन घोषणा गरेको थियो । हतारमा प्रचार गर्नुभन्दा पनि पूर्वाधार निर्माण पदक ल्याउने गरी खेलाडीलाई प्रशिक्षण दिन जरुरी रहेको भन्दै मुख्यमन्त्री यामलाल कँडेल प्रदेश खेलकुद परिषद्प्रति खरो देखिएका थिए । संघीय खेलकुदमन्त्री चौधरीले रंगशाला निर्माणको कार्य तीव्र गतिमा गराउन राष्ट्रिय खेलकुद परिषद्बाट इन्जिनियरसहित प्राविधिक टोली खटाउने साथै निर्माण व्यवसायीलाई दुई चरणमा काम गर्न निर्देशन दिएको बताए । उनले भने, निर्माण व्यवसायीले दुई चरणमा काम गरेपछि मिति तय गर्न सहज हुन्छ । सुर्खेतमा निर्माणाधीन रंगशालामा राष्ट्रिय खेलकुद परिषद्का इन्जिनियरसहितका प्राविधिक टोलीले १५ दिन काम गर्ने लिखित सहमति भएको छ । सामाजिक विकासमन्त्री घनश्याम भण्डारी, संघीय युवा तथा खेलकुदमन्त्री चौधरी, सामाजिक सचिव दीर्घ पोखरेल, राष्ट्रिय खेलकुद परिषद्का सदस्यसचिव टंकलाल घिसिङ, उपाध्यक्ष प्रमोद हमाल र प्रदेशपरिषद्का सदस्यसचिव विश्वामित्र सञ्ज्यालसहित बसेको बैठकले १५ दिनमा मुख्य निर्माण कार्यको प्रगति विवरणको कार्यतालिकाअनुसार काम गर्ने गराउने निर्णय गरेको छ । बैठकमा राष्ट्रिय खेलकुदपरिषद्बाट इन्जिनियरसहित प्राविधिक खटाउने साथै निर्माण व्यवसायीलाई दुई चरणमा काम गर्न निर्देशन दिने निर्णयसमेत गरिएको छ । ठेक्काको म्याद समाप्त हुन ३७ दिन बाँकी छ । निर्माण कार्यको जिम्मा लिएको एमएसीजीएसएल कम्पनीलाई तोकिएको समयमा प्रतियोगिता गर्न दुई सिफ्टमा काम गर्न निर्देशन दिइएको छ । निर्माण व्यवसायीले एक महिनामा सम्पूर्ण काम सक्ने प्रतिबद्धता नगरेसम्म आफू विश्वस्त नभएको मन्त्री चौधरीको भनाइ छ । मंसिर २ गतेदेखि खेल आयोजना हुने जानकारीसहित सबै प्रदेश र विभागीय टिमलाई जानकारी गराइसकिएको छ, उनले भने, कर्णालीको तयारी हेरेर बजेट निकासा गर्छौं । दसौं राष्ट्रिय खेलकुदका लागि खर्च निर्देशिका र खेलाडीहरू तयारी अवस्थामा छन् । सबै प्रदेश र विभागीय टिमलाई खबर गरिएको छ ।मन्त्री चौधरीले मिति घोषणालगत्तै प्रदेश र विभागीय टिमलाई रकम पठाउने प्रतिबद्धता जनाए । उनी भन्छन्, संरचना निर्माणाधीन अवस्थामा रहेकाले तत्काल मिति घोषणा गर्दा समस्या आउने देखिन्छ । हतार गरेर मिति घोषणा गर्ने तर संरचना नबन्ने अवस्था आयोभनेर सरकारप्रति खेलाडी र आमजनमानसमा भ्रमको वितृष्णा फैलिन्छ । निर्माण व्यवसायीसँग एक साताको प्रगति विवरण हेरेपछि सोहीअनुसार मिति तय गरिने उनले बताए । कर्णालीमा अनुगमन गरेर काठमाडौं पुग्नासाथ मिति घोषणा गर्ने उद्देश्य बोकेर आएको थिएँ तर यहाँको भौतिक पूर्वाधारको अवस्था हेर्दा मिति तोक्न हतार गर्नुपर्ने देखिन्न, उनले भने । दसौं राष्ट्रिय खेलकुदका लागि कर्णाली प्रदेश सरकारले वीरेन्द्रनगरमा सुविधासम्पन्न रंगशाला निर्माण गरिरहेको छ । प्रदेश रंगशाला निर्माणको प्रगतिमा मन्त्री चौधरी खुसी थिए तर यसमा केन्द्र सरकार आत्तिनुभन्दा पनि प्रदेश सरकार तातिन जरुरी रहेको उनले बताए । प्याराफिटको ट्रस्ट र रंगशालामा टायल, ढुंगा र मार्बल लगाउने काम पनि अन्तिम चरणमै छ । प्याराफिटतर्फको ट्रस्ट जोड्नै एक महिना लाग्ने अवस्था देखेको छु । जनशक्ति पनि थोरै रहेछ, मन्त्री चौधरीले भने, सम्पूर्ण संरचना सम्पन्न भए पनि मिति कहिले घोषणा गर्ने भन्नेबारे तयारी गर्दै छौं । सबैभन्दा पहिला खेलाडीहरूको आवासको व्यवस्थापन ध्यान दिन आवश्यक रहेको बताउँदै उनले ६ हजार खेलाडीहरू राख्नलाई पहिला आवासमा जोड दिनुपर्ने उनले जनाए । कर्णाली प्रदेशले कति जना खेलाडीहरूलाई आवासको सुविधा दिन सक्छ, सरकारसँग छलफल गर्न उनले आग्रह गरे । तीन वटा विभागीय टिमको आवासको जिम्मेवारी सम्बन्धित विभागहरूले लिनेछ । दसौं राष्ट्रिय खेलकुद प्रतियोगिताको मिति घोषणा तत्काल नहुने देखिएको छ । मंसिर २ गतेदेखि कर्णाली प्रदेशमा आयोजना हुने भनिए पनि आवश्यक भौतिक पूर्वाधार निर्माणकै चरणमा रहेकाले खेलकुद प्रतियोगिता केही पर सर्ने सम्भावना छ । कर्णाली प्रदेश खेलकुद विकास परिषद्का सदस्यसचिव विश्वामित्र सञ्ज्यालले हामीले तोकिएकै मितिमा संरचना निर्माण गरिसक्ने बताए । जति जे गरे पनि संरचनाका कारण प्रतियोगिता रोकिँदैन, अन्य कारण मलाई थाहा छैन । मन्त्रीले १५ दिनको कार्यतालिकाअनुसार दोस्रो बैठक बस्ने भन्नुभएको छ, सदस्यसचिव सञ्ज्यालले भने, हामी मुख्य रंगशालाभित्र बाँकी रहेको १० प्रतिशत काम सम्झौता अवधिमै सक्छौं । सामाजिकमन्त्री घनश्याम भण्डारीले निर्माण कार्यको प्रगतिका आधारमा मिति तोक्ने भएकाले रंगशाला निर्माणको जिम्मा लिएका प्रमुख सञ्चालकलाई दुई चरणको काम गर्न निर्देशन दिएको बताए ।"
एकै ओभरमा ३९ रन,"काठमाडौं (कास) सामोआका डेरियस विसर ट्वान्टी२० अन्तर्राष्ट्रिय क्रिकेटको एकै ओभरमा धेरै रन बनाउने खेलाडी बनेका छन् । ट्वान्टी२० विश्वकप पूर्वी एसिया प्रशान्त क्षेत्रको छनोट खेलमा भानुआटुविरुद्ध विसरको साथमा सामोआले ३९ रन बनाएको हो ।मंगलबार अपियामा भएको खेलमा २८ वर्षे विसरले ६२ बलमा १ सय ३२ रन जोडे । आफ्नो तेस्रो ट्वान्टी२० अन्तर्राष्ट्रिय क्रिकेट खेलिरहेका विसरले भानुआटुका नलिन निपिकोको एकै ओभरमा ६ छक्का प्रहार गरेका हुन् । खेलको १५ औं ओभरमा निपिकोले ३ नो बल फालेका कारण एकै ओभरमा ३९ रन बनेको हो ।यसअघि ट्वान्टी२० अन्तर्राष्ट्रियमा एकै ओभरमा ५ पटक ३६ रन बनेको छ । सन् २००७ मा भारतका युवराज सिंहले इंग्ल्यान्डका स्टुआर्ट ब्रोडको ओभरमा पहिलो पटक ६ छक्का हानेका थिए । त्यस्तै सन् २०२१ मा वेस्ट इन्डिजका केइरन पोलार्डले श्रीलंकाका अकिला धनञ्जयको एकै ओभरमा ६ छक्का हानेका थिए । नेपालका दीपेन्द्रसिंह ऐरीले यसै वर्ष एसीसी प्रिमियर कपमा कतारका कमरान खानलाई एकै ओभरमा ६ छक्का प्रहार गरेका थिए ।अन्य दुई पटक पनि एकै ओभरमा ३६ रन बनेका थिए तर त्यो लगातार ६ छक्काबिनै बनेको थियो । वेस्ट इन्डिजका निकोलस पुरनले दुई महिनाअघि भएको ट्वान्टी२० विश्वकपमा अफगानिस्तानविरुद्ध तथा भारतका रोहित शर्मा र रिंकु सिंहले मिलेर अफगानिस्तानविरुद्ध यसै वर्ष ३६ रन प्रहार गरेका थिए । विसर सामोआबाट ट्वान्टी२० अन्तर्राष्ट्रियमा शतक बनाउने पहिलो खेलाडी पनि हुन् । उनले ट्वान्टी२० अन्तर्राष्ट्रियमा एकै इनिङ्समा सर्वाधिक छक्का प्रहार गर्ने सूचीमा पाँचौं स्थानमा रहे । उनले १४ छक्का प्रहार गरेका थिए । सामोआले बनाएको १ सय ७४ मध्येको १ सय ३२ रन विसरले बनाएका थिए । एउटा खेलाडीले टिमका लागि प्रतिशतका हिसाबमा सबैभन्दा बढी योगदान दिने कीर्तिमान पनि विसरले बनाए । उनले आफ्नो टिमले बनाएको रनमा ७५८६ प्रतिशत योगदान दिएका थिए । यसअघि यो कीर्तिमान एरोन फिन्चको नाममा थियो, उनले आफ्नो टोलीले बनाएको कुल योगमा ७५१ प्रतिशत योगदान दिएका थिए ।"
नयाँ बंगलादेशको पहिलो अन्तर्राष्ट्रिय जित,"(काठमाडौं)अबु सइद र मुग्दो, तिमीहरूकै रगतले हामीले स्वतन्त्रता पाएका छौं, हामी तिमीहरूलाई सधैं सम्झनेछौं ।बंगलादेशी खेलाडी मिराजुल इस्लामले साफ यू२० च्याम्पियनसिपमा श्रीलंकाविरुद्ध गोल गर्नेबित्तिकै यस्तै लेखिएको टिसर्ट लगाएर खुसियाली मनाए । सम्भवतः बंगलादेशी टिमको योजना नै थियो, यस्तो नारा प्रदर्शन गर्ने, भलै अन्तर्राष्ट्रिय फुटबलमा यसलाई राम्रो मानिन्न । तर नयाँ बंगलादेशको पहिलो अन्तर्राष्ट्रिय जितमा पूरा टिम भावनात्मक देखिए । अबु सदई र मुग्दो तिनै दुई प्रदर्शनकारी हुन्, जसले विद्यार्थी आन्दोलनका क्रममा सहादत प्राप्त गरेका थिए ।सातदोबाटोको एन्फा कम्प्लेक्समा बंगलादेशको प्रदर्शन पनि आफैंमा प्रशंसायोग्य रह्यो । देशभित्रको उथलपुथलका कारण बंगलादेशी खेलाडीले प्रशिक्षण र अभ्यासका लागि पर्याप्त समय पनि पाएनन् । न त अवसर नै बन्यो । जब उनीहरू मैदानमा उत्रे, त्यो सबै बिर्सेर जोसिलो प्रदर्शन गरे । प्रतियोगिताको समूह ए को यो नतिजापछि बंगलादेशसँगै नेपाल सेमिफाइनल पुगेको छ । बिहीबार समूहको अन्तिम खेलमा यिनै दुई टिम भिड्ने छन् र यसले समूह विजेताको निर्णय गर्नेछ ।अब स्थिति कस्तो बनेको छ भने नेपालले समूह जितेर सेमिफाइनलमा भारतसँग भिड्ने सम्भावना छल्न यो खेल जित्नै पर्नेछ । बंगलादेशलाई भने बराबरी नै पर्याप्त रहनेछ । तर नेपाल र बंगलादेशबीचको आधा दशक पुरानो फुटबल प्रतिद्वन्द्वितामा यो यस्तो खेल हुनेछ, जसलाई हेर्न र पछ्याउन लायक मानिनेछ । बंगलादेशले नेपालको सामना गर्दा कस्तो खेल्नेछ त ? मुख्य प्रशिक्षक मरुफुल हकले त्यो खुलाउन चाहेनन् ।तर उनले यति भने, हामी नेपाललाई प्रतिद्वन्द्वीका रूपमा सम्मान गर्छौं, नेपाली टिम बलियो छ । सबैभन्दा मुख्य कुरा नेपाल आफ्नो घरेलु मैदानमा खेल्दै छ । नेपालले आफ्ना समर्थकसामु खेल्नेछ । प्रशिक्षक हकले एउटा तथ्य भने माने, समूह जित्नुको फाइदा भने छ । एक त उसले अर्को समूहको विजेता सामना गर्नुपर्ने छैन । अनि जितसँगै फाइनल अगाडि एक दिनको थप आराम पाउनेछ । त्यसको अर्थ बंगलादेशले समूह जित्नकै लागि खेल्नेछ ।यता मैदानी खेलमा फर्कने हो भने मिराजुलको त्यो पहिलो गोल पहिलो हाफको १७ औं सम्भव भएको थियो । श्रीलंकाली डिफेन्डर एथिफ अन्सरको कमजोर प्रदर्शनको फाइदा लिँदै रवि हुसेन राहुलले नापेर मीठो क्रस निकाले र त्यसमै मिराजुलले नजिकको दूरीबाट बललाई पोस्टको दिशा दिने औपचारिकता पूरा गरेका छन् । दोस्रो गोल भने ८५ औं मिनेटमा सम्भव भएको थियो र यो सानदार रह्यो ।मोहम्मद पिसा अहमद नोभाले शक्तिशाली प्रहार गर्दै गोल गरे । सुरुमा लागिरहेको थियो, सायद उनले पेनाल्टी एरिया बाहिर पाएको अवसरमा चुक्ने छन् । उनका अगाडि श्रीलंकाली गोलरक्षक अहमद सरिफ मात्रै थिए । तर बलले कति चाँडै पोस्टको दूरी नापेको थियो भने तिनै श्रीलंकाली गोलरक्षक अवाकजस्तै रहे, उनीसँग ढंगले प्रतिक्रिया दिने अवसर पनि थिएन । बंगलादेशी घरेलु फुटबलकै सबैभन्दा सफल प्रशिक्षकमध्ये एक रहेका हकले जितमा खुसी त देखाए तर टिमको प्रदर्शनमा अझै सुधार गर्नुपर्ने कूटनीतिक जवाफ दिए ।उनको भनाइ थियो, हाम्रो टिममा सुधारका अझै सम्भावना धेरै छन् । विशेषतः खेलाडीको फिटनेसमा सुधार आवश्यक छ, उनले भने । आफ्नो टिम सेमिफाइनल पुगेकामा भने राहत महसुस गरिरहेका थिए । प्रतियोगितामा सहभागी ६ टिममध्ये बंगलादेशका यिनै प्रशिक्षक हक सबैभन्दा अनुभवी रहेका छन् । उनले बंगलादेशको राष्ट्रिय टिम पनि हेरिसकेका छन् र त्यहाँको घरेलु फुटबलमा एक दर्जनको हाराहारीमा उपाधि जितिसकेका छन् ।श्रीलंकाका लागि भने प्रतियोगिता निराशाजनक रह्यो । श्रीलंका आफूले खेलेका दुवै खेलमा पराजित रह्यो । नेपालले उसलाई पहिलो खेलमा हराएको थियो । उसले दुई खेलमा कुनै गोल पनि गर्न सकेन । अब खाली हात श्रीलंकाली टिम चाँडै घर फर्कनेछ । यी सबै परिस्थितिका बाबजुद पनि श्रीलंकाली प्रशिक्षक देवास गयम सन्तुष्ट देखिए । उनले भने पनि, टिमको प्रदर्शनमा म सन्तुष्ट नै छु । हामीले खाएका सबै गोल व्यक्तिगत भूलमै मात्र सम्भव भएका हुन् ।श्रीलंकाको घरेलु फुटबलमा उतारचढाव चलिरहेको परिस्थितिमा आफ्ना युवा खेलाडीको यही प्रदर्शनमा सन्तुष्टि देखाउनुबाहेक उनीसँग अन्य केही विकल्प पनि थिएन । त्यसैले उनको अर्को भनाइ थियो, हामी प्रतियोगिताबाट बाहिरिएका त छौं तर धेरै सकारात्मक भाव लिएर फर्कने छौं । एकाध खेलाडीलाई छाडेर सबैले पहिलो पटक अन्तर्राष्ट्रिय फुटबल खेलिरहेका थिए । त्यसैले यी खेलाडीले नेपालमा खेलेर धेरै सिके । अब भविष्यमा त्यसलाई राम्रो प्रदर्शनका लागि प्रयोग गर्न सक्नुपर्छ ।"
भार्डी अझै उस्तै,"लेस्टर (एपी) जेमी भार्डीले इंग्लिस प्रिमियर लिगमा कसरी गोल गर्ने हो, त्यो भुलेकै रहेनछन् । उनी एकपल्ट फेरि इंग्लिस फुटबलको माथिल्लो डिभिजनमा फर्केका छन्, त्यो पनि ३७ वर्षको उमेरमा । तर उनकै गोलको मद्दतले लेस्टर सिटीले सोमबार रातिको खेलमा टोटनहमलाई ११ को बराबरीमा रोकेको छ । एक प्रकारले पूरा खेल टोटनहमको अधीनमा रह्यो तर टोटनहमले दोस्रो हाफमा बराबरी गोल फर्काएपछि एकै अंकमा चित्त बुझाउन बाध्य रह्यो । खासमा सबैको नजर टोटनहमका नयाँ खेलाडी डोमिनिक सोलान्कीमा थियो । गत वर्ष ह्यारी केनलाई गुमाएको टोटनहमलाई विश्वास थियो, यी खेलाडी आएपछि गोलको समस्या हुने छैन । केन बायर्न म्युनिख गएयता टोटनहमलाई गोलको खडेरी लागेको छ । तर लेस्टरविरुद्ध गोलको अवसरबाट चुक्नेमा सोलान्की पनि रहे । त्यसैले यो रातको खेलको आकर्षण अरू होइन, भार्डी नै रहे ।टोटनहमका तर्फबाट खेलको २९ औं मिनेटमा स्पेनी डिफेन्डर पेड्रो पोरोले गोल गरे । उनले जेम्स म्याडिसनको क्रसलाई गोलमा परिणत गरेका थिए । अन्त्यमा भार्डीले आफू नै एकपल्ट फेरि निर्णायक खेलाडी रहेको प्रमाणित गरे । सन् २०१६ मा सबैलाई स्तब्ध पार्दै लेस्टरले प्रिमियर लिगको उपाधि जित्दा उनी टिमका प्रमुख खेलाडी थिए । त्यसयता उनी लगातार क्लबमै छन् । जति बेला उनले गोल गरे, उनी टोटनहमका खेलाडीबाट अनमार्क रहेका थिए ।खेलपछि भार्डीले भने, टोटनहम असाध्यै राम्रो टिम हो, तर आजको खेलमा हामीले उनीहरूलाई चाहिनेभन्दा बढी सम्मान दियौं । त्यसैले सुरुदेखि हामी केही दबाबमा खेल्न बाध्य रह्यौं । तर जति बेला हामीले आफ्नो स्वाभाविक खेल खेल्न थाल्यौं, बराबरीको नतिजा प्राप्त भयो । पोस्टका अगाडि भार्डीलाई निकै प्रतिभाशाली खेलाडी मानिएको छ । अब त उनलाई लेस्टरको इतिहासकै सबैभन्दा उत्कृष्ट खेलाडीसमेत मान्न सुरु भएको छ ।उमेर बढेसँगै उनको प्रदर्शन अझ राम्रो हुन थालेको छ । भार्डीले प्रिमियर लिगमा ३० वर्षको उमेरपछि गरेको यो १ सय ४ औं गोल हो र यो सबै लेस्टरकै लागि रहेको छ । स्वाभाविक रूपमा टोटनहमका व्यवस्थापक एन्गे पोस्टेकोग्लु निराश रहे । उनले भने, आजको रात हाम्रा लागि निराशाजनक रह्यो । पोस्ट अगाडि हाम्रो प्रदर्शनमा अझ सुधार आवश्यक छ । खेलमाथि हाम्रो अत्यधिक नियन्त्रण तरह्यो तर त्यसको पर्याप्त फाइदा उठाउन भने असफल रह्यौं ।गत सिजन सोलान्कीले बर्नमाउथका लागि राम्रो खेलेका थिए र यसक्रममा लिगमा १९ गोल पनि गरे । टोटनहम आएयता आफ्नो पहिलो खेलमा गोल गर्न चुकेपछि उनीमाथि दबाब बढ्नेछ तर यही एक खेलका आधारमा उनको मूल्यांकन गर्नु भने हतार हुनेछ । यता लेस्टरमाथि पनि दबाब हुनेछ किनभने यसपल्ट उसको उद्देश्य फेरि एकपल्ट लिग उपाधि जित्ने नभएर प्रिमियर लिगमा कायम रहनु हुनेछ ।गत सिजन लेस्टरले प्रशिक्षक एन्जो मारेस्कोको नेतृत्वमा च्याम्पियनसिप लिगबाट बढुवा पाएको थियो । तर यसपल्ट उनी टिममा छैनन्, उनी चेल्सी गएका छन् । तर भार्डीले टिम फेरेका छैनन् । च्याम्पियनसिपमा पनि उनले १८ गोल गरेका थिए र उनीआफ्नो टिमका लागि सर्वाधिक गोल गर्ने खेलाडी नै रहे । तय छ, यसपल्ट लेस्टरले प्रिमियर लिगमा आफू अनुकूल गर्ने हो भने भार्डीको ठोस योगदान चाहिनेछ ।"
काजकिस्तानकी कालिनोभाले मधेश युनाइटेडबाट खेल्ने,"काठमाडौं (कास) पहिलो पटक हुन लागेको फ्रेन्चाइज महिला भलिबलमा काजकिस्तानकी खेलाडीले मधेश युनाइटेडबाट खेल्ने भएकी छन् । एभरेस्ट वुमन्स भलिबल लिगमा फ्रेन्चाइज टोली मधेश युनाइटेडले काजकिस्तानकी अनुभवी खेलाडी कालिनोभा यभजिनियालाई आबद्ध गरेको मंगलबार जनाएको छ । ३५ वर्षे येभजिनिया स्पाइकर हुन् । काजकिस्तानको राष्ट्रिय टिमका साथै काजकिस्तानको लिग खेलेका उनको उचाइ १८० सेन्टिमिटर छ । दसैं अगाडि हुने भनिएको भलिबल लिगका लागि घोषणा गरिएकामा नेपाल आउन लागेका उनी पहिलो विदेशी खेलाडी हुन् । कालिनोभाले मधेश युनाइटेडसँग अनुबन्ध भएकामा खुसी व्यक्त गर्दै मधेश युनाइटेडबाट खेल्न उत्साहित रहेको बताइन् । मधेश प्रदेशबाट पहिलो संस्करणको एभरेस्ट वुमन्स भलिबल लिग खेल्न म नेपाल आउँदै छु । मधेश युनाइटेडबाट खेल्दै छु । हाम्रो टिमलाई समर्थन गर्नुहोला, उनले मधेशको विज्ञप्तिमा भनेकी छन् । मधेश युनाइटेडकी अपरेसन हेड संज्ञा श्रेष्ठले कालिनोमालाई मधेश टिममा स्वागत गर्दै उनको अनुभवले टिमका लागि धेरै फाइदा पुग्ने बताइन् । मधेश युनाइटेडको मार्की प्लेयरमा नेपाली राष्ट्रिय टिमकी स्पाइकर निरुता ठगुन्ना छिन् । नेपाली खेलाडीहरूको नाम यसअघि नै सार्वजनिक भइसकेको छ । राष्ट्रिय टिमकी संगम महतो र शान्तिकला तामाङ तथा यू२० टिमकी एलिसा मानन्धर र आशिका क्षेत्री छन् । यस्तै हीरा केसी, पूजा थारू र जसना महतो पनि मधेश युनाइटेडको टिममा छन् ।"
