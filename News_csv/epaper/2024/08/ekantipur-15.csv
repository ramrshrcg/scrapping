शीर्षक,विवरण
१८ वर्षपछि शान्ति प्रक्रिया निष्कर्षतिर,"अमेरिका र ईयूको स्वागतसंक्रमणकालीन न्यायसम्बन्धी विधेयक प्रतिनिधिसभाबाट पारित भएपछि नेपालस्थित संयुक्त राष्ट्रसंघकी आवासीय प्रतिनिधि हाना सिंगरहाम्दी, नेपालका लागि अमेरिकी राजदूत डिन थम्प्सन र नेपालका लागि युरोपेली संघकी राजदूत भेरोनिका लोरेन्जोले सामाजिक सञ्जाल एक्स (ट्वीटर) मार्फत बधाई दिएका छन् । उनीहरूले नेपालले शान्ति प्रक्रियाको महत्त्वपूर्ण पक्षका रूपमा रहेको विधेयक हुनु स्वागतयोग्य रहेको उल्लेख गरेका छन् ।"
स्वास्थ्यका अनेकथरी अनुदानलाई बिमामै एकीकृत गर्न प्रस्ताव,"समग्र स्रोतबाट करिब ३० अर्ब रुपैयाँ सुनिश्चित हुने र बाँकी रकमका लागि पनि अध्ययन भइरहेको मन्त्री पौडेलले बताए । यी सबै कार्यक्रमलाई बिमाबाट समेट्न सकिने भएकाले एकद्वार प्रणालीमा ल्याउने प्रस्ताव मन्त्रालयको छ ।मन्त्रालयले बिमा प्रिमियमबापत संकलित रकम, कोपेमेन्ट (दस प्रतिशत सम्बन्धित व्यक्तिले व्यहोर्ने रकम) मार्फत उठ्ने रकम, सबै करदाताले तिर्ने करबाट ००५ प्रतिशत रकम बिमामा आउने व्यवस्था गर्ने, विद्यमान स्वास्थ्य कोषबाट थप रकम उपलब्ध गराउने, निश्चित मात्राभन्दा बढी चिनीजन्य पदार्थ प्रयोग हुने खाद्य तथा पेय पदार्थमा अनिवार्य चिनी कर लगाएर थप स्रोत जुटाउन सकिने मन्त्रालयको प्रस्ताव छ । मन्त्री पौडेलले स्वास्थ्य मन्त्रालयबाट नागरिकको उपचारका नाममा विभिन्न शीर्षकमा छरिएर गएका बजेटलाई एकीकृत बिमा प्रणालीमा ल्याउँदा आवश्यक स्रोत जुट्न सक्ने रकमसहितको प्रस्ताव लिएर प्रधानमन्त्रीसँग समेत छलफल गरेको जनाएका छन् । मन्त्रालयको प्रस्तावमा प्रधानमन्त्रीले अर्थमन्त्री, स्वास्थ्यमन्त्री र स्वास्थ्य क्षेत्रका विज्ञ तथा सरोकारवालासँग समेत छलफल गरेका छन् । प्रधानमन्त्रीले स्रोत सुनिश्चित हुने आधारसहित प्रस्ताव आउनु राम्रो हो भनेर भन्नुभएको छ । यसप्रति प्रधानमन्त्री सकारात्मक हुनुहुन्छ, तर यसको व्यवस्थापनमा आउन सक्ने जटिलताका विषयमा थप अध्ययन गरौं भन्ने आएको छ, स्वास्थ्य मन्त्रालयका एक अधिकारीले भने, सरकारको सय दिनको मुख्य उपलब्धिका रूपमा नयाँ बिमा प्रणाली घोषणा हुन्छ भन्ने विश्वास हामीले गरेका छौं ।उनका अनुसार योगदानमा आधारित सामाजिक सुरक्षा कार्यक्रमअन्तर्गत बिमामा जाने रकम करिब ६ अर्ब छ । सुर्ती र मदिराजन्य पदार्थबाट करिब आठ अर्ब बर्सेनि उठ्छ । त्यसबापत सरकारले स्वास्थ्य मन्त्रालयलाई जम्मा ४० करोड दिन्छ । आठ अर्बमा आधा पैसा दिए, अर्थात् कर बढाएर राज्यले बिमा कोषलाई रकम दिन सक्छ, मन्त्री पौडेलले भने, बिमालाई विश्वसनीय बनाउँदा धेरै मान्छे यसमा आबद्ध हुन्छन् । जटिल रोग लागेमा पाँच लाख पाउने भए हाल बिमाबापतको ३५ सयलाई पाँच हजार रुपैयाँ पुर्याउन सकिन्छ । उनले स्थानीय तहबाट स्वास्थ्य उपचारका क्षेत्रमा खर्च हुने सबै रकमलाई एकीकृत गर्न सकिने बताए । प्रत्येक नागरिकलाई तीनवटै सरकारले सेवा दिने हो, तीनवटै सरकार मिलेर गरौं भन्ने कुरा भयो भने अझ प्रभावकारी हुन्छ । बिमा भनेको एकद्वार प्रणालीबाट गर्ने विश्वव्यापी मान्यताभित्रकै विषय हो, स्थानीय तह वा केन्द्र जसले बिमा गरे पनि जम्मा हुने स्वास्थ्य बिमा बोर्डमै हो, पौडेलले भने, तीनवटै सरकारले अलगअलग तवरमा बिमा चलाएर सम्भव छैन । राज्यले दृढता देखाएमा गैरसरकारी क्षेत्रलाई समेत यसमा समेट्न सकिने उनले बताए । मन्त्रालयले ३ सय बेडभन्दा माथिका सबै अस्पतालबाट नागरिकले बिमाबाट सम्पूर्ण स्वास्थ्य उपचार पाउने प्रबन्ध मिलाउन सकिने प्रस्ताव गरेको छ । यसो गर्दा सरकारी मात्रै नभएर निजी अस्पतालमा समेत यो सुविधा उपलब्ध हुनेछ । सरकारी डाक्टर, नर्सले काम नगरेको समस्याको हल पनि यसैले गर्छ । यसलाई प्रभावकारी बनाइयो भने बिरामीहरू अस्पताल जान्छन्, क्लिनिक जाने बाटो बन्द हुन्छ । क्लिनिक नजाने भएपछि अस्पतालको सेवाको गुणस्तर पनि बढ्छ । यसमा निजी अस्पताललाई जोड्न सकिन्छ । क्लिनिकलाई जोडिँदैन, स्वास्थ्यमन्त्री पौडेलले भने । स्वास्थ्य बिमा बोर्डका कार्यकारी निर्देशक दामोदर बसौलाका अनुसार मन्त्री पौडेलले अघि सारेको नयाँ नीति तथा योजना सकारात्मक छ । मन्त्री पौडेलले स्वास्थ्य बिमाले नागरिकको उपचार सहज बनोस् भनेर सोच्नुभएको छ, उनले भने, उहाँको सोच एकदमै ठीक हो ।बसौलाको भनाइमा स्वास्थ्य बिमा ऐन तथा नियमावलीलाई कार्यान्वयन गर्न सके पनि धेरै हदसम्म समस्याको समाधान हुनेछ । हामीले औपचारिक क्षेत्रलाई स्वास्थ्य बिमा अनिवार्य आबद्ध गराउन निकै प्रयास गरेका छौं । त्यसलाई मात्रै समेट्ने हो भने पनि धेरै समस्या समाधान हुन्छ, उनले भने, यसका साथै सामाजिक सुरक्षाका नाममा अनियन्त्रित रूपमा भइरहेको खर्चलाई पनि बिमामा समेट्ने विषय मन्त्री पौडेलले पनि उठाउनुभएको छ । त्यो पनि सकारात्मक पक्ष हो । जनस्वास्थ्यविद् प्राडाशरद वन्त पनि औपचारिक क्षेत्रलाई स्वास्थ्य बिमाको दायरामा ल्याउन सकेमा बिमा कार्यक्रमले लय समात्ने विश्वास गर्छन् । तर, उनको भनाइमा औपचारिक क्षेत्रलाई स्वास्थ्य बिमामा ल्याएको अवस्थामा स्वास्थ्य उपचार पूर्ण रूपमा बिमाले हेर्नुपर्ने अवस्था सिर्जना हुनुपर्ने बताउँछन् । पहिलो कुरा त स्वास्थ्य बिमालाई वेलफेयरका रूपमा अगाडि बढाउने हो भने हुनेले धेरै तिर्ने, नहुनेले नतिर्ने नीति नै हो । तर, हुनेले तिरे पनि नहुनेले तिरे पनि उपचार गर्दा फेरि अस्पतालमा पैसा तिर्नुपर्ने अवस्था त आउनु भएन नि ? त्यसैले कार्यान्वयन पक्षमा ठोस काम गर्न जरुरी देख्छु, उनले भने, राज्यले स्रोत जुटाउनका लागि विभिन्न माध्यमबाट पैसा उठाउला तर त्यसको सदुपयोग गर्न सकेन भने त्यसको के काम । अहिले भइरहेको त्यस्तै छ ।उनका अनुसार अहिले स्वास्थ्य बिमा गर्नेहरूले भन्नलाई ३५०० रुपैयाँ भने पनि त्योभन्दा धेरै पैसा तिर्नुपरेको अवस्था छ । ३५०० रुपैयाँ तिरे पनि १०२० प्रतिशतसम्म कोपेमेन्टको व्यवस्था छ । भनेपछि एउटा व्यक्तिले स्वास्थ्य बिमा गरे एक लाखसम्मको सुविधा पाउँछ । सरकारीमा उपचार गराएर १० प्रतिशतले १० हजार र ३५०० प्रिमियम गर्दा १३ हजार ५ सय तिर्नुपर्छ । निजीमा उपचार गराए २० प्रतिशत कोपेमेन्ट र प्रिमियम जोड्दा २३ हजार ५०० हुन्छ, उनले भने, त्यति पैसा कुनै निजी बिमा कम्पनीलाई एक वर्षको स्वास्थ्यको प्रिमियमकै रूपमा तिरे त सरकारले दिनेभन्दा बढी सुविधा पाइन्छ । अनि कोही किन सरकारी बिमामा जान चाहन्छन् त ? उनले एक लाखको रकमलाई बढाएर पाँच लाख बनाउनु राम्रो कुरा भए पनि त्यसलाई कार्यान्वयन गर्न आवश्यक पर्ने स्रोतको सुनिश्चितताका साथै कार्यान्वयन पक्षमा ध्यान नदिँदासम्म स्वास्थ्य बिमाले आम नागरिकको उपचारमा अपेक्षाकृत सहयोग गर्न सक्नेमा भने शंका व्यक्त गरेका छन् ।"
राष्ट्रिय परिचयपत्रमा अब सवारी लाइसेन्स पनि,"यातायात व्यवस्था विभागसँग एमओयू भएकाले चाँडै यो कार्यान्वयनमा आउनेछ, उनले भने । ट्राफिक प्रहरीलाई लाइसेन्स जाँच गर्न आवश्यक मोबाइल डिभाइसहरू किन्दै लगिने महानिर्देशक रिजालले बताए । डिभाइस किन्न प्रदेश मन्त्रालयहरूसँग पनि कुरा गर्छौं, उनले भने, गृह सचिवले सार्वजनिक यातायात प्राधिकरणमा केही बजेट रहेको र त्यसबाट डिभाइस किन्न सकिने बताउनुभएको छ । गृहसचिव एकनारायण अर्यालको संयोजकत्वमा मंगलबार भएको सरोकारवाला निकायका पदाधिकारीको बैठकले राष्ट्रिय परिचयपत्रबाटै सवारी जाँच गर्न मिल्ने गरी आवश्यक प्रक्रिया सुरु गर्न राष्ट्रिय परिचयपत्र तथा पञ्जीकरण विभाग र यातायात व्यवस्था विभागबीच समझदारी पत्रमा हस्ताक्षरका लागि अनुमति दिएको थियो ।साथै बैठकले यो व्यवस्था लागू गर्ने विषयमा गृहका सहसचिव झक्कप्रसाद आचार्यको संयोजकत्वमा समन्वय सहजीकरण समिति गठन गर्ने निर्णय गरेको थियो । समितिमा यातायात व्यवस्था विभागका महानिर्देशक, काठमाडौं महानगरका प्रमुख प्रशासकीय अधिकृत, राष्ट्रिय परिचयपत्र तथा पञ्जीकरण विभागका महानिर्देशक, नेपाल प्रहरीका प्रहरी नायब महानिरीक्षक, भौतिक पूर्वाधार तथा यातायात मन्त्रालयका सिनियर डिभिजनल इन्जिनियर र गृहको प्राविधिक शाखाका उपसचिव सदस्य छन् । समिति संयोजक सहसचिव झक्कप्रसाद आचार्यले नयाँ व्यवस्था लागू भएपछि ट्राफिक प्रहरीले डिजिटल्ली चिट काटेर आफ्नो प्रणालीमा राख्ने र जरिवाना पनि अनलाइनमार्फत नै भुक्तानी गर्ने व्यवस्था गरिनेछ । केही दिनभित्रमै यो नियम लागू गर्ने तयारीमा यातायात व्यवस्था विभाग छ । त्यसका लागि आवश्यक सफ्टवेयर समेत बनिसकेको विभागका महानिर्देशक रिजालले बताए । सफ्टवेयर बनिसकेको छ, यसमा डिभाइस किन्नुपर्नेछ, यातायात व्यवस्था विभागका महानिर्देशक रिजालले भने, प्रदेश यातायात मन्त्रालयका मन्त्री र सचिवहरूसँग शुक्रबार भौतिक पूर्वाधार तथा यातायात मन्त्रालयमा छलफल गर्दै छौं, त्यो बेला पनि मोबाइल डिभाइस किन्नेबारे कुरा उठाउँछौं । लाइसेन्सलाई राष्ट्रिय परिचयपत्रसँग जोड्ने छलफलको विषय रहेको र प्रदेशहरूलाई पनि यस विषयमा जवाफदेही बनाइने रिजालले जनाए । ट्राफिक प्रहरीले यातायात व्यवस्था ऐनअनुसार नै पहिला जसरी जाँच गर्थ्यो, राष्ट्रिय परिचयपत्र बोकेर हिँड्नेलाई पनि त्यसरी नै परीक्षण गर्नेछ । परिचयपत्रमा लाइसेन्स प्राप्त गर्ने व्यक्तिहरूको सबै विवरण राखिएको हुने र नम्बरका आधारमा मोबाइल डिभाइसमार्फत ट्राफिक प्रहरीले परीक्षण गर्नेछ । ट्राफिक प्रहरीलाई लाइसेन्स परीक्षण गर्ने मोबाइल डिभाइस उपलब्ध हुनासाथ यो नियम लागू हुने रिजालको भनाइ छ । अहिले सबै प्रक्रिया पूरा भएका र नवीकरणसहित १६ लाख सेवाग्राहीको लाइसेन्स छापिन बाँकी छ । नयाँ र नवीकरण गर्न दिएका सेवाग्राहीले दुई वर्षभन्दा बढी समयदेखि लाइसेन्स पाउन सकेका छैनन् । त्यस्ता सेवाग्राही चिर्कटो बोकेर हिँड्न बाध्य छन् ।"
भागबन्डा नमिल्दा गण्डकी र कोशीमा सत्ता सहकार्यमा ढिलाइ,"(पोखराविराटनगर)संघ र सबै प्रदेशमा सत्ता सहकार्य गर्ने कांग्रेस र एमालेबीच सहमति भएको डेढ महिना बित्दा पनि गण्डकी प्रदेशमा एमाले र कोशी प्रदेशमा कांग्रेस सरकारबाहिरै छन् । गण्डकीमा कांग्रेस र कोशीमा एमालेको नेतृत्वमा सरकारछ । गण्डकीमा मन्त्रालय बाँडफाँटमा सहमति नजुट्दा र कोशीमा कांग्रेसले मन्त्री छनोटगर्न नसक्दा मन्त्रिपरिषद् विस्तारमा ढिलाइ भएको हो । गण्डकीको ६० सदस्यीय प्रदेशसभामा कांग्रेसका मुख्यमन्त्री सुरेन्द्रराज पाण्डेसँग एमालेबाहेकै पनि बहुमत छ । कांग्रेसका २७, राप्रपाका दुई, नेपाल समाजवादी पार्टी (नेसपा) का फणीन्द्र देवकोटा र स्वतन्त्र सांसद राजीव गुरुङ (दीपक मनाङे) को उनलाई समर्थन छ । सर्वोच्च अदालतले एमालेका खगराज अधिकारीलाई हटाएर पाण्डेलाई मुख्यमन्त्री नियुक्त गर्न परमादेश जारी गरेपछि देवकोटा र गुरुङले पाण्डेको सरकार जोगाइदिएका थिए । केन्द्रमा समीकरण बदलिएपछि एमालेले गण्डकी प्रदेश सरकारमा पनि सम्मानजनक स्थान पाउनुपर्ने बताउँदै आएको छ । हाल मुख्यमन्त्री तथा मन्त्रिपरिषद्को कार्यालयसहित ७ मन्त्रालय रहेकामा त्यसलाई नबढाइ कांग्रेस र एमालेबीच मुख्यमन्त्रीबाहेक ५०५० प्रतिशत मन्त्रालय बाँडफाँटको खाका एमालेले प्रस्तुत गरेको छ । विभिन्न राजनीतिक नियुक्तिमा पनि आफ्नो स्थान सुनिश्चित गर्न एमालेले कांग्रेसलाई दबाब दिइरहेको छ । असार १७ यता भएका नियुक्तिका विषयमा एमालेले असन्तोष व्यक्त गर्दै आएको छ । अप्ठेरो परिस्थितिमा साथ दिएको भन्दै कांग्रेसले भौतिक पूर्वाधारमन्त्री गुरुङ र ऊर्जा, जलस्रोत तथा खानेपानीमन्त्री देवकोटालाई सरकारमा निरन्तरता दिन चाहेको छ । भविष्यमा सत्ता गठबन्धन परिवर्तन पनि हुन सक्ने खतरालाई ख्याल गर्दै मुख्यमन्त्री पाण्डेले दुई मन्त्रीलाई चिढ्याउन चाहेका छैनन् । त्यसका लागि मन्त्रालय फुटाएर ११ वटासम्म पुर्याउने योजना कांग्रेसको छ । तर मन्त्रालय फुटाएको अपजस दुवै पार्टी लिन चाहँदैनन् । मन्त्रालय भागबन्डाका लागि कांग्रेस र एमालेका तीनतीन नेता सम्मिलित कार्यदलले छलफल गरे पनि निकास निस्कन सकेन । कार्यदलले मन्त्रालय बाँडफाँटको टुंगो लगाउने जिम्मा दलका नेतालाई नै दिएको छ । कांग्रेस संसदीय दलका नेता पाण्डे र एमालेका अधिकारीबीच छलफल भए पनि मन्त्रालय बाँडफाँटमै सहमति जुट्न नसकेको एक नेताले बताए । उनका अनुसार एमालेको समर्थनबिना पनि सरकार रहने अवस्था रहेकाले मुख्ममन्त्री पाण्डेले कम मन्त्रालय दिएर एमालेलाई सरकारमा भित्र्याउन चाहेका छन् । तर एमाले आधा मन्त्रालय नछाड्ने अडानमा छ, ती नेताले भने । एमाले संसदीय दलका प्रमुख सचेतक गोविन्दबहादुर नेपालीले पनि आफ्नो पार्टीले सम्मानजनक हिसाबले सरकारमा सहभागिता चाहेको बताए । कांग्रेसले दुई मन्त्री (देवकोटा र गुरुङ) लाई साथमै लैजाने, मन्त्रालय बढाउने कुरा गर्नुहुन्छ । हामीले मन्त्रालय नबढाऔं भनेका छौं, उनले भने । सत्ता सहकार्यमा ढिलाइ भइरहदा एमालेको असन्तुष्टि पनि सुनिन थालेको छ । एमाले गण्डकी प्रदेश समितिले साउन १६ मा विज्ञप्ति जारी गर्दै गण्डकी सरकारमा एमालेको संलग्नता हुनुअघि दीर्घकालीन असर पुग्ने निर्णय गरिएकामा गम्भीर ध्यानाकर्षण भएको जनाएको थियो । केन्द्रमा कांग्रेसएमाले गठबन्धन बनिसकेपछि मुख्यमन्त्री पाण्डेले प्रदेश नीति तथा योजना आयोगमा नेसपाको कोटामा माया तिमिल्सनालाई सदस्य नियुक्त गरेका थिए । साउन २ मा राप्रपाका दीपक भण्डारीलाई सदस्य नियुक्त गर्दै आयोगलाई पूर्णता दिए । त्यसै दिन मनकामना व्यवस्थापन समितिमा गठनादेशमार्फत कांग्रेसका काजीबाबु श्रेष्ठलाई अध्यक्ष नियुक्त गरे । कांग्रेस संसदीय दलका प्रमुख सचेतक नन्दप्रसाद न्यौपानेले छिट्टै सरकार पुनर्गठन बताए । उनले संविधानअनुसार गण्डकीमा १२ सदस्यीय मन्त्रिपरिषद् बनाउन सकिने उल्लेख गर्दै एमाले सरकारमा आउने भएपछि मन्त्रालयको संख्या बढाइने बताए । मन्त्रालय थपघट प्राविधिक कुरा हो, उनले भने, को, कति मन्त्री बन्नेभन्दा पनि जनताको अपेक्षालाई सम्बोधन गर्ने गरी सुशासन कायम गर्ने, विकास निर्माणलाई अघि बढाउन मुख्य कुरा हो । उनले पछिल्लो समय गरिएका नियुक्ति प्रदेश सरकारले सम्पादन गर्ने नियमित प्रक्रिया भएको बताए । योजना आयोग र मनकामना व्यवस्थापन समितिको नियुक्ति प्रक्रिया एमालेसँगको समीकरण बन्नु अघिदेखि नै सुरु भएको उनको भनाइ छ । अप्ठेरो बेलामा सहयोग गरेका माननीयलाई छाडेर जाँदा राजनीतिक नैतिकताको पनि प्रश्न आउँछ, उनले भने, एमालेको यसमा विमति आउँदैनजस्तो लाग्छ । कांग्रेस र एमालेबीच सरकार पुनर्गठनमा सहमति नजुट्दा संसद् र सरकारमा प्रभाव परेको माओवादी केन्द्र संसदीय दलका नेता हरि चुमान बताउँछन् । दुई पार्टीबीच सहमति नबनेकाले सदन चल्न सकेको छैन । कानुन निर्माण, संशोधनका काम अड्किएका छन्, उनले भने, सरकारलाई सुझाव दिने, खबरदारी गर्ने, आलोचना गर्ने सदन नै अवरुद्ध हुँदा सरकार छ कि छैन भन्ने अवस्था छ । कोशीमा माओवादीका मन्त्रीले सामूहिक राजीनामा दिएको २० दिन बितिसक्दा पनि कांग्रेसको सत्तारोहण हुन सकेको छैन । कांग्रेसले कोशी सरकारमा मन्त्री पठाउन नसक्नुको मुख्य कारण हो पार्टीभित्र गुट व्यवस्थापनमा देखिएको जटिलता । संस्थापन (शेरबहादुर देउवा), कृष्णप्रसाद सिटौला र शेखर कोइरालाको गरी कांग्रेसभित्र मुख्य तीन गुट सक्रिय छन् । तर कांग्रेसका लागि चार मन्त्रीको मात्र कोटा छ । कांग्रेसका एक नेताका अनुसार सिटौला र कोइराला गुटले पनि दुईदुई मन्त्री दाबी गरिरहेका छन् । सरकारमा मन्त्री सिट चारवटा मात्रै छ, ती नेताले भने, मन्त्री बढाउनुपर्ने नेताहरूको माग छ । कोशी सरकारमा मन्त्री पठाउने विषयमा छलफल प्रवेश नहुँदै केन्द्रीय कार्यसमिति बैठक बोलाएकाले नेताहरू त्यसैमा केन्द्रित हुन पुगे । तर जतिसक्दो चाँडो सरकारमा सामेल हुन कांग्रेस आन्तरिक छलफलमा जुटेको छ । हामी चाँडै सरकारमा जाने प्रयत्नमा छौँ, कांग्रेस कोशीकी सचेतक शोभा चेम्जोङले भनिन्, ढिलोमा एक साताभित्र सरकारमा सामेल भइसक्छौँ । १० दिनअघि कांग्रेस संसदीय दलका नेता तथा पूर्वमुख्यमन्त्री उद्धव थापाले पनि साउन अन्त्यमा पार्टी सरकारमा सामेल हुने दाबी गरेका थिए । कोशीमा ४४ मन्त्रालय बाँडफाँड गर्ने एमाले र कांग्रेसको सहमति छ । मुख्यमन्त्री भने आलोपालो हुने भनिएको छ । मुख्यमन्त्री हिक्मतकुमार कार्कीले सहयात्री दल कांग्रेसको गुटगत समस्या मिलाउनकै लागि मन्त्रालय थप्ने संकेत गरेका छन् । गत आइतवार सञ्चारकर्मीसँगको कार्यक्रममा मुख्यमन्त्री कार्कीले भने, एक या दुई मन्त्रालय थप्न सकिन्छ । अर्का एक सांसदले भने कांग्रेसले ६ मन्त्री र एमालेले थप एक मन्त्री लिने गरी तीन मन्त्रालय थपिने सम्भावना रहेको बताए । त्यसो गर्दा एमाले र कांग्रेसका ६६ मन्त्री हुन्छन् ।"
मुकुललाई महामन्त्रीबाट पदमुक्त गरेको निर्णय निर्वाचन आयोगमा विचाराधीन रहेकै बेला अर्को स्पष्टीकरण,"(काठमाडौं)राष्ट्रिय स्वतन्त्र पार्टी (रास्वपा) ले पूर्वमहामन्त्री मुकुल ढकाललाई २४ घण्टे स्पष्टीकरण सोधेको छ । पार्टी तथा पार्टीका नेताहरूविरुद्ध लागेको भन्दै बुधबार उनलाई स्पष्टीकरण सोधिएको हो ।ढकाललाई महामन्त्री पदबाट हटाइएको विषयमा निर्वाचन आयोगले निर्णय नगर्दै उनलाई पार्टीको साधारण सदस्यबाट समेत हटाउने गरी अर्को स्पष्टीकरण सोधिएको हो । ढकालले आफूलाई पार्टीको महामन्त्री, पार्टी प्रवक्ता तथा केन्द्रीय समिति सदस्यबाट पदमुक्त गर्नु अवैधानिक रहेको भन्दै आयोगमा साउन १३ मा उजुरी गरेका थिए । उक्त उजुरीको विषयमा आयोगले कुनै पनि निर्णय गरेको छैन । उक्त निर्णय नटुंगिँदै रास्वपाले अर्को स्पष्टीकरण सोधी ढकाललाई साधारण सदस्यबाट निष्कासित गर्ने प्रक्रिया अघि बढाएको हो ।पार्टीविरुद्ध नियोजित रूपमा निरन्तर सक्रिय तपाईंलाई पार्टीको साधारण सदस्यबाट किन निष्कासन नगर्ने ? तपाईंको साधारण सदस्यता किन खारेज नगर्नुपर्ने ? आफ्ना आधार प्रमाण तथा भनाइसहित २४ घण्टाभित्र पार्टीमा स्पष्टीकरण पेस गर्नुहुन सूचित गरिन्छ, रास्वपाका कार्यवाहक महामन्त्री कविन्द्र बुर्लाकोटीले स्पष्टीकरण सोधेका छन् । पार्टी तथा पार्टीका नेताहरूको छवि धमिल्याउन लगातार झूटा आरोप लगाउने, अनर्गल प्रचार एवं पार्टी सदस्य तथा शुभचिन्तकलाई भड्काउने, पार्टीभित्र भ्रम सिर्जना गर्नेजस्ता क्रियाकलापमा ढकाल निरन्तर लागेको संलग्न स्रोतहरूसमेतबाट देखिएको स्पष्टीकरण पत्रमा भनिएको छ । उनीमाथि सञ्चारमाध्यममा आएका समाचारलाई पनि सामेल गरी स्पष्टीकरण सोधिएको छ । यसबीचमा पार्टीलाई समाप्त पार्ने षड्यन्त्रपूर्ण ढंगले अन्य दलका नेताहरूसँग भेटेको सूचना प्राप्त भएको छ, पत्रमा उल्लेख छ ।पार्टी र सभापति रवि लामिछानेको कामकारबाही र गतिविधिमाथि प्रश्न उठाउँदै ढकालले समीक्षा प्रतिवेदन तयार गरेका थिए । प्रतिवेदनका विषय बाहिर आएपछि गत असार १९ मा बसेको रास्वपाको केन्द्रीय समिति बैठकले ढकाललाई महामन्त्री र प्रवक्ताको जिम्मेवारीबाट निलम्बन गरेको थियो । कारबाहीमा परेपछि ढकालले रवि लामिछानेको क्लबबाट निष्कासित भएको तर रास्वपाभित्र घण्टी बज्न नरोकिने अभिव्यक्ति दिएका थिए । अहिले उनलाई पार्टीको साधारण सदस्यबाटै हटाउने गरी स्पष्टीकरण सोधिएको हो ।ढकालले रास्वपाका कुनै पनि निर्णय सभापति र महामन्त्रीले हस्ताक्षर गरेपछि मात्र प्रमाणित हुने विधानको व्यवस्था देखाउँदै आयोगमा दिएको उजुरीमा भनेका छन्, महामन्त्रीको अनुमति वा उपस्थितिबिना रास्वपाको बैठक नै अवैधानिक हुने भएकाले अब उप्रान्त कुनै निर्णय भई आयोगसमक्ष अभिलेखीकरण वा जानकारीका लागि आए त्यस्तो निर्णयमा आफ्नो हस्ताक्षर रहेकोनरहेको हेरेर मात्र आयोगले जानकारीमा लिने वा निर्णय अद्यावधिक गरोस् ।ढकालले संविधान र राजनीतिक दलसम्बन्धी कानुनविपरीत रास्वपाको अवैधानिक बैठकले आफूलाई महामन्त्री र प्रवक्ताबाट हटाउने निर्णय गरेको भन्दै आयोगमा उजुरी दिएका हुन् । उनले प्रमुख निर्वाचन आयुक्त दिनेशकुमार थपलियालाई सम्बोधन गरेर दिएको निवेदनमा रास्वपाको अवैधानिक बैठकको पदाधिकारी हेरफेरसँग सम्बन्धित निर्णय राजनीतिक दलसम्बन्धीको ऐन दफा ५१ अनुसार अद्यावधिक नगर्नका बारेमा भन्दै ५ बुँदा उल्लेख गरिएको छ । उनले आफूलाई पार्टीको महामन्त्री, पार्टी प्रवक्ता तथा केन्द्रीय समिति सदस्यबाट पद मुक्त गरिएको रहेछ भने उक्त निर्णय अवैधानिक रहेको जानकारी आयोगमा पेस गरेका हुन् । निर्वाचन आयोगले भने ढकालको निवेदनको बारेमा कुनै निर्णय भई नसकेको जनाएको छ । पार्टी र ढकालसँग थप कागजात मगाउने काम भइरहेको छ, आयोग स्रोतले भन्यो, त्यसका आधारमा आयोग निर्णयमा पुग्नेछ ।जेठ ६ देखि असार ५ सम्म ३८ जिल्लामा भ्रमण गर्दै २ हजार ७९ नागरिकसँग कुराकानी गरेर ढकालले समीक्षा प्रतिवेदन तयार गरेका थिए । इलाम२ को उपनिर्वाचनपछि समीक्षा गर्न उनी जिल्लाजिल्लामा पुगेका थिए । प्रतिवेदनमा रास्वपालाई स्वतन्त्रहरूको पार्टी बनाउने कि नाम मात्रको स्वतन्त्र पार्टी बनाउने भन्ने प्रश्न गरिएको छ । रास्वपा अन्य पार्टीको डम्पिङ साइट बनिरहेको पनि उनले उल्लेख गरेका छन् । त्यसका लागि निर्वाचन आयोगले आफूलाई न्याय गर्ने ढकालको टिप्पणी छ ।"
शिक्षा मन्त्रालयले रोक्यो तीन कलेजमा विद्यार्थी भर्ना,"(काठमाडौं)शिक्षा, विज्ञान तथा प्रविधि मन्त्रालयले विदेशी विश्वविद्यालयको सम्बन्धनमा सञ्चालित तीन कलेजमा विद्यार्थी भर्नामा रोक लगाएको छ । शिक्षामन्त्री विद्या भट्टराईको अध्यक्षतामा बसेको उच्चस्तरीय मूल्यांकन तथा अनुगमन समितिको बैठकले काठमाडौंको ग्लोबल इन्टरनेसनल, जनकपुरको कश्यप इन्स्टिच्युट अफ इन्जिनियरिङ र ललितपुरको नेपाल एजुकेसन फाउन्डेसन कन्सोर्टियम अफ कलेजमा विद्यार्थी भर्ना गर्न नमिल्ने निर्णय गरेको हो ।ग्लोबलले सम्बन्धन प्राप्त विश्वविद्यालयको कार्यक्रम सञ्चालन नगरेको, कश्यपको समकक्षतासम्बन्धी विषयमा सर्वोच्च अदालतमा मुद्दा विचाराधीन रहेको र नेपाल एजुकेसन फाउन्डेसन स्थानान्तरण प्रक्रियामा रहेकाले विद्यार्थी भर्ना गर्न नमिल्ने मन्त्रालयले जनाएको छ । यी कलेजमा सिभिल इन्जिनियरिङ, बीबीए, एमबीए, सूचना प्रविधिलगायत विषय पठनपाठन हुँदै आएको थियो ।मन्त्रालयले विद्यार्थी भर्ना हुन मिल्ने विदेशी सम्बन्धनका ५६ कलेजको सूचीसमेत सार्वजनिक गरेको छ । मन्त्रालयबाट अनुमति लिएर सञ्चालनमा रहेका, नियमित नवीकरण गरेका, लेखापरीक्षण र कर चुक्ता गरेका, नियमअनुसार कार्यक्रम थपको अनुमति प्राप्त गरेका, त्रिभुवन विश्वविद्यालयबाट समकक्षता प्राप्त गरेका कलेजको सूची सार्वजनिक गरिएको शिक्षामन्त्री भट्टराईको सचिवालयले जनाएको छ ।मन्त्रालयले विदेशी शिक्षण संस्थाको सम्बन्धन प्राप्त कलेजहरूको अनुगमन गर्न विज्ञ कार्यदलसमेत गठन गरेको छ । त्रिविका पूर्वडिन विनिल अर्यालको संयोजकत्वमा ५ सदस्यीय समिति गठन गरेको हो । यसअघि पूर्वशिक्षामन्त्री सुमना श्रेष्ठले यी कलेजहरूको अनुगमन गरी प्रतिवेदन बुझाउन पूर्वसचिव शंकरप्रसाद कोइरालाको संयोजकत्वमा अध्ययन समिति गठन गरेकी थिइन् । गत वैशाख २४ मा गठित छानबिन समितिले जेठ ३२ मा प्रतिवेदन बुझाएको थियो । श्रेष्ठ मन्त्रीबाट हटेपछि प्रतिवेदन कार्यान्वयन हुन पाएन । शिक्षामन्त्री भट्टराईले पुनः समिति गठन गरेकी हुन् ।कोइराला नेतृत्वको समितिले अध्ययनका क्रममा ४८ विदेशी कलेजले मापदण्डविपरीत शैक्षिक कार्यक्रम चलाउँदै आएको पाएको थियो । विदेशी शिक्षण संस्थाको सम्बन्धनमा उच्च शिक्षा सञ्चालन गर्नेसम्बन्धी निर्देशिका२०५९ मा विश्व वरीयतामा एक हजारभित्र रहेका विश्वविद्यालयका सम्बन्धनमा मात्र नेपालमा कलेज र त्यसका शैक्षिक कार्यक्रम सञ्चालन गर्न पाउने मापदण्ड उल्लेख छ । तर शिक्षा मन्त्रालयले आफैंले तोकेको मापदण्डविपरीत ४८ विदेशी सम्बन्धनका कलेजलाई पठनपाठन गर्न अनुमति दिइरहेको पाइएको थियो ।शिक्षामन्त्री भट्टराई अध्यक्षताको समितिको बैठकले विश्व वरीयतामा एक हजारभित्र रहेका र क्यूएनन प्राप्त विश्वविद्यालयअन्तर्गतका भए मात्र कार्यक्रम थप गर्ने निर्णय गरेको छ । विदेशी सम्बन्धन प्राप्त कलेजहरूको सूची विश्वविद्यालय अनुदान आयोग र शिक्षा तथा मानव स्रोत विकास केन्द्रमा एकीकृत गर्नेसमेत निर्णय बैठकले गरेको छ । यसअघि कलेजहरूको विवरण मन्त्रालयले मात्रै राख्दै आएको थियो ।"
काठमाडौं उपत्यकाका सडक भासिने समस्या बढ्दै,"(काठमाडौं)ललितपुरको महालक्ष्मी नगरपालिका३ इमाडोलतर्फ जाने भित्री सडकमा बुधबार बिहान भ्वाङ पर्यो । झन्डै ३ मिटर क्षेत्र भासिएपछि सडक नै अवरुद्ध भयो । सडकमा भ्वाङ पर्नुको कारण खुलिसकेको छैन ।एक साताअघि (साउन २४) काठमाडौंको दरबारमार्गको महेन्द्र सालिकबाट काठमाडौं प्लाजा निस्कने बीचबाटोमै भ्वाङ परेको थियो । त्यो भ्वाङमुनिबाट टुकुचा खोला बगिरहेको छ । टुकुचाको कल्भर्ट जीर्ण भई सडक भासिएको सडक डिभिजन काठमाडौंले जनाएको छ । त्यहाँ ५ मिटर गहिराइ र ४ मिटर चौडाइको भ्वाङ परेको थियो ।गत असार १९ मा सोह्रखुट्टेबाट बालाजुतर्फ जाँदै गर्दा नयाँबजारमा बनेको खाडलमा एक मोटरसाइकल नै खस्यो । मोटरसाइकल चालक जसोतसो निस्किए । करिब ३ घण्टा लगाएर काठमाडौं महानगर र सशस्त्र प्रहरी बलको संयुक्त उद्धार टोलीले ११ फिट गहिरो खाल्डोबाट मोटरसाइकल निकाल्यो । २०८० माघ १२ मा रत्नपार्कतर्फ जाँदै गरेको यात्रुसहितको बस नयाँबानेश्वर चोक सडकमा गुडिरहेकै अवस्थामा सडक भासियो । सर्भिस लेनतर्फ भासिएको सडकमा बसको चक्का फस्यो र कोल्टे पर्यो । त्यसअघि २०७८ कात्तिक ८ मा नयाँ बानेश्वरको मुख्य लेनको बीच सडकमा ठूलो खाल्डो परेको थियो । काठमाडौं उपत्यकाभित्रका सडक भासिने, ठूलो भ्वाङ पर्ने घटना बढ्दै गएका छन् । यस्ता घटनाले सडक यात्रा जोखिमपूर्ण बन्दै गएको जानकारहरू बताउँछन् । काठमाडौं उपत्यकाको माटोको तह कमजोर रहेको, लगातारको झरीले माटो खुकुलो बनाई बगाएर लैजाने र जमिन भासिने समस्या देखापर्ने गरेको पूर्वसचिव मधुसूदन अधिकारी बताउँछन् । साथै सडक संरचना बलियो नहुँदा पनि भासिने समस्या हुने उनले सुनाए ।सतहमा चट्टान नहुँदा काठमाडौंको माटो त्यति बलियो छैन । वर्षात् बढी भएकाले पानीले माटो खुकुलो बनाएको छ, उनले भने, तर मुख्य संरचना कमजोर नभई जमिन भासिने समस्या हुँदैन । सडक बनाउँदा कम्प्रेसन राम्रोसँग भएन भने कमजोर हुन्छ । अहिले भारी वर्षा भयो र बाढी पनि ठूलो आयो । त्यसले भित्रभित्रै माटो बगायो र जमिन धसियो । उनका अनुसार भासिएको सडक मात्र नभई त्यसको आसपासको क्षेत्र पनि जोखिमयुक्त हुन्छ । यस्तो बेला भूकम्पको सामान्य धक्का मात्र आए भासिएको जमिन नजिकको ठोस माटोलाई पनि बगाएर लैजान सक्छ । जमिन दरार पर्यो वा भासिएको बेला भूकम्पको सामान्य धक्का मात्र आयो भने जमिन विस्तारै बगेर जाने स्लाइड फ्लोडिङ हुन्छ, उनले भने, ठोस माटो पनि खुकुलो हुने, सर्ने र झन् भासिने समस्या हुन्छ । त्यसैले भासिएको जमिन मात्र नभई नजिकै रहेका राम्रो जमिनलाई पनि बगाएर लान सक्छ । सडकमा भएको खाल्डाखुल्डीबीच यात्रा गर्दा स्वभाविक रूपमा जोखिम निम्त्याउने उनी बताउँछन् । यसको लागि समयमै बिग्रिएको सडक मर्मत गर्ने र जोखिम क्षेत्रभित्र बार लगाउनुपर्ने उनको सुझाव छ । वर्षाको सिजनमा भूकम्प जाँदा खुकुलो भएका जमिनमाथि बनेका संरचना भत्किने जोखिम रहेको खानी तथा भूगर्भ विभागकी उपमहानिर्देशक मोनिका झाले बताइन् । बर्खाको सिजनमा भूकम्प गयो भने जमिन खुकुलो भएर भत्किएर जान सक्छ, उनले भनिन् । उनका अनुसार उपत्यकाको सतह बालुवाको मिश्रणले बनेको भएकाले वर्षामा जमिनभित्र सजिलै पानी पस्दा माटो बगेर जाने समस्या छ । उपत्यकाको सडक भासिनुको मुख्य कारणबारे विभागले अध्ययन नगरे पनि पानीले गर्दा माटो खुकुलो भई भासिने गरेको उनको भनाइ छ । मुख्य पानीले गर्दा माटो बगाउने हुन्छ । वर्षाको पानी मात्र नभई जमिनमुनि भएका पाइपको पानी लिकेज हुँदा माटो बगाएर लैजाने अनि ठूलो खाल्डो पर्ने र भासिने गर्छ, झा भन्छिन्, काठमाडौं उपत्यकाको सडक भासिनुको कारणमा सडक विभागले बाटोहरू कसरी बनाइरहेको छ, त्यसमा पनि भर पर्छ । एउटै कारणले मात्र सडक भासिने भन्ने हुँदैन ।सडक विभागका सूचना अधिकारी इन्जिनियर उमेशबिन्दु श्रेष्ठले विभाग मातहत निर्माण भएका सडक संरचना राम्रो भएको दाबी गरे । अन्य निकायले सडक भत्काउने र पुनर्निर्माणमा ढिलाइ गरिदिनाले बाटो बिग्रिएको उनले बताए । उपत्यकाभित्रका सबै सडक हाम्रा मातहत छैनन् । हाम्रा मातहत भएका सडक पनि जहाँ विद्युत्, टेलिकम, ढलले खनेका छन्, त्योबाहेक सबै ठीक छ, उनले भने, यीबाहेक अरूमा समस्या छैन । यी आवश्यक सेवा भएकाले रोक्न पनि मिल्दैन । सात दिनका लागि अनुमति लिने र महिनौं लगाएर काम सकिदिने समस्या छ ।टुकुचा खोलाको कल्भर्ट निर्माण गर्न ठेक्का आह्वान सडक डिभिजन, काठमाडौंले टुकुचा खोलामाथि कल्भर्ट बनाउन बुधबार ठेक्का आह्वान गरेको छ । डिभिजनका सूचना अधिकारी महानन्द जोशीले करिब ४५ लाख रुपैयाँको बजेटमा टुकुचा खोलामाथि कल्भर्ट निर्माण गरिने जानकारी दिए । ठेक्का आह्वान गरेका छौं । अब ठेक्का पास भएर निर्माण सुरु हुन ४० दिन लाग्छ, उनले भने, नियमअनुसार जाँदा टुकुचा ढिला भएको हो । सडक विभागका सूचना अधिकारी इन्जिनियर उमेशबिन्दु श्रेष्ठले ठूलो रकम लाग्ने भएकाले ठेक्कामार्फत निर्माण गर्न लागिएको जानकारी दिए । एकदुई लाख रुपैयाँको सानो आयोजना भएको छिट्टै बनिसक्थ्यो, उनले भने, निर्माणको बजेट धेरै छ । अब ठेक्काबाट राम्रो बनाउँछौं ।"
राखेपको अनुहारमा पोतिएको रंगशालाको हिलो,"मंगलबार दशरथ रंगशालामा आयोजित एएफसी च्यालेन्ज कपको खेलमा नेपालको चर्च ब्वाइज भुटानको पारो एफसीसँग पराजित भयो । सिनियरस्तरको फुटबल प्रतियोगितामा यसअघि नेपालले भुटानीविरुद्ध कहिल्यै हारेको थिएन । तर, हारजितको रहस्य नै खेलको शक्ति हो । मंगलबारको खेलले भने खेलाडीको कौशल, नेपाली टिमको हार र यसको आगामी प्रभावको विश्लेषणभन्दा बढी चर्चामा रह्यो हिलाम्य मैदान । किनकि, पानी जमेको मैदानमा खेल भइरहेको थियो । बल गुडिरहेको थिएन, दुबो माडिनु सामान्य भयो, मैदान हिलैहिलो भएको थियो । हिलोले लतपतिएर जर्सीको रङ नै बदलिएको थियो । दुर्भाग्य, यो कुनै टोलको खेल थिएन, अन्तर्राष्ट्रिय प्रतियोगिता थियो । खासमा दशरथ रंगशालामा मंगलबार फुटबल होइन, हाम्रो खेल नेतृत्वको नीति र संरचनाको दुर्गति प्रदर्शन भइरहेको थियो ।फुटबल जारी रहँदा जुनसुकै देश र सहरमा पानी पर्न सक्छ । तर दशरथ रंगशालामा जस्तो हिलाम्य मैदान अन्यत्र सायदै हुन्छ । किनकि, अन्तर्राष्ट्रियस्तरका मैदानमा पानी तर्किने, सोस्ने वा बग्ने सहज प्रणाली अनिवार्य रूपमा विकास गरिएको हुन्छ । मैदान बनाउन अनुकूल माटो प्रयोग गरिएको हुन्छ । जसकारण खेल अवधिमै पानी परे पनि निकास पनि भइरहेको हुन्छ । तर अन्तर्राष्ट्रियस्तरका खेल आयोजना हुने देशको एकमात्र रंगशालामा पनि आधारभूत मापदण्डकै अभाव देखियो । माटोको गुणस्तर कमजोर रहेको र पानीको निकासको अभाव रहेको भन्दै दुई दशकअघि नै एएफसी र फिफाले समेत प्रश्न उठाइसकेका थिए । तर स्तरोन्नति गर्नुको सट्टा बेवास्ता गरिएको थियो । मंगलबार भने मैदान स्वयंले हाम्रो खेल नेतृत्वको हैसियत देखाइदियो । यस्तो मैदानमा खेल खेलाउनु आफ्ना र पाहुना खेलाडी, दर्शक र समग्र खेलकै अपमान हो ।मापदण्ड नपुगेकै कारण दशरथ रंगशालाले गत चैतमै अन्तर्राष्ट्रिय मान्यता गुमाएको थियो । जसकारण नेपालले विश्वकपएसिया कप छनोटका दुई वटा होम म्याच बाह्य देशमा खेल्नुपरेको थियो । यसबीच आंशिक रूपमा अन्तर्राष्ट्रिय मान्यता फिर्ता पनि भएको थियो । तर, पछिल्लो घटनाले यो मैदान अन्तर्राष्ट्रिय फुटबल प्रतियोगिताका लागि मात्रै होइन, आन्तरिक प्रतियोगिताका लागि पनि अनुपयुक्त देखिएको छ । मूलतः यस्तो प्रवृत्तिले देशको छविमै नकारात्मक असर गर्छ । मंगलबारको खेलपछि चर्च ब्वाइजका प्रशिक्षकले दिएको प्रतिक्रिया सोचनीय छ । उनले आफ्नो जमानामा फुटबल खेल्दा खुट्टा मैदानमा गाडिन्थ्यो, अहिले पनि हालत उस्तै छ भन्दै निराशा व्यक्त गरेका छन् । अन्तर्राष्ट्रिय रंगशालाको मैदानको अवस्थामा दशकौंसम्म उस्तै रहेको उनको अभिव्यक्ति सार हो । यसका लागि सम्बन्धित सबै र मुख्यगरी राष्ट्रिय खेलकुद परिषद् (राखेप) आलोचनाको भागिदार छ । अखिल नेपाल फुटबल संघलाई दिएको मैदानको रेखदेख र मर्मत सम्भारको दायित्व उसले पछिल्लो समयमा आफैंले लिएको थियो । तर मंगलबारको घटनाले ऊ स्वयंले दायित्व पूरा गरेको देखिएन । त्यसैले राखेपले जिम्मेवारी लिनुपर्छ । उसले कम्तीमा समय तोकेरै रंगशालामा भएको कमजोरी सुधार्ने प्रतिबद्धता गर्दै नतिजा दिनुपर्ने छ ।दशरथ रंगशाला निर्माण र स्तरोन्नति गर्दैदेखि केही कमजोरी विरासतका रूपमा छँदैथिए । तर, राखेपका केही गतिविधिले यसलाई थप बिगार्न भूमिका खेलेको छ । किनकि, यो मैदानमा फुटबल खेल मात्र हुँदैन, मैदान बिगार्ने खेल भनेर आलोचित रग्बीका लागि पनि राखेपले अनुमति दिने गरेको छ । खेलकुदबाहेकका कार्यक्रमहरू श्रद्धाञ्जली सभा, पार्टी घोषणा, दीक्षान्त समारोह तथा कन्सर्ट जस्ता कार्यक्रम पनि आयोजना हुने गरेका छन् । राखेपले शुल्क उठाउने उद्देश्यले मैदान भाडामा लगाउँछ । फुटबल खेलाउनुपर्ने मैदानको रेखदेख र मर्मत सम्भारभन्दा भाडामा लगाएर आर्थिक लाभ लिने उद्देश्य राखेपको देखिन्छ । उसको यस्तो प्रवृत्तिको आलोचना पनि हुँदै आएको थियो । जसकारण, गत चैतमा युवा तथा खेलकुद मन्त्रालयले दशरथ रंगशालामा खेलबाहेकका अन्य गतिविधि नगर्न राखेपलाई निर्देशन दिएको थियो । यसप्रति ऊ संवेदनशील बन्नेमा शंका छ । नेपालमा फुटबल लोकप्रिय खेल हो । यसको गुणात्मक विकासका लागि गुणस्तरीय मैदान (हरू) आधारभूत सर्त हो । जति यथेष्ट पूर्वाधार निर्माण गरिन्छ, विकासको गति उति नै तीव्र बन्छ । त्यसका लागि दशरथ रंगशालामा अन्तर्राष्ट्रिय मापदण्डको सुनिश्चितता गर्ने काम पहिलो प्राथमिकतामा पर्नुपर्छ । यसका लागि मैदानको पुनर्निर्माण जरुरी छ । पुनर्निर्माण र स्तरोन्नतिको काम टालटुले मात्रै हुनु हुँदैन । नत्र अन्तर्राष्ट्रिय रंगशालामा छ्यालब्याल हिलोले अन्तर्राष्ट्रियस्तरमै बेइज्जत गरिरहन्छ । त्यसले नेपाली खेलकुदप्रेमीको शिर निहुरिरहन्छ । यसका अतिरिक्त थप रंगशालाको निर्माण पनि प्राथमिकतामा पर्नुपर्छ । खेलको विकास र राष्ट्रको प्रतिष्ठाका लागि यो अपरिहार्य छ ।"
सम्बन्धमा भारतले उदारभाव देखाओस्,"राम्रो सम्बन्ध रहेको छिमेकी मुलुकलाई प्राथमिकतामा राख्ने, छिमेकमा नयाँ सरकार बन्यो कि सरकार प्रमुखलाई आफ्नो देशको भ्रमण गर्न निम्तो दिने चलन संसारभर छ । बोलीचालीमा भारत र नेपाल दुवैतर्फका शीर्ष नेताहरू छिमेक पहिलो भन्ने नारा लगाउन चुक्दैनन् । तर मूल्यांकन गर्ने बोलीले होइन व्यवहारले हो । व्यवहार असल रूपमा प्रदर्शन हुन सके मात्र छिमेकलाई प्राथमिकता दिएको, सम्बन्ध राम्रो रहेको पुष्टि हुन्छ । सम्बन्ध राम्रो रहेको आधारमध्ये एक हो भ्रमणको निम्तो दिनु । जुन यसपालि भारतीय विदेश सचिवको भ्रमणमा देखिएन । भारतीय प्रधानमन्त्री नरेन्द्र मोदीले आफ्ना विदेश सचिवमार्फत नेपालका समकक्षी केपी शर्मा ओलीलाई भारत भ्रमणको निम्तो पठाएको भए सम्बन्ध सुमधुर राख्न मोदी इच्छुक रहेछन् भनेर मान्न सकिन्थ्यो । बरु उल्टो विदेश सचिवमार्फत ओलीले मोदीलाई नेपाल भ्रमणको निम्तो पठाए ।तत्कालीन प्रधानमन्त्री पुष्पकमल दाहाल पहिलो पटक प्रधानमन्त्री हुँदा भारतको भ्रमणमा नगई चीनको एक कार्यक्रममा जाँदा भारत रिसाएको थियो । प्रचण्डले विमानस्थलमै भन्नुपरेको थियो कि आफ्नो पहिलो राजनीतिक भ्रमण भारतबाटै सुरु हुनेछ । तर यसपालि ओलीलाई निम्तो नदिएर भारतले गजबको उदासीनता देखाएको छ । कहीं भारतलाई नयाँ सरकार मन नपरेर हो वा ओलीले संसद्मा सत्यमेव जयते कि सिंहमेव जयते भनेर हो वा चुच्चे नक्साको संशोधन गरेर हो ? देशको भूगोल, अखण्डता र नक्साको विषयमा कसैसँग पनि सम्झौता हुनै सक्दैन । यसबाहेक अन्य विषय हो भने दुवै राष्ट्रले एउटै टेबुलमा बसेर समाधान खोज्नुपर्छ । किनकि भारतसँग नेपालको सम्बन्ध केवल सरकारीस्तरमा मात्र छैन, जनजनस्तरमा पनि बलियो सम्बन्ध छ । यसलाई कायम राख्नुपर्छ । गोपाल देवकोटा, जोरपाटी, काठमाडौं"
शिक्षक सरुवा निर्देशिकाको पक्षमा,"निवर्तमान शिक्षामन्त्री सुमना श्रेष्ठले मन्त्रीस्तरीय निर्णय गरी जारी गरेको शिक्षक सरुवासम्बन्धी निर्देशिका २०८१ उपयुक्त छ । कम्तीमा पनि वर्षमा ३४ पटक परिवर्तन हुने शिक्षामन्त्रीहरूले सिन्को नभाँची बिदा हुने गरेकामा सुमनाले ४ महिने कार्यकालमा एउटा राम्रो काम गरेर गएकी छन् । शिक्षक सरुवामा दलीय प्रभाव, आर्थिक लेनदेन र नातावादले निकै महत्त्व पाएको थियो । संघ, संगठन र महासंघजस्ता दलका भ्रातृ संस्था (भन्दा शुभेच्छुक) ले आफ्ना सदस्यलाई भनसुन, घूस र नाताका आधारमा सरुवा गर्दै आएकामा व्यापक आलोचना हुँदै आएको थियो । वर्तमान शिक्षा, विज्ञान तथा प्रविधिमन्त्री विद्या भट्टराईलाई पनि उक्त कार्यविधि सकारात्मक लागेको हुनुपर्छ । दलका झुन्ड, चाकरीबाज, पैसामा चलखेल गर्न पाएका, दलको कोटाबाट समितिमा प्रवेश गरेका केही थान विद्यालय व्यवस्थापन समितिका प्रतिनिधिहरूले कार्यविधि खारेज गराउन शिक्षामन्त्रीलाई भेटेर फोटो खिचेको देखियो । वर्षौंसम्म सेवा गरेका शिक्षक दुर्गममा सेवा गरिरहनुपर्ने, एकाध वर्ष सेवा गरेका जुनियरलाई तुरुन्तै सरुवा चाहिने व्यवस्था कदापि उचित थिएन । मोटै रकम लिएर सरुवा गर्ने विभिन्न भ्रष्टाचारीलाई यो कार्यविधिले कमाउने व्यापार चौपट्टै भएकाले विरोध गरेका छन् । जागिर खाने बेला जहाँ नियुक्त भए पनि स्थायी हुन पाए हुन्थ्यो भनी प्रक्रियामा सामेल भएकालाई घर आँगनमै तुरुन्तै सरुवा चाहिने भए किन आयोगको परीक्षा दिएको ? मन्त्रीज्यू, आम शिक्षकहरू यो निर्देशिकाको पक्षमा हुनुहुन्छ । तसर्थ आवश्यक बुँदाहरू परिमार्जन गर्न सकिन्छ । अन्यथा यो निर्देशिकालाई निरन्तरता दिई आम शिक्षकको भावनाको कदर गर्नु हुन अनुरोध छ । कुसुम न्यौपाने, शिक्षक, जनता मावि मंगलचौर, नवलपरासी पूर्व"
बिर्ताको बोझ कहिलेसम्म ?,"ललितपुरको गोदावरी नगरपालिका१३, झरुवारासीका ७० किसान परिवारले बिर्ता जमिन जोत्दै आएको चार पुस्ता भयो । तर आफूले जोतेको जमिन आफ्नो भन्न पाएनन् । आफूलाई आवश्यक पर्दा बेचबिखन र धितो बन्धकीका लागि कसैले पत्याउँदैनन् । उनीहरूले भोगचलन गरेको १ सय ५० रोपनी जमिन अझै बिर्ताका नाममा झुन्डिएकै छ । नेपालमा २०१६ सालमै बिर्ता प्रथा अन्त्यको घोषणा भयो । अहिलेसम्म पनि २०१६ सालमा उन्मूलन घोषणा भएको बिर्ता प्रथा ज्युँको त्युँ हुनु लज्जास्पद हो । विगतका निर्णय अहिले कार्यान्वयन गर्न नमिल्ने हो र ? एक पटक नेपालभर बिर्ताको समस्या यकिन गरी किसानका नाममा जग्गा दर्ता गर्दा राज्यलाई कुनै घाटा हुन्छ र ? आज पनि बिर्ताको अवशेषले किसानलाई रुवाइरहेको छ । भूमिसुधारको रटान रट्ने एमाले र बीपीको विचार बोक्ने कांग्रेस अहिले सत्तामा छन् । उनीहरूले यो समस्या समाधनका लागि सोच्नुपर्छ कि पर्दैन ? किसानले पुस्तौंदेखि जोतभोग गर्दै आएको जमिन र बस्ने घरसमेत नापीको समयमा किसानका नाममा नापी नगरी तत्कालीन शासक वर्गले आफ्नो नाममा दर्ता गरे । त्यतिबेलाको समस्या अझै पनि किसानले झेल्दै आएका छन् । तारा नेपाली, गोदावरी नगरपालिका१३, ललितपुर"
आदिवासी जनजाति सूचीकरणको अन्योल,"वास्तविकता पछिल्लो पटक अद्यावधि गरिएको प्रतिष्ठान ऐन, २०५८ मा समावेश आदिवासी जनजातिमध्ये २०७८ को जनगणनामा पनि छैरोतन, ताङ्वे, थुदाम, सियार, तीनगाउँले थकाली, बाह्र गाउँले, मार्फाली थकाली र लार्केसमेत जम्मा ८ जाति समावेश छैनन् । प्रतिष्ठानको आधिकारिक विद्युतीय सञ्जालअनुसार छैरोतन मुस्ताङको पाँच गाउँको छैरो गाउँमा बस्छन् । तिनका शारीरिक बनावट, रहनसहन, भेषभूषा, भाषा सबै थकाली र मार्फालीहरूसँग मिल्ने त्यसमा लेखिएको छ । प्रतिष्ठान ऐनमा छैरोतनलाई छुट्टै जाति हो भनेर अनुसूचीमा समावेश गरिएको छ, तर त्यही प्रतिष्ठानले छैरोतन थकाली र मार्फालीसँग सबै मिल्छ भनेको छ । सबै मिलेपछि कसरी छुट्टै आदिवासी जनजाति भयो ?मुस्ताङमा ताङ्वे भन्ने ठाउँ छ । ललितपुर जिल्लास्थित अल्का अस्पतालमा एक महिला डाक्टरको बिरामी जाँच्ने कक्षको ढोकामा ताङ्वे लेखेको भेटेको थिएँ । ती डाक्टरले ताङ्वेमा बस्ने बासिन्दाले तिनका जाति ताङ्वे लेख्न सुरु गरेकी बताइन् । प्रतिष्ठानको विद्युतीय सञ्जालमा ताङ्वेको चिनारी नै राखिएको छ । किन उनीहरूले जनगणनामा ताङ्वे लेखेनन् भन्ने थाहा पाउन सकिएन । यस्तै, प्रतिष्ठान ऐन अनुसूचीमा समावेश तर जनगणनामा दर्ज नभएका एकाधबाहेक सबैको चिनारी प्रतिष्ठानको विद्युतीय सञ्जालमा छ । तर तीमध्ये धेरैको जानकारीचाहिँ प्राथमिक तहका विद्यार्थीलाई बुझाउन लेखिएजस्तो छ । अहिलेसम्म प्रतिष्ठानले गरेको अध्ययन अनुसन्धान त्यति मात्रै हो वा ल्याकत नै त्यस्तै हो ?नेपाल सरकारअन्तर्गत आदिवासी जनजाति उत्थान राष्ट्रिय प्रतिष्ठान क्रियाशील छ । यसले छैरोतन, ताङ्वे, थुदाम, सियार, तीनगाउँले थकाली, बाह्र गाउँले, मार्फाली थकाली र लार्केबारे अध्ययन अनुसन्धान गराई वास्तविकता सबैलाई सूचीकृत गरिसक्नुपर्ने हो । सरकारले सुझबुझ नभएका पार्टीनिकटलाई सदस्य सचिव नियुक्त गर्ने गरेका कारण अवस्था दयनीय बनेको हो । यसबाट नेपालमा आदिवासी जनजाति के कति छन् भन्ने लाजमर्दो स्थिति छ । सरकारले राईबाट छुट्टिएका १२ जातिलाई छुट्टै आदिवासी जनजातिको मान्यता दिएको छैन । तिनीहरूमा आदिवासी जनजातिको मापदण्ड पुगेको देखिन्छ किनभने तिनीहरू सबैका भाषा, संस्कृति, भूगोल फरक छ । उनीहरूलाई जसरी तत्कालीन महासंघ अध्यक्ष रामजी कोङ्ग्रेनले याक्खालाई आदिवासी जनजातिमा सूचीकृत गर्न पहल गरे, ठीक त्यसको उल्टो राई जातिको जातीय संस्था किरात यायोख्याले तिनीहरूलाई प्रतिष्ठान ऐन, २०५८ को अनुसूचीमा समावेश गर्न अनुमति दिँदैन । यायोख्यालाई ती १२ जातिलाई राईभित्र राख्दा नै फाइदा छ । किनभने ती १२ जातिका ५० प्रतिशतभन्दा बढीले त अझै जनगणनामा राई नै लेख्दै आएका छन्, उनीहरू राई नै हुनुमा गर्व गर्छन् । तर यायोख्या शब्द नै बान्तावा भाषाको हो । यति मात्र होइन, यायोख्याले राई भाषा भनेर दाबी गरेको भाषा नै बान्तावाको भाषा हो । साकेलाचाहिँ चाम्लिङ भाषाअन्तर्गतको शब्द हो । बरु, आदिवासी जनजातिको परिभाषाअनुसार याक्खालाई लिम्बूमा समाहित गर्दा अन्यथा देखिन्न । तिनको भाषा, करिब ७५८० प्रतिशत लिम्बू भाषासँग मिल्छ । याक्खाको अलग्गै संस्कृति भनेको डोकेनी लाक अर्थात् डोकोसँग नाचिने नाच हो । अर्को फरक भनेको याक्खाको सामूहिक थर सामेअ्छोङसामेअ्लिङ हो । याक्खा र लिम्बूमा विवाहबारी सरोवर हुन्छ । याक्खा र लिम्बूबीच विवाहबारी हुँदा सांस्कृतिक रूपमा केही असजिलो हुन्न । तर, राईसँग लिम्बू वा याक्खाले विवाह गर्यो भने केही पनि संस्कार मिल्दैन । यस्तै, बान्तावा र कुलुङबीच विवाहबारी हुँदा पनि संस्कार पटक्कै मिल्दैन । अर्कोतिर, प्रतिष्ठान ऐन तथा जनगणनामा समावेश थुप्रै समूह आदिवासी जनजातिको परिभाषाअनुसार अलग्गै आदिवासी जनजातिका रूपमा दर्ज हुन सक्ने देखिन्न । मापदण्ड पुग्दैन । कुनै समूह भिन्दै ठाउँमा बस्दैमा र छुट्टिएर गएको ठाउँमा रहेका भन्दा एकदुई वटा भिन्न संस्कार हुँदैमा अलग्गै आदिवासी जनजाति हुन मिल्दैन । २०७८ को जनगणनामा समावेश ७३ आदिवासी जनजाति ३५२० प्रतिशत छन् । तर सरकारले प्रतिष्ठान ऐनमा अहिलेसम्म दर्ज नभएका ८ जाति गरी जम्मा ६१ जातिलाई मात्र नेपालको आदिवासी मानेको छ । उसो भए राईबाट छुट्टिएका १२ सहित घले, खवास र पुनसहित जम्मा १५ समूह आदिवासी जनजाति हुन् वा होइनन् ? पहिले राई हौं भनेकामध्ये १२ पृथक् भई हामी राई होइनौं भनेर आवाज उठाएको दुई दशक भइसक्यो तर किरात यायोक्खाले तिमीहरू राई नै हौ भनिरहेको छ । दाबी गर्नेहरूले जबर्जस्ती राई हौं भनेर जिल्ला प्रशासन कार्यालयबाट प्रमाण लिनु परिरहेको दुखेसो छ । यी तमाम सवालमा तत्काल आदिवासी जनजाति उत्थान राष्ट्रिय प्रतिष्ठानले वास्तविकता के हो भनेर सरकारलाई स्पष्ट पार्नुपर्छ । राजनीतिक पहुँचका आधारमा प्रतिष्ठानले रानाथारू र हुम्लुलाई मात्र प्रतिष्ठान ऐनको अनुसूचीमा समावेश गर्न सरकारलाई सिफारिस गर्न किमार्थ उचित होइन ?"
भूमिहीन नागरिकको न्यायको प्रश्न,"कैलालीको भजनी नगरपालिका१ र ९ मा बस्दै आएका बाढीपीडित एवं भूमिहीन बस्तीमा डिभिजन वन कार्यालयले डोजर लगाइदिएर बस्ती नै उठिबास लगाइदिएको छ । गत असार ११ गते वन कार्यालयको डोजर एक्कासि बस्तीमा छिरेर ५ सय परिवारको बिचल्ली बनाइदिएको छ । यस्तो उखरमाउलो गर्मी त्यसैमाथि वर्षात्को समयमा गराइएको उठिबास कार्यले भूमिहीनको जीविकामा ठूलो असर परेको छ । बाँकेको खजुरा गाउँपालिका६ स्थित गिजरा बस्ती उठिबासका लागि पनि भूमिहीनमाथि दबाब आइरहेको छ । त्यहाँ बस्ने करिब २५ सय घरधुरीका अधिकांश भूमिहीन छन् । सुर्खेत, जुम्ला, दैलेख, हुम्ला, जाजरकोट लगायतका जिल्लाबाट आएर २०४५ सालदेखि बसोबास गरिरहेका भूमिहीनलाई उठिबास गराउन पटकपटक दबाब आइरहेपछि उनीहरू चिन्तामा छन् । त्यहाँ १८० बिघा जमिन जिगरा खानसारी मिल्स प्रालिको नाममा, ३३ बिघा जमिन टन्डन परिवारको नाममा र बाँकी २८७ बिघा साँढे पालनका नाममा रहेको थियो । पहुँच र शक्तिका आडमा उक्त जमिन विभिन्न भूमाफियाले दर्ता गराएका छन् । भूमाफियाले भूमिहीनसँग मोटो रकम उठाउने प्रपञ्च रचिरहेका छन् । ज्यालामजदुरीले दुई छाक टार्दै आएका भूमिहीन परिवारसँग पैसा बुझाउन सक्ने अवस्था छैन । कि जग्गाको पैसा तिर नत्र बस्ती खाली गर भन्दै निरन्तर ताकेता र धम्की दिइरहेको पीडितहरूको गुनासो छ । पीडितहरूले उठिबास रोकी शान्तिसुरक्षा पाऊँ भन्दै तत्कालीन गृहमन्त्री रवि लामिछानेलाई जेठ २० गते निवेदन पेस गरेका थिए ।कैलालीको धनगढी उपमहानगरपालिकाले वडा नं १ को पुरानो एयरपोर्टस्थित शान्तिनगर बस्तीमा गत असार ९ गते डोजर लगाएर १० घर भूमिहीनको उठिबास गराइदियो । बस्तीका बालबालिका, ज्येष्ठ नागरिक तथा गर्भवती महिला र अपांगता भएका नागरिकहरूको बिचल्ली भएको छ । उता, सुनसरीको बर्जु गाउँपालिका१ मुसहरी टोलमा गत जेठ २५ गते एउटा कहालीलाग्दो घटना भयो । ऐलानी जमिनमा बसोबास गर्दै आएका स्थानीय काशिनाथ ऋषिदेवको घर एकाएक स्थानीय युवाले भत्काउन थाले । भाटा, लाठी, हँसिया, बन्चरो, कादोलोसहित आएका युवाले एक्कासि घर भत्काउन थालेपछि वातावरण सहज बनाउने खोजेका हरिलाल ऋषिदेवलाई युवाहरूले मरणासन्न कुटे । घाइते हरिलालको कोशी अस्पताल पुग्दा नपुग्दा ज्यान गयो । झोरा खोला साँधैको ऐलानी जग्गामा उनको घर छ । उनी पनि भूमिहीन हुन् । उक्त जग्गासँग स्थानीय जग्गाधनी जागेश्वर यादवको खेत जोडिएको छ । आफ्नो खेतको सिमानामा किन घर बनाएको भनेर यसअघि जागेश्वरले उठिबास गराउन पटकपटक धम्की दिएका थिए । यी केही प्रतिनिधि घटना हुन् । भूमिसम्बन्धी समस्या र यसैसँग जोडिएका द्वन्द्वहरू देशैभर छन् । भूमिहीनले आफ्नो बास सुरक्षाका नाममा अनाहकै ज्यान गुमाउनु परिरहेको छ । गणतान्त्रिक मुलुकमा सबै नागरिकको समान हैसियत र अवस्थाको कल्पना गरिएको छ । हुनुपर्ने पनि यही हो । तर यहाँ हुने र नहुनेलाई गरिने व्यवहारमा फराकिलो अन्तर छ । त्यो राज्य यही हो जहाँ ठूला घराना, व्यापारीलाई विभिन्न नाममा ठूलाठूला जग्गा उपभोग गर्न दिइन्छ । हदबन्दी छुट हुन्छ । उल्टै उनीहरूअनुकूल नीति नियम बनाइन्छ । तर, भूमिहीन परिवार जीवनभर एक आना जग्गाको स्वामित्व नपाई कैयौं पुस्ता यही माटोमा बिलाएका छन् । उनीहरूको स्वर सुनेर पनि सुनुवाइ हुँदैन । पछिल्लो पटक रवि लामिछाने गृहमन्त्री भएपछि गृह मन्त्रालयले २०८० फागुन ९ गते सार्वजनिक जग्गा संरक्षण सम्बन्धमा जिल्ला प्रशासन कार्यालयहरूलाई परिपत्र गरेपछि विभिन्न जिल्लामा भूमिहीन बस्तीमाथि उठिबासको घटना बढ्न थाले । सार्वजनिक जग्गा संरक्षण गर्ने नाममा दिएको निर्देशनको गलत रूपमा व्याख्या गरी पुस्तौंदेखि बसोबास गर्दै आएका नेपालीलाई विकल्पबिना उठिबास गराउन स्थानीय सरकार तथा वन कार्यालय लागिपरेका छन् भने यी निकायलाई सघाइरहेका छन्, प्रहरी प्रशासनले । अर्कोतर्फ, हामीले विद्यमान कानुनको मिहिन अध्ययन गर्ने हो भने भूमिहीन सुकुम्बासी, भूमिहीन दलित, अव्यवस्थित बसोबासीलगायत भूमिसँग सम्बन्धित समस्या भोगिरहेका किसानको हकमा केही राम्रा कानुनी प्रावधान पनि छन् । संविधानमा मौलिक हकको धारा ३७ मा प्रत्येक नागरिकलाई उपयुक्त आवासको हक हुने ग्यारेन्टी गरिएको छ । धारा ४० मा राज्यले भूमिहीन दलितलाई कानुनबमोजिम एक पटक जमिन उपलब्ध गराउने र आवासविहीन दलितलाई बसोबासको व्यवस्था गर्ने पनि ग्यारेन्टी गरिएको छ । धारा ४२ को सामाजिक न्यायको हक बुँदा (२) मा आर्थिक रूपले विपन्न तथा लोपोन्मुख समुदायका नागरिकको संरक्षण, उत्थान, सशक्तीकरण र विकासका लागि शिक्षा, स्वास्थ्य, आवास, रोजगारी, खाद्यान्न र सामाजिक सुरक्षामा विशेष अवसर तथा लाभ पाउने हक हुने उल्लेख छ । मौलिक हकलाई कार्यान्वयन गर्न भूमि ऐन, २०२१ को आठौं संशोधन र नियमावली पनि बनिसकेको छ । यसबीच दुई पटक भूमि आयोग गठन भइसके । संशोधित ऐन र नियमावलीअनुसार भूमिहीन दलित, भूमिहीन सुकुम्बासी र अव्यवस्थित बसोबासीको जग्गा दर्ता एवं जग्गा व्यवस्थापनको मूल जिम्मेवारी स्थानीय तहकै छ । स्थानीय सरकार सञ्चालन ऐन, २०७४ को दफा ११ को उपदफा ४ झ (१) मा सुकुम्बासी पहिचान र अभिलेख व्यवस्थापन र बुँदा (२) मा सुकुम्बासीसम्बन्धी जीविकोपार्जन र बसोबास व्यवस्थापन मा स्थानीय तहको काम, कर्तव्य र अधिकार स्पष्ट उल्लेख गरिएको छ । सोही ऐनको उपदफा ५ कको बुँदा (३) मा स्थानीयस्तरमा अव्यवस्थित बसोबासको व्यवस्थापन गर्ने विषय पनि उल्लेख छ । अर्कोतर्फ राष्ट्रिय भूमि नीति, २०७५ चैत ७ मा मन्त्रिपरिषद्बाट स्वीकृत भएको छ । स्वीकृत भूमि नीतिमा भूमिहीन विपन्न परिवारलाई उचित बसोबासको व्यवस्था मिलाइने भनिएको छ । पुनःस्थापना गर्नुपर्ने व्यक्ति वा परिवारलाई उचित व्यवस्थापन गरिनेछ, भूमिहीन र अव्यवस्थित रूपमा भूमिको प्रयोग गरिआएका विपन्न परिवारलाई उपयुक्त स्थानमा भूमि उपयोगको निर्दिष्ट अधिकार रहने गरी व्यवस्थापन गरिनेसमेत उल्लेख छ । हेर्दा कानुन राम्रै छन् । जसको यथोचित कार्यान्वयन भइदिने हो भने अधिकांश भूमिहीनको समस्या समाधान हुने देखिन्छ । तर, देशैभर भइरहेका उठिबास र अन्यायको घटनाक्रम हेर्दा यस्ता नीति तथा कानुनहरूले कानुनी राज्य व्यवस्थाको समेत धज्जी उडाइरहेको छ । पुस्तौंदेखि बसोबास गर्दै आएको थातथलोबाट पनि अहिले उठिबास लगाइँदै छ, वन तथा निकुञ्ज अनि सरकारी तथा सार्वजनिक जग्गाको नाममा । राम्रोसँग अध्ययन गर्ने हो भने विभिन्न ऐन तथा नीतिहरू धेरै पछि मात्र आएका हुन् । सामुदायिक वन अनि राष्ट्रिय निकुञ्जहरूले जसरी निमुखाहरूको उठिबास गराइरहेका छन्, त्यो वन तथा निकुञ्ज स्थापना हुनुभन्दा धेरै पहिलेदेखि मानव बसोबास भएको क्षेत्र हो । उनीहरूलाई बिनाविकल्प उठिबास गराउनु न्यायसंगत छैन । वन संरक्षणको इतिहास हेर्ने हो भने राष्ट्रिय वन योजना २०३३ मा बनेको हो । वन ऐन अझ पछि २०४९ र नियमावली २०५१ मा मात्रै बनेको देखिन्छ । २०७६ मा संशोधन भएको वन ऐनले पनि पुस्तौंदेखि बसोबास गर्दै आएको भूमिहीन, सुकुम्बासी र अव्यवस्थित बसोबासीको व्यवस्थापनको कुरा गरेको छैन । उल्टै वन क्षेत्रभित्रका अनौपचारिक बसोबासीलाई अवैध करार गरी बसोबास अथवा अतिक्रमण भनेको छ । वन संरक्षण गर्ने नाममा वर्षौंदेखि बसोबास गर्दै आएको, त्यही वनको संरक्षण गर्दै आएका, त्यही वनसँग जीविका र बसोबास जोडिएका परिवारलाई गलत परिभाषित गरिनु, जबर्जस्ती उठिबास गराइनु न्यायसंगत छैन । बिनाविकल्प यसरी मानिसहरू बसोबास गर्दै आएको बस्ती उठिबास गराइनु निकृष्ट कार्य हो । साथै भूमिहीन जनतामाथि राज्यका निकायद्वारा गरिएको ज्यादती र अन्याय पनि हो । यतिबेला मुलुकभरका भूमिहीन परिवारले नियमपूर्वक राष्ट्रिय भूमि आयोगमा निवेदन पेस गरिसकेको अवस्था छ । सर्वोच्च अदालतले आयोगको निरन्तरता वा नयाँ आयोग गठनका लागि रोकिरहेको हुँदा निवेदनहरूको प्रक्रिया अघि बढ्नबाट रोकिएको मात्रै हो । नयाँ सरकार भूमि आयोग गठनका लागि कार्यादेश मस्यौदा गरेर बसिरहेको छ । अदालतको अन्तरिम आदेशले मात्रै रोकिएको अवस्था हो । राज्यकै निकाय स्थानीय सरकार, वन कार्यालय लगायतले समस्या समाधानको प्रक्रियामा रहेका भूमिहीनलाई बिनाविकल्प उठिबास गराउनु कानुनविपरीत छ । बरु यी निकायले तालुक तथा मातहतका निकायसँग समन्वय गरी तत्कालै भूमि आयोग गठन गरी सम्पूर्ण भूमिहीनका समस्याको स्थायी समाधान खोज्ने कार्यमा सहजीकरण एवं समन्वय गरिदिनुपर्ने अवस्था भने टड्कारो छ । भूमिहीनका मुद्दा एक गम्भीर प्रकृतिको राजनीतिक मुद्दा भएकाले यसको समाधान पनि राजनीतिकस्तरबाटै खोजिनु जरुरी छ । यस विषयमा राजनीतिक नेतृत्वको पनि गम्भीर ध्यान जानु जरुरी देखिन्छ ।"
१३४ देशमा लमजुङको मह,"(काठमाडौं)पछिल्लो समय नेपाली युवामा विदेश पलायनको लहर नै चलेको छ । कक्षा १२ को अध्ययन सकेसँगै युवामा विदेशिने भूत सवार भइहाल्छ । अधिकांशको सपना अमेरिका, युरोप, क्यानडा र जापान नै हुन्छ । देशमै रहेर केही गर्ने सोच राख्नेको संख्या भने निकै न्यून छ । तीनैमध्येकी एक हुन् २५ वर्षीया रश्मि कँडेल । देशमै केही गर्ने अठोटका कारण उनले बिदेसिनेबारे केही सोचिनन् । पछिल्लो समय रश्मि नेपाली उत्पादनलाई विश्वबजारमा पुर्याउन अहोरात्र खटिरहेकी छन् । लमजुङको बेसीसहर नगरपालिका२ तालफाँटकी रश्मि सानैदेखि सिर्जनशील काम गर्ने र समुदायका लागि केही योगदान पुर्याउन चाहन्थिन् । त्यसका लागि उनले आमाबुबाको सल्लाहअनुसार नै एसएलसीपछि अध्ययनका लागि चिकित्सा क्षेत्र रोजिन् । अध्ययनका क्रममा उनी स्वास्थ्य शिविर सञ्चालन र समुदायमा आधारित जागरुकता कार्यक्रम गर्न निकै सक्रिय पनि भइन् । तर कालान्तरमा उनी आत्मनिर्भर बन्नेतर्फ लागिन् । पोखरा विश्वविद्यालयबाट स्वास्थ्य सेवा व्यवस्थापनमा स्नातक उनी आफ्नो शैक्षिक पृष्ठभूमिभन्दा फरक काममा जोडिन पुगिन् । त्यतिबेला खासगरी मेडिकल डिग्री लिएर विदेश जाने प्रचलन थियो । तर उनले नेपालमा सामुदायिक स्तरमा केही नयाँ गर्ने उद्देश्य लिइन् । स्वयंसेवकको हैसियतमा सामाजिक संस्थामा संलग्न हुँदा मैले लमजुङमा पाइने प्रसिद्ध जंगली महबारे चासो राख्ने केही विदेशी स्वयंसेवकलाई भेटेकी थिएँ, उनले भनिन्, मेरो गाउँनजिकै मह सिकार गर्ने चलन भएकाले पनि महसँग म बाल्यकालदेखि नै परिचित थिएँ । त्यतिबेला रश्मिलाई विदेशी साथीहरूले जंगली मह ल्याइदिन अनुरोध पनि गरेका थिए । त्यसपछि बुबाको सहयोगमा उनले साथीहरूलाई मह पनि उपलब्ध गराइन् । साथीहरूले महको स्वाद निकै मन पराए, उनी भन्छिन् । त्यसबेला जंगली महको खासै बजार थिएन । यसको फाइदाबारे थाहा नहुँदा ठमेलमा निकै महँगो भयो भन्ने भाष्य निर्माण भएको थियो । जसका कारण केही स्थानीय विक्रेताले मात्रै यसलाई बिक्री वितरण गर्ने गरेका थिए । त्यतिबेला नेपालीमा नियमित मह खाने बानी थिएन, उनी भन्छिन्, औषधीय प्रयोजनका लागि मात्र प्रयोग हुने जंगली महबारे धेरै जानकार पनि थिएनन् ।त्यसपछि भने उनी मह सिकार गर्ने समुदायका लागि केही गर्ने निर्णयमा पुगिन् । २०१५ देखि मह व्यवसायसँग जोडिएकी रश्मिको यात्रा जारी छ । यसक्रममा उनले आफूलाई सूचना प्रविधिमा अभ्यस्त मात्र बनाइनन्, व्यापार रणनीति र विश्वव्यापी ब्रान्ड बनाउनेतर्फ पनि लागिन् । सात वर्षयता त उनले संसारभरका ग्राहकलाई हजारौं जार जंगली मह डेलिभर गरिसकेकी छन् । त्यसका साथै, विश्वलाई नेपालको दुर्लभ मह र विदेशी जडीबुटीबारे जानकारी गराउन पनि उनी उस्तै सक्रिय छिन् । करिब एक दशकअघि रश्मिले लमजुङको एउटा गाउँमा वाइल्ड क्लिफ हनी प्रयोग नगरिएको अवस्थामा भेटेकी थिइन् । त्यसबारे थप बुझेपछि बजार सम्भावना ठूलो देखिन् । त्यसपछि उनले वाइल्ड क्लिफ हनी जस्ता उत्पादनहरू प्रवर्द्धन गर्न २०१८ मा एभरेस्ट अर्गानिक होम दर्ता गरिन् । दुई वर्षमा कँडेलले आफ्ना उत्पादन हिमालयन क्लिफ हनी काठमाडौंको स्थानीय बजारमा फैलाइन् । त्यसको केही समयमा उनले हिमालयन क्लिफ हनी विश्वबजारमा पुर्याउने लक्ष्यका साथ अघि बढिन् । हामीले अर्को चुनौती लिने निर्णय गरी हिमालयन क्लिफ हनीलाई विश्वव्यापी बजारमा लैजान अन्वेषण, अनुसन्धान र सेटअप गर्न थाल्यौं, उनले भनिन्, यसैबीच हामीले एभरेस्ट सिलाजित र एभरेस्ट स्याफ्रन गरी दुई नयाँ ब्रान्डहरू पनि थप्यौं । २०१९ देखि ०२० सम्म उनीसँग तीन उत्पादनहरू भए । विश्वव्यापी बजार पहुँच र प्रत्येक महिना पर्याप्त आपूर्ति बढ्दै गयो । पछि तीनवटै उत्पादनहरू प्रमुख इकमर्स मार्केट प्लेस जस्तै अमेजन, इबे, इट्सी आदिमार्फत थोकमा निर्यात गर्न थालिन् । कोभिड महामारीका बाबजुद विगतका वर्षहरूको तुलनामा आपूर्ति आश्चर्यजनक रूपमा बढ्दै गयो । त्यसपछि उनले नेपालको निर्यात उद्योगलाई अगाडि बढाउन बेलायतको लन्डनमा हिमालयन ट्रेजर लि कम्पनी दर्ता गरिन् । अहिले उनी विश्वव्यापी रूपमा निर्यात गर्न उत्कृष्ट सामानहरू उत्पादन गर्ने मानिसका लागि साझा प्लाटफर्म निर्माण गर्न र स्थानीय समुदायको आर्थिक स्तर उठाउने कार्यका लागि जुटिरहेकी छन् । रश्मिको भनाइमा अहिले उनका कारण तीन सय बढी किसान लाभान्वित छन् र नेपाली उत्पादन १३४ देशमा पुगिरहेको छ । करिब ११ हजार विदेशी ग्राहक भइसकेका छन् । जंगली मह (मेडिसिनल म्याड हनी) मसला, सिलाजित, चिया, कफी, कालो अलैंची र अन्य मसला बेचिरहेका छौं । रश्मिका अनुसार उनले करिब तीन सय स्थानीय र दुई हजारभन्दा बढी किसान र मह सिकारीसँग जोडिएर काम गरिरहेकी छन् । नेपालमा यसको महत्त्व नभए पनि विश्वबजारमा यसको माग बढिरहेको र आफ्नो कम्पनीले वार्षिक ४ देखि ५ हजार केजी मह खरिद गर्ने गरेको कँडेलले जनाइन् । उनको प्रमुख व्यापारिक बजार अमेरिका, युरोप, जापान, बेलायत र मध्यपूर्व हुन् । हामी थोक र खुद्रा दुवै आपूर्ति गर्छौं, उनी भन्छिन्, जंगली मह (म्याड हनी) विभिन्न औषधीय र कस्मेटिक अनुसन्धानका लागि प्रयोग गरिन्छ । हामीले मह र माहुरीको चाका फ्रान्स र दक्षिण कोरियाका प्रख्यात ब्रान्डहरूलाई पनि बेचेका छौं र तिनीहरूले यसको औषधि र कस्मेटिक उद्योगमा प्रयोग गरिरहेका छन् । रश्मिका अनुसार नेपाली उत्पादनमा विश्वव्यापी मापदण्ड नभएकाले उचित परीक्षण सुविधा र प्रमाणपत्रका चुनौतीहरू छन् । ढुवानी, प्याकेजिङ र वितरण तथा नेपाली बैंकहरूले अझै पनि अन्तर्राष्ट्रिय भुक्तानीलाई नमान्ने भएकाले भुक्तानी गेटवेमा पनि समस्या छ । खाद्य विभागबाट जंगली मह परीक्षण र विश्लेषणका लागि सरकारबाट उचित मापदण्ड नहुनु, मह सिकारको परम्परा र संस्कृतिको संरक्षण र प्रवर्द्धन गर्न स्थानीय समुदायसँग समन्वयको अभाव, मौरीको बासस्थान नजिकैका जलविद्युत् आयोजना र निर्माण कार्यका साथै जलवायु परिवर्तनले नराम्रो असर पारेको उनको बुझाइ छ । हिमालय क्षेत्रहरूमा जंगली मौरी र प्रजातिहरूको अनुसन्धान र पहिचानको अभाव पनि समस्याका रूपमा देखापरेको उनी बताउँछिन् । रश्मिका अनुसार म्याड हनी ले रक्तचाप, मधुमेह, कोलेस्ट्रोल नियन्त्रण गर्नुका साथै खोकी लागेको र घाँटी दुखेको निको हुन्छ । त्यस्तै, तनाव कम गर्ने, निद्रा आउने, पाचन प्रणाली बलियो पार्ने, जोर्नी दुखाइ कम गर्नेलगायत यसका गुण हुन् ।"
तालिवान सत्तामा,सन् २०२१ मा आजकै दिन (अगस्ट १५) मा अफगानिस्तानमा पुनः तालिवान शासन सुरु भएको थियो । दुई दशक लामो संघर्षपछि विद्रोही समूह तालिवान पुनः अफगानस्तिानको सत्तामा पुगेको हो । देशका ३४ मध्ये २६ प्रान्तसहित राजधानी काबुल नियन्त्रणमा लिएपछि अफगानिस्तानका गृहमन्त्रीले शान्तिपूर्ण रूपमा सत्ता हस्तान्तरण गर्न तयार रहेको जनाएका थिए । त्यसलगत्तै राष्ट्रपति असरफ घानी देश छाडेर भागेका थिए । त्यसयता अफगानिस्तानमा तालिवानले शासन गर्दै आएको छ । १९९० को सुरुमा कट्टरपन्थी धार्मिक अभियानका रूपमा सुरु भएको तालिवान ४ वर्षपछि तालिवानका रूपमा शक्तिशाली बनेको थियो । १९९५ को सेप्टेम्बरमा तालिवानले इरानसँग सीमा जोडिएको हेरात प्रान्त नियन्त्रणमा लिएको थियो । १९९६ मा राजधानी काबुललाई नियन्त्रणमा लिएको तालिवानले राष्ट्रपति रब्बानीलाई हटाएर इस्लामिक इमिरेट्स अफ अफगानिस्तान स्थापना गरेको थियो । १९९८ सम्ममा तालिवानले अफगानिस्तानको ९० प्रतिशत भूभाग नियन्त्रणमा लिइसकेको थियो । तर अलकायदा संगठनले २००१ सेप्टेम्बरमा ११ मा अमेरिकामा गरेको जवाफमा अमेरिकाले आक्रमण गरेपछि २००१ डिसेम्बरमा तालिवान सत्ता धराशायी भएको थियो ।
अनिताले ल्याइन् तीज गीत,"काठमाडौं (कास) बेलायत भ्रमणमा रहेकी गायिका अनिता चलाउनेले नयाँ तीज गीत सार्वजनिक गरेकी छन् । अनिताको म राम्रो कि ऊ राम्रो भन्देऊ सबैले गीत आफ्नैयुट्युब च्यानलबाट सार्वजनिक गरिएको हो । खेम सेन्चुरी र अनिताको स्वरमा रहेको गीतको शब्द नेत्र अर्यालको छ भने खेम सेन्चुरीले संगीत भरेका छन् । गीतको भिडियो प्रशान्त खड्काको निर्देशनमा सुमन श्रेष्ठले खिचेका छन् । विश्व बस्ताकोटीको निर्माण रहेको गीतको छायांकन लन्डनब्रिज, नर्थला फिल्ड, अल्पर्टन मन्दिर लगायतका स्थानमा छायांकन गरिएको हो । गीतको भिडियोमा राजु ढकाल र सुष्मा बस्याल बस्ताकोटीले अभिनय गरेका छन् भने कोरियोग्राफी आरुसी मगरको रहेको छ । नेपाली फिल्म फेस्टिभलमा सहभागी हुन लन्डन पुगेकी अनिताले त्यहीँबाट गीत सार्वजनिक गरेकी हुन् । करिब एक दशकदेखि गीतसंगीतमा सक्रिय अनिताका चार दर्जनभन्दा बढी गीत सार्वजनिक भइसकेका छन् ।"
धितोपत्र बोर्ड अध्यक्ष नियुक्तिसम्बन्धी अग्राधिकार प्राप्त मुद्दाको पेसी ६ महिनापछि,"वर्षाको मैसममा सबै खहरे खोलाहरूमा बाढी आए जस्तै सेयर बजारमा पनि कृत्रिम रूपमा वित्तीय अवस्था कमजोर भएका कम्पनीको पनि सेयर मूल्य बढाउन चलखेलको सम्भावना रहन्छ । यस्तो अवस्थामा नियामक निकायले सक्रिय रूपमा बजारको सुपरिवेक्षण गर्नुपर्नेमा बोर्ड अध्यक्षविहीन हुनु दुःखदायी भएको विज्ञ बताउँछन् । सरकारले पुँजी बजारको संवेदनशीलता नबुझेर हल्का रूपमा लिएकाले नेपाल धितोपत्र बोर्डको अध्यक्ष नियुक्ति प्राथमिकतामा नपरेको पुँजीबजारका विज्ञ एवं राष्ट्र बैंकका पूर्वकार्यकारी निर्देशक गोपाल भट्टको भनाइ छ । बजारमा उपद्रो होस्, सबैतिर हरियाली मात्र होस् भन्ने मनसाय सरकारको देखिन्छ । बजारको वृद्धिमै आफ्नो लोकप्रियता बढेको आभास सरकारको छ, उनले भने, बजारमा जोखिम न्यूनीकरणका उपाय, पूर्वाधार निर्माण, प्रभावकारी नियमन तथा सुपरिवेक्षणबारे सरकारलाई वास्ता छैन, मात्र परिसूचक बढोस्, सबैतिर हाईहाई होस्, यसमै सरकार मक्ख देखिन्छ । पुँजीबजार जोखिम लिन सक्नेका लागि हो । जसरी बजार बढेको छ त्यसरी नै घट्न पनि सक्छ । बजार घटेको अवस्थामा सम्भावित जोखिम न्यूनीकरणका लागि लगानीकर्ता संरक्षण कोष खडा गर्नुपर्ने व्यवस्था कानुनमा छ । तर हालसम्म उक्त कोष स्थापनाका लागि कुनै पनि सरकारले चासो नदिएको उनले आरोप लगाए । सबै सरकारले सेयर बजारलाई ठट्टाका रूपमा हेरेको जस्तो भान हुन्छ । डेढदुई महिना अघिसम्म निरन्तर घटेको बजारमा एक्कासि कहाँबाट यत्रो पैसा आयो ? कस्ता कस्ता कम्पनीको सेयरको मूल्य बढिरहेको छ । मूल्य बढाउनमा कसकसको चलखेल छ भन्नेबारे सरकार र नियामक निकाय कसैलाई चासो छैन, भट्टले भने । सेयर बजार उच्च दरले उकालो लागिरहेको बेला बोर्ड अध्यक्ष पद रिक्त हुनु दुःखद भएको उनले बताए । कानुनको व्यवस्था भन्दै सरकारले अहिले बोर्ड अध्यक्षको जिम्मेवारी एक जना कर्मचारीलाई दिइएको छ । सबै कर्मचारी त्यो क्षेत्रका विज्ञ हुँदैनन्, भट्टले भने, सरकारले सेयर बजारलाई हल्का रूपमा लिइएकाले यो सबै भएको हो । बजार बढिरहेको छ, अध्यक्ष पनि छँदै छन्, बाहिरबाट ल्याउनु परेन, आफ्नो मनलाग्दी गर्न पाइयो । किन झन्झट लिने भनेर होला । गत पुस २० यता बोर्ड अध्यक्षविहीन छ । पछिल्ला केही सातायता सेयर बजार निरन्तर उकालो लागिरहेको छ । उकालो लागेको बजारमा चलखेलको उच्च सम्भावना रहन्छ । यस्तो अवस्थामा नियामक निकाय बोर्ड नेतृत्वविहीन रहेकाले तत्काल अध्यक्ष नियुक्त गर्न संसद्को अर्थ समितिले सरकारलाई निर्देशन दिएको छ । तर सरकारले अध्यक्ष नियुक्ति प्रक्रियामा चासो देखाएको छैन । सरकारले कानुनसम्मत र पारदर्शी तरिकाले अध्यक्षको नियुक्ति गर्छ, अर्थ मन्त्रालय स्रोतले भन्यो । धितोपत्र ऐनको व्यवस्थाअनुसार हाल अर्थ मन्त्रालयबाट धितोपत्र बोर्ड सञ्चालक समितिमा प्रतिनिधित्व गर्ने महेश बरालले अध्यक्षको जिम्मेवारी सम्हालेका छन् । नयाँ सरकार बनेलगत्तै यही साउन २ मा अर्थ मन्त्रालयले बराललाई अर्थ मन्त्रालयको प्रतिनिधिका रूपमा बोर्डमा सञ्चालक पठाएको थियो । कानुनअनुसार हाल बरालले नै अध्यक्षको जिम्मेवारी पनि सम्हालिरहेका छन् । बरालले अध्यक्ष पद सम्हालेलगत्तै एउटा मर्चेन्ट बैंकिङको लाइसेन्स वितरण गरिसकेका छन् भने धितोपत्र निष्कासनलगायत अरु अनुमति पनि दिने तयारी भएको बोर्ड स्रोतले जनाएको छ । एउटा मर्चेन्ट बैंकरको लाइसेन्स दिने निर्णय भए जस्तो लाग्छ । अरु पनि विस्तारै दिने मनसायमा छौं, बरालले भने, मेरो प्रारम्भिक निष्कर्षअनुसार प्रभावकारी रुपमा बजारको नियमन तथा सुपरिवेक्षणका लागि बोर्डको संस्थागत क्षमता छैन । राष्ट्र बैंकको स्तर त धेरै माथि छ । बोर्डसँग अरु नियामक निकाय जत्तिको पनि क्षमता नभएको हो कि जस्तो लागिरहेको छ । यसकारण सेबोनको संस्थागत क्षमता विकास नै आफ्नो मुख्य प्राथमिकता रहेको उनले बताए । बोर्डमा अध्यक्ष कार्यकारी पद भएकाले मन्त्रालयबाट प्रतिनिधित्व गर्ने कर्मचारी सञ्चालक समिति सदस्य मात्र रहँदा सहज भए पनि अध्यक्ष नै बन्दा खासै प्रभावकारी नहुने उनले स्विकारे । यो व्यवस्था हालसालैको हो । हामी जस्तो कर्मचारी बोर्ड सदस्य मात्र रहँदा सहज हुन्छ । मन्त्रालयमा पनि धेरै चापको जिम्मेवारी रहेको अवस्थामा बोर्ड अध्यक्ष पनि बन्द केही गाह्रो हुन्छ, उनले भने, मभन्दा अघि अर्थ मन्त्रालयबाट बोर्डमा प्रतिनिधित्व गर्ने साथीहरू बजेट महाशाखामा हुनुहुन्थ्यो । त्यो छोड्नै नमिल्ने महाशाखा हो । यसकारण उहाँहरूले बोर्डमा समय दिन पाउनुभएको थिएन, उनले थपे, मेरो हकमा केही सजिलो छ । मैले त्रिभुवन विमानस्थलमा बिहानको खाना (लञ्च) अघिको समय दिए पुग्छ । त्यसपछि म बोर्डमा जान्छु । यसकारण केही काम गर्न सकिन्छ जस्तो लागेको छ । गत पुस २० मा तत्कालीन अध्यक्ष रमेशकुमार हमालको कार्यकाल सकिएपछि अध्यक्ष पद रिक्त छ ।"
विद्युतीय चुलो र सवारी बढे पनि इन्धन आयात घटेन,"विद्युतीय चुलोको आयात व्यापक घटेको छ । ०७९८० मा २ लाख ६ हजार ५ सय ८७ थान आयात भएको चुलो ०८०८१ मा १ लाख ७२ हजार ११ मा सीमित छ । ग्यास ४६ प्रतिशत जनतामा मात्रै जोडिएको छ । ५४ प्रतिशत जनतासँग जोडिन बाँकी नै छ । सडक सञ्जालको विस्तारसँगै ग्यासको खपत बढ्दै गएको छ, नेपाल एलपी ग्यास उद्योग संघका अध्यक्ष शिव घिमिरेले भने, विद्युतीय चुलोको प्रयोग राष्ट्रका लागि राम्रो भए पनि नीतिअनुसार सरकारी तयारी भएन । धेरै ठाउँमा बिजुलीको भोल्टेजको समस्या छ । त्यही भएर ग्यासको खपत बढेको हो । ऊर्जा, जलस्रोत तथा सिँचाइ मन्त्रालयअन्तर्गतको वैकल्पिक ऊर्जा प्रवर्द्धन केन्द्रले आदिवासी, दलित, जनजाति र लोपोन्मुख समुदायका विद्यार्थी र दुर्गम क्षेत्रबाट काठमाडौं आई सरकारी क्याम्पसमा पढ्ने विद्यार्थीलाई गरी ४२ सय २५ थान विद्युतीय चुलो वितरण गरेको थियो । तर केन्द्रले वितरण गर्न सकेन । वैकल्पिक ऊर्जा प्रवर्द्धन केन्द्र र संयुक्त राष्ट्रसंघअन्तर्गतको हरित जलवायु कोष (जीसीएफ) को सहकार्यमा तराईका २२ जिल्लाका १५० पालिकाका ५ घरधुरीलाई विद्युतीय चुलो वितरण गर्न लागिएको हो । तर कार्यक्रम कार्यान्वयन गर्न नसकिएको वैकल्पिक ऊर्जा प्रवर्द्धन केन्द्रका कार्यकारी निर्देशक नवराज ढकालले बताए ।"
"आयोजना करोडका, बजेट लाखमा","(प्यूठान) खानेपानी आयोजना सुरु हुने तर समयमै सम्पन्न नहुने समस्याको उल्झनमा फसेको छ प्यूठान । जिल्लामा सानाठूला गरी १ सय ५० भन्दा बढी आयोजना निर्माणाधीन छन्, जसमध्ये प्रदेश सरकारअन्तर्गतका मात्रै २० भन्दा बढी खानेपानी आयोजना लामो समयदेखि अलपत्र छन् । जिल्लामा सञ्चालित यी आयोजना सम्पन्न भए मात्रै पनि ४ हजार ४ सय बढी घरधुरीमा पिउने पानी पुग्नेछ ।आयोजना सुरु गर्ने तर पर्याप्त बजेट विनियोजन नगर्ने परिपाटीले लुम्बिनी प्रदेश सरकार गठन भएयताका आयोजना निर्माणाधीन छन् । जुन निर्माण सम्पन्न नहुँदै जीर्ण हुने अवस्थामा पुगेका छन् । झिमरुक खोला, पाण्डेडाँडाबुढाचौर लिफ्ट खानेपानी आयोजनाको काम आर्थिक वर्ष ०७७७८ बाट सुरु भएको हो । लुम्बिनी प्रदेश सरकारअन्तर्गत खानेपानी तथा सरसफाइ डिभिजन कार्यालय प्यूठानले उक्त आयोजना निर्माणको ठेक्कामार्फत काम गरिरहेको छ । ३ करोड ६५ लाख रुपैयाँ लागत अनुमान गरिएको आयोजनामा ४ आर्थिक वर्षमा ५३ लाख मात्रै बजेट विनियोजन भएको छ । १ सय ४६ घरधुरी लाभान्वित हुने गरी सुरु भएका आयोजना ३ तहको लिफ्ट प्रविधिमा निर्माण सुरु गरिएको आयोजना हो । बहुवर्षीय योजनाअन्तर्गतको उक्त आयोजना सम्पन्न गर्न अझै ३ करोड ११ लाख रुपैयाँ आवश्यक पर्छ । यही दरमा बजेट विनियोजन भए यो आयोजना बनिसक्न अझै २३ वर्ष कुर्नुपर्छ ।९ करोड ३२ लाख ५८ हजार रुपैयाँमा काम सुरु भएको माझकोट घाय झुलेनी खानेपानी आयोजना पनि लुम्बिनी प्रदेश सरकारको सघन खानेपानी कार्यक्रमअन्तर्गत सुरु भएको आयोजना हो । ०७६७७ बाट सुरु भएको यो आयोजना सम्पन्न भए ६ सय ८५ घरधुरी लाभान्वित हुनेछन् । तर आयोजनामा पछिल्ला पाँच आर्थिक वर्षमा १ करोड ८३ लाख रुपैयाँ मात्रै बजेट विनियोजन भएको छ । खानेपानी आयोजनाको हाल ट्यांकी निर्माणको काम मात्र सकिएको छ । लुम्बिनी प्रदेश सरकारअन्तर्गत प्यूठानमा यस्ता २० वटा आयोजना छन्, जसलाई खानेपानी तथा सरसफाइ डिभिजन कार्यालय प्यूठानले जटिल प्रकृतिका आयोजनाका रूपमा औंल्याएको छ । आयोजना सुरु गर्ने तर पर्याप्त बजेटको व्यवस्था नगर्ने परिपाटीको चपेटामा यी आयोजना परेको खानेपानी तथा सरसफाइ डिभिजन कार्यालय प्यूठानका सूचना अधिकारी राजकिशोर मण्डल बताउँछन् । जिल्लाभर पुराना २० वटा आयोजना प्रदेश सरकारअन्तर्गत सुरु भएका छन्, जसको लागत करोडमा छ । तर बर्सेनि लाखमा बजेट विनियोजन हुने गरेको छ । करोडका आयोजनाका लागि प्रदेश सरकारले पाँचदस लाख रुपैयाँ बजेट विनियोजन गर्ने गरेको मण्डलले जनाए । आयोजनालाई जीवित मात्रै राख्ने काम भयो, सम्पन्न गर्ने गरी कुनै पनि आयोजनाका लागि बजेट विनियोजन हुँदैन । यी २० आयोजना सम्पन्न गर्न अहिलेकै अवस्थामा बजेट विनियोजन भए २० वर्षभन्दा बढी समय लाग्नेछ । पछिल्लो समय त झनै यी आयोजनाका लागि बजेट नै कटौती हुँदै गएको छ, उनले भने । प्यूठानमा ०७५७६ सालदेखिका आयोजना निर्माणाधीन छन् । ती आयोजना सम्पन्न गर्न अहिलेको अवस्थामा ६१ करोड ७३ लाख ५० हजार रुपैयाँ लागत लाग्ने कार्यालयको अनुमान छ । कुल ८४ करोड २० लाख ५३ हजार रुपैयाँ बराबरका आयोजनामा हालसम्म २२ करोड ४७ लाख ३ हजार रुपैयाँ मात्रै विनियोजन भएको खानेपानी तथा सरसफाइ डिभिजन कार्यालय प्यूठानका सूचना अधिकारी मण्डलले जानकारी दिए । कार्यालयलाई आर्थिक वर्षको सुरुमा १२ करोड हाराहारीमा बजेट सिलिङ पठाइने गरेको छ । त्यसमध्येबाट जिल्लाभरका निर्माणाधीन १ सय ५० बढी आयोजनालाई बजेट बाँडफाँट गर्नुपर्ने हुन्छ, थप बजेटको व्यवस्था नहुँदा र आयोजना धेरै हुँदा बजेट कनिका छरेजस्तो हुने गरेको मण्डलको भनाइ छ । बजेट थोरै छ, आयोजना धेरै छन्, उनले भने, सबैलाई थोरैथोरै बाँड्दा दुईचार लाख मात्रै पुग्ने गरेको हो । निर्माणाधीन आयोजनाको काम समयमै सम्पन्न नहुँदा उपभोक्ताले भने सास्ती खेप्नुपरेको छ । पिउने पानीकै लागि बर्खाको समयमा सास्ती खेप्नुपरेको गुनासो मल्लरानी गाउँपालिका४ की पातलदेवी सुनारले सुनाइन् । सदरमुकाम खलंगा नजिकैको गाउँमा पनि पानीको समस्या छ, उनले भनिन्, अरू गाउँको अवस्था कस्तो होला ? बुढाचौरमा बर्खाको समयमा समेत पिउने पानीको समस्या छ । गाउँमा लिफ्ट खानेपानी आयोजना सुरु भए पनि लामो समयदेखि थप काम नहुँदा निर्माण भएको ट्यांकी नै पुरानो हुँदै गएको स्थानीय कमला विकले जनाइन् । पानीको समस्या कस्तो छ, यहाँका जनतालाई सोधे पुग्छ, उनले भनिन्, झेल्ने समस्या हामीले झेलेका छौं, अरू कसलाई पो हाम्रो वास्ता रह्यो र । गाउँको लिफ्ट खानेपानी आयोजना सम्पन्न भए आफूहरूको दैनिकी नै फेरिने उनको भनाइ छ ।"
भदौ ११ देखि नाडा अटो शो,"(काठमाडौं)नेपाल अटोमोबाइल्स एसोसिएसन अफ नेपालले अटोमोबाइल उद्योगलाई प्रोत्साहित गर्न आगामी भदौ ११ देखि १६ सम्म नाडा अटो शो २०२४ गर्ने भएको छ । काठमाडौंमा आयोजित पत्रकार सम्मेलनमा बुधबार नाडाले आगामी अटो शो काठमाडौंको भृकुटीमण्डपमा आयोजना हुने र पहिलेभन्दा भव्य र प्रभावशाली हुने अपेक्षा गरिएको जनाएको छ । अटो सोले अटोमोबाइल क्षेत्रका नवीनतम प्रवृत्ति र प्रविधिहरूको व्यापक प्रदर्शन गर्न मञ्च तयार पार्ने नाडा अटो शो २०२४ समितिका संयोजक अनुप बरालले बताए । यस वर्षको प्रदर्शनीमा चारपांग्रे ब्रान्ड २४, दुईपांग्रे ब्रान्ड १९ र हल्का व्यावसायिक सवारीसाधनका १२ ब्रान्ड रहनेछन्, बरालले भने, प्रदर्शनीमा ३३ कम्पनी जुन लुब्रिकेन्ट, टायर, ब्याट्री, ग्यारेज उपकरण र अन्य प्रटो कम्पोनेन्टहरूमा विशेषज्ञ छन् । र, ७ वित्तीय संस्थाहरू विशेष रूपले अनुकूल वित्तीय समाधान प्रदान गर्नेछन् । प्रदर्शनीमा कुल ९५ प्रदर्शक सहभागी हुनेछन्, जसले १३० स्टलमा आफ्ना उत्पादन र सेवा प्रदर्शन गर्नेछन् ।अटो शोमा अटोमोबाइलप्रेमीहरूका लागि नयाँ मोडल, प्रविधि र प्रवृत्ति अन्वेषण गर्ने र आगन्तुकहरूले नयाँ ब्रान्ड एवं नवीन प्रविधि एकै छानामुनि पाउन पाइने नाडाले जनाएको छ । वित्तीय विकल्प र व्यावसायिक अवसरहरूको पनि लाभ उठाउन सक्ने संयोजक बरालले बताए । सवारीसाधन खरिद निर्णय लिन आवश्यक जानकारी पनि दिइने उनको भनाइ छ । प्रदर्शनीले राष्ट्रिय अर्थतन्त्रमा महत्त्वपूर्ण भूमिका खेल्ने अटोमोबाइल व्यवसाय समुदायको मनोबललाई पनि उठाउने विश्वास छ, बरालले भने । चुनौतीपूर्ण वातावरणबीच पनि प्रदर्शनीमा कम्पनीहरूका तर्फबाट उत्साहजनक सहभागिता पाइएको नाडाले बताएको छ ।टाटा ईभी प्रस्तुत नाडा अटो शो २०२४ ले ६ दिनको अवधिमा करिब ७५ हजार आगन्तुकहरूलाई आकर्षित गर्ने अपेक्षा छ । प्रदर्शनीमा सहभागी एक भाग्यशालीले हिरो जुम स्कुटर जित्ने अवसरसमेत पाउने बरालले जनाए । अटो शोको टिकट खल्ती एपमार्फत अग्रिम रूपमा किन्न सकिने र खरिदकर्ताहरूले अगस्ट २६ सम्मको खरिदमा २० प्रतिशत क्यासब्याक पाउने नाडाको भनाइ छ ।"
अर्थ संक्षेप,"आईएमई र जीएमई रेमिटको एकीकृत कारोबार सुरुकाठमाडौं (कास) आईएमई र जीएमई रेमिटले मर्जरपछिको एकीकृत कारोबार सुरु गरेका छन् । नेपाल राष्ट्र बैंकका डेपुटी गभर्नर बमबहादुर मिश्रले बुधबार एकीकृत कारोबारको शुभारम्भ गरेका हुन् । मर्जरपछि बनेको नयाँ संस्थाको चुक्ता पुँजी एक अर्बभन्दा बढी छ । रेमिट्यान्स सेवाबाट व्यावसायिक यात्रा सुरु गरेको आईएमईले अहिले आफ्नो लगानी सेवामूलक, उत्पादनमूलक र पूर्वाधार विकासका विभिन्न क्षेत्रमा विस्तार गरिरहेको आईएमई ग्रुपका अध्यक्ष चन्द्रप्रसाद ढकालले बताए । आजको यस विशेष क्षणमा आईएमईको सुरुवाती अवस्थाको केही स्मरण गर्न चाहन्छु । सन् २००१ अर्थात् करिब २५ वर्षपहिले मनी एक्सचेन्जको सानो काउन्टरबाट सुरु भएको आईएमई अर्थात् इन्टरनेसनल मनी एक्सप्रेसको यात्रा त्यो समय पक्कै पनि सहज थिएन, उनले भने, सहज त के निजी क्षेत्रले पनि यसरी औपचारिक रूपमा विदेशबाट रकम भित्र्याउने कुराको कल्पना नै थिएन । नेपाल सरकारले वैदेशिक रोजगारीका लागि केही देश खुला गरिसकेपछि वैदेशिक रोजगारीमा जाने नेपालीहरूको संख्या भर्खरै बढ्न सुरु गरेको थियो । अब आईएमईले पनि सर्वसाधारणका लागि सेयर निष्कासन गर्ने अध्यक्ष ढकालले जनाए । सानिमा बैंकका ग्राहकलाई रिभर साइड स्प्रिङ्समा छुटकाठमाडौं (कास) सानिमा बैंक र रिभर साइड स्प्रिङ्स रिसोर्टबीच छुट प्रदान गर्नेसम्बन्धी सम्झौता भएको छ । सम्झौताअनुसार बैंकका ग्राहकले रिसोर्टमा १० प्रतिशतसम्म छुट पाउनेछन् । बैंकले आफ्ना ग्राहकलाई डिजिटल बैंकिङमार्फत भुक्तानी प्रोत्साहन गर्न उक्त सम्झौता गरेको जनाएको छ । ग्राहकले सानिमा भिसा डेबिट तथा क्रेडिट कार्ड र सानिमा मोबाइल बैंकिङ एप प्रयोग गरी डिजिटल भुक्तानी गर्दा रिसोर्टमा उक्त छुट बैंकले जानकारी दिएको छ ।एनसेलका मोबाइल नम्बरमा रोमिङका बेला पनि एसएमएस अलर्ट काठमाडौं (कास) देशभित्र र बाहिर विदेशमा रोमिङ भएको बेला एनसेलका नम्बरमा सूचना पाउन सकिने भएको छ । एनसेलका अनुसार अब मोबाइल नम्बर ग्राहकले कुनै पनि सर्ट कोड वा सेवा प्रदायकले पठाएका वान टाइम पासवर्ड (ओटीपी), एसएमएसमार्फत आउने सूचना आफ्नो प्राप्त गर्न सकिनेछ । कम्पनीले सर्टकोड सञ्चालक तथा सेवा प्रदायकलाई उनीहरूको प्रणालीमा एनसेलको ९७० नम्बर रेन्ज समावेश गर्न आग्रह गरेको छ । एनसेलले आफ्ना ग्राहकलाई सुविधा विस्तारित गर्ने योजनाअनुरूप गत वर्षदेखि नयाँ नम्बर रेन्जमा मोबाइल नम्बर जारी गर्न थालेको जनाएको छ । हाम्रा कुनै पनि नम्बर रेन्जमा एटूपी म्यासेज वा नोटिफिकेसन डेलिभरीको समस्या छैन, एनसेलका चिफ कमर्सियल अफिसर उमेर मोहसिनले भने । ईसेवा मनी ट्रान्सफरको ॅरेमिट पर्व काठमाडौं (कास) ईसेवा मनी ट्रान्सफरले रेमिट पर्व योजना सार्वजनिक गरेको छ । यो योजना साउन ३० देखि एक महिनासम्म सञ्चालन हुने कम्पनीले जानकारी दिएको छ । योजनाअन्तर्गत हरेक साता एक भाग्यशाली विजेताले २५ हजार प्राप्त गर्नेछन् । यसका लागि ग्राहकले विदेशबाट ईसेवा वालेटमा न्यूनतम १० हजार रुपैयाँ बराबरको रेमिट पठाउनुपर्ने निमय रहेको ईसेवाले जनाएको छ । रक्षाबन्धन, बुबाको मुख हेर्ने दिन र तीजको अवसर पारेर उक्त योजना ल्याइएको कम्पनीका प्रमुख कार्यकारी अधिकृत अजेश कोइरालाले बताए । यती एयरलाइन्सले हासिल गर्यो सुरक्षा मापदण्डकाठमाडौं (कास) यती एयरलाइन्सले अन्तर्राष्ट्रिय एयर ट्रान्सपोर्ट एसोसिएसन (आईएटीए) को स्ट्यान्डर्ड सेफ्टी एसेसमेन्ट (आईएसएसए) कार्यक्रमको मापदण्ड हासिल गरेको छ । उड्डयन क्षेत्रमा आईएसएसएको यो प्रमाणपत्र उत्कृष्ट हवाई सुरक्षा कायम गर्ने एयरलाइन्सलाई प्रदान गरिने यतीको दाबी छ । आईएसएसएको प्रमाणपत्र प्राप्त गर्न पाउँदा हामी निकै गौरवान्वित छौं, यती एयरलाइन्सका प्रमुख कार्यकारी अधिकृत सुभास सापकोटाले भने, यसले यात्रुलाई सुरक्षित र भरपर्दो हवाई यात्रा अनुभव प्रदान गर्ने हाम्रो प्रतिबद्धतालाई पुष्टि गरेको छ । आईएसएसएले एयरलाइन्स अपरेटरको सुरक्षा व्यवस्थापन प्रणालीको सूक्ष्म ढंगले मूल्यांकन गर्दछ ।"
थाइल्यान्डका प्रधानमन्त्री पदमुक्त हुँदा बिमस्टेक सम्मेलन अनिश्चित,"(काठमाडौं) थाइल्यान्डका प्रधानमन्त्री स्रेथा थाविसिनलाई अदालतले पदमुक्त गरेपछि बहुक्षेत्रीय प्राविधिक तथा आर्थिक सहयोगका लागि बंगालको खाडीको प्रयास (बिमस्टेक) शिखर सम्मेलन अनिश्चित बनेको छ । थाविसिनलाई नैतिक अनुशासन उल्लंघन गरेको ठहर गर्दै त्यहाँको संवैधानिक अदालतले बुधबार पदमुक्त गरेको हो । आयोजक देशका प्रधानमन्त्री नै पदमुक्त भएपछि आगामी भदौ १८ र १९ मा हुने भनिएको छैटौं बिमस्टेक सम्मेलन अन्योलमा परेको छ ।परराष्ट्र मन्त्रालयका एक उच्च अधिकारीले थाइल्यान्डको विकसित घटनाक्रमले बिमस्टेक सम्मेलन अनिश्चित बनेको बताए । अब त्यहाँको घटनाक्रम कसरी विकसित हुन्छ त्यसले सम्मेलन हुनेनहुने निर्भर गर्छ । हामी पर्ख र हेरको अवस्थामा छौं, उनले भने । सम्मेलनमा नेपाली प्रतिनिधिमण्डलको नेतृत्व गर्दै प्रधानमन्त्री केपी शर्मा ओली सहभागी हुने गरी परराष्ट्र मन्त्रालयले तयारी गरिरहेको थियो । भारतका प्रधानमन्त्री नरेन्द्र मोदी पनि उक्त सम्मेलनमा भाग लिन गृहकार्य गरिरहेको भारतीय सञ्चारमाध्यमले जनाएका छन् । घूस दिएको अभियोगमा सन् २००८ मा ६ महिना जेल बसेका पिचिट चुएनबानलाई गत अप्रिलमा भएको मन्त्रिपरिषद् पुनर्गठनमा प्रधानमन्त्री थाविसिनले मन्त्री नियुक्त गरेका थिए । अन्तर्राष्ट्रिय सञ्चारमाध्यमका अनुसार पूर्वप्रधानमन्त्री थाक्सिन सिनावात्राको मुद्दा किनारा लगाउने क्रममा पिचिटले न्यायाधीशलाई २० लाख भाट (५५ हजार अमेरिकी डलर) घूस दिन खोजेपछि अदालतको अपहेलना अभियोगमा उनलाई जेल चलान गरिएको थियो । अदालतले पिचिटलाई मन्त्री बनाएर प्रधानमन्त्री थाविसिनले नैतिक अनुशासन उल्लंघन गरेको ठहर गरेको हो । थाइल्यान्डको संवैधानिक अदालतका नौ न्यायाधीशको इजलासले उनको विपक्षमा फैसला गरेको छ । अदालतले एक साताअघि मात्र गत वर्षको निर्वाचनमा सबैभन्दा बढी सिट जितेको मुभ फरवार्ड पार्टी का नेतालाई १० वर्षका लागि राजनीति गर्नबाट प्रतिबन्ध लगाएको थियो । अब ५ सय सदस्यीय थाइल्यान्डको संसद्बाट थाविसिनको सत्तारूढ फेउ थाई पार्टीले नयाँ प्रधानमन्त्री चुन्नुपर्ने भएको छ । थाइल्यान्डको राजनीति अब कसरी अघि बढ्छ भन्ने प्रश्न पनि उठेको छ । फैसलालगत्तै थाविसिनले अदालतको आदेश स्वीकार गर्ने बताएका छन् । सेना, राजतन्त्र र व्यापारीका कारण थाइल्यान्डमा पटकपटक राजनीतिक संकट देखिने गरेको छ । सत्तारूढ दल फेउ थाई पार्टी र थाइल्यान्डको सेनाबीच सुमधुर सम्बन्ध छैन । थाविसिनविरुद्धको मुद्दा सन् २०२३ को निर्वाचनपछि सेनाद्वारा नियुक्त गरेका ४० सिनेटरले नै दायर गरेका थिए । चौथो पटक प्रधानमन्त्री बनेका ओली आफ्नो पहिलो विदेश भ्रमण थाइल्यान्डबाट गर्ने तयारीमा छन् । ओली पहिलो र दोस्रो पटक प्रधानमन्त्री हुँदा भारत भ्रमणबाट आफ्नो विदेश यात्रा थालेका थिए । तेस्रो पटक तीन महिनामात्र प्रधानमन्त्री हुँदा भने उनले कुनै पनि मुलुकको भ्रमण गरेनन् । ओली २०७२ सालमा पहिलो पटक, २०७४ सालमा दोस्रो पटक र २०७८ सालमा तेस्रो पटक प्रधानमन्त्री भएका थिए । यस पटक पहिलो विदेश भ्रमण भारतबाट सुरु नगरे पनि ओलीले बैंककमा भारतीय प्रधानमन्त्री मोदीसँग साइडलाइनमा द्विपक्षीय भेटवार्ता गर्ने गरी गृहकार्य भइरहेको थियो । बंगलादेशको नयाँ घटनाक्रम र म्यान्मारको अवस्थाले बिमस्टेक ओझेलमा पर्न सक्ने आकलन थियो । तर थाइल्यान्डमा विकसित घटनाक्रमले बिमस्टेक नै अनिश्चित बनेको छ । सन् १९९७ मा स्थापना भएको बिमस्टेकको नेपाल सन् २००४ मा सदस्य बनेको थियो । बिमस्टेकमा नेपालसहित बंगलादेश, भुटान, भारत, म्यानमार, श्रीलंका र थाइल्यान्ड सदस्य छन् । बिमस्टेकले स्थापनाको २६ वर्षमा सन् २०२२ मा बडापत्र (चार्टर) ल्याएको थियो । बिमस्टेकमा सार्कमा रहेका पाकिस्तान, अफगानिस्तान र माल्दिभ्स सहभागी छैनन् ।"
हिलोमै घुँडा टेकेको नेपाली फुटबल,"(काठमाडौं)नेपाली फुटबललाई सधैं कुनै एउटा रोगले पिरोल्ने गरेको छ भने त्यो भौतिक पूर्वाधारकै अभाव हो । जति छन्, त्यसको स्थिति पनि गतिलो छैन । अन्तर्राष्ट्रिय मापदण्डअनुसार भन्न मिल्ने एउटै दशरथ रंगशालाको पनि स्तर नै पुगेन भनेर यसबाट बारम्बार नेपालका अन्तर्राष्ट्रिय खेल खोसिन गर्छ । एएफसी च्यालेन्ज कप लिगको प्रारम्भिक चरणअन्तर्गत चर्च ब्वाइज र भुटानको पारो एफसीबीचको खेलमा हदै भयो । खेल सुरु हुन अगाडि एक घण्टा अगाडि मात्रै के वर्षा भएको थियो, पूरा मैदान पानी नै पानी भयो । अनि खेल सुरु भइसकेपछि एकैछिनमा यो हिलाम्य मैदानमा परिणत भयो । खेल हेरेका सबैको एउटै प्रतिक्रिया थियो, यस्तो मैदानमा कसरी पो फुटबल हुन्छ ? मैदानको स्थितिले देशकै बद्नाम मात्रै भयो । आखिरमा दोष कसको त ? चर्च ब्वाइजका प्रशिक्षक हुन्, बालगोपाल महर्जन । एक दशकभन्दा अगाडिसम्म खेलाडीका रूपमा २० वर्षजतिको समय बिताए । उनी भन्छन्, हामी खेल्दा पनि यस्तै स्थिति थियो । अहिले पनि यस्तै छ । हिलोमा जुत्ता गाढिने स्थिति अझै गएको छैन ।मैदानको यस्तो खराब स्थिति अहिलेको समस्या होइन । धेरै अगाडिदेखि यो समस्या निरन्तर चलिरहेकै छ । तर, दीर्घकालीन रूपमा भने समस्याको समाधान कहिल्यै खोजिएन । भुटानी टिमबाट खेल्न जापानका नामी खेलाडी केइसुके होन्डा पनि काठमाडौं आएका थिए । पारोलाई सुरुमा अभ्यासका लागि भद्रकालीस्थित आर्मीको मैदान उपलब्ध गराइएको थियो । त्यहाँ पुगेर मैदान देखेपछि उनको प्रतिक्रिया थियो, यो त ठट्टै भयो । दशरथ रंगशालाको मैदानबारे उनले थप प्रतिक्रिया दिएनन् । दिन्थे त त्यसलाई पनि ठट्टै भन्थे । बरू भुटानी टिमका प्रशिक्षक पुष्पलाल शर्माले हाकाहाकी भने, यत्तिको भौतिक पूर्वाधारले पुग्दै पुग्दैन । नेपाली प्रशिक्षक महर्जनलाई पनि चिन्ता थियो, जतिले त्यो खेल हेरे, दशरथ रंगशालाको स्थिति देखेर के मात्रै भने होलान् ? खासमा कसैले पनि राम्रो भनेनन् । यसमा दोष सबैको छ, युवा तथा खेलकुद मन्त्रालयदेखि राष्ट्रिय खेलकुद परिषद्सम्म । अनि अखिल नेपाल फुटबल संघ (एन्फा) देखि देशको खेल नेतृत्व हाँक्नेहरू । तिनीहरू कहिल्यै फुटबलको विकासका लागि दीर्घकालीन सोच बनाउनै सकेनन् । दशरथ रंगशालामा भएको अन्तिम अन्तर्राष्ट्रिय खेल विश्वकप छनोटमा नेपाल र यमनबीच थियो । यो खेल भएको थियो, सन् २०२३ को नोभेम्बरमा । त्यसपछिको घटनाक्रमले नेपाली खेलकुदमा के कस्तो हुन्छ, त्यसको सार खिच्न मिल्छ । विश्वकप छनोटको नेपालका बाँकी खेल खेलाउनु अगाडि दशरथ रंगशालाको निरीक्षण गर्न एसियाली फुटबल महासंघ (एएफसी) को टोली वैशाखमा नेपाल आएको थियो । त्यसले वैशाख २० र २१ गते रंगशालाको निरीक्षण गरेको थियो । पछि उनीहरूले दिएको प्रतिवेदनमा भनियो, दशरथ रंगशाला अन्तर्राष्ट्रिय फुटबलका लागि योग्य छैन । एएफसीको निचोड थियो, दशरथ रंगशालाको मैदानको दुबो नै स्तरीय छैन । न त माटोको सतह मिलेको छ । फ्लडलाइटको व्यवस्था पनि मिल्दैन अनि सुरक्षाको प्रत्याभूति दिन पनि गाह्रो छ । यसरी यमनविरुद्धको खेलको ५ महिनापछि नै यसले अन्तर्राष्ट्रिय मान्यता गुमायो । नेपाल तटस्थ भूमिका रूपमा विश्वकप छनोटको बाँकी खेल विदेशमा खेल्न बाध्य रह्यो । यसबीच एन्फा र राखेपको सम्बन्ध पनि नाजुक बन्यो । एन्फाले अनावश्यक पदाधिकारीलाई विदेश लैजान खोजेको आरोपमा परिषद्ले त्यसलाई रोक्न खोजेको थियो । अन्तर्राष्ट्रिय मापदण्ड पूरा गर्न नसकेको र उचित संरक्षण पनि गर्न नसकेको आरोपमा परिषद्ले दशरथ रंगशाला मैदानको जिम्मेवारी आफैं लिएको थियो । यसबीच परिषदले रग्बीको प्रतियोगिता नै दशरथ रंगशालामा आयोजना गर्न दियो । यसले मैदान अझ बिग्रियो । रग्बीको प्रतियोगिता दशरथ रंगशालामै गराउनु दोषपूर्ण थियो । त्यतिमात्र होइन, खेलसँग असम्बन्धित अन्य केही कार्यक्रम पनि रंगशालामै आयोजना भए । अहिलेको एएफसी च्यालेन्ज कप लिगअगाडि एएफसीका प्रतिनिधिले फेरि दशरथ रंगशालाको निरीक्षण गरेको थियो । यसपल्ट भने उसले यो मैदानमा अन्तर्राष्ट्रिय खेल गर्न मिल्ने बतायो । परिषद्लाई लागेको थियो, हामीले ठूलै काम गरेका थियौं । तर, काम कति धेरै कच्चा थियो, त्यसको छनक निस्कन लामो समय कुर्नुपरेन । त्यस अर्थमा यसको धेरैभन्दा धेरै दोष त परिषद्कै टाउकोमा जान्छ । एन्फा के मान्छ भने दशरथ रंगशालाको मैदानको जिम्मा उसकै हुनुपर्छ । २०७२ सालको भूकम्पपछि दशरथ रंगशाला लामै समय बन्दको स्थितिमा रह्यो । सन् २०१९ को १३ औं दक्षिण एसियाली खेलकुदका लागि यसको पुनर्निर्माण गरिएको थियो । त्यसयता पनि मैदानमात्रै नभएर पूरा रंगशालाकै रेखदेख कहिल्यै राम्रो हुन सकेन । भएका भौतिक पूर्वाधारको पनि जतन गरिएन । अहिलेको हिलाम्य मैदानलाई एकै घण्टाको पानीले त्यसै तहसनहस गरेको होइन, यो त शृंखलाबद्ध लापरवाहीको चरम नमूना एकैपल्ट विष्फोट भएको मात्रै हो । परिषद्का सदस्यसचिव टंकलाल घिसिङले दशरथ रंगशलाको स्थिति अहिलेको भन्दा राम्रो हुनुपर्ने तथ्य भने स्वीकारेका छन् । अब के त ? एन्फाका सीईओ इन्द्रमान तुलाधर के मान्छन् भने मैदानको पूर्ण पुनर्निर्माण एउटा उपाय हुन सक्छ । एएफसीको मापदण्डअनुसार मैदानको पुनर्निर्माण आवश्यक हुन सक्छ । यसका लागि लामो समय चाहिन सक्छ, खर्च पनि उत्तिकै लाग्न सक्छ । अहिले नै दशरथ रंगशालामा अन्तर्राष्ट्रिय फुटबलको दुई कार्यक्रम रहेको छ । त्यो भनेको साफ यू२० च्याम्पियनसिप र महिला साफ च्याम्पियनसिप हो । त्यसमध्ये यू२० च्याम्पियनसिपका लागि रंगशालामा फेरि एएफसीको निरीक्षण चल्नेछ । डर छ, फेरि एकपल्ट दशरथ रंगशाला अन्तर्राष्ट्रिय फुटबलका लागि अयोग्य घोषित हुन सक्नेछ ।"
एमबाप्पे आएपछि रियल थप बलियो,"म्याड्रिड (एपी) गत सिजन रियल म्याड्रिड त्यस्तो टिम रह्यो, जसलाई अरूले हराउनै सकेन । त्यसैले टोलीले सजिलै स्पेनी ला लिग जित्यो अनि युरोपेली च्याम्पियन्स लिग । धेरैको अनुमान छ, अबको सिजन २०२४२५ मा रियलको प्रदर्शन अझ बलियो हुन सक्नेछ । यसको एउटा कारण हो, टिममा फ्रान्सेली सुपर स्टार केलियन एमबाप्पे भित्रिनु । त्यसै पनि रियलमा यसअघि नै एकसेएक खेलाडी थिए। एमबाप्पे रियल जान्छन् भने अनुमान सुरु भएको धेरै भयो । बल्लतल्ल यसै सिजनमात्र यो स्थानान्तरण पूरा भएको हो । त्यसैले सन् २००७०८ यता पहिलो पटक रियल लिग उपाधिको रक्षा गर्ने संघारमा छ । रियलको खास प्रतिस्पर्धी टिम हो, बार्सिलोना । शत्रु टिम नै भन्दा हुन्छ । तर, यही बार्सिलोना खराब आर्थिक स्थितिबाट गुज्रिइरहेको छ । बार्सिलोनाले यसपल्ट नयाँ प्रशिक्षक हान्सी फ्लिकको नेतृत्वमा खेल्दै छ । अर्कोतर्फ एट्लेटिको म्याड्रिड पुरानै प्रशिक्षक डिएगो सिमोनीको नेतृत्वमा खेल्छन् । एट्लेटिकोले आफ्नो टिम अझ बलियो बनाउन दुई खेलाडी किनेको छ । अर्जेन्टिनाका जुलियन अल्भारेज र स्पेनी डिफेन्डर रोबिन ले नर्मन्ड । फेरि रियलमै फर्कने हो भने टोलीको आक्रमणमा एमबाप्पेलाई साथ दिनेछन्, भिनिसियस जुनियर र रोड्रिगोले । ब्राजिली सनसनी युवा खेलाडी एन्डरिक पनि रियलमा हुनेछ । रियलले टोनी क्रुसलाई भने गुमाएको छ । यो प्रशिक्षक कार्लो एन्सेलोट्टीका लागि समस्या हुन सक्नेछ । क्रुसले संन्यास लिएका छन् । त्यसैले उनी टिममा छैनन् । तर भेट्रान अनुभवी खेलाडी लुका मोड्रिच भने टिममै रहनेछन् । सम्भवतः यो सिजन उनको अन्तिम हुन सक्नेछ । त्यसैले पनि उनी मिडफिल्डबाट रियलका लागि गतिलो योगदान दिन उत्सुक हुनेछन् । टिमको आक्रमणमा जुड बेलिङ्घमको साथ रहनेछ । गत सिजन रियलले आफ्ना प्रमुख खेलाडीहरू चोटग्रस्त रहेता पनि सबै खाले सफलता प्राप्त गरेको थियो । त्यति बेला घाइते रहेका थिओ कोट्वा, एडेर मिलिटाओ र डेविड अल्बा सबै त्यसबाट मुक्त भएर टिममा फर्किसकेका छन् । डिफेन्डिङ च्याम्पियनका रूपमा रियल पछिल्ला चार सिजनमा तेस्रोपल्ट उपाधि जित्न प्रेरित रहनेछ । बार्सिलोनाले भने यस सिजनका लागि प्रशिक्षकमा जाभीको स्थानमा फ्लिकलाई ल्याएको हो । जाभी रहेका बेला बार्सिलोना गत सिजन राम्रो खेल्न असक्षम रह्यो । फ्लिकले अबको सिजनका लागि खासै नयाँ खेलाडी अनुबन्ध गरेका छैनन् । बार्सिलोनाका लागि जाभी, पेड्री र फ्रान्क डी जोङको चोट भने समस्या हुनसक्छ । गत सिजन बार्सिलोना रियलभन्दा १० अंकले पछाडि थियो । टोलीका लागि यो सिजन पनि चिन्ताको विषय रहनेछ । गत सिजन एट्लेटिको चौथो स्थानमा थियो, जिरोनाभन्दा पनि पछाडि । एट्लेटिकोले यस सिजनका लागि भनेर आफ्नो टिमलाई बलियो बनाएको छ । अझै पनि टिमको प्रमुख आक्रमणमा एन्टोइन ग्रिजमन नै हुनेछ । जिरोना भने गत सिजन अविश्वसनीय ढंगले तेस्रो स्थानमा रह्यो । के टोलीले यस सिजन पनि यस्तै लय समात्ने छ त ? यसको जवाफ गाह्रो छ । यो सिजन टोलीका लागि सजिलो रहने छैन ।"
सिटीको दबदबा यसपल्ट रहला ?,"म्यानचेस्टर (एएफपी) इंग्लिस प्रिमियर लिग फुटबलको नयाँ सिजन यसै सप्ताहन्त सुरु हुँदै छ । डिफेन्डिङ च्याम्पियन म्यानचेस्टर सिटी कीर्तिमान पाँचौंपल्ट लिग उपाधि जित्ने होडमा रहने छ । शुक्रबार लिगको पहिलो खेल हुनेछ । सिटीलाई यो अविश्वनीय सफलताबाट रोक्ने टिम कुन हुनेछ त ? वा सिटीलाई चुनौती दिने को त ? यो टिम आर्सनल हुनसक्छ, लिभरपुल पनि हुनसक्छ या म्यानचेस्टर युनाइटेड । धेरै खेल पण्डितका लागि सिटी नै उपाधिको एकमात्र बलियो प्रत्याशी हो । सिटीले जसरी लगातार एकपछि अर्को सिजन खेलिरहेको छ, त्यसले उसलाई अविश्वसनीय रूपमा पाँचौं उपाधि जित्नका लागि प्रेरित गर्नेछ । प्रशिक्षक पेप ग्वार्डिओलाको रणनीति पनि उत्तिकै आक्रामक रहने गरेको छ । टिम आफैं पनि निकै बलियो छ । सिटीमा स्टार खेलाडीको कुनै कमी छैन । लिभरपुलले गत सिजन योर्गन क्लोपको नेतृत्वमा खेलेको थियो । टोलीले क्लोपलाई सुखद विदाइ भने दिन सकेन । टिम तेस्रो स्थानमा रह्यो । क्लोपले त्यही सिजनको अन्त्यसँगै क्लब छाडेको थियो । उनको स्थानमा आएका छन्, आर्ने स्लट । जर्मन प्रशिक्षकले लिभरपुललाई फेरि एकपल्ट इंग्लिस फुटबलमा शक्तिको रूपमा स्थापित गरे । उनको स्थान लिन स्लटलाई पक्कै गाह्रो हुनेछ । तर, अहिलेसम्म नयाँ सिजनमा लिभरपुलको सुरुआत राम्रै रहेको छ । प्रिसिजन टोलीले आर्सनल, म्यानचेस्टर युनाइटेड र सेभियालाई हराएको छ । तर लिभरपुलले नयाँ कोही खेलाडीलाई भित्र्याउन सकेको पनि छैन । स्लटको खेलाउने शैली लगभग क्लोपकै जस्तो रहेको मानिन्छ । त्यसै कारणले पनि लिभरपुलले उनलाई फेयर्नउडबाट भित्र्याएको थियो । उनी चाहन्छन्, आफ्नो नेतृत्वमा लिभरपुलले राम्रो सुरुआत लेओस् । हुनसक्छ, यो सिजन आर्सनलको पनि रहनेछ । गत सिजन आर्सनलले ८९ अंक बटुलेको थियो । यो प्रिमियर लिग इतिहासमा टोलीले कमाएको सबैभन्दा बढी अंक हो । तर, यति अंकमा पनि आर्सनलले सिटीलाई उपाधि जित्नबाट रोक्न सकेन र दोस्रो स्थानमै रह्यो । केही पीडादायी अनुभवपछि आर्सनल फेरि एकपल्ट उपाधिको दाबेदार बनेको छ । पछिल्लो तीन सिजन आर्सनलले राम्रैसँग प्रगति गरेको छ । इटालीका रिकार्डो कालाफेरीको आगमनपछि आर्सनल अझ बलियो भएको हुनुपर्छ । आर्सनलका लागि एउटा तथ्य चिन्ताको विषय हुनुपर्नेछ । यो हो, लिगमा सम्भावित सुस्त सुरुआत । गत सिजन आर्सनलले यस्तै समस्या भोगेको थियो । यसमा प्रशिक्षक मिखेल आर्टेटाले ध्यान दिनैपर्छ । उपाधिका लागि चुनौती दिने टिममा म्यानचेस्टर युनाइटेड पनि हुन सक्नेछ । युनाइटेडले गत सिजन एफए कपको फाइनलमा सिटीलाई हराएको थियो । तर, यसपल्ट कम्युनिटी सिल्डमा युनाइटेड सिटीको हातबाट पराजित भइसकेको छ । हार पेनाल्टी शुटआउटबाट भयो । युनाइटेडले यसपल्ट पनि डच प्रशिक्षक एरिक टेन हागको नेतृत्वमा खेल्नेछ । उनले गत सिजन बल्लतल्ल आफ्नो जागिर जोगाएका थिए । उनी बर्खास्तगीबाट बचे । युनाइटेडले यो सिजन खेलाडी किनबेचमा पनि आफूलाई व्यस्त राखेको छ । त्यसैले युनाइटेड समर्थकहरू यसपल्ट उत्साहित देखिएका छन् । सिजनको पहिलो खेलमा युनाइटेडले फुलहमको सामना गर्नेछ । राम्रो सुरुआत लिन नसके फेरि टेन हाग दबाबमा हुनेछन् ।"
कर्पोरेट क्रिकेटमा २० टिमले खेल्ने,"काठमाडौं (कास) भेट्रान्स फोर्टी प्रालिको आयोजनामा हुने कर्पोरेट क्रिकेट लिगमा २० वटा कर्पोरेट हाउसले प्रतिस्पर्धा गर्ने भएका छन् । कपार्रेट क्रिकेट लिगको पहिलो संस्करण भदौ १ देखि हुनेछ ।ललितपुरस्थित ग्रेट हिमालयन क्रिकेट एकेडेमीको इन्डोर मैदानमा प्रतियोगिता हुनेछ । प्रतियोगितालाई गोदावरी स्टिल्सले मुख्य प्रायोजन गरेको छ । बुधबार आयोजक भेट्रान्स फोर्टीका सीईओ सन्तोष भण्डारी र गोदावरी स्टिल्सका बजार प्रमुख युवराज पोखरेलले सम्झौतापत्रमा हस्ताक्षर गरे । बुधबारै कुल २० टोलीलाई चार समूहमा विभाजन गरिएको छ । समूह ए मा नेपाल बैंक, लक्ष्मी सनराइज बैंक, आइएमई ग्रुप, प्रभु बैंक, सलिको इन्स्योरेन्स तथा समूह बी मा जगदम्बा समूह, एनआईसी एसिया बैंक, युनाइटेड अजोड इन्स्योरेन्स, लुम्बिनी बैंक र क्लाउड फ्याक्ट्री छन् । समूह सी मा आईसीएफसी फाइनान्स, डोग्मा ग्रुप, सानिमा जनरल इन्स्योरेन्स, क्वेस्ट फर्मा, नेपाल एसबीआई बैंक तथा समूह डी मा केआईईसी, राष्ट्रिय वाणिज्य बैंक, प्राइम बैंक, अम्बे समूह र कर्मचारी सञ्चयकोष रहेका छन् ।कर्पोरेट क्रिकेट लिगको विजेता र उपविजेताले ट्रफी पाउनेछन् । विजेताले आगामी संस्कणमा निःशुल्क प्रवेश पाउनेछ । प्लेयर अफ दी टुर्नामेन्ट, बेस्ट ब्याटर र बलरले थाइल्यान्ड भ्रमणको प्याकेज पाउनेछन् । उत्कृष्ट फिल्डर र विकेटकिपरले भने पोखराका लागि दुईतर्फी हवाई टिकट प्राप्त गर्नेछन् । प्लेयर अफ द म्याचलाई ट्रफी र आईएमई पेको पेमेन्ट भौचर दिइनेछ । सर्वाधिक विकेटकर्ताले पर्पल क्याप र रनकर्ताले अरेन्ज क्याप पाउनेछन् । फेयर प्ले टिम र सर्वाधिक छक्का प्रहार गर्ने क्रिकेटरलाई विशेष पुरस्कार व्यवस्था गरिएको छ । उत्कृष्ट एक दर्शकले टेक्नो मोबाइल पाउनेछन् ।"
