शीर्षक,विवरण
विश्वविद्यालयमा विडम्बना शिक्षामन्त्रीले मागिन् गृहमन्त्रीसँग त्रिविको सुरक्षा,"त्रिविभित्र कुनै असुरक्षा छैन । शिक्षामन्त्रीको सामाजिक सञ्जालको स्टाटस र भनाइप्रति मेरो अहिले कुनै पनि प्रतिक्रिया छैन, उनले भने । शिक्षामन्त्रीको सचिवालयले भने गृह मन्त्रालयले सुरक्षा प्रबन्ध मिलाउन चासो नदिएपछि सार्वजनिक अपिल गरिएको जनाएको छ । त्रिवि पदाधिकारीलाई धम्की दिने कांग्रेस कार्यकर्ता योगेन्द्र रावललगायतले गृहमन्त्रीसँगको तस्बिर सामाजिक सञ्जालमा राख्न थालेपछि शिक्षामन्त्री असन्तुष्ट बनेको उनको सचिवालयले जनाएको छ । आग्रह गर्दा पनि सुरक्षा प्रबन्ध नभएपछि सार्वजनिक रूपमै सर्वसाधारणको जानकारीका लागि पनि अपिल गरेकी हुँ, शिक्षामन्त्री भट्टराईले भनिन्, त्रिविमा विगतदेखि नै सुरक्षाका विषयमा प्रश्न उठ्दै आएको छ । सधैंका लागि समस्या समाधान गर्न विगतदेखि नै पहल गर्दै आएकी छु । समाजशास्त्र केन्द्रीय विभाग प्रमुख नियुक्तिका विषयमा रावल समूहले रेक्टर खड्ग केसीलाई धम्की दिएको पदाधिकारीहरूको गुनासो छ । धम्कीपछि पदाधिकारीको कार्यकक्षसहित घरमा समेत सुरक्षा प्रबन्ध मिलाइदिन त्रिविले शिक्षा मन्त्रालयलाई पत्राचार गरेको थियो । बुधबार प्रहरीको उपस्थितिमा रेक्टर र रजिस्ट्रार कीर्तिपुरस्थित कार्यालय पुगेका थिए । उनीहरू कार्यालय प्रवेश गर्नुअघि कार्यालय परिसरमा प्रहरी परिचालन गरिएको थियो । पहिले प्रहरी आए, त्यसपछि रेक्टर र रजिस्ट्रार आउनुभयो, एक कर्मचारीले भने, मूल गेटमा १० जनाभन्दा बढी प्रहरी बसिरहेका छन् । शिक्षा मन्त्रालयमार्फत सरकार र प्रहरी प्रमुख वसन्त कुँवरसँग कुरा गरेर कार्यालय जान थालेको पदाधिकारीहरूको भनाइ छ । रेक्टर केसी र रजिस्ट्रार रिजाल असुरक्षाको कारण देखाउँदै गत आइतबारदेखि कार्यालय गएका थिएनन् । उपकुलपति केशरजंग बराल डेंगी संक्रमण भएका कारण कार्यालय गएका छैनन् । काठमाडौं प्रहरी परिसरका प्रमुख वसन्त रजौरेले कीर्तिपुर प्रहरी वृत्तसहित परिसरबाट पनि डीएसपीको कमान्डमा प्रहरी खटाइएको बताए । त्रिविमा सुरक्षाको सबैखाले प्रबन्ध गरिएको छ, उनले भने । पदाधिकारीले भने अपरिचित मोबाइल नम्बरहरूबाट धम्कीपूर्ण फोन र मेसेज आइरहेको बताएका छन् । कार्यकक्षमै सिध्याइदिन्छौं भनिएका मेसेज पठाइएको उनीहरूको भनाइ छ । राजनीतिक आस्थाभन्दा माथि उठेर विधिसम्मत प्रक्रियाबाट विभागीय प्रमुख नियुक्ति गर्न खोज्दा विवाद देखिएको रेक्टर केसीको भनाइ छ । रावलको सम्बन्ध सत्तारूढ दल र गृहमन्त्री लेखकसँग देखिएपछि पदाधिकारी त्रसित भएको त्रिविका प्राध्यापकहरू बताउँछन् । रावल उपप्राध्यापक प्रेम चलाउनेमाथि पाँच वर्षअघि भएको आक्रमणमा संलग्नमध्ये एक हुन् । उनको समूहले त्रिविमा त्यतिबेलैदेखि तालाबन्दी, तोडफोड, अवरोधलगायत गतिविधि गर्दै आएको छ । एकातिर पदाधिकारीलाई धम्की दिने अर्कातिर गृहमन्त्री र नेताहरूसँग खिचिएका फोटो सामाजिक सञ्जालमा राख्ने गरेपछि सबै पक्ष सशंकित र त्रसित छन्, एक सहप्राध्यापकले भने । रावल समूहले सहप्राध्यापक टीकाराम गौतमलाई विभागीय प्रमुख नियुक्त गर्न दबाब दिँदै आएको हो । त्रिवि कार्यकारी परिषद्ले वरिष्ठताका आधारमा सहप्राध्यापक पासाङ शेर्पालाई नियुक्त गर्ने तयारी गरेको छ । शेर्पालाई विभागीय प्रमुख बनाउन सुनियोजित रूपमा त्रिचन्द्र क्याम्पसबाट सरुवा गरेर ल्याइएको रावलको भनाइ छ । धम्की कसैलाई दिएका छैनौं । विधि र प्रक्रियाअनुसार नियुक्ति गर्न खबरदारी मात्रै गरिएको हो, उनले भने । आफूविरुद्ध अदालतमा विचराधीन मुद्दा प्रभावित गर्न त्रिवि पदाधिकारीले शिक्षामन्त्रीलाई समेत दुरुपयोग गरेको उनले दाबी गरे । समाजशास्त्र विभागका उपप्राध्यापक चलाउनेलाई आक्रमण गरेको अभियोगमा रावलविरुद्ध चलेको मुद्दा उच्च अदालतमा विचाराधीन छ । काठमाडौं जिल्ला अदालतले रावलसहितलाई दुई वर्ष कैद, २८ लाख १७ हजार ५ सय ५३ रुपैयाँ उपचार खर्च र जनही २० हजार जरिवाना हुने फैसला सुनाएको थियो ।रावल बाजुराका कांग्रेस महाधिवेशन प्रतिनिधिसमेत हुन् । बालकृष्ण खाण गृहमन्त्री भएका बेला सरकारले चलाउनेमाथि आक्रमणको मुद्दा फिर्ता लिने निर्णय गरेको थियो तर पछि सर्वोच्च अदालतले फिर्ता नहुने आदेश दियो । नेविसंघका तर्फबाट हरि आचार्य र रावल समूहले त्रिविमा करिब ४ सय दिन तालाबन्दी गरेको थियो । गृह मन्त्रालयको असहयोगका कारण ताला खुलाउन नसकिएको गुनासो तत्कालीन उपकुलपति धर्मकान्त बाँस्कोटाले गर्थे । ताला खुलाउने विषयमा संसद्मै कुरा उठेपछि आचार्य अध्यक्ष र रावल सचिव रहेको समितिलाई नेविसंघको केन्द्रीय समितिले भंग गरेको थियो । केन्द्रीय अध्यक्ष दुजाङ शर्पाले तालाबन्दी खोल्न निर्देशन दिँदा पनि अटेरी गरेकाले उक्त समितिलाई अवैधानिक घोषणा गरिएको नेविसंघले जनाएको थियो । उपप्राध्यापक चलाउने कुटपिट प्रकरणपछि आचार्य विदेश पलायन भए । रावलले आफूअनुकूल निर्णय गराउन त्रिविका विभिन्न निकायमा प्राध्यापक र कर्मचारीलाई अनुचित दबाब दिने गरेको गुनासो पटकपटक सुनिने गरेको छ । रावलसहित केही विद्यार्थीले समाजशास्त्र विभागमा प्राध्यापक बढुवासम्बन्धी विषयलाई लिएर त्रिवि सेवा आयोगमा सुनियोजित तालाबन्दी गरेर अन्तर्वार्ता रोक्दै आएको थियो । गत असारमा तत्कालीन शिक्षामन्त्री सुमना श्रेष्ठले सुरक्षा व्यवस्था मिलाएपछि प्रहरी घेरामा अन्तर्वार्ता गरिएको थियो । संसद्मा बोल्दै तत्कालीन मन्त्री श्रेष्ठले विश्वविद्यालयमा गुन्डागर्दी र दलीय भागबन्डा सधैंका लागि अन्त्य गर्ने घोषणा गरेकी थिइन् । जब अन्तर्वार्ताको मिति तोकिन्थ्यो, तब केही युवाले अनेक माग राखी तालाबन्दी गर्थे, सेवा आयोगका एक कर्मचारीले भने । प्राध्यापक बढुवामा विभागका सहप्रध्यापक युवराज लुइँटेल र गौतम मुख्य प्रतिस्पर्धी थिए । तर ज्येष्ठता र वरिष्ठताका आधारमा लुइँटेल बढुवा हुने निश्चित भएपछि २०७७ फागुनदेखि अन्तर्वार्ता रोकिएको थियो । गत असारमा सञ्चालित अन्तर्वार्ताको अनुगमन गर्न तत्कालीन शिक्षामन्त्री श्रेष्ठ आफैं प्रहरी घेरामा विश्वविद्यालय पुगेकी थिइन् ।विभागीय प्रमुख लुइँटेलको कार्यकाल शुक्रबार सकिएपछि समाजशास्त्र विभागले पहिलो नम्बरमा शेर्पा, दोस्रोमा गौतम र तेस्रोमा मनहरि ढकाललाई सिफारिस गरेको थियो । उनीहरू सहप्राध्यापक हुन् । मानविकी तथा सामाजिक शास्त्र डिन कार्यालयले भने एक नम्बरमा गौतम र दोस्रोमा शेर्पाको नाम सिफारिस गरेको छ । रजिस्ट्रार केसीले सिफारिस सच्याउन डिन शाक्यलाई निर्देशन दिएपछि रावल पक्षले जे पनि हुन सक्ने भन्दै धम्की दिएको स्रोतले जनाएको छ । विभागको सिफारिसलाई डिन कार्यालयले फेरबदल गरेपछि नियुक्तिसम्बन्धी विवाद सुरु भएको त्रिवि कार्यकारी परिषद्ले जनाएको छ । रावल समूहले गौतमलाई नै नियुक्त गर्न जोडबल गरेको कार्यकारी परिषद्का एक सदस्यले बताए । डिन कुसुम शाक्य कांग्रेस कोटाबाट नियुक्त कुसुम शाक्यले वरिष्ठता मिचेर एक नम्बरमा गौतमको नाम पठाएको ती सदस्यको भनाइ छ । तत्कालीन उपकुलपति बाँस्कोटाले कार्यविधि जारी गरेर वरिष्ठताका आधारमा समाज शास्त्र विभागको प्रमुखमा लुइँटेललाई नियुक्ति गर्दासमेत सोही समूहले तालाबन्दी गरेको थियो । ४५ दिनभन्दा लामो तालाबन्दीको विरोध गर्दा चलाउने आक्रमणमा परेका हुन् ।"
माओवादीमा विवाद सुल्झियो कि झन् बल्झियो ?,"त्यसपछि वैद्य क्रान्तिकारी माओवादीको अध्यक्ष रहँदै आएका छन् । पार्टीको प्राधिकार आफ्नो हातमा लिँदै आएका दाहालमाथि उपमहासचिव शर्मा र सचिव कार्कीले यसपालि खुला प्रश्न उठाएर विकल्प दिन आग्रह गर्नुले पार्टी अन्तरसंघर्षको आगो तल्लो तहसम्मै फैलिइसकेको संकेत गर्छ । बुधबार भएको वाग्मती प्रदेशको परामर्श बैठकमा दाहालले पार्टी विभाजन हुने तहमा अन्तरविरोध नभएको दाबी गरे । पार्टी फुट्दै छ वा फुटाइँदै छ भन्ने हल्ला खारेज भएको छ, उनले भने, त्यही अनुसार तल्लो समितसम्म परिपत्र बनाइँदै छ । दाहालले गत शनिबार माओवादीको रुकुमकाठमाडौं सम्पर्क मञ्चको सम्मेलनमा आफू र शर्माबीच विश्वास र आशंकाको सम्बन्ध रहँदै आएको गरे र यसलाई आगो बाल्न अगुल्टो ठोसेको रूपमा अर्थ्याएका थिए । त्यही कार्यक्रममा शर्माले दाहालको निर्देशनअनुसार आफू कहिले एमाले, कहिले कांग्रेससित सहकार्य गर्न पुगेको सन्दर्भ उल्लेख गर्दै कहिले एमाले र कहिले कांग्रेस भएको होइन, अत्याचार पनि खेपेको बताए । त्यसपछि दाहालले जनार्दनतिर संकेत गर्दै प्रतिक्रियावादीले पार्टी फुटाउन षड्यन्त्र गरेको बताएका थिए । मेरो र प्रभावकार (शर्मा) बीच बेलाबेला अगुल्टो ठोसिएझैं हुने गरेकै छ । यो आगो बाल्ने काम खाना पकाउनका लागि भएको छ, उनले भने, मेरो अघि हुँदा मलाई महान् नेतृत्व भन्ने र बाहिर गएपछि धारेहात लगाउने प्रवृत्ति बढेको छ । यस पटक प्रभाकरजीको मनको कुरा बाहिर आओस् भन्ने थियो । मैले प्रभाकरले पार्टी फुटाउँदै हुनुहुन्छ भनेको होइन ।दाहालले माओवादी फुटाउन शर्मा नभई अरू नै शक्ति लागेको दाबी गरे । प्रतिक्रियावादीहरू पार्टी फुटाउन लागेकै छन्, उनले भने, प्रतिक्रियावादी षड्यन्त्र खारेज भएको छ । प्रभाकरले पार्टी फुटाउँदै छन् भन्ने भ्रम चिरिइसकेको छ । दाहालअघि बोलेका शर्माले पार्टी फुटाउन कसैले उक्साएको भए पनि पार्टी बनाउन आफूले लिखित मत राखेको बताए । एमालेसँग पार्टी मिल्दा मलाई एमाले बनाइयो, कांग्रेससित मिल्दा कांग्रेस । मलाई माओवादीचाहिँ किन बनाइएन ? उनको प्रश्न थियो । शमाले नै पार्टीभित्रको विवादबारे स्पष्टीकरण सुन्न रुकुमकाठमाडौं सम्पर्क मञ्चको सम्मेलनमा दाहाललाई प्रमुख अतिथिका रूपमा बोलाएका थिए । तर त्यस कार्यक्रममा शर्मा आक्रोशित रूपमा प्रस्तुत भएका थिए भने दाहालले स्थायी समितिमा खुला छलफल भएकाले सबै कुरा स्पष्ट भइसकेको उल्लेख गरे । रुकुमकाठमाडौं सम्पर्क मञ्चको कार्यक्रम शर्माको प्रस्तुति त्यति राम्रो नभएको भन्दै बुधबार वाग्मती प्रदेशको परामर्श बैठकमा दाहालले असन्तुष्टि पोखे । उनले स्थायी समितिमा कसैका पनि फरक मत नभएको दाबी पनि गरे । हाम्रो पार्टीमा फरक मत छैन, आआफ्ना मत छन्, दाहालको भनाइ थियो । दाहालले पार्टीभित्रको विवादको आगो निभेको बताए पनि नेताहरूले भुसको आगोझैं सल्किरहेको टिप्पणी गरेका छन् । यो अन्तरसंघर्षको आगो महाधिवेशनसम्म ननिभ्ने उनीहरूको दाबी छ । माओवादी सचिव कार्कीले धेरै समयपछि पार्टीमा वैचारिक लाइन र नेतृत्वका विषयमा छलफल सुरु भएको बताए । यो बहस अब केन्द्रीय समिति हुँदै महाधिवेशनसम्म जान्छ, उनले भने, अहिलेको लाइन चुनावमा भाग लिने, सरकारबाट हस्तक्षेप गर्ने भन्ने छ । सदनमा पनि केही देखिएन, सडकमा पनि देखिएन । जे देखियो सरकारमा देखियो । हामी विगत १५ वर्ष सरकारमा सहभागी भएर समाजवादको आधार कति तयार भयो त ? उनले नेतृत्वको कार्यशैली, चरित्र र आचरणमाथि प्रश्न उठाउनु व्यक्तिगत नभएको पनि बताए । स्थायी समितिमा अगुल्टो ठोसेको हो कि भुसमा आगो सल्काएको हो ? साँच्चै अगुल्टो ठोसेर आगो बाल्न खोजेको हो भने महाधिवेशनसम्म गम्भीर आत्मसमीक्षा देखिनुपर्छ । आफ्ना गल्ती सुधार्ने दिशामा कदम चाल्नुपर्छ, उनले भने ।माओवादीका अर्का सचिव गणेश साहले मुख्य नेतृत्वले कार्यदिशाप्रति देखिएको गहिरो असन्तुष्टि समाधानका लागि धेरै मिहिनेत गर्नुपर्ने बताए । माओवादीको समस्या कुन रूपमा समाधान हुन्छ भन्न गाह्रो छ, उनले भने, प्रचण्डमाथि पार्टीभित्र र बाहिर धेरै प्रश्न उठेका छन् । उहाँले डेढ वर्षे शासनकालमा नेतृत्वलाई वास्ता गर्नुभएन । त्यसैले देखिने, नदेखिने असन्तुष्टि, कुण्ठा व्याप्त छ । धेरै नेतामा असन्तुष्टिको घाउ गहिरो गरी परेको छ । साहले पार्टी बाहिर पनि विश्वास जित्न दाहालले कसरत गर्नुपर्ने बताए । आफू सरकारको नेतृत्वमा रहँदा वामपन्थीबीच एकता नगरेको, उपेन्द्र यादव नेतृत्वको जसपा नेपाल विभाजन गर्ने धरातल बनाएको, एकीकृत समाजवादीका अध्यक्ष माधवकुमार नेपाललाई बेवास्ता गरेको आरोप दाहालमाथि लाग्दै आएको छ, उनले भने । दाहालको एकताको प्रस्तावमा वाम र समाजवादी दलहरू सकारात्मक हुन नसकेको पनि उनको भनाइ छ । प्रचण्ड प्रधानमन्त्री हुँदा कसैसँग एकता भएन । चुनावअघि बाबुरामसँग पनि एकता हुन्छ भन्नुभयो । एकता किन भएन ? उत्तर छैन, उनले भने, सरकारबाट बाहिरिएपछि एकताको कुरा धुमधामसँग उठेको छ । के यही पाराले होला त एकता ?सचिव साहले दाहाल र शर्माबीचको लडाइँलाई राज्य र पार्टी सत्ताको स्रोत साधनमाथिको लडाइँका रूपमा बुझ्न सकिने पनि बताए । दुई नेताबीच स्रोत र साधनमा कसको हैकम हुने विवाद होला, उनले भने, यतिबेला कम्युनिस्ट पार्टी न एकता गर्छन्, न पार्टी फुटाउँछन् । न एकता बलियो हुन्छ, न अर्को पार्टी बनाउने हिम्मत छ । अर्का एक पदाधिकारीले माओवादी बलियो बनाउने दाहालका पारिवारिक उत्तराधिकारीका लागि हो कि लामो संघर्ष गरेका नेताका लागि भन्ने प्रश्न पनि रहेको बताए । प्रचण्डले सच्चिने महसुस गरे पनि विश्वास गर्न गाह्रो भयो । सरकारमा भएको बेला पार्टीको अन्य नेतृत्वलाई किन बेवास्ता गर्नुभयो त ? उनले प्रश्न छ, अब कसका लागि पार्टी बनाउने ? प्रचण्ड परिवारका लागि कि वरिपरिका व्यक्तिका लागि ?"
"छोरा एमबीबीएसमा, बाबु कक्षा ९ मा","त्यसपछि पढाइलाई निरन्तरता दिन पाएनन् । उमेर, जोसजाँगर हुँदा पढ्न पाइएन, फेरि आर्थिक स्थिति पनि कमजोर थियो, उनले भने, एसएलसीको जाँच सकेकै दिन काम खोज्दै दिल्ली (भारत) गएको थिएँ । २०५६ सालमा दिल्लीबाट फर्किएपछि पुनः पढाइलाई निरन्तरता दिने सोच बनाए पनि पाठ्यक्रम परिवर्तन भएकाले अघि बढ्न नसकेको उनले बताए । इन्डियाबाट फर्कंदा कोर्स फेरिइसकेछ, बिहे पनि भयो, पढाइभन्दा घरव्यवहारमा भुलें, उनले भने । झन्डै २५ वर्ष घरव्यवहार र खेतीकिसानीमा बिताएर ज्ञान आर्जन गर्न पुनः पढाइलाई निरन्तरता दिएको उनले सुनाए । माटो मात्र चलाउँदा मलाई सन्तुष्टि भएन । पैसा कमाइन्थ्यो होला, ज्ञान भएन, उनले भने ।२८ वर्षपछि पुनः पढ्न थालेका भट्टको लेखाइ र पढाइमा पनि सुधार हुँदै गएको छ । सुरुका दिनमा लेखाइ ढिलो हुने गरेको उनीसँग अनुभव छ । आफैंले लेखेको बुझ्थिनँ । लेख्न थाल्यो ढिलो, अक्षरको क्रम पनि बिर्सिसकेको रहेछु, उनले भने, अभ्यास गर्दै जाँदा सहज भएको छ, पहिलो परीक्षा आउँदै छ, नजानेको कुरा कक्षाका छोराछोरीलाई सोध्छु, नजानेको कुरा सरलाई जहाँ भेट्यो त्यहीं सोध्छु । दुई वर्षपछि एसईई दिएर छोराजस्तै डाक्टर बन्ने उनको लक्ष्य छ । भट्टको पढाइ राम्रो रहेको विद्यालयका प्रध्यानाध्यापक बद्री अर्यालले बताए । सिकाइको स्तर अन्य विद्यार्थीको जस्तै रहेको उनले जानकारी दिए ।"
मसालेदारदेखि फरक धारसम्मका फिल्ममा जमेकी सुरक्षा,"(काठमाडौं)वसायिक होस् या फरक धार भनिएका फिल्म, जुन विधामा पनि उनले आफूलाई सावित गरिसकिन् । हरर विधाको घर होस् या सामाजिक विषय नजिक रहेको आमा, अथवा आफ्नै देशमा इलम गर्न चाहने कथा बोकेको गोपी । यस्तै सशक्त मुद्दा र विषयका फिल्ममा अभिनयले सुरक्षा पन्तलाई अभिनेत्रीहरूको भीडमा भिन्नै बनाएको छ । निरन्तरको कर्म, विषयवस्तुप्रतिको संवेदनशीलता र मौलिक अभिनयले हालै उनलाई प्रतिष्ठित फिल्म फेस्टिभल कान्ससम्म पुर्याएको छ । उनी प्रस्ट विचार राख्छिन् । पढेलेखेकी छिन्, अभिनयमा अब्बल छिन् । अहिलेसम्म गरेका फिल्म, त्यसमा उठाइएका विषयवस्तुले पनि फिल्मप्रति अभिनेत्री सुरक्षा पन्तको रोजाइ, बुझाइ अनि झुकाव प्रस्ट हुन्छ । सुरक्षा फिल्म क्षेत्रका घटना, गतिविधि र समस्यामाथि बोल्न हिचकिचाउँदिनन् । कुनै विषयवस्तुमाथि निर्धक्क विचार अभिव्यक्त गरेकै कारण धेरैले उनलाई बौद्धिक अभिनेत्री मानेका छन् । हुन त फिल्म क्षेत्रमा कुनै कलाकारलाई ट्याग भिर्याइदिनु ठूलो विषय होइन । तर, विषयवस्तुप्रतिको परिपक्व मत र निडर अभिव्यक्तिले यो ट्याग सुरक्षालाई सुहाउँदो देखिन्छ । साउन ३२ देखि पुनः प्रदर्शनमा आएको फिल्म बुलाकीले भोगेको सो वितरणको विभेदमाथि पनि सुरक्षाले बोल्दै आइन् । गत वैशाख १ मा जारी सँगै प्रदर्शनमा आएको यो फिल्मले त्यतिबेला हलमा अपेक्षाअनुसार सो पाएन । एकै मितिमा प्रदर्शनमा आएको फिल्मबीच सो बाँडफाँटमै विभेद भएको भन्दै निर्माण टिमले फिल्म हलबाट निकाल्यो । सुरक्षाको अभिनय रहेको यो फिल्म गत शुक्रबार फेरि प्रदर्शनमा आएको छ । सुरक्षालाई थाहा छ कि हलले व्यापार खोज्छ । त्यसैले उनीहरूको प्राथमिकतामा स्थापित भइसकेका ब्रान्डकम्पनीका फिल्म नै हुन्छन् । यस्ता फिल्मले बक्स अफिसमा लगानी सुरक्षित गर्छ भन्ने विश्वास हुन्छ । तर, अफबिटका फिल्मलाई हलवालाले विभेद गर्न नहुने उनी धारणा राख्छिन् । नयाँ आउने ब्रान्डफिल्मकर्मी अथवा अलिकति अफबिटका फिल्महरू आउँदा हलमा समान सो नपाउने अवस्था छ । यस्तो गर्नु एक हिसाबको विभेद हो । यहाँ ती फिल्मले संघर्ष गर्नुपर्छ । हलमा नराम्रो समयमा सो दिँदा राम्रो गर्ने फिल्महरूको व्यापार खस्केको पनि उदाहरण हामीसँग छ, उनी भन्छिन्, एउटा राम्रो फिल्मका लागि त्यसलाई हलमा दिइने समय र सोको संख्याले पनि अर्थ राखिरहेको हुन्छ । त्यसैले यो विभेद अन्त्य हुनुपर्छ । बिदाको समयमा त यस्तो विभेद गर्नु नै हुँदैनजस्तो लाग्छ । हलमा कस्ता फिल्म लगाउने ? हलवालाकै अधिकारको विषय हो । तर, कुनै फिल्म चल्छचल्दैन भन्ने पूर्वानुमानमै सो वितरण गर्न नहुने सुरक्षाको मत छ । पहिलो शुक्रबारशनिबार फिल्म चल्छचल्दैन भन्ने हामी को हो र ? हलको सिस्टमले पनि त्यो भन्न मिल्दैनजस्तो लाग्छ । हुन त हलहरू निजी कम्पनी हुन् । निजी कम्पनीसँग व्यवसायको आफ्नै नीति रहन्छ नै, उनले भनिन्, तर, फिल्म क्षेत्रकै लागि पनि हलले नयाँ व्यक्तिफिल्मकर्मी, नयाँ आइडियालाई प्लेटफर्म दिनुपर्छ । भविष्यमा यस्तो विभेद नहोस् । भोलिका दिनमा एकैपटक २३ फिल्म आउन थाल्यो भने नेपाली फिल्म त मारमा पर्ने भयो । बुलाकी मात्रै होइन, सो वितरणको समस्यासँग यसबीच थुप्रै फिल्मले लडिरहेका छन् । उनी यो समस्या समाधानका लागि हल निर्माणमा ध्यान दिनुपर्ने बताउँछिन् । फिल्मको संख्या बढ्दै छ, त्यसैले हलको संख्या बढाउन सकियो । ओटीटी प्लेटफर्मको प्रयोग पनि गर्न सक्नुपर्यो, उनी सुनाउँछिन् । बुलाकी कर्णालीमा खिचिएको फिल्म हो । त्यहाँ विद्यमान जारी प्रथामा यो फिल्म आधारित छ । त्यस्तो प्रथा जसले कर्णालीका महिलालाई अघि बढ्न, प्रगति र उन्नति गर्न रोकिरहेको छ । यस्तो प्रथा रोकिनुपर्छ भन्ने उद्देश्यसहित निर्माण टिमले फिल्म बनाएको हो । उनी त्यही उद्देश्यका कारण फिल्ममा लोभिइन् । अहिले पनि केही स्थानमा यो प्रथा प्रचलनमा रहेछ । जसले महिलाको महत्त्व केवल वस्तुको भन्दा धेरै देखिँदैन । त्यसैले यो कथा भन्नुपर्छ भन्ने लागेर यसमा जोडिएँ, उनले भनिन् । उनी फिल्ममा हिरा नामको चरित्रमा देखिएकी छन्, जो निःसन्तान महिला हुन् । निःसन्तान भएकै कारण महिला पात्रले समाजबाट भोग्नुपर्ने लाञ्छनादेखि दम्पती जीवनमा देखिने प्रेम र द्वन्द्व बुलाकीमा देखाइएको छ । हिरा चरित्रले कर्णालीकै लवजमा बोल्छ, त्यसैले याो चरित्र निर्माणमा सुरक्षाले भाषामा काम गरिन् । द एइट माउन्टेन्स फिल्मको काम सकिएको एक साताभित्रमा सुरक्षालाई कर्णाली पुग्नु थियो, अनि बन्नु थियो हिरा । टिम पहिल्यै सुटिङ स्थल पुगिसकेको थियो । कर्णाली पुग्नासाथ सुरक्षाले जतिसक्दो चाँडो स्थानीयसँग समय बिताउन थालिन् । उनीहरूसँग गफिँदै त्यहाँको लवजलाई रेकर्ड गर्न थालिन् । छोटो समयमै यसरी भाषामा आफ्नो पकड राख्न मिहिनेत गरिन् । हिरा चरित्र गीत गाउने महिला हुन् । त्यसैले उनले गायकी पक्षलाई समात्दै पात्र विकास गरिन् । यसरी कलाकारले भाषामा काम गर्न पाउनुलाई भाग्यको विषय ठान्छिन्, सुरक्षा । भाषा सबैको संवेदनशीलतासँग जोडिएको विषय हो । त्यसलाई बिगार्ने वा चलाउने अधिकार कसैलाई हुँदैन । कलाकारकै हिसाबले हामी भाग्यमानी छौं किनकि भाषासँग खेल्न पाउँछौं, उनले भनिन् । हिरा चरित्र गरिरहँदा सुरक्षाले एकसाथ प्रदर्शनमा आएको जारी र बुलाकीमा महिलाको अवस्था फरक पाइन् । जारीमा सम्पूर्ण निर्णयको अधिकार महिला पात्रलाई दिइएको थियो । तर, कर्णालीतिर जारी प्रथामा पुरुषकै हैकम चल्ने थाहा पाइन् । पश्चिमका विकट क्षेत्रमा महिलाको अवस्था कस्तो छ भनेर थाहा पाउन पनि बुलाकी हेर्न सकिन्छ, उनले भनिन् ।सुरक्षा फिल्मको विषयवस्तुतर्फ मात्र गम्भीर हुँदिनन्, चरित्र निर्माणमा दिलोज्यान लगाउँछिन् । उनको अहिलेकै अवस्था हेरौं । शरीरको तौल घटाएर पहिलेभन्दा फरक देखिएकी छन् । उनको शरीरमा आएको यो परिवर्तन एउटा त फिल्मकै दौडधुपले पनि हो । बुलाकी र द एइट माउन्टेन्स गरिरहँदा उनले अलि ज्यादा भागदौड गर्नुपर्यो । एइट माउन्टेन्स गर्दा १८२० दिनको ट्रेकिङ भयो । मनाङमा ३० दिन बिताइन् । तर, यसबीच उनी एउटा चरित्रकै लागि यसरी तौल घटाउँदै थिइन् । विडम्बना जुन फिल्मका लागि सुरक्षाले शरीर घटाइन्, त्यही प्रोजेक्ट अर्को मितिलाई सर्यो । त्यो फिल्म त बन्छ नि ? प्रश्न गर्दा जवाफमा भनिन्, आशा गरौं ।हरेक चरित्रमा उस्तै मिहिनेत गर्नुपर्छ भन्ने हुँदैन । द एइट माउन्टेन्सको आजमी बन्न सुरक्षाले खासै कसरत गर्नुपरेन । फिल्ममा अभिनेत्री सुरक्षा पन्तको भूमिका निकै छोटो छ, तर निकै महत्त्वपूर्ण देखिन्छ । सानो भूमिकामै पनि सुरक्षाले उक्त पात्रमार्फत दर्शकको मनमा बसिरहने अभिनय गरेकी छन् । फिल्मको प्रमुख पात्रले लिने एउटा ठूलो निर्णयमा यो पात्र सहभागी हुन्छ, उक्त पात्रको जीवनसँग उनी जोडिएकी हुन्छिन् ।आजमी चरित्र ट्राभलर हो । म कताकता आजमीजस्तै छु । मेरो अभिनय र मेरो स्वभाव हेरेर नै निर्माण टिमले फिल्ममा लिनुभएको हो । यो फिल्ममा मैले धेरै प्रिटेन्ड गर्नुपरेन, उनी भन्छिन्, यो चरित्रका लागि अभिनयभन्दा पनि म ट्राभलर हो भन्ने कुरालाई आफैंले विश्वास गर्नुपर्यो । आजमी बन्न मैले मेरो चरित्रहरू मिसाइदिएँ । त्यसैले यो चरित्र मभन्दा त्यति फरक होइन । आजमी चरित्रकै कारण सुरक्षा कान्सको रेड कार्पेटसम्म पुगिन् । अधिकांश कलाकारले टेक्न चाहने कान्सको त्यो रेड कार्पेटमा हिँड्दै गर्दा एक पटक त सुरक्षा शून्य बनेकी थिइन् । रेड कार्पेट हिँड्दै गर्दा म शून्य भएँ । सबैभन्दा खट्केको त मेरो फोटो खिचिदिने कोही फोटोग्राफर भइदिएको भए । त्यो माहोलमा हेर्न मात्र पाउँ, फोटोतिर ध्यान पुर्याउन नपरोस् भन्ने लागिरहेको थियो । त्यहाँ कसैलाई फोन दिने अवस्था थिएन । ५१० मिनेटको समय थियो रेड कार्पेटमा हिँड्ने । २३ मिनेट पोज दिन लगाइयो, टिमसँगै सिँढी चढ्दै पोज दियौं, कान्सको अनुभव सम्झिन्छिन्, सबैका लागि त्यो नयाँ थिएन होला । तर मेरा लागि बिल्कुलै नयाँ । यहाँको माहोल सबैलाई देखाउन पाएको भए भन्ने लागिरह्यो । त्यसैले रेड कार्पेटमा हिँड्नुभन्दा अगाडि सेल्फी भिडियो खिचें । हिँड्दै गर्दा मैले मेरो राष्ट्र, फिल्म क्षेत्रलाई प्रतिनिधित्व गर्दै छु भन्ने भइरहेको थियो । सुरक्षाले रेड कार्पेट नाप्दै गर्दा निर्देशक तथा लेखक अविनाश विक्रम शाहको लोरी ले अफिसियल छनोटमा परेर कान्समा स्पेसल मेन्सन जित्यो । एकातर्फ नेपाली फिल्मको यस्तो ऐतिहासिक जित, अर्कोतर्फ नेपाली कलाकारको रेड कार्पेट हिँडाइ । सुरक्षाले पहिल्यैदेखि घरेलु बजारमा मात्र आफूलाई सीमित गर्ने सोचिनन् । उनी अभिनयमार्फत विश्वका ठूल्ठूला प्लेटफर्म पुग्न चाहन्छिन् । त्यही अनुरूप फिल्मको छनोटमा ध्यान दिँदै अभिनय यात्रालाई अगाडि बढाइन् । उनी नेपाली फिल्म गरेर विश्वका यस्ता प्लेटफर्ममा सहभागी हुन चाहन्छिन् । नेपाली फिल्मकर्मीले नै बनाएको फिल्ममा अभिनय गरेर यस्ता ठूला प्लेटफर्ममा पुग्ने इच्छा त छँदै छ नि । टिमसहित जानु त सौभाग्य पनि हो, उनले भनिन् । चरित्रकै हिसाबले हेर्ने हो भने, सुरक्षाले हालै फरक विधाको फिल्ममा अभिनय गरेकी छन्, लाइफ ड्यामेज । फेन्टासीसरिर्यल विधाको यो फिल्ममा पुरुष र महिला पात्रमा अचानक परिवर्तन देखापर्छ । त्यो परिवर्तन कस्तो हो ? कसरी उनीहरूमा त्यो परिवर्तन देखापर्छ ? फिल्मको कथा यसैमा घुमेको छ । मसालेदार फिल्म पीताम्बर मा भने सुरक्षाले अतिरञ्जित (लार्जर द्यान लाइफ) चरित्र गरेकी छन् । पीताम्बर र आमजस्ता फिल्म विधागत हिसाबले फरक हुने नै भए । यी फिल्मको निर्माणमै पनि धेरै फरक देख्छिन्, सुरक्षा । मसालेदार फिल्ममा कलाकारको लुकदेखि, कस्ट्युम र एक्सनलगायत पक्षमा धेरै मिहिनेत भइरहेको हुन्छ भने आमाजस्ता फिल्ममा स्क्रिप्टकै गहिराइमा बसेर काम गर्ने अभ्यास हुने गरेको सुरक्षा सुनाउँछिन् । एकअर्काको विचार, तर्क लिएर आमाजस्ता फिल्महरूको स्क्रिप्टमाथि छलफल हुन्छ । वर्कसपमै पनि प्रस्तुतिलाई निखार्ने काम हुन्छ, उनले भनिन्, आर्ट हाउसका फिल्महरू बजेटमा संघर्षरत हुन्छन् । मसालेदार फिल्ममा कथित स्टारहरू हुन्छन् । सुरक्षा अहिले यस्तो स्थानमा आइपुगेकी छन्, जहाँ उनी आफूलाई चाहिने पारिश्रमिक फिल्मकर्मीसँग माग्न डराउँदिनन् । अनि उनले त्यहीअनुरूपले पारिश्रमिक बुझेकी पनि छन् । तर, नेपाली फिल्म क्षेत्रमा पुरुष र महिला कलाकारबीच पारिश्रमिकमा ठूलो अन्तर भेटिन्छ । उनी यो सत्यसँग पनि जानकार छिन् । पुरुषभन्दा महिला कलाकारले पाइरहेको पारिश्रमिक कम नै छ । कम त हुने नै भयो, तर पैसा डिमान्ड गर्न नै महिला कलाकारलाई संघर्ष गर्नुपर्ने हुन्छ, उनी भन्छिन्, पुरुष कलाकारले खासै डिमान्ड नै गर्नुपर्दैन, उनीहरूलाई त मागेभन्दा धेरै दिन पनि तयार हुन्छन् । तर, अभिनेत्रीहरूले धेरै बार्गेनिङ गर्नुपर्छ, त्यसैले हामी बार्गेनिङमै संघर्ष गर्दै छौं । उनी महिला कलाकारले मागेअनुसारको पारिश्रमिक नै फिल्मकर्मीले दिएको देख्न चाहन्छिन् । उनी स्क्रिप्टलाई मूल्यांकन गरेर पारिश्रमिक मागिरहेकी हुन्छिन् । कुनै प्रोजेक्टमा कलाकारले धेरै नै समय दिनुपर्ने हुन्छ, कुनैमा भावनात्मक रूपले धेरै नै पोखिनुपर्ने हुन्छ । त्यस्ता विविध पक्षको लगानी हेर्दै पारिश्रमिक माग्ने गरेको उनी सुनाउँछिन् । सुरक्षा विचारमा मात्रै सुन्दर छैनन्, उनी सौन्दर्य मापदण्ड भत्काएकी सुन्दर अभिनेत्री पनि हुन् । तर, यही मापदण्डले कहिलेकाहीं उनी आफैंलाई असुरक्षित बनाएको छ । हो, फिल्म क्षेत्रमा सौन्दर्य मापदण्ड छ । केही सीमित पक्षलाई सुन्दर भन्ने केहीलाई नभन्ने चलन छ । जसको म सिकार हुँ, यो मापदण्डका कारण म आफैं पनि दुर्व्यवहारमा परेको छु, सुरक्षा सुनाउँछिन् । उनी सौन्दर्यलाई केवल विचारधारा ठान्छिन् । कुनै समुदायका लागि कुनै कुरा सुन्दर हुन सक्ला अर्को समुदायमा त्यो नहुन सक्छ । उनी युरोप पुग्दा कान्समा धेरैले भने यु आर सो प्रिटी । सिक्किम र दार्जिलिङमा पनि धेरैले उनको सौन्दर्यको चर्चा गरे । तर, नेपालमै भने उनलाई सुन्दर नठानिदिएको अनुभव सुरक्षासँग छ । नेपाल चाहिँ क्या भया हो मकुना थाहा नाईं, कर्णालीतिरको लवज समात्दै उनले भनिन्, म त आफैंलाई राम्री छु भन्ने सत्य लिएर अगाडि बढिरहेको हुन्छु । तर, बारम्बार मलाई बाहुनी भनिदिने, नाक, शरीर र उचाइलाई लिएर कमेन्ट गरिदिन्छन् । उनी आफूलाई नराम्रो भन्ने कमेन्ट आउँदा साथीहरूलाई सोध्छिन्, ओइ म राम्री छैन भन त । साथीहरू भनिदिन्छन्, तँ दामी छस् त यार ।"
रास्वपाले स्थानीय तह उपनिर्वाचनमा भाग लिने,"(काठमाडौं)राष्ट्रिय स्वतन्त्र पार्टी (रास्वपा) ले स्थानीय तहको उपनिर्वाचनमा भाग लिने भएको छ । रास्वपाको केन्द्रीय समिति बैठकले पहिलोपटक स्थानीय तहको चुनावमा भाग लिने निर्णय गरेको हो । रास्वपाले ०७९ को प्रदेशसभा र स्थानीय तह चुनावमा भाग लिएको थिएन, ०७९ कै प्रतिनिधिसभा निर्वाचनमा मात्र प्रतिस्पर्धा गरेको थियो । रास्वपा अहिले २१ सिटसहित प्रतिनिधिसभाको चौथो ठूलो दल हो र दुईपटक सरकारमा गइसकेको छ ।बुधबार बसेको रास्वपा केन्द्रीय समिति बैठकले स्थानीय तह उपनिर्वाचनमा भाग लिने निर्णय गरेको कार्यवाहक प्रक्तवा मनीष झाले बताएका छन् । निर्वाचन आयोगले मंसिर तेस्रो साता स्थानीय तहको उपनिर्वाचन गर्न सरकारलाई सुझाव दिएको छ । नगरपालिका प्रमुख र उपप्रमुख, गाउँपालिका अध्यक्ष र उपाध्यक्ष तथा वडा अध्यक्ष गरी रिक्त ३४ पदमा उपनिर्वाचन हुने आयोगले जनाएको छ । उपनिर्वाचनका लागि मतदाता नामावलीमा नाम दर्ता गर्न आयोगले सूचना आह्वानसमेत गरिसकेको छ ।रास्वपा सभापति रवि लामिछानेले पनि पार्टीले स्थानीय तहको उपनिर्वाचनमा भाग लिने बताएका छन् । प्रतिनिधिसभाअन्तर्गतको राज्य व्यवस्था तथा सुशासन समितिको बैठकपछि सञ्चारकर्मीको जिज्ञासामा संक्षिप्त प्रतिक्रिया दिँदै उनले भने, निर्वाचनका लागि कुन ढंगले अगाडि बढ्ने भनेर पार्टीभित्र छलफल सुरु भएको छ । राजनीतिक दलले भाग नलिने भन्ने कुरै छैन, कुन ढंगले भनेर हाम्रो छलफल भइरहेको छ । रास्वपा केन्द्रीय समिति बैठकले आगामी असोज १ र २ मा काठमाडौंमा राष्ट्रिय भेला गर्नेसमेत जनाएको छ । त्यसका लागि सबै पालिका र निर्वाचन क्षेत्र समितिका प्रतिनिधि एवं प्रदेश समिति तथा प्रदेश विभागमा प्रतिनिधि तोक्ने निर्णयसमेत गरेको छ । भदौभित्र सातै प्रदेशमा संक्षित प्रशिक्षण स्वरुप पार्टी सभापतिको उपस्थितिमा बिस्तारित छलफल गर्ने जनाइएको छ । कर्णाली विशेष अभियानअन्तर्गत भदौ १५ मा कर्णालीमा प्रदेश भेला आयोजना गरी संगठन निर्माण र विस्तारलाई निरन्तरता दिने र स्थानीय तहको आसन्न उपनिर्वाचन लक्षित पार्टी गतिविधिलाई तीव्र बनाउनेसमेत विज्ञप्तिमा उल्लेख छ ।यस्तै, पार्टीले असोज ३ मा संविधान दिवसका दिन संविधान संशोधनसँग सम्बन्धित नीति मन्थन कार्यक्रम गर्ने भएको छ । भ्रष्टाचार मुद्दाको हदम्याद, सरकारबाट शिक्षालगायत क्षेत्रमा भएको राजनीतीकरणको निरन्तरता, असमावेशी मन्त्रिपरिषद् र स्वार्थ बाझिने गरी मन्त्री नियुक्ति, डेडिकेटेड एवं ट्रंक लाइन विद्युत्को महसुल उठाउन गरिएको आनाकानी र नीतिगत भ्रष्टाचारका सन्दर्भमा सदनमा आवाज थप बुलन्द गर्ने पनि निर्णयमा भनिएको छ । यी विषयमा नागरिक समाजलाई राष्ट्रहितका पक्षमा निष्पक्ष रूपमा बोल्न र दबाब दिन पनि आह्वान गर्ने रास्वपाको निर्णय छ ।"
ढकालसँग दोस्रो पटक स्पष्टीकरण माग,"रास्वपाले पार्टीबाट हटाइएका महामन्त्री तथा केन्द्रीय सदस्य मुलुक ढकालसँग दोस्रो पटक स्पष्टीकरण सोध्ने निर्णय गरेको छ । कार्यवहाक प्रवक्ता मनीष झाद्वारा जारी विज्ञप्तिमा केन्द्रीय अनुशासन आयोगको सिफारिससहितको प्रतिवेदनका आधारमा पूर्वमहामन्त्री तथा पार्टी सदस्य मुलुक ढकाललाई पार्टी विधानको धारा ५६ (४) बमोजिम अन्तिम पटक स्पष्टीकरणको मौका दिने उल्लेख छ । ढकाललाई महामन्त्रीबाट पदमुक्त गर्ने रास्वपाको निर्णयले कानुनी मान्यता पाउने वा नपाउने विषय जटिल बनेको सन्दर्भमा फेरि अन्तिम पटक स्पष्टीकरणको मौका दिने भनिएको हो । महामन्त्रीलाई हटाउने निर्णय गर्नुअघि पार्टीको विधान र राजनीतिक दलसम्बन्धी ऐन, नियमले तोकेका प्रक्रिया पूरा नभएको भन्दै ढकालले दिएको निवेदनमा आयोगले अध्ययन गरिरहेको छ । रास्वपाले महामन्त्री ढकाललाई पदमुक्त गरिएको जानकारी गराउँदै त्यसलाई दल दर्ता किताबमा अभिलेखीकरण गर्न गत साउन १७ मा आयोगमा पत्राचार गरेको थियो । त्यसअघि नै ढकालले आफूलाई गरिएको कारबाही प्रक्रिया नै त्रुटिपूर्ण रहेको जिकिर गर्दै आयोगमा निवेदन दिएका थिए । त्यसबारेमा निर्वाचन आयोगले आवश्यक सम्पूर्ण प्रक्रिया बुझेर काम गरिरहेको आयोगका एक अधिकारीको भनाइ छ ।आयोगमा रहेको रास्वपा विधानमा पदाधिकारी त्यसमा पनि महामन्त्रीलाई बर्खास्तसम्मको कारबाही गर्ने प्रक्रिया सहज छैन । अरूभन्दा फरक पार्टी हो भन्दै विधानलाई रास्वपाले फरक बनाएकाले महामन्त्रीमाथिको कारबाहीको विषय सजिलै किनारा लाग्ने देखिँदैन, आयोगका ती अधिकारीले भने, आयोगले कुनै एक पक्षमा निर्णय लिए अर्को पक्ष अदालत जाने सम्भावना प्रशस्तै छ । रास्वपाले ढकालमाथि अनुशासनात्मक कारबाहीस्वरूप बर्खास्त गरिएकाले उक्त पद रिक्त रहेको जानकारी आयोगलाई गराएको छ । आयोगले पार्टीसँग त्यससम्बन्धी कागजात मागेर अध्ययन गर्ने जनाएको छ ।इलाममा गत वैशाखमा भएको उपनिर्वाचनपछि ढकालले विभिन्न जिल्ला भ्रमण गरेर पार्टीको समीक्षा प्रतिवेदन तयार पारेका थिए । उक्त प्रतिवेदनमा सभापति लामिछानेको कार्यशैली र पार्टी सञ्चालन विधिमाथि आलोचना गरिएको थियो । आन्तरिक दस्ताबेज मिडियामा लगेर सार्वजनिक गरेको आरोप लगाउँदै रास्वपाले ढकाललाई असार १२ मा सामान्य स्पष्टीकरण सोधेको थियो । जवाफ दिन असार २१ सम्म समय दिइएकामा असार १९ मै ढकाललाई पदबाट निलम्बन गरिएको थियो भने असार २५ मा पदबाट बर्खास्त गरियो ।"
फेक अडियो प्रकरणका फरार अभियुक्त तिमल्सिना पक्राउ,"काठमाडौं (कास) सर्वोच्च अदालतका न्यायाधीश, कानुन व्यवसायी, सञ्चार उद्यमी र पत्रकारसमेतलाई लाञ्छित गरी फेक अडियो बनाएको प्रकरणमा फरार आरोपित राजकुमार तिमल्सिना पक्राउ परेका छन् । उनलाई उपत्यका अपराध अनुसन्धान टोलीले बुधबार साँझ काठमाडौंको पेप्सीकोलाबाट नियन्त्रणमा लिएको हो । तिमल्सिनाले तयार गरेको फेक अडियो लाई स्टिङ अपरेसनका नाममा सिधा कुरा अनलाइनमार्फत सार्वजनिक गरिएको थियो ।उक्त प्रकरणमा जिल्ला सरकारी वकिलको कार्यालय काठमाडौंले गत असार १३ मा विद्युतीय कारोबार ऐन र अपमानजनक कसुरविरुद्ध अपराध गरेको अभियोगमा तिमल्सिनासहित तीन जनालाई प्रतिवादी बनाएर १ लाख रुपैयाँसम्म जरिवाना, ५ वर्षसम्म कैद वा दुवै सजाय मागदाबी गर्दै मुद्दा दायर गरेको थियो । तिमल्सिनासहित फेक अडियो सार्वजनिक गर्ने अनलाइन सिधाकुराका प्रकाशक युवराज कँडेल र कार्यकारी सम्पादक नवीन ढुंगाना थिए । कँडेल र ढुंगाना धरौटीमा रिहा भइसकेका छन् । डार्क फाइल नाम दिएर प्रसारण गरिएको अडियो फेक भएको पुष्टि भएपछि प्रहरी प्रधान कार्यालयको साइबर ब्युरोले उनीहरूबाट कसुर भएको अभियोगसहित सरकारी वकिलको कार्यालयमा मुद्दा चलाउने रायसहितको प्रतिवेदन दिएको थियो ।यस प्रकरणमा सर्वोच्च अदालतमा पनि तीनै जनाविरुद्ध अदालतको अवहेलनासम्बन्धी मुद्दासमेत विचाराधीन छ । झूटा सामग्रीलाई चार सय भ्रष्टाचार मुद्दा डिसमिस गराउने सर्वोच्चतका न्यायाधीश सहभागी बैठकको स्टिङ अपरेसन शीर्षकमा गत वैशाख १४ मा सिधाकुराको युट्युब च्यानलबाट प्रसारण गरिएको थियो ।अवहेलना मुद्दामा स्टिङ अपरेसन गरेका भनिएका तिमल्सिना र भ्रामक अडियोमा आरोपित गरिएका व्यक्तिलाई पनि जवाफ पेस गर्न आदेश गरिएको थियो । सर्वोच्चको आदेशपछि सीआईबीलाई अडियो परीक्षण गर्न दिइएको थियो । साइबर ब्युरोका निर्देशक डीआईजी नविन्द अर्यालको नेतृत्वमा वैशाख २४ मा समिति नै बनाएर अडियो जाँच गराइएकोमा प्रयोगशाला परीक्षणले सिधाकुरामा प्रसारित अडियो झूटा भएको र यसमा संलग्नविरुद्ध तीनवटा कसुरमा अनुसन्धान गरी कारबाही गर्नुपर्ने राय पेस गरेको थियो ।"
"'एमपक्स : सचेत बनौं, त्रसित नबनौं","मंकीपक्स भाइरसबाट हुने एमपक्सको संक्रमण अफ्रिकी देशमा फैलिन थालेपछि विश्व स्वास्थ्य संगठनले गत अगस्ट १४ मा विश्वव्यापी स्वास्थ्य आपत्काल घोषणा गरेको छ । पछिल्लो समय अफ्रिकी देशहरू कंगो, युगान्डा तथा केन्या लगायतका देशमा संक्रमण फैलिन थालेपछि यसलाई अनौपचारिक रूपमा कोभिड भाइरसको महामारीसँग पनि तुलना गर्न थालिएको छ । जबकि, विश्व स्वास्थ्य संगठनले २०७६ माघमा कोभिड१९ महामारीलाई घोषणा गरेको विश्वव्यापी स्वास्थ्य संकटकाललाई २०८० वैशाखमा अन्त्य गरेको थियो । तर त्यसको एक वर्ष बित्दै गर्दा अर्को महामारीको चर्चा सुरु भएको छ । गत वर्ष नेपालमा एक जना विदेशी नागरिक एमपक्सबाट संक्रमित भएको पत्ता लागेको थियो, यस पटक भने संक्रमण देखिएको छैन । नजिकको मुलुक पाकिस्तानमा भने संक्रमण देखिएको छ । अहिले विश्वका देशहरू एकअर्कासँग यसरी जोडिएका छन् कि, एउटा हवाई यात्राको एक यात्रुले परिस्थितिमा बदलाव ल्याइदिन सक्छ । त्यसैले नेपालमा पनि जुनसुकै बेला यसको संक्रमण देखिन सक्छ । त्यसैले दूरीका हिसाबले कति परको देशमा संक्रमण फैलिइरहेको छ भन्ने कुराको खासै अर्थ छैन ।विश्व स्वास्थ्य संगठनले २०२२ मा पनि मंकीपक्सलाई विश्वव्यापी स्वास्थ्य आपत्काल घोषणा गरेको थियो । तर त्यतिबेला यो भाइरसको संक्रमणबाट देखापर्ने लक्षणहरू खासै गम्भीर नरहेको बताइन्थ्यो । यस पटक भने मंकीपक्सको नयाँ भेरियन्ट क्लेड १ बी को संक्रमण दर बढिरहेको र घातक पनि मानिएको छ । यद्यपि, मंकीपक्सको संक्रमणबाट देखापर्ने लक्षणसँग मिल्दोजुल्दो बिफर जस्ता रोगका विरुद्धमा नेपालीले पहिल्यै खोप लगाइसकेका हुनाले यहाँ क्लेड १ बी को संक्रमण दर र स्वास्थ्य समस्या कस्तो होला भन्ने अहिले आकलनकै विषय हो । तर कुनै पनि समयमा नेपालमा पनि संक्रमण देखिन सक्ने भएकाले सतर्कता र पूर्वतयारी भने आवश्यक छ । अकस्मात् भोग्नुपरेको कोरोना महामारीका बेलामा हाम्रा स्वास्थ्य प्रणाली र संरचनाले पूर्णतया काम गर्न सकेका थिएनन् । बरु, अनेकौं सीमितता सतहमा आएका थिए । त्यसैले समय छँदै पूर्वतयारीलाई तीव्रता दिन सके सम्भावित क्षतिलाई कम गर्न सकिन्छ । त्यसका लागि हामीले अहिले संक्रमण फैलिरहेका देशले अपनाइरहेका रणनीति र संक्रमणको सम्भावनामा रहेका देशहरूले गरिरहेका पूर्वतयारीबाट सिक्न सक्छौं । अहिलेलाई भने विश्व स्वास्थ्य संगठनले गरेको आपत्कालको घोषणा अनुसार गर्नुपर्ने पूर्वनिर्धारित तयारीहरूलाई पालना गर्न आवश्यक छ ।अहिले पूर्वतयारी स्वरूप स्वास्थ्य तथा जनसंख्या मन्त्रालयले विज्ञसँग सुझाव लिइरहेको, जानकारीका लागि कल सेन्टर १११५ सञ्चालन गरेको, हवाई एक तथा जमिनका १६ नाकाहरूमा रहेका हेल्थ डेस्कहरू तथा सरुवा रोगहरूको निगरानी गर्ने तीनै तहका निकायहरूलाई सतर्क गराइसकेको र सबै प्रदेशमा यस रोगको निदान तथा व्यवस्थापनका लागि अस्पताल र चिकित्सक तोकिसकेको बताएको छ । यस भाइरस र यसको संक्रमणपछि देखिने लक्षण तथा साधारणजटिल स्वास्थ्य समस्या, व्यक्तिव्यक्तिले अपनाउनुपर्ने स्वास्थ्य मापदण्डका विषयमा पनि जनचेतना फैलाउन आवश्यक छ । मूलतः अस्पतालकै सेवालाई चुस्तदुरुस्त बनाउन आवश्यक छ । यसबारेमा अहिल्यै अपिल गर्नुपर्नाका कारण के हो भने, समयमै विवेकपूर्ण तयारी गर्न सकेनौं भने पछि संक्रमण देखिन थालेपछि हतारहतारमा निर्णय गर्नुपर्ने बाध्यता हुन्छ । त्यतिबेला विवादास्पद निर्णय हुने सम्भावना पनि ज्यादा हुन्छ । कोरोना संक्रमणको त्रास फैलिएका बेलामा भएका कैयौं निर्णयहरू विवादमा परेका थिए । मंकीपक्सले त्यस्तै अवस्थामा पुर्याउन पनि सक्छ । किनकि, तयारी गरेका छौं भन्ने जवाफ सनातनी हो । सरकारको पूर्वतयारी कति प्रभावकारी छ भन्ने पुष्टि संक्रमण देखिन थालेपछि प्रस्ट हुनेछ ।संक्रामक र घातक भाइरसका कारण सिर्जित हुने स्वास्थ्य समस्याका कारण हैरानी भोग्नुपर्ने व्यक्तिले हो । त्यतिबेला राज्यको पूर्वतयारी कस्तो थियो भन्ने प्रश्नको खासै अर्थ रहँदैन । त्यसैले व्यक्तिव्यक्तिले सरकारका सूचना र आह्वानलाई सचेततापूर्वक पालना गर्न सकियो भने त्यस्तो हैरानी भोग्नुपर्ने अवस्था आउने छैन । अन्य संक्रमणमा जस्तै यसमा पनि बालबच्चा, वृद्धवृद्धा तथा गर्भवतीहरूलाई अतिरिक्त हेरचाह आवश्यक पर्छ । परिवारका सदस्यहरू यसप्रति संवेदनशील बन्नुपर्छ । कोही व्यक्ति संक्रमण देखिएका देशबाट नेपालमा आएको हो भने केही दिन क्वारेन्टिन मा बस्नु उचित हुन्छ । हुन त अहिले नेपालमा संक्रमण देखिएको छैन । नदेखिन पनि सक्छ । तर सम्भावित संक्रमणप्रति सचेत भने हुनुपर्छ । त्रसित हुन भने आवश्यक छैन । खासगरी यस्तो बेलामा आधिकारिकता पुष्टि नभएका जानकारीहरू पनि प्रवाह हुने भएकाले त्यसले मानिसमा त्रास बढाउँछ । यसप्रति पनि सचेत हुनुपर्छ । आधिकारिक निकायबाट प्रवाह हुने सूचना तथा विज्ञहरूका सल्लाह र सुझावलाई पछ्याउनेतर्फ ध्यान दिनुपर्छ ।यतिबेला विश्वको ध्यान अहिले देखिएको संक्रमणलाई अन्यत्र फैलिन नदिने र न्यूनीकरण गर्दै लैजानेतर्फ केन्द्रित हुन आवश्यक छ । स्वास्थ्य संरचना बलियो भएका, आर्थिक रूपमा सबल भएका, अनुसन्धान क्षमता प्रभावशाली भएका र राजनीतिक रूपमा पनि नेतृत्वदायी भूमिकामा रहेका देशहरूले अग्रसरता लिन आवश्यक छ । एकअर्काका अनुभवलाई साझा गर्न र सामर्थ्यलाई एकीकृत गर्न सक्ने हो भने मंकीपक्सविरुद्धको लडाइँ सहज हुनेछ । स्पष्टै छ, अहिले संक्रमण देखिएका देशहरूलाई हरतरहले सहयोग पुग्न सक्यो, विश्व स्वास्थ्य संगठनबाट सिफारिस भएका खोप पुग्न सक्यो र संक्रमण त्यहीं अन्त्य भयो भने अन्य देशमा फैलिन पाउने छैन । आज सुरक्षित भनिएका देशहरू पछिसम्मै पनि सुरक्षित हुन सक्नेछन् ।"
संघीय शिक्षा ऐनमा थप प्रस्ताव,"२०४६ सालको ऐतिहासिक जनआन्दोलनले देशमा प्रजातान्त्रिक शासन व्यवस्थाको प्रत्याभूत गरेपश्चात् जनताले आशा गरेको तीनवटा क्षेत्रमध्ये प्रमुख क्षेत्र थियो, शिक्षा । गणतन्त्र स्थापना भएर २०७२ सालमा संविधान जारी भयो । संविधानले सबै प्रकारका कानुन संविधान बनेको तीन वर्षभित्र बनी सक्नुपर्ने व्यवस्था गरेकामा २०८१ भदौसम्म आइपुग्दा पनि २०२८ को शिक्षा ऐन र २०५९ कै शिक्षा नियमावलीले शिक्षालाई निर्देशित गरिरह््यो । संविधानले आधारभूत र माध्यमिक शिक्षा भनी १८ र ९१२ लाई निर्धारण गर्यो तर संघीय शिक्षा ऐन नबन्दा उक्त व्यवस्था लागू गर्न कठिन भयो । सार्वजनिक शिक्षा कतै निःशुल्क भएन । सामुदायिक विद्यालयको ९१२ तहमा करिब ५७ हजार शिक्षक दरबन्दी अपुग भएको प्रतिवेदन सार्वजनिक गरियो । संविधान बनेको ९ वर्षसम्म १० वटा शिक्षामन्त्री बने तर संघीय शिक्षा ऐन कसैको प्राथमिकतामा परेन ।सरकारले संघीय संसद्मा पेस गर्ने गरी संघीय शिक्षा ऐनको मस्यौदा तयार गरेको छ । सरोकारवाला शिक्षकले त्यसमा असन्तुष्टि जनाएका छन् । शिक्षकका पेसागत नेतृत्वसँग छलफल नै नगरी जारी गरिने ऐनमा सबै शिक्षकको अपनत्व हुन जरुरी छ । शिक्षालाई प्रदेश र स्थानीय तहमा सुम्पेर राज्य शिक्षाबाट पन्छिन खोज्दै छ, जुन कुनै हालतमा उपयुक्त होइन । बीसौं वर्ष स्थायी सेवा गरेका शिक्षकलाई आवधिक बढुवा गर्ने व्यवस्था शिक्षा ऐनले गर्न सकेन । शिक्षकलाई हतोत्साहित गरेर सामुदायिक शिक्षा गुणस्तरीय बन्दैन । १) संघीय शिक्षा ऐनले शिक्षालाई पूर्णरूपमा राज्य नियन्त्रित र निःशुल्क बनाउनुपर्छ । २) शैक्षिक संस्थाहरू सार्वजनिक र गुठी मात्रै हुनुपर्छ । ३) शिक्षकहरूको मर्यादा र सेवासुविधा सबैभन्दा उच्च रहनुपर्छ । ४) पेसागत संगठन खारेजी र शिक्षकलाई राजनीतिक दलको कार्यसमितिमा रहन बन्देज गरी त्यस्तो गरेमा सेवाबाट बर्खास्त गरिनुपर्छ ।५) प्रधानाध्यापकको नियुक्ति योग्यतम् र वरिष्ठताका आधारमा खुला प्रतिस्पर्धाबाट तहगत रूपमा गरिनुपर्छ ।६) शिक्षक सरुवालाई मापदण्डका आधारमा ऐनमै व्यवस्था गर्नुपर्छ । शिक्षालाई संघ, प्रदेश र स्थानीय तहको साझा सूचीमा राख्नुपर्छ ।७) शिक्षक सेवा आयोगलाई संवैधानिक आयोग बनाई सबै प्रकारका शिक्षक र विद्यालय कर्मचारीको स्थायी नियुक्तिको सिफारिस आयोगद्वारा लिइने परीक्षामा सफल हुनेलाई गरिनुपर्छ । ८) शिक्षकको नियुक्ति साधारण आधारभूत अर्थात् प्राथमिक तहबाट गरी आन्तरिक प्रतिस्पर्धाका आधारमा निम्न मावि तथा मावि तहमा गरिनुपर्छ । शिक्षक बढुवालाई जिल्लागत होइन राष्ट्रिय रूपमा शतप्रतिशत आन्तरिक खुला र हरेक १० वर्षमा आवधिक बढुवा गरिनुपर्छ ।९) जिशिअलगायत शैक्षिक कर्मचारीहरू शिक्षकबाट नियुक्ति गर्ने व्यवस्था ऐनमा गरिनुपर्छ ।१०) विद्यालय शिक्षाको पाठ्यक्रम देशको उत्पादन र जनशक्ति प्रयोग हुने गरी बनाउनुपर्छ । ११) देशभित्रै पठनपाठन हुने विषय अध्ययन गर्न विदेश जान दिनु हुँदैन । वैदेशिक अध्ययनमा छात्रवृत्तिमा बाहेक जान दिनु हुँदैन ।१२) शिक्षा सेवाको उमेरको हद ३५५५ र सेवालाई २० वर्षभन्दा अधिक बनाइनु हुँदैन । अस्थायी सेवासमेत जोडेर सुविधासहित पुराना शिक्षकलाई बिदाइ गरी सक्षम जनशक्ति भित्र्याइनुपर्छ ।१३) शैक्षिक प्रशासनका कर्मचारी शिक्षकहरूबाटै नियुक्ति गरिनुपर्छ ।१४) एक विद्यालय एक नर्सको अवधारणालाई ऐनमै व्यवस्था गर्नुपर्छ ।१५) न्यून विद्यार्थी भएका स्कुल मर्ज गर्नुपर्छ ।१६) महिला शिक्षकलाई महिनामा ३ दिन महिनावारी बिदा र अविवाहित शिक्षकले विवाह गर्दा कम्तीमा एक हप्ता विवाह बिदा पाउने व्यवस्था गरिनुपर्छ ।अतः शिक्षालाई राज्यले उच्चतम प्राथमिकता दिएर सबै क्षेत्रको नेतृत्व शिक्षाले गर्ने गरी ऐनमै व्यवस्था गरिनु आवश्यक छ । संघीय ऐन सदनमा पेस गरेपश्चात् विभिन्न दलले दफावार छलफल गरी शिक्षालाई प्राथमिकता दिने गरी संशोधन प्रस्ताव पेस गर्नु हुन माननीय सांसद, मन्त्री एवं सरोकारवाला सबैमा हार्दिक अनुरोध छ । कुसुम न्यौपाने, नवलपरासी पूर्व"
चित्तबुझ्दो जवाफको अपेक्षा,"मंगलबार कान्तिपुरमा प्रकाशित पूर्वन्यायाधीश गौरीबहादुर कार्कीको लेख के हदम्यादको भरमा देश हाँक्ने ? यथार्थपरक र बोधगम्य छ । भ्रष्टाचारमा हदम्याद राखेर देशलाई भ्रष्टाचारीको स्वर्ग नबनाउन उहाँले दिनुभएको सुझाव सुशासन चाहने हरेक जिम्मेवार पार्टी र नेताले मनन गर्नुपर्छ । केही भ्रष्ट नेताका कारण भ्रष्टाचारमा हदम्याद राखेर देशलाई बर्बाद बनाउने खेललाई सबै नागरिकले विफल बनाउनुपर्छ । कानुन सांसदहरूले बनाए पनि त्यसको असर भने सम्पूर्ण नेपालीलाई नै पर्ने हो । यसर्थ कुनै कानुन बनाउनु वा संशोधनअघि संसदीय समितिका अतिरिक्त नागरिक मञ्चहरूमा पनि सार्वजनिक रूपमा छलफलको परिपाटी विकास गर्नुपर्छ । भ्रष्टाचारमा पाँचवर्षे हदम्यादको प्रस्ताव किन आयो ? कुन उद्देश्य र औचित्यका लागि आयो ? त्यसले राष्ट्रको उन्नतिमा प्रतिकूल असर पर्छ, पर्दैन ? भ्रष्टाचार थप बढ्छ कि बढ्दैन ? त्यसबारे संशोधन प्रस्ताव पेस गर्नेहरूले आम जनतालाई तर्कपूर्ण जवाफ दिने बेला आएको छ । अझ सत्तारूढ एमालेले चित्तबुझ्दो जवाफ दिनुपर्छ । किनकि संसदीय समितिमा एमालेबाहेक दलहरूले हदम्याद प्रावधानको एकमतले चर्को रूपमा विरोध गरेका छन् । गोपाल देवकोटा, जोरपाटी, काठमाडौं"
परराष्ट्रमन्त्री र छिमेक सम्बन्ध,"परराष्ट्रमा महिलामहिलामैत्री संरचनाको कुरा भइरहँदा पछिल्ला दिन नेपालमा पनि फेमिनिस्ट डिप्लोमेसीको चर्चा हुन थालेको छ । भारदारिया र ठालु पुरुषको एकाधिकारकै रूपमा परम्परादेखि परिचित कूटनीतिक क्षेत्रमा महिलालाई नपत्याउने मनोविज्ञान सुषुप्त कायम नै रहेकाले महिलाका लागि कामबाटै काबिलियत पुष्टि गर्नुपर्ने चुनौती छ । सत्ता, शक्ति, सरकारको प्राप्ति र समाप्तिमा जनादेशभन्दा पनि भूराजनीति निर्णयक हुन्छ भन्ठान्ने नेपाली राजनीतिज्ञको मनोविज्ञान छ । सरकारका नेतृत्वले आफ्ना निकट र मुठीका व्यक्तिलार्ई मात्र यो मन्त्रालय दिने प्रचलन रहेबाट पनि मन्त्री हुनेको क्षमता, विज्ञता वा रुचिभन्दा दलका नेतृत्वको विश्वासमा पर्नु विशेष योग्यता मानिन्छ । यो डेढ वर्षमा नेपालले विद्यावारिधि उपाधिसहितका दुई परराष्ट्रमन्त्री महिला पायो । दुवै जना आफ्ना पेसामा स्वदेश र विदेशमा कहलिएकाले कति कक्षा पढेको र अंग्रेजी बोल्न सक्छसक्दैन भन्नेमा ज्ञान मापन र प्रश्न गर्ने एजुकेसन एन्ड ल्याङ्ग्वेज फन्डामेन्टालिस्टले समेत आलोचना गर्ने ठाउँ पाएनन् । दुवैको योग्यता र दक्षताका सन्दर्भलाई कहींकतै प्रश्न उठेन । कतिपयले यी दुवैलाई दलहरूले प्रतिस्पर्धामा ल्याएको भन्ठान्छन् । महिलाको राज्य संरचनामा बढ्दो सहभागिता आफैंमा स्वागतयोग्य भइरहँदा पढाइ या डिग्रीभन्दा पनि विषयगत अध्ययन र निरन्तरता भुल्न नहुने अर्को पक्ष हो । जुन दलहरूको संरचनाभित्रबाटै पनि प्रशिक्षित, सामाजीकरण गर्दै नेतृत्व तयार गर्ने अभ्यास गरिनुपर्छ । यसको मतलब कतिपय अवस्थामा विश्वविद्यालयको प्रमाणपत्र लिएर पनि अन्य विषयमा काम गर्ने चलनले पुरानो विशिष्टता बिर्सने अवस्था पनि हुन्छ भने कहिलेकाहीं लगातारको लगनले खास डिग्री नभए पनि राम्रै सुझबुझ बनाउन सफल भइन्छ भन्ने हो । यी दुवै विद्यावारिधिधारी महिलाले आफूलाई आआफ्ना विषयगत क्षेत्रमा खरो उतारेका छन् । पौड्याल कृषिसामाजिक विकासमा त राणा सामाजिक स्वास्थ्यमा । पौड्याललाई विकाससँग प्रत्यक्ष सम्बन्ध राख्ने अर्थ मन्त्रालय सम्हाल्न जति सहज हुन्थ्यो, परराष्ट्र त्यति भएन होला । यद्यपि कांग्रेस सभापति देउवाकी श्रीमती र प्रथम महिलाका हैसियतमा समेत दर्जनौं द्विदेशीय तथा बहुपक्षीय भ्रमण र सभामा भाग लिने अवसर पाएकी राणाले नेपालको विदेश सम्बन्धका विभिन्न आयाममा बुझ्ने मौका र सन्दर्भ थप योग्यता हुन् । राणाले चाहँदा यस विषयमा पनि रुचि जगाउन र काबिल बनाउन सक्थिन् । एकाएक परराष्ट्रमन्त्रीमा नाम आएअघि यस विषयमा उनको खासै लेखपढ र चासो भएको सार्वजनिक रूपमा भने देखिएको थिएन । आफ्ना ती अनुभव, अहिलेको अवसर र विषयगत अभ्यासबीच तालमेल गराएर कस्तो क्षमता प्रदर्शन गर्लिन् भन्नेमा प्रधानमन्त्रीको विश्वास तथा साथ, राणाले पाउने समयावधि र लिने नीतिले निर्धारण गर्नेछ ।"
गणतन्त्र यदि राख्न सक्नुभयो भने !,"१७८७ सेप्टेम्बर १७ का दिन अमेरिकाको फिलाडेल्फियास्थित इन्डिपेन्डेन्स हलमा १३ वटामध्ये १२ राज्यका ३९ संविधानसभा प्रतिनिधिले ती राज्यलाई बेलायती उपनिवेशबाट मुक्त गर्दै एउटा सार्वभौम र स्वतन्त्र संयुक्त राज्य अमेरिका राष्ट्र निर्माणका लागि तयार गरिएको संविधानमा हस्ताक्षर गरे । एक घरानियाँ, पहुचवाला र चेतनशील महिलाले संविधानसभाका ज्येष्ठ प्रतिनिधि बेन्जामिन फ्राङ्कलिनलाई सोधेकी थिइन्, डक्टर, हामीले के पायौं ? गणतन्त्र या राजतन्त्र ? फ्राङ्कलिनको जवाफ थियो, गणतन्त्र थाम्न सक्नुभयो भने !यो लेखको शीर्षक पनि फ्राङ्कलिनको यही भनाइबाट लिइएको हो । उनी अमेरिका राष्ट्र निर्माणका संस्थापकमध्ये एक हुन् । स्वतन्त्रता घोषणा दस्तावेजका मस्यौदाकार, हस्ताक्षरकर्ता तथा संविधान लेखनमा महत्त्वपूर्ण भूमिका निभाएका प्रभावशाली बहुआयामिक व्यक्तित्वका रूपमा उनलाई चिनिन्छ । अमेरिकामा संविधान लेखनको समयमा राखिएको यो चर्चित विचारलाई शीर्षक बनाइनुको औचित्य सरकार, दल र नेतृत्वप्रति जनस्तरमा बढ्दै गएको विद्रोह भावले संघीय लोकतान्त्रिक गणतन्त्रात्मक व्यवस्थालाई थाम्न र थेग्न सक्छौं कि सक्दैनौं भन्ने प्रश्नको उत्तर खोज्ने प्रयास नै हो ।बेलायती साम्राज्यको अमेरिकी उपनिवेशमा बेलायती राजतन्त्रका पक्षधरहरू नभएका होइनन् । तर, अमेरिकी क्रान्ति र संविधान घोषणाको समयमा उनीहरूको प्रभाव कमजोर थियो । ती महिलाको प्रश्नको आधार के थियो भने संविधानसभामा केही प्रभावशाली प्रतिनिधिहरूले अमेरिकाका प्रथम राष्ट्रपति जर्ज वासिङ्टनलाई निर्वाचित राजा बनाउनुपर्छ भन्ने प्रस्ताव गरेका थिए । जसलाई उनले अस्वीकार गरेका थिए । अमेरिका राष्ट्र निर्माणका अर्का संस्थापक सदस्य अलेक्जेन्डर ह्यामिल्टनले निर्वाचित राष्ट्रपतिले आजीवन राजाका रूपमा शासन गर्नुपर्छ भन्ने प्रस्ताव राखेका थिए, त्यो पनि अस्वीकृत भएको थियो । फ्राङ्कलिनले दिएको जवाफको एउटा पक्ष के हो भने राजतन्त्रको विषयमा संविधानसभामा निकै राम्रै बहस भएको थियो । एउटा अर्को पक्ष के थियो भने संयुक्त राज्यमा समावेश ती उपनिवेशहरूमा जनसंख्याको केही प्रतिशत आफ्नो मूल थलो बेलायती राजतन्त्रको धङधङी बोकेर बसेका जनता पनि थिए । अमेरिकी स्वतन्त्रता क्रान्ति बेलायती साम्राज्यको शासनबाट मुक्ति र स्वतन्त्रताका लागि थियो । यसका लागि संविधानसभाका प्रतिनिधिहरूले अत्यधिक बहुमतले गणतन्त्रात्मक राज्य व्यवस्था स्थापना गरे । ४ मार्च १७८९ मा संविधान लागू भएदेखि कार्यान्वयनमा आएको गणतन्त्र बितेका २३५ वर्षमा अनेकौं चुनौती सामना गर्दै विश्व शक्तिशाली राष्ट्रका रूपमा स्थापित भयो । दुई दल रिपब्लिक र डेमोक्रेटिकबीचमा बढ्दो ध्रुवीकरणले गणतन्त्रमा चुनौती थपिएको महसुस गर्दै हालै अमेरिकी राष्ट्रपति जो बाइडेनले भने, केही महिनापछि अमेरिकी जनताले अमेरिकाको भविष्यको बाटो छान्नेछन् । अनि यसमा साँच्चिकै हामीले हाम्रो गणतन्त्र राख्न सक्छौं कि सक्दैनौं, त्यो तपाईंहरूको हातमा छ ।अमेरिकाको गणतन्त्र आधुनिक मोडेलको गणतन्त्र हो । अमेरिकी संविधानमा लिखत भएअनुसार मानिसहरू जन्मसिद्ध रूपमै समान हक राख्छन्, त्यसैले उनीहरूमा जीवन (मौलिक हक र अधिकार) स्वतन्त्रता र सुखीपनजस्ता अपरिहार्य अधिकार जन्मसिद्ध हुन्छ । यी अधिकार प्राप्त गर्नकै लागि जनताबाटै निर्वाचनद्वारा सरकारहरू गठन हुन्छन् र तिनीहरूको स्वीकृतिबाट अधिकार कार्यान्वयन गर्छन् । गणतन्त्रको यो मोडेलको अर्को प्रमुख विशेषता भनेको राज्य व्यवस्थामा समान र संवैधानिक रूपमै अधिकारको बाँडफाँट अर्थात् शक्ति पृथकीकरण, कार्यकारीको अधिकार प्रयोगमा जाँच र सन्तुलन (चेक एन्ड ब्यालेन्स), निर्वाचित प्रतिनिधिको जनउत्तरदायित्वको प्रश्न र आर्थिक प्रणालीलाई कानुनी र उत्तरदायीपूर्ण तवरबाट परिभाषित र व्यवस्थित रूपमा सञ्चालन गर्नु हो । अहिले विश्वमा संयुक्त राष्ट्रसंघका १९५ देशमध्ये १५९ देश गणतन्त्रात्मक राज्य व्यवस्थाअन्तर्गत छन् ।नेपालको गणतन्त्रको इतिहास नयाँ छ । २०६५ जेठ १५ मा राजतन्त्रको अन्त गर्दै गणतन्त्रात्मक राज्य व्यवस्थाको घोषण भएको १६ वर्ष पुग्यो । राजतन्त्रको (२०४७२०६१ संवैधानिक र २०६२२०६३ निरंकुश) अन्त गर्दै स्वतन्त्र, सार्वभौम गणतन्त्र राष्ट्र नेपालमा रूपान्तरणको विकसित चरणको पहेलुको आफ्नै इतिहास छ । गणतन्त्रात्मक बनाउने विचारको सूत्रपात कुन समयमा, कुन आधारमा र कसले गर्यो ? २०६५ जेठ १५ सम्म कसरी विकसित र परिवर्तित हुँदै गयो ? यसको वस्तुगत र तथ्यपरक विश्लेषण पनि कुनै दिन इतिहासकारहरूले लेख्ने नै छन् ।२०३६ सालमा तत्कालीन राजा वीरेन्द्रले जनमत संग्रह घोषणा गर्नु केही दिनअगाडि कुनै बाह्य शक्तिबाट सञ्चालित एक नेपालीले राजतन्त्र फाल्ने भए बहुदलीय प्रजातन्त्र पुनःस्थापना गर्न कुनै समय नलाग्ने प्रस्ताव आफूकहाँ ल्याएको कुरा कांग्रेसका संस्थापक नेता पूर्वप्रधानमन्त्री बीपी कोइरालाले आफ्नो स्मरणमा उल्लेख गरेका छन् । राजतन्त्र फाल्ने प्रस्तावमा बीपीले जसले राजतन्त्र फाल्न सक्छ, उसले त्यसपछि निर्माण हुने कुनै पनि सरकारलाई चाहेको समयमा फाल्न सक्ने हुँदा यस्तो प्रस्ताव आफूले अस्वीकार गरेको कुरा उल्लेख गरेका छन । बीपीलाई गणतन्त्र बोकाउन गरिएको त्यो प्रयासपश्चात् अरू प्रयास पनि भए होलान्, तर ती सबैका लागि उपयुक्त राजनीतिक वातावरण त चाहिन्छ नै आन्तरिक वा बाह्य । बीपीसमक्ष प्रस्तुत त्यो प्रस्तावको करिब तीन दसकपछि २०६५ जेठ १५ को मध्यरातमा जनताबाट निर्वाचित संविधानसभाबाट गणतन्त्रको घोषणा भयो । केही कथित विज्ञहरू र राजनीतिक बुझक्कडहरूले नेपाली कांग्रेस त्यसमा पनि गिरिजाप्रसाद कोइरालाको समर्थन नभएको भए गणतन्त्र सम्भव थिएन भन्छन् । तर गणतन्त्रको स्थापनामा आफैं बढी जस लिन खोज्ने दलमा माओवादी पर्छ । तर के यो नारा वा माग राखेर हिंसात्मक विद्रोह गर्दैमा नेपालमा गणतन्त्र स्थापना हुन सक्थ्यो भन्ने प्रश्न भूराजनीतिक रूपमा महत्त्वपूर्ण छ । २०६१ माघ १९ मा तत्कालीन राजा ज्ञानेन्द्रले निर्वाचित प्रधानमन्त्रीलाई पदच्युत र संसद् विघटन गरी सत्ता हातमा लिएर निरंकुश रूपमा शासन गर्दाको भूपरिवेश, बाह्य शक्ति त्यसमा पनि छिमेकी देशसँगको असन्तुलित सम्बन्ध (कुनै एक देश चिढिएको अवस्था) ले बीपीलाई आएको राजतन्त्र फाल्ने त्यो प्रस्ताव (सन् १९७५ देखिका) देखि २०६५ जेठ १५ सम्म अनेक अप्रकटित प्रयास भए होलान् । छद्म राजनीतिक दल या असन्तोषी समूहहरू प्रयोग भए होलान् । के २०६२ मंसिर ५ मा दिल्लीमा सात दल र माओवादीबीच हस्ताक्षरित १२ बुँदे सहमति कसैको बृहत्तर भूराजनीतिक स्वार्थमा भएको थियो भन्ने ऐतिहासिक पृष्ठभूमिका प्रश्नहरू उठ्दैनन् ? वास्तवमा गणतन्त्र कसरी र कसको स्वार्थमा आयो भन्ने प्रश्नको उत्तर भविष्यमा इतिहासकारहरूले ल्याउलान् भन्ने आशा गर्न सकिन्छ । संघीय गणतन्त्रात्मक लोकतान्त्रिक व्यवस्थामा संकटका लक्षण देखा पर्न थालेका छन् । जनतामा बढ्दो विद्रोही भाव र विश्वमा लोकतन्त्रमा देखिएको ह्रासोन्मुख अवस्थाको पृष्ठभूमि अध्ययन गर्दा के दलहरूले भन्दै आएको जनताको संघर्ष, त्याग र बलिदानबाट प्राप्त संघीय लोकतान्त्रिक गणतन्त्र जनताको मनमनमा तनतनमा बस्न सफल छ ? के यो व्यवस्थाले जनस्तरमा जरो गाड्दै अब अपरिवर्तनीय अपरिहार्य बन्दै गएको छ ? वर्तमान परिवर्तित विश्वमा १६ वर्ष समय कम होइन । यो समयलाई नेपालको आधुनिक राजनीतिक व्यवस्थाको इतिहाससँग पनि तुलना गर्न सकिन्छ । २००७ को क्रान्तिको परिणामस्वरूप स्थापित प्रजातान्त्रिक व्यवस्थापश्चात्का ८ वर्ष तत्कालीन राजा त्रिभुवनको सत्ताको बागडोरमा नियन्त्रणमै व्यतित भयो । उनको महत्त्वाकांक्षा, छिमेकी राष्ट्रको बढ्दो र अवाञ्छित हस्तक्षेपका कारण अस्थिरता र अनिश्चितताको दलदलमा मुलुक फस्यो ।२०१७ पुस १ मा कांग्रेसको निर्वाचित लोकतान्त्रिक सरकारलाई पदच्युत गरी राजा महेन्द्रले निर्दलीय र निरंकुश पञ्चायती शासन व्यवस्था लादे । १७ वर्षपछि अर्थात् २०३४३५ मै (२०३६ मा आउँदा जनमत संग्रह नै गर्नुपर्यो) यो व्यवस्था संकटोन्मुख हुँदै २०४६ मा आएर यो खारेज नै भयो । संवैधानिक राजतन्त्र र बहुदलीय व्यवस्था पुनःस्थापित भयो । यो व्यवस्थाको केही वर्षमै नेकपा माओवादीले हिंसात्मक विद्रोहमार्फत चुनौती दिन थाल्यो । राजा वीरेन्द्र परिवारको वंशनाशलाई षड्यन्त्रको सिद्धान्तबाट हेर्ने हो भने ठूलै संकट निम्तिसकेको थियो । भित्रीबाहिरी जुनसुकै परिस्थितिले होस्, माओवादीको विद्रोह र तत्कालीन राजा ज्ञानेन्द्रको निरंकुश महत्त्वाकांक्षाको कारण सात संसद्वादी दल र माओवादी एकै ठाउँ आइपुगे । तत्पश्चात् संयुक्त जनआन्दोलनको परिणामस्वरूप २०४६ सालको जनआन्दोलनको उपलब्धि गुम्दै संघीय लोकतान्त्रिक गणतन्त्रात्मक व्यवस्थाको स्थापना भयो । यसरी हेर्दा औसत १५१६ वर्षमै राजनीतिक परिवर्तनको इतिहास भोगेको नेपालको अनुभव छ । २०६२२०६३ को जनआन्दोलन अझ २०६५ मा गणतन्त्र घोषणापछिका १६ वर्षमा जनतामा सरकार, नेता र नेतृत्वप्रति सकारात्मक धारणा बन्न सकेन । यी वर्षहरूबाटै खाडी मुलुक र अन्य देशमा बाध्यतावश रोजगारीमा जानेको संख्यामा वृद्धि हुँदै गयो । औसतमा प्रत्येक वर्ष पाँच लाख युवायुवती रोजगारीका लागि विदेश जान्छन् र यो संख्या ७० लाखभन्दा बढी पुगिसकेको छ । दैनिक २५ सय हाराहारी युवा विदेश जान लाग्दा विमानस्थलमा उनीहरूको परिवारमा चिन्ता र दारुणिकताको गहिराइ बुझ्न सकिन्छ । सरकारप्रति उनीहरूको सोच सकारात्मक बन्न सक्दैन । गएकामध्ये कति बाकसमा फिर्ता हुन्छन् । विगत १५ वर्षमा १२ हजार युवा बाकसमा फर्केका छन् । विशेषतः खाडी मुलुकमा काम गर्न गएकाहरूले मोबाइलमार्फत केही तस्बिर आफ्ना परिवारमा पठाउँछन् । त्यहाँको कष्ट, कसैको शोषण अनि उच्चस्तरको भौतिक विकास त्यसमा देखिन्छ । जनतामा अकासिँदो निराशाको अर्को कारण हो, दैनिकजसो भ्रष्टाचारका ठूलाठूला समाचारहरू त्यो पनि कतिपय उच्चस्तरका राजनीतिक नेता र कर्मचारीहरूको । उच्चस्तरमा कसैलाई पनि कारबाही हुँदैन भन्ने आमधारणा छ । प्रत्येक वर्ष चारपाँच सय मानिस बाढीपहिरो अनि सडक दुर्घटनाबाट मृत्युवरण गर्छन् । त्यतिकै संख्यामा पहिरोबाट विस्थापित हुन्छन् । उनीहरूको दुःख र पीडामा सरकार समानुभूति त प्रकट गर्छ तर उनीहरूलाई आर्थिक रूपमा स्थापित गर्न सक्दैन । गरिबीले गर्दा स्वास्थ्य सेवामा अझै आम जनताको आर्थिक पहुँच पुग्न सकेको छैन । अझै जनसंख्याको ठूलै हिस्सा स्वास्थ्य होइन आधारभूत खानेपानीको पहुँचमा छैन । विप्रेषणको स्रोतले धेरै ठूलो जनसंख्याको घरमा चुलो बलेको छ तर दैनिक उपभोग्य वस्तुको मूल्य बढ्दो छ । कृषकको अवस्था पनि सरकारप्रति सकारात्मक हुन सकेको छैन । अधिकांश साना उद्योगी व्यवसायीमा ठूलो उत्साह देखिँदैन । सहकारी, लघुवित्त, मिटरब्याजी, दुग्ध किसान पीडित र शिक्षकहरूद्वारा गरिएको प्रदर्शनले काठमाडौंका सडक तातिएका थिए । यी सबै विश्लेषणलाई एक स्थलमा राख्ने हो भने यी सरकारप्रति जनताको बढ्दो निराशाका संकेत हुन्, जुन कुनै दिन विद्रोहमा परिणत हुन सक्छन् । आन्तरिक र बाह्य ऋण लिएर स्वास्थ, शिक्षा र भौतिक विकास नभएको होइन तर ती सेवामा आम जनताको पहुँच सीमित छ या निर्माण भएका संरचनामा व्यापक भ्रष्टाचार भएकाले दिगो छैन । जनतामा रोजगारी सृजना गर्ने नारामै सीमित छ । सरकार या दलको नेतृत्व गर्नेहरूको बढ्दो परिवारवादलाई पनि जनताले हिसाब गरिरहेका छन् । जनता सरकारप्रति समाजशास्त्रीय हिसाबमा चार चरणबाट गुज्रिन्छन् आशा, असन्तोष, निराशा र विद्रोह । सामाजिक मिडियामा व्यक्त टिप्पणी अनि सडकमा हालै भएका आन्दोलनलाई हेर्ने हो भने जनता विद्रोहका चरणमा पुग्ने अवस्थामा छन् । विद्रोह व्यवस्थाको भन्दा पनि पात्रका विरुद्धमा हुन्छ, किनभने गणतन्त्रको अर्को उत्तम विकल्प छैन । तर विद्रोह अराजक र अनियन्त्रित भयो भने पात्र होइन व्यवस्थामा पनि संकट आउन सक्छ । सबैभन्दा गम्भीर हुनुपर्ने के छ भने यस्तो अवस्थामा बाह्य खेलले प्रवेश पायो भने हालै निर्वासित बंगलादेशकी प्रधानमन्त्रीले आरोप लाएजस्तो त्यो हाम्रो स्वाधीनताका लागि घातक हुन सक्छ ।"
लोकतन्त्रको खेतीकिसानी चेहरा,"खेती गर्ने बेलामा पानी नपर्दा के भयो ? अल्प वर्षा वा अति वर्षाले किसानले के बेहोर्नुपर्यो ? सूचकांकले पानी राम्रै परेको मौसम बताइरहँदा बोरिङबाट सिँचाइ गरेर धान रोपाइँ गर्नुपर्ने नौबत किन आयो ? बोरिङले पटान गर्दा लागत खर्चको गुणाभागले गृहस्थीको भाग्यफलमा कत्तिको परकम्प दियो ? खेतमा बाढीको पानी कसरी, कति र कस्तो आयो ? धान रोपाइँपछि उचित समयमा उचित पानी नहुँदा उत्पादनमा के असर पर्यो ? छेवैको नहरबाट परेको बेला पानी पाइयो कि ? यी छोटाछोटा प्रश्नले खेतीकिसानीमा संलग्नहरूको सपनामा पूर्णविराम लगाउँछ । उसो त यी प्रश्नहरूले सत्ता समीकरणको संख्या बलमा असर पुर्याउँदैन । सत्तावृत्तमा यस प्रकारका प्रश्न सुन्नेबुझ्ने कुनै प्रभावकारी तन्त्र छैन पनि ।के यो खेती प्रणालीमा अनियमितताअनिश्चितता नयाँ हो ? तर यस्तो अवस्था पहिला थिएन । रहेको भए तराईले अन्नको टोकरी को चिनारी कसरी पाउँथ्यो होला ? देहात नेपालको चक्रबिन्दु हो । देहातबाट सुरु हुने छोटो लहरबाट वा वर्तुल (घेरा) बाट ठूल्ठूला वर्तुल बनेर फैलिँदै चहुँओर पुग्छ । यही नै अर्थव्यवस्थाको आधार हुनुपर्ने हो । यहींबाट नै लोकतन्त्रको बाटो देखिनुपर्ने हो । किसान अन्न उब्जाउँछ तर मूल्य उसले निर्धारण गर्दैन, बिचौलियाले तय गर्छ । ठूलो माछाले सानो माछालाई चपाएर तन्दुरुस्त बन्ने क्रम छ । अनुत्पादकहरूको बिगबिगी बाक्लिएको छ । यता अनेकौं झञ्झावात सहेर डटेका किसानका लागि खेतीको तात्पर्य खेत बाँझो नरहोस् भन्ने हो । उता खेतीहर मजदुरका लागि खेतीको अर्थ र उद्देश्य भुखमाथि काबु पाउनु हो ।एक प्रौढ किसानले रोचक अनुभव सुनाए । धान रोपाइँका बेला पनपियाई खाने बेला मजदुरसँग सोधे खेतीको पहिलो उद्देश्य के हो ? कसैले भने किनेर वा ऋण लिएर खानु नपरोस् । केही बेरको गन्थनपछि निष्कर्ष निस्कियो खाद्यान्न निर्भरता र आम्दानी नै हो । फेरि सोधियो यो दुइटै लक्ष्य पूरा हुँदै छ त ? सबैले एक स्वरमा भने त्यो त हुँदैन । कमसेकम एउटा त हुन्छ होला खान पुगे त हुन्थ्यो, त्यो पनि वर्षभरि धान्दैन । कुरा चल्दै जाँदा मजदुरहरूले स्विकारे कि यही कारण हो अबको नयाँ पुस्ता खेतीमा कमाउन चाहँदैन बरु हरियाणा पञ्जाबको खेतआली चहार्छ । अत्यन्त अप्ठ्यारोपन सहन्छ, यताभन्दा चर्को घामचिसो सहन्छ तर आफ्नो थातथलोको खेतमा पसिना बगाउन चाहँदैन । जोसँग सञ्चित पैसा छ, जो ऋणको जोहो गर्न सक्छ, त्यस्ताहरू त प्लेन चढेर कमाउन जान्छन् । जोसँग आफ्नै वरिपरि बाह्रै महिना थेग्ने रोजगारी छैन, जो ऋण पनि जुटाउन सक्दैन, त्यस्तामध्येको ठूलो हिस्सा मजदुर भएर भारततिर जान्छन् । भारततिर कमाउन गएकाहरूले ज्यान गुमाउँदा वा अपांग हुँदा त्यहाँको मालिकको मर्जीमा क्षतिपूर्ति पाउँछन्, मर्नेहरूको त उतै सद्गति हुन्छ । यस्ता कुरा मिडिया वा कुनै शोधखोजमा समेत पर्दैन ।गाउँघरमै रहनेहरू खेतीभन्दा बरु पूर्वाधार निर्माण, सीमावर्ती मूल्यान्तरको कारोबारमा भरिया वा अन्य उद्योग व्यापारमा खटिएका हुन्छन् । खेतीमजदुरीभन्दा उनीहरूले नै आकर्षक पारिश्रमिक पाउँछन् । खेतीमा आबद्ध साना किसान ती हुन्, जो खाद्यान्न उत्पादनका लागि आफू स्वयंको श्रम प्रबन्ध र संसाधनमाथि निर्भर रहन्छन्, यिनीहरूको पीडा आफ्नै छ । अहिलेको पारम्परिक खेती प्रणाली पूरै विस्थापित पनि भएको छैन । बदलावको आवरणमा जे आएको छ, त्यो हो हलोको साटो ट्र्याक्टर । किसानको बीजको मामिलामा आत्मनिर्भरता कम हुँदै गयो । उल्टै तिनीमाथि बीजको खर्चको बोझ थपिएको छ । रासायनिक खाद र विषादीको प्रयोग विकल्परहित मानियो । बहुबालीको ठाउँमा दुईतीन बालीको चलनले प्रश्रय पायो । मजदुरको अभावमा जेनतेन खेती गरियो । यो हो फेरिएको खेती व्याकरण । यसले न पेट पाल्न सकियो, न त विषान्न खाएर डस्न आइपुगेका अनेकथरीका रोगहरूबाट उन्मुक्ति हुने भइयो । किसानमजदुरमा अंकुरित आत्महत्या प्रवृत्ति, देहातबाट हुँदै गरेको भागदौड तथा सहरी क्षेत्रमा देहाती मजदुरको बाक्लिएको उपस्थितिले भत्किँदै गरेको ग्रामीण अर्थव्यवस्थातर्फ इसारा गर्छ तर यो सिंगो सत्य होइन । खेतीकिसानीमा संलग्नहरूको संघर्षलाई केवल बाँच्नका लागि गरिएको संघर्षमा अनुवाद गरिदिएर मौजुदा अर्थव्यवस्था र शासनतन्त्र आफ्ना लागि सहजतापूर्वक कैयौं समस्याको निदान गर्न पुग्छ । यो षड्यन्त्रलाई खेतीतन्त्र कोल्याप्स भयो भनेर भाष्य रच्नु भनेको सत्यतथ्यलाई च्यातेर प्रस्तुत गर्नु हो । लोकतन्त्रभित्र नागरिक बन्न नदिने व्यूह रचना हो यो ।जनाकांक्षा र राजनीतिको आकांक्षा निःसन्देह आजको मितिमा एकअर्काको प्रतिकूल छ । दुइटैको दुनियाँ नै भिन्न छ । एकअर्काबीच आपसी सम्बन्ध र परस्पर निर्भरताको कुरा यहाँ परिलक्षित हुँदैन । एकअर्काको आकांक्षाको सम्मान र स्वस्थ विकासमूलक दृष्टिलाई अगाडि ल्याउने सोच र सपना वर्तमान राजनीतिक हालतमा पल्लवित र पुष्पित हुन सक्दैन । आजको सत्ता र शक्ति नागनाथको ठाउँमा सर्पनाथमा हस्तान्तरित भए पनि भुइँमान्छेहरू उत्साहित देखिँदैनन् । किनभने उनीहरूलाई थाहा भइसकेको छ, यी नागनाथसापनाथहरूलाई चलाउने केही लाठीनाथडन्डानाथ हरूको वृत्त ऐजनऐजन नै रहँदै आएको हो ।यहाँको समाज पुस्तैनी खेती गर्नेहरूको हो । सामाजिक बनोट, रीतिरिवाज, संस्कृति, परिधान, पशुपालन, पोखरीनदी संरक्षण, वृक्षरोपण तथा जीवनका अनेक आयाम कृषिसँग जोडिएको छ । कृषि अर्थव्यवस्था यहाँको जीवनदायिनी रहेको छ । यहाँको पर्व, अनुष्ठान, मेला जात्रा, लोक साहित्य कृषिमाथि आधारित छ । यसैले यहाँको अर्थव्यवस्थालाई कृषिसँग गहन एवं सघनसँग गाँसेर बुझ्नुपर्छ । कृषिसँग आबद्ध एक ठूलो तप्कालाई यसबाट विलगावले कसको हितरक्षा गर्यो ? कृषि कर्मलाई पछौटेपन, कम लाभ वा घाटामा राख्दा दबाबमा बाहिरिएका जनशक्तिले कसको कारोबारलाई भरथेग गरिरहेको छ ? आजको आवश्यकता आफ्नै थातथलोमा आधारभूत सुविधाको उपलब्धता हो । समकालीन बहसमा यस्तो कुनै अवधारणा देखिँदैन, जसले यो संक्रमित खेती प्रणालीको विकल्प दिन सकोस्, जो प्रकृति र संस्कृतिमैत्री होस् । जे जहाँ आधुनिक कृषि व्यवस्था भनिएर कार्यान्वयनमा छ, त्यहाँ यसका विरुद्ध आक्रोश अलगअलग रूपमा घनीभूत हुँदै छ । देशज ज्ञानलाई तिरोहित गरेर ल्याइने योजना वास्तविक किसानलाई किनारामा धकेल्ने नै हुन्छ ।यतिखेर तराईका सहरहरूमा पानीको संकट देखापर्दा यो त क्रंक्रिटको अति प्रयोगले रिचार्ज गर्न नै दिएन भन्ने तर्कका छाल उठे । गाउँदेहातमा त अझै रिचार्ज हुने प्रशस्त ठाउँ छन्, त्यहाँ पानीको संकट कसरी आयो ? चित्तबुझ्दो जवाफ छैन । जलजीवी विज्ञहरू आआफ्ना निष्ठाका आधारमा जवाफ फुराउँछन् । आजभोलि प्रचुर मात्रामा भुजल दोहनको वकालत हुन थालेको छ । इरिगेसन पम्पलाई भरपर्दो बताइँदै छ । भुजलको सतह झन् खस्किए के गर्ने ? झारफुकको कर्मकाण्डमा लिप्त हुनेहरू जवाफ दिन चाहँदैनन् ।सुप्रसिद्ध गान्धीवादी अर्थशास्त्री जेसी कुमारप्पासँग भेट्न जब साठीको दशकमा भारतीय केन्द्रीय योजनामन्त्री आए र आफ्नो पञ्चवर्षीय योजनाको सफलताको विषयमा बताउन थाले । तब भनिन्छ, कुमारप्पाले खेतमा काम गर्दै गरेका एक मजदुरलाई नजिक बोलाए । तिनको छातीमा उभार लागेको हड्डीहरूतर्फ औंला देखाउँदै भने रे, यो छातीमा उभार लिएको अस्थिपन्जरमाथि कति मासु चढ्यो ? यसकै आधारमा म योजनाहरूको सफलताको गणित बुझ्छु । नभए मलाई शुष्क तथ्यांकहरूमा कुनै भरोसा छैन । तथ्यांकलाई म प्रगतिको आधार मान्दिनँ । डेभलपमेन्ट विदाउट टिअर्स । कसैको आँखाबाट आँसु नझर्दै, किसानहरूको आत्महत्या वा स्वनिर्वासनबिना के विवेकपूर्ण विकास सम्भव छैन ? महत्त्वपूर्ण कुरा हो खेतीकिसानीमा संलग्नहरूको भोगाइ सुन्ने र त्यसमा लुकेका सूचनालाई व्यापक क्यानभासमा हेर्ने । कोही किसान जब बताउँछन्, जबदेखि खेतमा युरिया, डीएपी हाल्न थालें, सुरुमा उब्जनी देखेर हौसिएँ तर यो रासायनिक मल त मिटरब्याजी जस्तो हुँदो रहेछ, बर्सेनि मात्रा बढाउँदै जानुपर्ने । अब न त माटो साबिकको जस्तो रह्यो न पुरानो स्वाद नै । बित्थामा बित्यो यो रासायनिक खादको गोलचक्कर । भारतको पञ्जाबमा पचासको दशकमा हरित क्रान्ति भयो, अधिकांश उब्जाउ भूमिमा सुनिश्चित सिँचाइ छ, उत्पादकता हासिल गर्यो तर पनि यो भारतीय प्रदेश किन किसानहरूको आत्महत्याको केन्द्र बन्यो ? हाम्रा खेत, किसान र कृषि श्रमिकका बारेमा यहींका परिप्रेक्ष्यमा लोकविमर्श चाहिएको छ । बयल र ऊँटका बीच समानस्तरमा हुने गरेको प्रतियोगिताको नतिजा हामी सबैलाई थाहा छ । सानो र अग्लो कदको बयललाई एकसाथ हलो वा गाडीमा जोत्ने चलन देहातमा पनि छैन । तर बयल र ऊँट, सानो र अग्लो कदको बयलको पहिचान त सही तरिकाले हुनुपर्यो । पहिचानको यो प्रक्रिया ठीक छैन भने नतिजामा परिवर्तन आउने कल्पना बेकार हो ।"
थेच्व मतयाः मा बेथितिप्रति व्यंग्य,"(काठमाडौं)लिच्छविकालीन राजा नरेन्द्रदेवको भेषमा एक युवक सजिएका थिए । सँगै कान्तिपुरका तान्त्रिक बन्धुदत्त आचाजु र रथचक्र भनिने ललित ज्यापूको भेषमा अर्का दुई युवक अगाडि बढे । उनीहरूलाई टीकाभैरव, श्वेतभैरव, हरिसिद्धिको क्रोधभैरव र चण्डभैरव रूपी भेषमा आएका युवाले चारै दिशाबाट घेरेका थिए । नेपालमा १२ वर्षसम्म अनिकाल परेकाले वृष्टि गराउन राजा नरेन्द्रदेव, बन्धुदत्त र ललित मिलेर भारत असमको कामरूपकामाक्ष पर्वतबाट रातो मत्स्येन्द्रनाथलाई नेपाल ल्याउँदाको दृश्य हो, यो । जसलाई ललितपुर थेच्वको मालीगां धिमे खलःले बुधबार मतयाः (दीपयात्रा) जात्रामा प्रस्तुत गरेको थियो । नेवारहरूले प्रत्येक वर्ष गाईजात्राको भोलिपल्ट मतयाः जात्रा मनाउने गर्छन् । मतयाः जात्रा ललितपुरको गोदावरी नगरपालिका१२ थेच्वमा भने विशेष हुने गरेको छ । थेच्वमा १२ वटा बाजा खलक छन् । यीमध्ये प्रत्येकले हरेक वर्ष पालैपालो जात्रा आयोजना गर्छन् । यस वर्ष कुटुझ्वः बाँसुरी खलःले जात्रा आयोजना गरेको हो । मतयाः जात्रा थेच्व सांस्कृतिक बाजा संरक्षण समितिको अगुवाइमा हुने गरेको छ ।यो जात्रामा ऐतिहासिक पक्ष मात्र होइन, राजनीतिक र सामाजिक बेथितिप्रति व्यंग्य गरेर विभिन्न झाँकी प्रस्तुत गरिएको थियो । अग्रपंक्तिमा नाय् खिं बाजा बजाएका युवाको समूह थियो । त्यसपछि कालो चस्मा, हिल जुत्ता, नक्कली कपाल लगाएर युवतीको भेषमा एक युवक नृत्य गर्दै अगाडि बढे । पछिपछि झीगु तजिलजि झीगु म्हसिका अर्थात् हाम्रो संस्कृति हाम्रो पहिचान लेखेको ब्यानर बोकेका र बाँसुरी बजाएका युवायुवतीको अर्को समूह थियो । त्यसपछि हात्तीको शिर भएका छुचुन्द्रो मुसा बोकेका अर्का व्यक्ति गणेशको भेषमा आए । पछिपछि लाखे नाच थियो । यो दृश्य कुटुझ्वः बाँसुरी खलकको हो । पर्यटन प्रवर्द्धनमार्फत अर्थतन्त्र उकास्न मद्दत गर्ने यी संस्कृति सम्पदा विस्तारै लोप हुँदै गए पनि राज्यले संरक्षणमा ठोस योजना नबनाएको प्रति व्यंग्य गरेको दृश्य हो, यो । जात्राको अवसरमा तःननी टोलमा पाँच जना पुरुषले ब्राह्मणको भेषमा सजिएर भ्रष्टाचारविरुद्ध कोटिहोम नाम दिएर यज्ञ गरेका थिए । उनीहरूले नेताहरूमा सद्बुद्धि आओस्, मुलुकमा समृद्धि छाओस् भनेर शंख फुकेर पूजा गरेका थिए । सरस्वती धिमे खलः ले राक्षसी स्वरूपको घण्टाकर्ण दहन गर्दै गँठेमंगल पर्व मनाएको थियो । यो पर्व रोपाइँ सकेपछि मनाउने गरिन्छ । कृषियोग्य जमिन मासिँदै गएको र कृषि पकेट क्षेत्र घोषणा गर्न अपरिहार्य भएको व्यंग्य गर्दै यसपालि यो पर्व मनाएको स्थानीय कृष्ण मालीले बताए । न्ह्यछेँ दाफा खलःले भने चार जना पुरुषलाई वृद्धिको भेषमा सजाएर उनीहरूको व्रतबन्ध गरेको थियो । केही महिलाले नयाँ दुलहीझैं सिगारिएर तासको चोलो, नक्कली सुनका गरगहनाजस्ता भेषभूषामा सामूहिक बेलविवाह गरेर नगर परिक्रमा गरेका थिए । नेवारी परम्पराअनुसार ३ देखि १२ वर्षभित्रका अथवा रजस्वला नभएका कन्याको पहिलो विवाह बेलसँग गराउने चलन छ । पुरुषलाई ब्रह्मचर्यको कर्म निर्वाह गर्न सक्षम मानेर ८ वर्ष पूरा भएपछि व्रतबन्ध गरिन्छ । तर, वैदेशिक रोजगार तथा अध्ययनको सिलसिलामा बिदेशिएका र उतै जन्मिएका सन्तानको बेलविवाह र व्रतबन्ध गर्ने चलन हराउँदै गएको छ । यसलाई पनि व्यंग्य गर्दै बेलविवाह र व्रतबन्ध गरेर नगर परिक्रमा गरेको न्ह्यछेँ दाफा खलका ज्ञानभक्त महर्जनले बताए ।त्यस्तै नवजात शिशु र सुत्केरी आमाको स्याहारसुसार गर्ने माइती खलकको चलन पनि विस्तारै हराउँदै गएको छ । यसलाई संरक्षण गर्नुपर्ने भन्दै तःतनी बाँसुरी खलःले खर्पनमा खानेकुरा, शिशुलाई चाहिने लत्ताकपडालगायत सामान बोकेर नेवार परम्पराअनुसार शिशु जन्मेपछि माइती खलकले गर्ने स्याहारसुसार देखाएको थियो । यस्तो स्याहारसुसारले आमाको मृत्यु र शिशु अपांगता हुनबाट जोगिने विश्वास छ । अर्को समूहले भने हराउँदै गएको थारू संस्कृति संरक्षण गर्न सबैले चासो दिनुपर्ने भन्दै थारू संस्कृति प्रदर्शनी गरेको थियो । सरकारी कार्यालयमा थन्किएका कवाडीका सामान टेन्डर गरेर आम्दानी गर्नुपर्ने र प्लास्टिकजन्य वस्तु जलाउनुभन्दा कवाडीको रूपमा बिक्री गर्नुपर्ने सन्देश दिँदै एक जना पुरुष साइकलमा कवाडी संकलन गरेर नगर परिक्रमा गरेका थिए । त्यसैगरी संस्कृति सम्पदा संरक्षण तथा प्रवर्द्धनमा लामो समयदेखि योगदान गर्दै आएकाको सम्मान स्वरूप सालिक बनाउनुपर्ने भन्दै एक जना पुरुष जात्रा अवधिभर तल्लो पुखुसी टोलमा सालिक बनेर बसेका थिए ।जात्रामा विभिन्न मौलिक भेषभूषामा सजिएका महिलाहरू सहभागी थिए । कुटुझ्वः टोलमा छ्वालीले छाना छाएर पुराना भाँडाकुँडा सजाएर ढोका बनाइएको थियो । जसले जात्रा अवलोकनमा आएकाको ध्यान खिचेको थियो । यीबाहेक नवदुर्गा धिमे खलः, खाँचा धिमे खलः कुसिको बाँसुरी खलः, ब्रम्हायणी सांस्कृतिक मंका खलःलगायत बाजा खलःहरूले सांस्कृतिक प्रस्तुति दिए । थेच्व सांस्कृतिक बाजा संरक्षण समितिका अध्यक्ष बाबुराम महर्जनले संस्कृतिलाई पर्यटनसँग जोड्न सके आम्दानी पनि गर्न सकिने बताए । यसका लागि विभिन्न निकायसँग समन्वय गर्न खोजिरहेका छौं, उनले भने, बन्द भइसकेका बाजाहरू पुनः सञ्चालनमा ल्याउन पनि खोजिरहेका छौं । गोदावरी नगरपालिकाका मेयर गजेन्द्र महर्जनले मतयाः जात्रा सञ्चालन गर्न नगरपालिका स्थापनाकालदेखि सहयोग गर्दै आएको बताए । संस्कृति सम्पदा संरक्षणका लागि थेच्वमा संग्रहालय बनाउने योजनाअनुरूप काम अघि बढेको छ, उनले भने । जात्रामा सहभागीमध्ये उत्कृष्ट प्रदर्शन गरेर पहिलो हुनेमा न्ह्यछेँ दाफा खलः, दोस्रो हुनेमा तःननी बाँसुरी खलः र तेस्रो हुनेमा माली गां धिमे खलः छन् । सिंगारिएको उत्कृष्ट टोलमा तःतनी परेको छ ।"
चार वर्षभित्र परियोजना सक्ने एमसीएनेपालको प्रतिबद्धता,"अमेरिकाको यस परियोजनाले अहिले विभिन्न ४५ मुलुकमा परियोजना निर्माण गरिरहेको एमसीसीकी रेसिटेन्ट कन्ट्री डिरेक्टर डियान एल फान्सिस्कोले बताइन् । ४५ मुलुकमा १५ बिलियन डलर अनुदान रकम १६० मिलियन जनताको जीवनस्तर सुधार गर्न खर्च गरिएको उनको भनाइ छ । हामी नेपालमा सफलताको कथा भन्न सही बाटोमा हिँडिरहेका छौं, उनले भनिन् । एमसीसी परियोजनाको काम नेपाल र नेपालीको फाइदाका लागि भएको उनले जनाइन् । सबै नेपालीका लागि ऊर्जा उपलब्ध गराउन तथा क्षेत्रीय रुपमा क्लिन इनर्जीलाई समेत प्रवर्द्धन गर्न यो परियोजनाले सहयोग पुर्याउँछ, उनले भनिन् । परियोजनाको काम अन्तर्राष्ट्रिय स्तरको गुणस्तरीय हुने पनि उनले बताइन् । एमसीसी परियोजनामा अमेरिका र नेपालको सहकार्यमा भएको र यो परियोजनाको काम समयमै सकिने नेपालका लागि अमेरिकी राजदूत डिन आर थम्प्सनले विश्वास व्यक्त गरे । हामीले कोभिड१९ र भूकम्पजस्ता विषयलाई पनि सम्झनुपर्छ । तर हामी तोकिएकै समयमा परियोजना सक्छौं, उनले भने ।"
निजी क्षेत्रमा अख्तियारको प्रवेश संविधानविपरीत,"(काठमाडौं)अख्तियारको क्षेत्राधिकारमा निजी क्षेत्रलाई पनि राख्नुपर्ने माग संवैधानिक व्यवस्थाको विरोधमा रहेको भन्दै निजी क्षेत्रको छाता संगठन नेपाल उद्योग वाणिज्य महासंघले प्रतिनिधिसभाअन्तर्गतको राज्य व्यवस्था तथा सुशासन समिति र समितिमा रहेका सांसदलाई ज्ञापनपत्र बुझाएको छ । विधेयकमाथि दफावार छलफल हुन लागेको अवस्थामा महासंघले सांसदहरूलाई अख्तियारका सम्बन्धमा संविधानले गरेको व्यवस्थाविरुद्ध हुने गरी कानुन निर्माण नगर्न ज्ञापन दिएको हो । राज्य व्यवस्था समितिमा विचाराधीन भ्रष्टाचार निवारण ऐन, ०५९ लाई संशोधन गर्न बनेको विधेयक र अख्तियार दुरुपयोग अनुसन्धान आयोग (तेस्रो संशोधन) विधेयक, ०७६ मा निजी क्षेत्रका सम्बन्धमा सरकारले गरेका व्यवस्था जस्ताको तस्तै पारित भए निजी क्षेत्र प्रत्यक्ष प्रभावित हुनुका साथै संवैधानिक व्यवस्थाको प्रतिकूल हुने महासंघको भनाइ छ । महासंघका तर्फबाट महानिर्देशक गोकर्णराज अवस्थीले बुझाएको ज्ञापनमा निजी क्षेत्रले आफ्नै पुँजी, ज्ञान, श्रम र सीपको लगानीबाट मुलुकको आर्थिक विकासको लक्ष्य पूरा गर्न ठूलो सहयोग पुगिरहेको र लगानीमैत्री कानुनी प्रबन्धबाट नै स्वदेशी र विदेशी लगानी आकर्षित हुने स्मरण गराएको छ । निजी क्षेत्रको लगानी आकर्षित गर्न राज्यका कानुनी प्रबन्ध र नियामक निकायबाट प्रवाह हुने सेवा सहज, सरल, दिगो र भरपर्दो हुनु पनि आवश्यक छ, समितिमा महासंघले बुझाएको पत्रमा भनिएको छ, यसैबीच सरकारले मस्यौदा गरी संसद्मा पेस भई हाल संसदीय समितिमा विचाराधीन रहेका भ्रष्टाचार निवारण ऐन र अख्तियार दुरुपयोग अनुसन्धान आयोग ऐनको संशोधन विधेयकमा थप गरिएका केही प्रावधानप्रति यस महासंघको गम्भीर ध्यानाकर्षण भएको छ । प्रस्तुत संशोधन विधेयकहरू यथास्थितिमा पारित भए निजी क्षेत्रलाई प्रत्यक्ष असर पर्ने मात्र होइन, नेपालको संविधानको धारा २३९ प्रतिकूलसमेत हुन जान्छ । ऐनमा निजी क्षेत्रका लागि सहज हुने व्यवस्थाबारे पनि प्रस्ताव महासंघले बुझाएको छ । संसदीय समितिले आफ्नो मागअनुसार ऐन निर्माण गरेर निजी क्षेत्रका साथै समग्र राष्ट्रिय अर्थतन्त्रको विकासमा सहयोग गरिदिन आग्रह पनि गरिएको छ ।संविधानको धारा २३९ मा अख्तियारको काम, कर्तव्य र अधिकारको व्यवस्था छ । कुनै सार्वजनिक पद धारण गरेको व्यक्तिले भ्रष्टाचार गरी अख्तियारको दुरुपयोग गरेको सम्बन्धमा अख्तियार दुरुपयोग अनुसन्धान आयोगले कानुनबमोजिम अनुसन्धान गर्न वा गराउन सक्नेछ, संविधानमा भनिएको छ । अख्तियारले अनुसन्धानबाट सार्वजनिक पद धारण गरेको कुनै व्यक्तिले कानुनबमोजिम भ्रष्टाचार मानिने कुनै काम गरेको देखिए अख्तियारले त्यस्तो व्यक्ति र सो अपराधमा संलग्न अन्य व्यक्तिउपर कानुनबमोजिम अधिकार प्राप्त अदालतमा मुद्दा दायर गर्न वा गराउन सक्ने व्यवस्था पनि संविधानमा छ । सार्वजनिक पद धारण गरेको व्यक्तिमाथि भ्रष्टाचारमा अनुसन्धान र अभियोजन गर्ने अधिकार संविधानबाट पाएको अख्तियारले अहिले निजी क्षेत्रमा प्रवेश गर्न खोज्नु संविधानको बर्खिलाप रहेको महासंघको भनाइ छ ।राज्य व्यवस्था समितिमा दफावार छलफल सुरु भएको भ्रष्टाचार निवारण ऐन, ०५९ लाई संशोधन गर्न बनेको विधेयकमा निजी क्षेत्रलाई पनि अख्तियारको क्षेत्राधिकारमा राख्ने व्यवस्था प्रस्ताव गरिएको छ । विधेयकमा सार्वजनिक संस्था को परिभाषामा निजी क्षेत्रसँग सम्बन्धित संस्थाहरू समावेश गरी उनीहरूमाथि पनि अख्तियारले भ्रष्टाचारमा अनुसन्धान र अभियोजन गर्ने अधिकार दिन खोजिएको हो । यसरी निजी क्षेत्रमा अख्तियारको प्रवेशको कानुनी मार्ग तय गर्न लागिएको हो । विधेयकमा सार्वजनिक संस्था अन्तर्गत नेपाल सरकार, प्रदेश सरकार वा स्थानीय तहको पूर्ण वा आंशिक स्वामित्व वा नियन्त्रणमा रहेको वा प्रचलित कानुनबमोजिम स्थापित संस्था, कम्पनी, समिति, आयोग, संस्थान, प्राधिकरण, निगम, प्रतिष्ठान, बोर्ड, केन्द्र, परिषद्, बैंक, मेडिकल कलेज र सोसाग सम्बद्ध अस्पताल वा यस्तै प्रकृतिका संगठित संस्था लाई समावेश गर्नुपर्ने प्रस्ताव राखिएको छ । महासंघले भने कम्पनी, बैंक, मेडिकल कलेज र सोसँग सम्बद्ध अस्पताल वा यस्तै प्रकृतिका संगठित संस्था भन्ने शब्दहरू हटाउनुपर्ने माग गरेको छ । ती शब्द नहटाउने हो भने नेपाल सरकारको पूर्ण वा आंशिक स्वामित्व रहेको कम्पनीबैंक भनिनुपर्ने सुधार प्रस्ताव महासंघको छ । विधेयकको दफा २ (घ१) मा गरिएको अन्य व्यक्ति भन्नाले सार्वजनिक पद धारण गरेको व्यक्तिसँग भ्रष्टाचारजन्य क्रियाकलापमा संलग्न कानुनी व्यक्ति सम्झिनुपर्ने व्यवस्था खारेज गर्नुपर्ने महासंघको प्रस्ताव छ । हटाउनुपर्नाको कारणबारे महासंघले भनेको छ, यो दफाले निजी क्षेत्रका व्यक्ति र कम्पनीलाई आयोगको कार्यक्षेत्रभित्र समेट्न ल्याइएको हुँदा थप गरिएको यो व्यवस्था नेपालको संविधानको धारा २३९ मा भएको व्यवस्थाविपरीत भएको तथा लगानीसमेत निरुत्साहित हुने । प्रतिनिधिसभाको राज्य व्यवस्था तथा सुशासन समितिमा छलफलमा रहेको भ्रष्टाचार निवारण ऐन, ०५९ लाई संशोधन गर्न बनेको विधेयकमा अख्तियारको क्षेत्राधिकारमा निजी क्षेत्रलाई पनि राख्ने प्रावधान छ । विधेयक ०७६ माघ ६ मा दर्ता भएर राष्ट्रिय सभामा पेस हुँदा पनि विज्ञ र निजी क्षेत्रले उक्त व्यवस्थाको विरोध गरेका थिए । तर यस व्यवस्थामा कुनै हेरफेर नगरी राष्ट्रिय सभाले ०७९ चैत २७ मा विधेयक पारित गरेर प्रतिनिधिसभामा पठाएको थियो ।"
बजेटमा निजी क्षेत्र तथा अर्थतन्त्रसम्बन्धी ५१ बुँदा आंशिक कार्यान्वयन,"कार्यक्रममा मुख्य सचिव गड्तौलाले सरकारले सय दिनभित्र केके काम गर्ने छिट्टै सार्वजनिक गर्ने जनाउँदै त्यसभित्र बजेटमा उल्लेख भएका धेरै बुँदाहरू पर्नेसमेत बताइन् । बजेटमा अर्थ मन्त्रालय र सम्बन्धित मन्त्रालयको अधिकार रहेको र उनीहरूले नै बोल्नुपर्ने उनले जनाइन् । चालु आर्थिक वर्षको बजेटलाई १० वटा विषयभित्र ६३ बुँदामा राखिएकाले सरकारलाई सजिलो बनाएको समेत उनको भनाइ छ । बजेटमा धेरै कार्यक्रम रहेकाले अझै विस्तृत रूपमा राखिनुपर्ने उनले सुझाइन् । बजेट वाच पहलमार्फत परिसंघले सरकार एवं निकायहरूलाई सहयोग गरेको र चालु आर्थिक वर्षको बजेट कार्यान्वयन अन्य आर्थिक वर्षको तुलनामा प्रभावकारी हुने गड्तौलाले बताइन् ।एआईको अवधारणापत्र स्वीकृत गरेर नीति बनाउन सुरु गरिएको, डिजिटल नेपाल फ्रेमवर्क परिमार्जनका क्रममा रहेको र डाटा सुरक्षासम्बन्धी मापदण्ड तयार भइसकेको सूचना तथा सञ्चार मन्त्रालयकी सचिव राधिका अर्यालले जनाइन् । आईटी पार्क र नलेज पार्कसम्बन्धी कार्यविधि बनाएर काम अघि बढेको उनको भनाइ छ ।"
अर्थ संक्षेप,"महासंघको कम्पनीद्वारा स्टार्टअपमा लगानी काठमाडौं (कास) नेपाल उद्योग वाणिज्य महासंघको पहलमा स्थापित लगानी कम्पनीले स्टार्टअपमा लगानी गर्ने अध्यक्ष चन्द्रप्रसाद ढकालले बताएका छन् । काठमाडौंमा आयोजित स्टार्टअप नेसन २०३० को उद्घाटन सत्रमा बुधबार ढकालले महासंघको पहलमा १० अर्ब रुपैयाँको लगानीमा लगानी कम्पनी स्थापना भएको जनाए । उक्त लगानी कम्पनी स्वतन्त्र रूपमा सञ्चालन हुने र जुनसुकै लगानीकर्ताले कम्पनीमा लगानी गर्न सक्ने उनको भनाइ छ । स्टार्टअप कार्यक्रमका लागि करिब एक दशकअघि बजेट विनियोजन गर्न थालेको तर पछिल्लो समय मात्रै स्टार्टअपको औपचारिक परिभाषा भएको ढकालले बताए । चार महिनाअघि लगानी सम्मेलनमा परिमार्जन गरिएका आठ ऐनमध्ये एउटा औद्योगिक व्यवसाय ऐनमा स्टार्टअपको कानुनी परिभाषा समावेश गरिएको ढकालले जनाए । विपद् सूचनामा भाइबर र प्राधिकारणबीच सहकार्यकाठमाडौं (कास) राकुटेन भाइबर र राष्ट्रिय विपद् जोखिम न्यूनीकरण तथा व्यवस्थापन प्राधिकरण (एनडीआरआरएमए) ले विपद्सम्बन्धी सूचना सम्प्रेषण गर्ने उद्देश्यले च्यानल सुरू गर्न साझेदारी गरेका छन् । बुधबार सम्पन्न उक्त साझेदारीमार्फत विपद्सम्बन्धी जनचेतना अभिवृद्धि गर्न र आपत्कालीन तयारीलाई प्रभावकारी बनाउन दुवै संस्थाले प्रतिबद्धता जनाएका छन् । साझेदारीपछि भाइबारले विपद् सूचना च्यानलमार्फत प्राकृतिक प्रकोपको समयमा प्रयोगकर्ताहरूलाई जानकारी गराउनुका साथै अन्य सुविधा पनि प्रदान गर्ने जनाएको छ । यसमा रियलटाइम अलर्ट, समाचार र आवश्यक सुरक्षा दिशानिर्देश प्राप्त हुनेछन् । अब ईसेवामार्फत डिजिटल कर्जा काठमाडौं (कास) भुक्तानी सेवा प्रदायक कम्पनी ईसेवाले डिजिटल कर्जा प्रदान गर्ने भएको छ । यो घोषणासँगै अब ईसेवा प्रयोगकर्ताले बिनाधितो दुई लाख रुपैयाँसम्म व्यावसायिक कर्जा प्राप्त गर्न सक्ने कम्पनीको दाबी छ । ईसेवाले कुमारी बैंक र फोन लोनसँगको सहकार्यमा उक्त कर्जा प्रदान गर्ने जनाइएको छ । कम्पनीले डिजिटल कर्जालाई इजी लोन नाम दिएको छ । पहिलो चरणमा ईसेवा एजेन्टलाई मात्र उक्त कर्जा उपलब्ध हुनेछ । यसको अर्को चरणमा ईसेवाका सबै प्रयोगकर्तालाई डिजिटल कर्जा उपलब्ध हुने कम्पनीका प्रमुख कार्यकारी अधिकृत जगदीश खड्काले जनाए । सातै प्रदेशमा एनसेलको सामाजिक उत्तरदायित्व पहलकाठमाडौं (कास) एनसेलले व्यावसायिक सामाजिक जिम्मेवारी (सीएसआर) अन्तर्गत सातै प्रदेशमा विभिन्न सामाजिक विकाससम्बन्धी विभिन्न आयोजना सञ्चालनमा रहेको जनाएको छ । कम्पनीले गत वर्ष आफ्नो १८औं वार्षिकोत्सवका अवसरमा एटिन फर एटिन अर्थात् १८औं वर्षका लागि १८ वटा सामाजिक पहलका लागि आवेदन खुलाएको थियो । यसै पहलअन्तर्गत सातै प्रदेशका विभिन्न क्षेत्रमा विकास कार्य कार्यन्वयन भइरहेको एनसेलले बताएको छ । देशव्यापी रुपमा समुदाय स्तरमा आवश्यक विकास कार्यका लागि आह्वान गरिएको आवदेन प्रस्तावमा एनसेलले सातै प्रदेशबाट १६५ भन्दा बढी प्रस्ताव प्राप्त गरेको थियो । ती प्रस्तावको मूल्यांकन गरी छानेर सीएसआरका लागि विभिन्न प्राथमिकता क्षेत्रमा १८ वटा विकास कार्य छनोट गरी कार्यान्वयनमा ल्याइएका हुन् । असोजमा हस्पिटालिटी कन्क्लेभ काठमाडौं (कास) आर्थिक मन्दीलगायतका समस्या सामना गरिरहेका नेपालका होटलहरूको वर्तमान अवस्था, नीतिगत चुनौतीलगायत विषयमा सरकारलाई सुझाव दिने उद्देश्यले आउँदो असोज १० देखि नेपाल हस्पिटालिटी कन्क्लेभ गरिने भएको छ । महासंघ र बिहार एसोसिएसनबीच भगिनी सम्बन्ध काठमाडौं (कास) नेपाल उद्योग वाणिज्य महासंघ कोशी प्रदेश र बिहार इन्डस्ट्रिज एसोसिएसन पटना, भारतबीच भगिनी सम्बन्ध कायम गरिएको छ । महासंघका कोशी प्रदेश अध्यक्ष राजेन्द्र राउत र एसोसिएसनका अध्यक्ष केपी एस केसरीबीच मंगलबार उक्त सम्बन्ध स्थापित गरिएको महासंघले जनाएको छ । एसोसिएसन पटना र महासंघ कोशीबीच स्थापना हुने भगिनी सम्बन्धले दुईपक्षीय व्यापारलाई अभिवृद्धि गर्नुका साथै लगानीको प्रवर्द्धन हुने विश्वास दुई व्यापारिक संस्थाले बताएका छन् । उक्त सम्बन्धबाट व्यावसायिक वातावरण निर्माणका लागि नीतिगत तहमा संयुक्त रूपमा पैरवी गर्ने आधार तय गरी कोशी प्रदेश र बिहार राज्यको व्यापार क्षेत्रमा फाइदा पुग्ने जनाइएको छ ।"
एमालेसँग सहकार्य गर्नु गलत : दाहाल,"माओवादी अध्यक्ष पुष्पकमल दाहालले एमालेसँग विगतमा सहकार्य गर्नु गलत भएको बताएका छन् । कांग्रेससँग सहकार्य लामो समय जान नसक्ने निष्कर्ष निकालेर वाम एकताका लागि एमालेसँग सहकार्य गरेको तर नियत बुझ्न नसकेको उनको भनाइ छ । वाग्मती प्रदेशका केन्द्रीय सदस्य र पदाधिकारीसँगको परामर्श बैठकमा बुधबार पार्टी केन्द्रीय कार्यालय पेरिसडाँडामा दाहालले भने, मित्रहरूले केपी शर्मा ओलीको जिम्मा लिन्छौं, वामहरू मिलौं भनेपछि पत्याएँ । तर एमालेसँग गठबन्धन गर्नु गल्ती भएछ । ओलीले धोका दिएको उल्लेख गर्दै उनले वामपन्थी एकताको विषय छाड्न नहुने बताए । मुद्दा मिल्नेसँग मोर्चा गरेर जाने हो । विचार मिल्नेसँग वाम एकता गर्ने हो, उनले भने । आम निर्वाचनपछि कांग्रेसले प्रधानमन्त्री पदमा धोका दिएपछि एमालेसँग गएको र त्यही कारणले पछिल्लो समय कांग्रेसले एमालेबीच गठबन्धन भएको उनको बुझाइ छ । फेरि राम्रै नियतले एमालेसँग गठबन्धन बन्यो । तर त्यो धोका भयो, उनले भने । माओवादी आफैं सरकार बनाउन नलाग्ने उल्लेख गर्दै सरकारले माओवादी खोज्नुपर्ने दाहालले बताए । सरकारमा छैनौं तर सदनमा छौं । तत्काल सरकारमा जानतिर लाग्न हुँदैन । तर अब जानै हुँदैन भन्ने कुरा पनि सही होइन, दाहालको भनाइ थियो, हाल सरकारमा जाने हतार गर्दैनौ, साकार हामीसँग आउनुपर्छ ।यी प्रश्नबीच बुधबारदेखि दाहालसहित पदाधिकारीको उपस्थितिमा सातै प्रदेशको एकमहिने अभियान वाग्मती प्रदेशबाट सुरु भएको छ । बैठकमा बोल्दै दाहालले आन्तरिक पार्टी एकता र आलोचनात्मक सुझावलाई समेटेर राजनीतिक प्रतिवेदन बनाउने तयारी गरेको जानकारी दिए । बैठकमा केन्द्रीय सदस्य र प्रदेश पदाधिकारीहरूले पार्टीमा विधि र पद्धति नहुँदा नीतिभन्दा नेता हाबी भएको टिप्पणी गरे ।"
भुटानको भाग्य अब भारत र माल्दिभ्सको खेलमा,"(काठमाडौं)प्रतियोगिता सुरु हुन अगाडि नै भुटानी कप्तान पेमा जाम्पाले भनेका थिए, हामी सहभागिता जनाउनकै लागि मात्र नेपाल आएका होइनौं । उनले त्यसै भनेका रहेनछन् । भुटानले साफ यू२० च्याम्पियनसिपको समूह बी बाट सेमिफाइनल पुग्ने सम्भावना बलियो बनाएको छ ।माल्दिभ्समाथि जोसिलो मनै खुसी हुने जितपछि भुटानले बुधबार आफ्नो चुनौती कायम राखेको हो । तर भुटान ढुक्कै हुने स्थितिमा भने छैन् । न त भारत नै । माल्दिभ्सको कुरै भएन् ।भुटानको भाग्य निर्धारण गर्नेछ, भारत र माल्दिभ्सबीच हुने समूहको अन्तिम खेलले । भुटानको दुई खेलबाट तीन अंक भएको छ र उसको गोल अन्तर शून्य छ । अहिले तत्कालका लागि डिफेन्डिङ च्याम्पियन भारत नै समूहको शीर्ष स्थानमा छ र यो टिम नै समूह विजेताका लागि बलियो प्रत्याशी रहनेछ । भारतको एक खेलबाट तीन अंक छ र उसको गोल अन्तर एक रहेको छ । माल्दिभ्स भने शून्य अंकमा छ र टिम एक गोल अन्तरको ऋणात्मक स्थितिमा छ ।जित र बराबरीको स्थितिमा समूह विजेता बनेर भारत सेमिफाइनल पुग्नेछ । माल्दिभ्सले भारत पराजित गरे उसको भाग्य खुल्नेछ । समूहमा समान अंकको स्थिति सबैभन्दा पहिलो निर्णय हेड टु हेड बाट हुनेछ । त्यसबाट पनि निर्णय हुन सकेन भने गोल अन्तर निर्णायक हुनेछ । त्यसमा पनि बराबरी रहे, बढी गोल गर्ने टिम अगाडि पुग्नेछ । त्यसैले सबै प्रकारको सम्भावना खुल्ला रहेको हो । यो खेलमा कसले कति गोल अन्तरले जित्ने हो, त्यसले समीकरण फेरिरहनेछ ।यो समीकरणलाई लिएर भुटानका जापानी प्रशिक्षक हिदेहारु ताकाहासीले भने, सेमिफाइनल पुग्ने नै हाम्रो पहिलो लक्ष्य हो । सन् २०२३ मा पनि हामी सेमिफाइलन पुगेका थियौं । हेरौं के हुनेछ । माल्दिभ्सका प्रशिक्षक अहमद साकिर भने भारतविरुद्धको खेल आफ्नो टिमका लागि कठिन हुने मान्छन् । उनको भनाइ थियो, भारत आफैमा बलियो टिम हो, त्यसमाथि भारत डिफेन्डिङ च्याम्पियन पनि हो ।सातदोबाटोको एन्फा कम्प्लेक्समा हात परेको भुटानको जित किन प्रभावशाली रह्यो भने यो दस खेलाडीमा सीमित रहेर प्राप्त भएको थियो । भुटानले जेट्सुन डोर्जीको गोलले २१ औं मिनेटमा अग्रता लिएको थियो । माल्दिभ्सका गोलरक्षक मोहम्मद यमिनले ठीकसँग नियन्त्रणमा लिन नसकेपछि डोर्जीले सजिलै गोल गरे । भुटानी गोलरक्षक रिजयिन सोनाम तेनजिनले ५१ औं मिनेटमा सिधा रातो कार्ड खाए । आफ्नो बक्स छाडेर अगाडि आएको स्थितिमा बल नियन्त्रण गर्न खोजेपछि रेफ्री बरुआ बिटुराजसामु रातो कार्ड देखाउनु बाहेक अर्को विकल्प थिएन् ।त्यसै निर्णयमा प्राप्त फ्रिकिकलाई माल्दिभ्सका इसा आफु मोहम्मदले सुन्दर गोलमा परिणत गरेका हुन् । भुटानका दोस्रो रोजाईका ल्होचा लिमासामु त्यस प्रहारलाई रोक्ने कुनै अवसर थिएन् । यस्तोमा माल्दिभ्सका खेलाडीले चर्को खुसीयाली मनाए । तर खेलको वास्तविक कथा भने अझै लेखिन बाँकी थियो । भुटानले एक खेलाडी कम भएर पनि आक्रमणको क्रमलाई रोकेन् र ९० औं मिनेटमा वैकल्पिक खेलाडी नगवाङ चोपेलले निर्णायक गोल गरे । उनले जेट्सुनको पासलाई पोस्टको दिशा दिए ।जितपछि भुटानी प्रशिक्षक ताकाहासीले थपे, आजको खेल गाह्रो भयो । वर्षाले खेल प्रभावित भएपछि खेल्न गाह्रो भएको हो । उनले के पनि माने भने आफ्नो टिमको पूरा ध्यान बिहीबार नेपाल र बंगलादेशबीच हुने खेलमा रहनेछ । आखिरमा यो नै यस्तो खेल हो, जसले सेमिफाइनल समीकरण तयार पार्नेछ । दुवै टिम समूह ए बाट अन्तिम चारमा पुगिसकेका छन् ।अर्कोतर्फ माल्दिभ्सका प्रशिक्षक साकिरले भने भुटानी टिम नै जितको हकदार रहेको स्विकारे । उनले भने, सबैभन्दा पहिले भुटानलाई जितको बधाई, किनभने उसले हाम्रो तुलनामा राम्रो खेल्यो । हाम्रा खेलाडीले गरेका व्यक्तिगत भुलकै कारण भुटानले गोल गरेको हो । सम्भवतः माल्दिभ्स टिमको यो हारपछि मानसिकता कमजोर बनेको छ । त्यसैले प्रशिक्षक साकिरले माने, माल्दिभ्सको राष्ट्रिय टिमले दक्षिण एसियाली स्तरमा राम्रो गर्ने गरेता पनि त्यस्तै प्रदर्शन उमेर समूहमा भने हुने गरको छैन् ।किन त ? उनको तर्क थियो, सायद हाम्रा उमेर समूहका खेलाडीले अवसर कम पाउने गरेका छन् । अन्य दक्षिण एसियाली देशको तुलनामा तिनीहरूको कार्यक्रम माल्दिभ्समा कम बन्ने गरेका छन् । समूह बी मा सबै तीनै टिमको सम्भावना जीवन्त रहेको हुनाले प्रतियोगिता आफै भने रोमाञ्चक बनेको छ ।"
वाग्मती प्रदेशमा छैन राष्ट्रिय खेलकुदको तयारी,"(मकवानपुर)कर्णाली प्रदेशमा हुने दसौं राष्ट्रिय खेलकुद नजिकिँदै गर्दा वाग्मती प्रदेशको तयारी शून्य अवस्थामा रहेको छ । राष्ट्रिय खेलकुद परिषद्ले प्रतियोगिताको तयारीको जिम्मेवारी प्रदेशका खेलकुद विकास परिषद्लाई दिने भनिरहँदा वाग्मती प्रदेशले हालसम्म कुनैपनि किसिमको तयारी अगाडि बढाएको छैन । संघीय सरकाअन्तर्गतको खेलकुद मन्त्रालय र राष्ट्रिय खेलकुद परिषद्ले प्रतियोगिताको तयारीका लागि आवश्यक सहकार्य, समन्वयका लागि पत्रचार तथा छलफल नगरेका कारण प्रदेशले हालसम्म खेलाडी छनोट प्रक्रियासमेत अगाडि नबढाएको हो । प्रतियोगिताका लागि प्रदेश सरकारसँग पर्याप्त बजेट नभएको र प्रतियोगिता तोकिएकै मितिमा हुने यकिन नभएका कारण पनि प्रदेश तहमा अन्योलता थपिएको छ । प्रतियोगिताका लागि बन्द प्रशिक्षण हुने वा नहुने टुंगो नहुँदा खेलाडीहरूमा उत्साहसमेत देखिएको छैन । आगामी मंसिर २ देखि ९ गतेसम्म सुर्खेतमा तय गरिएको दसौं राष्ट्रिय खेलकुदका लागि प्रदेशले आआफ्ना हिसाबले केही न केही तयारी गरिहेका छन् ।तत्कालीन सदस्यसचिव सूर्यलाल भण्डारीको गतअसार २३ गते चारवर्षे कार्यकाल सकिएपछि अहिले वाग्मती प्रदेश खेलकुद विकास परिषद् नेतृत्वविहीन छ । विगतमा सामाजिक विकास मन्त्रालयअन्तर्गत रहेको परिषद् मन्त्रालय फुटेर युवा तथा खेलकुद मन्त्रालय बनेपछि यसै मन्त्रालयअन्तर्गत् आएको छ । परिषद्को सदस्यसचिव नियुक्ति सामाजिक विकास मन्त्रालयले गर्ने ऐनमा व्यवस्था छ । अब युवा तथा खेलकुद मन्त्रालयबाट सदस्यसचिव नियुक्ति हुनेगरी ऐन संशोधनको तयारी सुरु भएको छ ।मन्त्रालयले केही समयभित्र निमित्त सदस्यसचिव नियुक्त गरेर राष्ट्रिय खेलकुदको तयारी अगाडि बढाउने छ ।, वाग्मती प्रदेशका युवा तथा खेलकुदमन्त्री मीनकृष्ण महर्जनले त्यसका लागि आफूले मुख्यमन्त्री, प्रमुख सचिव र कानुनमन्त्रीसँग समन्वय गरिरहेको बताए । हामी राष्ट्रिय खेलकुदमा पहिलो स्थानमा रहने गरी तयारी गर्छौ ।, मन्त्री महर्जनले खेलाडी छनौट र बन्द प्रशिक्षणका लागि प्रदेशमा पर्याप्त स्थान रहेको बताए । उनले खेलाडी छनोट, वन्द प्रशिक्षण, बजेट, पूर्वाधारको विषयमा प्रदेशको आर्थिक मामिला मन्त्रालयसँग तीन करोड रुपैयाँ अपुग बजेट माग्ने तयारी भइरहेको बताए ।त्यसैलाई मध्यनजर गर्दै प्रदेश सरकारले नवौं राष्ट्रिय खेलकुदका पदक विजेता खेलाडीलाई घोषणा गरिएको नगद पुरस्कार राशिसमेत वितरणको तयारी गरे पनि हालसम्म ठोस उपलब्धि भएको छैन । राष्ट्रिय खेलकुदमा सहभागी हुनुअगाडि पूर्वघोषित पुरस्कार दिनका लागि खेलाडी दबाब बढाएपछि प्रदेशले बाध्य भएर पुरस्कार वितरण गर्न लागेको हो । मन्त्रालयले स्वर्ण विजेता खेलाडीलाई जनही १ लाख, रजत विजेता खेलाडीलाई जनही ७५ हजार र कांस्य पदक विजेता खेलाडीलाई जनही ५० हजार रुपैयाँसहित सम्मान गर्ने निर्णय गरेको थियो ।प्रदेश खेलकुद परिषद्का खेलकुद महाशाखा प्रमुख अधिकृत दुर्गा दुलालले राष्ट्रिय प्रतियोगिताका लागि खेलाडी छनोट गर्न फारम भर्न जिल्लालाई पत्राचार गर्ने तयारी भएको बताए । खेलाडी छनोट गर्न फारम भर्नुपर्ने हुन्छ । निश्चित समय तोकेर जिल्लालाई त्यसको जिम्मेवारी दिने तयारी हामीले गरेका छौं ।, उनका अनुसार जिल्लाबाट आएका खेलाडी प्रदेश तहमा छनोटपछि राष्ट्रिय खेलकुदमा सहभागी हुनेछन् ।जिल्लालाई खेलाडी छनोटको जिम्मेवारी दिने तयारी गरे पनि प्रदेशका ७ वटा जिल्ला खेलकुद विकास समितिमा पदाधिकारी रिक्त छ । प्रदेशका तत्कालीन मुख्यमन्त्री शालिकराम जम्कट्टेल नेतृत्वको सरकार अल्पमतमा परेपछि तत्कालीन सदस्यसचिव भण्डारीले राजनीतिक भागबन्डामा ६ जिल्लाका अध्यक्षहरू नियुक्त गरेका थिए । उनले काठमाडौं, सिन्धुपाल्चोक, काभ्रे, मकवानपुर, धादिङ र सिन्धुलीमा अध्यक्ष नियुक्त गरेका थिए । अझै भक्तपुर, ललितपुर, चितवन, नुवकोट, रसुवा, रामेछाप र दोलखा जिल्ला खेलकुद पदाधिकारीविहीन छन् । त्यसैले खेलाडी छनोटमा समस्या हुने देखिन्छ । युवा तथा खेलकुद मन्त्रालयका सचिव रुद्र लामिछानेले प्रतियोगिताका लागि तयारी भइरहेको बताए । खेलाडी छनोट गर्न होस् वा प्रतियोगितामा सहभागी हुन बजेट अभाव हुँॅदैन । महत्त्वपूर्ण प्रतियोगिता भएकाले अर्थ मन्त्रालयबाट थप बजेट निकासा हुनेछ भन्ने हामीले अपेक्षा गरेका छौं । उनले भने ।"
सकिल र अयुबको अर्धशतक,रावलपिण्डी (एएफपी) बायाँहाते ब्याटर साउद सकिल र सइम आयुबको अर्धशतकको मद्दतले पाकिस्तानले वर्षाले प्रभावित टेस्टमा बंगलादेशविरुद्ध मध्यम सुरुआत लिएको छ । बुधबार पहिलो दिनको खेल टुंगिँदा सकिल ५७ रनमा अविजित रहे । अयुबले भने आफ्नो खेल जीवनको पहिलो अर्धशतक बनाए । एक समय १६ रन मात्र बनाउँदा तीन विकेट गुमाएको पाकिस्तानका लागि उनीहरूले ९८ रनको साझेदारी गरे । सकिलले आफ्नो ११ औं टेस्ट खेल्ने क्रममा हजार रन पनि पूरा गरे । उनले ३३ रन बनाउने क्रममा यो उपलब्धी चुमेका हुन् । आफ्नो सातौं अर्धशतकमा उनले पाँच चौका प्रहार गरे । सकिनले मोहम्मद रिजवानसँग मिलेर पाँचौं विकेटका लागि थप ४४ रनको साझेदारी गरे । रिजवान भने २४ रनमा खेलिरहेका छन् । अयुबले चार चौका र एक छक्का प्रहार गरे । दिनको खेलको अन्त्यतिर उनले विकेट गुमाएका हुन् ।बंगलादेशका लागि सोरिफुल इस्लामले ३० रनमा दुई तथा महमुदले ३३ रनमा दुई विकेट लिएपछि पाकिस्तान दबाबमा आएको थियो । अघिल्लो रातको वर्षाले मैदान भिजेपछि खेल झन्डै ४ घन्टा ढिलो सुरु भएको थियो ।
नोयाले लिए अन्तर्राष्ट्रिय फुटबलबाट संन्यास,"म्युनिक (एएफपी) २०१४ को विश्वकप विजेता जर्मन गोलरक्षक म्यानुएल नोयाले बुधबार अन्तर्राष्ट्रिय फुटबलबाट संन्यास लिने घोषणा गरेका हुन् । बायर्न म्युनिकका ३८ वर्षीय भेट्रान गोलरक्षकले जर्मनीका लागि १ सय २४ खेल खेले । त्यसमध्ये ६१ खेलमा उनी कप्तान रहे । युरो २०२४ मा स्पेनविरुद्ध क्वाटरफाइनल उनको जर्मनीका लागि अन्तिम खेल रह्यो ।नोयाले सामाजिक सञ्जालमा लेख्दै आफू सन् २०२६ को विश्वकप खेल्ने चाहना भए तापनि अहिले नै संन्यास लिने उपयुक्त समय भएको बताएका छन् । २०१४ को विश्वकप नोयाले चम्कने अवसर पाएका थिए । जर्मनीले चौथोपल्ट विश्वकप जितेको थियो र त्यसमा उनी प्रतियोगिताकै उत्कृष्ट गोलरक्षक चुनिए । नोयाले आधुनिक फुटबलमा स्विपर किपर भूमिकालाई स्थापित गरे ।यसक्रममा आफ्नो पेनाल्टी बक्सबाट बाहिर आएर आक्रमणलाई सहयोग गर्थे । त्यस स्थितिमा उनी आउट फिल्ड खेलाडीका रूपमा पनि रहे । नोयाले संन्यासको निर्णय गर्नका लागि आफूले परिवारसँग छलफल गरेको पनि बताए । यस्तै उनले बुधबार बिहान मात्रै आफ्नो निर्णय जर्मन प्रशिक्षक जुलियन नेगल्समनलाई जानकारी दिएको पनि बताए । उनले अब आफ्नो पूरा ध्यान बायर्नका लागि केन्द्रित हुने पनि दाबी गरे । बायर्नका लागि उनले ११ बुंडेसलिगासँगै दुई अवसरमा युरोपेली च्याम्पियन्स लिग जितेका छन् । यसपल्टको च्याम्पियन्स लिगको फाइनल बायर्नको घरेलु मैदान एलिनाज एरिनामा हुनेछ । २०२२ को डिसेम्बरमा स्किइङ दुर्घटनामा नोयाका खुट्टा भाँचिएको थियो । २०२४ को युरोकै लागि मात्रै उनी जर्मन टिममा फर्केका थिए । यसक्रममा उनले पहिलो रोजाइको गोलरक्षक भूमिका जितेका थिए ।त्यसअगाडि शृंखलाबद्ध कमजोर प्रदर्शनका कारण उनको चर्को आलोचना भए तापनि युरोमा भने राम्रो प्रदर्शन गरे । उनले भनेका छन्, मैले जर्मनीका लागि जति खेलें, ती सबै क्षण उत्कृष्ट रहे । यो उपलब्धिका लागि म गर्व पनि गर्छुं । २०१४ को विश्वकप जित्नु सबैभन्दा विशेष अवसर रह्यो । यसपल्ट आफ्नो घरेलु मैदानमा युरो खेल्नुको अनुभव पनि विशेष रह्यो । उनले २०२३ सम्म कप्तानी भूमिका निभाउन पाउने पनि आफ्ना लागि ठूलै उपलब्धि रहेको मानेका छन् ।२०१० देखि २०१६ बीच जर्मनीले चार ठूला प्रतियोगिताको फाइनल यात्रा तय गरेको थियो र त्यसमा नोया नै गोलरक्षक रहेका थिए । २०१८ देखि २०२२ को विश्वकपमा भने जर्मनीको प्रदर्शन कमजोर रह्यो । यस्तै युरो २०२० मा पनि जर्मनीले राम्रो गर्न सकेन् । दस वर्षअघि विश्वकफ विजेता जर्मन टिमका थोमस मुलर र टोनी त्रुसले पनि युरो २०२४ पछि अन्तर्राष्ट्रिय फुटबलबाट संन्यास लिइसकेका छन् ।"
बुटबललाई हराउँदै मोरङ फाइनलमा,(ताप्लेजुङ)बुटबल लुम्बिनी फुटबल क्लब रूपन्देहीलाई १० गोल अन्तरले पराजित गर्दै कोशी प्रदेशको सगरमाथा युथ क्लब मोरङ सेमिफाइनल प्रवेश गरेको छ । बुधबारको खेल जित्दै उसले आयोजक ताप्लेजुङको संघर्ष स्पोर्टिङ क्लबसँगको भेट पक्का गरेको हो । मोरङका सुशील राईले १९औं मिनेटमा गरेको गोल निर्णायक बन्यो । सुशिलले पेनाल्टी बक्सभित्रबाट दुई प्रतिस्पर्धीलाई ड्रिब्लिङ गर्दै गोल गरेका थिए । प्लेयर अफ द म्याच भने सगरमाथाका कप्तान अशोक खवास भए । उनले ५ हजार पुरस्कार पाए । पहिलोपटक ताप्लेजुङ आएको बुटबलले चार जना विदेशी खेलाडी मैदानमा उतारे पनि नतिजा निकाल्न सकेन । ताप्लेजुङको मैदानमा विदेशी खेलाडी भने आकर्षक बनेका थिए । तिनैका कारण दर्शकको समर्थन पनि उनीहरूले बढी नै पाए । मैदानमा ढलेका बुटबलका एक जना खेलाडीलाई थप उपचारका लागि पाॅचथर जिल्ला अस्पताल लैजानुपरेको छ । उनको हड्डीमा असर देखिएपछि जिल्ला अस्पताल ताप्लेजुङले पाॅचथर रेफर गरेको हो । बिहीबारको अन्तिम क्वाटरफाइनल खेल त्रिभुवन आर्मी क्लब काठमाडौं र बिर्तामोड युनाइटेड फुटबल क्लब झापाबीच हुनेछ । बिहीबारको विजेताले मधेश प्रदेशको सलहेस युवा क्लब सिरहासँग प्रतिस्पर्धा गर्नेछ । भाद्र १० गते सम्पन्न हुने प्रतियोगिताका विजेताले ५ लाख र उप विजेताले २ लाख ५० हजार प्राप्त गर्नेछन् । ८ टिमको सहभागिता रहेको प्रतियोगिता सोमबारबाट सुरु भएको हो ।
