शीर्षक,विवरण
"खोलापारि समानान्तर सडक बनाउन विश्व बैंक तयार, मुआब्जाले डरायो सरकार","२०७९ वैशाख १४ मा ठेक्का सम्झौता भएको यो खण्डको काम २०८२ जेठ २७ भित्र सकिसक्नुपर्नेमा अहिलेसम्म भौतिक प्रगति २१ प्रतिशत र वित्तीय प्रगति १७ प्रतिशत छ । अहिले दुवै खण्डमा निर्माणको भइरहेको योजनाका पूर्वी खण्डका प्रमुख ईश्वरबहादुर रिजालको भनाइ छ । नागढुंगामलेखु खण्डमा पहिरोको समस्या छैन, उनले भने, निर्माणको काम भइरहेकाले नागढुंगादेखि नौबिसे खण्डको विकल्पका रूपमा सीतापाइलाधार्के सडक प्रयोग गर्न सकिन्छ । नुवाकोटबाट गल्छी निस्किएर पनि आउन मिल्ने उनको सुझाव छ । यो खण्ड भएर दैनिक सानाठूला करिब २० हजार सवारीसाधन ओहोरदोहोर गर्छन् । मलेखुदेखि मुग्लिनसम्मको खण्डको विभिन्न १४ स्थानमा पहिरोको जोखिम छ जुन तेस्रो प्याकेजभित्र पर्छ । यो खण्डको ठेक्का शर्माजेटआईसीजीले ४ अर्ब ८० करोड ५९ लाख रुपैयाँमा लिएको हो । ३८८६ किमिको यो सडक खण्डको ठेक्का सम्झौता २०७९ पुस १५ मा भएकोमा अवधि तीन वर्षको छ । तर, आधाभन्दा बढी समय बित्दा १५१५ प्रतिशत भौतिक र वित्तीय प्रगति भएको योजना कार्यालयको पश्चिम खण्डका प्रमुख केदारप्रसाद नेपालले बताए । यस खण्डमा बर्खाअघि ६ ठाउँमा पहिरो जाने आँकलन गरिएको थियो, उनले भने, बर्खा सुरु भएपछि विभिन्न १४ स्थानको १६ ठाउँमा पहिरोको जोखिम देखिएको छ । जोखिम रहेका ठाउँमा पहिरोको अवस्था के छ भनेर परामर्शदाता एसएमईसीपीईसी जेभीको भूगर्भविद्हरूबाट अध्ययन गराउन लागिएको उनको भनाइ छ । नाग्दी पुलको मुखमा केही दिन पहिरो खसेर सडक अवरुद्ध भएको हो, जहाँ ठाडो भीर छ, कमजोर खालको चट्टान छ, उनले भने, पानी पर्दा भित्रभित्रै रसाएर पहिरो खस्ने गर्छ । सन् १९७४ मा चीनले नागढुंगादेखि पोखरासम्म १८५ किलोमिटर लामो सडक बनाएको थियो । सन् १९९३ मा सडक सुधारको काम भयो, सडक विभागमा महानिर्देशकका रूपमा रहेरसमेत काम गरेका पूर्वसचिव अर्जुनजंग थापा भन्छन्, त्यसपछि अहिले आएर स्तरोन्नतिको काम सुरु गरिएको हो । सडक स्तरोन्नतिको काम सकिएपछि ५ वर्षसम्म ठेकेदार कम्पनीले नै मर्मतसम्भार गर्नुपर्नेछ ।नागढुंगामुग्लिन सडक पटकपटक अवरुद्ध हुने मात्र होइन, साँघुरो भएकाले वैकल्पिक मार्गको विषयमा भएका सोधखोज भने अहिलेसम्म अलपत्र छन् । थानकोटबाट सुरुङ हुँदै सिस्नेखोला निस्किएपछि सोझै धार्के निस्कने वैकल्पिक सडकको डिजाइन र सर्भे भए पनि थप काम अघि बढ्न नसकेको पूर्वसचिव अर्जुनजंग थापा बताउँछन् । विश्व बैंककै सहयोगमा अध्ययनको काम भयो, उक्त बैंकसँग ऋण सम्झौता गर्ने बेलामा मुआब्जा धेरै दिनुपर्ने देखिएपछि थप काम अघि बढ्न सकेन, उनले भने, बीचमा ७० मिटरको सुरुङ बनाएर धुनिबेंसीबाट महेश खोला हुँदै धार्के निकालेर सडक जोड्ने योजना थियो, त्योअनुसार वातावरणीय प्रभाव मूल्यांकन (ईआईए) पनि भएको थियो । करिब १३ अर्ब रुपैयाँ मुआब्जा लाग्ने र त्यो नेपाल सरकारले दिनुपर्ने भएपछि तत्कालका लागि सडक निर्माण गर्ने काम रोकिएको उनको भनाइ छ । त्यस्तै विशालटारबाट पारिपारि फिस्लिङसम्म समानान्तर सडकको अध्ययन भए पनि मुआब्जाकै कारण थप काम अघि बढ्न नसकेको थापाको भनाइ छ । राष्ट्रिय योजना आयोगले स्थानीय तहलाई सडक खन्न दिने र बनाइसकेपछि विभागलाई हस्तान्तरण गर्ने योजना अघि सारेको थियो । ०७८ सालतिर यसको अध्ययन भएको हो, मुआब्जा कम पर्ने गरी स्थानीय तहलाई दिएर पछि विभागले सडक जिम्मा लिएर सुधार गर्दै सञ्चालनमा ल्याउने कुरा भएको हो । तर यो पनि अघि बढेको छैन । मुग्लिनदेखि नारायणगढसम्म पनि नदीको पारिपारि सडक बनाउने योजनाअनुसार केहीकेही स्थानमा स्थानीय तहबाट ट्र्याक खोल्ने काम भएको छ । अबको विकल्प यही हो, थापा भन्छन्, यसलाई योजना बनाएर अघि बढ्न जरुरी छ । यो सडक बनाउन सकिए मुख्य सडकमा अहिले भइरहेको सवारी चाप कम हुने र पहिरोले वारि अवरुद्ध हुँदा पारिबाट सवारी चलाउन सकिने उनको भनाइ छ । भौतिक मन्त्रालयका प्रवक्ता सुशीलबाबु ढकाल पनि अहिलेको पृथ्वी राजमार्गभन्दा पारिबाट समानान्तर रूपमा सडक बनाउन सर्भे भए पनि मुआब्जा धेरै दिनुपर्ने भएकाले रोकिएको बताउँछन् । भन्छन्, नेपाल सरकारका लागि मुआब्जा रकम बढी भयो, नत्र नदीपारि पनि दुई लेन सडक बनाउने भन्ने थियो ।नदीपारि सडक बनाउन नसक्ने भएपछि वारिको पुरानै सडकको स्तरोन्नति थालिएको भौतिक मन्त्रालयका प्रवक्ता ढकालको भनाइ छ । गाडी पनि गुडिरहेका छन्, काम पनि भइरहेको छ । तर अब सरकारले दीर्घकालीन नीति लिएर पारिबाट सडक बनाउने कुरामा सोच्न जरुरी छ । अहिले स्तरोन्नति भएको सडकले पनि १०१५ वर्षपछि सवारी चाप धान्न नसक्ने भएकाले विकल्प खोज्न ढिलाइ गर्न नहुने उनको भनाइ छ । उता, नारायणगढमुग्लिन सडकको निर्माण सम्पन्न भए पनि जताततै जोखिम छ । विश्व बैंकको सहुलियतपूर्ण ऋण सहयोगमा सन् २०१५ अप्रिल २० बाट यो सडकको स्तरोन्नतिको प्रक्रिया थालिएको हो । दुई लेनमा सडक स्तरोन्नति गरेर सन् २०१८ अगस्टमा सडक डिभिजन भरतपुरलाई हस्तान्तरण गरिए पनि स्तरोन्नति थालेदेखि नै यो खण्डमा यात्रुले सास्ती खेप्दै आएका छन् । कहिले गुडिरहेको सवारीसाधन लेदोसहितको पहिरोले बगाएर त्रिशूलीमा पुर्याउने त कहिले पहिरोले सडकमै सवारीसाधन पुर्नेजस्ता दुर्घटना हुने गरेको छ । गत असार २८ मा काठमाडौंबाट गौर जाँदै गरेको प्रदेश ०३००१ ख २४९५ नम्बरको गणपति यातायातको बस र वीरगन्जबाट काठमाडौं आउँदै गरेको वाग्मती प्रदेश ०३००६ ख १५१६ नम्बरको बस भरतपुर २९ स्थित सिमलतालमा झरेको लेदोसहितको पहिरोले बगाएर त्रिशूलीमा पुर्याएको थियो । ठूलो संख्यामा सुरक्षाकर्मी, गोताखोर परिचालन गर्दा पनि अहिलेसम्म बस फेला परेका छैनन् । गाडीमा रहेका भनिएका ६५ यात्रुमध्ये २५ जनाको मात्र शव फेला परेको छ । २ अर्ब ९० करोड रुपैयाँ लागतमा बनेको यो सडक खण्डको २७ स्थानलाई पहिरोको जोखिमयुक्त क्षेत्रभित्र राखिएको छ । जसमध्ये चार स्थान उच्च जोखिमयुक्त क्षेत्रभित्र पर्छन् । सडक डिभिजन भरतपुरका प्रमुख रमेशप्रसाद पौडेलका अनुसार कालीखोला, तुइन खोला, नाम्सी खोला र मौरी खोला पुल खण्ड ठूलो पहिरोको जोखिम रहेको क्षेत्रभित्र पर्छन् । पहिरो खस्दा यो सडक ०७९ सालमा १३६ घण्टा, ०८० मा १२३ घण्टा र ०८१ साउन २४ सम्म २१ घण्टा अवरुद्ध बनेको छ । अघिल्ला वर्षहरूभन्दा पहिरो खसेर सडक अवरुद्ध हुने क्रम घट्दै गएको थियो, तर गत असार २८ मा अनुमान नै नगरेको ठाउँमा दुईवटा गाडी बगे, ठूलो मानवीय क्षति भयो, उनले भने, यति ठूलो क्षति अहिलेसम्म भएको थिएन ।"
इजरायलहमास द्वन्द्वः,"(काठमाडौं)इजरायलविरुद्ध २०२३ अक्टोबर ७ मा हमासले आक्रमण गरेलगत्तै इजरायलले पनि गरेको जवाफी हमलासँगैको १० महिना लामो युद्धले गाजामा कार्यरत पत्रकारहरूले ठूलो क्षति बेहोर्नुपरेको छ । इजरायलले हमासविरुद्ध युद्ध सुरु गरेदेखि ३९ हजारभन्दा बढी मारिएका छन् । जसमा पत्रकार तथा मिडियाकर्मी मात्रै कम्तीमा १ सय १३ मारिएको २०२३ अगस्ट ५ मा कमिटी टू प्रोटेक्ट जर्नालिस्ट (सीपीजे) ले सार्वजनिक गरेको पछिल्लो तथ्यांकले बताउँछ । सीपीजेका अनुसार, पत्रकारहरूका लागि इजरायलहमास युद्धको यो १० महिनाको अवधि सन् १९९२ यताकै सबैभन्दा घातक हो ।उता, इन्टरनेसनल फेडेरेसन अफ जर्नालिस्ट (आईएफजे) ले भने हमासको आक्रमणमा परी ४ इजरायली मिडियाकर्मीको ज्यान गइसकेको जनाएको छ भने इजरायलको आक्रमणका कारण १ सय २० प्यालेस्टिनी र ३ लेबनानी पत्रकारहरूको मृत्यु भएको दाबी गरेको छ । इजरायलहमास द्वन्द्वका कारण विशेष गरेर गाजालाई कार्य क्षेत्र बनाएका पत्रकारहरूले उच्च जोखिमको सामना गरिरहेका छन् । सीपीजेका अनुसार इजरायली सेनाले गाजामा गरिरहेको स्थल तथा हवाई हमला, अवरुद्ध सञ्चार, आपूर्ति अभाव र व्यापक बिजुली कटौतीका बावजुद पनि पत्रकारसञ्चारकर्मीहरूले द्वन्द्वका बारेमा समाचार सम्प्रेषणलाई निरन्तरता दिइरहेका छन् । चर्को द्वन्द्वका कारण सीपीजेलाई पनि युद्ध क्षेत्रमा भइरहेका गतिविधिहरूको वस्तुगत विवरण संकलन गर्नका लागि कठिन भइरहेको छ । पत्रकारको सुरक्षाका लागि काम गरिरहेको संस्था सीपीजेले द्वन्द्वका बेला भएका सम्भावित हत्या, गिरफ्तारी र चोटपटकका झन्डै ३ सय ५० घटनाको अनुसन्धान गरिरहेको पनि आफ्नो आधिकारिक वेबसाइटमा उल्लेख गरेको छ ।गाजामा युद्ध सुरु भएदेखि पत्रकारहरूले रिपोर्टिङका लागि सबैभन्दा ठूलो मूल्य चुकाइरहेका छन् । उनीहरूले आफ्नो जीवन धरापमा राखेरै भएपनि रिपोर्टिङलाई निरन्तरता दिइरहेका छन् । पर्याप्त सुरक्षा, उपकरण, अन्तर्राष्ट्रिय उपस्थिति, सञ्चार तथा खानापानीको अभाव झेलेरै भए पनि उनीहरूले अझै पनि संसारलाई सत्य बताउन जोखिम मोलेर खटिइरहेका छन्, न्युयोर्कस्थित सीपीजे कार्यक्रम निर्देशक कार्लोस मार्टिनेज डे ला सेर्ना भन्छन्, जब कुनै पत्रकार मारिन्छ, घाइते हुन्छ, गिरफ्तारीमा पर्छ वा निर्वासनमा जान बाध्य हुन्छ, हामीले सत्यका अवशेषहरू पनि गुमाउँछौं । यी हताहतका लागि जिम्मेवार व्यक्तिहरूले दोहोरो परीक्षणको सामना गर्नैपर्छ, एउटा अन्तर्राष्ट्रिय कानुनअन्तर्गत र अर्को इतिहासले उनीहरूलाई कहिल्यै माफी दिने छैन ।पत्रकारहरू पनि नागरिक हुन् र उनीहरू अन्तर्राष्ट्रिय कानुनद्वारा सुरक्षित छन् । जानाजान निःशस्त्र नागरिकलाई लक्षित गर्नु युद्ध अपराध मानिन्छ । हमास र इजरायली नेताहरूलाई युद्ध अपराध र मानवताविरुद्धको अपराधका लागि कानुनी दायरामा ल्याउनका लागि अन्तर्राष्ट्रिय फौजदारी अदालतले मे महिनामा पक्राउ पुर्जी पनि जारी गरेको थियो । सीपीजेले हालसम्म गरेको अनुसन्धानमा इजरायली सेनाले लक्षित गरेरै ३ जना पत्रकारको हत्या गरेको देखाएको छ । यस्तै अन्य १० घटना पनि पत्रकार लक्षित नै देखिएको जनाउँदै त्यसमा थप अनुसन्धान भइरहेको बताएको छ ।गत जुलाई ३१ मा अलजजिरामा कार्यरत २७ वर्षीय प्यालेस्टिनी पत्रकार इस्माइल अल घोउल र उनका साथी तथा क्यामेरापर्सन रमी अल रेफी सवार कारमा इजरायली सेनाले लक्षित गरेर क्षेप्यास्त्र प्रहार गरेपछि उनीहरूको घटनास्थलमा नै मृत्यु भएको थियो । गाजा सहर नजिकै रहेको अल साहतेइ शिविरमा उनीहरू सवार गाडीलाई लक्षित गरेर क्षेप्यास्त्र प्रहार गरिएको अलजजिराका साथै बीबीसीलगायतका अन्तर्राष्ट्रिय सञ्चारमाध्यमले उल्लेख गरेका छन् । प्रकाशित समाचारअनुसार प्रेस लेखिएको युनिफर्म लगाएकै अवस्थामा घोउल मारिएका थिए । अल घोउल र अल रेफी मारिनु एक घण्टाअघि मात्रै उनीहरूले हमासका वरिष्ठ नेता इस्माइल हानियाको हत्याका बारेमा गाजास्थित उनकै निवास अगाडिबाट समाचार सम्प्रेषण गरिरहेका थिए । अलजजिराले घटनाको प्रत्यक्ष प्रशारणमा बताएअनुसार उनीहरूले रिपोर्टिङ गरिरहेको स्थान नजिकैको भवनमा इजरायलले क्षेप्यास्त्र प्रहार गरेपछि उनीहरू घटनास्थल छोड्दै थिए । यस साता खाडी क्षेत्रका समाचारहरू अन्य उच्चतहका व्यक्तिका हत्याबारे केन्द्रित भए पनि धेरै प्यालेस्टिनीहरूले भने स्थानीय रूपमा प्रख्यात पत्रकारको हत्यालाई नै केन्द्रमा राखेका छन् ।गत बिहीबार एक विज्ञप्ति जारी गर्दै इजरायल डिफेन्स फोर्स (आईडीएफ) ले इस्माइल अल घोउल हमासको सैन्य सहयोगी र नुख्बा आतंकवादी रहेको दाबी गरेको थियो । उनी हमासको इलाइट युनिटको हिस्सा रहेको दाबी इजरायली सेनाको थियो । इजरायली सेनाका अनुसार उनी हमासका अन्य अपरेटिभलाई कसरी आफ्नो अपरेसन रेकर्ड गर्ने र त्यसलाई आईडीएफविरुद्ध प्रयोग गर्ने भनेर निर्देशन दिने गर्थे । यद्यपि आईडीएफले आफ्नो विज्ञप्तिमा रेफीको नाम भने समावेश गरेको छैन ।अलजजिराले आफ्नो सदस्यविरुद्ध इजरायली सेनाले लगाएको आरोपलाई निराधार भएको बताएको छ । इजरायलले आफ्ना जघन्य अपराधहरू ढाक्नका लागि लामो समयदेखि कसरी बनावटी र झूटा प्रमाणहरूलाई प्रयोग गर्छ भन्ने देखाउँछ, अलजजिरालाई उद्धृत गर्दै बीबीसीले उल्लेख गरेको छ । इस्माइलका भाइ जिहादले बीबीसीलाई आफ्नो दाइ गाजाभित्र प्यालेस्टिनी जनताले भोगिरहेका पीडा बाहिरी संसारलाई बताउने एक नागरिक भएको बताएका छन् । गाजा सहरमा रहेर रिपोर्टिङ गर्ने उनी गाजाबाट सम्प्रेषित हुने समाचारको नियमित पत्रकार थिए । अलजजिरा अरबिक गाजा क्षेत्रमा समाचारको लोकप्रिय स्रोत हो । त्यसैले पनि यसले इजरायली अधिकारीहरूको कडा आलोचनाको सामना गर्नुपरिरहेको छ ।गाजाका पत्रकारहरूले अल घोउल र अल रेफीको सम्मानमा एउटा भेलाको आयोजना गरी आफ्नो फ्ल्याक ज्याकेट हरू खोलेका थिए । उनीहरू दुवैका एक साथीका अनुसार इजरायल आक्रमणमा मारिएका पत्रकारद्वय धेरै दिनदेखि सुतिरहेका थिएनन् र खाना खाने टुंगो पनि थिएन । त्यसैले उनीहरूको तौल पनि धेरै घटेको थियो । इस्माइल अल घोउलले मार्चमा इजरायली सेनाले सिफा अस्पतालमा गरेको छापामारीको पनि समाचार सम्प्रेषण गरेका थिए । त्यसबेला उनलाई आईडीएफले हिरासतमा लिएर १२ घण्टापछि छोडेको थियो । अलजजिराका अनुसार सोही घटनाले कुनै पनि संगठनसँग उनको सम्बद्धता रहेको इजरायलको दाबीको आफैं खण्डन गर्छ ।हमासविरुद्ध गाजामा आक्रमण गर्न थालेयता इजरायलले सो क्षेत्रमा अन्तर्राष्ट्रिय पत्रकारको प्रवेशमा पनि रोक लगाएको छ । इजरायली सेनासँग सीमित र उच्च नियन्त्रित भ्रमणहरू बाहेक, युद्धको क्रममा प्यालेस्टिनी क्षेत्रमा प्रवेश गर्न अन्तर्राष्ट्रिय पत्रकारहरूलाई अनुमति छैन । गाजासँगको आफ्नो रफाह सीमा नाका बन्द गर्नुअघि इजिप्टले पनि पत्रकारहरूलाई प्रवेश गर्नबाट रोकेको थियो ।१० महिनाभन्दा बढी समयदेखि बीबीसीलगायत धेरै अन्तर्राष्ट्रिय नेटवर्कहरू स्थानीय प्यालेस्टिनी कर्मचारीहरूको भर परेका छन् भने थप समाचार कभरेजका लागि नयाँ स्वतन्त्र पत्रकारहरूको सहारा लिइरहेका छन् । इस्माइल अलघोउल नोभेम्बरदेखि अलजजिराका लागि काम गरिरहेका थिए । यही द्वन्द्वमा उनले आफ्नो बुबा र भाइ गुमाउनु लगायतका धेरै कष्टहरू सहेका थिए ।अन्य क्यामेरापर्सन ले कसरी अलरिफीले आफ्नो प्राविधिक विशेषज्ञता प्रयोग गरेर उनीहरूलाई छायांकनमा मद्दत गरेको बताए ।अंग्रेजी र अरबी भाषामा समाचार प्रसारण गर्ने अलजजिराले हालै गाजामा आफ्ना कर्मचारी र उनीहरूका परिवारविरुद्ध शृंखलाबद्ध आक्रमणहरू भोगेको छ । अक्टोबरको अन्तमा, नेटवर्कका ब्युरो प्रमुख वेल दहदौहले समाचार प्रत्यक्ष प्रसारणकै क्रममा इजरायली हवाई आक्रमणमा आफ्नी श्रीमती, छोरी, एक छोरा र नातिनातिना मारिएको सूचना प्राप्त गरेका थिए । डिसेम्बरमा, उनी पनि एक आक्रमणमा घाइते भएका थिए भने सोही आक्रमणमा अलजजिराका अर्का क्यामेराम्यान समेर अबुदाकाको मृत्यु भएको थियो । यस्तै, जनवरीमा एक आक्रमणमा दहदौहका छोरा हम्जा र एक भिडियो स्ट्रिङ्गर मुस्तफा थुरिया मारिएका थिए । त्यतिबेला उनीहरू पनि अलजजिराकै लागि काम गरिरहेका थिए । सो घटनापछि पनि आईडीएफले उनीहरू गाजामा केन्द्रित आतंकवादी संगठनका सदस्यहरू रहेको आरोप लगाएको थियो ।संयुक्त राष्ट्रसंघले अल जजिराका पत्रकारका साथै अन्यको हत्याको पूर्ण अनुसन्धान र जवाफदेहिताको माग गर्दै पत्रकारको सुरक्षालाई प्राथमिकता दिनुपर्ने बताउँदै आएको छ । हमासले इजरायलमा गरेको अप्रत्याशित आक्रमणपछि सुरु भएको युद्धमा मारिएका मिडियाकर्मीहरूको यकिन तथ्यांक भने फरक फरक छ । यद्यपि, कमिटी टू प्रोटेक्ट जर्नालिस्ट्सका अनुसार गाजामा भएको पछिल्लो मृत्युसँगै त्यहाँ १०८ जना प्यालेस्टिनी, तीन लेबनानीका साथै दुई इजरायलीहरू ७ अक्टोबरको हमलामा मारिएका बताएको छ । (एजेन्सीहरूको सहयोगमा)"
कमलादीमा भ्वाङ परेको सडक आसपास जोखिम कायमै,"(काठमाडौं)काठमाडौंको कमलादीमा बनेको भ्वाङका कारण सडक आसपासमा अझै जोखिम देखिएको छ । दरबारमार्गको महेन्द्र सालिकबाट काठमाडौं प्लाजा निस्कने बीच बाटोमै भ्वाङ परेपछि बिहीबारदेखि सडक अवरुद्ध पारिएको छ । त्यो भ्वाङमुनिबाट टुकुचा खोला बगिरहेको छ । टुकुचा खोलाको कल्भर्ट जीर्ण भई खाल्डो बनेको सडक डिभिजन, काठमाडौंका सबइन्जिनियर गणेश बोहराले जानकारी दिए । लगातार पानी परे भ्वाङ अझ बढ्न सक्ने उनको भनाइ छ । खोलाको कल्भर्ट पुरानो इँटाको थियो । पानीले गर्दा इँटा जीर्ण बन्दै गयो । बिस्तारै सडकको गिट्टी, बालुवालगायत सामग्री बगाउँदा इँटा ड्यामेज भएको देखिन्छ, उनले भने, अहिले खाल्डोको गहिराइ करिब ५ मिटर छ । त्यसको चौडाइ ४ मिटर छ । अझ पानी पर्दै गए क्षेत्र बढ्दै जाने र सडक पनि बगाएर लैजान सक्छ । टुकुचा खोलाको कल्भर्ट बनाउँदा प्रयोग गरिएको इँटा कति वर्ष पुरानो हो भन्ने स्पष्ट जानकारी सडक डिभिजनलाई छैन । सुन्नमा सय वर्ष पुरानो भन्ने आएको छ । हामीलाई पनि कति वर्ष पुरानो इँटाले बनेको कल्भर्ट हो भन्ने स्पष्ट छैन, बोहराले भने । अब आरसीसी फलामे डन्डी राखेर बक्स कल्भर्ट बनाउने सडक डिभिजनको योजना छ । ठूला खोलामाथि पुल बनाउने गरिए पनि टुकुचा सानो भएकाले बक्स कल्भर्ट बनाउने योजना बनाइएको उनको भनाइ छ । नजिकै काठमाडौं महानगरपालिकाको कार्यालय पनि छ । महानगरले भने आफ्नो क्षेत्रभित्र पर्ने टुकुचा खोलामाथि पुल बनाएर पानी बग्न दिएको छ । कमलादी हुँदै बग्ने टुकुचा खोलामाथिको सडकको कालोपत्र बगेर बिहीबार साँझ ठूलो भ्वाङ परेको थियो । भ्वाङ तलबाट भने टुकुचा बगिरहेको जिल्ला प्रहरी परिसर काठमाडौंका एसपी नवराज अधिकारीले बताए । हामीलाई खबर आएपछि बाटो डाइभर्सन गर्ने क्रममा एक जना प्रहरी निरीक्षक घाइते हुनुभयो, उनले भने, खाल्डोको तलबाट भने अहिले पनि खोला बगिरहेको छ । महेन्द्र सालिकबाट काठमाडौं महानगरपालिका काठमाडौं प्लाजा सडक बन्द छ । सडक डिभिजनको स्वामित्वमा रहेको उक्त सडकको निर्माण पनि डिभिजनले नै गर्ने भएको हो । आइतबार कागजी प्रक्रिया पूरा गरेर सोमबारबाट बाटो बनाउने काम थालिने सडक डिभिजन, काठमाडौंका सूचना अधिकारी महानन्द जोशीले जनाए । भ्वाङ परेको बाटो बनाउने विषयमा भौतिक पूर्वाधार तथा यातायात मन्त्रालय र सडक विभागसँग मौखिक मात्र कुरा भइरहेकाले आइतबार भने रकम निकासीका लागि कागजी प्रक्रिया पूरा गरिने उनले बताए । नयाँ बन्ने बाटोको नक्सा तयार गरेका छौं । लागत हिसाब गरी आइतबारसम्म पैसा निकासा गरेर सोमबार बिहानैदेखि बनाउँछौं, जोशीले भने, सरकारी काममा प्रक्रियागत कुराहरू मिलाउनुपर्छ । उक्त बाटो सडक डिभिजन, काठमाडौं मातहत नै पर्छ । त्यसैले बनाउने जिम्मेवारी पनि हाम्रै हो । सर्वसाधारणलाई असुविधा हुने भएकाले सडक छिटो पुनर्निर्माण गरिनुपर्ने महानगरपालिकाका प्रवक्ता नवीन मानन्धरको भनाइ छ । महानगरका प्रमुख बालेन्द्र शाहले भने टुकुचा खोलामाथि बनेको बाटो भत्किएपछि सामाजिक सञ्जालमा असन्तुष्टि जनाएका छन् । यो टुकुचामाथिको बाटो हो । अझै केही घरहरू यसरी नै टुकुचामाथि रहेका छन् । काठमाडौं महानगरले केही समय पहिले यस्तै जोखिम देखेर खोला खुला गर्न टुकुचा खोल्ने काम सुरु गरेका थियौं, उनले फेसबुकमा लेखेका छन्, अदालती कारणले केही रोकिनु परेको थियो । अदालतको आदेशपछि हामीले टुकुचा खोलाको क्षेत्राधिकारभित्रका व्यक्तिविशेषका नाममा त्रुटिवश हुन गएको जग्गा कानुनबमोजिम लगत कट्टा गर्नका लागि सम्बन्धित मन्त्रालयमा पत्र पठाइसकेका छौं । सरकारले चाँडोभन्दा चाँडो लगत कट्टा गरेर उचित क्षतिपूर्ति वा मुआब्जा दिएर खोलाको अधिकार खोलालाई नै सुम्पिने वातावरण बनाउनुपर्छ । यसपश्चात् खोला खोल्ने काम महानगरले तुरुन्त अगाडि बढाउनेछ । खोलामाथि बाटो र घर नभई आवश्यकताअनुसार पुल बनाउनुपर्नेमा उनले जोड दिएका छन् ।"
सत्ताबाट हटेपछि पार्टी पुनर्निर्माणमा तात्दै माओवादी,"(काठमाडौं)संघ र सातै प्रदेश सरकारबाट बाहिरिएपछि माओवादी केन्द्र पार्टी पुनर्निर्माणमा तातेको छ । माओवादीले यही साता केन्द्रीय पदाधिकारी, स्थायी समिति बैठक र कोशी प्रदेशस्तरीय भेला एवं प्रशिक्षण गरेको छ । स्थायी समिति बैठकपछि पूर्ण केन्द्रीय समितिको बैठक गर्ने तयारी छ । शुक्रबार सुरु भएको स्थायी समिति बैठकले पार्टीले चलाउने देशव्यापी अभियानको प्रस्ताव तयार गर्नेछ । प्रवक्ता अग्नि सापकोटाका अनुसार उक्त प्रस्तावलाई केन्द्रीय समितिले पारित गरेपछि देशव्यापी रूपमा पार्टी संगठन सक्रिय हुनेछ । स्थायी समिति बैठकको पहिलो दिन अध्यक्ष पुष्पकमल दाहालले पार्टी निर्माणका लागि जनतामा जाने अभियान चलाउनुपर्ने प्रस्ताव राखेका थिए । आफ्नो नेतृत्वको सरकारले सुरु गरेको सुशासन, सामाजिक न्यायका मुद्दा लिएर जनतासमक्ष जाने कार्यक्रम बनाइने उनले उल्लेख गरे । दुई मुख्य प्रतिस्पर्धी कांग्रेस र एमालेबीच सत्ता स्वार्थ मिलेका कारण आफ्नो सरकार ढलेको दाहालको भनाइ थियो । भ्रष्टाचारीलाई कारबाही गर्न खोज्दा माओवादी नेतृत्वको सरकार गयो, बैठकमा दाहालले भने, अब हामी सुशासनको मुद्दा लिएर जनतासमक्ष जानुपर्छ र पार्टी निर्माणका लागि अभियान सुरु गर्नुपर्छ । उनले अहिलेको सरकारलाई भ्रष्ट भनी टिप्पणी गरेका थिए । २०७९ को आम निर्वाचनपछि फरकफरक गठबन्धन बनाएर सरकारको नेतृत्वमा रहँदा माओवादीको संगठन अस्तव्यस्त बनेको थियो । अध्यक्ष दाहालसहित नेताहरू संघ र प्रदेशको सत्तामै केन्द्रित थिए । असार तेस्रो साता कांग्रेस र एमालेबीच नयाँ गठबन्धन बनेर सत्ताबाट बाहिरिएपछि मात्र माओवादीको ध्यान पार्टी निर्माणमा सोझिएको हो । गत मंगलबार बसेको पदाधिकारी बैठकमा नेताहरूले सत्ता मोहका कारण पार्टी संगठन लथालिंग भएको उल्लेख गर्दै जसरी पनि सरकारमा जाने मनस्थिति त्याग्नुपर्ने धारणा राखेका थिए । त्यसपछि दाहालले आफू सरकार बनाउने खेलमा नलाग्ने दाबी गर्दै अधिकांश समय जनतासमक्ष गएर बिताउने प्रतिबद्धता व्यक्त गरे । अब जनतामाझ गएर माओवादीले उठाउँदै आएका संघीयता, समानुपातिक र समावेशी नीतिको कार्यान्वयनमा जोड दिने अभिव्यक्ति दाहालले शुक्रबार पनि दोहोर्याएका छन् ।कांग्रेस र एमालेको गठबन्धन बन्नुअघि माओवादी सरकार निर्माणमा निर्णायक अवस्थामा थियो, अहिले भने कमजोर छ । संसद्मा बलियो उपस्थिति बनाउन उसले मिल्ने मुद्दामा राष्ट्रिय स्वतन्त्र पार्टी, एकीकृत समाजवादीलगायत विपक्षी दलसँग मोर्चाबन्दी गर्ने र सडकमा समाजवादी मोर्चालाई सँगसँगै अघि बढाउने योजना बनाएको छ । अध्यक्षले सदन र सडकमा मोर्चाबन्दी गरी सरकारलाई खबरदारी गर्ने प्रस्ताव बैठकमा राख्दै हुनुहुन्छ, एक पदाधिकारीले भने । स्थायी समिति बैठकमा अध्यक्ष दाहालले संविधानको रक्षा र आफ्नो सरकारले सुरु गरेका सुशासनलगायत मुद्दा लिएर संसद्मा आक्रामक रूपमा प्रस्तुत हुने बताए । पार्टी पुनर्निर्माणका लागि केन्द्रदेखि जिल्लासम्म र संसद्देखि सडकसम्म अभियानकै रूपमा पार्टी संगठनहरू पूर्णरूपमा क्रियाशील हुनुपर्नेछ, दाहालको भनाइ थियो, हामीसँग संविधानको रक्षा, समावेशी, समानुपातिक र सुशासनका साथै सामाजिक न्यायका एजेन्डा छन् । आवश्यक परे आन्दोलन गर्नुपर्ने हुन्छ । माओवादीको केन्द्रीय र स्थायी समिति बैठक गत पुसमा बसेको थियो । फागुन पहिलो साता भएको विधान अधिवेशनले प्रत्यक्ष निर्वाचित केन्द्रीय समितिको प्रावधानसहित नयाँ विधान पारित गरेको थियो । माओवादीले गत फागुन तेस्रो सातामा कांग्रेससँगको गठबन्धन भत्काएर एमालेसँग सहकार्य गरेको थियो । वामपन्थी एकताका लागि गठबन्धन गरेको अध्यक्ष दाहालको भनाइ थियो । सत्ताबाट बाहिरिएपछि भने दाहालले एमाले अध्यक्ष केपी शर्मा ओलीलाई विश्वास गर्नु गलत भएको बताउने गरेका छन् । बैठकमा दाहालले ओली सरकारले सुशासन विरोधी र भ्रष्टाचारलाई प्रश्रय दिएको टिप्पणी गरेका थिए । हालै बंगलादेशमा भएको राजनीतिक उथलपुथलको मनोवैज्ञानिक असर गठबन्धन सरकारलाई परेको दाहालको दाबी छ । हामीले मुलुकमा सुशासन कायम गर्न र भ्रष्टाचारीलाई कारबाही गर्न खोज्दा सरकारबाट बाहिरिनुपरेको सन्देश जनता माझ गएको छ, उनले बैठकमा भनेका थिए, भ्रष्टाचारविरोधी आन्दोलन गर्नुपर्ने बेला आएको छ ।माओवादीमा पार्टी नेतृत्वको कार्यशैलीका विषयमा आलोचना हुँदै आएको छ । अध्यक्ष दाहालको दायाँबायाँ नीतिले समाजवादी आन्दोलन नै कमजोर भएको उनीहरूको भनाइ छ । दाहालले डेढ वर्ष सरकारको नेतृत्व गरे पनि समाजवादको आधार तयार गर्ने कार्यक्रम ल्याउन नसकेको, सरकार टिकाउन कहिले कांग्रेस, कहिले एमालेसँग सम्झौता गर्दा माओवादीका मुद्दा ओझेलमा परेको नेताहरूले बताएका छन् । समाजवादी क्रान्तिका आधार तयार गर्ने भनेर सरकारमा गएको हो, सचिव राम कार्कीको टिप्पणी छ, त्यसको आधार बन्यो कि भत्कियो ? समीक्षा नगरी अघि बढ्न सकिँदैन ।माओवादी सचिव देवेन्द्र पौडेलका अनुसार संगठन सुदृढ गर्न जनतामाझ जानुपर्नेमा पदाधिकारीको मतैक्य छ । सरकारबाट बाहिरिएपछि बलियो पार्टी बनाउनतिर लाग्नुको विकल्प छैन, उनले भने, अब दायाँबायाँ नगरी पार्टी पुनर्निर्माणमा सम्पूर्ण ध्यान लगाउने कार्यक्रम बन्दै छ । माओवादीभित्र मुख्य गरी संस्थापनसहित तीन गुट छन् । पूर्व एकता केन्द्रको नेतृत्व गरेका वरिष्ठ उपाध्यक्ष नारायणकाजी श्रेष्ठ, कार्यविभाजनमा दाहालसँग बिच्किएका उपमहासचिव जनार्दन शर्मालाई साथ दिएका अर्का उपमहासचिव वर्षमान पुन र गुटकै रूपमा संस्थापन पक्ष छन् । अध्यक्ष दाहालले पार्टीभित्र गुट अन्त्य गर्नेबारे पहल गरेनन् । एक पदाधिकारीको भनाइमा बरु गुटलाई आफ्नो अनुकूल प्रयोग गर्दै आए । स्थायी समिति बैठकमा भने दाहालले पार्टीभित्रका गुट अन्त्य गरी पार्टी निर्माणमा एकजुट हुनुपर्ने बताए । अब पार्टी निर्माणमा एकताबद्ध भएर लाग्नुपर्ने आवश्यकता छ, उनको भनाइ थियो ।"
३५ जिल्ला न्यायाधीश नियुक्तिको सिफारिस,"(काठमाडौं)न्याय परिषद्ले ३५ जिल्ला न्यायाधीश नियुक्तिका लागि सिफारिस गरेको छ । परिषद्को शुक्रबारको बैठकले लामो समयदेखि रिक्त जिल्ला अदालतको दरबन्दीमा न्यायाधीश सिफारिस गरेको हो । प्रधानन्यायाधीशको निर्णयपछि उनीहरू नियुक्त हुनेछन् । परिषद्ले उच्च अदालत जनकपुरका अस्थायी न्यायाधीश रत्नबहादुर बागचन्दलाई पोखरा उच्च अदालतको मुख्य न्यायाधीशमा पनि सिफारिस गरेको छ ।परिषद्ले जिल्ला सरकारी वकिलको कार्यालय, ताप्लेजुङका जिल्ला न्यायाधिवक्ता नारायण रिमाल सिफारिस सूचीको पहिलो नम्बरमा छन् भने यामबहादुर बानियाँ दुई नम्बरमा छन् । बानियाँ जिल्ला सरकारी वकिल कार्यालय नुवाकोटका जिल्ला न्यायाधिवक्ता हुन् । त्यस्तै, महान्यायाधिवक्ता कार्यालयका उपन्यायाधिवक्ता रुद्रप्रसाद सुवेदी तेस्रो र बाराका जिल्ला न्यायाधिवक्ता धर्मराज पौडेल चौथो नम्बरमा छन् । प्रधानमन्त्री तथा मन्त्रिपरिषद् कार्यालयका उपसचिव टंकबहादुर महत, अख्तियार दुरुपयोग अनुसन्धान आयोगका उपन्यायाधिवक्ता सुवर्णमान बनेपाली, उच्च अदालत दिपायलको महेन्द्रनगर इजलासका रजिस्ट्रार तीर्थराज भट्ट, खेलकुद मन्त्रालयकी उपसचिव सरिता रायमाझी, उच्च सरकारी कार्यालय पाटनकी प्रतिमाकुमारी भट्टराई पोखरेल, जिल्ला अदालत रोल्पाका स्रेस्तेदार शिवप्रसाद पराजुली पनि जिल्ला न्यायाधीश सिफारिसको सूचीमा क्रमशः ५ देखि १० नम्बरमा छन् । सर्वोच्चका इजलास अधिकृतहरू लालसिंह थापा र शम्भुप्रसाद रेग्मी एघारौं र बाह्रौं रोलक्रममा परेका छन् । जुम्लाका स्रेस्तेदार दीपेन्द्रनाथ योगी १३ औं नम्बरमा छन् भने चौधौं र पन्ध्रौं नम्बरमा पुनः सर्वोच्चका इजलास अधिकृतहरू दुर्गाप्रसाद बस्याल र दीपक धिताल छन् । त्यसपछि न्यायपरिषद्का उपसचिव मेघनाथ चापागाईं छन् भने १९औं नम्बरसम्म सर्वोच्चकै इजलास अधिकृतहरू क्रमशः मीनबहादुर कुँवर, इन्द्रबहादुर खड्का र नवराज कार्कीलाई न्यायाधीशमा सिफारिस गरिएको छ । २० औंदेखि २६औं नम्बरसम्म क्रमशः पर्वत जिल्ला अदालतका स्रेस्तेदार राजु ढुंगाना, कानुन मन्त्रालयका उपसचिव हरिसिंह धामी, मधेश प्रदेशको प्रदेशसभा सचिवालयका उपसचिव अरुणकुमार झा, सर्वोच्चका इजलास अधिकृत डोलनाथ न्यौपाने, ललितपुर जिल्ला अदालतका स्रेस्तेदार दुर्गाप्रसाद भट्टराई, सर्वोच्चका इजलास अधिकृत ईश्वरप्रसाद आचार्य र उपरजिस्ट्रार मोहनबहादुर अधिकारी छन् । सुनसरी जिल्ला अदालतका स्रेस्तेदार नारायणप्रसाद भट्टराई, काठमाडौं जिल्ला अदालतका फैसला कार्यान्वय अधिकारी गोपालप्रसाद थापा, कालिकोट जिल्ला अदालतका स्रेस्तेदार चन्ददेव भारतीपछि ३० औं नम्बरमा सर्वोच्चका उपरिस्ट्रार ठाकुरप्रसाद पौडेल तानिएका छन् । ३१ औं नम्बरका भक्तपुर जिल्ला अदालतका स्रेस्तेदार ऋतबहादुर यो सिफारिसमा परेका पहिलो जनजाति न्यायाधीश हुन् । त्यसपछि क्रमशः चार महिला अधिकारीहरू सर्वोच्चकी इजलास अधिकृत जयन्ती अवस्थी भट्ट, सर्वोच्चकी सम्पादक दीक्षा प्रधानाङ्ग, सिन्धुपाल्चोक जिल्ला अदालतकी स्रेस्तेदार शारदादेवी पौडेल, राजस्व न्यायाधीकरण काठमाडौंको स्रेस्तेदार देवी चौधरी छन् । परिषद्ले २१ जिल्ला न्यायाधीशको सरुवा पनि गरेको छ । त्यस्तै, उच्च अदालत पोखराका न्यायाधीश राजनप्रसाद भट्टराईलाई जनकपुर उच्च अदालतमा सरुवा गरिएको छ । राजस्व न्यायाधीकरण पोखराको कानुनी सदस्यसमेत रहेका भट्टराईको सरुवापछि त्यस पदमा उच्च अदालत पोखराका सुदर्शन पाण्डे तोकिएका छन् । सत्ता समीकरण परिवर्तन हुँदा जिल्लादेखि सर्वोच्च अदालतसम्मका रिक्त न्यायाधीशको पदपूर्ति प्रक्रिया लम्बिएको थियो । नयाँ समीकरणपछि जिल्लामा नियुक्ति भए पनि उच्च र सर्वोच्चमा नियुक्ति हुन अझै बाँकी छ । उच्चमा १० र सर्वोच्चमा ६ न्यायाधीशको दरबन्दी रिक्त छ ।"
कक्षा १२ उत्तीर्ण विद्यार्थीले जनरल नर्सिङ पढ्न पाउने,"(काठमाडौं)चिकित्सा शिक्षा विधामा नर्सिङतर्फ नयाँ शैक्षिक कार्यक्रम सञ्चालन हुने भएको छ । नर्सिङमा विद्यार्थीको आकर्षण भए पनि सीमित कोटाका कारण धेरैजसोले भर्ना नपाउने अवस्था भएकाले नयाँ कार्यक्रम जनरल नर्सिङ सञ्चालन गर्न लागेको चिकित्सा शिक्षा आयोगले जनाएको छ । जुनसुकै विषयमा कक्षा १२ उत्तीर्ण विद्यार्थीले जनरल नर्सिङ पढ्न पाउनेछन् । नयाँ कार्यक्रमका लागि तीनवर्षे जनरल नर्सिङ पाठ्यक्रम स्वीकृत गरिएको आयोगका उपाध्यक्ष डा अञ्जनीकुमार झाले बताए । पठनपाठन अघि बढाउन शिक्षा मन्त्रालयलाई पत्राचार गर्दै छौं, उनले भने, शिक्षा मन्त्रालयको समन्वयमा विश्वविद्यालयहरूले जनरल नर्सिङको पठनपाठन गराउन सक्छन् । हालसम्म एसईई उत्तीर्ण विद्यार्थीले पीसीएल नर्सिङ, प्रमाणपत्र मिड्वाइफेरी तथा कक्षा १२ उत्तीर्ण विद्यार्थीले स्नातक तहमा बीएस्सी, बीएनएस नर्सिङ र बीएस्सी मिड्वाइफेरी पढ्न पाउने व्यवस्था छ ।जनरल नर्सिङ यी कोर्सभन्दा फरक तरिकाबाट सञ्चालन हुनेछ । प्रिविश्वविद्यालय कोर्सका रूपमा जनरल नर्सिङको पठनपाठन गराउने तयारी गरेको डा झाले जानकारी दिए । अहिलेका पीसीएल, बीएस्सी, बीएनएसलगायत कार्यक्रम पनि सञ्चालनमा नै रहन्छन्, उनले भने, अन्य देशको पनि अभ्यासमा रहेको जनरल नर्सिङ अध्यापन गराउन कोर्स स्वीकृत गरिएको हो । यो विषय पढ्न विद्यार्थी विदेश जाने गरेका छन् । यही पढ्न पाऊन् भन्ने उद्देश्य हो । शिक्षा मन्त्रालयबाट विश्वविद्यालयले सम्बन्धनलगायत प्रक्रिया अघि बढाएर उक्त कोर्स पढाउन सक्ने आयोगले जनाएको छ ।छिमेकीलगायत अधिकांश देशमा कक्षा १२ पछि मात्रै नर्सिङ पढाउने व्यवस्था रहेकाले त्यहीअनुसार गर्न विज्ञहरूले सुझाउँदै आएका थिए । आयोगले नेपाल नर्सिङ काउन्सिलका अध्यक्ष सरला केसीको संयोजकत्वमा गठन गरेको नर्सिङसम्बन्धी कार्यदलले पनि कक्षा १२ पछि मात्रै नर्सिङ पठनपाठन व्यवस्था गर्न उपयुक्त हुने सिफारिस गरेको थियो । कक्षा १२ पूरा गरेपछि जनरल नर्सिङ कार्यक्रम सञ्चालन गर्न विज्ञ सम्मिलित कार्यदलले पनि सुझाएको थियो । उक्त कार्यक्रम पूर्ण रूपमा कार्यान्वयन भएको ५ वर्षपछि कक्षा १० पछि पढाइ हुने पीसीएल (प्रमाणपत्र तह) नर्सिङ कार्यक्रम फेज आउट गर्नुपर्ने कार्यदलको निष्कर्ष छ । चिकित्सा शिक्षा ऐन २०७५ ले प्रमाणपत्रमुनिका अनमी, सीएमएलगायत स्वास्थ्यसम्बन्धी कार्यक्रम फेज आउट गरिसकेको छ ।ऐनमा नर्सिङ पठनपाठन गराउन आफ्नै एक सय बेडको अस्पताल चाहिने व्यवस्थापछि पीसीएल नर्सिङ कार्यक्रम सञ्चालनमा रहेका अधिकांश कलेज बन्द भएका छन् । सिट संख्याअनुसार भर्ना हुनुपर्दा धेरै विद्यार्थीले प्रतिस्पर्धा गर्नुपर्ने अवस्था रहेको सीटीईभीटीले जनाएको छ । कार्यदलले जनरल नर्सिङ कार्यक्रम सञ्चालन गर्न पनि एक सय बेडको अस्पताल आवश्यक हुने मापदण्ड तोकेको छ । पीसीएल नर्सिङमा सीटीईभीटीसँग दुई हजार ८० सिट छ । तर यस वर्ष करिब १८ हजार विद्यार्थीले आवेदन दिएका छन् । कार्यदलले पीसीएल नर्सिङमा विद्यार्थीको ठूलो चाप देखिएकाले नर्सिङ शिक्षण नभएका एक सय बेड वा सोभन्दा माथिका सरकारी अस्पतालमा पनि पढाइ गर्न सुझाव दिएको छ । नर्सिङको उच्चशिक्षातर्फ पनि अवस्था उस्तै छ । आर्थिक वर्ष २०८००८१ मा बीएस्सी नर्सिङका लागि ८ हजार विद्यार्थीले आवेदन दिएका थिए । ४ हजार विद्यार्थीले मात्रै मेरिटका आधारमा भर्ना हुने मौका पाए । तर सिट संख्या एक हजार ७ सय २० मात्रै भएकाले सबै विद्यार्थीले भर्ना पाउन सकेनन् । जनरल नर्सिङ कार्यक्रम सुरु भए पीसीएल र स्नातक तहमा भर्ना नपाएका विद्यार्थीले समेत मौका पाउने आयोगका सदस्यसचिव कृष्णप्रसाद काप्रीले जनाए । देशभर अनमीसहित १ लाख १६ हजार नर्स रहेको काउन्सिलको तथ्यांक छ । कक्षा १२ पछि जनरल नर्सिङ पठनपाठन गराउँदा विद्यार्थीमा सामाजिक र भावनात्मक विकास भइसकेको हुने र चिकित्सकीय त्रुटिहरूमा कमी ल्याउन सहयोग पुग्ने विज्ञहरूले दाबी गरेका छन् । कार्यदलको सुझाव प्रतिवेदनमा कक्षा १२ सम्म माध्यमिक शिक्षा भएकाले त्यो पूरा गरेपछि मात्रै नर्सिङ विधामा अध्यापन गराउनु उपयुक्त हुने औंल्याइएको छ । नर्सिङ सेवाको गुणस्तर अभिवृद्धि गर्नसमेत विज्ञ कार्यदलले सरकारलाई सुझाव दिएको छ । हाल तीनवर्षे पीसीएल नर्सिङ ५२ शिक्षण संस्थामा दुई हजार ८० सिट, प्रमाणपत्र मिड्वाइफेरी दुई शिक्षण संस्थामा ६०, बीएस्सी नर्सिङ ६३ कलेजका १ हजार ७ सय २०, बीएस्सी मिड्वाइफेरी एउटा कलेजमा २०, बीएनएस ३९ शिक्षण संस्थामा १ हजार १ सय २०, बीएम ५ कलेजमा १ सय ३० र स्नातकोत्तर नर्सिङ १३ कलेजका २ सय ५४ सिटमा अध्यापन हुँदै आएको छ ।"
'क्यालिबर लाई फैलाउँदै प्रसन्न,"(काठमाडौं)पोखराका कालीदास गौतमले जुत्ता बनाउन थालेको २५ वर्ष भयो । आफ्नै केडी सुज इन्डस्ट्रिज का क्यालिबर जुत्ता बेच्न थालेको पनि ७ वर्ष भइसक्यो । कालीदास संस्थापक रहेको यस उद्योगलाई हाल उनकै छोरा संस्था प्रसन्नले हाँकिरहेका छन् । १६१७ वर्षको उमेरदेखि कालीदासले गरेको अथक मिहिनेत र व्यावसायिक लगावकै प्रतिफल अहिले हरेक युवाहरूको रोजाइँमा क्यालिबर ब्रान्डका जुत्ता पर्न थालेका छन् । १६१७ वर्षको उमेरमै बुबाले घर छोडेर हिँड्नुभएको थियो रे । त्यसपछि साइकलमा बोकेर चुराटीका बेच्नुहुन्थ्यो रे, प्रसन्नले विगत सम्झँदै भने, बुबाको त्यसबेलादेखिको मिहिनेतले हामी अहिले यहाँ छौं । त्यसपछि बुबाले पोखरामा फेन्सी पसल सुरु गरेको प्रसंग निकाल्दै प्रसन्न थप्छन्, बुबाले भारतबाट कुर्थासुरुवाल ल्याएर बेच्नुहुन्थ्यो, सामान ल्याउने सिलसिलामा चीन पुग्नुभएछ । त्यसपछि त्यहाँबाट गार्मेन्ट ल्याएर बेच्न थाल्नुभयो ।पोखरामा मात्रै सीमित पसल त्यसपछि भने फैलिएर काठमाडौं, न्युरोडस्थित फसिकेबमा होलसेल पसलसम्म पुगेको प्रसन्नलाई सम्झना छ । भारत र चीनबाट सामान ल्याएर बेच्दाबेच्दै पोखरामा कालीदासले जुत्ता उद्योगमा पनि हात हाले । त्यसबेला प्रसन्न १० वर्षका मात्र थिए । तैपनि जुत्ता कसरी बन्दो रहेछ भन्ने उनले त्यसैबेलादेखि भेउ पाइसकेका रहेछन् । अध्ययनका लागि काठमाडौं आएपछि भने उनको न्युरोडको होलसेल पसलमा पनि आवतजावत बढेछ । बुबा र काकाको साझेदारीमा होलसेल पसल थियो, उनले भने, म काकासँगै पसलमा बस्ने, चेक साट्न जाने गर्थे । स्नातक सकिएपछि भारतस्थित नोयडाको फुटवेयर डिजाइन एन्ड डेभलपमेन्ट इन्स्टिच्युट बाट फुटवेयरको डिजाइन कोर्स गरे । पढाइ सकेपछि भने प्रसन्नले चीनदेखि जुत्ताको कच्चा पदार्थ ल्याएर आफैं जुत्ता व्यवसाय थाले । बुबाहरूका भन्दा मैले ल्याएका सामान बढी फेसनबेल थिए, त्यसैले पनि राम्रो बिक्न थाले, उनले १५ वर्षअघिको आफ्नो व्यावसायिक पाइलाको स्मरण गरे ।गुणस्तर र टिकाउकै कारण जुत्ताको माग दिनप्रतिदिन बढ्दै थियो । तर, आफ्नै ब्रान्ड भने थिएन । जुत्ता आफैं बनाए पनि विदेशी ब्रान्डको लेबलिङ गरेर बेचिन्थ्यो । प्रसन्नले भने, जुत्ताको पनि राम्रै माग आइरहेको थियो । मेरो पढाइ पनि यही भएकाले बुबासँग आफ्नै ब्रान्ड बनाएर शोरुमको अवधारणामा जान प्रस्ताव गरें । बुबा पनि राजी हुनुभयो, र जन्मियो क्यालिबर ब्रान्ड । बुबाको सीप, दक्षता र प्रसन्नको सिकाइको समायोजनले व्यवसाय दिन दुगुना, रात चौगुनाको रफ्तारमा बढ्दै गयो । साथमा भाइ अमन पनि थिए । आफ्नै ब्रान्डमा जुत्ता बनाएर २३ वटा शोरुमा राख्दा त व्यापार कहाँबाट कहाँ पुग्यो, प्रसन्नले भने, बजारको मागअनुसार जुत्ता पुर्याउनै सकिएन ।पहिलो आउटलेट न्युरोडको रञ्जना गल्लीमा खोले प्रसन्नले । त्यहाँ सफल भएपछि कोटेश्वर, मध्य बानेश्वरमा पनि खोल्यौं, ग्राहकले हाम्रा जुत्ता रुचाउन थाले, उनले भने, अनि काठमाडौंकै दरबारमार्गमा जुत्ता पसल खोल्ने आट गर्यौं । त्यसबेला दरबारमार्गमा जुत्ता पसल खोल्दा अरु पसलेले जिस्काउँथे रे, नेपाली ब्रान्डका सामान पनि दरबारमार्गमा किन्न आउँछन् र भनेर खिस्याउँथे रे । अरुले जिस्काइरहँदा हेरिराख न यही नेपाली ब्रान्डका जुत्ता बेचेर देखाइदिन्छु भन्ने मनमा जवाफ त आउँथ्यो, तर बोल्न सकिएन, अमनले सुनाए, तर दरबारमार्गमा खोलेपछि ग्राहकमाझ हाम्रो जुत्ताले झनै राम्रो एक्स्पोजर पाउँदै गयो । गुणस्तरीय भए नेपाली ब्रान्ड पनि राम्रै चल्ने रहेछ भन्ने गरेरै देखाइदियौं । दरबार मार्गमा खोलेको वर्षदिनमै क्यालिबर ब्रान्डका दर्जन शोरुम खुले । क्यालिबर ब्रान्डको ७ वर्ष अवधिमा हाल देशभर ६० वटा शोरुम खुलिसकेका छन् । क्यालिबर अर्थात् क्षमता । नामैले बलियो लाग्ने भएकाले बजार व्यवस्थापन गर्न सजिलो हुने भएकाले जुत्ताको नाम क्यालिबर राखिएको प्रसन्न सुनाउँछन् । युवा लक्षित डिजाइनको उत्पादनले पछिल्लोसमय अधिकांश नेपाली युवाको रोजाइमा क्यालिबर रहेको उनको दाबी छ । ५० वर्षभन्दा बढी उमेरकालाई हाम्रा जुत्ताका बारेमा थाहा नहुन सक्छ, उनले भने, तर युवामा हामी चिनिएका छौं, अब बिस्तारै सबै उमेर समूह लक्षित गरी जुत्ताचप्पल बनाउँछौं । युवा पुस्तालाई कस्ता डिजाइनका जुत्ता मन पर्छ भन्नेमा त नाडी छामिसकेका छन् प्रसन्नले । अब महिलाका फुटवेयरमा पनि बराबरी हिस्सामा जाने योजना छ, उनले सुनाए, पहिला शतप्रतिशत नै पुरुषका लागि मात्र जुत्ता बन्थे, अहिले लेडिज फुटवेयरको पनि ३० प्रतिशत हिस्सा छ । दसैंबाट ५०५० गरेर अघि जान्छौं । क्यालिबर ब्रान्डका जुत्ता १६ देखि ४० वर्ष उमेर समूहका माझ धेरै खपत हुने गरेको छ । हाम्रो अनुभवमा फेसनेबल नै चाहिन्छ । स्निकरमा सेतो जुत्ता चाहिन्छ, प्रसन्नले भने, विदेशमा पनि ६० देखि ७० प्रतिशत मान्छेको खुट्टामा सेतै जुत्ता हुन्छ । ५० प्रतिशत क्यालिबरका जुत्ता सेतै रङमा बन्ने गरेको उनले सुनाए । कालीदास अहिले कारखाना हेर्छन् । बुबाले म्यानुफ्याक्चरिङ हेर्नहुन्छ । हामीलाई उहाँको गाइडलाइनले राम्रै भइरहेको छ, प्रसन्नले भने, भाइ अमनले मार्केटिङ हेर्छ, म डिजाइनिङ, खरिदबिक्री, वितरण, उत्पादन र कच्चा पदार्थ हेर्छु । मध्यम मूल्यमा गुणस्तरीय जुत्ता बनाउने जमर्को अझै रहेको प्रसन्न बताउँछन् । भने, सहज र टिकाउ जुत्ता किफायती मूल्यमा पाउनुपर्यो । क्यालिबरका जुत्ता हाल ३ हजारदेखि ४ हजार रुपैयाँको रेन्जमा पाइन्छन् ।सुरुवाती दिनमा दैनिक २ देखि ३ सय जोडी जुत्ता उत्पादन गर्ने क्यालिबरले अहिले काठमाडौंस्थित भंगालमा रहेको कारखानाबाट दैनिक १२ सयदेखि १५ सय जोर जुत्ता उत्पादनको क्षमता विस्तार गरिसकेको छ । अब त हामी पनि अन्तर्राष्ट्रिय ब्रान्डसँग प्रतिस्पर्धा गर्न सक्ने अवस्थामा पुगिसकेका छौं, केडी सुज इन्डस्ट्रिजका निर्देशकसमेत रहेका प्रसन्नले भने, नेपालमा अब शोरुम थप्दैनौं होला, निर्यातमा लाग्ने सोच छ । छिट्टै दुबईमा शोरुम खोल्दै छौं, त्यसका लागि सम्झौता भइसक्यो । अस्ट्रेलियाको सिड्नीमा पनि शोरुम खोल्ने योजना रहेको बताउँदै उनले थपे, तर विदेशमा ब्रान्ड लगेर असफल भयौँ भने फेरि त्यही ब्रान्डमा जान गाह्रो हुन्छ । त्यही भएर बिस्तारै बजार सुदृढ गर्दै अघि बढ्ने योजना छ । शोरुम खोल्नकै लागि नहतारिने पक्षमा आफूहरू रहेको उनले बताए । क्यालिबरका रनिङ डिजाइनमा कलरसहित ३ सयभन्दा बढी जुत्ताहरू उत्पादन भइरहेका छन् । अहिलेसम्म एक हजारभन्दा बढी डिजाइनका जुत्ता बजारमा ल्याइसकेको क्यालिबरले अहिले ३ सय २० जनालाई रोजगारी दिइरहेको छ ।"
"वाग्मती र गण्डकीले ल्याए राइड सेयरिङ ऐन, संघ अलमलमा","राइड सेयरिङमा विदेशी लगानी भित्र्याउन कानुन बन्यो राइड सेयरिङसम्बन्धी स्पष्ट कानुनी व्यवस्था नहुँदा पठाओलगायत कम्पनी कम्प्युटरसम्बन्धी एप्लिकेसनलाई सपोर्ट गर्ने सेवा दिने भन्दै दर्ता हुँदै आएका थिए । हालसम्म कुनै पनि कम्पनी सेवामूलक उद्योगअन्तर्गत राइड सेयरिङ सेवामा दर्ता नभएको उद्योगका विभागले जनाएको छ । मुलुकभित्र सञ्चालनमा आएका राइड सेयरिङ सेवा दिने कम्पनीलाई विभागले राइड सेयरिङ सेवा भित्र आउन लिखित र मौखिक रूपमा जानकारी दिँदै आएको छ । सरकारले गत माघमा बल्ल औद्योगिक व्यवसाय ऐन, ०७६ संशोधन गर्दै राइड सेयरिङलाई सेवामूलक उद्योगको मान्यता दिएको छ । ०८० माघ १८ मा राजपत्रमा प्रकाशित सूचनामा औद्योगिक व्यवसाय ऐन, ०७६ मा अनुसूची ८ को क्रमसंख्या ६५ पछि ६६ मा राइड सेयरिङ सेवा थप गरेको छ ।सरकारले तेस्रो लगानी सम्मेलनलाई लक्ष्य गरी विदेशी लगानी तथा प्रविधि हस्तान्तरण ऐन, ०७५ लाई संशोधन गर्दै राइड सेयरिङमा ७० प्रतिशतसम्म विदेशी लगानी खुला गरेको थियो । लगानी सहजीकरणसम्बन्धी केही नेपाल ऐनलाई संशोधन गर्ने अध्यादेश, ०८१ मा सरकारले विदेशी लगानी तथा प्रविधि हस्तान्तरण ऐन ०७५ लाई संशोधन गर्दै राइड सेयरिङमा ७० प्रतिशतसम्म विदेशी लगानी खुला गरेको थियो । ऐनको अनुसूचीको क्रमसंख्या ९ पछि थपिएको क्रमसंख्या १० मा ७० प्रतिशतभन्दा बढी विदेशी लगानी हुने राइड सेयरिङ राखिएको छ ।"
८ वर्षमा प्राधिकरणको नाफा ८२ अर्ब,"महालेखा परीक्षकबाट तीन जना चार्टर्ड एकाउन्टेन्टले हरेक वर्ष गरेको अडिटबाट आएको विवरण हो, महालेखा परीक्षकले गरेको अडिटको विवरणलाई गलत कसरी भन्न सकिन्छ, उनले भने । विगत ८ वर्षमा ३५ अर्बको सञ्चित घाटालाई माइनस वा पूर्ति गरेर ४७ अर्ब सञ्चित नाफामा पुर्याउँदा करिब ८२ अर्बको नाफा देखिएको उनले जनाए । आर्थिक वर्ष ०७२७३ मा एकै वर्ष ८ अर्ब ८९ करोड रुपैयाँ खुद नोक्सानीमा रहेको प्राधिकरणले त्यपछिका तीन वर्षमा ती दिन फर्केर हेर्नुपरेको छैन, घिसिङले भने, आर्थिक वर्ष ०७३७४ मा १ अर्ब ५० करोड रुपैयाँ खुद नाफा कमाउँदै प्राधिकरणले सुरु गरेको गौरवमय नाफाको इतिहास गत आर्थिक वर्षमा १३ अर्ब ३१ करोड रुपैयाँ पुगेको छ । आठ वर्षअघि ३४ अर्ब ६१ करोड रुपैयाँ सञ्चित घाटामा रहेको प्राधिकरण अहिले ४६ अर्ब ४१ करोड रुपैयाँ सञ्चित नाफामा पुगेको समेत उनको दाबी छ । विगत ३ वर्षमा विद्युत्को महसुल ३ पटक गरी करिब २५ प्रतिशत घटाइए पनि नाफामा वृद्धि भइरहेको प्राधिकरणले जनाएको छ । प्राधिकरणले विद्युत्मा महसुल बढाएर नाफा भएको होइन, घिसिङले भने, तीन वर्षमा करिब २५ प्रतिशत विद्युत् महसुल घटाएर भए पनि नाफामा वृद्धि भएको छ । अहिलेसम्म कुनै पनि सेवामा यसरी महसुल घटाएको छैन होला ।नाफामा वृद्धि भएसँगै विगत ८ वर्षमा मात्र प्राधिकरण करिब १ खर्ब रुपैयाँ पुँजीगत लगानी गर्न सक्षम भएको घिसिङले उल्लेख गरे । विगत आठ वर्षमा प्राधिकरणले आफ्ना सहायक र सम्बद्ध कम्पनीहरूमा ५६ अर्ब ६८ करोड रुपैयाँभन्दा बढी लगानी गरेको छ, उनले भने, यसबाट प्रस्ट छ, संवैधानिक निकाय महालेखा परीक्षकको कार्यालयको अन्तिम लेखा परीक्षणबाट देखिएको प्राधिकरणको नाफा कुनै कागजी होइन । आन्तरिक रुपमा लगानीका लागि एउटा दह्रो स्रोत हो ।दोस्रो कार्यकालको तीनवर्षे उपलब्धि सुनाउँदै घिसिङले पछिल्लो समय विद्युत् निर्यात परिमाण हरेक वर्ष बढिरहेको दाबी गरे । नेपालले गत आर्थिक वर्षमा १ अर्ब ९४ करोड युनिट विद्युत् निर्यात गरी १७ अर्ब ७ करोड रुपैयाँ आम्दानी गर्यो, उनले भने, वर्षायाममा दैनिक ७ सय मेगावाटभन्दा बढी विद्युत् निर्यात भइरहेको छ । सुक्खायाममा नदीमा पानीको बहाव घटी देशभित्रका नदी प्रवाही जलविद्युत् गृहहरूबाट विद्युत् उत्पादन घट्ने हुँदा माग धान्न गाह्रो हुने गरेको समेत उनले प्रस्ट्याए । गत आर्थिक वर्षमा भारतबाट १ अर्ब ९१ करोड युनिट अर्थात् १६ अर्ब ९३ करोड रुपैयाँ बराबरको विद्युत् आयात गरेको जनाए । गत आर्थिक वर्षमा आयातभन्दा करिब १३ करोड रुपैयाँ बढीको विद्युत् निर्यात भएको र आर्थिक वर्ष ०८०८१ बाट खुद विद्युत् आयातकर्ताबाट नेपाल खुद विद्युत् निर्यातकर्ता बनेको समेत उनले बताए । विद्युत् निर्यात नेपालको जलविद्युत् विकासका लागि कोसेढुंगा भएको उनको भनाइ छ । आर्थिक वर्ष ०७२७३ मा ५८ प्रतिशत मात्र विद्युतीकरण हुँदा ८ वर्षको अवधिमा ९९ प्रतिशत पुगेको घिसिङको दाबी छ । विगत तीन आर्थिक वर्षमा ९ प्रतिशत विद्युतीकरण गरिएको उनले जनाए । देशभर ५९ लाख ३५ हजार ग्राहक पुगेको र प्राधिकरणले विकट बस्तीहरूको पहिचान गरेर बाँकी विद्युतीकरणको कार्य अगाडि बढाइसकेको घिसिङको भनाइ छ । अब देश छिट्टै पूर्ण रूपमा विद्युतीकरण घोषणा गर्ने अवस्थामा पुगेको समेत उनले दाबी गरे । आठ वर्षअघि प्रतिवर्ष ३ अर्ब ३२ करोड युनिट विद्युत् खपत हुन्थ्यो, अहिले वर्षमै १० अर्ब २३ करोड युनिट विद्युत् खपत हुन्छ, घिसिङले भने, झन्डै ८ वर्षअघिसम्म प्रतिव्यक्ति ऊर्जा खपत बढेको १ सय ३१ युनिट मात्रै थियो । अहिले ४ सय युनिट पुगेको छ ।कुलमानलाई माओवादीको साथघिसिङको दोस्रो कार्यकालको तेस्रो वर्ष सकिएको छ । यसैबीच, डेडिकेटेड र ट्रंकलाइन बक्यौता विवादनमा प्रधानमन्त्री केपी शर्मा ओलीको सरकारले घिसिङलाई प्राधिकरणबाट हटाउन खोजेको माओवादी केन्द्रले आरोप लगाएको छ । घिसिङलाई सरकारले अनावश्यक आरोप लगाएको माओवादीको दाबी छ । पार्टी कार्यालय पेरिसडाँडामा बसेको स्थायी समिति बैठकमा शुक्रबार माओवादी अध्यक्ष पुष्पकमल दाहालले सरकारले घिसिङलाई अनावश्यक र अस्वाभाविक आरोप लगाएको बताए । एक स्थायी सदस्यका अनुसार दाहालले घिसिङलाई विभिन्न बहाना बनाएर सरकारले कारबाही गर्न खोजेको जनाए । सरकारले पूर्वाग्रही ढंगले कुलमान घिसिङलाई कारबाही गर्न खोजेको छ, उनले भने, उनीमाथि लगाएका आरोप अस्वाभाविक छन् । बैठकपछि उपाध्यक्ष एवं प्रवक्ता अग्निप्रसाद सापकोटाले पनि घिसिङलाई अस्वाभाविक आरोप लगाइएको दाबी गरे ।"
डेडिकेटेड र ट्रंकलाइनसम्बन्धी कागजपत्र अध्ययन सुरु,"आवश्यक परे कागजात अध्ययन गर्न विज्ञ बोलाएर पनि छलफल गर्छौं, पोखरेलले भने । प्राधिकरणले समितिलाई अनावश्यक कागजात बुझाएको भन्दै सञ्चारमाध्यममा समितिले प्राधिकरणलाई नै फिर्ता पठाउन लागिरहेको प्रचारप्रसार भइरहेका बेला सभापति पोखरेलले त्यस्तो नभएको प्रस्ट्याए । समितिले प्राधिकरणबाट कागजात मागेको र प्राप्त भएको विषयमा सञ्चारमाध्यममा अनेक प्रचारप्रसार भइरहेका छन् । तर हामीले प्राप्त गरेका कागजात कुनकुन हुन् भनेर छुट्याउन सुरु गर्नेबाहेक केही काम भएको छैन, उनले भने, आवश्यक नपर्ने कागजात पछि प्राधिकरणलाई फिर्ता गर्नैपर्छ भनेका मात्रै हौं । सभापति पोखरेल आफू अहिले विराटनगरमा रहेको बताउँदै प्राधिकरणका डकुमेन्ट अध्ययन गरेर सचिवालयले समितिमा पेस गरेपछि मात्रै समिति बैठक बसेर थप छलफल हुने प्रस्ट्याए । सचिवालयका एक अधिकारीले भने प्राधिकरणले पठाएको कागजात शुक्रबारसम्म हेर्ने काम पनि नभएको बताए । बिहीबार हामीले कागजात बुझेको भनेर प्राधिकरणलाई पत्र दिएका छौं । त्यसपछि यी कागजात खोलेर हेरेका पनि छैनौं, ती अधिकारीले भने, सभापति काठमाडौंमा हुनुहुन्न, समिति सचिव पनि तालिममा रहनुभएकाले खोलेर हेरेका पनि छैनौं ।कागजात खोल्ने अधिकार सभापति, समिति र समिति सचिवलाई मात्रै रहेको र शुक्रबार साँझसम्म ती कागजात हेर्ने काम पनि नभएको ती अधिकारीले दाबी गरे । मिडियाले कसरी समाचार लेखेका हुन्, हामीलाई थाहा छैन । यहाँ त केही काम भएको छैन, ती अधिकारीले भने । शुक्रबार आयोजित पत्रकार सम्मेलनमा प्राधिकरणका कार्यकारी निर्देशक कुलमान घिसिङको तीनवर्षे उपलब्धि सार्वजनिक गर्दै लेखा समितिले मागेको र त्यससम्बन्धी मात्रै कागजात पेस गरेको बताएका छन् । अनावश्यक कागजात पठाएको र समितिले फिर्ता गर्न लागेको प्रश्नमा घिसिङले आवश्यक कागजात मात्रै पठाएको दाबी गरे । अध्ययन गर्न सहज होस् भनेर टीओडी, प्रोफाइल, लगसिट सबै पठाएका छौं, उनले भने, पछिल्लो चरणमा कसरी बिलिङ गरियो, त्यसको पनि एक्सल सिटलगायत सबै कागजात पठाएका छौं, सपोर्टका लागि सम्बद्ध कागजात पठाएका छौं । ९० वटा मुद्दामा अदालतले गरेको निर्णय पनि सहजताका लागि पठाइएको उनले जनाए ।"
नदीको बाँध मिचेर बस्ती,"(रौतहट)चाँदी नदीको कटान नियन्त्रणका लागि चन्द्रपुर५ मा निर्मित ड्याम (बाँध) अतिक्रमण गरी धमाधम घर बनाएको पाइएको छ । ड्याम मिचेर घर बनाउन थालेको भन्दै आलोचना भएपछि स्थानीय तहले हटाउने प्रयास थालेको छ । ०५० सालको बाढीले यस क्षेत्रमा क्षति पुर्याएपछि लगाइएको ड्याम क्षेत्र पछिल्लो समय सुकुम्बासीका नाममा बनेका घरटहराले भरिन थालेको छ । ड्याम मिचेर बनाइएका घर हटाउन वडा कार्यालयले स्थानीय प्रशासन गुहारेको छ । गत जेठ ५ मा चन्द्रपुर५ का जनप्रतिनिधिसहितको टोलीले घरटहरा बनाइएको स्थानमा पुगेर हट्न दबाब दिएको थियो । तर उनीहरू हट्न खोजेका छैनन् । ड्याम मिचेर घर बनाएकालाई भेटेरै हट्न अनुरोध गर्दार् अटेर गरेकाले स्थानीय प्रशासनको सहयोग मागेको वडा नम्बर ५ का अध्यक्ष नीलहरि कोइरालाले बताए । हामीले स्थानीय प्रशासन र प्रहरीलाई सहयोगका लागि पत्राचार गरिसकेका छौं, उनले भने, सरकारी जमिनमा घर बनाएकालाई जसरी पनि हटाउँछौं । चाँदी नदीको ड्यामलाई असर पर्ने गरी १५ भन्दा बढी घरटहरा बनाइएको छ । फुसको छाना राखेर घर बनाउँदा खाडलसमेत बनाएकाले ड्याम कमजोर हुने वडाध्यक्ष कोइरालाले सुनाए । नदीको दक्षिणतर्फको ड्याममा सुरुमा केहीले घर बनाएका थिए । त्यसपछि लहरै उत्तरतर्फ बनाइरहेका छन् । घर हटाउन भन्दा प्रतिवादमा उत्रिन खोजेपछि वडा कार्यालयले प्रशासनको साथ खोजेको हो । तत्कालै अतिक्रमित बस्ती हटाउन नसकेको भन्दै सामाजिक सञ्जालमा नगरपालिकाको आलोचना भएको छ । आफूहरूको एक धुर पनि जमिन नभएकाले ड्याममा घर बनाएर बस्नुपरेको यहाँकी एक महिलाले बताइन् । रौतहटको दक्षिणी भेगका किसानलाई व्यवस्थित सिँचाइ सुविधा पुर्याउन बनाइएको पूर्वपश्चिम मुख्य नहरको दायाँबायाँ क्षेत्रमा पनि अनधिकृत रूपमा घर बनाउने क्रम रोकिएको छैन । घर हटाउन वाग्मती सिँचाइ परियोजनाले पटकपटक सूचना गरे पनि उनीहरूले टेरेका छैनन् । चाँदी नदी क्षेत्रबाट सुरु भएको नहर अतिक्रमण पश्चिम वडा६ बेल्डी क्षेत्रसम्म छ । पछिल्लो समय नहरको डिल अतिक्रमण पनि बढ्दै गएको छ । विभिन्न ठाउँबाट बसाइँ सरेर आएकाहरूले नहरको दुवै क्षेत्र कब्जा जमाएर बसेका हुन् । कतिपयले त्यहाँ ठूला घर पनि बनाएका छन् । उनीहरूले बाटोमा पराल राख्ने, पशु बाँध्ने र धारा गाडेका छन् । वाग्मती सिँचाइ परियोजनाले पूर्वी तथा पश्चिमी मूलनहर, शाखा, प्रशाखा र टसैरी नहरको रेखांकन, जग्गाभित्र बनाएका स्थायी, अस्थायी घरटहरा तथा अन्य संरचना हटाउन अघिल्लो वर्षको कात्तिकमा पनि सूचना जारी गरेको थियो । उनीहरूले सूचनाको बेवास्ता गरेका छन् । वाग्मती नदीमा पानी थप गर्ने उद्देश्यले राष्ट्रिय गौरवको सुनकोशीमरिण डाइभर्सन आयोजना कार्यान्वयनको प्रक्रियामा अघि बढेका बेला नहर नै अस्तव्यस्त हुने गरी बनाइएका संरचना हटाउन प्रक्रिया अघि बढाइने वाग्मती सिँचाइ परियोजना कार्यालय सर्लाहीका प्रमुख भिलानन्द यादवले बताए । डिलमा बनाइएका घरकै कारण नहर मर्मत र सफा गर्दा कतिपय स्थानमा मेसिन प्रयोग गर्न समस्या भएको परियोजनाले जानकारी दिएको छ । यसअघि पटकपटक सूचना जारी गर्दै कार्यालयले ३० दिनभित्र नहरको दुवैतिर बनाइएका घरटहरा, मचान, बालीनाली, दहलन, पराल राख्ने मचान हटाउन भने पनि स्थानीयले अटेर गर्दै आएका छन् । परियोजनाले नै हटाउन परे त्यसको सबै खर्च हर्जनासहित असुल गर्ने सूचना जारी गरेको थियो । यस क्षेत्रमा झन्डै दुई सय घरटहरा निर्माण गरिएको छ । सुरुमा उनीहरू सुकुम्बासी भनेर समान्य झुपडी बनाई बसे । अहिले ठूला काठका घर बनाएका छन् । त्यहीँ साना पसलसमेत थापेका छन् । केहीले नहरको तल्लो भागमा तरकारीसमेत लगाएका छन् । नहर अतिक्रमण गरी बसोबास गरकालाई परियोजनाले नै अन्यत्र व्यवस्थित गर्नुपर्ने वडाध्यक्ष कोइरालाले बताए । नहरको डिलमा घर बनाउनेहरू पनि कुनै हालतमा नहट्ने अडानमा छन् ।"
लालझाडीका महिलाले बनाएका दुनाटपरी काठमाडौं र पोखरासम्म सामुदायिक वनले नै महिलालाई दुना र टपरी बनाउने मेसिन ल्याइदिएको छ,"(कञ्चनपुर) फुर्सदमा जंगल गएर सालका पात टिपेर ल्याउँछन् । एक दिनभर सुकाएर जोडेर राख्छन्, जसलाई लाफा भनिन्छ । विभिन्न साइजका लाफा मेसिनमा हालेर दुना र टपरी बनाइन्छ । लालझाडी मोहना संरक्षित क्षेत्रमा पर्ने कृष्णपुर नगरपालिका९ राजघाटको वनदेवी सामुदायिक वनका महिला यस्तै काममा व्यस्त छन् । उनीहरू सामूहिक रूपमा जंगल पस्छन् । त्यसपछि जंगलबाट ल्याएका पात घरमा लगेर सुकाउने र लाफा बनाउने गर्छन् । फेरि एकै पटक सबै मिलेर मेसिनमा हालेर विभिन्न साइजका दुना र टपरी बनाउँछन् । एक दिन पात संकलन गर्छौं, अर्को दिन सुकाउँछौं, त्यसपछि धेरै लाफाहरू बनाएर एकै पटक मेसिनमा लिएर दुनाटपरी बनाउँछौं, कृष्णपुर नगरपालिका९ राजघाटकी दुनाटपरी निर्माण समूहकी संयोजक फूलकुमारी चौधरीले भनिन्, हामीहरू समूहमै मिलेर काम गर्छौं । सामुदायिक वनसँगै आबद्ध भएका महिलाले तालिम लिएर यो काम गरिरहेका हुन् । लालझाडीको जंगलमा उत्पादन भएका दुनाटपरी काठमाडौं र पोखरासम्मसम्म पुग्ने गरेका छन् । वनदेवी सामुदायिक वनमा उत्पादित दुनाटपरी दुई पटक काठमाडौं पठाइएको चौधरीले बताइन् । सामुदायिक वनले नै दुना र टपरी बनाउने मेसिन ल्याइदिएको छ । उक्त मेसिनमा ५, ६ र ७ इन्चका दुना र तथा १० र १२ इन्चका टपरी बन्ने गरेका छन् । दुना र टपरी साइजअनुसार प्रतिपिसको १ देखि ६ रुपैयाँसम्म बिक्री हुने गरेको छ । अहिले त गाउँमै खपत भइरहेको छ, पूजाका बेला माग पुर्याउन सकिरहेका छैनौं, चौधरीले भनिन्, कहिले खेतीपातीको काम हुन्छ, कहिले घरमै व्यस्त हुन्छौं, फुर्सदको समयमा मात्रै काम गर्छौं ।कृष्णपुर५ मा रहेका वनदेवी साुमदायिक वनका उपभोक्ता पनि वैशाखदेखि दुनाटपरी बनाउने काममा जुटेका छन् । उक्त सामुदायिक वनका पदाधिकारी र उपभोक्ता गरी ८ जना महिला दुनाटपरी बनाउने गरेका हुन् । हामीहरूले अहिलेसम्म बाहिर पठाएका छैनौं, गाउँमै खपत भइरहेको छ, सामुदायिक वनकी कोषध्यक्ष सँगै दुनाटपरी निर्माणमा जुटेकी यशोदा रावलले भनिन्, नियमित रूपमा काम गर्न सके आफ्नो खर्च जुटाउन सकिन्छ । सामुदायिक वन समन्वय समिति (लालझाडी मोहना संरक्षित क्षेत्रमा रहेका सामुदायिक वनहरूको संस्था) ले तालिम दिएपछि महिला दुनाटपरी बनाउन जुटेका हुन् । उनीहरूले गाउँमा दुनाटपरी बिक्रीका लागि पसल सञ्चालन गर्ने योजना बनाएका छन् । त्यही पसलबाट अन्यत्र पनि पठाउने तयारी भइरहेको छ । त्यसपछि गाउँमा खपत नभएको बाहिर पठाइनेछ, रावलले भनिन्, अहिले त गाउँमा पनि धेरै खपत हुन थालेको छ । अहिले बर्खायाम भएकाले जंगलभित्र धेरै जान सकिने अवस्था छैन । विगतमै संकलन गरिएका पातबाट दुनाटपरी बनाउने काम भइरहेको छ । तयार गरिएका लाफाबाट एक दिनमा ५ सयसम्म दुनाटपरी बनाउन सकिन्छ । महिलाहरूले संकलन गरेर ल्याएका पात पनि खरिद गर्छन् । सामुदायिक वनका अन्य उपभोक्ताले पनि पात संकलन गरेर ल्याउने गरेका छन् । राजघाटका महिलाले गत फागुनचैतमा धेरै पात संकलन गरेका थिए । त्यति बेला बजारको अभावका कारण पात कुहिएर गएको चौधरीले बताइन् । महिलाहरू गहुँ कटाइमा व्यस्त हुनु र माग पनि थोरै भएका कारण पात कुहिएको उनको भनाइ छ । सामुदायिक वनमा सालका पात त्यत्तिकै खेर गइरहेका हुन्छन् । तिनै पात संकलन गरेर महिलाहरू आम्दानीमा जोडिएका छन् । यसले महिलालाई स्वरोजगारसँगै आत्मनिर्भरसमेत बनाउने वनदेवी सामुदायिक वन राजघाटका अध्यक्ष निरज भण्डारीले बताए ।"
अर्थ संक्षेप,"डिजिटल पेन्ट्सका दुई नयाँ उत्पादन काठमाडौं (कास) डिजिटल पेन्ट्सले दुईवटा नयाँ उत्पादन बजारमा ल्याएको छ । एक समारोहबीच पेन्ट्सले वाल गार्ड रोयल एक्सेरियर इमल्सन पेन्ट र डिजिटल ड्याम गार्ड उत्पादन बजारमा ल्याएको जानकारी दिएको छ । कम्पनीले आधुनिक पोलियुरिथिन, सिलिकन टेक्नोलोजी र क्याक प्रुफ टेक्नोलोजी साथै वाटर प्रुफिङसमेत रहेको वाल गार्ड रोयल एक्सटेरियर इमल्सन पेन्टमा १२ वर्ष पफर्मेन्स वारेन्टी दिएको जनाइएको छ । कम्पनीका अनुसार १ लिटरदेखि २० लिटर साइजमा मिडियम सेतो, डार्क र एलो कलरमा उक्त उत्पादन उपलब्ध हुनेछ । त्यस्तै पेन्ट्सले सार्वजनिक गरेको अर्को उत्पादन डिजिटल ड्याम गार्डले सिपेजको समस्या तथा नुनियालगायत समस्या न्यूनीकरण गर्ने दाबी गरेको छ । ग्राहकहरूको मागलाई दृष्टिगत गरी नयाँ दुई उत्पादन बजारमा ल्याइएको डिजिटल पेन्ट्सका सीईओ देवीप्रसाद गौतमले बताए । कम्पनीले सिमेन्ट प्राइमर, इनामेल, वालपट्टी, गोल्ड पेन्ट्स, आल्मुनियम पेन्ट्स, उच्च गुणस्तरका इमल्सन पेन्ट्सलगायत ४६ भन्दा बढी उत्पादनहरू बिक्रीवितरण गर्दै आएको छ । नेपाल बैंक र नेपाल प्रहरीबीच बैंकिङ कारोबार सम्झौताकाठमाडौं (कास) नेपाल बैंक लिमिटेड र नेपाल प्रहरी प्रधान कार्यालय, कल्याण महाशाखाबीच बैंकिङ कारोबार गर्ने सम्बन्धमा सम्झौता भएको छ । बैंक र नेपाल प्रहरीबीच हालै भएको यससम्बन्धी सम्झौतामा बैंकका प्रमुख वित्त अधिकृत प्रकाशकुमार अधिकारी र नेपाल प्रहरी प्रधान कार्यालय, कल्याण महाशाखाका वरिष्ठ प्रहरी उपरीक्षक रेवती ढकालले हस्ताक्षर गरे । सम्झौताअनुसार नेपाल प्रहरीअन्तर्गतका विद्यालयमा कार्यरत शिक्षक तथा कर्मचारीले सहुलियतसहितको सुविधा रहने तलबी खाता खोली बिनाधितो कर्जा लिन सक्छन् ।बर्दिबासमा एमएडब्ल्यूको नयाँ शोरुम काठमाडौं (कास) एमएडब्ल्यू वृद्धि कमर्सियल भेहिकल्सले शुक्रबारदेखि बर्दिबासमा आफ्नो नयाँ ब्रान्ड शोरुम सञ्चालनमा ल्याएको छ । शोरुममा फोटोन र सोकोनका कमर्सियल गाडी उपलब्ध हुने कम्पनीले जानकारी दिएको छ । फोटोन मोटर्सको आधिकारिक वितरकका रूपमा कम्पनीले हाईरुफ ईभी भ्यान, टुनल्यान्ड र टीएम वानसहित आकर्षक सवारीसाधन प्रदान गर्ने जानकारी दिएको छ । आफ्नो व्यावसायिक सवारीसाधनको विकल्पलाई थप विस्तार गर्न एमएडब्ल्यू वृद्धिले सोकोन मोटर्सलाई भित्र्याएको कम्पनीले बताएको छ । सोकोनको ईसी थर्टी सिक्स भ्यान यात्रुवाहक, स्कुल र कार्गो भेरियन्टमा उपलब्ध छ ।टुटलको नयाँ एकीकृत सेवा काठमाडौं (कास) राइड सेयरिङ प्लेटफर्म टुटलले नयाँ एकीकृत सेवा सुरु गरिएको घोषणा गरेको छ । टुटलले भरपर्दो डेलिभरी सेवा प्रदान गर्न विकल्पसहितको नयाँ सेवा सुरु गरिएको जानकारी दिएको छ । यसमा कम्पनीले एक्सप्रेस, नर्मल र मल्टिपल डेलिभरी सेवा राखेको छ । एक्सप्रेस सेवामा प्याकेट र डकुमेन्ट प्राप्त हुनेछ । त्यस्तै नर्मलमा प्याकेज र डकुमेन्ट तीनदेखि चार घण्टाभित्र सस्तो मूल्यमा डेलिभरी हुनेछ । मल्टिपल डेलिभरीमा व्यवसाय र व्यक्तिका लागि धेरै स्थानको प्याकेज रहेको टुटलले बताएको छ । ग्राहकको सुविधाका लागि उक्त नयाँ सेवा ल्याइएको टुटलका प्रबन्ध निर्देशक रुबिक जोशीको भनाइ छ ।"
नदिमको ऐतिहासिक स्वर्ण,"एपी (पेरिस)उनी यो प्रतिस्पर्धामा अन्डरडग भई छिरेका हुन् । सायद उनको परिचय भारतीय प्रतिद्वन्द्वी नीरज चोपडाभन्दा अलिकति साँघुरो नै थियो । तर, पाकिस्तानका अर्शद नदिमले बिहीबार राति स्टेड डे फ्रान्समा आफ्नो नाम स्वर्णिम अक्षरले लेखाएका छन् । उनले पेरिस ओलम्पिकको पुरुष ज्याभलिन थ्रोमा स्वर्ण पदक जितेका छन् । पाकिस्तानका लागि उनी व्यक्तिगत स्वर्ण जित्ने पहिलो खेलाडी बने । ट्र्याक एन्ड फिल्डबाट पदक जित्ने उनी पहिलो पाकिस्तानी भए । नदिमको यो स्वर्ण आफैंमा अद्वितीय रह्यो । किनभने उनले आफ्ना मुख्य प्रतिस्पर्धी नीरजलाई दोस्रो स्थानमा छाडे । नीरज उनको लामो समयका साथी पनि हुन् । यसक्रममा उनले नयाँ ओलम्पिक कीर्तिमान पनि बनाए । नदिमले ९२९७ मिटरको दूरी कटाएका थिए । त्यसका लागि सन् २००८ को बेइजिङ ओलम्पिकमा नर्वेका आन्द्रेस थोरिकिड्सेनले बनाएको ९०५७ मिटरको कीर्तिमान उछिनेका थिए । आफ्नो कीर्तिमानी थ्रोप्रति सुरुमा उनी आफैंलाई विश्वास लागेन । स्तब्ध देखिएनन् । तर पछि आफ्नो दुवै हात फैलाएर खुसीयाली मनाए । यो वर्ष कोही खेलाडीले छोएको यो नै सबैभन्दा लामो दूरी थियो । सन् १९९२ यता पाकिस्तानले ओलम्पिकमा पहिलो पटक पदक जितेको छ । त्यो वर्ष बार्सिलोनामा पाकिस्तानले हक्कीमा कांस्य जितेको थियो । ओलम्पिक इतिहासमै पनि ९० मिटरको दूरी कटाउने उनी ज्याभलिनका चौथो खेलाडीमात्रै हुन् । उनी कमवेल्थ गेम्सका च्याम्पियन पनि हुन् । पाकिस्तानले यसअघि जितेका तीन स्वर्ण सबै पुरुष हक्कीबाट आएको थियो । सन् १९६०, १९६८ र १९८४ मा पाकिस्तानले हक्कीमा स्वर्ण जितेको थियो । त्यस अर्थमा पाकिस्तानले ४० वर्षपछि पहिलो पटक ओलम्पिकमा स्वर्ण जितेको हो । त्यसबाहेक पाकिस्तानले सन् १९६० मा कुस्ती र सन् १९८८ मा बक्सिङ एकएक रजत जितेको थियो । सन् २०२३ मा भने २७ वर्षीय नदिमले विश्व च्याम्पियनसिपमा रजत हात पारेका थिए । कुनै समय उनलाई क्रिकेटका प्रतिशाली खेलाडी मानिएको थियो । तर, ज्याभलिनमा हात बसेपछि क्रिकेट छाडे र यसलाई उनी आफ्नो पूरा जीवनकै सबैभन्दा राम्रो निर्णय मान्छन् । उनी भन्छन्, त्यस्तो नगरेको भए म ओलम्पियन हुने थिइनँ । मलाई थाहा थियो, एथलेटिक्समा मेरो सम्भावना छ । यसका लागि म निकै गर्व महसुस गर्छु । तर पाकिस्तानमा क्रिकेट छाडेर अन्य खेलका खेलाडीलाई असाध्यै गाह्रो हुने गर्छ, यस्ता खेलाडीले आधारभूत सुविधा पनि पाउने गर्दैनन् ।त्यसैले नदिम आफ्नो यात्रालाई कठिन मान्छन् । किनभने कुनै ठूलो सुविधा र अवसरविना नै उनी यहाँसम्म पुगेका हुन् । उनी थप्छन्, विना कुनै राम्रो लगानी म जस्तो खेलाडी पाकिस्तानले अर्को जन्माउन सक्दैन । सबैखाले सुविधा पाएका नीरजमाथि प्रतिस्पर्धाका क्रममा सबैको नजर थियो । तर, उनले ९० मिटर दूरी छुन सकेनन् । त्यसैले टोकियोमा स्वर्ण जितेर सनसनी मच्चाएका भारतीय खेलाडी यसपालि दोस्रो स्थानमै सीमित रहे । नदिम र नीरजकै कारण विश्व ज्याभलिनमा क्रिकेटकै जस्तो पाकिस्तान र भारतको चरम प्रतिस्पर्धा देख्न पाइएको थियो । नदिम पनि भन्छन्, अहिले क्रिकेटकै जस्तो माहोल ज्याभलिनमा बनेको छ । हामी दुवै एकले अर्कोलाई पराजित गर्न चाहन्छौं । खेलपछि नीरजले नदिमलाई बधाई दिए र भने, उनले असाध्यै राम्रो खेले । त्यसैले नदिम र पूरा पाकिस्तानलाई नै बधाई छ । उनको सफलतामा म आफैं व्यक्तिगत रूपमा खुसी छुं ।पाकिस्तानको पन्जाबस्थित एउटा सानो सहर मियानबाट नदिमले आफ्नो खेलजीवन सुरु गरेका हुन् । त्यसका लागि उनले मात्र होइन, उनको पूरा परिवारले ठूलो जोखिम उठाएको छ । सँगै ठूलो मूल्य चुकाएको छ । उनका बुवा सामान्य कामदार हुन्, घर निर्माणमा संलग्न हुन्छन् । बुवाले आफ्नो छोराले पर्याप्त दूध र घ्यु खान पाओस् भनेर दिनरात मिहिनेत गर्थे । उनी दिनको ५ सय पाकिस्तानी रुपैयाँ जति मात्र कमाउँथे, तर नदिमका लागि सबथोक खर्च गर्थे । बुवा मोहम्मद असरफले एकपल्ट भनेका थिए, म आफ्नो छोरा आफूजस्तो होस् भन्ने चाहन्न ।"
भुटानी टिमविरुद्ध चर्च ब्वाइजको रणनीति,"(काठमाडौं)यो भुटानी टिम हो । यो भुटानी टिम होइन । भुटानी टिम किन होइनभन्दा यसमा विदेशी खेलाडीकै अत्यधिक वर्चस्व छ । भुटानी टिम किन हो भन्दा यसले बोकेको नाम र परिचय त भुटानी नै हो । अझ त्यहाँका राजाको टिम हो समेत भनिन्छ । अबको मंगलबार दशरथ रंगशालामा खेल्न पारो एफसी काठमाठौं आउँदै छ । टोलीले सामना गर्न लागेको नेपाली टिम हो, चर्च ब्वाइज युनाइटेड । अवसर एएफसी च्यालेन्ज लिगको प्रारम्भिक चरणको खेल हो ।एसियाली फुटबल महासंघ (एएफसी) ले प्रतियोगिताका लागि नयाँ नियम बनाएको छ । यो हो, जति पनि विदेशी खेलाडी खेलाउन पाउने । त्यसैले हुनसक्छ, पारोले मैदानमा पूराका पूरा ११ विदेशी खेलाडी उतार्ने छ त्यो दिन । सहिद स्मारक लिग ए डिभिजनको डिफेन्डिङ च्याम्पियन चर्च ब्वाइजले यस्तो गर्ने छैन । किनभने चर्च ब्वाइजले यही प्रतियोगिताका लागि तीन विदेशी खेलाडीमात्रै अनुबन्ध गरेको छ ।यही खेललाई लिएर शुक्रबार चर्च ब्वाइज मिडियासामु प्रस्तुत भयो । त्यस क्रममा टिमका मुख्य प्रशिक्षक बालगोपाल महर्जन पनि एएफसीको यो नियमप्रति असन्तुष्ट देखिए । तर, हाकाहाकी भनेनन् । उनको आशय थियो, यो टिमलाई साँच्चै भुटानी कसरी मान्ने । त्यस अर्थमा भयो के न्दा खेल्न आउने टिम भुटानी नै हो, तर यो साँच्चैको भुटानी टिम भने हुने छैन । चर्च ब्वाइजको आफ्नै तयारी कस्तो छ त ? यसमा प्रशिक्षक महर्जनले भने, साउन लागेदेखि हामीले प्रशिक्षण सुरु गरेका थियौं । यो पर्याप्त समय होइन । तर टिमले तयारी राम्रो गरेको भन्न सक्छौं । यस टिममा जति पनि खेलाडी छन्, तिनीहरूलेसँगै खेल्दै आएका छन् । त्यसैले टिम सन्तुलनमा समस्या हुने छैन भन्ने लाग्छ । फेरि टिमका सदस्य अधिकांश राष्ट्रिय टिमकै छन् । टिमका कप्तान छन्, अनन्त तामाङ । अनि उपकप्तानको जिम्मेवारी एरिक विष्टको काँधमा छ । अरू खेलाडीमा अञ्जन विष्ट, आयुष घलान, लाकेन लिम्बू, दीप कार्की, टेकेन्द्रसिंह थापा, रेम्बोकुमार चौधरी, सन्जीव विष्ट, छिरिङ लामा, सनिश श्रेष्ठ, सौभाग्य राई, सन्तोष खत्री, रोहन कार्की, विवेक पौडेल, नीरज चौधरी, एकराज बुढाथोकी, योगेश गुरुङ, मनीषकुमार जर्घा र आदित्य शाक्य । कुल २३ सदस्यीय टिमका विदेशी खेलाडीमा नाइजेरियाका ओमोलाजा करिम, जाम्बियाका पिटर बान्दा र घानाका मोसेस ग्याबा । यस्तोमा प्रश्न हुनेछ, भुटानी टिमचाहिँ कस्तो छ त ? यसमा रहेका भुटानी खेलाडी हुन्, लोब्जाङ चोयाल, ग्याल्सेन जाङ्पो, केन्जङ दोर्जे, केन्ली वाङचुक, निमा छिरिङ, फूर्वा वाङचुक, छेल्थ्रिम नाम्गेल, एसी दोर्जे, किङ्गा वाङचुक, सिरब ग्याल्सेन, तेन्जिङ दोर्जे र कर्मा क्षेत्री । यी भए १२ खेलाडी । अहिले भुटानमा प्रिमियर लिग चलिरहेको छ । यो टिम अंकतालिकाको शीर्षस्थानमा छ । यससँग रहेका विदेशी खेलाडी हुन् जापानका काजिओ होमा, तोमोयोकी उनो, मोतोहिरो केनसिरो, कोकी नारिता र केइसुके होन्डा । यसमध्ये सबैभन्दा बढी नाम चलेका खेलाडी त होन्डा नै हुन् । सम्भवतः जापानी फुटबलले पाएका अहिलेसम्मकै उत्कृष्ट खेलाडीमध्ये एक । टिममा घानाका तीन खेलाडी छन् । ती हुन् इभान्स एसान्टे, विलियम ओपोकु र रिचार्ड गाड्जे । सर्बियाका दुई छन् मिलान लालिच र मिलोस कुपिच । मोन्टेनेग्रोका छन्, मार्को इभानोभिच । चर्च ब्वाइजका प्रशिक्षक महर्जन भने नतिजा आफ्नै पक्षमा हुने दाबी गर्छन् । तर, विदेशी खेलाडीको भरमा पारो उत्तिकै बलियो रहनेछ । अझ ठ्याक्कै भन्दा यसले कसरी खेल्नेछ, अनुमान नै गर्न सकिन्न ।"
सुभाङ्गीलाई स्वर्ण,"काठमाडौं (कास) चौथो महिला राष्ट्रिय खुला तेक्वान्दो प्रतियोगितामा शुक्रबार सिनियर ६२ केजीमुनि तौल समूहमा आर्मीकी सुस्मिता मोक्तानले स्वर्ण जितेकी छन् । उनले फाइनलमा पुलिसकी समिक्षा श्रेष्ठलाई हराइन् । सातदोबाटोस्थित तेक्वान्दो एकेडेमी हलमा भइरहेको प्रतियोगिताको ग्यारोगीकै सिनियर ५७ केजीमुनि पुलिसकी सुभाङ्गी श्रेष्ठले आर्मीकी गीता कठायतलाई हराएर स्वर्ण जितिन् । यस तौलमा चाणक्यकी प्रवित्रा सुनवार र पुलिसकी कञ्चन थापाले कांस्य जिते । सिनियर ६७ केजीमुनि आर्मीकी रेश्मा थापाले एपीएफकी सुनीता चौधरीलाई हराएर स्वर्ण जितिन् । सुर्खेतकी पूजा गाहा र लायन्स मार्सल आर्टसकी प्राप्ति सिंहले कांस्य जिते । सिनियर ७३ केजीमाथि आर्मीकी प्रतिज्ञा भण्डारीले दिलीप स्मृति तेक्वान्दोकी सुप्रिया गुरुङलाई हराएर स्वर्ण जितेकी छन् । ७३ केजीमुनि आर्मीकी नम्रता तुलाधरले चितवनकी अनामिका तामाङलाई हराएर स्वर्ण जितिन् । दिलीप स्मृतिकी अलिशा पुलामी तेस्रो भइन् । सिनियर ४६ केजीमुनिको तौलमा पुलिसकी प्रकृति पालीले आर्मीकी सदीक्षा कार्कीलाई हराएर स्वर्ण जितिन् । पुलिसकी अन्जली साउद र ढल्कोका दीक्षा तामाङले कांस्य जिते । सिनियर ४९ केजीमुनि आर्मीकी रक्षा धिमालले स्वर्ण, पुलिसकी सुमिना खड्गीले रजत तथा ढल्कोकी पासाङ लामा र धरानकी कृस्टिना राईले कांस्य जिते । आर्मीकी ममता रिजालले ५३ केजीमुनि तौलमा स्वर्ण जितेका थिए । जैसिदेवल तेक्वान्दोकी सुप्रिया जोशी, एलायन्स मेमोरियलकी अभिलाषा गुरुङ, अरुणिमाकी करिश्मा मगर, कोप्सकी विनिशा अधिकारी, सुस्मिता भुजेल, चन्द्रसूर्यकी कोशिन चौलागाईं, लैनचौरकी आलिया खातुन, विजेश्वरीकी दीपिका गुरुङले आआफ्नो तौलमा स्वर्ण जितेका थिए ।"
ताप्लेजुङ गोल्डकप फुटबल भदौमा,"(ताप्लेजुङ)ताप्लेजुङ गोल्डकप फुटबल प्रतियोगिताको उद्घाटन खेलमा आयोजक संघर्ष स्पोर्टिङ क्लब र पाहुना टोली सिक्किमको कञ्चनजंघा फुटबल क्लब सिलिगुढी आमनेसामने हुने भएका छन् । भदौ ३ देखि १० सम्म सदरमुकाम फुङलिङमा हुने प्रतियोगिताको खेलतालिका शुक्रबार सार्वजनिक गरिएको छ । तालिका अनुसार भदौ ४ मापाँचथर फुटबल क्लव र सलहेस युवा क्लब सिरहाबीच प्रतिस्पर्धा हुनेछ । तेस्रो खेल भदौ ५ मा बुटबल लुम्बिनी फुटबल क्लब रूपन्देही र सगरमाथा युथ क्लब मोरङ भिड्ने छन् । चौथो खेलमा त्रिभुवन आर्मी क्लबले बिर्तामोड युनाइटेड फुटबल क्लबविरुद्ध खेल्नेछ । प्रतियोगितामा आयोजक संघर्ष स्पोर्टिङ क्लब, कञ्चनजंघा फुटबल क्लब , बुटबल लुम्बिनी फुटबल क्लब र सगरमाथा युथ मोरङ ए समूहमा छन् । पाँचथर फुटबल क्लब, सलहेस युवा क्लब, त्रिभुबन आर्मी फुटबल र बिर्तामोड युनाइटेड फुटबल क्लब बी समूहमा छन् । भानुजन माविको मैदानमा हुने प्रतियोगिताको तयारी तीव्र भइरहँदा खेलतालिका सार्वजनिक गरिएको हो । विगतभन्दा यो वर्ष फरक टिमलाई निम्त्याइएको आयोजकले जनाएको छ । मधेश र लुम्बिनी प्रदेशको टिमलाई पूर्वी नेपालको खेल मैदानमा पहिलो पटक उतार्न लागिएको छ । आयोजक क्लबले जिल्लाकै खेलाडीलाई मैदान उतार्ने तयारी गरेको क्लबका अध्यक्ष शैलेन्द्र गुरुङले बताए । आयोजक लाखेजात्रा खेल सञ्चालक समितिका अध्यक्ष देवराज गुरुङका अनुसार विजेताले ५ लाख र उपविजेताले २ लाख ५१ हजार रुपैयाँ पुरस्कार पाउने छन् । गत वर्षसम्म विजेताले ३ लाख र उपविजेताले १ लाख ५१ रुपैयाँ पाएका थिए । सर्वोत्कृष्ट खेलाडीले १५ हजार र विधागत उत्कृष्टले जनही १० हजार पुरस्कार पाउने छन् । ५७ लाख रुपैयाँ खर्च अनुमान गरिएको प्रतियोगिताको मुख्य स्रोत टिकट बिक्री रहेको आयोजकले जनाएको छ । टिकटबाट २५ लाख बढी उठाउने लक्ष्य आयोजकको छ । टिकटदर क्वाटरफाइनलसम्म १ सय, सेमिफाइनलमा २ सय र फाइनलमा २ सय ५० रहेको अध्यक्ष गुरुङले बताए । गत वर्ष १९ लाख उठेको थियो । २०२२ सालमा लाखेजात्राको अवसरमा पहिलो पटक सुरु प्रतियोगिता २०२९ सालदेखि भने निरन्तर हुँदै आएको छ । गत वर्षको उपाधि रेडहर्स फुटबल क्लब इलामले जितेको थियो । यसपालि इलामलाई आयोजकको निम्ता छैन । रनिङ कप नभएर गोल्डकप भएकाले गत वर्षको विजेतालाई बोलाउन बाध्य नरहेको आयोजकले जनाएको छ । गत वर्ष पनि ८ टिमको सहभागिता थियो ।"
मरूभूमिका नेपाली 'नजीवहरू,"लेखक बेन्यामिनको उपन्यास आडुजीवितम मा आधारित ब्लेसीद्वारा निर्देशित फिल्म द गोट लाइफ हेरेको रात मेरो सम्पूर्ण निद्रा उड्यो । अरबी मरुभूमिको अनकन्टारमा द गोट लाइफ का पात्रहरू मलायाली युवक नजीव मुहम्मद, हाकिम र अफ्रिकी इव्राहिम खादिरहरूले भोगेका कष्टकर जीवनसंघर्षको सम्झना मेरो मनमष्तिकमा फिल्मका रिल घुमेझैं फनफनी घमिरहे । कतारको साहनियाजमेलियाजुवेराको मरुभूमिदेखि साउदी अरबको साखरा, हाफर वादेन, हाब्राल वादिम, अल होफुफमा वर्षौंदेखि बाध्यकारी श्रममा फसेका अरबीको मजरा, उँटभेडीगोठमा भेटिएका नेपाली श्रमिकका अनुहारहरू स्मृतिमा आइरहे । फिल्ममा रियादस्थित किंग खालिद इन्टरनेसनल एयरपोर्टबाट बाहिर निस्केका नजीव र हाकिमलाई एउटा अन्जान अरबीले चिलले चल्ला टिपेझैं लिएर साउदीको अनकन्टार मरुभूमिमा पुर्याउँछ, नजीव र हाकिमलाई एकअर्काबाट छुट्याइदिन्छ । फिल्मको त्यो दृश्यले ठीक त्यही क्षण मलाई लक्ष्मीपुर६, बाँकेका झिंग्गे खान र उनका २६ वर्षीय छोरा मोहम्मद अनिशको याद आइदियो । झिंग्गे र मोहम्मद बाबुछोरा हुन् । सन् २००४ देखि झिंग्गे कतारी मजरामा खजुरा टिप्ने काम गर्थे । उनले नै साहुका आफन्त पर्ने कपिल (स्पोन्सर) को भिसा पठाएर भर्खरै विवाहबन्धनमा गाँसिएका छोरा मोहम्मदलाई चिया बनाउने काम गर्न २००९ तिर तनुवा भिसा मार्फत कतार झिकाएका थिए । चिया बनाउनुको सट्टा उनले दुई वर्षसम्म उँट कुदाइरहेका थिए । एक्कासि कपिलले कतारबाट १७ सय किलोमिटर टाढा साउदीको मरुभूमिमा उँट चराउन लिएर गए । त्यतिखेर मोहम्मदलाई बुबासँग छुट्टिएर जान मन थिएन । मोहम्मद नजाने भन्दै रोइरहेकै थिए । र, भागेर बाबुको कोठाभित्र छिरेका थिए । कपिलले कोठाभित्रबाट किन नजाने ? भन्दै हातमा च्याप्प समातेर मोहम्मदलाई बाहिर ल्याए । छोराको तिखो चिच्याहट झिंग्गेले सहन सकेनन् । कपिललाई धक्का मारिदिए । त्यसपछि झिग्गेंलाई कपिलले नराम्रोसँग कुटे । र, मोहम्मदलाई जबर्जस्ती गाडीमा हालेर साउदी लिएर गए । त्यसरी लगेको छोरासँग झिंग्गेको सन् २०१४ सम्म पनि सम्पर्क हुन सकेको थिएन । छोरा सम्पर्कविहीन भएदेखि झिंग्गेलाई श्रीमती र बुहारीले मिसकल नमारेको दिन थिएन । तिम्रो छोरा कहिले आउँछ ? म कतिञ्जेलसम्म कुरेर बस्ने ? तिम्रो छोरा आएन भने मेरो जिन्दगी त बर्बाद हुन्छ । म बिख खाएर मरूँ कि अर्को विवाह गरूँ ?, बुहारी फोनमा भन्थिन् । श्रीमती पनि बुहारीकै चिन्ता दर्शाउँदै फोनमा छोराकै सोधखोज गरिरहेकी हुन्थिन्, बच्चा कता हो ? पत्ता लगाएर पठाउँ । त्यसपछि झिंग्गेसँग मेरो सम्पर्क टुट्यो । मोहम्मदको पछिल्लो अपडेट लिन सकिएको छैन । ल ल लउँटबाख्रा पालन गर्ने कतारीहरूका ठुल्ठूला गोठहरू साउदीमा हुन्थे । उनीहरू आफ्ना उँट बाख्रा हेर्न ल्याएकालाई साउदीको अनकन्टार मरुभूमिमा लगेर काममा खटाउँथे । त्यसरी मरुभूमिमा पुर्याइएपछि कपिलले नचाहेसम्म त्यहाँबाट उम्किने कुनै मौका हुँदैन । कपिलबाहेक उनीहरूको दोस्रो संवाद हुने व्यक्ति हुन् दानापानी पुर्याइदिने ट्यांकर चालक । कपिलहरू तिनलाई ट्यांकर चालकसँग टाढै राख्छन् । ट्यांकर चालकसँग बोले मात्रै पनि नजीवलाई कपिलले तोप निकालेर पिट्थे । उनी हातले छेक्न खोज्थे । एउटा गोठालोले आफूलाई रोकेको भन्दै रिसले चुर भएका कपिल भित्रबाट बन्दुक लिएर बाहिर आए । र, बन्दुकको कुन्दाले जोडले नजीवको टाउकोमा हाने । अनि नजीव सख्त घाइते भए । फिल्मको यो दृश्यले कतारको साहनिया मरुभूमिमा भेटिएका गोरखाका गनिराम गुरुङको दर्द सम्झिएँ । उनी ११ वर्षदेखि मालिकको अपशब्द, हप्कीदप्की, यानता सहेर दिनरात उँटबाख्रा हेरिरहेका थिए । घरी योघरी त्यो बाहनामा शिरबाट निस्केको पसिना पाइतालामा पुग्ने गरी काममा लागिरहँदा पनि गनिरामलाई पिटिहाल्ने कपिल (मालिक) को विशेषता थियो । एक दिन पिट्न आउँदा गनिरामले कपिललाई धकेलिदिएका थिए । त्यसपछि मारिदिन्छु भन्दै उनी गाडीभित्रको डन्डा लिन गए । गनिराम भागे, कपिलले गाडी चलाएरै लखेटे । उनले उँटको टाङभित्र पसेर ज्यान जोगाए । म ३१ वर्षको हुँदा अरब आएको थिएँ । अहिले ४१ वर्ष पगें । सधैं ३०३५ वटा उँटलाई खाना दिने, चराउने, दौडाउने, मलमूत्र उठाउने काममा लाग्दा आफ्नै जवानी पनि यतै बित्यो, एक रात मरुभूमिमा भेटिएका उनले भनेका थिए, भागेर जानु हुन्थ्यो । ८ हजार रियाल तलब पाउन बाँकी छ । घर जान्छु भन्यो भने त यहीं मर्ने हो भन्छ । म यता आएको वर्ष छोरी जन्मिएकी थिई । अनुहार देख्न पाएको होइन ।ल ल लम रिपोर्टिङका लागि प्रत्येक साताजसो मरुभूमि पुग्ने गर्थें । मरुभूमिमा गोठालासँग भेटघाट गर्नु जोखिमपूर्ण हुन्थ्यो । जसको गोठ अगाडि गाडी देखिँदैनथ्यो, त्यो गोठमा छिर्ने गर्थें । फेरि त्यस्ता गोठहरू एकअर्काको दूरीमा हुन्थ्यो । हरेक गोठमा जाने बाटाहरू अलगअलग हुन्थे । कुन गोठमा जाने ? कुन बाटोबाट ? छुट्याउने विन्दु गाडीको टायर, डुंगा, बुट्यान हेरेर ठम्याउनु पर्थ्यो । त्यस्ता गोठहरू नितान्त कपिलको गोपनीयतासँग जोडिएको हुन्थ्यो । कपिलको पूर्वअनुमतिबिना ती गोठमा पाइला राख्नु भनेको सिधासिधा फन्दामा पर्नु हुन्थ्यो । एक रात त्यसरी नै गोठ खोज्दै जाँदा साहनिया मरुभूमि (जंगल) मा अर्घाखाँचीका ४८ वर्षीय कमल कुमाल भेटिएका थिए । अनिश्चित बाटोमा गाडी हुइँकाउँदै कैयौं पटकको दिशा परिवर्तन गरेर अगाडि बढेपछि कमलको गोठ भेटिएको थियो । आफ्नो ज्वाइँ पर्नेले पठाएको भिसामा आउँदा उनी जंगलमा उँटको सुसारे बन्न पुगे । गोठमा ५० जति बाख्रा र १० जति उटँ थिए । कतारमा आएपछि कमलले योबाहेक अरूको जिन्दगी देखेका थिएनन् । खानेपानी ट्यांकरले ल्याएर जम्मा गरिदिएको हुन्छ । बेलुका बोतलमा भरेर राख्दा रातभरिको हावाले चिसो बनाउँछ । यही पिउने हो, उनी मरुभूमिको जीवन सुनाउँथे, यहाँ गर्मीले खान्छ । रुमाललाई भिजायो, त्यो टाउकोमा राख्यो । कुमालको गोठ नजिक ताप्लेजुङका टेकबहादुर दर्जीको जिम्मामा दुई सयवटा बाख्रा, पाठा र ३५ उँट थियो । बिहानभर उँटलाई दानापानी गर्दै ठीक हुन्छ । दिउँसो बाख्राको दूध दुहुनुपर्छ । त्यो दूध लिन बेलुका ४ बजे कपिल आइपुग्छ, उनले भन्थे, जंगलमा बोलचाल गर्ने मान्छे हुँदैनन् । यहाँ कोसँग सम्पर्क गर्ने, कोसँग कुराकानी गर्ने ? मान्छेको भीड देख्न पनि रहर लाग्छ । यसो बजारमा जाँदा बोल्न पनि अकमकिन्छ । अलिकति जंगलीपन नै हुँदोरहेछ ।कतारी मरुभूमिमा रहेका नेपालीलाई मालिकबाट फुत्केर नेपाली दूतावास पुग्न जति सजिलो छ, त्यो साउदी मरुभूमिमा बस्नेका लागि धेरै टाढाको विषय हो । सन् २०१५ जुलाईमा म रिपोर्टिङका लागि साउदी अरबको राजधानी रियादबाट दुई सय ७० किमि टाढा सखरा क्षेत्रमा पुगेको थिएँ । जेद्दा जाने पुरानो रोडबाट सखराको ममोतिया मरुभूमिमा ७ वर्षदेखि फसेका खोटाङका ४५ वर्षीय नरबहादुर तामाङ भेटिएका थिए । नरबहादुरको गोठबाट आधा घण्टा टाढाको मजरामा उदयपुरका पुष्पराज मगर काम गर्थे । पुष्पराज नरबहादुरलाई त्यहाँबाट उद्धार गर्न लागिपरेका थिए, तर सकेका थिएनन् । पुष्पराजमार्फत नै नरबहादुरलाई भेट्न गोठ पुगिएको थियो । गोठमा ३५ वटा गाई, सयभन्दा बढी बाख्रा थिए । त्यो गोठमा पहिले ७ जना नेपाली काम गर्थे । नरबहादुरले त्यो गोठ छोड्न आफैंले गरेको प्रयास सफल भएको थिएन । उनको गोठबाट ४० किलोमिटर टाढा दोआद्मीमा श्रम कार्यालय थियो । पुरानो रोड भएकाले गाडीहरू खासै गुड्दैनथे । जुन पायो त्यो गाडीले नचिनेको व्यक्ति बोक्दैनथ्यो । फेरि रोडबाट हिँडेर जाँदा बीच बाटोबाटै मालिकले पक्रेला भन्ने डर थियो । हामी बालुवाको घारी नै घारीमा लुक्दैभाग्दै गयौं । गर्मीले मुख सुक्दै जान्थ्यो । पाइताला त्यतिकै दुख्थ्यो, पोल्थ्यो । हावा निकै तातो हुन्थ्यो । एकअर्कालाई हेर्दै ३० किलोमिटर त हिँडेर पुगेका थियौं, उनले भनेका थिए, साथीहरू बालुवाको घारीमा थप हिँड्न नसक्ने भएपछि हामी रोडमा निस्किएर गाडी कुरिरहेका थियौं । सुनसान सडकमा एक टोली नेपाली देखेपछि प्रहरी आइपुग्यो । उसले श्रम कार्यालय लैजानुको सट्टा प्रहरी स्टेसन लिएर गयो । त्यहाँ माकिललाई बोलाएर उल्टै उसको जिम्मा लगाइदियो । मालिकसँग मिलेर काम गर्नु भन्ने धम्की दिएर पठायो ।त्यसपछि मालिकले झन् कडाइ गर्न थाल्यो । मालिकको अनुमतिबिना केही हुँदैन भन्ने लाग्यो । उनी त्यसपछि गोठ छोडेर भागेनन् । नरबहादुरले तीन वर्षको तलब छाडेर भाग्ने आँट गरेनन् । उनीसँगै काम गर्ने सुनसरीका २५ वर्षीय नीलमणि गौतमले तीन वर्षको तलब माया मारेर हिँडिदिए । नयाँ मान्छे ल्याएपछि तिमीलाई पठाइदिउँला भनेर मालिकले राखेको राख्यै छ । मैले छोडेर हिँड्दा ममाथि चोरी मुद्दा लगाइदियो भने जिन्दगीभर यहींको जेलमा सड्नुपर्छ । दूतावासका मान्छे नै आएर यहाँबाट लिएर गयो भने मात्रै चोरी मुद्दा लाग्दैन । म खुल्ला मरुभूमिमा थुनिएको कैदी हुँ । रगत जसरी बगाएको पसिनाको मूल्य कसरी छोडुँ ?, उनी भन्थे, न भाग्न सक्छु, न बस्न सकेको छु । गर्मी बढेकाले आकाशमा उडेको परेवा भ्याट् भ्याट् तल झर्छ । गर्मीले टाउको चर्किएर आउँछ । वरिपरि शीतल दिने केही छैन । चरी भए उडेर जानुहुन्थ्यो । तीन वर्षको तलब छोडेर नरबहादुर हामी सँगसँगै हिँड्न तयार भएनन् । अरूको कामदार भगाउनु गैरकानुनी थियो । जेल र जरिवाना दुवैसम्म हुने अवस्था रहन्छ । फेरि मालिकले चोरी मुद्दा लगाइदियो भने वर्षौंसम्म जेल जान सकिने सम्भावना बलियो हुन्थ्यो । साउदी अरबको इराक र जोर्डनको सीमा नजिक रम्फा मरुभूमिमा बाख्रा हेर्ने जितबहादुर दमाईले चराइरहेको बाख्रा हराउँदा उनलाई चोरी मुद्दा लागेको थियो । त्यो मुद्दामा जितबहादुरलाई दुई वर्षको जेल र ७३ हजार जरिवाना तिर्नुपर्ने फैसला सुनाइएको थियो । मासिक ६ सय रियाल कमाउने जितबहादुरले यति ठूलो जरिवाना तिर्न नसक्ने भन्दै जरिवाना मिनाहा गराउन नेपाली दूतावासले निकै मिहिनेत गर्नुपरेको थियो । मैले तत्कालीन श्रमसहचारी कृष्ण दुवाडीलाई नरबहादुरबारे सूचना दिएको थिएँ । दूतावासले मालिकसँग समन्वय गरेर पठाउने बताएको थियो । मैले भेटेको एक वर्षसम्म नरबहादुरको फोनमा सम्पर्क भइरहेको थियो । उनको उद्धार भएको थिएन । त्यसपछि टुटेको सम्पर्क अहिलेसम्म मसँग जोडिएको छैन ।ल ल लमरुभूमिका सबै भेडीगोठालाहरू नजीवजस्तो संघर्ष गरेर बाहिर निस्कन सफल हुँदैनन् । हाकिमहरू जस्ता अभागी पनि छन् । त्यसरी भाग्नेक्रममा हाकिम जसरी पानीको अभावमा मरुभूमिमा ज्यान गुमाउने नेपाली घरेलु श्रमिक हाडखोर मात्रै बाँकी रहेको अवस्थामा भेटिएका थिए । मरुभूमिमा सबै नजीवहरूले तीन वर्षमै इब्राहिम खादिरहरूको साथ पाउँदैनन् । पल्लीकोट४, गुल्मीका टेकबहादुर रसकोटीलाई मरुभूमिमा इब्राहिम भेट्न १७ वर्ष पर्खनुपर्यो । इब्राहिम बनेर साउदीको हाब्राल वादिम मरुभूमिको गोठमै पुगेका थिए, साउदीका लागि नेपाली कार्यवाहक राजदूत आनन्दराज शर्मा र प्रथम सचिव भरत खनाल । दूतावासको टोली नै मरुभूमि पुगेपछि टेकबहादुरको बल्ल कपिलबाट छुटकारा पाउने प्रक्रिया अगाडि बढ्यो । सुत्केरी श्रीमती र तीनमहिने छोरा छोडेर २०५८ साउन १८ गते मरुभूमि टेकेका टेकबहादुरले बाख्री जुनी नै बिताए । मरुभूमिमा टेकबहादुरको आफ्नो भन्नु एउटा गधा थियो । बाख्रा चराउन गएका बेला उनी गधालाई कम्बल, त्रिपाल, पिठो, चामल, दाल बोकाउँथे । सुकेका मसिना दाउरा, सुकेका उँटका गोबरका गुइँठा संकलन गर्दै हिँड्थे । जहाँ पुग्दा रात पर्थ्यो, त्यहीं बास बस्थें । साथमा बोकेका गुइँठा र दाउरामा खाना पाक्थ्यो । सुक्खा याममा बाख्राको दूधमा पीठो मिसाएर खान्थे । पानी परेका बेला मरुभूमिमा अमिलो साग जस्तो घास उम्रिन्थ्यो । कतै च्याउहरू पनि भेटिन्थे । दिशाहीन मरुभूमिमा कहिले आँधी चल्थ्यो, कहिले मुसलधारे वर्षा । पानी पर्दा बाख्राहरूबीच आफैं उभिएर बस्दा बाख्राहरू कतै जाँदैनथे । आँधी आउँदा भने कता भाग्थे, भाग्थे । बाख्राहरू बेपत्तै हुन्थे । हिँडेर कता खोज्न जाने ? त्यस्तो विपत्मा मालिक नआइन्जेल त्यही विन्दुमा बसिरहनुपर्थ्यो । कताबाट हो, हुर्रिएर मालिक आइपुग्थे । टाउकोमा बाँध्ने टोपको डोरी र लौरो ताकेर यसरी मलाई सोड्क्याउँथे कि आँधीतुफान आउनु, मुसलधारे पानी पर्नु र त्यो पानी रोक्न नसक्नु मेरै दोषजस्तै हुन्थ्यो । त्यति मात्रै होइन बिरामी परेर वा सर्पले टोकेर बाख्रा मर्नु, स्यालले पाठा खाइदिनुको दोष पनि मैमाथि लाग्थ्यो । अनि साहुको पिटाइ खेप्नुको विकल्पै थिएन, उनले भनेका थिए ।६ वर्षसम्म नपठाइदिएपछि पटकपटक भाग्ने उनको प्रयास असफल भइरहेको थियो । पहिलो पटक भेडाबाख्राको बथान छाडेर उनी रातैभर मरुभूमिमा हिँडेर मुख्य सडकमा निस्किए । सिधै प्रहरी स्टेसनमा पुगे । प्रहरी स्टेसनमा रातभरि बस्दा पनि कसैले वास्ता गरेन । तिनले बाहिर काम गर्न जा भनेर उल्टै स्टेसनबाट धकेलिदिए । खोज्दै जाँदा स्कुलमा काम गर्ने नेपालीको क्याम्पमा पुगे । त्यहाँ १५ दिनसम्म बसे । फेरि काम खोज्दै हिँड्दा अर्को प्रहरीले पक्राउ गरेर जेलमा हाल्यो । अब घर जान पाइन्छ भनेर मक्ख परेका थिए । जेलभित्र बसेको दुई हप्तापछि मालिकले भोलिपल्टै फर्काइदिन्छु भन्दै फेरि गोठमै लिएर गए । त्यसको दुई वर्षसम्म घर नपठाएपछि फेरि गोठबाट भागेर रातभरि हिँड्दै त्यही प्रहरी स्टेसनमा पुगेका थिए । प्रहरीले मालिकलाई फोन गरेर फेरि गोठमा फिर्ता पठाइदियो । यो चोरपुलिस खेल चार पटकसम्म चलिरह्यो ।भाइ टेकबहादुरलाई जबर्जस्ती राखेको भन्दै साउदी पुगेका टेकबहादुरका माइला दाइले दूतावासमा निवेदन दिएका थिए । त्यसबारे दूतावासले शृंखलाबद्ध रूपमा साउदीको परराष्ट्र, श्रममन्त्री, श्रम मन्त्रालयका महानिर्देशक, गभर्नर हुँदै तल्लो तहको श्रम कार्यालयसम्मका हाकिमसँग भेटवार्ता गरिरहेको थियो । म साउदीमै बस्न राजी छु । नेपाल जान मन छैन । थप काम गर्न चाहन्छु, भन्ने बेहोराको नेपाली भाषामै लेखेको चिठी श्रम कार्यालयले शर्मालाई देखाइदिए, कामदार आफैं बस्न राजी छ, हामीले कसरी पठाउनु ? । दूतावासले उद्धारका निम्ति थालेको दुई वर्षको प्रयास खेर जाने देखेर शर्मा आफैं टेकबहादुरलाई खोज्न मरुभूमि छिरेका थिए ।कार्यवाहक राजदूतले टेकबहादुरलाई मैले आठ वर्षको तलब पाएको छैन । तलब लिएर तुरुन्तै घर फर्कन चाहन्छु भन्ने भाकामा निवेदन लेख्न लगाए । यो पत्रलाई अरबीमा उल्था गर्न लगाई शर्मा स्थानीय श्रम कार्यालय र गभर्नरकहाँ पुगे । साउदी श्रम मन्त्रालय सम्हाल्न आइपुगेको नयाँ नेतृत्वलाई पनि जबर्जस्ती काममा राखिराखेको यो खबरले पोल्नु पोल्यो । नयाँ नेतृत्व आफैंले तदारुकता देखाएर पहल गरेपछि आठ वर्षको तलब ७० हजार रियाल (झन्डै १९ लाख रुपैयाँ) दिन मालिक बाध्य भए । उनले राहदानी बनाउन पनि दूतावास पठाइदिए । त्यो मौकाको प्रतीक्षामा रहेको दूतावासले पुनः टेकबहादुरलाई मरुभूमि फर्किनै दिएन । मालिक आफैं एक्जिट पत्र बोकेर दूतावास आउनासाथ टेकबहादुर २०७४ फागुन १७ गते स्वदेश फिर्न पाए । म आफूलाई उँटभन्दा पनि निम्न तरको जनवार सोच्थें । लाग्थ्यो, बरु उसको मूल्य छ । मेरो कुनै मूल्य छैन । उँट स्याहारसुसार गर्न आइपुगेको एउटा मानवका रूपमा रहेको जनवार मात्रै हुँ जस्तो लाग्थ्यो, गुल्मी घर भएका उनले भनेका थिए, बल्ल लागिरहेको छ म मानव हुँ । अझै पनि साउदी र कतारका मरुभूमिमा नजीव, टेकबहादुर, नरबहादुरहरू छन् । कत्ति त हाकिमहरू जसरी बेपत्ता छन्, जसलाई क्षतिपूर्ति दिलाउने त परैको कुरा, तिनको खोजबिन पनि छैन ।"
त्यसपछि म सडकबाटै लखेटिएँ,"आमामाथिको घरेलु हिंसा थेग्नै नसक्ने तहमा उकासियो । हिंसा सहेर बस्नुभन्दा आमाले त्यसबाट छुटकारा पाउने अठोट लिनुभयो । विवाह भइसकेपछि महिलाका निमित्त श्रीमान् र उनको घरपरिवार सबथोक हो भन्ने मारे पाप पाले पुण्य को मान्यतालाई आमाले लत्याउनुभयो । आफैं पालिने हिम्मत बटुल्दै, श्रीमान् र घरपरिवारको बन्धन तोड्दै उहाँ बाहिरिनुभयो । आमासँगै म र अरू ससाना तीन बहिनी थियौं ।हामीलाई आमाले कार्कीको पहिचान दिएर काठमाडौंमा हुर्काउन थाल्नुभयो । हामी विश्वकर्मा हौं भन्ने मैले पछि मात्रै थाहा पाएँ । एक दिन मसँगै पढ्ने एक जना राज नामको साथी दलित भएकै कारण विद्यालय छाड्न बाध्य भयो । त्यो घटनापछि आमाले हामीलाई कार्की थर दिनुभएको अन्तर्य केही बुझें । त्यसबेला लाग्यो धन्न आमाले बेलैमा बुद्धि पुर्याउनुभएछ, नत्र म र बहिनीहरू पनि यसैगरी कुनै दिन विद्यालयबाट निकालिने रहेछौं । आमा रत्नपार्कको फुटपाथमा मौसमी फलफूल तथा तरकारीहरूको व्यापार गर्नुहुन्थ्यो । जेठी छोरी, केही हुर्कंदै गएकी हुँदा म पनि आमासँगै कहिले कसो रत्नपार्कमा व्यापार गर्न जान थालें । बिहानबेलुकी व्यापार, दिउँसो पढ्न जान्थें । गर्मीको मौसम थियो । २०६८ सालको कुनै एक बिहान सधैं झैं रत्नपार्कमा म र आमा काँक्रो बेच्दै थियौं । गर्मीमा काँक्रो निकै बिक्थ्यो । आमाले एउटा सर्लक्क परेको काँक्रोलाई उही आकारको अरू पाँचवटा चिरा पारिदिनुभयो । नुन र हरियो खुर्सानी पिनेको पेस्ट त्यसमाथि दलिदिनुभयो । त्यसलाई स्टिलको बाटामा राख्दै मेरो हातमा थमाइदिनुभयो ल, यो बेचेर आइज । हेर्दैखेरी कस्तो लोभलाग्दो देखिएको थियो चिराचिरामा बाँडिएको त्यो लामा लामा बान्की परेको काँक्रो ।म बाटाभरि सजिएको काँक्रो बोकेर बाटोमा हिँडिरहेका पैदलयात्रीहरूलाई सोध्दै जान थालें, काँक्रो खानु हुन्छ ? पैदलयात्रीहरूमध्ये एक जना परिचित अनुहारसँग मेरो अनपेक्षित झम्काभेट भयो, बाफरे सर ? मलाई स्कुलमा पढाउने सरलाई झ्याप्पै भेट्दा म आत्तिएँ, त्यहाँबाट भागें । भाग्दै जाँदा म लडें । काँक्रोका चिराहरू सबै भुइँभरि छरपस्टिए । म हत्त न पत्त उठें । हस्याङफस्याङ गर्दै आमा भएको ठाउँनेर पुगें । आमालाई सबै कुरा सुनाएँ । बेच्नुपर्ने काँक्रो सबै खेर गएकोमा आमाले मलाई गाली गर्नुहुन्छ भन्ने सोचें । उहाँले काँक्रोबारे केही नभनी मेरो अवस्थामा ध्यान दिनुभयो । चोरेर पो खान हुँदैन त, काम गरेर खान कहिल्यै लाज मान्नु हुँदैन भनेर सान्त्वना दिँदै मलाई सहज रूपमा सम्झाउनुभयो । काँक्रोको घाटा व्यापारको पीर त आमाले हटाइदिनुभयो । सरसँग भेट हुनुको पीरले भने मलाई पछिसम्म खाइरह्यो लाऽऽऽ, सरले स्कुलमा सबै साथीहरूलाई भनिदिनु होला कि ? कार्की थर हामीले सधैं अपनाउन सक्ने स्थिति थिएन । आफ्नै वास्तविक पहिचानसँगै म केही डर, केही हिम्मतका साथ देखा पर्न थालें । जात खोलेपछि कोठा भाडामा बास पाउनै मुस्किल पर्यो । निकै कठिनाइपश्चात् कोठा भाडाको बास मिलाउन सक्यौं । यो समाज साँच्चिकै अचम्मको छ । म हिजो कार्की थरकी हुँ भन्दा यही मान्छे थिएँ । आज म विश्वकर्मा हुँ भन्दा पनि यही मान्छे छु । मेरो नामसँगै जोडिएर आएको एउटा थरले मेरो अस्तित्वलाई म मान्छे हो होइन भन्ने विषय निर्धारण गरिदिन्छ । न हामी समाजमा बस्न लायक ठहर्याइन्छौं न सिमेन्ट, बालुवा, इँट्टा र रडहरूले बनेको घरहरूभित्रका कोठाहरूमै ! संविधानका अनेक धारा, उपधाराहरूभित्र अक्षरशः लेखिएका समानता, न्याय, भेदभावरहित समाज जस्ता कुराहरू मेरा लागि कहिलेसम्म अक्षरमै कैद रहिरहने हुन् ?हुर्किंदै जाँदा हाम्रा आवश्यकता पनि बढे । खर्च पनि बढ्यो । आमा एक्लैको मौसमी व्यापारले मात्रै चार जनाको ज्यान धान्न सक्ने कुरै भएन । मैले पनि व्यापार सुरु गर्ने सोच बनाएँ । व्यापारका लागि पुँजी मसँग कसरी हुनु ? भावनात्मक नाता गाँसिएको साइनोसम्बन्धमा मैले माइजू मानेकी एक जना मनकारी महिला मेरा निम्ति उद्धारकर्ता भएर आइदिनुभयो । उहाँले २० हजार रुपैयाँ सापटी दिनुभयो । उहाँको त्यो सहयोग मेरो पहिलो एकल व्यापारको सिड मनी बन्यो । उनै माइजू, आमा र म काठमाडौंको मुटु भोटेबहालमा किनमेलमा गयौं । त्यहाँ थोकमा किन्दा सस्तोमा कपडा पाइन्छ भन्ने सुनेको भरमा हामी त्यहाँ पुग्यौं । त्यहाँका पसलहरू चहार्यौं । आफ्नो दामअनुसारका सस्ता र प्रयोगमा आइरहने खालका कपडाहरू छानीछानी किन्यौं मोजा, मास्क, सुरुवाल, टिसर्ट आदि इत्यादि । मेरा ग्राहकहरू मजस्तै निम्न वर्गका हुन् भन्ने ख्याल राखेरै कपडाहरू रोज्यौं । सडकमै मैले व्यापार गर्ने हुँदा मूल्य पनि सोहीअनुसारकै हुनु जरुरी थियो । सडक व्यापारबाट हाम्रो घर धानिँदै आएको हुँदा सडक व्यापारका ग्राहकहरूको मनोविज्ञान र आवश्यकता अनि रुचि मैले बुझेकी थिएँ । सडकमा हिँड्दाहिँड्दै वा किनमेलमै आएकाहरूले ५ सयमा दुईजोर लुगा किन्न पाउँदा खुसी हुने जमातहरूसँगै म हुर्किएकी थिएँ । मेरा निम्ति तिनै जमात अपेक्षित ग्राहक थिए । पूरै २० हजारको सामान लियौं हामीले । एकैचोटि धेरै सामान लिने ग्राहकलाई मेजमान गर्ने गरिँदोरहेछ त्यहाँ । मेरो २० हजारको किनमेलले चाहिँ त्यस्तो मेजमान पाएन । यद्यपि मेरा लागि जीवनकै पहिलो ठूलो रकमको किनमेल गरेकी थिएँ । होलसेलबाट सामान त लिएर आयौं । अब पसल थाप्नु छ । कहाँ थाप्ने पसल ? बेलुकीपख भयो । विष्णुदेवी स्कुल नजिक गएर व्यापार गर्ने निधो गरें, त्यहाँ गएँ । सडकको एकापट्टिको किनारमा त्रिपाल ओछ्याएँ । सामानहरू मिलाउन थालें । कसैले यहाँ नराख भनेर कराएको आवाज आउन थाल्यो । म नसुनेझैं गर्दै सामान मिलाउनमै व्यस्त भइरहें । पहिलो दिनको व्यापार साह्रै निराशजनक भयो । जम्मा तीनवटा मास्क बेचेर तीस रुपैयाँ कमाएर घर फर्कें । म घर पुग्दा आत्तिएँ पनि । मैले व्यापार गर्न सक्दिनँ कि भन्ने डर लाग्यो । तर, बल्लबल्ल सुरु गरेको काम कसरी निराश भइहाल्नू ! घरको गर्जो टार्नु पनि उत्तिकै जरुरी छ । आफ्नो पढाइ पनि अघि बढाउनु छ भन्ने सोच्दै आफूलाई थम्थमाएँ । आज नभए भोलि त होला भन्ने सोचेर मैले त्यो दिनलाई बिदा दिएँ, भोलिको सुनौलो बिहानीको पर्खाइमा । बीएएलएलबी पढ्न नेपाल ल क्यापसमा इन्ट्रान्स दिएकी थिएँ । नाम निस्कियो । मलाई पढ्नु नै थियो जसरी पनि । तर, त्यहाँ दिउँसो पढ्न जानुपर्ने भयो । भर्ना भएर परीक्षामा राम्रो अंक ल्याउने गरी स्वअध्ययन गरी आवश्यक र भ्याएका बेला हाजिर हुने उपाय छन् कि भनेर पनि सोधिहेरें । त्यो पनि नहुने रहेछ । सेमेस्टर सिस्टम लागू गरिएको हुँदा अनिवार्य हाजिर हुनैपर्ने व्यवस्था गरिएको थियो । गयल भए नतिजामा जोडिने अंक प्राप्त हुन सक्दैनथ्यो । त्यसैले दिउँसो अनिवार्य रूपमा कजेलको कक्षाकोठामा हाजिर भएरै पढ्नुपर्ने भयो । बिहान पढ्न जान पाए दिउँसोभरि मैले केही गरेर कमाउन सक्थें भन्ने सोचेको थिएँ । त्यो योजना सम्भव नहुने भयो । दिउँसोको पढाइ सकेर म बेलुकीको व्यापार गर्दै गएँ । अनेकथरीका ग्राहक आउँथे । कोही राम्रा र किन्नकै लागि आउँथे । कोही भने सामानहरू जाँच्न, तिनको मूल्य थाहा पाउन र सडक व्यापारीहरूसँग जिस्किन मात्रै आएका हुन्थे । कहिलेकाहीं क्याम्पसमा सँगै पढेका साथीहरू पनि आइपुग्थे । उनीहरू सामु पर्दा भने नरमाइलो महसुस गर्थें । कोही बोल्न आउँथे, मजैले बोल्थे । साथीहरू धेरैलाई मैले आफ्ना सामान बेचें । उनीहरू पनि अप्ठ्यारो नमान्नू भन्दै किनेर लैजान्थे । कोही भने नदेखेझैँ मतिर पिठ्युँ फर्काइदिएर उभिन्थे वा अर्को व्यापारीकामा जान्थे । उनीहरूसँग भने म खास मतलबै राख्दिनथें ।आफ्नो घरव्यवहार टार्नु छ, आफ्नो र बहिनीहरूको पढाइ खर्च जुटाउनु छ । रगतको सम्बन्धै नभएकी माइजूले विश्वास गरेर दिएको पैसा फिर्ता गर्नु छ । त्यसैले जसरी हुन्छ व्यापार होस् भन्ने मेरो चाहना थियो । नेपालीहरूको महान् चाड बडादसैं आयो । यो दसैं हामीजस्ताका लागि नै दशा पनि बन्ने गर्छ । तर, जब मैले व्यापार सुरु गरें, त्यही दसैंले मेरा लागि फाइदा पनि गर्यो । दसैंमा जुनसुकै वर्गकाले पनि अनिवार्य नयाँ लुगा लगाउनुपर्छ भनिन्छ सायद । खासगरी गरिबहरू यो अवसरमा एकजोर भए पनि नयाँ लुगा जोहो गर्छन् । ठुल्ठूला सपिङ मल, बुटिकहरू हामीजस्ताका लागि हुँदै होइनन् । सानो पुँजी, सानै लगानी, सानै व्यापार । त्यसैले मेरा वर्गका निम्ति मजस्ताहरू नै व्यापारी हुँदा राम्रो हुनेरहेछ । उनीहरूले दसैंका लागि अनिवार्य किनमेल गरिदिँदा मेरो व्यापार फस्टायो । सडकमा कपडालगायत अन्य ससाना सामान व्यापार गर्ने क्रममा भेटिने अनेकौं मान्छेमाझ केही भने मेरा नियमित ग्राहक पनि बने । एक जना बाहुन बाजे मेरो पसलको दैनिक ग्राहक थिए । मलाई याद छ, पहिलो दिन उनी स्कुटरमा आएका थिए । उनले मसँग भएको पहेँलो रङको मोजा किने । त्यही क्रममा मेरो परिचय पनि विस्तृतमा सोधिभ्याए । मैले आफू दलित भएको कुरा उनलाई खुलाइनँ । उनले मोजा किनेर लगे । उनलाई हरेक सामान पहेँलो रङको चाहिँदोरैछ, उनी मेरो स्मृतिमै बस्न पुगेका थिए । त्यसपछिका दिनमा उनी सधैंजसो मेरै पसलमा आउँथे । आएपछि खाली हात कहिल्यै फिरेनन् सानै भए पनि केही न केही किनेरै फर्किन्थे । मलाई भने सधैं एउटै प्रश्नले सोच्न बाध्य बनाइरहेको थियो बाजेले म दलित हुँ भन्ने कुरा थाहा पाएमा उनको मप्रतिको व्यवहार यस्तै रहिरहला ? यो एक अनुत्तरित प्रश्न भएर रह्यो मेरा लागि । मैले व्यापार गर्ने सडक मेरा लागि सामान बेच्ने ठाउँ मात्रै थिएन । मजस्तै श्रमजीवीहरूको भेला हुने ठाउँ पनि हो त्यो । दिनैभरि ठेलागाडा गुडाएर थकित भएका श्रमिक जम्मा भएर आआफ्ना दुःखसुखका पल साटासाट गर्ने ठाउँ पनि हो त्यो । बस्ने बास र खाने खासको सुनिश्चित नभएकाहरूका निम्ति त्यो आश्रयस्थल पनि हो । त्यो ठाउँले गरिखाने वर्गलाई आत्मनिर्भर बन्ने आधार पनि दिएको छ । म पनि त्यही जमातको अंग बनेकी थिएँ । त्यसैले मेरासामु उनीहरू आफ्ना अनुभूति निर्धक्क खोल्थे, गफिन्थे, हाँस्थे । त्यहाँ एउटा यस्तो जमात थियौं हामी जो संघर्ष र अनुभवले जोडिएका थियौं । एकअर्काबारे खास थाहा नभए पनि आपसमा भने आफ्नाझैं व्यवहार गर्थ्यौं हामी । हाम्रा लागि कोही थिएनन्, न राज्य, न आफन्त न साथीसँगी । त्यसैले हामी हामी नै आफ्ना हुन पुग्ने रहेछौं त्यहाँ । अनि त्यो भौतिक साथ छुटेपछि फेरि आफ्नाहरू पनि छुट्न पुग्थे । मलाई भने त्यही जमातको अंश बनेरै जुनी काट्नु थिएन । मेरा सपनाहरू साकार पार्नु थियो । परिवारले सधैं आधारभूत आवश्यकताकै निम्ति हड्डी घोटीरहनू नपरोस् भन्ने चाहन्थें । त्यसमाथि सडक व्यापारीका रूपमा झेल्नुपर्ने दुर्व्यवहार र अपमानले मलाई बेलाबेला पोल्थ्यो । म भित्री बस्त्रहरू पनि बेच्थें । त्यस्ता बस्त्र तुलनात्मक रूपमा धेरै बिक्री हुन्थ्यो । महिलाहरू सहज रूपमै उज्यालैमा आएर हेर्थे, छान्थे अनि चित्त परेको किनेर लैजान्थे । केटाहरू भने प्रायः रात परेपछि आउँथे । कोही राम्रैसँग किन्ने नियतले आएका हुन्थे, हेर्थे अनि किनेर जान्थे । कोही चाहिँ किन्ने मनसायले आए पनि छिरदिन्थे । कोही साह्रै अचम्मको व्यवहार पनि गर्ने गर्थे । कसैकसैले त हातमा लिएर तन्काउँदै मलाई ठीक हुन्छ कि नाइँ भन्दै जानी जानी देखाउँथे । कसैले ट्राइ गरे कसो होला ? भन्थे । त्यसबेला तिनलाई त्यहीं मानहानिको मुद्दा हालिदिउँझैं लाग्थ्यो । तर म कानुनी अभ्यास गर्ने थलोमा थिइनँ । न मसँग त्यसो गर्न सक्ने हैसियत नै थियो । थियो त केवल मनभित्र आक्रोश र अपमानबोधको दुखाइ । खासमा म त्योबेला एक सडक व्यापारी थिएँ, युवा महिला थिएँ । ती मेरा ग्राहक थिए केही मात्तिएका, केही उच्छृंखल युवा, केही अधबैंसे उत्ताउला पुरुष थिए । त्यस्तालाई मैले अनौठा खालका ग्राहकका रूपमा राख्दै भड्किएलान् र अर्कोचोटि नआउलान् भनेर धेरै पटक चुपचाप बस्न बाध्य भएकी छु । कलेजमा प्रायःजसो असाइनमेन्टहरू गरिरहनुपर्थ्यो, प्रजेन्टेसन दिइरहनुपर्थ्यो । कजेलको पढाइ र व्यापारको चटारोमा म पिल्सिन पुगें । व्यापारलाई समय दिँदा पढाइमा समय अपुग हुने ! पढाइलाई समय दिँदा बिहानबेलुकीको छाक टार्न धौधौ पर्ने ! मेरा लागि कुन चाहिँ आवश्यक भनेर रोज्ने ठाउँ नै थिएन । एकातिर भविष्यमा थप व्यावसायिक बन्न पढ्नु अति आवश्यक थियो, अर्कोतिर तत्कालको आवश्यकता पूरा गर्न सडक व्यवसायबाहेक अरू विकल्प थिएन । कहिलेकाहीं लाग्थ्यो, मसँग पनि लगानी गर्ने पैसा भइदिएको भए गार्मेन्ट खोलेर ठूलो मात्रामा व्यवसाय गर्ने थिएँ । मेरो व्यवसायले मलाई मात्रै नभएर अरूलाई पनि रोजगार बनाउन सक्ने थियो, आफ्नो व्यवसायसँगै अरू काम पनि गर्न सक्ने हुनेथिएँ । व्यापारमा कहिलेकाहीं थाक्थें । आफैंमा ऊर्जा भर्न कहिलेकाहीं अरूजस्तै भाइरल भइदिउँ कि भन्नेजस्ता रमाइला सोच पनि आउँथ्यो । भाइरल चटपटेवाला, भाइरल चियावाली भनेर धेरै फोटोभिडियो सामाजिक सञ्जालमा यत्रतत्र देखेपछि मलाई पनि त्यस्तो सोच आएको हो । भाइरल भएँ भने व्यापार धेरै हुन्थ्यो कि ? मेरो मिहिनेतले केही बढी परिणाम ल्याउँथ्यो कि ? यस्ता कल्पना गर्थें । अनि सायद मेरो पढाइका लागि पनि कोही सहयोगी मनकारी पो भेटिन्थ्यो कि ! तर, भाइरल हुन तस्बिर, भिडियोमा आफू र आफ्नो काम उतार्ने रुचि र सीप पनि चाहियो । त्यो दुवैमा म अति अरुचिकर मान्छे हुँ । आफ्नो वास्तविकतालाई कसैले मजाक नबनाओस् भन्नेमा सधैं सचेत रहें म । मसँग मेरा विगत र वर्तमानलाई तस्बिरमा कैद गर्ने सोच कहिल्यै आएन । व्यापार कसरी बढाउने भन्ने सोचसँगै पढाइलाई पनि जसोजतो धान्दै थिएँ । दिनभरि कलेजमा कानुन विषय पढ्यो, ४ बजेपछि सडकमा व्यापार गर्यो । मेरो यही दैनिकीमा बानी परिसकेको थियो । दुःखीलाई कहिल्यै सुख मिल्दैन भन्ने उखानझैं भयो मलाई पनि । काठमाडौंका मेयर बालेन शाहको सुन्दर सहरमा फुटपाथ व्यापारीलाई कसिंगर बढारेर फ्याँकेझैं सबै व्यापारीहरू लखेटिए । म पनि लखेटिएँ । सडक व्यापारीहरू लखेटिएपछि पक्षविपक्षमा अनेक कुरा गरिए, व्याख्या विश्लेषण सुन्न पाइयो । रातारात यहाँको प्राकृतिक सम्पदा र संरचना मास्दै विकासका नाममा कंक्रिट सहर बनाउँदा बढेको सुन्दरता घटाउने हामी सडक व्यापारी पर्यौं । हाम्रो व्यापारमा रोक लगाएर सहरको गुमेको सुन्दरता फिर्ता आयो ? सडकको क्षमताभन्दा बढी मात्रामा सवारी साधन ल्याउने र गुडाउने अनुमति दिनेहरूका निम्ति हामीले सडक अस्तव्यस्त बनायौं । हामी लखेटिएपछि सडक खुला भयो ? तपाईंको सहरमा ट्राफिक जाम हुन छाड्यो ?सत्य के हो भने, कुनै पनि परिवर्तनमा ठूला गाथा बोकेका, बुलन्द भनिने आवाजले म र मजस्ताको स्थितिलाई सम्बोधन गरेन । हाम्रो यथार्थ छाम्ने कोही भेटिएन । कति दिनसम्म म र मजस्ताहरूको घरको चुलो बलेन, कैयौं छाक अनगिन्ती पेटहरू रित्तारित्तै बास बसे, भोकभोकै श्रममा खटिए । सडकदेखि सदनसम्म कसैलाई त्यसको पीडाले छोएन । मेरो व्यापारमा बन्देज लागेपछि घरको चुलो चिसियो । भाँडा रित्तोको रित्तै रहे । मेरो भविष्य बनाउने आधार, मेरो शिक्षा बीचैमा थाती रह्यो । के सडक व्यापार गरेरै पेट पाल्नु, पढाइ खर्च जुटाउनु मेरो दोष हो ? यसको जवाफ कोसँग छ ? मेयरसँग ? संसद्सँग ? मन्त्रीसँग ? प्रधानमन्त्रीसँग ? यो देशको एक नागरिकको हैसियतमा संविधानले मलाई दिएको गाँस, बास, कपासको हकशिक्षाको हकरोजगारीको हक हनन भइरहँदा खोइ मेरा निम्ति कानुन ? आफ्नो नागरिकलाई सुरक्षा र संरक्षकत्व प्रदान गर्ने राज्य खोइ ? बेलुका ७८ बजेपछि रात्रिकालीन व्यापार गर्न दिनु उचित हो भन्ने सुझाव पनि सुनिन्छ । यदि यस्तो हुने हो भने यो सरासर सडक व्यापारीविरुद्धको प्रपञ्च हो । दिनभरिको कडा परिश्रमले थाकेका श्रमिकले खानपिनको बन्दोबस्त गर्नुपर्ने बेला उत्सव मनाएझैं बजार लगाउनु श्रमजीवीहरूको समय प्रतिकूल हुन्छ । त्यसमाथि पनि घरभित्रैदेखि बाहिरसम्मै असुरक्षित रहँदै आएका मजस्ता महिलाको भौतिक तथा मानसिक सुरक्षाको ग्यारेन्टी राज्यले गर्न सक्छ ?"
ठुमरीका अल्केमिस्ट,"यस गजलमा उनले उदास भन्ने शब्दलाई यसरी अभिव्यक्त गरेका छन् कि श्रोताको हृदयमा त्यस अभिव्यक्तिले तुरुन्तै राज गर्छ । त्यो सुन्दा कसैको मन कटक्क खान सक्छ, कसैको शरीरमा सिरिङ्ग काँडा उम्रिन सक्छ र कसैको कानमा त्यो शब्द आफसेआफ दोहोरिरहन सक्छ । उनले उदासलाई त्यसरी धुनमा ढाल्नुको पछाडि कुनै महत्त्वाकांक्षा भेटिँदैन । यो बडो उल्लेख्य कुरा हो । आफूमा भएको ज्ञान र गायनशील्पको अनावश्यक प्रदर्शन पनि छैन त्यसमा । उनी अहंकारहीन थिए भन्ने सन्देश पनि यस गजल गायकीमा अनुभव गर्न सकिन्छ । भनिन्छ, संगीतले त्यस्तो कुरा व्यक्त गर्छ, जसलाई बोलेर व्याख्या गर्न सकिँदैन र जसबारे केही नबोली मौन रहन पनि असम्भव हुन्छ । यस कुरालाई उनको उक्त गजलले प्रस्टसँग सावित गरेको छ । कामतको अर्को स्मरणीय गुण भनेको उनको सिकाउने शैली थियो । अहिले मूलधारका गायिका र गायकहरूमध्ये अधिकांशका गुरु रहिसकेका कामतका हजारौं प्रशिक्षार्थीहरू नै उनको सिकाउने शैलीका साक्षी हुन् । आफ्ना विद्यार्थीहरूसँग उनले कुनै अदृश्य सिमाना कहिल्यै कोरेनन् । मित्रवत् ढंगले सिकाउने उनको चलन थियो । सिकाउने र पाठ दिने काम उनले पनि गर्थे । तर, त्यो पाठलाई कसरी प्रस्तुत गर्ने, कसरी आफ्नो कण्ठमा बसाउने भन्ने कुरा उनी स्वयं उदाहरणसहित प्रस्तुत गरेर देखाइदिन्थे, सुनाइदिन्थे । विद्यार्थीको क्षमता जाँच्नेमा उनी विश्वास गर्दैनथे । कसरी विद्यार्थीको दिमाग र गायनमा क्षमताको विस्तार गर्नेमा उनको ध्यान केन्द्रित रहन्थ्यो । एउटा गुरु हुन्छ, जसले विद्यार्थीलाई अत्याउँछ र अर्को गुरु हुन्छ, जो विद्यार्थीलाई सिकाउँछ । उनी सिकाउने गुरु थिए, उनका विद्यार्थीहरूले यस कुरालाई पक्कै पनि अनुभूत गरेको हुनुपर्छ । उनले बडो परिश्रमसहित ज्ञान आर्जन गरेका थिए । त्यस ज्ञानलाई नयाँ पुस्ताले सहज रूपमा हासिल गर्न सकुन् भन्ने उनको अभीष्ट थियो । शास्त्रीय संगीतको अभ्यास कठिन हुन्छ भन्ने भाष्यलाई उनी आफ्नोतर्फबाट बदल्न चाहन्थे । केही समय सिकेर विद्यार्थी भाग्नुभन्दा संगीतको संगतमा रमाउन् भन्ने धारणाका कारण नै बाँचुञ्जेल उनीसँग उनका थुप्रै विद्यार्थी समीप रहिरहे । बेलायती ज्याज फ्युजन गिटारबादक, ब्यान्डलिडर र संगीतकार जोन म्याक्लोक्लेन (महाविष्णु भनेर पनि परिचित महाविष्णु अर्केस्ट्राका प्रणेता) का अनुसार, पूर्वीय शास्त्रीय संगीतमा मजबुत नृत्यलय भेटिन्छ । जुन बडो भावपूर्ण हुन्छ र जसमा आफ्नै खालको ब्लुज संगीत भेटिन्छ । यसमा ज्याज संगीतको पृथक् अभिव्यक्ति पनि उपलब्ध छ, जसबाट ज्याज गायनले अर्को स्वरूप लिन सक्छ । सम्भवतः यसैकारण उनको ज्याज फ्युजनमा पूर्वीय शास्त्रीय संगीतको हल्का मिश्रण भेटिन्छ । कामतको गलामा भेटिने अद्भुत हरकत, गमक र खनकले त्यस्तै खालको विशिष्ट प्रयोगात्मक संगीतको थालनी हुन सक्थ्यो, शास्त्रीय संगीतका आधारमा नेपाली आधुनिक संगीतले एकप्रकारको विशेष स्वरूप हासिल गर्न सक्थ्यो । तर, कामतसँगै त्यस सम्भावनाको पनि अहिलेका लागि अवसान भएको छ । मान्छेको जीवनमा नियतिले प्रमुख भूमिका निर्वाह गरेको हुन्छ । कामतको सिरहामा जन्म हुनु, सीमापारिका मुसलमान दाजै उनको घर आउनु र उनको स्वरसँग साक्षात्कार हुनु, कलकत्ता पुग्नु, फर्किनु, फेरि प्रशिक्षणको लागि दैलो खुल्नु, बम्बई पुग्नुफर्किनु । र, काठमाडौं नै उनको कर्मथलो बन्नु एक जना विलक्षण प्रतिभाको जीवनको नियति थियो । नियतिले हामीलाई उनीजस्ता अमूल्य निधि दियो । त्यस्तो नियतिसँग के गुनासो गर्नु ? तैपनि एउटा चित्त दुखाइ भने रहिरहनेछ उनको अवसान अलि पर धकेलिदिएको भए हुन्थ्यो नियतिले । उनका नयाँ प्रयोग र कृतिको अभिलेख गर्न दिएको भए हुन्थ्यो नियतिले । तर, हामीलाई कामतको अवसान मञ्जुर नभए पनि नियतिलाई हाम्रो अभिलाषा मञ्जुर थिएन । कामत सँगसँगै ध्रुपद, ठुमरीलगायत शास्त्रीय संगीतमा साधना गरेका धेरै अग्रज र विलक्षण कलाकारहरू हामीले गुमाइसकेका छौं । र, ती कलाकारहरूमध्ये अधिकांश विस्मृतिको गर्भमा गइसके । तिनका कृतिहरूको मुस्किलले कतै अभिलेख भेटिएला । यसरी मेटिँदै छ संगीतको समकालीन इतिहास । यस क्रम र परिवेशमा हामीले कामत र उनका कृतिलाई कसरी सम्झिनेछौं, थाहा छैन ।"
निर्णयको 'फ्रिडम अफ एक्सप्रेसन,"र्यापरहरूको सम्झना मात्रैले हाम्रो मस्तिष्कमा केही बिम्ब ओहोरदोहोर गर्छ, जस्तो फ्रस्ट्रेटेड शब्दहरूले भरिएका गीतसंगीत, ट्याटु हानेका र झोलाजत्रा लुगा लगाउने मान्छे! तर, असलमा र्याप संगीत हो के ? अनि को हुन् र्यापर ? किन जन्मिन्छन् र्यापर र र्याप संगीत ? ९० को दशकमा र्याप गाउन सुरु गरेका निर्णय श्रेष्ठ एनएसके भन्छन्, मनभित्र कुण्ठित भावना व्यक्त गर्ने सहज माध्यम र्याप संगीत हो, जसलाई म छर्लङ्ग समाज देखाउने ऐनाका रूपमा बुझ्छु । संसारैभर यो संगीतले प्रशस्त सकारात्मक परिवर्तन ल्याएको छ । र्यापमा अश्लील शब्द हुनैपर्छ भन्ने होइन । झोले कपडा लगाए मात्रै र्यापर भइन्छ भन्ने पनि होइन । समाज कतातिर गइरहेको छ ? समाजको विकृति कसरी रोक्नुपर्छ भन्ने सकारात्मक सन्देश प्रवाह गर्ने सशक्त माध्यम हो र्याप । निर्णयका विचारमा हिपहप संस्कृति चार तत्त्वले बनेको हुन्छ ग्य्राफिटी पेन्टिङ, ब्रेक डान्सिङ, डिजेइङ र र्यापिङ । यिनै माध्यमद्वारा करिब १९५०६० तिर काला जातिमाथिको दमन र अत्याचारविरुद्ध अमेरिकाको न्युयोर्कबाट हिपहप संगीत सुरु भएको हो । तिनताका यस संगीतलाई आफूभित्रका कुण्ठा र दमित आवाज व्यक्त गर्ने माध्यम बनाइएको थियो । संसारको पहिलो र्याप गीत र्यापर्स डिलाइट्स हो । उबेला डिजे कुल हर्क, ग्य्रान्ड मास्टर फ्लास लगायतका र्यापरले हिपहप मार्फत विद्रोही भूमिका खेलेका थिए । वीरगन्जमा जन्मिएका निर्णयको मूलघर बालुवाटार हो । सरकारी जागिरे बुबाको पोस्टिङका कारण बसाइँसराइ भइरहन्थ्यो । सोही कारण निर्णयले युवावस्थासम्म आइपुग्दा निक्कै एक्सपोजर पाए । यूकेजीसम्म लिटल एञ्जल स्कुल पढेका उनी १ देखि ४ कक्षासम्म सेन्ट जेभियर्स पढे भने ७ देखि ८ कक्षासम्म अमेरिकाको युटा राज्यको लोगनमा । ९ देखि १० पढ्न पुनः सेन्टजेभियर्स फर्किएका उनी ११ र १२ क्याम्पियन एकेडेमी अनि ब्यालर्स सीजेएमसी । यसरी हेर्दा उनको जीवन मोबाइल पाराको देखिन्छ । म अत्यन्त अन्तर्मुखी स्वभावको मान्छे, बल्लबल्ल यसो साथीसँग घुलमिल सुरु हुन्थ्यो अर्को ठाउँमा सर्न परिहाल्ने । यसरी मेरो जीवन आफैंलाई अस्थिर लाग्न थाल्यो । लयबद्ध हुन पाएन । संक्रमणकालीन जीवन झेलेका उनी तिनै भोगाइ नै जीवनको सिकाइ भएको बताउँदै भन्छन्, मैले कलिलो उमेरमै संसारका धेरै ठाउँ देखें, विविध खाले भाषा, धर्म, संस्कृतिका मानिस भेटें । विविधताको अनुभव गर्न पाएँ । अहिले घोत्लिएर सोच्दा लाग्छ, तिनै अनुभव नै जीवन बाँच्न सिकाउने माध्यम बने । अमेरिकाको युटा राज्यको लोगन एक सुन्दर र सुरक्षित स्थान हो । गाउँजस्तै झझल्को आउने यो मनै लोभ्याउने सानो र चिटिक्कको सहरले निर्णयभित्रको र्याप कलामा निक्कै मलजल गरेको छ । त्यहाँ बस्दा निर्णयलाई मातृभूमि, यहाँका साथीसंगी तथा आफन्तजनको यादले निक्कै सताउँथ्यो रे । मनभित्र दबिएका तिनै भावना पोख्ने माध्यम उनले र्यापलाई बनाए । भन्छन्, आफूभित्रका रहर, इच्छा, कुण्ठा र चाहना लेख्ने सिलसिलामै कहानी बन्यो । देशबाट पर बस्दा देशभक्तिकै शब्दहरू कोरिराख्थें । त्यसपछि मैले र्यापलाई आर्ट अफ स्टोरी टेलिङका रूपमा ग्रहण गरें र सुरु गरें र्याप लेख्न र गाउन । दुई वटा अंग्रेजी र तीन वटा नेपाली गरी ५ एल्बम सार्वजनिक गरिसकेका निर्णयले आफ्नै शब्द र संगीतमा ३० वटाभन्दा बढी गीत गाइसकेका छन् । राष्ट्रप्रेम र देशभक्तिका शब्द कोर्न र गाउन अब्बल निर्णयको दिन पनि बित्यो, रात पनि बित्यो, तिम्लाई छोडी जाने अब दिन पनि आयो बोलको गीत लभसङ जस्तो सुनिए पनि वास्तवमा यसलाई निर्णयले देश छोडेर जान लागेको एक युवकको देशप्रेमप्रतिको पीडा भनेर बुझाए । अमेरिका पुगेपछि र्यापर बनेका निर्णय भन्छन्, युटास्थित लोगनको त्यो थुम्को र मेरो र्यापबीच अद्भुत सम्बन्ध छ । नेपालमै स्थिर जीवनयापन गरेको भए सायद म र्यापर नबन्न पनि सक्थें । उता गएपछि आफ्नो माटोको गन्ध, नेपालप्रेम अनि नेपालसँग जोडिएका थुप्रै यादले मलाई र्यापर बनायो । उनका अनुसार, सुरुसुरुमा अभिभावकले अन्य कुनै पेसाव्यवसाय रोजे हुन्थ्यो जस्तो गर्थे, तर बिस्तारै र्यापको अर्थ र महत्त्वका साथै यसमा समाज परिवर्तन गर्न सक्ने शक्ति हुन्छ भन्ने बुझेपछि सम्पूर्ण परिवारले नै साथ दिन थाले । बुवाको विद्यावारिधि सकिनासाथ निर्णय नेपाल फर्किनुपर्यो । यहाँ पनि फेरि एक पटक उनको जिन्दगी अस्थिरतामै दौडियो । सन् १९९२ मा नेपाल फर्केपछि उनले १९९८ देखि इमेज एफएममार्फत ब्रिङ द हाउस डाउन नामक अंग्रेजी कार्यक्रम चलाउन थाले । उक्त रेडियो कार्यक्रम युवापुस्तामाझ निक्कै लोकप्रिय बन्नुका साथै हिपहप तथा र्याप म्युजिकलाई गाउँगाउँसम्म पुर्याउने माध्यम बन्यो । त्यसपछि निर्णयले ब्रिङ द हाउस डाउन बोलको अंग्रेजी र्याप गीत निकाले । र्यापमार्फत गालीगलौज गरेर होइन, सभ्य शब्दमा सकारात्मक सन्देश तथा सूचना प्रवाह गर्न सकिन्छ भन्ने अठोट लिएर सोही अनुसार अगाडि बढे । आफ्नो र्याप जिन्दगीको फेहरिस्ता लगाउँदै निर्णय भन्छन्, मैले गाएको दिन पनि बित्यो, रात पनि बित्योगीतले जनजनमा र्याप के हो भन्ने बुझाइदियो । म नेपाली, हामी नेपाली बोलको गीतले सन् २००५ मा बेस्ट सङ अफ नेसनल फिलिङ्सको अवार्ड पायो । तसर्थ मलाई लाग्छ, र्याप संगीतमा नरम र सकारात्मक शब्दले पनि परिवर्तन ल्याउन सक्छ । रूपरंग, चालढाल, लवाइखवाइ, तौरतरिका भिन्न देखिए पनि निर्णयलाई आजको दिनसम्म रक्सी, चुरोटको स्वाद थाहा छैन । आध्यात्मिकतामा विश्वास गर्ने उनी दयालु देखिन्छन् । सन् २००६ देखि निर्णयले एनएसके टुर फर एजुकेसन सञ्चालन गरिरहेका छन्, जसमार्फत आजसम्म देशभरका २ सयभन्दा बढी स्कुलकलेजमा एडुटेनमेन्ट कार्यक्रम सम्पन्न भइसकेको छ । उनको कर्न्सट हेर्न आउने हरेक विद्यार्थीले एउटा कपी र एउटा कलम अनिवार्य रूपमा ल्याउनुपर्छ । उक्त कपी, कलम उनले विकट तथा दुर्गम स्थानका विद्यार्थीलाई निःशुल्क प्रदान गर्ने गरेका छन् । हालसम्म उनले मुलुकभर १५ लाख स्टेसनरीलाई बाँडिसकेका छन् । त्यसबाहेक निर्णयको पहलमा सयभन्दा बढी विद्यार्थी छात्रवृत्तिका पढिरहेका छन् । आपत्का घडीमा मुलुकका लागि दिलोज्यानका साथ सदा तयार रहने निर्णयले भूकम्पका बेला आफ्नो टिमसँग मिलेर बुङमतीमा दुई सय वटा घर निर्माण गरे, उक्त समयमा ७ महिना घर नआएको पनि उनले सुनाए । कोरोनाकालमा उनले दैनिक २५ देखि ३५ जनालाई सडकमै खाना खुवाए, केही समयअघिको भूकम्पमा खाद्यान्न र ग्यास सिलिन्डर बाँड्न दैलेख पुगे । दया र प्रेम नै मानव धर्म हो भन्ने मैले बुझेको छु । मरेर के नै लिएर जाने हो र ? जे सकिन्छ यहीं गरेर जाने हो, अरूलाई सेवा गर्दा आत्मा खुसी हुने बताउँदै निर्णयले भने, आत्मा शरीरभित्र हुन्छ, पहिरन या बाहिरी आवरणमा हुँदैन तसर्थ हृदय चिन्न सक्नुपर्छ । २ वर्षदेखि आफ्नै एल्बम एक नेपाल का लागि काम गरिरहेका निर्णय अरूको गीतमा संगीत दिने, शब्द लेख्ने, २६ वर्षदेखि सञ्चालन गरेको रेडियो कार्यक्रम चलाउने, टुर फर एजुकेसनका लागि सक्रिय रहने कामकुरामै व्यस्त छन् । पछिल्लो समय र्याप म्युजिकमा व्यावसायिकता बढेको बताउँदै उनले भने, पहिलेपहिले हामीलाई सित्तैमा गाइदेउ भन्दा गाइदिन्थ्यौं । हाम्रो मन कमलो छ, छिट्टै भावनामा बगिहाल्छौं । तर, अहिलेका भाइबहिनीहरू बिनापैसा काम गर्दैनन् । प्रोफेसनालिज्ममा यो कुरा हुनुपर्दो रहेछ । जीवन निर्वाहका लागि पनि यो आवश्यक छ । व्यावसायिकता बढ्दै गएकोमा म खुसी छु । जब गल्ती गरिन्छ तब गाली खाइन्छ, बहिष्कार भइन्छ भन्ने तर्क गर्ने निर्णय आफू सही मार्गमा असल कर्म गर्दै अगाडि बढ्यो भने सबैको साथसहयोग मिल्ने बताउँछन् । संगीत यसै पनि जटिल विधा हो, त्यसमाथि पनि र्यापले त झन् हरेकको मन छुने आँटहिम्मत हुनुपर्छ भन्ने उनको धारणा छ । परफमर्श सोसाइटी अफ नेपालका उपाध्यक्ष, क्यान्सर रिलिफ सोसाइटीका बोर्ड सदस्य तथा रातोचन्द्रसूर्य डट कमका प्रधान सम्पादक निर्णय र्यापमा पोखिएका जति वैराग्यता, नैराश्यता या कुण्ठा छन्, तिनलाई हाम्रो समाज कतातिर गएछ र अब के गर्न पर्छ भनेर बुझिदिन सबैलाई आग्रह गर्छन् । एउटा कुरामा चाहिँ निर्णय सहमत देखिन्छन्, हो हामीले भर्खर र्याप सुरु गर्दाका बखत अलि कडा अनुशासन मात्रै नभएर हामी स्वयंमा सेल्फसेन्सरसिपको भावना थियो । सन् २०१० या ०११ पछि मिडिया परिवर्तन भए । पत्रिका र रेडियोबाहेक विभिन्न टीभी च्यानल, युट्युब, अनलाइन लगायत न्यु मिडियाको प्रभाव बढ्न थाल्यो । मिडिया निःशुल्क रूपमा आफ्नै हातमा भएपछि यसको प्रयोग आफूखुसी हुन थाल्यो । तर, जे जस्तो भए पनि देश, समाज र नागरिकको भावनालाई कदर र सम्मान गर्ने व्यक्ति स्वयं आफैंले हो । उबेला शारीरिक द्वन्द्व थियो, अहिले मानसिक र भावनात्मक द्वन्द्वमा मान्छे फस्दै गएको बताउने निर्णय यसको दोष नेतालाई मात्र नदिएर हामी हरेक व्यक्ति पनि त्यसको भागिदार हौं भन्नेमा सहमत देखिए । यो सबको कारण राजनीतिक अस्थिरता हो । म त गाली आफैंलाई गर्छु । किन अरूलाई गर्ने ? लोकतन्त्र तथा प्रजातन्त्रान्त्रिक मुलुकमा हरेक उम्मेदवार छान्न पाउने अधिकार हामीलाई छ । हामीले सही व्यक्ति छान्न नजानेको वा नसकेको पो हो कि ? र्यापलाई राजनीतिसँग जोडेर उनले भने, फरक बुझाइकै कारण र्याप संगीत पनि गलत शब्दको चंगुलमा पो परेको छ कि ? अब मनन गर्ने बेला आइसक्यो जस्तो लाग्छ । किनभने हिपहप र र्यापमा फ्रिडम अफ एक्सप्रेसन धेरै छ । यो ग्याङस्टर र्यापबाट ज्यादा प्रभावित छ ।"
लोलिताको ७० वर्ष,"विवाद र विचारयौन चर्चा र चित्रणका कारण संसारमा थुप्रै कृति विवादमा परेका छन् । सन् १८५६ मा प्रकाशित गुस्ताब फ्लुबर्टको उपन्यास म्याडम बोभारी मा पुँजीवादमा प्रवेश गर्दै गरेको फ्रान्सेली समाजमा एउटी महत्त्वाकांक्षी महिला एम्माको अनगिन्ती विवाहेत्तर सम्बन्ध र खर्चालु स्वभावले निम्त्याउने दुखान्त कथा छ । फ्रान्सेली समाजमा सबैजसो विवाहित जोडीको विवाहेत्तर गोप्य सम्बन्ध हुन्छ भन्ने मोपासाँका कथाहरूमा राम्ररी व्यक्त भएको छ । फ्लुबर्ट र मोपाँसा दुवैका कृतिमाथि नैतिक सवाल उठाएर अनेकौं विवाद भएका छन् । डीएच लरेन्सको लेडी च्याटरलिज लभर नारी स्वाधीनताको अर्को दुःसाहसिक उपन्यास थियो । शारीरिक अशक्त पतिकी पत्नी कोन्स्सटान्स रिडले परपुरुषसँग बनाएको सम्बन्धको कथाले अनेकौं विवाद र प्रतिबन्ध निम्त्यायो । नैतिक सवालका सबैभन्दा ठूला आख्यानकार लियो तोल्सतोयको अन्ना करेनिना ले समेत थुप्रै नैतिक सवाल झेल्नुपर्यो । प्रेमलाई सामाजिक नैतिकतामा बाँध्न नचाहने अन्ना श्रीमान् र बच्चा हुँदाहुँदै परपुरुषसँग प्रेम गर्छे, उसैबाट छोरी जन्माउँछे र सामाजिक स्वीकृति खोज्छे । यी कृतिले प्रेम र यौनलाई प्राणीको प्रकृतिका रूपमा व्याख्या गर्दै त्यसमाथि सामाजिक नैतिकताको बन्धन उचित हुँदैन भन्ने शक्तिशाली तर्क गर्छन । धुस्वाँ सायमीको उपन्यास गंकी, गोविन्द गोठालेको के गरेकी शोभा ? वा सरस्वती प्रतीक्षाको नथिया की नायिकाहरू अनेक पुरुषसित संसर्ग गर्छन् । तिनका लागि त्यो विलास होइन, कठोर बाध्यता हो । कोरियाली निर्देशक किम कि दुकका अराजक यौनसम्बन्ध चित्रण गर्ने सिनेमामा समेत त्यसका बलिया तर्कहरू छन् ।लोलिता मा भने हम्बर्टको यौनक्रिडा बालयौन दुराचार र अपराध हो । त्यसको अन्तर्यमा म कुनै विचार, प्रेम र प्राकृतिक स्वभाव भेट्दिनँ । मेरो विचारमा संरचना उच्च साहित्यिक भए पनि लोलिता उत्कृष्ट कृति होइन । त्यस्ता कृतिलाई कसरी उत्कृष्ट साहित्य मान्ने, जसमा मानवीयताको कुनै अनुगुञ्जन हुँदैन ! नाबोकोभले हम्बर्टको आशक्तिलाई प्रेमकै रूपमा व्याख्या गरेका छन् । प्रेम त प्रकृति हो । प्रकृतिमा बलात्कार हुँदैन, हुन्छ त केवल प्रेम र यौन ।"
