शीर्षक,विवरण
जग्गा विवादमा हत्या बढ्दै,"(रौतहट)यही साउन ६ मा सर्लाहीको मलंगवा नगरपालिका४ का ८१ वर्षीय पूर्वराज्यमन्त्री रामचन्द्र राय यादवको जग्गा विवादका कारण आफ्नै फार्म हाउसमा हत्या भयो । रायको चन्द्रनगर गाउँपालिका१ रतनपुरस्थित फार्म हाउस आफ्नो जग्गामा बनेको छिमेकी वीरेन्द्र रायले दाबी गर्दै आएका थिए । यही विवादबीच वीरेन्द्रले पूर्वराज्यमन्त्री रायका सहयोगी कविलासी नगरपालिका३ का राम उजैन रायलाई प्रलोभनमा पारेर मध्यरातमा धारिलो हतियार प्रयोग गरी हत्या गराएको प्रहरीले जनाएको छ । वीरेन्द्रले उजैनलाई दुई लाख दिने र फार्म हाउस बनाइदिने प्रलोभन देखाएको अनुसन्धानबाट खुलेको जिल्ला प्रहरी सर्लाहीका डीएसपी दीपक श्रेष्ठले बताए ।सिरहाको अर्नमा गाउँपालिका२ ब्रह्मपुरीका २५ वर्षीय सञ्जयकुमार महतो उच्च शिक्षाका लागि अमेरिका जाने तयारीमा थिए । तर गत जेठ ३ को बिहान जग्गा विवादमा बुबाको हत्या भएपछि यतिबेला उनी शोकमा छन् । त्यो दिन सञ्जयका बुबा बुधराम बिहानै केही व्यक्तिको साथमा ब्रह्मपुरीस्थित खेतमा खर लोड गर्न गएका थिए । त्यहीबेला छिमेकी बचाई महतो पुगे । बुधराम र बचाईबीच मोहीका विषयमा झन्डै पाँच दशकदेखि विवाद थियो । बुधरामले बचाईको १ बिघा १५ कट्ठा जग्गामा मोही कायम गराएका थिए । २०३० चैत ११ मा भूमिसुधार व्यवस्था मन्त्रालयबाट बुधरामका बुबा सीतारामका नाममा मोहियानी हकको प्रमाणपत्र जारी भएको थियो । बचाई कुनै हालतमा मोहीबापत जग्गा नदिने पक्षमा थिए । तर बुधरामले २०३१ सालमा सर्वोच्च अदालतबाट मोही कायम गराउने मुद्दा जिते । यही विवादमा बुधरामको हत्या भएको प्रहरीले जनाएको छ । प्रहरीका अनुसार उनी खेतमा गएको थाहा पाएपछि त्यहीं पुगेका बचाईले बुधरामको टाउको र छातीमा कोदालो प्रहार गरी हत्या गरेका थिए । यस्तो क्रूर घटना हुन्छ भन्ने कहिले सोचेका थिएनौं, सञ्जय भन्छन्, जग्गाको विवादमा बुबाको हत्या भयो । मोही विवादले यस्तो अवस्था निम्त्याउँछ भन्ने कल्पना पनि गरेका थिएनौं । गत जेठ ३२ मा बाराको कलैयास्थित रामराजा बहुमुखी क्याम्पसका प्रमुख हरिभूषण कुशवाहाको गोली हानी हत्या भयो । उनको हत्याको कारण थियो, जग्गा किनबेच, साँधसिमाना र घरायसी विवाद । आदर्श कोतवाल गाउँपालिका२ खजुरियागाउँ घर भए पनि ४८ वर्षीय कुशवाहा सदरमुकाम कलैयामा डेरामा बस्दै आएका थिए । मोटरसाइकलमा फर्किरहेका उनीमाथि बतरा र भटिनिया गाउँबीचको सडकमा बाइकमा आएकाहरूले गोली प्रहार गरेका थिए । उनी गाउँमा लामो समयदेखि जग्गाको विवादमा पर्दै आएका थिए । घटनामा संलग्नताको आरोपमा १० जना पक्राउ परिसकेका छन् । १० जना फरार रहेको बारा प्रहरीले जनाएको छ ।पछिल्लो समय मधेशमा जग्गासम्बन्धी सामान्य विवादमा हत्याका घटना बढेका छन् । जग्गाको विवाद प्रतिशोध साँध्ने अवस्थामा पुग्दा आफन्त र छिमेकीकै हत्या भएको देखिन्छ । न्यायालयसम्म पुगेको विवाद समाधानमा ढिलाइ हुँदा पनि ठूलो अपराध हुने गरेको छ । मधेशमा मोही र अंश विवादको मुद्दा धेरै देखिन्छन् । यस्ता झगडा सुरुमा गाउँमै मिलाउने प्रयास हुन्छ । त्यहाँ समाधान नभए प्रहरी हुँदै अदालतसम्म पुग्ने गरेको छ । रौतहट प्रहरी प्रवक्ता डीएसपी एलिजा गिरी जिल्लाभरका प्रहरी कार्यालयमा दैनिक ४० भन्दा बढी जग्गा विवादमा छलफल हुने गरेको बताउँछिन् । अंश नदिएको, घरायसी झगडाको मुद्दा लिएर आउँछन्, उनले भनिन्, जग्गासम्बन्धी सानोतिनो कुरामा पनि विवाद हुने गरेको छ । दुवै पक्षको कुरा सुन्नैपर्यो, त्यसैले भनेको बेला टुंगिँदैन ।जिल्ला अदालत रौतहटमा अघिल्लो वर्षदेखि सरेर आएकासमेत गरी ६ सय १३ वटा अंश मुद्दा चलिरहेको स्रेस्तेदार उद्धव ढोडारीले बताए । चालु मुद्दामध्ये ४ सय ५० वटा जति दाजुभाइबीचको अंश मुद्दा छन्, उनले भने, बाँकी मुद्दामा छिमेकी, आफन्तबीच विवाद छ । जग्गा विवादले प्रतिशोधपछि हत्याको घटना हुँदा परिवारले मूली गुमाएको अवस्था छ । रौतहटको दुर्गाभगवती गाउँपालिका२ भलोहिया टोलका ३५ वर्षीय बिन्देश्वर महतोको परिवार जग्गा विवादको घटनाबाट विक्षिप्त छ । उनका दाजु जयप्रकाशका काका नाता पर्ने चन्देश्वरले जग्गा विवादमा २०८० फागुन ११ मा हत्या गरेपछि परिवारले घरमूली गुमाएको छ । खेतको आलीको निहुँमा उनीहरूबीच झगडा भइरहन्थ्यो । दाजु घरमूली हुनुहुन्थ्यो, उहाँकै भरमा परिवार चलेको थियो, बिन्देश्वरले भने, सामान्य झगडा हत्यासम्म पुग्यो । छोराको हत्याको पीडाले ८ महिनापछि २०८१ मंसिर २८ मा आमा रामज्योति देवीको मृत्यु भयो । घटनादेखि आमाले राम्ररी खानसमेत छाड्नुभएको थियो, बिन्देश्वर भन्छन्, बिस्तारै शरीर गल्दै गयो र पीरैपीरले आमाको मृत्यु भयो । हत्यामा संलग्न चन्देश्वरलाई २०८० चैत ६ मा पुर्पक्षका लागि कारागार चलान गरिएको छ । उनकी श्रीमती उर्मिला देवी फरार छिन् । प्रदेश प्रहरी कार्यालय जनकपुरका अनुसार मधेशका ८ जिल्लामा जग्गासम्बन्धी विवादमा दुई वर्षयता १३ जनाको हत्या भएका छ भने ३४ जना पक्राउ परेका छन् । गत आर्थिक वर्षमा ८ जनाको हत्या भएको थियो । घटनामा संलग्न १९ जना पक्राउ परेका छन् भने ८ जना फरार छन् । आर्थिक वर्ष २०७९८० मा यस्तै विवादमा ५ जनाको हत्या भएको थियो । यी घटनामा संलग्न १५ जना पक्राउ परेको र १० जना फरार छन् । तराईमधेश सम्बन्धका जानकार विश्लेषक चन्द्रकिशोर बाटाघाटा बनेर जग्गाको भाउ बढ्न थालेपछि लोभका कारण आफन्तहरूमै विवाद बढ्न थालेको बताउँछन् । पुर्खाले मठमन्दिर, पोखरीलाई दिएको जग्गाको भाउ बढेपछि अहिले आएर विवाद हुन थाल्यो, उनले भने । अंश विवादमा दाइभाइमा एक बित्ता बढी जाँदा पनि स्विकार्न नसक्नु, इगो, गाउँमा प्रभुत्व देखाउन पनि हत्याका घटना बढेको उनको बुझाइ छ । उनका अनुसार मधेशमा जग्गामाथिको स्वामित्वको अर्थसामाजिक प्रभाव ठूलो छ । जोसँग जमिनको स्वामित्व धेरै हुन्छ, उसको आर्थिक, राजनीतिक र सामाजिक हैसियत बलियो हुन्छ । यसैको बलले विवाद बढ्दै जान्छ र हत्या गर्नसम्म पछि पर्दैनन् । नागरिक समाजका अगुवा जगन्नाथ केशरी जग्गा विवादमा हत्याको घटनाले समाजमा निराशा छाएको बताउँछन् । लामो समयसम्म छिनोफानो नहुँदा र अदालती प्रक्रिया लम्बिँदा दुवै पक्षबीच वैरभाव बढ्दै गएर हत्यासम्मको घटना भएको पाइन्छ, उनले भने, भित्री मधेशमा जग्गाको झगडा परिवारका लागि ठूलो क्षतिको कारक बन्दै गएको छ । राष्ट्रिय मानवअधिकार आयोग मधेश प्रदेश कार्यालय जनकपुरका प्रमुख बुधनारायण सहनीले शान्ति सुरक्षामा कमीकमजोरीले हत्याको घटना बढेको बताए । सुरुमै प्रहरीकहाँ झगडियाहरू पुग्छन् । त्यहीं समाधान गर्न सकियो भने समस्या हुँदैन, उनले भने, धेरैपछिसम्म झगडा भइरह्यो भने दुवै पक्षबीच प्रतिशोधका भावना पैदा भएर हत्यासम्म पुग्छन् । यस्ता घटना न्यूनीकरण गर्न सामाजिक रूपमै चेतना फैलाउन आवश्यक रहेको मधेश प्रदेश प्रहरी कार्यालय जनकपुरका प्रमुख डीआईजी यज्ञविनोद पोख्रेल बताउँछन् । जग्गाको सामान्य विवादमा पक्ष र विपक्षबीच मध्यस्थकर्ताको भूमिका अभाव देखिन्छ, उनले भने ।"
"पुल्चोकबाट भैंसेपाटी सर्न थाले मन्त्री, संसद् भवन सकिने टुंगो छैन","(काठमाडौं) ललितपुरको पुल्चोकबाट मन्त्रीहरू भैंसेपाटीको नयाँ आवासमा सर्न सुरु गरेका छन् । पहिलो चरणमा चार जना मन्त्री र राष्ट्रिय सभाका उपाध्यक्ष भैंसेपाटी सरिसकेका छन् । मन्त्री आवासभन्दा अघि ठेक्का सम्झौता भएको संसद् भवन निर्माण सम्पन्न हुने टुंगो छैन् ।अहिलेसम्म अर्थमन्त्री विष्णुप्रसाद पौडेल, भौतिक पूर्वाधार तथा यातायातमन्त्री देवेन्द्र दाहाल, खानेपानीमन्त्री प्रदीप यादव, महिला बालबालिका तथा ज्येष्ठ नागरिकमन्त्री नवलकिशोर साह सुडी नयाँ भवनमा सरिसकेका छन् । राष्ट्रिय सभा उपाध्यक्ष विमला घिमिरे पनि नयाँ आवासमा सरिसकेकी छन् । एक साताभित्र थप आठ मन्त्री नयाँ आवासमा सरिसक्ने विशेष भवन निर्माण आयोजना समन्वय कार्यालयका निर्देशक मचाकाजी महर्जनले बताए ।मन्त्रिपरिषद् प्रधानमन्त्रीसहित बढीमा २५ सदस्यीय हुने व्यवस्था छ । त्यसैले २४ मन्त्री तथा प्रतिनिधिसभाका उपसभामुख, राष्ट्रिय सभा अध्यक्ष र उपाध्यक्षका लागि एकएक भवन बनाइएको छ । बहुउद्देश्यीय सभाहल, हेल्थ क्लब, स्विमिङ पुल, सुरक्षा जवानहरूको निवासलगायत संरचना भने अझै निर्माण भइसकेका छैनन् । मन्त्री आवासको प्रथम चरणको काम सकेर सरसफाइ गर्दै सार्ने काम सुरु भएको छ, आयोजना निर्देशक महर्जनले भने, दोस्रो चरणमा सुरक्षा भवनलगायत संरचना बनिरहेका छन् । उनका अनुसार दोस्रो चरणको काम ७५ प्रतिशत सकिएको छ । दोस्रो चरणको सबै काम सकिन भने चार महिना लाग्ने उनको भनाइ छ । सबै संरचना तयार भएपछि मात्र औपचारिक रूपमा आवासको उद्घाटन गरिने आयोजनाले जनाएको छ । दोस्रो चरणको ठेक्का आवास निर्माण थालेको दुई वर्षपछि सम्झौता गरिएको थियो, जसले गर्दा निर्माणमा ढिलाइ भएको आयोजनाको दाबी छ । स्थानीयको विरोधका कारण आवासको पश्चिमतर्फको बाउन्ड्री वाल भने अझै निर्माण हुन सकेको छैन । उक्त समस्या समाधानको प्रयास जारी रहेको आयोजनाले बताएको छ । मन्त्री आवास निर्माणको ठेक्का श्रीकोहनुमान जेभीले २०७६ कात्तिकमा लिएको हो । सुरु सम्झौताअनुसार २०७८ कात्तिक २६ भित्र काम सक्नुपर्ने थियो । तर तोकिएको समयमा नसकिएपछि २०८० वैशाखसम्मका लागि म्याद थपियो । उक्त समयभित्र पनि काम नसकिएपछि २०८१ साउन २८ सम्म म्याद थप गरिएको हो । ९६ रोपनी १० आनामा मन्त्री आवास बनाइएको हो । यसको ठेक्का रकम १ अर्ब ३ करोड ४६ लाख रुपैयाँ छ ।भैंसेपाटीमा तयार भएका भवनमा क्रमशः मन्त्रीज्यूहरूलाई सार्दै जान्छौं, महर्जनले भने । मन्त्री आवासमा हिँड्डुलमा कुनै समस्या नभएको र त्यसका लागि फुटपाथ निर्माण गरिसकिएको महर्जनले बताए । राष्ट्रिय सभा अध्यक्ष र उपसभामुखका लागि आवासको तयारी अन्तिम अवस्थामा रहेको र छिट्टै सार्ने वातावरण बनाइने उनले सुनाए । मन्त्री आवासको निर्माण प्रगति हालसम्म ९९ प्रतिशत छ । त्यस्तै सातै प्रदेशका मुख्यमन्त्री र प्रदेश प्रमुखका लागि चार वर्ष लगाएर सात वटा भवन निर्माण गरी २०८० भदौमा हस्तान्तरण गरिएको थियो । काठमाडौं आउँदा मुख्यमन्त्री र प्रदेश प्रमुखहरू अपार्टमेन्टमा बस्थे । उनीहरूलाई काठमाडौं आउँदा बसोबासको प्रबन्ध संघीय सरकारले गर्दै आएको थियो । उनीहरूको बसोबासमा मात्र मासिक ७ लाख ७० हजार र वार्षिक ९२ लाख ४० हजार रुपैयाँ संघीय सरकारले बेहोर्दै आएको थियो । सरकारले ललितपुरको पुल्चोकमा रहेको मन्त्री आवासलाई भैंसेपाटी सारिसकेपछि त्यहाँ सुविधासम्पन्न स्टेट गेस्ट हाउस बनाउने तयारी गरेको छ । साढे ७१ रोपनी क्षेत्रफलमा डेढ अर्ब रुपैयाँ खर्चेर गेस्ट हाउस निर्माण गरिने सहरी विकास मन्त्रालय स्रोतले जनायो ।यता सिंहदरबारभित्रै निर्माणाधीन संघीय संसद् भवन पटकपटक म्याद थप्दा पनि अझै अधुरै छ । तीन वर्षभित्र सक्ने गरी २०७६ असोजमा ठेक्का सम्झौता भए पनि ५ वर्ष पुग्दासमेत निर्माण सकिएको छैन । यसबीचमा चार पटक म्याद थप भइसकेको छ । तर प्रगति ८१ प्रतिशत मात्र छ । विशेष भवन निर्माण आयोजना समन्वय कार्यालयअन्तर्गत नै सिंहदरबार परिसरमै सेनाको चण्डीदल गणको नयाँ भवन बनिरहेको छ । ६७ करोड रुपैयाँ खर्चिएर भवनको निर्माण थालिएको हो । यसको ठेक्का २०७८ पुस २६ मा भएको हो । सुरु सम्झौताअनुसार २०७९ असोजभित्र काम सकिसक्नुपर्ने हो । उक्त समयभित्र पनि काम नसकिएपछि २०८१ साउन ९ सम्म समय थपियो । यस अवधिमा निर्माण प्रगति ९१ प्रतिशत पुगेको छ । टुन्दीरसुवाबिकोआई जेभीले निर्माण जिम्मा लिएको यसको तेस्रो पटक म्याद थप्ने तयारी छ ।"
लक्ष्मी ग्रुपका ५० वर्ष,"(पोखरा)ल्याक्टोफन चकलेटको खोल तन्काएर एक हातको बनाएपछि अर्को मिठाई पाइने ८० को दशकको सम्झना ककसलाई छ ? त्यसभन्दा अघि सुका गोटाका ओरेन्ज बल र रिमझिम बलको स्वाद पक्कै लिएको हुनुपर्छ । पोखराको बागबजारमा आधा शताब्दीअघि पुष्टकारी बनाएर सुरु भएको थियो, लक्ष्मी मिठाई भण्डार । यही मिठाई भण्डार तुफानी गतिमा फैलिएर नेपालको मिठाई बजारमा दरिलो उपस्थिति जनाउने गरी चोकोफन उत्पादन गर्यो । मिठाईले नै लक्ष्मी ग्रुपलाई प्रतिष्ठित औद्योगिक घरानाका रूपमा स्थापित गर्दै नेपालमै गाडी उत्पादनसम्म ल्याइपुर्यायो । हुन्डाई गाडीका लागि नेपालको आधिकारिक विक्रेता लक्ष्मी हुन्डाईले नवलपरासीमा एसेम्बल प्लान्ट बनाएर कोरियाली ब्रान्डको हुन्डाई भेन्यु उत्पादन गरिरहेको छ । मिठाई भण्डारदेखि गाडी उत्पादनसम्मको यात्रालाई सम्भव बनाएका नाम हुन् बुद्धिबहादुर श्रेष्ठ र गणेशबहादुर श्रेष्ठ । दाइ बुद्धिबहादुर अहिले सन्त जीवन बिताइरहेका छन् । लक्ष्मी ग्रुपको अध्यक्ष गणेशबहादुर श्रेष्ठले सम्हालेका छन् । लक्ष्मी मिठाई भण्डारलाई लक्ष्मी ग्रुप बनाउँदा उनीहरूले सधैं गुलियो स्वाद मात्रै पाएनन्, तीतो पनि भोगे ।उनी २२ दिनको हुँदा बुबा दिलबहादुर श्रेष्ठ बिते । दुई छोरा र एक छोरी हुर्काउने जिम्मा आमा पुतलीको काँधमा आयो । उनको परिवार सम्पन्नशाली थिएन । आमाको संघर्ष नजिकबाट देखेकाले पनि बुद्धिबहादुर र गणेशबहादुर आमालाई प्रेरणाको स्रोत मान्छन् । कमजोर आर्थिक अवस्थाका कारण गणेशबहादुरले १० कक्षाभन्दा माथि अध्ययन गर्न सकेनन् । पैसा नभएरै उच्च शिक्षा अध्ययन सम्भव नभएकामा उनलाई थकथकी छ । आर्थिक अवस्था सुधार्न उनले २०२२ मा पृथ्वीनारायण क्याम्पसमा जागिर खाए । भारतबाट काठमाडौं हुँदै पोखरा आएर पृथ्वीनारायण क्याम्पस खोल्न भूमिका खेलेका जर्ज जोनको पालामा उनले मुखियासरहको टाइपिस्टको काम पाए । काम गरेबापत मासिक ८० रुपैयाँ पाउँथे । त्यतिले खर्च धान्ने अवस्था भएन । एक वर्ष क्याम्पसमा काम गरेपछि उनी करारमा खरिदार पदमा रहेर सरकारी जागिर गर्न पाल्पा गए ।पाल्पामा सरकारी सेवामा ३ वर्ष बिताए । पोखरा फर्किएर आर्थिक अवस्थालाई कसरी सहज बनाउने भनेर दुई दाजुभाइले चिन्तनमनन गरे । घरमा पुर्ख्यौली रूपमा घरेलु सामग्रीबाट बनाउँदै आएको पुष्टकारी र मिठाईलाई व्यावसायिक रूप दिने जुक्ति फुर्यो । अब जागिर गरेर हुँदैन भनेर बुद्धि दाइ र मेरो सल्लाह भयो, उनले भने, आफ्नै पुरानो घरमा पुष्टकारी, मिठाई बनाएर बेच्न थाल्यौं । २०३० मंसिर २१ मा पोखरा बागबजारको पुरानो घरमा लक्ष्मी मिठाई भण्डार खुल्यो । मिठाई भण्डार खोल्न क्षेत्रीय घरेलु कार्यालयले पनि केही सहयोग गर्यो । प्रारम्भिक रूपमा उत्पादन भएका लक्ष्मी मिठाई, बनारस स्विट्स र टमाटर बल मिठाई नै लोकप्रिय भए । उत्पादन वृद्धि हुँदै गयो । बजारमा माग बढ्दै गएपछि उत्पादन पनि बढाउँदै लगेको उनी सम्झन्छन् । २०३३ मा पोखरामा शंकरराज पाठक अञ्चलाधीश भएर आए । पोखरामा औद्योगिक क्षेत्र खुल्यो । पाठकले औद्योगिक क्षेत्रमा मिठाई भण्डार सार्न आग्रह गरे । सानोतिनो पुष्टकारी, चकलेट बनाउने पसललाई उद्योग बनाएर औद्योगिक क्षेत्रमा सार्न श्रेष्ठ दाजुभाइ हच्किए । पाठकले सानो कुराको सुरुवातबाट ठूलो उपलब्धि हुन्छ भन्दै हौस्याए । त्यसपछि नै भारतबाट मेसिन मगाएर पोखरा औद्योगिक क्षेत्रमा जयमा लक्ष्मी कन्फेक्सनरी स्थापना भयो । उन्नत मेसिनरीसहितको मिठाई उद्योग नेपालमा यो नै पहिलो भएको कम्पनीको दाबी छ । यही उद्योगबाट उत्पादित ओरेन्ज बल र रिमझिम बल जस्ता क्यान्डी लोकप्रिय भए । श्रेष्ठ दाजुभाइले नै सन् १९८२ मा विजयपुरमा अर्को उद्योग शुभलक्ष्मी कन्फेसनरी स्थापना गरे । यो उद्योगले नेपालको कन्फेक्सनरी बजारमा एकछत्रजस्तै राज गर्यो । ल्याक्टोफन, म्याङ्गो टार्ट, योयो स्विट्स जस्ता क्यान्डीको लोकप्रियताले श्रेष्ठ दाजुभाइलाई पछाडि फर्किएर हेर्नुपरेन । सन् १९९६ मा लक्ष्मी मिठाई भण्डार, शुभलक्ष्मी कन्फेक्सनरी र जयमा लक्ष्मी कन्फेक्सनरीलाई मर्ज गरेर सुजल फुड्स प्रालि स्थापना भयो । झन्डै तीन वर्षको तयारीपछि सुजल फुड्सले पोखराकै तालचोकबाट सन् १९९९ मा वेफर चकलेट चोकोफनको उत्पादन थाल्यो । त्यतिबेला ५ रुपैयाँमा पाइने चोकोफनले आक्रामक रूपमा बजार विस्तार गर्यो । क्रन्ची र क्रिस्पी वेफरको तीन तहलाई चकलेट क्रिमले मोरेर बनाइने चोकोफनको स्वाद उपभोक्ताको जिब्रोमा बस्यो । चोकोफनले आफूलाई देशको अग्रणी कन्फेक्सनरी ब्रान्डका रूपमा स्थापित गर्यो । त्यसबेलादेखि नै चोकोफन नेपालमा सबैभन्दा बढी बिक्री हुने कन्फेक्सनरी ब्रान्डका रूपमा विकसित भएको ग्रुपका अध्यक्ष श्रेष्ठ बताउँछन् । कम्पनीले सन् २००६ मा देशको पहिलो स्टिक च्युइङगम सुजलगमको उत्पादन थाल्यो । सुरुमा स्पियरमिन्ट, केरा र कागतीको स्वादमा ल्याइएको यो च्युइङगम सन् २००८ पछि सुन्तला र स्ट्रबेरीको स्वादमा पनि आउन थाल्यो । कम्पनीले आफ्ना उत्पादनमा विविधता ल्याउँदै गयो । सन् २०११ मा माउथ फ्रेसनर क्यान्डी फ्रेसो उत्पादन गर्यो । उक्त क्यान्डी अहिले पनि लोकप्रिय छ । सन् २०१७ मा सुजल फुड्सले आफ्नो प्रतिष्ठित ब्रान्ड क्रेभ र चोकोफनका लागि क्रमशः प्रतिष्ठित गोल्ड र सिल्भर डीएलजी अवार्ड जित्यो । जर्मनीले वार्षिक रूपमा प्रदान गर्ने यो अवार्ड कन्फेक्सनरी क्षेत्रको प्रतिष्ठित अवार्डका रूपमा चिनिन्छ । सन् २०१९ मा देशको पहिलो बेक्ड वेफर रोल चोकोफन रोल्स बजारमा आयो । चोकोफन रोल्स स्ट्रबेरी, भेनिला, कोकोनट र चकलेट स्वादमा उपलब्ध छन् । सन् २०२२ मा पुदिनाको स्वादसहितको क्यान्डीलेपित च्युइङगम फ्रेसडेन्ट को उत्पादन पनि सुजल फुड्सले थाल्यो । यही वर्ष सुजल फुड्सले चोकोफन जोय र जेली फन क्यान्डी पनि सार्वजनिक गरेको छ । सुजल फुड्सका उत्पादन नेपालमा त लोकप्रिय भए नै, सन् २००६ देखि छिमेकी देश भारत र चीनमा निर्यात गरेर अन्तर्राष्ट्रिय बजारमा पनि पुगे । हाल सुजल फुड्सका उत्पादनहरू अमेरिका, क्यानडा, अस्ट्रेलिया, न्युजिल्यान्ड, जापान, चीन, हङकङ, मेक्सिको, बेनिन गणतन्त्र, भारत, यूएईलगायत ११ देशमा पुग्छन् । हामीले नियमित रूपमा हाम्रा विदेशी ग्राहक र विदेशमा बस्ने नेपालीहरूबाट राम्रो प्रतिक्रिया पाएका छौं, अध्यक्ष श्रेष्ठले भने, हामी निरन्तर हाम्रा ग्राहक, व्यापारी र उपभोक्तासँग प्रतिक्रिया, सुझाव लिइरहेका हुन्छौं । बजारमा हाम्रो उत्पादनको माग बढिरहेकाले पनि त्यस्तो सुझाव आवश्यक हुन्छ । यसअघि अधिकांश कन्फेक्सनरी उत्पादन दक्षिण एसियाली मुलुक, युरोप र पश्चिमी मुलुकबाट आयात हुने गरेको थियो । देशमा कुनै पनि मिठाई उत्पादन गर्ने कम्पनी थिएन । राष्ट्रलाई कन्फेक्सनरी क्षेत्रमा आत्मनिर्भर बनाउने लक्ष्यका साथ यी दुई दाजुभाइले मिठाई उत्पादन र बजारीकरण गर्न थाले । आज त्यो भ्रातृत्व र दुरदर्शिताले लक्ष्मी मिठाई भण्डारलाई देशको एक प्रतिष्ठित उद्योग र व्यापारिक घराना लक्ष्मी ग्रुपमा स्थानान्तरण गरेको छ । र, नेपाली उपभोक्तालाई तिनीहरूको सबैभन्दा प्रशंसनीय कन्फेक्सनरी ब्रान्डहरू जस्तैः ओरेन्ज बल, चोकोफन, ल्याक्टो फन, क्रेभ, स्मार्ट ललीपप प्रदान गरेको छ ।लक्ष्मी मिठाई भण्डारलाई प्रतिष्ठित लक्ष्मी ग्रुपमा पुग्न झन्डै ३० वर्ष लाग्यो । दूरी पक्कै पनि सजिलो थिएन । स्रोत साधन सीमित थियो । प्रतिस्पर्धा बलियो थियो । अर्थतन्त्र अनुकूल थिएन । त्यस्तो कठिन परिस्थितिमा कम्पनीले नयाँ अवसरहरू खोज्दै उद्यमशीलता क्षमता विस्तार गर्नेमा बलियो विश्वास थियो । मिठाई उत्पादन र त्यसको बजारीकरणमा १८ घण्टासम्मको खटाइले जिन्दगीलाई नै बदलेको श्रेष्ठ मान्छन् । कुनै पनि कामका लागि दृढ संकल्प चाहिने रहेछ, उनी भन्छन्, अठोट लिएर दृढताका साथ काम गरियो भने सफलता आफ्नै अगाडि आउने रहेछ । दाजु बुद्धिबहादुर श्रेष्ठकै योजनामा कन्फेक्सनरी उद्योगले गति पाएको उनले बताए । हाल कन्फेक्सनरीको व्यवस्थापन बुद्धिबहादुरका छोरा सुनिल श्रेष्ठले हेर्छन् । गणेशबहादुरका ३ छोराहरू अञ्जन, निरञ्जन र निराकारले लक्ष्मी ग्रुपका डेढ दर्जन भगिनी संस्था हाँकिरहेका छन् । अञ्जन हाल नेपाल उद्योग वाणिज्य महासंघका वरिष्ठ उपाध्यक्ष छन् । हाल लक्ष्मी ग्रुपको कन्फेक्सनरीका उत्पादनले ६० प्रतिशत चकलेट आयात रोक्न सफल भएको उनीको दाबी छ । हामीले उत्पादन गरेका चकलेट विदेशमा निर्यात भइरहेकाले ठूलो रकम विदेश जानबाट रोकेर देशको अर्थतन्त्रलाई सघाएका छौं, उनले भने । हाल ५१ वर्षको अनुभव सँगालिसकेको लक्ष्मी ग्रुपका २० कम्पनीमा २ हजार ५ सयभन्दा बढी कामदारले रोजगारी पाएका छन् । सुजल डेरी, समृद्धि स्टिल्स, सुजल फुड्स, जयमा इन्टरकन्टिनेन्टल प्रालि, जयमा टेक्नो सेन्टर, लक्ष्मी हुन्डाई, सिद्धि लक्ष्मी स्टिल्स, जयमा लक्ष्मी ट्रेडिङलगायत कम्पनी लक्ष्मी ग्रुपमा छन् । लक्ष्मी ग्रुपको सफल डेरीबाट उत्पादित सफल दूध, दही, घिउ, पनिर तथा दुग्धजन्य उत्पादन पनि लोकप्रिय छन् । यो समूहले राष्ट्रियस्तरको खाद्य गुणस्तर मापनका लागि प्रयोगशाला पनि सञ्चालनमा ल्याएको छ । प्रयोगशालामा २९ प्रकारका खाद्य वस्तुको गुणस्तर जाँच गर्न सकिन्छ ।छोरा पुस्ताले व्यापार व्यवसाय धानिरहेकाले पहिलाको जस्तो १८ घण्टा खट्नुपर्ने धपेडी गणेशबहादुर श्रेष्ठलाई छैन । अहिले उनी आफू अध्यक्ष रहेको विन्ध्यवासिनी मन्दिर, गुरुकुल शिक्षालय तथा प्राकृतिक चिकित्सालयको रेखदेखमै व्यस्त रहेका छन् । व्यावसायिक, सामाजिक, धार्मिक, शैक्षिक तथा स्वास्थ्यका क्षेत्रमा उनी सक्रिय छन् । बढी समय उनले सामाजिक सेवा, गुरुकुल शिक्षा र प्राकृतिक चिकित्सालयलाई दिइरहेका छन् । अहिले म ७८ वर्षको भएँ । सबैले लक्ष्मी हाउसको अध्यक्षका रूपमा चिन्नुहुन्छ । तर म आफैंलाई सामान्य नै ठान्छु, उनी भन्छन्, कहिलेकाहीं ती विगतका दिनहरू सम्झिँदा अचम्म पनि लाग्छ । म सक्रिय नै छु र अन्तिम अवस्थासम्म हुनेछु । सफलताका लागि नभई नहुने कुरा सक्रियता नै हो ।उनी अझै उद्यमशीलताको लयमै छन् । जीवनको उत्तरार्द्धमा कृषि पेसामै रमाउन चाहेका छन् । चितवनमा १० बिघा जमिनमा एक हजार बोट मोरिङ्गा (शीतलचिनी) लगाएका छन् । इमिली, अमला, कागती, लेमनग्रास, तीतेपातीको खेती गरेका छन् । कास्कीकै धम्पुसमा ८ हजार बोट किबी लगाएका छन् । काभ्रेको धुलिखेलमा एक सय बोट रुद्राक्ष, ५० बोट बोधीचित्त, लप्सी, जाइफल सारेका छन् । चितवनमै एक हजार बोट आँप, २५ बोट लिची हुर्काएका छन् । अर्को वर्षदेखि यी खेतीले उत्पादन थाल्ने उनले बताए । अहिलेसम्म धेरै दुःख गरेर यहाँसम्म आइपुगियो, अब कृषिमा लागेर आनन्दमय जीवन बिताउने हो, उनले भने, व्यावसायिक खेती पनि हुने, आयात प्रतिस्थापन पनि हुने र विदेश निर्यात गरेर आम्दानी पनि गर्न सकिने उपाय कृषि नै हो । सरकारले कृषिमा अनुदान दिनेभन्दा पनि काम गर्ने वातावरण बनाइदिनुपर्ने बताउँछन् उनी ।"
प्रधानमन्त्रीलाई एक आलोचकको पत्र,"प्रधानमन्त्री महोदय, सुरुमै स्पष्ट गर्छु कि म तपाईंको भक्त होइन, आलोचक हो । तपाईंलाई के लाग्छ थाहा छैन, मलाईचाहिँ लाग्छ, आलोचक हुनु निकै सुन्दर कुरा हो । किनभने आलोचना लोकतन्त्रको गहना हो । प्रश्न, आलोचना र प्रतिस्पर्धा हुन्छ र नै लोकतन्त्र गतिशील हुन्छ । तर आसेपासे, भक्त र सेवकहरूले घेरिएको तपाईंलाई आलोचकहरू देख्दा कतै झोक पो चल्छ कि ? याद गर्नुहोस् महोदय, भक्तहरू शत्रुभन्दा (यहाँ आलोचना र शत्रुता फरक कुरा हो) खतरनाक हुन्छन् । किनभने शत्रुले सिधा आक्रमण गर्छन् । शत्रुसँग लड्न सकिन्छ र परास्त गर्न सकिन्छ । तर भक्तले थाहै नपाई तपाईंको नैतिकता, इमान, इच्छाशक्ति र मर्यादालाई सिध्याउँछन् । त्यसैले प्रारम्भमै ध्यानाकृष्ट गर्छु प्रधानमन्त्री महोदय, कृपया भक्तहरू नबनाउनुहोस् र भगवान् बन्ने कोसिस त्याग्नुहोस् । हामीलाई भक्तहरूले घेरिएको पालनहार हैन, जनताको बीचमा बस्ने एक असल नेता चाहिएको छ ।अब थोरै तपाईंको अघिल्लो कार्यकालको सम्झनाबाट कुरा अगाडि बढाउँछु । जब, नेकपाको शक्तिशाली अध्यक्षका रूपमा तपाईंको सत्तारोहण भयो, तपाईंका अगाडि अथाह सम्भावनाहरू थिए । पार्टीका रूपमा तपार्इंसँग बलियो र एकीकृत नेकपा थियो । ताजा जनमत थियो । दुई तिहाइको समर्थन थियो । तपारईंका विरोधीहरू रक्षात्मक थिए र समर्थकहरूमा अति उत्साह थियो । त्यो बेला, मलाई लागेको थियो कि तपाईंले आफ्नो ऐतिहासिक दायित्वलाई बुझ्नुहुनेछ र विनम्रताका साथ आफ्नो औचित्य पुष्टि गर्नुहुनेछ । तर अपेक्षाभन्दा फरक तपाईंले आफ्नो उदयलाई दैवी अवतारका रूपमा लिनुभयो । मानौं एक तिलस्मी चमत्कार । एकीकृत कम्युनिस्ट पार्टी बन्नु, चुनाव जित्नु र तपाईं प्रधानमन्त्री हुनु एक लोकतान्त्रिक प्रक्रिया हो भन्ने तपाईंले ठान्नु भएन । सायद तपाईंलाई लाग्यो, त्यो सबै चमत्कारको केन्द्रमा तपाईं र मात्र तपाईं हुनुहुन्छ । तपाईंमा उदारता, जिम्मेवारी बोध र गम्भीरता कम र फुर्तीफार्ती धेरै देखापर्यो । तपाईंले भुइँ छोड्नुभयो । तपाईं मैमत्त बन्नुभयो । जे बोले पनि हुने, जे गरे पनि हुने । सेवकहरूले जब तपाईंलाई राजनेता घोषणा गरेर मनमनै राज्याभिषेक गरे, तपाईं आत्ममुग्ध हुनुभयो । आफ्नो स्तुतिगान सुनेर मुस्कुराउँदै दरबारको दाहिने बुर्जामा उभिएर तपाईंले घोषणा गर्नुभयो म नै सरकार हुँ । म नै पार्टी हुँ । सडकमा तपाईंको फोटो । पत्रिकामा तपाईंको फोटो । बिजुलीका पोलमा तपाईंको फोटो । आफ्ना ख्वामितको दिव्य मुहार देखेर तपाईंका सेवकहरू गद्गद् भए र नारा लगाए राजनेता कि जय हो । त्यही जयजयकारले मदहोस तपाईंले व्यङ्ग्यरसमा भन्नुभयो दुःखी मान्छेहरू अब तिम्रा दुःखका दिन गए । म नै तिम्रो पालनहार हुँ । म नै तिम्रो बा हुँ । म अलौकिक छु । यो पृथ्वीलोकमा म जति योग्य र अनुपम कोही छैन । जब सामूहिकतालाई छोडेर तपाईं उटपट्यांग गर्दै एक्लै हिँड्न थाल्नुभयो तब हिजो सँगै लोकतन्त्रका लागि लडेकाहरू अलमलमा परे, किसान, मजदुरहरू अलमलमा परे, दलित, जनजातिहरू अलमलमा परे, महिलाहरू अलमलमा परे, नागरिक समाज अलमलमा पर्यो । त्यो अलमललाई तपाईंले आफ्नो विरोध ठान्नुभयो । र, यसरी तपाईंले एक सफल नेता बन्ने अवसर गुमाउनुभयो । सायद तपाईंका भक्तजनले भने हुन् ख्वामित अगाडि बढ्नुहोस् । नाथे आलोचकहरू सबका सब तपाईंका शत्रु हुन् । शत्रुलाई परास्त गर्नुपर्छ । उनीहरूले भने हुन् कमरेड राजनीति भनेको सत्ताको रजगज हो । तथ्यहरू माथिको जालसाजी हो । जनता निरीह प्राणी हुन् र राजनीति तिनीहरूको मन र मस्तिष्कमाथिको नियन्त्रण हो । तपाईंलाई लाग्यो होला आफूले बनाएका सत्ताका सीमाहरूलाई सुरक्षित गर्नु राजनीतिको धर्म हो । त्यसपछि, दुःखको कुरा यो छ कि लोकतान्त्रिक आन्दोलनबाट उठेको तपाईं स्वयं भित्रबाट सर्वसत्तावाद देखिन थाल्यो । संविधानको अर्थ हरायो । राज्य संरचनाहरूको अर्थ हरायो । अदालतको अर्थ हरायो । पार्टीको अर्थ हरायो । कार्यकर्ताको अर्थ हरायो । बिस्तारै तपाईंभित्र अहंकार बढ्दै गयो । पार्टीभित्र अहंकार, सहकर्मीहरूसँग अहंकार र प्रतिस्पर्धीहरूसँग अहंकार । सरकारमा अहंकार, व्यवस्थापिकामा अहंकार, संवैधानिक परिषद्मा अहंकार । परिणाम, पार्टी फुट्यो । कम्युनिस्ट एकता समाप्त भयो । स्वयं अलौकिक बन्ने लोभमा तपाईंले हासिल गरेको लौकिक संसारको समर्थन माटोमा मिल्यो । अन्ततः भयो त्यही कि पटक पटक संसद् विघटन गरेर तपाईंले जे उल्कापात गर्नुभयो, त्यो त प्रतिगमनको बिम्ब पो बन्यो । प्रधानमन्त्री महोदय, तपार्इंलाई लाग्ला, मेरो सत्ता गयो त गयो, तँ नाथेलाई के मतलब ? तर त्यो तपाईंको सत्ता र सरकार मात्र थिएन । त्यो हाम्रो समयको बर्बादी पनि थियो । विचार गर्नुहोस् त यसरी नै सत्ताको चाकाचुली खेलेर तपाईंहरूले हाम्रो जीवन र जवानीलाई कसरी सत्यानास गर्नुभयो ? लगातार अस्थिरता । लगातार अंकगणित । लगातार परिणामहीनता । यहाँनेर म तपाईंको नामसँग तपाईंका समकालीन सबै नेताहरूलाई जोड्न चाहन्छु । विचार गर्नुहोस् त तपाईंहरूको नेतृत्वमा बनेका पार्टी कस्ता छन् ? राजनीति कस्तो छ ? सरकार कस्तो छ ? परिणाम के आयो ? राजनीतिक नैतिकता दिनदिनै स्खलित हुँदैछ । राजनीतिमा सांस्कृतिक उन्नयन, उदारता, निष्ठा र सरलता छैन । लोकतन्त्र दलतन्त्र बन्यो । राज्य अंगमा दलालहरू हाबी भए । दलहरूले राजनीतिक, आर्थिक र सामाजिक परिवर्तनको एजेन्डालाई बिर्सिए । पार्टी कार्यालयहरू लोकतन्त्रका मन्दिर बन्नुपर्ने, नयाँ दरबार बन्न पुगे । राजनीति गतिशील भएन । राज्य नै भ्रष्टराज्य बन्यो । मेरो प्रश्न छ, प्रधानमन्त्री महोदय, के यी यावत् प्रश्नसँग भागेर तपाईं र तपाईंहरूको पुस्ताले धर पाउँछ ? मेरो तपाईंलाई आरोप छ महोदय, तपाईं र तपाईंको पुस्तासँग समाजलाई नेतृत्व दिने, देशको सपनासँग एकाकार हुने, समयको संगीत सुन्ने र परिवर्तनका पाइलाहरू चाल्ने क्षमता र संकल्प छैन । तपाईंहरूका लागि राजनीति भनेको सत्तामा पुग्ने सूत्र र षड्यन्त्र मात्र हो । विगत आन्दोलन र इतिहासलाई न्याय गर्ने क्षमता तपाईंहरूमा छैन । सर्वत्र सत्यानास हुँदा पनि चेत नखुल्ने बोधो ज्ञानबाहेक तपाईंहरूसँग छ भने फगत आफ्नै इतिहासको भ्रम मात्र बाँकी छ । अन्यथा, तपाईंहरूसँग क्षमता, उत्तरदायित्व र जिम्मेवारीबोध छैन । हुने भए व्यवस्थासँगै राजनीति बदलिने थियो । अनेक रङ र रूपमा उही पुरानै पात्र र प्रवृत्तिको पुनरावृत्ति भइरहने थिएन । मेरा आरोपहरूलाई मिथ्या सिद्ध गर्नुहोस्, मेरो चुनौती भयो ।प्रधानमन्त्री महोदय, अझै भन्छु तपाईंहरूले राजनीति गर्नुभएन, राजनीतिका नाममा नागरिकका सपनामाथि खेलबाड गर्नुभयो । एक राजनीतिज्ञले राजनीति नगर्नु र त्योबाहेक सबैथोक गर्नुको अर्थ के हुन्छ ? राजनीति दलाली बन्छ । मुद्दाहरू बर्गेलिन्छन् । व्यवस्थाले परिणाम दिँदैन । नेताहरू भ्रष्ट बन्छन् । जवाफदेहिता सकिन्छ । के अहिले यही भइरहेको छैन ? विचार गर्नुहोस् त यावत् संकटहरू हुर्कंदै गर्दा देशको नेतृत्वमा को थियो ? तपाईंहरू नै हैन जो बितेका ३५ वर्षदेखि हरदम सत्तामा हुनुहुन्छ ? मलाई लाग्छ, एउटा मान्छे कतिपटक प्रधानमन्त्री भयो, त्यसले उसको सफलता नापिँदैन । भोका मान्छेहरूको सपनामाथि ठडिएको अग्लो टावरले विकासको ओज बढाउँदैन । गरिबको आँसु नपुछी मन्दिरमा राखिने सुनको जलहारीले राजनीतिको औचित्य पुष्टि हुँदैन । विचार गर्नुहोस् महोदय, नागरिक के चाहन्छन् र तपाईंहरू के गरिरहनुभएको छ ? अवश्य नै अहिले तपाईंले पुनः सत्ता प्राप्त गर्नुभएको छ । तर तपाईंलाई बोध हुनुपर्छ कि यो नेपाली राजनीतिको कुनै गम्भीर र उल्लेख्य परिघटना होइन । न त यो ताजा जनादेश हो, न त यसले तपाईंका आलोचनाहरू सकिएको पुष्टि हुन्छ । अहिले तपाईंलाई जे प्राप्त भएको छ यो त फगत अंकको फेरबदल मात्र हो । जगजाहेर छ, सेटिङ मा हुने सत्तारोहणले न त राजनीतिक सफलता पुष्टि हुन्छ, न त तपाईंको लोकप्रियता नापिन्छ । यद्यापि, यो सत्य हो कि तपाईं फेरि सत्तामा हुनुहुन्छ । भन्नुहोस् त महोदय, यो पटक बालुवाटार सरेको पहिलो रात तपाईंले के सपना देख्नुभयो ? याद गर्नुहोला, तपाईंलाई फेरि एकपटक आफ्नो विगत सम्झने अवसर मिलेको छ । फेरि आफ्ना कमजोरीहरू सुधार्ने अवसर मिलेको छ । र, फेरि गरेर देखाउने समय आएको छ । बालुवाटार र सिंहदरबारमा बसेर कृपया इतिहाससँग खेलबाड नगर्नुहोला । किनभने, इतिहासले बारम्बार कसैलाई पनि मौका दिने छैन । प्रधानमन्त्री महोदय, हुनलाई तपाईंसँग सल्लाहकारहरूको ठूलै वेतनधारी समूह छ । यद्यपि, तीनवटा थप सल्लाह दिन चाहन्छु । तपाईंलाई जगजाहेर छ कि संसारका सबै देश सबै कुरामा एकैपटक सफल भएका होइनन् । अहिले पनि कतिपय देशहरू खास विषयमा मात्र सफल छन् । कोही कृषिमा सफल छन् । केही पर्यटनमा । केही उद्योग, व्यापारमा । कोही सामाजिक न्यायमा । कोही स्वास्थ्यमा । कोही शिक्षामा । कोही सुशासनमा । अथवा, कोही हार्ड पावरमा, कोही सफ्ट पावरमा । यो अर्थमा मेरो प्रश्न छ, प्रधानमन्त्रीका रूपमा तपाईंको प्राथमिकता के हो ? सामाजिक न्याय हो ? पूर्वाधार हो ? कृषि हो ? उद्योग हो ? पर्यटन हो ? शिक्षा हो ? स्वास्थ्य हो ? सुशासन हो ? सार्वजनिक यातायात हो ? अब आफ्नो प्राथमिकता तय गर्नुहोस् । मानौं तपाईंले तत्कालका लागि तीनवटा प्राथमिकताहरू निर्धारण गर्नुभयो । ती प्राथमिकता पूरा गर्न चाहिने नीति, संरचना, जनशक्ति र स्रोत के हो ? गृहकार्य गर्नुहोस् । त्यसका लागि देश, विदेशमा काम गरिरहेका योग्यतम पचास वा सय जना नेपाली विषयविज्ञहरूलाई सिंहदरबार झिकाउनुहोस् । यो किन आवश्यक छ भने सिंहदरबारमा तपार्इंको वरिपरि बस्ने र तपाईंको ढोकामा धाउनेहरूको क्षमताले यो देश बन्दैन । यो देशलाई समाजमा मिस फिट राजनीतिक कार्यकर्ता हैन, अब्बल मान्छे चाहिएको छ । यो देश तपाईंका अगाडि नतमस्तक बनेर उभिने हनुमान जस्ता सचिवहरूको क्षमताले बन्दैन । ख्याल राख्नुहोस्, क्षमता नहुनेहरूले तपाईंलाई चाकरीमात्र गर्दछन्, परिणाम दिँदैनन् । मेरो सल्लाह छ कि, विज्ञहरूसँग बसेर निश्चित समयभित्र आफ्ना प्राथमिकताहरू कार्यान्वयन गर्ने रणनीति बनाउनुहोस् । विषयगत मन्त्रालयलाई काम दिनुहोस् । व्यवस्थापिकालाई काम दिनुहोस् । कानुनी तथा नीतिगत प्रबन्धहरू मिलाउनुहोस् । नीति तथा कार्यक्रम र बजेट त्यसैमा फोकस गर्नुहोस् । अनावश्यक भेटघाट बन्द गर्नुहोस् । उद्घाटन र भाषण बन्द गर्नुहोस् । सिंहदरबारलाई गति दिनुहोस् । अनुगमनलाई प्रभावकारी बनाउनुहोस् । सुन्न पाइयोस् कि ओलीलाई केही गर्ने भूत चढेको छ । यो सबै गरिरहँदा तपाईं आसेपासे, दलाल र बिचौलियाबाट बच्नुहोस् । स्तुतिगान हैन, आलोचना रप्रश्नहरू सुन्नुहोस् । आफ्नो सचिवालयलाई देशकै अब्बल, क्षमतावान र इमानदार मान्छेले भर्नुहोस् । यस्तो होस् कि तपाईंको अफिस हेरेर मान्छेहरू आशावादी बनुन् । प्रधानमन्त्री महोदय, मेरो अर्को सुझाव छ, कृपया सुशासनको प्रत्याभूति दिनुहोस् । मान्छेहरू ठान्दछन् तपाईंबाट यो सम्भव छैन । मेरो सल्लाह छ, तपाईंका आलोचकहरूलाई अचम्ममा पार्ने गरी सुशासनका काम सुरु गर्नुहोस् । यसका लागि तीनवटा काम प्रस्ताव गर्छु, पहिलो मितव्ययिता, दोस्रो प्रभावकारिता, तेस्रो दण्ड सजायको प्रबन्ध । जस्तो कि सार्वजनिक खर्च पुनरावलोकन आयोगका अनुसार हाम्रा ६ वटा मन्त्रालय, तीन दर्जन आसपास महाशाखा, दर्जनौं विकास समिति र आयोगहरूलाई या त खारेज गर्न सकिन्छ या त मिलाउन । त्यसो गर्दा अहिले नै हजारौं कर्मचारीको खर्चबोझ कम हुन्छ । कृपया यसको प्रक्रिया थाल्नुहोस् । सरकारी साधनको दुरुपयोग अर्को बेथिति हो । रोक्न सकिन्छ । अहिले साप्ताहिक बिदा एक दिन दिइन्छ, दुई दिन गर्न सकिएला । त्यसो त मन्त्रिपरिषद्, संसद्, आयोग, समिति, सरकारी कार्यालयमा दिइने बैठक भत्ता रोक्दा नै अर्बौं जोगिन्छ । यहींनेर आर्थिक अनुशासनका साथै, योजना कार्यान्वयनमा पनि अनुशासन चाहिएको छ । जस्तो कि परियोजना सुरु हुन्छन्, पूरा हुँदैनन् । ठेकेदारले काम गर्दैन । ऋण लिएर सुरु गरिएका परियोजनामा ऋण बढ्दै छ तर परिणाम शून्य । के यस्तै हुन दिने ? देशमा सञ्चालन भइरहेका निश्चित अंक (मानौं ५० करोड) माथिका सम्पूर्ण परियोजनाहरूको स्थिति मूल्यांकन गरी, एक महिनाभित्र दोषीलाई कारबाही गर्ने अभियान थाल्नुहोस् । ढिलासुस्तीको उचित कारण छैन भने ठेक्का रद्द गराउनुहोस् । क्षतिपूर्ति भराउनुहोस् । कानुनी त्रुटि छन् भने सुधार गर्नुहोस् । यसैगरी विगतमा भएका चर्चित भ्रष्टाचारका काण्डहरूको फाइल खोल्नुहोस् । अहिलेसम्म राजकीय पदमा बसेकाहरूको सम्पत्ति छानबिन गर्न जिम्मेवार निकायलाई आदेश दिनुहोस् । सम्पत्ति जफत गर्नुहोस् । दोषीलाई सजाय दिनुहोस् । अख्तियार क्षमताहीन र लाचार भयो, लोकपाल बनाउनुहोस् । प्रधानमन्त्री महोदय, मेरो थप सुझाव छ, कृपया भुइँलाई न्याय गर्नुहोस् । जगजाहेर छ कि आज भुइँ गरिबी, असमानता र दिशाहीनतामा फसेको छ । एकातिर भ्रष्टाचार तीव्र छ, अर्कोतिर भुइँमान्छे जीविकाको धपेडीले गलेको छ । इकोनोमिक्स सर्भे (०२२२३) का अनुसार नेपालमा अझै १५१ प्रतिशत मान्छे गरिबीको रेखामुनि छन् । अर्थात् ४५ लाख मान्छेहरू अझै खाना, नाना र छानाको सकसमा छन् । हाम्रोमा लगभग १० लाख बालबालिका अझै निकृष्ट श्रम गर्दछन् । अझै ४० प्रतिशत नागरिकलाई स्वास्थ्य सेवा सर्वसुलभ छैन । वार्षिक दस लाखभन्दा धेरै मान्छे कामको खोजीमा भारत र अन्य देशमा जान्छन् । हाम्रा युवा भाडाको सिपाही बनेर मरिरहेका छन् । रुस, युक्रेन, इजरायल र गाजा त पछिल्ला उदाहरण मात्र हुन् । के तपाईं उनीहरूलाई न्याय गर्न सक्नुहुन्छ ? कमरेड प्रधानमन्त्री, तपाईंलाई अवश्य नै थाहा छ कि आज भुइँ निराश छ । ऊ तपाईंसँग निराश छ । सिंहदरबारसँग निराश छ । लोकतान्त्रिक गणतन्त्रसँग निराश छ । उसलाई लाग्छ, उसको कोही छैन । त्यसैले देशमा सरकार छ भन्ने कुरा निर्धा नागरिकलाई अनुभूति गराउनुहोस् । चलनचल्तीका काम गरेर, नयाँ परिणाम आउँदैन महोदय, नयाँ सुरुवात गर्नुहोस् । अन्यथा, सिंहदरबारमा कोही प्रधानमन्त्री हुनु वा नहुनु आफैंमा महत्त्वहीन कुरा हो । अन्यथा, संविधानमा लेखिएको समाजवाद इतिहासलाई झुक्याउने मात्र जाली कुरा हो । अन्यथा, संघीय लोकतान्त्रिक गणतन्त्र भुइँमान्छेका लागि एक भ्रम मात्र हो । अन्यथा, इतिहासमा भएका अनेकौं असफल प्रधानमन्त्रीको सूचीमा तपार्इं एक जना फेरि थपिनु हुनेछ । विचार गर्नुहोस् त महोदय, अन्यथा इतिहास स्वयं लजाउने तपाईंको फोटो सिंहदरबारमा टाँसेर देशलाई के फाइदा ?"
विद्यार्थी अनुत्तीर्ण: कसैले त जिम्मेवारी लेऊ,"शुक्रबार सार्वजनिक कक्षा १२ को परीक्षाको नतिजामा ५२१५ प्रतिशत विद्यार्थी मात्रै उत्तीर्ण हुन सके । २०७९ मा ४८०९ प्रतिशत र २०८० मा ५०९१ प्रतिशत विद्यार्थी मात्रै उत्तीर्ण हुन सकेको तथ्यांकका आधारमा विश्लेषण गर्दा यस वर्षको नतिजामा सुधार आएको देखिन्छ । तर यो खुसी हुनलायक उपलब्धि भने होइन । किनकि, निरन्तर आधाजसो विद्यार्थी अनुत्तीर्ण भइरहेको यथार्थ सँगसँगै छ । यस्तै अवस्था एसईईको पनि छ । गत असारमा सार्वजनिक एसईईको नतिजामा ४७८७ प्रतिशत विद्यार्थी मात्रै उत्तीर्ण भएका थिए । त्यतिबेला पनि आधाभन्दा बढी विद्यार्थी अनुत्तीर्ण भएका थिए । विद्यार्थी अनुत्तीर्णको यस्ता तथ्यांक एकदमै चिन्ताजनक छ । यसप्रति सम्बन्धित निकाय तथा व्यक्तिहरूले जिम्मेवारी लिन जरुरी छ ।एसईई होस् वा कक्षा १२, यसरी आधा विद्यार्थी अनुत्तीर्ण हुनु भनेको आधा परिवार अनुत्तीर्ण हुनु हो । विद्यार्थी स्वयं र उनको परिवारको मनोबल कमजोर हुनु हो । यस्तो संख्या बर्सेनि लाखौं हुन्छ । सिर्जनशील र जोसिलो उमेर समूहमा पर्ने लाखौं विद्यार्थीकै मनोबल कमजोर बनेपछि उनीहरू रहने परिवार र समाजको मनोबल उच्च हुन सक्दैन । त्यस्तो समाजको मेरुदण्ड र मस्तिष्क नै शिथिल र हतास हुन्छ । त्यसले अन्ततः समाज र देशकै अघि बढ्ने उत्साहमै अवरोध ल्याउँछ । त्यसैले परीक्षाको नतिजाका नाममा जस्ता तथ्यांकहरू सार्वजनिक भइरहेका छन्, तिनले हाम्रो समाजकै मनोदशा प्रकट गरिरहेको छ । एकातिर समग्र शैक्षिक प्रणालीकै गुणस्तरमा प्रश्न छ, अर्कोतिर आधाजसो विद्यार्थी अनुत्तीर्ण हुने समाज मक्किँदै जाने निश्चित छ । त्यसले राज्यका समग्र अवयवलाई पनि मक्किन सघाउँछ ।कमजोर नतिजा आउनुमा धेरै पक्ष जिम्मेवार छन् । तर विद्यार्थीको सिकाइमा आएको ह्रास नै सबैभन्दा ध्यान दिनुपर्ने विषय हो । किनकि विद्यार्थीको सिकाइ उपलब्धि कमजोर रहेको तथ्य अध्ययनहरूले देखाएका छन् । त्यसैले जुनसुकै तहको परीक्षाको नतिजामा सुधारका लागि विद्यार्थीको सिकाइ उपलब्धिमा सुधार ल्याउनु नै पहिलो सर्त हो । त्यसका लागि कक्षाकोठाको वातावरण, शिक्षण सिकाइ क्रियाकलाप, पाठ्यक्रम र पाठ्यपुस्तक, पुस्तकालय, परीक्षा प्रणाली लगायतका पक्षमा सुधार आवश्यक छ । सूचना क्रान्तिसँगै पछिल्लो पुस्ताका विद्यार्थीको चासो र रुचिमा यावत् परिवर्तन आइसकेको छ । उनीहरू प्रविधिमा अब्बल भइसकेका छन् । तर हाम्रा कक्षाकोठा पुरानै ढर्रामा चलिरहेका छन् । सिकाइ शैली पनि परम्परागत छ । पाठ्यक्रमले विद्यार्थीको रुचि सम्बोधन गर्न सकेको छैन । शिक्षकको सोच्ने दायरा फराकिलो बन्न सकेको छैन । सँगसँगै, कैयौं विद्यालयमा शिक्षकको दरबन्दी पूरा छैन । उनीहरूलाई तालिमको अवसर छैन । उनीहरूलाई प्रविधि प्रयोगमा सक्षम तुल्याउन सकिएको छैन । सेवा सुविधा पर्याप्त छैन । अनेक कठिनाइले शिक्षक स्वयंलाई निरुत्साहित गरिरहेको पाइन्छ । उनीहरू विकल्प खोजिरहेका छन् । सबैलाई एउटै टोकरीमा हाल्न सकिँदैन । तर, अधिकांश विद्यालयको यथार्थ यही हो । सुधारको पहिलो प्रस्थानबिन्दु भने यहीं वरपर छ ।एसईई वा कक्षा १२ देखिने तह मात्रै हुन्, त्यसको आधार भने कक्षा १ वा त्यसभन्दा अघिदेखि नै सुरु हुन्छ । प्रत्येक कक्षामा सिक्नुपर्ने ज्ञान र सीप विद्यार्थीले सिक्दै गए भने सबै तहको नतिजा उत्साहजनक आउने छ । त्यसका लागि सबै कक्षाको नतिजालाई उत्तिकै चासोपूर्वक लिन, विश्लेषण गर्न र कमजोरी सुधार गर्दै जान आवश्यक छ । वर्षभरका सिकाइलाई तीनघण्टे परीक्षाले न्यायपूर्ण ढंगले परीक्षण गर्न सक्दैन । तसर्थ, निरन्तर सिकाइ, निरन्तर परीक्षा र निरन्तर सकारात्मक नतिजा नै मूल मन्त्र हुनुपर्छ । तत्कालका लागि भने धेरै विद्यार्थी अनुत्तीर्ण भएका विषयमा ध्यान दिन आवश्यक छ । शुक्रबार सार्वजनिक नतिजामा सबैभन्दा धेरै विद्यार्थी अंग्रेजी र लेखा र सामाजिक विषयमा नन्ग्रेडिङ भएका छन् । त्यसैले यस्ता विषयको नतिजामा सुधार ल्याउन आवश्यक ती विषय शिक्षण गर्ने शिक्षकहरूलाई तालिम, यस्ता विषयमा थप अब्बल शिक्षकले शिक्षण गर्ने वातावरण सिर्जना, आधुनिक प्रविधिको प्रयोगमार्फत राष्ट्रियस्तरमै सिकाइ गर्ने उपाय अपनाउन सकिन्छ । हरेक नतिजामा देखिने विशिष्ट कमजोरीलाई सुधार गर्दै जाने हो भने केही वर्षमै नतिजा राम्रो बन्दै जानेछ । तर हरेक वर्ष परीक्षाफल सार्वजनिक भएको साता कमजोरी सुधारका लागि बहस हुने तर केही समयपछि बिर्सिहाल्ने पुरातन प्रवृत्तिलाई जारी राख्ने हो भने नतिजामा कहिल्यै सुधार आउने छैन ।यस सन्दर्भसँग जोडिएका सबै पक्षमा निरन्तर बहस र सुधारको प्रयत्न आवश्यक छ नै । तर जिम्मेवार निकायमा बसेकाहरू पछिल्ला नतिजाहरूप्रति तत्काल जवाफदेही बन्नुपर्छ । जे जस्तो प्रणाली हामीले अपनाइरहेका छौं, त्यसको अंग भएर बस्ने, जिम्मेवारी लिएर बस्ने तर आधाजसो विद्यार्थी अनुत्तीर्ण भइरहँदा सतही तर्क गरेर चोखिने अवसर कसैले पनि पाउनुहुन्न । यो क्षेत्र कसैका लागि जागिर खाने थलो होला । तर लाखौं विद्यार्थीको भविष्यको सवाल हो । समाजको मनोबलको सवाल हो । यो चिन्ताजनक अवस्थाप्रति कसैले जिम्मेवारी लिनै नपर्ने अवस्था स्वीकार्य हुनुहुन्न ।"
त्रिवि सिनेटमा दलीय हस्तक्षेप,"मनप्रसाद वाग्ले, मीनभवन, काठमाडौं"
सैनिक नेतृत्व किन पछि हट्यो ?,"कान्तिपुरमा राष्ट्रसंघले आग्रह गरे पनि सैनिक सल्लाहकारमा नेपालले उम्मेदवारी दिएन भन्ने समाचार कान्तिपुरमा बिहीबार पढ्ने अवसर मिल्यो । त्यति उपल्लो स्तरको नेतृत्व गर्न पाउने अवसर आउँदा पनि आदि इत्यादि कारण देखाएर सैनिक नेतृत्व पछि हट्नुको कारण के होला ? विभिन्न समयमा संयुक्त राष्ट्रसंघका महासचिवसमेतलाई यूएनको उच्चस्तरीय नेतृत्वमा चयन हुन नपाएबापत गुनासो गरेको पनि सुनियो । अवसर आउँदा किन उदासीनता ? कतै आर्मी चिफ स्वयंले रेस्पेक्ट गर्नुपर्ने पोर्टफोलियो भएका कारण कसैलाई सिफारिस नगरिएको त होइन ? कि कसैले औंला उठाउन नसक्ने संस्था भएको भ्रममा यस्तो गैरजिम्मेवार निर्णय भएको हो ? भत्केको घरको बिग्रेको चाला, जसजसले पायो उसउसले खाला भनेको यही होला सायद । रत्नप्रसाद लुइँटेल, बानेश्वर, काठमाडौं"
सुधार गर्न नसकिएको शिक्षा क्षेत्र,"एसईईको नतिजा गत असार १३ गते प्रकाशित भएको थियो । सो परीक्षामा ४ लाख ४४ हजार ७ सय ८५ विद्यार्थीमध्ये २ लाख ४२ हजार ९२ ले मात्र ग्रेड प्राप्त गरे । परीक्षा बोर्डको कार्यालयले परीक्षामा सम्मिलित ६ सय २१ जना विद्यार्थीको अंक तलमाथि पारेर नतिजा प्रकाशित गरेको प्रमाण कान्तिपुर पत्रिकामार्फत पढियो । शुक्रबार कक्षा १२ को नतिजा पनि प्रकाशित भयो र झन्डै ५० प्रतिशत विद्यार्थी उच्च शिक्षाका लागि अयोग्य भनेर विभिन्न मिडियामा पढियो । ३ लाख ९० हजार ८ सय ६८ ले परीक्षा दिएकामा २ लाख ३ हजार ८ सय ४७ पास र बाँकी फेल भनेर शनिबारको कान्तिपुर दैनिकमै पढियो । अझै पनि हाम्रो शिक्षा प्रणाली घोकन्ते विद्या, धावन्ते खेती अनुसार चलेको छ । हामी गरिब देशका जनता अझै पनि पुरानै सैद्धान्तिक शिक्षा प्रणालीमा निर्भर छौं । हरेक तहका पाठ्यक्रम बाजेका पालाका देख्न पाइन्छ । समयअनुसार संशोधन गरिँदैन । विदेशमा जस्तो सैद्धान्तिक शिक्षालाई भन्दा व्यावहारिक शिक्षामा जोड दिनुपर्छ ।प्लम्बिङ, हाउस वायरिङ, खेतबारीमा पनि आधुनिक कृषि प्रणाली, तरकारी खेतीमा आधुनिकता जस्ता धेरै कार्यमा हामी मन दिँदैनौं । तर हाम्रा खेतबारी तथा घरपसलमा भारतीय श्रमिक आएर काम गर्छन् । पहाडी इलाकामा खेतीबाली लगाउनदेखि थन्क्याउनसमेत भारतीय नागरिक प्रशस्तै भेटिछन् । तर हाम्रा युवालाई स्वदेशमा भए कलम समाउने जागिर अन्यथा प्लस टु सकेपछि विदेश हेलिने रोगले ग्रस्त बनाएको छ । एकातिर सैद्धान्तिक रटानमा हरेक तहमा पास हुने विद्यार्थीको संख्या धेरै न्यून भइराखेको छ भने अर्कोतिर अध्ययनमा अब्बल विद्यार्थी प्लस टु सकेर स्वदेशमा बस्न रुचाउँदैनन् । यसमा अहिले देखिएका मुख्य समस्या भनेको राजनीतिक रूपमा डिनको कार्यालयदेखि तल्लो तहसम्म प्रशासनिक भागबन्डा, घोकन्ते रटानलाई प्राथमिकतामा राखी व्यावहारिक शिक्षामा जोड नदिइनु हो । यस्तै, डिजिटल टेक्नोलोजीको दुरुपयोग, मोबाइलको लत पनि अर्को कारक हो । अभिभावक खर्च गर्ने तर आफ्ना बालबालिकाको प्रगति विवरणमा ध्यान नदिने, कतिपय शिक्षकमा देखिएको अयोग्यताले पनि समस्या थपेको छ । यसमा सम्बन्धित क्षेत्रका विज्ञ बसेर दीर्घकालीन समाधान खोजियो भने सुधार आउन सक्छ । खिमराज गिरी, काठमाडौं"
अर्थतन्त्रको मनोबल बढाउन लचक मौद्रिक नीति ल्याएका हौं,"बजेटका व्यवस्थाले अर्थतन्त्रको गााठो फुकाउन नसक्ने अनुमान भइरहेका बेला राष्ट्र बैंकले अपेक्षाभन्दा बढी खुकुलो मौद्रिक नीति सार्वजनिक गर्यो । कठोर नीतिका कारण समग्र अर्थतन्त्रमा शिथिलता ल्याएको आरोप खेप्दै आएका राष्ट्र बैंकका गभर्नर महाप्रसाद अधिकारीले आफ्नो कार्यकालको अन्तिम मौद्रिक नीतिमार्फत सबैलाई रिझाएको मतहरू पनि आइरहेका छन् । यस वर्ष १२५ प्रतिशत कर्जा विस्तारका लक्ष्य राखेको राष्ट्र बैंकले ऋणी र बैंक दुवैका लागि लचक नीति ल्याएको छ । पााचवर्षे कार्यकालको अधिकांश समय कठोर गभर्नरका रूपमा परिचित अधिकारी यस वर्ष किन पग्लिए ? लचक नीति लिन अर्थतन्त्रका सूचकले बल दियो कि अरू तìवले ? नयाँ नीतिले अर्थतन्त्र चलायमान बनाउन सक्ला ? यस्ता विविध विषयमा केन्द्रित रहेर गभर्नर अधिकारीसँग कान्तिपुरका कृष्ण आचार्य, यज्ञ बञ्जाडे र सीमा तामाङले गरेको कुराकानी: कोभिड संक्रमणको समय भन्दै आर्थिक वर्ष २०७७७८ मा खुकुलो मौद्रिक नीति ल्याउनुभएको थियो । अर्थतन्त्रमा समस्या यथावत् रहेकै बखत पनि त्यसपछिका तीन वर्ष नीतिमा निकै कठोर बन्नुभयो । कार्यकालको अन्तिम मौद्रिक नीति निकै खुकुलो ल्याउनुभयो । एमालेको सरकार रहँदा खुकुलो र अरू बेला कसिलो भन्ने मत पनि आएका छन् नि ?मौद्रिक नीतिका कार्यक्रम सधैं एकै प्रकारका हुँदैनन् । विश्व परिवेश, आन्तरिक अवस्थालगायत सबै विषयको असर यसमा पर्छ । पहिलो वर्षको मौद्रिक नीति ल्याउँदा कोभिड संक्रमण उच्च थियो । त्यसबेला बजारले बैंकिङ प्रणालीबाट आस गरिरहेका सुविधा दिन सक्नेसम्म हामीले दियौं । ऋण तिर्न नसकेर आइपरेका अप्ठ्यारा बैंकिङ प्रणालीबाट सहजीकरण गर्यौं । त्यसपछि व्यवसाय चलाउन परेको अप्ठ्यारालाई सहज गरायौं । त्यतिबेला बैंकिङ क्षेत्रमा पनि अत्यधिक पुँजी थियो । अरू ठाउँजस्तै कर्जा निक्षेपबीचको ब्याज अन्तर (स्प्रेड) धेरै भएको अवस्था थियो । त्यतिबेला पनि प्रशंसाका लागि नभई बजार, उद्योग व्यवसाय र अर्थतन्त्रको आवश्यकता हेरेर सुविधा दिएका थियौं । त्यसपछिका वर्ष समग्र अर्थतन्त्रको अवस्थालाई हेरेर सम्भावित जोखिमबाट जोगाउन कसिलो नीति ल्याएका हौं । गत वर्षको मौद्रिक नीति पनि लचिलो हो, अथवा सचेत संयमित रूपमा लचिलो । बीचका दुईवटा मौद्रिक नीति कसिलो नै ल्याएका हौं । दोस्रो वर्षको मौद्रिक नीतिमा विदेशी विनिमयको दबाबमा थियौं । एकै वर्षमा झन्डै १९ प्रतिशतभन्दा बढीले विदेशी विनिमय सञ्चिति घटेको थियो । त्यसलाई संरक्षण गर्नु जरुरी थियो । भोलि निकै ठूलो जोखिम निम्तने देखेर त्यसबाट संरक्षण हुनुपर्छ भनेर संयमित रूपमा कसिलो नीति ल्याइएको हो । त्यसपछिका वर्ष उधारो जुन मात्रामा भइरहेको थियो, त्यसलाई कस्नुपर्ने स्थिति देखियो । हुन त कर्जा निक्षेप अनुपात (सीडी रेसियो) इत्यादि त्यसअघि नै ल्याएको हो । तर ती दुई वर्ष अलि कडा गरियो । बैंकले पनि आफ्नो घाँटी हेरेर हड्डी निल्नुपर्यो भन्ने हिसाबमा त्यसो गरिएको हो । तिनको असर बैंकिङ क्षेत्रमा पर्यो । बैंकिङ प्रणालीमा सुधार निरन्तर छ । चालु पुँजी मार्गदर्शन पनि ल्यायौं । बजारले हामीलाई असर पार्ने, नियमित पाइरहेको कर्जा नपाउने भनेर प्रतिक्रियाशील भएकै हो । अर्थतन्त्रलाई संरक्षण गर्ने सिलसिलामा बीचमा केही कसिलो नीति ल्याइयो । अहिले बाह्य क्षेत्र सहज र सबल स्थितिमा छ । बैंकसँग पनि प्रशस्त तरलता (पैसा) छ, मूल्य स्थिरता पनि एउटा तहमा छ । यस्तो बेला मौद्रिक उपकरणहरू चलाइराख्दा केही खुकुलो हुनु स्वाभाविक हो । यी मौद्रिक उपकरण प्रयोगबाट पर्ने असरलाई नजिकबाट नियाल्छौं । हामीले कसियसली एकोमोटिभ नीति अपनाएका हौं । हाम्रो स्ट्यान्डस् त्यही नै हो । केही नीतिमा सहजता दिएको जस्तो देखिन्छ । हाम्रा निर्देशन हेर्नुहुन्छ भने त्यसमा पनि एकदम सचेत छौं । थप क्षति र सम्भावित मापदण्डमा सम्झौता गर्न नहोस् । मनोबल गिरेको अवस्थामा सकारात्मक रूपमा मनोबल बढाउने गरी नीति ल्याइएको हो । समग्रमा भन्नुपर्दा अर्थतन्त्रको आवश्यकता हेरेर मौद्रिक नीति ल्याइएको छ ।त्यसो भए एमाले नेतृत्वको सरकार भएका बेला खुकुलो र अरू भएका बेला कसिलो बनाएको होइन ? यो प्रश्नको उत्तर खोज्ने जिम्मा तपाईंहरूलाई नै । राष्ट्र बैंकले जारी गरेका हरेक मौद्रिक नीतिका व्यवस्था, तत्कालीन वित्तीय र आर्थिक अवस्था सूक्ष्म रूपले विश्लेषण गर्न आग्रह गर्छु । त्यसपछि सबै कुरा थाहा भइहाल्छ, राष्ट्र बैंकले सरकारको अनुहार हेरर नीति ल्याएको रहेछ कि अर्थतन्त्रको अवस्था, वित्तीय सूचक र अर्थतन्त्रको आवश्यकता भन्ने ।मनोबल उकास्ने गरी मौद्रिक नीति ल्याउन खोजिएको हो भन्नुभयो । मनोबलको कुरा मात्रै हो कि गत वर्ष र यस वर्षका अर्थतन्त्रका सूचकमा ठूलो परिवर्तन भएकाले ठाउँ भयो भनेर लचक नीति ल्याइएको हो ?यसपटक सूचकहरूले नै त्यो ठाउँ दिएका हुन् । त्यसका आधारमा मौद्रिक नीतिले दिनुपर्ने सहजता, सुविधा दिएका छौं । प्रभावकारी रूपमा प्रयोग गर्न, अर्थतन्त्रको शिथिलता हटाउन वित्त नीति (बजेट) लगायत अरू नीति पनि सक्रिय हुनुपर्छ भनेर मौद्रिक नीतिमै लेखेका छौं । यस वर्ष पुँजीगत खर्च ३ खर्ब ५२ अर्ब र ६ प्रतिशत आर्थिक वृद्धि गर्न खोजिएको छ । यी लक्ष्य प्राप्त गर्न सरकार र निजी क्षेत्रले मौद्रिक नीतिले दिएका सुविधाको भरपूर सदुपयोग गर्नुपर्छ । त्यसपछि माग सिर्जना हुन्छ । हामीले मात्र दिने, सरकार र निजी क्षेत्रबाट काम नहुने हो भने लक्ष्यअनुसार कर्जा विस्तार नहुन सक्छ । सबैतिरबाट प्रशंसा आयो भने त्यो मौद्रिक नीति वा राष्ट्र बैंकको कमजोरी हो भनेर तपार्इंले सार्वजनिक रूपमा भन्दै आउनुभएको छ । अघिल्ला मौद्रिक नीतिको तुलनामा यस वर्षको कमजोर भयो भनेर बुझ्ने ? त्यो भन्न सकिन्छ । त्यसैले प्रत्येक नीतिको कार्यान्वयनमा त्यसको असरलाई मूल्यांकन, अनुगमन गर्छौं भनेका छौं । अर्थतन्त्रको अवस्था हेरेरै सुविधा दिइएको हो । सुविधा गलत उपयोग वा दुरुपयोग हुन दिँदैनौं । बजारमा तरलता छ, मूल्यवृद्धि दर औसत ४१७ प्रतिशत छ । विदेशी विनिमय सञ्चिति २० खर्ब पुगेको छ । अर्थतन्त्रमा समग्र माग बढ्न नसक्दा समस्या देखिन्छ । माग बढाउन यस वर्षको बजेटमा पनि खासै कार्यक्रम आएन । मौद्रिक नीतिको कार्यक्षेत्र आपूर्ति पक्ष हो । अधिक तरलता र न्यून ब्याजदर हुँदा पनि गत वर्ष लक्ष्यको आधा मात्र कर्जा प्रवाह भयो । यस्तो बेला साढे १२ प्रतिशतको कर्जा विस्तार हुने आधार बताइदिनुस् न ?सबैले काम गरेनन् भने मौद्रिक नीतिले मात्र पनि काम गर्दैन । मुख्य समस्या निर्माण क्षेत्रमा देखिएको छ । निर्माण व्यवसायी कालोसूचीमा पर्ने, खाता बन्द हुने, कारोबार नहुने स्थिति हुने हो भने विकास निर्माणका काम हुँदैनन् । सार्वजनिक तथा व्यक्तिगत विकास निर्माणको काम नभएपछि सिमेन्ट, डन्डी, इस्पातलगायत कुनै पनि उद्योग चल्दैनन् । निर्माण क्षेत्र चल्यो भने ती उद्योग चल्छन् । संस्थागत रूपमा सबैभन्दा ठूलो कर्जा माग गर्ने क्षेत्र निर्माण हो । क्षमता उपयोग घटेकाले निर्माण व्यवसायीको कार्यशील पुँजी आवश्यकता स्वाट्टै घटेको छ । हामीले यहाँ सहजीकरण गरिसकेपछि निर्माणका गतिविधि बढ्छन् । त्यससँगै अगाडिपछाडिका लिंकेजहरूको असर स्वरूप कर्जाको माग पनि बढ्छ भन्ने हाम्रो धारणा हो । त्यो बन्नलाई अरूले काम गर्नुपर्यो । हाउजिङ कम्पनीहरू घर बनाउन लाग्नुपर्यो, सरकारी आयोजना टनेल, पुल, फ्लाइओभरमा आउनुपर्यो । हामीले सुविधा दिएर मात्र हुँदैन । यी पूर्वसर्त मात्र हुन् । विगतमा अधिक तरलता र सस्तो ब्याजदर हुँदा कर्जा अनुत्पादक क्षेत्रमा गयो । आर्थिक वृद्धिमा योगदान भएन । ब्याजदर र अधिक तरलता अहिले पनि छ । अहिले कर्जा दुरुपयोग हुन दिन्नौं भनेर कसरी पत्याउने ?हामीले धेरै सुधार गरेका छौं । चालु पुँजी कर्जा मार्गदर्शन आफैंमा महत्त्वपूर्ण सुधार हो । यसले कर्जा जथाभाबी प्रयोग हुन दिँदैन । ऋणीले आफ्नो आवश्यकता र क्षमताअनुसार मात्र कर्जा लिन्छन् । बैंकहरूले चाहेर पनि हिजोको जस्तो आफूखुसी जथाभाबी धेरै कर्जा दिन ठाउँ छैन । प्रभावकारी अनुगमन गर्छौं । बैंकहरू, ऋणीहरू पनि पहिलाभन्दा धेरै सजग भइसकेका छन् । कर्जाको दुरुपयोग गरेर अन्य ठाउँमा लाइयो भने पनि भोलि नगदमा परिणत गर्न कति गाह्रो हुन्छ भन्ने बुझिसकेका छन् । विगतका मौद्रिक नीतिमा 'निर्माण व्यवसाय' शब्द मुस्किलै समेटिने गरेकामा यस वर्ष विशेष सम्बोधन आयो । काम सकिएका आयोजनाको पनि भुक्तानी सरकारले नदिँदा उनीहरू कालोसूचीमा परे भन्ने छ । सरकारको कमजोरी लुकाउन राष्ट्र बैंकले काँध थाप्दा रोगको उपचार नगरी लुकाउन सहयोग गरेको आरोप छ नि ? यसमा वास्तविकता हेर्न जरुरी छ । अहिले कर्जा माग घटेको, समग्र माग घट्नुको मुख्य कारण निर्माण उद्योगमा आएको शिथिलता हो । उक्त शिथिलतामा गत वर्ष निर्माण व्यवसायीको भुक्तानी पनि जोडियो । भुक्तानी नपाउँदा नगद चक्र (क्यास फ्लो) भत्कियो । वर्षौंदेखि काम गरेर एक तहमा आइपुगेका व्यवसायीलाई समस्या पर्दा राज्यले नसोच्ने भन्ने हुँदैन । हामीले राज्यका तर्फबाट गर्नुपर्ने भुक्तानी दिन्छौं भनेका छैनौं । भुक्तानी नगर्दा बैंकिङ प्रणालीबाट निर्माण व्यवसायीमा परेको प्रभाव राष्ट्र बैंकले विचार गर्ने भनेको हो । हामीले दिएको सुविधा सधैंका लागि होइन । आउँदो मंसिरसम्मलाई कालोसूचीमा नराख्ने भन्ने हो । मंसिरसम्म तिरेनन् भने जरिवानासहित तिर्नुपर्छ । एउटै निर्माण व्यवसायीले धेरैतिर ठेक्का लिएर काम गरिरहेका छन् । केही पाइपलाइनमा छन् । कालोसूचीमा परेका, खाताबन्द भएका कारण रोकिने अवस्थामा आयो । यस्तो अवस्थामा बैंकिङ प्रणालीबाट परेका अप्ठ्यारोलाई राष्ट्र बैंकले सल्टाउन खोजेको हो । मौद्रिक नीतिले घरजग्गा, अटो, पर्यटनलगायतलाई सम्बोधन गरेन भन्ने गुनासो सरोकारवालाको छ नि ? सबै क्षेत्रलाई केही न केही दिएर चित्त बुझाउने काम मौद्रिक नीतिको होइन । सबैलाई खुसी बनाउँदै हिँडियो भने मौद्रिक नीति वा राष्ट्र बैंकको मुख्य उद्देश्यबाट भाग्छौं । जब समग्र अर्थतन्त्र चलायमान हुन्छ तब घरजग्गा, अटोलगायत सबै क्षेत्र स्वचालित रूपमा चल्छन् । खल्तीमा पैसा भएपछि स्वतः गाडीको व्यापार बढ्छ । सबै विषयलाई जोखिम भार, लोन टु भ्यालु रेसियोमा छोइराख्नु पर्दैन । गत आर्थिक वर्षमा ३५ हजार गाडी भित्रिएका छन् । नेपालजस्तो मुलुकमा ३५ हजार गाडी भित्रिनु कम होइन । बैंकदर र नीतिगत दर घट्दा ब्याजदरमा प्रत्यक्ष असर पर्नुपर्ने हो । तर राष्ट्र बैंकले एकै पटक दुई प्रतिशत बिन्दुले दर परिवर्तन गर्दा पनि ब्याजदरमा कुनै असर देखिँदैन । यस्तो अवस्था किन आयो ? हाम्रा नीतिहरूभन्दा बजार सधैं अघि छ । जस्तो, अहिले बजारमा तरलता प्रशस्त भयो, ब्याजदर तल आयो । त्यो तल आउने दरलाई बजारले पहिले नै समायोजन गरिसकेको छ । जुन बेला माथि जानु थियो, बजारको दर धेरै माथि गइसकेको थियो । त्यसपछि मात्र हामीले नीतिगत दर पछ्यायौं । त्यतिबेला बजारमा दरहरू समायोजन भइसकेका थिए । कर्जाको गुणस्तर खस्किँदै गएको र कर्जा विस्तारले आर्थिक वृद्धिमा अपेक्षित योगदान दिन नसकिरहेका बेला राष्ट्र बैंकले एकै पटक धेरै नियामकीय व्यवस्था खुकुलो बनायो । यी व्यवस्थाले ल्याउने समस्या समाधान गर्न नयाँ गभर्नरलाई मुस्किल पर्ने अनुमान हुन थालेका छन् । आफू गभर्नर बन्दा वित्तीय क्षेत्र जुन अवस्थामा थियो, त्यहीं छोडेर जान लाग्नुभएको हो ? केही व्यवस्था ६ महिनाअघिदेखि मात्र कार्यान्वयनमा आएका हुन् । कुनै पनि नीति लागू गर्दा त्यसको असर के पर्यो, व्यावहारिक पक्ष के छ भनेर हेर्नैपर्छ । चालु पुँजी मार्गदर्शन ल्याउँदा पनि अर्को वर्ष समग्रमा प्रतिक्रिया लिएर संशोधन गर्यौं । कालोसूचीको व्यवस्था ६ महिनासम्म राख्दा हाम्रो लागि अत्यन्तै प्रतिगामी भयो । जुन उद्देश्यसहित ६ महिनाको व्यवस्था राखियो, त्यही पूरा गर्ने अर्को बाटोका रूपमा वाच लिस्ट मा राखेका हौं । यसो गर्दा ५ प्रतिशत नोक्सानी व्यवस्था गर्नुपर्छ । यसअघि शतप्रतिशत नोक्सानी व्यवस्था गर्नुपर्थ्यो । एकै पटक असल कर्जा भएर बस्दैन । ६ महिनापछि मात्रै वाच लिस्ट भन्दा माथि आउँछ । हाम्रोमा खराब कर्जा भइसकेपछि कालोसूचीमा पनि जान्छ, खाता बन्द हुन्छ । यस्ता अभ्यास अन्य मुलुकमा छैन । जस्तै, तपाईं हिजोका दिनसम्म कालोसूचीमा पर्नुभएको थियो र ऋण पनि खराब वर्गमा थियो । आज ऋण तिर्नुभयो, तर आज पनि कालोसूचीमा हुनुहुन्छ, खाता बन्द छ । कहिले खुल्छ भन्दा ६ महिनापछि । यही व्यावहारिक कठिनाइ सम्बोधन गरेका हौं ।सरकारको नीति स्थिर नहुँदा समस्या भयो भनेर निजी क्षेत्रले गुनासो गरिरहँदा नेपाल राष्ट्र बैंकले पनि ६६ महिनामा नीति परिवर्तन गर्न थाल्यो । ६ महिनासम्म पनि प्रक्षेपण गर्न सकेन भन्ने आरोप छ नि ?यो नीति अस्थिर हुँदा लगानीकर्तालाई असर पार्ने विषय होइन । ऋणीहरूलाई लाभदायक विषय नै हो । राष्ट्र बैंकमै कुनै बेला नीति दैनिक संशोधन गरिन्थ्यो । उक्त अवधिमा कालोसूचीमा राख्ने, खाता बन्द गर्ने व्यवस्था हुँदैनथ्यो भने अहिले संशोधन गर्नु पर्दैनथ्यो । ६ महिना राख्दा हुन्थ्यो । यसको उद्देश्य कुलिङ हो । ऋण भुक्तानी गरेको ऋणी एकै रातमा असल हुँदैन भनेर विगतमा यो व्यवस्था ल्याएका थियौं । कार्यान्वयनमा केही व्यावहारिक कठिनाइ भएपछि केही संशोधन भएको हो । नीति नै हटाइएको होइन, तर सूक्ष्म निगरानी मा राखिएको हो । एक वर्षको अवधिमा चालु पुँजी कर्जासम्बन्धी मार्गदर्शन तीन पटक संशोधन गर्नुपर्यो । तपाईंले संसद्, सञ्चालक समितिदेखि सडकसम्म आलोचना खेप्नुपर्यो । एकान्तमा बसेर सोच्दा बेमौसममा ल्याइएछ वा कार्यविधि बनाउन ढंग पुगेनछ जस्तो लागेको छैन ? तीन पटक संशोधन भए पनि ठूलो होइन सानोतिनो व्यवस्था मात्र परिवर्तन भएको छ । चालु पुँजी मार्गदर्शन मूलभूत मान्यतामा कहींकतै तलमाथि भएको छैन । कहिलेकाहीँ काम गर्दै जाँदा प्रयोगात्मक समस्या आउँछन् । अहिले पनि बुँदा नम्बर ७ लाई छोएको हो । भेरियन्स एनालाइसिस ०८२ साउन १ देखिमात्रै लागू हुने भनेको हो । यो नीति पूर्ण र ऐतिहासिक छ । बैंकिङ क्षेत्रको प्रणालीगत समस्यालाई सम्बोधन गर्न राम्रो नीति ल्याएका छौं । राम्रा कुरा समाजमा स्थापित हुन, बानी पार्न केही समय लाग्छ । त्यसले गर्दा मात्रै आलोचना आएको हो । हिजोको दिनमा ठूला ऋणी हुनासाथ कहीँकतै नहेरी सजिलै बैंकबाट ऋण पैसा पाइन्थ्यो । अहिले आवश्यकता हेरेर बल्ल ऋण दिन थालियो । बैंकलाई चालु पुँजीको आवश्यकता हेरेर मात्र ऋण दिन भनियो । हिजो सहजै पाइरहेका मान्छेले आज नपाउँदा विरोध गर्नु स्वाभाविक हो । विरोध गर्नेले गरे भनेर अन्यथा मान्नुभएन । हामीले सही गर्यौं कि गरेनौं भनेर हेर्दा यो ऐतिहासिक दस्ताबेज र बैंकिङ प्रणालीभित्र रहेको ठूलो रोगलाई सल्टाएको छ । केही समयलाई कार्यान्वयन गर्न गाह्रो हुन्छ । त्यसैले बिस्तारै कार्यान्वयन गर्ने हो । विगतमा नेप्से ३ हजार हाराहारीमा पुग्दा राष्ट्र बैंकले बजारमा ठूलो समस्या आउन लागेको जस्तो गरी ४ र १२ करोडको सीमा लगायो । त्यसपछि व्यक्तिलाई १५ र संस्थालाई २० करोड बनायो । अहिले व्यक्तिगत लगानीकर्ताको सीमा कायमै राखेको छ । निकट भविष्यमा सेयर बजार ३ हजारभन्दा माथि पुग्ने देखिन्छ । त्यो बिन्दुमा हिजो समस्या देख्ने राष्ट्र बैंकले आज किन नदेखेको ?राष्ट्र बैंकले सेयर बजारतिर नभई बैंकिङ प्रणालीबाट प्रवाह हुने ऋण कतातिर गइरहेको छ भनेर हेर्न खोजेको हो । एउटा व्यक्तिले कतिसम्म ऋण लिने, एउटा क्षेत्रमा कतिसम्म ऋण जाने हेर्न खोजिएको हो । एउटा क्षेत्रमा प्राथमिक पुँजीको ४० प्रतिशतभन्दा बढी लगानी गर्न नपाउने अर्को निर्देशन पनि छ । ती निर्देशनबाट पनि नियमन भइरहेको हुन्छ । सेयर कर्जामा अहिले संस्थागत हकमा सीमा हटाएको हो । सुरुमा ४ र १२ आयो, त्यसपछि व्यक्तिगत १५ र संस्थागतमा २० आयो । अहिले २० लाई छाडेको हो । व्यक्तिगत कायम नै छ । संस्थागतलाई छोड्दा केही फरक नदेखिएकाले सीमा खारेज गरेको हो । सेयर बजारमा अर्कै खालको सेन्टिमेन्ट हुन्छ । हामी त्यतातिर लाग्न चाहँदैनौं । वास्तवमा सेयर बजारमा ऋण दिन बैंक नै विशेषज्ञ होइनन् । बैंकहरूले दिने ऋण मार्जिन ट्रेडिङ अवधारणा मातहतको हो । यो अवधारणा कहिले परिपक्व हुन्छ थाहा छैन । संस्थागतलाई खोल्नुका पछाडिको कारण भनेको धेरै वटा छन्, संस्थागतले आफैंमा विश्लेषणात्मक र बुझेर काम गर्छ । संस्थागतले सरकारलाई पनि धेरै राजस्व बुझाउँछ, पारदर्शी हुन्छ, यतिकै ऋण पनि लिँदैन, हचुवाको भरमा बजारमा होमिँदैनन् । तर, व्यक्तिको हकमा त्यो नहुने भएकाले व्यक्तिगतको सीमा नहटाएको हो ।राष्ट्र बैंकले ४१२ करोडको सीमा लगाउँदा पनि कुल कर्जा प्रवाह र बजार पुँजीकरणको हिसाबले सेयर कर्जाको अंश २ प्रतिशतभन्दा कम थियो । अहिले झनै कम हुँदा पनि राष्ट्र बैंकको हस्तक्षेप कायमै छ । मौद्रिक नीतिमा भनिएको जस्तो सेयर बजारमा हस्तक्षेप नगर्ने हो भने व्यक्तिगतको सीमा किन नहटाएको ? राष्ट्र बैंकको धारणा के हो ? पुँजी बजारका लागि छुट्टै नियामक निकाय छ । त्यसबारे हामी धेरै कुरा नगरौं । अहिले संस्थागतलाई खुलाइसक्यौं । भएका स्रोतहरू एकै ठाउँमा जानु हुँदैन । नीतिका विभिन्न बुँदामा हेर्नुभयो भने आन्तरिक उत्पादनलाई जोड दिइएको छ । आन्तरिक उत्पादनसँग पुँजी बजारको अप्रत्यक्ष सम्बन्ध रहन्छ । त्यसैले यो क्षेत्रमा जाने ऋणका लागि न्यून प्राथमिकतामा राखिएको क्षेत्र हो । अब भोलि के हुन्छ कसो हुन्छ, मैले भन्ने कुरा रहेन ।पहिलेका गभर्नरले अर्थमन्त्रीसँग राय लिने, सल्लाह गर्ने बुझिन्थ्यो । यसपालि सरकारले हस्तक्षेप गर्दा मौद्रिक नीति ल्याउन एक साता ढिला भयो भन्ने छ नि ? नयाँ सरकार भइसकेपछि सरकारको प्राथमिकता, सिद्धान्त, उद्देश्यमा केही तलमाथि हुन सक्छन् । बजेटमाथि नयाँ सरकारको धारणा बुझ्नु स्वाभाविक हो । घोषणा गरिएको बजेट पनि हाम्रो मौद्रिक नीतिको आधार हो । त्यसमा सरकारको के छ भनेर बुझ्न बाँकी नै थियो । जुन दिन मौद्रिक नीतिको हल्ला भयो, त्यो दिन मौद्रिक नीति आउन त पहिले नै बुझ्नुपर्ने हुन्थ्यो । त्यो विषयमा सरकारको राय मैले बुझ्नै बाँकी थियो । न हामीले ४ गते आउँछ भनेर घोषणा गर्यौं न कसैलाई खबर गरेका थियौं । त्यतिकै अनुमानको आधारमा हल्ला भयो । हामीले मौद्रिक नीतिका मस्यौदामा छलफल गर्न पनि बाँकी थियो । त्यसका लागि साउन ४ गते सञ्चालक समितिको बैठक पनि डाकिएको थियो । बैठकमा प्रस्तावित मौद्रिक नीतिमा छलफल पनि भयो । तर, उक्त दिन छलफल सकिएन । सरकारको पनि राय र प्राथमिकता बुझ्न बाँकी थियो, छलफल पनि नसकिएकाले गत शुक्रबार (साउन ११ मा) जारी भएको हो । सरकारको हस्तक्षेपले होइन आन्तरिक गृहकार्यले यस्तो भएको हो ।धेरै वर्षपछि राष्ट्र बैंकले फेरि सम्पत्ति व्यवस्थापन कम्पनी (एएमसी) स्थापनाबारे बोलेको छ ? यो तपाईंकै कार्यकालभित्र स्थापना गर्नुहुन्छ कि कुनै समयसीमा तोकिएको छ ? हामीले एएमसीसम्बन्धी नीतिको मस्यौदा बनाइरहेका छौं । धेरै प्रकारका एएमसी हुन्छन् । राज्यले कस्तो प्रकारको चाहन्छ, त्यसका आधारमा नीतिलाई अन्तिम रूप दिन्छौं । स्न १९९७९८ को संकटपछिको एएमसी अवधारणा बढी लोकप्रिय छ । मलेसिया, दक्षिण कोरियालगायत राष्ट्रमा एएमसी बढी प्रभावकारी भएको थियो । त्यो अवधारणामा ल्याउन सकियो भने राम्रो हुन्छ । बैंकहरूमा खराब कर्जा बढ्दै गएकाले हामीले एएमसीको विषय उठाएका हौं । तर, कार्यान्वयन सजिलो छैन । सजिलो छैन भनेर तयारी नै नगर्न पनि भएन । यसकारण नीतिगत आधार तयार गरेर कम्पनी स्थापनाको बाटोमा जाने हाम्रो नीति हो । राष्ट्र बैंकले आफ्नो कोर कार्यक्षेत्र बिर्सेर मौद्रिक नीतिमा सरकारको बजेटमा जस्तै कार्यक्रम ल्याउँछ भनेर अर्थशास्त्रीहरूले यसको संरचनात्मक परिवर्तन आवश्यक छ भन्दै आएका छन् । तपाईंलाई के लाग्छ ?राष्ट्र बैंक ऐन पनि संशोधनको प्रक्रियामा छ । अन्तर्राष्ट्रिय रूपमा केन्द्रीय बैंकको उद्देश्य के हुनुपर्छ त्यहीअनुसार हामीले पनि राखेका छौं । हाम्रो जस्तो मुलुकमा सबै काम म नै गर्छु भनेर पनि सम्भव हुँदैन । रोजगारीलगायत उद्देश्य राष्ट्र बैंकको कार्यक्षेत्रभित्र राख्दा उपयुक्त हुँदैन । तर, केन्द्रीय बैंकको कार्यक्षेत्रभित्र पर्ने उद्देश्य संशोधनमा समेटिएका छन् । राष्ट्र बैंक ऐन र सहकारी ऐनले बचत तथा ऋण सहकारी संस्थाको नियमनमा राष्ट्र बैंकको भूमिका बढाइदिएको छ । तर मौद्रिक नीतिमा ६ नियामकीय निकाय स्थापनालगायतमा सहजीकरण गरिने मात्र उल्लेख छ । राष्ट्र बैंकको इच्छाविपरीत भएकाले ऐनको व्यवस्था कार्यान्वयनमा चासो नदेखाउनुभएको हो ?ऐनले भनेअनुसार सहकारी विभाग र मन्त्रालयको अनुरोधमा सहकारी संस्थाको नियमन र सुपरिवेक्षणमा हामीले सहयोग गरिरहेका छौं । ती कुरा मौद्रिक नीतिमा राख्नु परेन । बेलाबेलामा ऐनहरू संशोधन भइरहेका छन् । ऐन संशोधन गर्दा सम्बन्धित निकायसँग पर्याप्त छलफल नभएको जस्तो देखिन्छ । कुनै विषयमा छलफल हुन्छ तर ऐनमा आउँदा फरक विषय आएको पनि देखिन्छ । यद्यपि ऐनमा आइसकेपछि हामीले कार्यान्वयन गर्नैपर्छ । सरकारीलाई साँचै अर्थतन्त्रको तेस्रो खम्बाका रूपमा मान्ने र यो क्षेत्रको समस्या समाधान गर्ने हो भने छुट्टै नियामक निकाय तत्काल स्थापना गर्नुपर्छ । त्यसपछि समस्या समाधान गर्दै जानुपर्छ । सहकारीको नियमन सम्बन्धमा राष्ट्र बैंकले आफ्नो भार पन्छाउन चाहेको हो कि साँच्चै आवश्यक छ दोस्रो तहको नियामक निकाय ?सहकारी संस्था नियमनका लागि दोस्रो तहको नियामक निकाय अनिवार्य आवश्यकता भनेका छौं । नियामक निकाय जतिसक्दो चाँडो ल्याउँछौं, त्यति छिटो यो क्षेत्रको समस्या समाधान हुन्छ । यसकारण ऐन बनाउन हामीले सहजीकरण गर्छौं भनेका हौं । सहकारीको नियमन त राष्ट्र बैंकलाई थपिएको काम भयो । तर, आफ्नै कार्यक्षेत्रमा रहेको, आफैंले अनुमति दिएको लघुवित्तको समस्या अझै समाधान गर्न सक्नुभएन नि ? वास्तविक पीडितको समस्या राष्ट्र बैंकले सम्बोधन गरिसकेको छ । तर, लघुवित्त क्षेत्रको समस्यालाई केही मात्रामा राजनीतीकरण पनि गरिएको छ । अरू स्वार्थ भएका मानिसले लघुवित्त पीडितको नाममा उद्दण्ड गर्न खोजेका छन् । लघुवित्तबाट ऋण लिएर नतिर्नेले आफूलाई पीडित भन्दै हिँडेका छन् । ऋण लिने मानिस कसरी पीडित हुन्छ ? संस्थाले कुनै दुःख दिएको छ भने हामीसँग गुनासो सुनुवाइ गर्ने निकाय छन् । गुनासो नगर्ने तर विभिन्न झुन्ड बनाएर विरोध गरेर त भएन । लघुवित्त क्षेत्रको समस्या बुझ्न र समाधानको उपाय निकाल्न राष्ट्र बैंकले कार्यदल बनाएर अध्ययन गरेको थियो । अल्पकालीन, मध्यम र दीर्घकालीन गरी तीन चरणमा समस्या समाधान गर्न सकिने सुझाव कार्यदलले दिएको छ । सोहीअनुसार पहिलो चरणको काम असार मसान्तभित्र गर्नुपर्ने थियो, हामीले साउनको दोस्रो साताभित्रै सबै निर्देशन जारी गरिसकेका छौं । अब बिस्तारै दोस्रो र तेस्रो चरणमा गर्नुपर्ने सुझावहरू पनि कार्यान्वयन गर्दै जानेछौं । राष्ट्र बैंकले विकास बैंक र फाइनान्सको संख्या घटाएर करिब डेढ दर्जनमै सीमित गरेको छ । मौद्रिक नीतिमा मर्जरलाई प्रोत्साहन गरेकाले लघुवित्तको संख्या पनि घटाउन खोजेको प्रस्ट हुन्छ । राष्ट्र बैंकले चाहेको लघुवित्तको संख्या कति हो ?म गभर्नर हुँदा लघुवित्तको संख्या १ सय ३ वटा थियो, अहिले ५२ वटामा झरिसकेको छ । अझै पनि लुघवित्तमा ओभरल्यापिङ रहेकाले मर्जरलाई प्रोत्साहन गरिएको हो । हाम्रो सोचाइ एउटा प्रदेशमा ४५ वटा लुघवित्त भए पुग्छ भन्ने हो । त्यसो हुँदा नागरिक सेवाबाट वञ्चित हुनु पनि पर्दैन र प्रतिस्पर्धा पनि हुन्छ ।गभर्नरमा फेरि दोहोरिने चाहनाका कारण सबैलाई रिझाउने मौद्रिक नीति ल्याएको भन्ने आरोप छ नि ?यो विषयमा पनि सबैलाई अनुमान गर्ने छुट छ । तर, व्यक्तिगत रूपमा भन्दा दोहोरिने सोचाइ छैन । पछिल्ला कार्यकालमा नेपालमा विद्युतीय भुक्तानी (वित्त प्रविधिफिनटेक) को विस्तार उल्लेख्य छ । तर यस वर्षको मौद्रिक नीतिमा यो सम्बन्धमा नयाँ व्यवस्था खासै देखिएन किन ? विद्युतीय भुक्तानी सम्बन्धमा हामीले धेरै काम सुरु गरिसकेका छौं । यसकारण मौद्रिक नीतिमा लेखिएका विषयमात्र प्राथमिकता हो भन्ने हुँदैन । कोभिडपछि नेपालमा फिनटेकको विकास र विस्तार धेरै राम्रो छ । विद्युतीय भुक्तानीको संख्यामात्र बढेको छैन, गुणस्तर पनि उत्कृष्ट छ । अरू राष्ट्रसँग तुलना गर्दा पनि हामी राम्रो अवस्थामा छौं । अहिलेसम्म ठूला घटनादुर्घटना पनि भएको छैन । फिनटेक क्षेत्रले एउटा उचाइ प्राप्त गरिसकेको छ । अब त्यसलाई सोही स्तरमा टिकाउनु मुख्य चुनौती हो । फिनटेक विकासको क्रममा हामी अन्तरदेशीय विद्युतीय भुक्तानी सुरु भइसक्यो भने नेसनल स्विच निर्माण पनि अन्तिम चरणमा छ । मेरो कार्यकालको महत्त्वपूर्ण उपलब्धि भएकाले पनि फिनटेकको विकास र विस्तार रोकिँदैन । वित्तीय क्षेत्रमा फिनटेकको महत्त्व बुझेरै राष्ट्र बैंकले प्रोत्साहन गरिरहेको छ । यस वर्षदेखि सरकारले मूल्य अभिवृद्धि कर (भ्याट) लगाइदिएको छ । यस सम्बन्धमा राष्ट्र बैंकको धारणा के हो ? यो गर्नै नहुने काम हो भनेर हामीले सरकारसँग धारणा राखिसकेका छौं । यो व्यवस्था ल्याउँदा राष्ट्र बैंकसँग कुनै छलफल भएन । फिनटेक क्षेत्रमा राज्यका तर्फबाट खासै लगानी भएको छैन । विदेशतिर पूर्वाधारमा राज्यले ठूलो लगानी गरिरहेको हुन्छ । यहाँ निजी क्षेत्र आफैं लागिरहेको छ । भ्याट लगाउँदा सरकारलाई जति राजस्व प्राप्त हुन्छ, त्यो भन्दा धेरै गुणा बढी फिनटेक क्षेत्रको योगदान अर्थतन्त्रमा छ । यसकारण उक्त व्यवस्था सच्याउन सरकारलाई मौखिक रूपमा भनिरहेका छौं । नेसनल कार्ड र स्विच निर्माणको काम कहाँ पुगेको छ । सञ्चालनमा कहिले आउँछ ? नियमित तालिकाअनुसार नोभेम्बर ०२४ मा नेसनल कार्ड र नेसनल स्विच सञ्चालनमा ल्याउने योजना छ । नेपाल क्लियरिङ हाउस (एनसीएचएल) ले यसमा काम गरिरहेको छ । तर, केन्द्रीय बैंक डिजिटल करेन्सी (सीबीडीसी) सञ्चालनमा आउन केही समय लाग्छ ।"
आस्मा बनिन् मिस नेपाल,"(काठमाडौं)सानैदेखि मिस नेपाल बन्ने सोच्थिन्, आस्माकुमारी केसी । तर, मनमा प्रश्न उब्जन्थ्यो, के म त्यहाँ पुग्न सक्छु त ? शनिबार आस्माको सपना पूरा भएको छ । हिडन ट्रेजरले आयोजना गरेको मिस नेपालको ३० औं संस्करणमा २५ सुन्दरीलाई पछि पार्दै आस्मा मिस नेपाल २०२४ बनेकी छन् । उनीसँगै मिस नेपाल इन्टरनेसनलको उपाधि करुणा रावत र मिस नेपाल अर्थको उपाधि सुमना केसीले जितेका छन् । मिस नेपाल वर्ल्डको उपाधि जित्न आफूले लामो संघर्ष गरेको आस्माकुमारीले बताइन् । म असाध्यै उत्साहित र खुसी छु । मेरो यति धेरै संघर्षको फल आज मैले प्राप्त गरेको छु । म मिस नेपाल वर्ल्ड भइसकें भन्ने कुरालाई आत्मसात् गर्न सकिरहेकै छैन, सायद अझै समय लाग्ला, उनले कान्तिपुरसँग भनिन्, यो सुरुवात हो, नेपाललाई प्रतिनिधित्व गरेर मिस वर्ल्डमा पुग्नु छ । प्रोजेक्टहरू गर्न बाँकी छ, यसका लागि निकै उत्साहित छु । २६ वर्षीया आस्माकुमारी उद्यमी तथा सोसल वर्ककी विद्यार्थी हुन् । सोसल वर्कमा स्नातक गरेकी उनी इम्पोर्ट डिस्ट्रिब्युसन एक्सपोर्टको व्यवसायमा सक्रिय छिन् । १८ वर्षको उमेरमै आस्माले अनलाइन व्यापार सुरु गरेकी थिइन् । १२ को पढाइ सकिनेबित्तिकै आस्माका आमाबुबाले सोध्नुभयो, विदेश जान्नौ ? तर, आस्मालाई नेपालमै केही गर्नुथियो । त्यही सोचले आफूलाई अनलाइन व्यापारमा सक्रिय बनाएको उनी सुनाउँछिन् । अहिले व्यवसायमा सक्रिय छु । १२१३ जना महिलालाई रोजगारी दिन पनि सकेकी छु, उनले भनिन् । मिस नेपालको यात्रा तय गर्न आफूले थुप्रै चुनौती सामना गर्नुपरेको उनी सुनाउँछिन् । यो यात्रामा परिवारले पनि उत्तिकै साथ र सहयोग गरेको उनको भनाइ छ । परिवारका सदस्यले उनलाई मिस नेपालमा जान भनिरहन्थे । यसबीच उनले मिस नेपालको मञ्चका लागि आफूलाई तयार गरिन् र उपाधि जित्न सफल भइन् ।मिस नेपालमा सहभागी भएपछि आफ्नो व्यक्तित्व विकास भएको उनको भनाइ छ । अब मिस वर्ल्डमा नेपालका तर्फबाट प्रतिनिधित्व गर्नु आफ्नो प्रमुख जिम्मेवारी भएको उनी ठान्छिन् । अन्तर्राष्ट्रिय मञ्चमा नेपाललाई आफ्नोतर्फबाट उत्कृष्ट रूपले प्रस्तुत गर्न प्रयास गर्नेछु, उनले भनिन्, मिस वर्ल्डमा नेपालको प्रतिनिधित्व असाध्यै राम्रो भइरहेको छ । मभन्दा अघिका मिस नेपालको पाइला पछ्याउँदै मिस वर्ल्डमा नेपालबाट प्रतिनिधित्व गर्नेछु । प्रोजेक्ट शक्ति मार्फत आस्माकुमारी महिलाको फाइनान्सियल इन्डिपेन्डेन्समा काम गरिरहेकी उनी आगामी भविष्यमा व्यवसाय, सीप विकासमा अन्य महिलालाई पनि अवसर दिने सोचमा छिन् । मिस वर्ल्ड एकदमै ठूलो मञ्च हो । त्यसैले म यो प्रोजेक्टमा काम गर्दै त्यो मञ्चका लागि आफूलाई सक्दो उत्कृष्ट प्रस्तुत गर्ने तयारी थाल्नेछु । नेपाललाई सुन्दर मात्रै नभई यहाँको संस्कृति र सभ्यतालाई पनि म त्यो मञ्चमा पस्कन चाहन्छु, उनले भनिन् ।यो वर्ष २६ सुन्दरीहरू सौन्दर्य प्रतियोगितामा सहभागी थिए । शुभेच्छा कार्की, आस्माकुमारी केसी, सुमना केसी, निभिता चापागाईं, सिम्रिका मानन्धर, आँचल खत्री, उर्जा नेवा, करुणा रावत, अञ्जना पुन, राधिका थापा, इभा गिरी, दृष्टि थापा, दीक्षा अवस्थी, इरिना श्रेष्ठ, ललिता शेरबुजा, किम्ती श्रेष्ठ, प्रेभिटा स्वाँर, रोशनी दाहाल, समीक्षा निरौला, प्रसुना भुसाल, पूजा बराल, अम्बिका राना, साइरा खड्का, अनिशा मल्ल, श्रद्धा सुमन सिलवाल र सामिन कोइराला सहभागी थिए । कार्यक्रममा ११ निर्णायकहरू डा रूपक घिमिरे, लक्ष्मी भण्डारी, रेना रिजाल, विजय कर्माचार्य, साहारा बस्नेत राणा, दिव्य देव, प्रियंका रानी जोशी, शरद भेषावकर, रियासा दाहाल, विष्णुहरि पाण्डे र सकुन भण्डारी थिए । यो वर्ष मिस वर्ल्डमा भने मिस नेपाल २०२३ का श्रीच्छा प्रधानले नेपाललाई प्रतिनिधित्व गर्नेछिन् । सन् १९९४ मा पहिलो मिस नेपाल घोषणा भएकी रुवी राणाले मिस नेपालले ३० औं वर्षको यात्रा पूरा गरेकोमा शुभकामना व्यक्त गरेकी थिइन् । ३० वर्षअघि यही मञ्चमा मैले मिस नेपालका आयोजकप्रति हजुरहरूको यो यात्रा जारी रहोस् भन्दै सन्देश प्रवाह गरेको थिएँ । हो, साँच्ची नै ३० वर्ष पूर्ण भएको छ, राणाले भनिन्, यो यात्रामा मसँगै सम्पूर्ण मिस नेपालहरू जो उपस्थित हुनुहुन्छ, हिडन ट्रेजरप्रति नतमस्तक छु । कार्यक्रममा सुरसुधाले प्रस्तुति दिएको थियो । कार्यक्रममा काठमाडौं महानगरपालिकाकी उपमेयर सुनिता डंगोल पनि उपस्थित थिइन् । प्रतियोगिताबीच रियल मिस पपुलर च्वाइसको उपाधि जित्दै अञ्जना पुन सिधै सेमी फाइनलमा प्रवेश गरेकी थिइन् । उनले नै मिस डिलाइटफुल ह्याप्पी इन्टिलेजेन्टको उपाधि पनि जितेकी छन् । त्यस्तै, डाबर हनी मिस फिटनेस क्विन उर्जा नेवाले जित्दा मिस हेल्दी स्किन सिम्रिका मानन्धरले जितिन् । त्यसरी नै वात्सल्य मिस भिजिनरीको उपाधि साइरा खड्का, मिस कन्फिडेन्टको उपाधि प्रेभिता स्वाँर, मिस हाइजिनको उपाधि सुमना केसी, मिस ग्रीन भिजनरीको उपाधि भने अम्बिका रानाले जितिन् । उपाधि जित्ने सुन्दरीहरूलाई प्रतिव्यक्ति २० हजार नगद उपहारस्वरूप प्रदान गरिएको छ । मिस फोटोजेनिकको उपाधि श्रद्धा सुमन सिलवालले जितिन् भने फेस अफ द इयर आस्माकुमारी केसी बनिन् । त्यस्तै, द काठमान्डु पोस्ट मिस इन्टेलेक्चुअल उपाधि दीक्षा अवस्थीले जितिन् । उनलाई कान्तिपुर मिडिया ग्रुपका मार्केटिङ म्यानेजर सागर केसीले उपाधि हस्तान्तरण गरे । मिस ब्युटी विथ अ प्रपोजको उपाधि सुमना केसी र वुमन विथ विसको उपाधि किम्ती श्रेष्ठले पाइन् । २५ वर्षीया दीक्षा कानुनकी विद्यार्थी हुन् । आर्ट्स एन्ड ल मा स्नातक गरेकी दीक्षा सन् २०२० मा यूएनको महिला सम्मेलनमा पत्रकार महिलाको सुरक्षा र महिला सुरक्षाको विषय लिएर सहभागी भएकी थिइन् । मिस टिन २०१७ समेत रहेकी दीक्षा कानुनकी विद्यार्थी भएकै कारण नीति निर्माणलगायत वकालत गर्न चाहन्छिन् ।"
द च्यालेन्जर्स को प्रिमियर,"काठमाडौं (कास) नेपालसहित ६ मुलुकका ११ भ्लगरले लुक्लादेखि सगरमाथा आधारशिविरसम्म १२ दिन बिताउँदै सम्पन्न गरेको पदयात्रा तथा साहसिक गतिविधि समेटिएको द च्यालेन्जर्सः गेम अफ हिमालयज रियालिटी शोको शनिबार काठमाडौंमा प्रिमियर गरिएको छ । पहिलो एपिसोड हेर्न प्रधानमन्त्री केपी शर्मा ओली, संस्कृति, पर्यटन तथा नागरिक उड्डयनमन्त्री बद्री पाण्डे, नेपालस्थित अमेरिकी दूतावासका उपप्रमुख जेसन पी मिक्सलगायत उपस्थित थिए । प्रधानमन्त्री ओलीले नेपाल चिनाउन नेपाली युवा निर्माताबाट राम्रो प्रयासको थालनी भएको बताउँदै बाँकी सात एपिसोड अझ रोचक हुने आशा व्यक्त गरे । पहिलो एपिसोडमा एउटा भ्लगरले लुक्लालाई संसारकै खतरायुक्त विमानस्थल भनेका थिए । उनको भनाइमा समिट एयरको जहाज मनाङ एयरको हेलिकोप्टरसँग ठोकिएर दुर्घटना भएको बिरोल दृश्य थियो । यसमा प्रधानमन्त्री ओलीले संसारमा कुनै पनि विमानस्थल खतरायुक्त नहुने बताउँदै लुक्ला आफैंमा डेन्जर नभएको प्रस्टीकरण दिए । उनले साना जहाज लुक्लामा उडान गर्ने नेपाली पाइलटहरूको प्रशंसा पनि गरे । कसैलाई पनि भ्रम नहोस् । म धेरैपटक लुक्ला गएको छु । म गएको दिन ८५ वटा उडान भएका थिए । लुक्लामा दैनिक ८०९० वटा उडान हुँदा दुर्घटना भएको छैन । दुर्घटना राम्रा र ठूला एयरपोर्टमा पनि हुन्छ । लुक्लामा नेपाली पाइलटलाई कति गतिमा अवतरण तथा उडान गर्नेबारे राम्रो ज्ञान छ, उनले भने । प्राकृतिक सुन्दरताले भरिपूर्ण तर पर्याप्त पूर्वाधार नबनिसकेको नेपालमा नेपालीले तयार पारेको द च्यालेन्जर्स: गेम अफ हिमालयज ले विश्वलाई नेपाल चिनाउन मद्दत पुग्ने बताउँदै संस्कृति, पर्यटन तथा नागरिक उड्डयनमन्त्री पाण्डेले मन्त्रालयले आगामी दिनमा युवाहरूसँग यस्ता नेपाल चिनाउने डकुमेन्ट्रीमा सहकार्य गर्ने बताए । नेपालस्थित अमेरिकी दूतावासका उपप्रमुख जेसनले नेपालबारेको नेपालीले लुक्लादेखि सगरमाथा आधारशिविरसम्म १२ दिन लगाई डकुमेन्ट्री तयार पार्नु ज्यादै कठिनाइयुक्त कार्य भएको बताए । यसअघि नेपाल चिनाउन विदेशीले डकुमेन्ट्री बनाउँदै आएकामा यो नेपाली टिमबाटै निर्माण भएकामा जेसनले प्रशंसा गरे । यो ज्यादै चुनौतीपूर्ण कार्य हो । मैले पहिलो एपिसोड हेरिसकेपछि बाँकी शोहरू कस्ता होलान् भन्नेमा जिज्ञासु भएको छु । घर पुग्नेबित्तिकै म अमेजनको प्राइभ भिडियोमा गएर हेर्नेछु, उपप्रमुख जेसनले भने । दक्षिण र पश्चिम एसियामा ८ सय किलोमिटरमा फैलिएको हिन्दुकुश पर्वत शृंखलामुनि बसोबास गर्ने अर्बौं मानिसहरूको जीवन अनि द्रुतगतिमा पग्लिरहेका हिमनदीबारे विश्वको ध्यान तान्ने मूल उद्देश्यले द च्यालेन्जर्स: गेम अफ हिमालयज रियालिटी शो तयार गरिरहेको हो । सोका निर्माता श्री गुरुङले यसको सुटिङका बेला थुप्रै कठिनाइ र चुनौती सामना गर्दै बनाएको बताए ।"
अमेरिकी पूर्वराष्ट्रपति ओबामाको जन्म,"सन् १९६१ मा आजकै दिन (अगस्ट ४) मा अमेरिकी पूर्वराष्ट्रपति बाराक ओबामाको जन्म भएको थियो । उनी अमेरिकाको राष्ट्रपति बन्ने पहिलो अफ्रिकीेअमेरिकी नेतासमेत हुन् । ओबामा २००८ को नोभेम्बर ४ मा डेमोक्रेटिक पार्टीबाट राष्ट्रपति निर्वाचित भएका थिए । उनले २००९ जनवरी २० देखि अमेरिकाको ४४ औं राष्ट्रपतिको जिम्मवारी सम्हालेका थिए । २०१३ मा दोस्रो कार्यकाल सुरु गरेका ओबामा २०१७ जनवरी २० सम्म अमेरिकाको राष्ट्रपति थिए । कार्यकालको सुरुका दुई वर्ष निकै राम्रा काम गरेका ओबामा त्यसपछि भने केही विवादित बनेका थिए । सुरुका दुई वर्षमा उनले स्वास्थ्यसम्बन्धी ओबामा केयर, बेरोजगारी बिमा, रोजगारी सिर्जना, उपभोक्ता संरक्षण, कर छुट लगायतका विषयमा महत्त्वपूर्ण कानुन बनाएका थिए । तर ओबामा विदेश नीतिका कारण भने केही विवादास्पद बने । इराकबाट अमेरिकी सेना हटाउने उनको निर्णयको धेरैले तारिफ गरे पनि अफगानिस्तानमा अमेरिकी सेनाको संख्या बढाएपछि आलोचना भयो । उनको कार्यकालमा सिरियामा अमेरिकी सेनाको हस्तक्षेप, ओशामा बिन लादेनको हत्या, लिबियामा मुहम्मर गद्दाफीलाई बर्खास्त गर्न सेना पठाउने निर्णय भए । यद्यपि, उनी २०१२ को राष्ट्रपतीय चुनावबाट दोस्रो कार्यकालका लागि निर्वाचित भए । राष्ट्रपति हुनुअघि उनी २००५ देखि २००८ सम्म इलिनोई राज्यबाट अमेरिकी सिनेटर थिए । उनले १९८३ मा कोलम्बिया विश्वविद्यालयबाट राजनीतिशास्त्रमा स्नातक ओबामाले हार्वार्ड विश्वविद्यालयबाट कानुनको डिग्री हासिल गरेका छन् । उनले १९९२ देखि २००४ सम्म सिकागो ल स्कुलमा अध्यापन गरेका थिए ।"
कर्णालीका खानी नचल्दा हानि,"(सुर्खेत) जाजरकोटको बारेकोट गाउँपालिकास्थित बारेकोटको थर्पु, बाहुनखोला र रतनकोटमा फलाम खानी छन् । ०४५ सालसम्म खानीबाट निकालिएको फलामबाट स्थानीयले ओदान, तावा, कुटो, कोदालो, फरुवा, फाली, हँसिया, बन्चरोलगायत कृषि औजार निर्माण गरी प्रयोग गर्दै आएका थिए भने ती औजार नेपालगन्ज, जुम्ला, डोल्पालगायत ठाउँमा बिक्री हुन्थे । बारेकोट१ रामीडाँडाका ७७ वर्षीय दत्ते कामीले खानी अलपत्र परेपछि फलामे औजार बनाउने पेसा छाडेर मजदुरी गर्न थालेको पनि वर्षौं बित्यो । उनका अनुसार साढे ३ दशकअघिसम्म रामीडाँडाका दलित सुमदायका २० परिवार खानीबाट फलाम निकालेर बनाएका औजार बेचेरै आत्मनिर्भर बनेका थिए । सरकारी बेवास्ता र आयातित फलाम सस्तो मूल्यमा गाउँमै पाउन थालेपछि खानी उपयोगविहीन बनेको उनको गुनासो छ । बारेकोटको फलाम खानीमा ४० वर्षसम्म उत्खनन तथा प्रशोधनको काम भएको स्थानीय जुद्धवीर नेपालीले बताए । वन विनाशका कारण उक्त फलामको धाउलाई प्रशोधन गर्न आवश्यक दाउराको अभावले पनि खानी बन्द हुँदै गएको उनको भनाइ छ । ४५ जनाले कोइला बालेर दिनभर आरनमा काम गर्दा १०१२ किलो मात्र फलाम निकाल्न सकिने र औजार निर्माण गर्न १ दिन थप लाग्थ्यो, उनले भने, धाउ निकाल्ने, जंगलबाट काठ ल्याउने, कोइला बनाउने, धाउ पिट्ने, औजार निर्माण गर्नेलगायत परम्परागत प्रविधिको भर पर्दा बारेकोटी फलामबाट आम्दानी लिन नसकिएको हो । सुरुमा बारेकोट५ स्थित रतनकोट धाउखानी सामुदायिक वन उपभोक्ता समूहले र पछि सरकारले खानी उत्खननमा रोक लगाएको नेपालीले जनाए । लामो समय सञ्चालनमा रहेको बारेकोटी खानी वन विनाश, सस्तो मूल्यको भारतबाट आउने फलाम गाउँमै उपलब्ध हुनु, उत्खनन तथा प्रशोधनमा आधुनिक प्रविधि नभित्रिनुलगायत कारण अलपत्र परेको गाउँपालिका अध्यक्ष वीरबहादुर गिरीले बताए । पुस्तौंदेखि स्थानीय स्तरबाट प्रयोगमा आएको बारेकोटको फलाम खानीको हालसम्म सरकारी पक्षबाट अन्वेषणसमेत हुन सकेको छैन, उनले भने, फलामलगायत खनिज सम्पदाको अध्ययन, उत्खनन र प्रशोधनबाट घरेलु उद्योग स्थापना गरी आम्दानी बढाउने गाउँपालिकाको योजना छ ।कर्णालीमा सुन, फलाम, तामा, रत्न पत्थर, फास्फोराइड, चुनढुंगा, युरिनियमलगायत ९१ वटा खानीको पहिचान भएको कर्णाली प्रदेश योजना आयोगले बताएको छ । तर त्यसमध्ये ४३ वटाको मात्र सम्भाव्यता अध्ययन गरिएको छ । अध्ययन भएकामध्ये २८ वटा खानीबाट स्थानीयले लामो समयसम्म खनिज पदार्थ निकाल्ने गरेका थिए । सरकारले सुरुमा अनुमति दिएर पनि ९ खानीको उत्खनन बन्द भएको आयोगको तथ्यांक छ । कर्णालीमा खनिज पदार्थ उत्खननको सम्भावना प्रशस्त भए पनि धेरैजसो खानीको सम्भाव्यता अध्ययनै हुन नसकेको भूगर्भविद् चन्दन गिरीले बताए । कुनै समय परम्परागत तरिकाबाटै खानी सञ्चालनमा थिए । तर बाहिरका सामानको परनिर्भरता र सरकारी नियमनले ती पनि बन्द भए, उनले भने, कर्णालीका कम्तीमा १० वटा मात्रै खानी भए पनि उत्खनन गरी कर्णाली त्यही आयस्रोतले आत्मनिर्भर बन्न सक्छ ।खानी तथा भूगर्भ विभागले ०४० सालमा गरेको अध्ययनअनुसार सल्यानको कुमाख गाउँपालिकामा २१ वर्गकिमि क्षेत्रमा फलाम खानी फैलिएको छ । उक्त खानी उत्खनन गर्न ०७६ सालमा सुवास कास्यपति इन्डस्ट्रिजले स्वीकृति लिएको थियो । खानीमा कति फलाम छ र कति वर्षसम्म निकाल्न सकिन्छ भन्नेबारे अझै अध्ययन हुन सकेको छैन, गाउँपालिका अध्यक्ष मानबहादुर बुढाथोकीले भने, प्रक्रिया नै झन्झटिलो छ, उत्खनन हुन सके गाउँपालिकाको आम्दानी पनि बढ्थ्यो । सल्यानकै शारदा नगरपालिका७ का सेतीराम विकले ४० को दशकसम्म झन्डै एक वर्ष गाउँकै तामा र फलामखानीबाट तामा र फलाम निकाल्थे । उनले आफैंले खानीबाट निकालेको फलाम र तामाबाट बनाएका केही औजार र भाँडाकुँडा घरमा सजाएर राखेका छन् । कुनै बेला उनले फलामका औजार र तामाका भाँडा दाङ, नेपालगन्ज र सुर्खेतसम्म पुर्याएर बेचेका थिए । उनी जस्तै झन्डै ३ दर्जन परिवारको आयस्रोत नै खानीबाट निकालिएको फलाम र तामा बनेको थियो । यहाँको खानीबाट निकालिएको फलाम र तामा देशभरि नै प्रसिद्ध थियो, उनले भने, यहाँको खानी उत्खनन भए मात्रै पनि कर्णाली प्रदेश आफ्नै अर्थतन्त्रमा आत्मनिर्भर बन्न सक्छ । खानी अलपत्र परेपछि स्थानीयहरू पेसाबाट पलायन भएका छन् । जाजरकोट र जुम्लाका विभिन्न गाउँ पुगेर ३५ वर्षअघिसम्म फलामे भाँडा बिक्री गरेका बारेकोट२ रोकायगाउँका भद्रवीर विक हिजोआज घरगोठ बनाउने मिस्त्री पेसामा व्यस्त छन् । घरगोठ बनाउने मिस्त्री पेसाबाट दैनिक ज्याला ६ सय रुपैयाँ कमाउने गरेको उनले बताए । विदेशी फलामबाट बनाइएका हँसिया, बन्चरा, बसुला, कुटो, कोदालीलगायत कृषि औजार गाउँमै सस्तो मूल्यमा पाइन थालेपछि सरकारी निकायको ध्यान खानी उत्खननमा नगएको विकको गुनासो छ । उनका अनुसार झन्डै साढे ३ दशकअघिसम्म स्थानीय दलित समुदायको जीवन निर्वाहको माध्यम नै फलामखानी थियो । पछिल्लो समय खानीबाट निकालिएका कच्चा पदार्थबाट विभिन्न धातु निर्माण गर्ने उद्योगसमेत बन्द भइरहेका छन् । ८ वर्षअघिसम्म विश्वबजारमा अत्यधिक माग रहेको नीलो रङको रत्न पत्थर (काइनाइट) को उद्योग जाजरकोटको कुशे ५ टालेगाउँमा सञ्चालनमा थियो । उद्योग बन्द भएपछि स्थानीयको रोजीरोटी गुमेको छ । त्यसअघि झन्डै एक दशक टालेगाउँस्थित सौरेनीको खानीबाट उत्खनन गरिएको रत्नपत्थर भारतको गुजरात र जयपुरसम्म पुग्ने गरेको थियो । भारतमा काइनाइटको गहना बनाई विश्वबजारमा निकासी हुने गरेको स्थानीय वासुदेव शर्मा बताउँछन् । नेपालमा रत्न विज्ञानसम्बन्धी अध्ययनअनुसन्धान नहुँदा पनि यसको सदुपयोग हुन नसकेको उनको भनाइ छ । खानी तथा भूगर्भ विभागमा जेमोलोजिकल ल्याब पनि नहुँदा समस्या भएको उनले गुनासो गरे । लगानीकर्ताले यसको उत्खनन गरेर स्थानीयस्तरमै हजारौं युवालाई रोजगारी दिन खोजेका छन्, शर्माले भने, तर सरकारले वातावरण नै बनाएन । खानी तथा भूगर्भ विभागले आठ वर्षअघि गरेको एक अध्ययनअनुसार जाजरकोट, कालीकोट र दैलेखमा ५ किसिमका टुर्मालिन र २ प्रकारको काइनाइट अत्यधिक मात्रामा पाइने गरेको छ । विभागले गरेको अध्ययनमा जाजरकोटको काइनाइट पाकिस्तानपछिको विश्वकै सबैभन्दा बढी गुणस्तरको मापन गरिएको छ । जाजरकोटमा ९ वटा खानी दर्ता भएको विभागको तथ्यांक छ ।आर्थिक वर्ष ०६९७० मा ४ सयदेखि ४ सय ५० टन टुर्मालिन र काइनाइट जाजरकोटबाट भारतको जयपुरमा निर्यात गरिएको थियो । उक्त रत्नपत्थरको कच्चापदार्थबाट बनाइएका गहना भारतबाट अमेरिका र युरोपसम्म पुगेको विभागले जनाएको छ । जाजरकोटमा रत्नपत्थर खोजीका लागि विभिन्न ८ वटा कम्पनीले अनुमति लिएका छन् । खोजीको अनुमति लिएको दुई वर्षभित्र खानी उत्खनन गरी सक्नुपर्ने प्रावधान छ । उनीहरूलाई ५ सय किलोसम्मको रत्नपत्थरको अनुसन्धान गर्ने र गुणस्तर परीक्षणका लागि निर्यात गर्न पाउने प्रावधान तोकिएको छ । तर सबै कम्पनीले एक दशकअघि अनुमति लिए पनि लाइसेन्स होल्ड गर्ने काम मात्र गरे, कुशे गाउँपालिका अध्यक्ष हरिचन्द्र बस्नेतले भने, पछिल्लो समय काइनाइटलगायत रत्नपत्थरको निर्यातमा प्रतिबन्ध भएपछि कम्पनीहरूले खोजतलास नै बन्द गरेका छन् । प्रतिबन्ध लगाइनुअघिसम्म १५ हजारदेखि ८० हजार रुपैयाँ प्रतिकिलोसम्ममा काइनेटको बिक्री हुने गरेको उनको भनाइ छ । मुगुस्थित मुगमकार्मारोङ गाउँपालिका१ डोल्फुमा रहेका ३ तामाखानी पनि सरकारी बेवास्ताका कारण अलपत्र परेका छन् । डोल्फु गाउँ नजिकैका पालाङजे, इटिङ र थोङवाका तामाखानी लामो समयदेखि बेवास्तामा परेका हुन् । केही दशकअघिसम्म डोल्फु गाउँका स्थानीयले खानीबाट तामाका डल्ला निकाल्ने गरेका थिए । खानीबाट निकालिएको डल्लालाई आगोमा पगालेर विभिन्न भाँडाकुँडा बनाइएको स्थानीयको भनाइ छ । तामाखानी उत्खनन नहुँदा पुरिँदै गएको मुगुगाउँका ७५ वर्षीय आङग्याल लामाले जानकारी दिए । प्रशोधन गर्न सजिलो भएकाले डोल्फुको तामाखानी उत्खनन गर्न सहज रहेको उनी बताउँछन् । आगोमा पगालेर निकालेको तामाबाट बनाइएका ताउलो, गाग्री, मानापाथीलगायत भाँडा अहिले पनि घरमै राखेका छौं, उनले भने, केही व्यक्ति यहींको तामाबाट बनाएका भाँडाकुँडा बिक्री गर्न हुम्ला, जुम्ला, कालिकोट र बाजुरासम्म पुग्थे । ०२४ सालबाट सरकारले डोल्फुको तामाखानी उत्खननमा प्रतिबन्ध लगाएको लामाले जनाए । पुरानो व्यवस्था खारेज भई नयाँ व्यवस्था आए पनि अझै पनि तामाखानी उत्खनन फुकुवा नभएको लामाको गुनासो छ । पालाङजे, इटिङ र थोङवा आसपासका क्षेत्रमा पनि साना तामाखानी रहेको उनले जानकारी दिए । स्थानीय सरकार गठन भएको लामो समय बितिसक्दा पनि तामाखानी उत्खननमा ध्यान नदिएको लामाको दुखेसो छ । खानी उत्खनन गरिए स्थानीयले गाउँमै रोजगार पाउँथे, गाउँको आर्थिक विकासमा सहयोग पुग्थ्यो, लामाले भने, स्थानीय तामा प्रयोग गर्न सकिन्थ्यो, गाउँको अरु विकास पनि सहज बन्थ्यो । खानी उत्खनन गरी उत्पादित वस्तुलाई बिक्री गरेर कर्णालीका बासिन्दाको मुख्य आयस्रोत नै बनाउन सकिने प्रदेश योजना आयोगका पूर्वउपाध्यक्ष योगेन्द्रबहादुर शाहीले जनाए । जडीबुटीपछि कर्णालीको मुख्य आयस्रोत खानी नै हो । कर्णालीमा हजारौं टन परिमाणमा विभिन्न खनिज पदार्थ निकाल्न सकिन्छ, शाहीले भने, त्यसको सदुपयोग गर्न सके मात्र प्रदेश आत्मनिर्भर बन्न सक्छ । खानीहरू उत्खनन नहुँदा कर्णालीका झन्डै ४ लाख युवा मजदुरीका लागि भारतमा जानुपर्ने बाध्यता भएको शाहीले जनाए ।"
करछली न्यूनीकरण गर्न मूल्य हस्तान्तरण निर्देशिका,"कान्तिपुर संवाददाता (काठमाडौं) नेपालमा करछली रोकथाम तथा न्यूनीकरणका लागि मूल्य हस्तान्तरणसम्बन्धी नीतिगत व्यवस्था गर्नुपर्नेमा विज्ञहरूले जोड दिएका छन् । नेपाल चार्टर्ड एकाउन्टेन्ट्स संघले शुक्रबार आयोजना गरेको नेपालमा ट्रान्सफर प्राइसिङ विषयक अन्तर्क्रियामा विज्ञहरूले करछली रोकथामका लागि हस्तान्तरण मूल्यसम्बन्धी निर्देशिका अत्यावश्यक रहेको बताए । सही रूपमा लागु गरिएको ट्रान्सफर प्राइसिङ कानुनले कर आधारमा वृद्धि तथा कर दायित्वमा सुनिश्चितता प्रदान गर्ने अन्तराष्ट्रिय विज्ञ सञ्जय कुमार गुप्ताले जनाए । यद्यपि आवश्यक कानुनको तर्जुमा तथा तयारीबिना लागु गरिएको ट्रान्सफर प्राइसिङ कानुनले कर मुद्दामा वृद्धि तथा विदेशी लगानी निरुत्साहित हुने जोखिमसमेत रहने उनको सुझाव छ । नेपाल चार्टर्ड एकाउन्टेन्ट संस्थाले ट्रान्सफर प्राइसिङका कानुन लागु गर्ने आन्तरिक राजस्व विभागसँग संयोजनकारी कार्य गरिरहेको नेपाल चार्टर्ड एकाउन्टेन्ट संस्थाका अध्यक्ष प्रविनकुमार झाको भनाइ छ । नेपालमा पनि सेफ हार्भेर तथा एडभान्स प्राइसिङ मेकानिजम जस्ता व्यवस्था ट्रान्सफर प्राइसिङ कानुनका साथ लागु गर्नुपर्छ । उक्त नियम लागु गर्दा धेरै अन्तर्राष्ट्रिय कम्पनीलाई आकर्षक हुने दर लागु गरी कानुन परिपालनामा सरलता सुनिश्चित गर्नुपर्छ, नेपाल चार्टर्ड एकाउन्टेन्ट्स संघका अध्यक्ष अरुण राउतले भने, ट्रान्सफर प्राइसिङ दर गणना गर्न आवश्यक पर्ने डेटाबेस अपरिहार्य छ ।कर प्रशासनमा संलग्न मध्यमस्तर कर कार्यालयका प्रमुख ऋषिराम पोखरेल, नेपाल चार्टर्ड एकाउन्टेन्ट संस्थाका प्रतिनिधि सन्तोष विष्ट, अन्तर्राष्ट्रिय कम्पनीका प्रतिनिधि प्रेम अर्याल र सुगारिक उदास तथा कर मधु पोखरेलले पनि पर्याप्त तयारीका साथ उक्त व्यवस्था कार्यान्वयनमा ल्याउनुपर्नेमा जोड दिए । उक्त अवसरमा विज्ञहरूले नेपालमा ट्रान्सफर प्राइसिङ निर्देशन लागु गर्दाको फाइदा, सम्बन्धित निकायलाई पर्ने प्रभाव, कर आधारको निर्माणमा हुने असर तथा उक्त निर्देशन लागु गर्ने तर्जुमा गर्नुपर्ने कानुनी व्यवस्था तथा प्रक्रियाको विषयमा बृहत् छलफल गरे ।"
नेपालमा भारतीय टीभी च्यानल प्रसारण बन्द,"काठमाडौं (रासस) सरकारले नेपालमा सञ्चालित भारतीय टेलिभिजन च्यानलको प्रसारण बन्द गरेको छ । करिब दुई वर्षदेखि विदेशी मुद्राको सिफारिस नदिएको भन्दै भारतीय टेलिभिजन नेटवर्कहरूले आफ्ना च्यानलको प्रसारण बिहीबारदेखि रोकेको सञ्चार तथा सूचना प्रविधि मन्त्रालयले जनाएको छ ।मुख्यतः भारतका कलर्स, स्टार, जी र सोनी नेटवर्कअन्तर्गतका च्यानलको प्रसारण रोकिएको हो, मन्त्रालयका सहसचिव तथा प्रवक्ता गजेन्द्रकुमार ठाकुरले भने, ०७९ चैत १५ देखि नै उनीहरूको विदेशी मुद्रा सिफारिस हुन सकेको छैन । च्यानलको प्रसारण रोकेरै सरकारलाई गलाउन खोजिरहेको र ऐन, कानुनअनुसार आए विदेशी मुद्रा सिफारिस दिन कुनै समस्या नरहेको ठाकुरले प्रस्ट्याए । ०८० साउन १ देखि यो प्रणाली लागू भएपछि भने त्यस्ता च्यानलहरूको प्रसारण नै रोकिएको थियो । तर सरकार पछि हट्ने संकेत नपाएपछि भारतीय च्यानल आलाकार्टा मूल्य प्रणालीमा जान तयार भएका थिए ।सुरुवाती समयदेखि नै भारतीय टेलिभिजन च्यानलले आलाकार्टा प्रणाली पालना गर्न आनाकानी गर्दै आएका छन् । प्रत्येक च्यानलको छुट्टाछुट्टै मूल्य तोक्ने विषय मान्य नहुने भन्दै उनीहरू विरोधमा छन् । हाल सबै विदेशी च्यानल प्रदायकको करिब एक अर्ब विदेशी मुद्रा सिफारिस हुन नसकेको मन्त्रालयले जनाएको छ ।"
वीरगन्जका थप १० सहकारी समस्याग्रस्त,"(पर्सा) वीरगन्जका थप १० सहकारी संस्था समस्याग्रस्त बनेका छन् । सानो पाइलो सहकारी संस्थाका सञ्चालक बचतकर्ताको ठूलो रकम लिएर फरार भएपछि जिल्लाका अन्य सहकारीउपर पनि निगरानी बढाउँदा यस्तो बेथिति फेला परेको वीरगन्ज महानगरपालिका, आर्थिक महाशाखाअन्तर्गतको सहकारी तथा रोजगार प्रवर्द्धन शाखाले जनाएको छ ।वीरगन्जकै करिब १० सहकारी समस्याग्रस्त पाइएका छन्, महाशाखा प्रमुख इन्जिनियर सुनील कर्णले भने, तत्काललाई तिनको नाम खुलाउन मिल्दैन, ती सहकारी हाल नियमनको दायरामा छन्, बचतकर्ताले आफ्नो रकम पाऊन् भन्ने हाम्रो प्रयास जारी छ । तीमध्ये केही सहकारी सञ्चालक कार्यालयको निर्देशन मान्दै आफ्नो कारोबारमा रहेका त्रुटि सच्याउन प्रयासरतसमेत रहेको कर्णले बताए । सानो पाइला सहकारी संस्थामा भएको अपचलनबारे सहकारी संस्था बचत रकम दुरुपयोग सम्बन्धमा संसदीय छानबिन विशेष समितिमा आफ्नो भनाइ राखेर हालै आफू फर्किएको पनि उनले जनाए । समितिले सानो पाइलाका सम्बन्धमा जानकारी लिन बोलाएपछि साउन ४ मा आफैं समितिको बैठकमा पुगेर आवश्यक जानकारी दिएर आएको उनले बताए । सानो पाइलाले वीरगन्जबाट संकलन गरेको १ अर्ब ३५ करोड रुपैयाँमध्ये करिब ९३ करोड रुपैयाँ वीरगन्जबाहिरका ७५ जनालाई ऋणस्वरूप दिएको थियो ।जीबी राई समूहको सहकारीलाई पहिलो कारबाही प्रक्रिया वीरगन्जबाटै सुरु भएको पनि समितिलाई जानकारी गराइएको कर्णको भनाइ छ । ०८० भदौ ४ मा सानो पाइलालाई समस्याग्रस्त घोषणा गरिएको थियो, त्यसपछि छानबिनका लागि प्रहरीको केन्द्रीय अनुसन्धान ब्युरो महाराजगन्जलाई पत्राचार गरिएको थियो, उनले भने, हामीले नेपाल राष्ट्र बैंक, टंगाललाई उक्त सहकारीको सञ्चालक समितिका पदाधिकारी तथा प्रबन्धकको खाता रोक्का गर्न उनीहरूको तीनपुस्ते खुलाई पत्राचारसमेत गरेका थियौं ।त्यसपछि संघीय भूमि व्यवस्था, सहकारी तथा गरिबी निवारण मन्त्रालयलाई पत्राचार गरी उनीहरूको नाममा रहेको जग्गाजमिन रोक्का गर्न आग्रह गरिएको पनि उनले बताए । यसपछि नै सीआईबीले पर्सा प्रहरीलाई सानो पाइलाबारे अनुसन्धान थाल्ने जिम्मेवारी दिएको हो, कर्णले भने, राष्ट्र बैंकले समस्याग्रस्त घोषणा गरेलगत्तै मन्त्रालयले पनि जग्गाजमिन रोक्का गरेको हो । हाल सानो पाइलोका पदाधिकारी फरार छन् र उनीहरू प्रहरीको खोजी सूचीमा छन् ।"
पर्सा राष्ट्रिय निकुञ्जले तान्न सकेन पर्यटक,"(पर्सा) छिमेकी चितवन राष्ट्रिय निकुञ्जले वर्षमा ३ लाख पर्यटक भित्र्याउँदा पर्सा राष्ट्रिय निकुञ्जले भने वर्षमा नौ सय पर्यटक पनि आकर्षित गर्न सकेको छैन । जब कि गत आर्थिक वर्षमा ८ सय ४ जनाले मात्र पर्सा निकुञ्ज भ्रमण गरेका छन् । तीमध्ये ७ सय ६६ स्वदेशी छन् । सार्क राष्ट्रका २५ र अन्य मुलुकका १३ जना मात्रै छन् । पर्यटक भित्र्याउन र निकुञ्जको प्रचारप्रसार गर्न हरसम्भव प्रयास गरिएको निकुञ्ज मुख्यालय आधाभारका संरक्षण अधिकृत एवम् सूचना अधिकारी सन्तोष भगत बताउँछन् । हाम्रो स्तरबाट निकुञ्जमा पर्यटक भित्र्याउन हरसम्भव प्रयास गरिरहेका छौं, उनले भने, छिमेकमै रहेको भारतको बिहार तथा उत्तर प्रदेश राज्यबाट मात्र पनि पर्यटक आउन सके निकुञ्ज भरिभराउ हुने थियो । निकुञ्जमा पर्यटक भित्र्याउन यस भेगका होटल तथा पर्यटन व्यवसायी, ट्राभल एन्ड टुर सञ्चालकसँग पनि सक्दो समन्वय भइरहेको भगतले बताए । पर्सा वन्यजन्तु आरक्षबाट राष्ट्रिय निकुञ्जमा स्तरोन्नति भएको झन्डै ७ वर्ष बितिसक्दा पनि निकुञ्जमा पर्यटकको आगमन न्यून हुँदा निकुञ्जकर्मी चिन्तित रहेको निकुञ्जका वरिष्ठ संरक्षण अधिकृत रामचन्द्र खतिवडाको भनाइ छ । यस निकुञ्जमा वन्यजन्तु र वनस्पतिको विविधता प्रचुर मात्रामा छ, पर्यटकले छोटो दूरीमै जंगली हात्ती, पाटे बाघ, चितुवा, जरायो, घोडगधा, गौरीगाईदेखि गैंडासम्मका दुर्लभ वन्यजन्तु अवलोकन गर्न पाउँछन्, उनले भने, ६ सय २७ वर्गकिमि क्षेत्रफलमा फैलिएको यो निकुञ्ज मधेश प्रदेशकै एक मात्र निकुञ्ज पनि हो । तुलनात्मक रूपमा यो निकुञ्जको बाहिर अमलेखगन्ज क्षेत्रमा होटल तथा पर्यटन व्यवसायीबाट अझै पनि खुलेर लगानी हुन नसक्दा निकुञ्जमा पर्यटकको आगमन नै कम भएको हुन सक्ने खतिवडाको बुझाइ छ । आरक्षबाट निकुञ्जमा स्तरोन्नति हुँदा अमलेखगन्जको हात्तीसार क्षेत्रमा व्यापक मात्रामा लगानी गरेर होटल, रिसोर्ट व्यवसाय खुल्ने अनुमान गरिएकामा लगत्तै कोरोनाकाल तथा आर्थिक शिथिलताका कारण व्यवसायीले यस क्षेत्रमा आशातित लगानी नगरेको हुन सक्ने उनको ठम्याइ छ । जिप तथा हात्ती सफारीको व्यवस्था रहेको र निकुञ्ज वरपर केही होटल सञ्चालनमा रहेकाले पर्यटकले खानपिन, बास र जंगली सफारी समेतको सुविधा पाउने खतिवडाले जनाए । वन्यजन्तुको प्रचुरता र विविधता रहेको यस निकुञ्जमा चितवन सरहकै पर्यटक भित्र्याउन अब चितवन र पर्सा राष्ट्रिय निकुञ्जबीच समन्वय र सहकार्य आवश्यक रहेको खतिवडा सुझाउँछन् । चितवन निकुञ्ज घुम्न आउने पर्यटकले एउटै टिकटबाट पर्सा राष्ट्रिय निकुञ्ज पनि घुम्न सक्ने र पर्सा आउने पर्यटकले पनि यसरी नै चितवन निकुञ्ज घुम्न पाउने सुविधा दिन सके चितवनका पर्यटक यस निकुञ्जतर्फ पनि आकर्षित हुन सक्छन्, खतिवडाले भने, यसका लागि आवश्यक विभागीय प्रक्रिया मिलाउने प्रयास जारी राखेका छौं । पश्चिममा चितवन राष्ट्रिय निकुञ्ज र दक्षिणपश्चिमी भागमा भारतको वाल्मीकि टाइगर रिजर्भ जोडिएको यो देशको १२औं राष्ट्रिय निकुञ्ज हो । सुरुमा पर्सा वन्यजन्तु आरक्षका रूपमा स्थापना हुँदा यसको क्षेत्रफल ४ सय ९९ वर्गकिमि थियो । पछि निकुञ्जमा स्तरोन्नति भएपछि बारातर्फ बढी राष्ट्रिय वनलाई निकुञ्जमा गाभिएको थियो । त्यति बेला जंगली हात्तीको बासस्थान संरक्षण गर्ने उद्देश्यले पर्सा वन्यजन्तु आरक्षका रूपमा स्थापना भएको थियो । पछि बाराको १ सय २८ दशमलव ३९ किमि वनक्षेत्र थप गरी हाल खोरिया ताललाई वन्यजन्तुको प्रमुख बासस्थानका रूपमा थप गरी निकुञ्जको कुल क्षेत्रफल ६ सय २७ दशमलव ३९ किमि बनाइएको हो । ०७४ असार १९ मा पर्सा वन्यजन्तु आरक्ष राष्ट्रिय निकुञ्ज बनाइएको थियो ।"
प्रत्यक्ष निर्वाचित कार्यकारी राष्ट्रपतिको मुद्दा ब्युँताउँदै माओवादी,"संविधान निर्माणका बेला माओवादीले छाडेका मुद्दामाओवादीले २०७२ असारमा संविधान मस्यौदा समितिमा दर्ता गराएको फरक मतमा देशको शासन सत्तामा सबै जाति, क्षेत्र, लिंग र अल्पसंख्यक समुदायको समानुपातिक समावेशी प्रतिनिधित्व सुनिश्चित गर्दै संसदीय प्रणालीको सट्टा समाजवाद उन्मुख जनताको संघीय लोकतान्त्रिक गणतन्त्रात्मक शासन प्रणाली अवलम्बन गरिने उल्लेख थियो । बालिग मताधिकारका आधारमा प्रत्यक्ष मतदानबाट निर्वाचित राष्ट्रपति कार्यकारी हैसियतमा राष्ट्रप्रमुख र सरकार प्रमुख हुनेछन्, माओवादीको फरक मतमा भनिएको थियो, राष्ट्रपतिले निजको अध्यक्षतामा समानुपातिक एवम् समावेशी सिद्धान्तका आधारमा मन्त्रिपरिषद्को गठन गर्नेछ ।राज्यका सबै अंग, संवैधानिक निकाय, आयोग र सार्वजनिक सेवाहरूमा समानुपातिक समावेशी प्रतिनिधित्व एवं सहभागिता सुनिश्चित गरिनुपर्ने पनि माओवादीको प्रस्ताव थियो । माओवादीले न्यायपालिकाको संरचना संघीय संरचनाअनुरूप हुने प्रस्ताव गरेको थियो । अहिलेको मस्यौदाले सहमतिअनुसारको एकीकृत न्यायपालिका होइन, पूर्णतः एकात्मक न्यायपालिका प्रस्ताव गरेको छ । त्यसैले संघीयताअन्तर्गत एकीकृत न्यायपालिकाको अवधारणाभित्र रहेर न्यायपालिकाका बारेमा संविधानसभाले गरेको सहमतिअनुसार व्यवस्था गरिनुपर्छ, माओवादीको फरक मतमा भनिएको थियो । अब संविधान संशोधन हुने अवस्थामा यी मुद्दा फेरि उठाउने माओवादीको तयारी छ ।"
१२ कक्षा पास गर्ने आमाहरू,"(काभ्रे), (अर्घाखाँची) र (सल्यान) चुलोचौकोसँगै बालबच्चा स्याहार्दा पढाइ बीचैमा छाडेका केही आमाहरूले फेरि पढाइ थालेर १२ कक्षा पास गरेका छन् । यस्तै उदाहरण हुन् बाराको कलैया घर भएकी ३२ वर्षीया अमृताकुमारी ठाकुर । उनले एसएलसी दिएको डेढ दशकपछि बनेपास्थित आदर्श विद्या मन्दिर (एबीएम) स्कुलमा भर्ना भएर २४५ जीपीए ल्याउँदै कक्षा १२ उत्तीर्ण गरेकी छन् ।भक्तपुरमै जन्मे, हुर्के पनि २०६४ मा एसएलसीपछि पारिवारिक बसाइँले अमृता पुर्ख्यौली घर बारा पुगेकी थिइन् । ट्युसन र स्कुल पढाएर आउने आम्दानीले घर खर्च टार्दै कक्षा १२ सम्म पुगिन् । परीक्षाको समयमै विवाह हुँदा जाँचमा दिन पाइनन् । विवाहपश्चात् रोकिएको परीक्षा दिने प्रयास गरे पनि परिवारले अनुमति दिएन । किताब खोजेर पढ्न थालेकी थिएँ । मैले पढेको श्रीमान्बाहेक परिवारमा कसैलाई मन पर्दैनथ्यो, उनले सुनाइन्, यही कारणले परिवारमा बेमेल भयो, हामीलाई घरबाट निकालियो, एक रात गोठमै बस्यौं अनि रोजगारी गर्न बनेपा आयौं । बनेपा आएपछि उनका तीन सन्तान हुर्किए । श्रीमान्को आम्दानीले घरखर्च गर्न गाह्रो हुने भएपछि जागिर खोज्न धेरै ठाउँ गइन् तर शैक्षिक योग्यता नपुगेर अवसर पाइनन् । श्रीमान्ले नै अब तिमीले पढ्नुपर्छ, तिमीलाई सघाउँछु भनेर आश्वासन दिनुभयो, उनले भनिन्, त्यसपछि मानविकी संकायमा कानुन विषय लिएर पढ्न सुरु गरें । १२ वर्षकी जेठी छोरी, ९ वर्षको कान्छी छोरी र ४ वर्षका छोराको हेरचाह, गृहस्थी सम्हाल्दै पढाइलाई अघि बढाउनु उनका लागि चुनौतीपूर्ण थियो । अमृताले भनिन् । अब राम्रो काम पाएँ भने कमाउँदै पढ्ने सोच बनाएकी छु । उनी कानुनमै स्नातक गर्न चाहन्छिन् । दोलखा घर भई हाल भक्तपुर दुवाकोट बस्दै आएकी ३७ वर्षीया कल्पना गौतम पनि एबीएमबाटै १२ कक्षा उत्तीर्ण भएकी छन् । २०५८ मा एसएलसी दिएकी उनले मानविकी संकायअन्तर्गत अंग्रेजी विषय लिएर आईए पढेकी थिइन् । तर नतिजा सोचेको आएन । अर्को साल नेपाली विषय लिएर पढें, उनले सुनाइन्, अनिवार्य अंग्रेजीमा असफल भएँ । त्यही बीचमा उनको विवाह भयो । त्यसपछि पढाइबारे सोच्ने अवस्था भएन । छोरा हुर्कंदै गएपछि उनले फुर्सदको समयमा पढ्न सुरु गरिन् । १२ कक्षामा २७४ जीपीए ल्याएकी उनले पत्रकारिता विषय पढ्ने सोच बनाएकी छन् । अर्घाखाँचीमा पनि घरधन्दासँगै छोराछोरीलाई पढाउँदै आफ्नो रोकिएको पढाइ दशकपछि अघि बढाएर तीन महिलाले १२ कक्षा उत्तीर्ण गरेका छन् । अर्घाकी तिलका भुसाल, डिभर्नाकी मीना थापा सेजुवाल र छत्रगन्जकी अम्रिता ताम्राकारले बालबच्चा हुर्काउँदै १२ कक्षा पास गरेका हुन् । ४४ वर्षको उमेरमा अर्घाकी तिलका भुसालले रजस्थल माविबाट शिक्षाशास्त्रअन्तर्गत १२ कक्षा पास गरिन् । १० कक्षा पढ्दा १७ वर्षको उमेरमा सँगै पढ्ने गाउँकै राजेन्द्र जीसीसँग उनको विवाह भएको थियो । वर्ष दिनभित्रै छोरी जन्मिएपछि पढाइ रोकियो । पढ्ने मन त थियो, विवाहपछि आर्थिक रूपमा स्थापित हुन बूढाबूढीले धेरै संघर्ष गर्यौं । पढ्ने धोको दुई दशकपछि पूरा हुँदा धेरै खुसी छु, तिलकाले भनिन् । उनले पढाइलाई अझै अघि बढाउने रहर रहेको सुनाइन् । मैले कतै जागिर खाउँला भनेर पढेकी होइन, उनले भनिन्, पढेपछि मानसम्मान, इज्जत पाइन्छ । जति पैसा कमाए पनि ठूलो पढाइ नै रहेछ । छत्रदेव५ मा रहेको सार्वजनिक उच्च माविबाट अमृता ताम्राकारले २८२ जीपीए ल्याएर १२ कक्षा उत्तीर्ण गरेकी छन् । ०७० मा एसएलसी दिएकै वर्ष उनको विवाह भएको थियो । आठ वर्षमा सम्बन्धविच्छेद भएपछि माइतीमा बसेर पढ्न थालिन् । बूढाले अर्की ल्याएपछि मैले डिभोर्स दिएँ, त्यसपछि माइत बसेर पढें, उनले भनिन्, सानोतिनो जागिर खान पनि पढाइ चाहिँदो रहेछ । उनकी १० वर्षकी छोरी ५ कक्षामा पढ्छिन् । मेरो काँधमा छोरी पढाउने जिम्मेवारी छ, उनले भनिन्, बुवाआमाले पढाउनुभएको छ । अब जागिर खाँदै माथिल्लो तह पढ्ने इच्छा छ । सन्धिखर्क नगरपालिका११ डिभर्नाको विजय माविबाट ३८ वर्षीया मीना थापा सेजुवालले शिक्षाशास्त्रतर्फको नेपाली विषयबाट २७१ जीपीए ल्याएर १२ कक्षा उत्तीर्ण गरेकी छन् । तीन सन्तानकी आमा उनी स्थानीय सरस्वती आधारभूत विद्यालयका बालविकास शिक्षिका हुन् । १६ वर्षको उमेरमा विवाह भएपछि आर्थिक समस्या र छोराछोरी जन्मिएका कारण उनले पढ्न पाइकी थिइनन् । उनका १५ र ११ वर्षका दुई छोरी र ८ वर्षका छोरा छन् । आठ वर्ष गाउँकै बोर्डिङ स्कुलमा पढाएकी उनी २०७४ देखि सामुदायिक विद्यालयमा पढाउँछिन् । सरकारले बालविकासमा पढाउन १२ कक्षा पढेको नियम ल्यायो भने जागिर जोगिन्छ । माथिल्लो तहको शिक्षकमा जागिर खाने पनि धोको छ, उनले भनिन् । छोराछोरी हुर्केर सजिलो भएकाले अब स्नातक पढ्ने उनले सुनाइन् । सल्यान बाग्चौर नगरपालिका६ शिवरथकी २६ वर्षीया द्रोपदी योगी वली भनिने रचना वलीले एक छोरी हुर्काउँदै १२ कक्षा पास गरेकी छन् । छत्रेश्वरी६ छायाक्षेत्रबाट बाबुआमासँगै व्यापारको सिलसिलामा श्रीनगर आएर शिवजन माविबाट २०७० मा एसएलसी गरेकी उनले त्यसैबेला शिवरथका दिनेश वलीसँग विवाह गरिन् । बाग्चौरको थारमारेस्थित जनकल्याण माविबाट १२ कक्षा पास भएकी उनले जनकल्याण क्याम्पसमै स्नातक पढ्ने योजना बनाएकी छन् ।"
"६० वर्षे ओलम्पिक यात्रा, एउटा त्यो जित","(काठमाडौं)फ्रान्समा पेरिस ओलम्पिक चलेको साता बितिसकेको छ । ३३ औं संस्करणको यस ग्रीष्मकालीन ओलम्पिकमा नेपालले ६ खेलमा ७ खेलाडीको सहभागिता गराएको थियो । एथलेटिक्सकी धाविका सन्तोषी श्रेष्ठको म्याराथनबाहेक अरूको इभेन्ट सकिसकेको छ । यसपालि पनि कुनै खेलाडीको नतिजामा जितको छनक रहेन ।नेपालले ओलम्पिकमा भाग लिन थालेको ६ दशक पुगिसक्यो । सन् १९६४ को टोकियो ओलम्पिक नेपालले खेलेको पहिलो ओलम्पिक हो । १९६८ को मेक्सिको सिटीबाहेक ६० वर्षको अन्तरमा भएका सबै ओलम्पिकमा नेपाल सहभागी छ । अहिलेसहित नेपालका ९२ खेलाडीले ओलम्पिक खेलिसकेका छन् ।यसबीच नेपाली खेलाडीले खेल जितेको भनेको सन् १९८८ को सोल ओलम्पिकमा नै हो । दक्षिण कोरियाको यो ओलम्पिक पदक हिसाबले पनि नेपालका लागि गौरवपूर्ण छ । किनकि तेक्वान्दोलाई प्रदर्शनी (ड्रेमोस्ट्रेसन) खेलका रूपमा राखिएको थियो । त्यसमा नेपालले कांस्य जितेको थियो । आधिकारिक गणनामा भने प्रदर्शनी खेलको पदक भएकाले समावेश छैन । त्यसो त तेक्वान्दोले ओलम्पिकमा आधिकारिक खेलको मान्यता पाउन प्रदर्शनी खेलेपछि नै १२ वर्ष कुर्नुपर्यो । २००० को सिड्नी ओलम्पिक मात्र तेक्वान्दो अफिसियल खेल भएको थियो । सोलमा जितेको पदक नै नेपालको एक्लो ग्रीष्मकालीन ओलम्पिक पदक हो । त्यो तेक्वान्दोमा विधान लामाले जितेका थिए । विधान पुरुष ५० केजीमुनि (फिनवेट) मा दुई बाउट जित्दै सेमिफाइनल पुगे । उनी अमेरिकी बक्सर जुआन मोरेनोसँग अंकका आधारमा पराजित भएपछि कांस्यमै रोकिएका हुन् । त्यसअघि उनले बेलायती र जर्मन प्रतिद्वन्द्वीलाई हराएका थिए । त्यही सोलको अर्को विशेषता भनेको बक्सर विष्णुबहादुर सिंहले जितेको एउटा खेल हो । अहिलेसम्म ओलम्पिकमा नेपाली खेलाडीले जितेको खेल भनेकै त्यही मात्र हो । सोलमा नेपाली बक्सिङको तेस्रो ओलम्पिक सहभागिता थियो । मस्को (१९८०) र लस लन्जलस (१९८४) ओलम्पिकमा नेपाली बक्सरले भाग लिइसकेका थिए । ती तीन संस्करणपछि भने नेपाली बक्सिङको ओलम्पिक सहभागिता नै छैन ।१९ वर्षे विष्णु ५१ केजीमुनि (फ्लाइवेट) तौल समूहका प्रतिस्पर्धी थिए । उक्त तौलमा ४४ प्रतिस्पर्धी थिए । सोलस्थित जम्सिल स्टुडेन्ट जिम्न्याजियममा उनले पहिलो बाउटमा पाराग्वेका सिक्स्टो भेरा स्पिनोलालाई ५ः० अंकका आधारमा हराएर सनसनी मच्चाए । उनले सबैबाट हौसला पाए, वाहवाही बटुले । यसले विष्णुको मनोबल थप उकासियो । पहिलो बाउट जितेको तीन दिनपछि अर्को प्रतिस्पर्धा थियो । दोस्रो खेलमा उनका प्रतिद्वन्द्वी थिए, अमेरिकी बक्सर आर्थर जोन्सन । उनले दोस्रो राउन्डसम्म कडा मुकाबिला गरे । त्यही राउन्डमा हंगेरियन रेफ्री सान्डोरबाट काउन्ट खाए । अन्ततः आरएससीएचका आधारमा उनी पराजित हुन पुगे । उक्त बाउटबारे उनले सुनाए, त्यो बाउट पनि जित्छु भन्ने थियो । विपक्षीको पञ्चले कर्नर पुगें, त्यहींबाट मैले पनि पञ्च हानिरहेको थिएॅ । तर, रेफ्रीलाई म झुलिरहेको भान परेछ, काउन्ट दियो अनि जोन्सनलाई जिताइदियो । मलाई लाग्यो गलत निर्णयको सिकार भएँ कि ।विष्णुमात्र होइनन्, अरू बक्सर डम्बरदत्त भट्ट, दलबहादुर रानामगर, झपटसिंह भुजेल, रामबहादुर गिरीले पनि विपक्षीसॅग बलियो चुनौती पेस गर्दै अंकका आधारमा खेल गुमाएका थिए । उनीहरूलाई दुई महिना थाइल्यान्डको तयारीले ओलम्पिक भिड्न ठूलो भरोसा दिएको थियो । विशेष तयारी आवश्यकविष्णुबहादुर सिंहले ओलम्पिक खेलेको पनि ३६ वर्ष बितिसक्यो । नेपाल पदक जित्नमा त धेरै टाढा छ, ओलम्पिकमा एउटै जितको हिस्सेदार पनि बन्न सकेको छैन । किन त ? विष्णु भन्छन्, ओलिम्पकका लागि भनेर योजनाबद्ध तयारी नै छैन । कसरी नतिजा ल्याउन सक्छौं ओलम्पिकमा ? यो चार वर्षमा आउने खेलकुद मेला हो सहभागिता जनाइन्छ, सकिन्छ भन्ने ठान्छौं ।२४ महिनाको तयारी र २४ वटा अन्तर्राष्ट्रिय प्रतियोगिताको भरमा खेल्दा ओलम्पिक सहभागितामै सीमित हुने उनको बुझाइ छ । भन्छन्, २४ महिनाको तयारी होइन, ४८ वर्षको प्लान चाहिन्छ । ओलम्पिकलाई नै भनेर खेलाडीलाई शारीरिक र मानसिक रूपबाट बलियो पार्नुपर्छ । तबमात्र ओलम्पिकमा नतिजा दिन सक्ने हुन्छन् । हाम्रो खेलकुदमा जहीं राजनीति छ अनि कसरी रिजल्ट सम्भव हुन्छ ।सोल ओलम्पिकका लागि आफूहरूले दुई महिना थाइल्यान्डमा प्रशिक्षण गरेको उनले सुनाए । त्यसले सबै बक्सरको मनोबल बलियो बनाएको यथार्थता उनले आत्मसात् गरेका छन् । सम्झन्छन्, ओलम्पिक हुनु दुई महिनाअघि हामी सात जना बक्सरलाई विशेष प्रशिक्षण लिन थाइल्यान्ड पठाइएको थियो । समय छोटो भए पनि धेरै सिक्न पायौं । त्यहाँबाट ५ जना छानिएर सोल गयौं, २ जना नेपाल फर्किए । त्यति तयारीले पनि हामीले त्यो खाले सफलता पाएका थियौं । अझ लामो तयारी गर्न पाएको भए पदकछेउ नै पुग्न सकिन्थ्यो ।विष्णुको बक्सिङ करियरविष्णुको जन्म सुदूरपश्चिमको बझाङमा भएको हो । पढाइका लागि महेन्द्रनगर झरेदेखि उनी बक्सिङतिर आकर्षित भए । २०४० सालमा बक्सिङ प्रशिक्षणका लागि मदन गुरुङ महेन्द्रनगर पुगेका थिए । उनै गुरुबाट प्रशिक्षण लिन थाले, जतिबेला सिंह कक्षा ८ मा पढ्थे । सुरुआती समयमा उनले घरपरिवारलाई बक्सिङ सिक्दै छु भन्ने पनि थाहा दिएनन् । किनकि घरबाट खेल्ने अनुमति पाउने अवस्था हुन्नथ्यो । प्रशिक्षण लिएको केही समयपछि सुदूरपश्चिमस्तरीय छनोट स्पर्धा जित्दै उनी प्रथम क्षेत्रीय बक्सिङ प्रतियोगिता खेल्न धरान पुगे । जहाँ स्वर्ण जिते । अर्को वर्ष वीरगन्जमा दोस्रो संस्करणको क्षेत्रीयमा पनि स्वर्ण जितेपछि उनको बक्सिङ यात्रा रोकिएन । नेपाली बक्सिङमा एक दशक विष्णुबहादुर मज्जाले छाए । हिरोसिमा एसियाली खेलकुद (१९९४) पछि मात्र उनले खेलाडी जीवनमा पूर्णविराम लगाए । यसबीच उनले १२ राष्ट्रिय र २१ अन्तर्राष्ट्रिय प्रतियोगितामा खेल्ने मौका पाए । सन् १९८६ मा काठमाडौंमै भएको तेस्रो आमन्त्रण अन्तर्राष्ट्रिय बक्सिङ च्याम्पियनसिप उनले खेलेको पहिलो अन्तर्राष्ट्रिय स्पर्धा थियो । उनले ओलम्पिकमा मात्र होइन, एसियाली खेलकुदमा पनि बाउट जितेका छन् । सन् १९९० को बेइजिङ एसियाडमा एक बाउट जितेका थिए । उनले हिरोसिमा एसियाड पनि खेले । उनीसँग किंग्स कपका दुई संस्करण र विश्वकप बक्सिङ च्याम्पियनसिपमा पनि बाउट जितेको अनुभव छ । त्यसो त उनले जितेका तीन रजत र एक कांस्य अन्तर्राष्ट्रिय पदक हुन् । पहिलो व्यक्तिगत अन्तर्राष्ट्रिय पदकका रूपमा उनले १९८८ मा काठमाडौंमा भएको चौथो आमन्त्रण अन्तर्राष्ट्रिय बक्सिङ च्याम्पियनसिपमा जितेको रजत हो । त्यसपछि उनले इस्लामाबाद साफ (१९८९) र कोलम्बो साफ (१९९१) मा रजत जितेका थिए । कांस्य जितेको भने सन् १९८९ मा फिलिपिन्समा भएको मेयर्स कप इन्टरनेसनल बक्सिङ च्याम्पियनसिपमा थियो । दोस्रो बृहत् राष्ट्र्रिय खेलकुद (पोखरा) मा सहभागिता जनाएका उनी तेस्रो (वीरगन्ज) मा भने स्वर्ण जित्न सफल भए । अन्य च्याम्पियनसिपहरूको उनीसँग चार स्वर्ण जितेको तथ्यांक छ । राष्ट्रियभन्दा बढी अन्तर्राष्ट्रिय सहभागिता त्यो बेला पनि कसरी त सम्भव ? उनले सुनाए, त्यतिबेला सिनियर भइसकेपछि जुनियर खेलाडीलाई मौका दिनुपर्छ भनेर राष्ट्रिय प्रतियोगिता छाड्नुपर्ने हुन्थ्यो । धेरै अन्तर्राष्ट्रिय प्रतियोगितामा पनि सहभागी गराइन्थ्यो । त्यसले सिनियरका रूपमा मैले धेरै अन्तर्राष्ट्रिय प्रतियोगिता खेल्न पाएँ ।त्यो जमानामा खेलप्रतिको लगाव, अनुशासन र प्रोत्साहनले नै मनोबल बढ्ने तर्क गर्छन् उनी । सेवासुविधा नभए पनि खेलमा लाग्दा उत्साह थियो, अनुशासन हुन्थ्यो र सबैतिरबाट प्रोत्साहन मिल्थ्यो । यसले एकाएक खेल्ने ऊर्जा थपिन्थ्यो । आत्मबल बलियो बन्थ्यो, अहिले सेवासुविधा छ तर त्यसप्रति खेलाडी, प्रशिक्षक, सम्बन्धित निकाय कसैको पनि समर्पणभाव देख्दिनँ ।समयानुकूल खेलकुद व्यावसायिक बन्न सकेन, त्यो आफ्नो ठाउँमा होला । व्यावसायिक नबन्दा पनि यसको दायरा त फराकिलो छ नै । तर, अहिले खेलाडीलाई पनि चिन्ता छ प्रशिक्षकलाई नि । पहिला यस्तो हुन्नथ्यो । देशका लागि खेल्नुपर्छ, खेलाउनुपर्छ भनिन्थ्यो । त्यही हुटहुटीले व्यक्ति व्यक्ति उत्सुक हुन्थे । केही गर्नुपर्छ है भन्ने अठोट जाग्थ्यो । अहिले त आफ्नो भविष्यबारे चाँडो सोच्छन्, देशलाई के दिन सकिन्छ भनेर होइन । त्यसले गर्दा कसैको खेलप्रतिको समर्पणभाव नदेखिएको बुझाइ, भोगाइ र यथार्थता हो भन्छन् उनी । ०५२ सालपछि उनी प्रशिक्षकको जिम्मेवारीमा आफ्नै क्षेत्रमा फर्किए । प्रशिक्षण कर्ममा वर्षौं खर्चिए, दर्जनौं खेलाडी उत्पादन गरेर राष्ट्रिय स्तरसम्म पुर्याए । तर, उनीहरूलाई टिकाउन सकेनन् । यो यथार्थता हो । भन्छन्, अहिले विश्व सबैको हातहातमा छ । हाम्रो जमाना जस्तो छैन । हामीलाई कति कुरामा अरूको भर हुन्थ्यो । तर अहिले त्यस्तो छैन । सबैले आफ्नो प्रगति चाँडो देख्न चाहन्छन् । नत्र विकल्प सोचिहान्छन् । खेलकुदले पनि त्यही नियति भोगिरहेको हो । सुखद भविष्य खोज्न खेलाडी, प्रशिक्षक सबै पलायन भइरहेका छन् ।योजनाबद्ध ढंगले राष्ट्रिय तथा अन्तर्राष्ट्रिय क्यालेन्डर मिलाएर चल्न नसक्नु नै नेपाली खेलकुदको विडम्बना ठान्छन् उनी । ओलम्पिक, एसियन गेम्स त सधैं ४४ वर्षमै हुन्छ । हरेक खेलका अन्तर्राष्ट्रिय च्याम्पियनसिपहरू क्यालेन्डरअनुसार नै हुन्छन् । तर, त्यसमा खेलाउने हाम्रा खेलाडीचाहिँ राष्ट्रिय क्यालेन्डर बनाएर तयार पार्न सक्दैनौं । यहीं चुकिरहेका छौं हामी । लहडको भरमा ट्रेनिङ चल्छ, प्रतियोगिता हुन्छ अनि कसरी व्यवस्थित हुन्छ र नतिजा राम्रो निस्कन्छ । कमब्याट गेममा अहिले त स्पाइरिङ पार्टनर पाउनै गाह्रो छ । तर उतिबेला यो स्थिति थिएन । एउटै खेलमा चार टिम (ए,बी,सी,डी) सम्म क्याम्पमा बस्ने गरेको उनी सुनाउँछन् । स्मरण गर्छन्, त्यो हुँदा खेलाडीमै आफूआफूमा प्रतिस्पर्धाको भावना आउँथ्यो । कसलाई नि कसलाई जित्नुपर्छ भन्ने हुन्थ्यो । अहिले त क्याम्पमा एउटा टिम पाल्न गाह्रो छ । अनि खेलाडीलाई पनि मेरो विधामा त ममात्रै छु भन्ने हुन्छ । गर्नुपर्ने मिहिनेत पनि गर्दैनन् । उनको भोगाइ र सुझाव छ, खेलाडीलाई ओलम्पिकसम्म पुर्याउँदा धेरै कुरामा तयार पार्नुपर्ने हुन्छ । अरू प्रतियोगिता खेलेजस्तो पनि होइन ओलम्पिक । विश्वले खेल्ने र हेर्ने ओलिम्पकमा आफ्नो खेल कस्तो हुनुपर्छ, त्यो खेलाडी स्वयंले पनि बुझ्नुपर्छ । प्रशिक्षकले बुझ्नुपर्छ । यसको महत्त्वलाई खेलाडी, प्रशिक्षक, सरोकारवाला सबैले ख्याल राख्नुपर्छ । अनि देशले चासो राख्नुपर्छ, आफ्ना खेलाडी कस्ता छन् । ससाना कुराले पनि आफ्नो देशको प्रतिष्ठामा आँच आउन सक्छ भने त्यत्तिकै सानो कुराले पनि सान बढाउन सकिन्छ । खेल जित्नु, पदक जित्नु आफ्नो ठाउँमा छ । सँगै आफ्नो कलासंस्कृतिबाट पनि विश्वको ध्यान तान्न सकिन्छ । कति नामै नसुनेका मुलुकले अहिले त्यही गरिरहेका छन् ।बक्सर सिंहले भनेजस्तै यही साता पेरिस ओलम्पिकमा खेलेपछि टेबलटेनिसका स्यान्टु श्रेष्ठले पनि भनेका थिए, ओलम्पिक स्टेज त अर्कै हुँदोरहेछ । उनी आफैंले स्विकारेका थिए, म जत्तिको नेपालको अनुभवी खेलाडी भएर यो भन्न त नसुहाउने हो । तर ओलम्पिक जस्तो स्टेजमा अकै महसुस हुने रहेछ । वर्ल्ड च्याम्पियनसिप, एसियन गेम्समा पनि मैले यति धेरै मान्छे देखेको थिइनँ । यो कुराको मैले कहिल्यै अनुभव गरेको छैन । त्यसैले डरडर लाग्ने पनि हुँदोरहेछ ।दक्षिण एसियाली छनोट प्रतियोगिता जितेर पेरिस पुगेका स्यान्टुले पहिलो ओलम्पिक सहभागिता भएकाले पनि आफूले दबाब महसुस गरेको खुलस्त भनेका थिए । हो, त्यही कुरा चिर्दै खेलाडीलाई ओलम्पिक पुर्याउनुपर्नेमा जोड दिन्छन् उनै ओलम्पियन विष्णु । नेपालका धेरैजसो खेलका खेलाडीको ओलम्पिक एउटै संस्करणमा टुंगिने गरेको छ । एथलेटिक्स, बक्सिङ र पौडीका एकै खेलाडीले मात्र दुईभन्दा बढी ओलम्पिक खेलेका छन् । त्यसबाहेक धावक वैकुण्ठ मानन्धरले लगातार चार ओलम्पिक खेलेका छन् । तीन सन्तानका पिता रहिसकेका विष्णुबहादुर सिंह दुई वर्षयता राखेपको तालिम तथा प्रशिक्षण विभागका उपनिर्देशकमा कार्यरत छन् । खेलाडी र प्रशिक्षकलाई दक्ष पार्न योजना बनाउने ठाउँमा त हुनुहुन्छ, होइन ? भन्ने प्रश्नमा सिंहको जवाफ थियो, हो । तर हाम्रो कुरा सुनिँदैन । योजना कार्यान्वयन हुनु त टाढाको कुरा । अहिले खेलकुदमा धेरै राजनीति हाबी भएको उनको बुझाइ छ । जसका कारण योजनाबद्ध ढंगबाट खेलकुद चल्न सक्दैन, खेलाडी र प्रशिक्षकमाथि सही तरिकाको लगानी हुन सक्दैन अनि कसरी दक्ष जनशक्ति तयार पार्न सकिन्छ । त्यसका लागि सरकारको स्पष्ट गाइडलाइन र नीति नियम हुनुपर्छ । त्यसलाई कडाइका साथ पालना गराउनुपर्छ तबमात्र नतिजा निस्कन्छ, विष्णुबहादुरको दाबी छ ।"
भारतमाथि नेपालको ऐतिहासिक जित,"(काठमाडौं)नेपालले सेन्ट्रल एसिया भलिबल एसोसिएसन (काभा) महिला भलिबल नेसन्स लिगमा भारतमाथि ऐतिहासिक जित पाएको छ । नेपालले शनिबार त्रिपुरेश्वरस्थित राखेप कभर्डहलमा भारतमाथि ३२ सेटमा सनसनीपूर्ण नतिजा निकाल्यो । नेपालले महिला भलिबलमा भारतलाई पराजित गरेको यो पहिलो पटक हो । सन् २०१९ मा त्यही कभर्डहलमै भएको १३ औं दक्षिण एसियाली खेलकुदको फाइनलमा पहिलो दुई सेट जितेर स्वर्ण पदक नजिक पुगेको नेपाल अन्ततः ५ सेटको प्रतिस्पर्धामा पराजित भएको थियो । अहिले नेपालले त्यसको बदला लिएको छ ।जितपछि कप्तान अरुणा शाही भावविह्ल बनेकी थिइन् । उनले भनिन्, म एकदमै शून्य भएको थिएँ, भारतमाथिको जितपछि दिमागमा केही आइरहेको थिएन । भारतसँग यसअघि पहिलो पटक खेल्दा मैले डरबाट सुरु गरेको थिएँ । त्यही भएर आज भारतलाई हराउँदा एकदमै भावुक भएछु । जित्नेबित्तिकै म लडिहालें, त्यसपछि मलाई केही याद नै आएन । उनले सुरुदेखि नै राम्रो खेलेकाले टिमले राम्रो नतिजा दिन सफल भएको बताइन् । त्यसपछि चीनमा गत वर्षको हाङचाउ एसियाली खेलकुदमा पनि भारतले नेपाललाई २५२३, २६२८, २५२३, २५१७ ले हराएको थियो । गत वर्ष घरेलु मैदानमा भएको काभा च्याम्पियनसिपमा पनि भारतले नेपालको चुनौतीलाई २५१२, २६२४, २१२५, २५२१ ले पन्छाएको थियो । तर, नेपालले शनिबार बाक्लो संख्यामा उपस्थिति दर्शकलाई उत्साहित बनाउँदै सुरुदेखि उच्च प्रर्दशन गरेको थियो । खेलमा हाबी भएको नेपालले पहिलो सेट २५१८ ले आफ्नो पक्षमा पारेको थियो । भारतले दोस्रो सेटमा खासै अवसर दिएन र २५१२ ले आफ्नो पक्षमा पार्दै खेल बराबरी गर्यो । नेपालले तेस्रो सेट पुनः २५१७ ले आफ्नो पक्षमा ल्याएपछि खेलमा २१ को अग्रता बनायो ।भारतलाई चौथो सेट १८२५ ले सुम्पेको नेपालले अन्तिम सेट १५१३ ले जित्दै ऐतिहासिक नतिजा निकालेको हो । लगातार दोस्रो विजयले नेपालको नेसन्स लिगमा सेमिफाइनल स्थान लगभग निश्चितजस्तै भएको छ । बिहीबार पहिलो खेलमा नेपालले श्रीलंकालाई सोझो सेटमा पराजित गरेको थियो ।पहिलो दुई खेल जितेको भारतको यो पहिलो हार हो । तथापि भारत ७ अंकसहित शीर्षस्थानमा छ । नेपालको २ खेलमा र इरानको ३ खेलबाट ५ अंक छ । श्रीलंकाको ३ अंक छ भने माल्दिभ्सले कुनै अंक जोड्न सकेको छैन । राउन्ड रोबिन लिगमा सहभागी ५ राष्ट्र प्रतिस्पर्धा गरेपछि शीर्ष चार टोली सेमिफाइनलमा पुग्ने प्रावधान छ ।अर्को खेलमा इरानले माल्दिभ्सलाई २५२१, २५२०, २५१६ ले पराजित गरेको थियो ।"
