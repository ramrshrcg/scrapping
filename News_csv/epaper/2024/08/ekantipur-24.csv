शीर्षक,विवरण
भारतीय पर्यटक सवार बस मर्स्याङ्दीमा खस्दा २७ को मृत्यु,"(तनहुँ)तनहुँको आँबुखैरेनी गाउँपालिका२ स्थित ऐनापहरामा भारतीय पर्यटक सवार बस दुर्घटना हुँदा २७ जनाको मृत्यु भएको छ भने १६ घाइते भएका छन् । २६ जनाको घटनास्थलमै र एकको चितवनस्थित पुरानो मेडिकल कलेजमा उपचारका क्रममा मृत्यु भएको हो । बसमा ४३ जना सवार थिए ।तनहुँ प्रहरीका डीएसपी सन्तोष पौडेलका अनुसार केशरवानी परिवहन ट्राभल्सको यूपी ५३ एफटी ७६२३ नम्बरको भारतीय बस पोखराबाट काठमाडौंतर्फ जाने क्रममा शुक्रबार बिहान करिब साढे ११ बजे अनियन्त्रित भई सडकबाट करिब १५० मिटर तल मर्स्याङ्दी नदी किनारमा खसेको हो । घाइतेहरूलाई आँबुखैरेनी अस्पतालमा सामान्य उपचारपछि थप उपचारका लागि हेलिकोप्टरमार्फत काठमाडौं लगिएको छ । उनीहरूलाई महाराजगन्जस्थित त्रिवि शिक्षण अस्पतालमा भर्ना गरिएको प्रहरीले जनाएको छ । भारतस्थित महाराष्ट्र घर भएका उनीहरू मुम्बईबाट गोरखपुर हुँदै ३ वटा बसमा नेपाल आएका थिए । उनीहरू ६ दिन नेपाल घुम्ने योजनामा थिए । दुई दिनअघि (भदौ ५) मात्र पोखरा आइपुगेका थिए । पहिले लुम्बिनी गएका उनीहरू पोखरा घुमेर पशुपति दर्शनका लागि काठमाडौंतर्फ जाँदै थिए । उनीहरूले गौशालामा बासका लागि होटलसमेत बुक गरेका थिए । तीव्र गतिका कारण दुर्घटना भएको हुन सक्ने आँबुखैरेनी गाउँपालिकाका अध्यक्ष शुक्र चुमानले बताए । यो खण्ड त्यस्तो दुर्घटना हुने स्थान पनि होइन । घुम्तीमा मोड्न नसकेर बस खसेको अनुमान गर्न सकिन्छ, उनले भने । चालकलाई रिंगटा लागेकाले बस ठाउँठाउँमा रोक्दै चलाइरहेको बसमा सवार दुई यात्रुले बताएको चुमानले जानकारी दिए ।मृत्यु हुनेहरू सबै भारतीय नागरिक भएकाले नेपालस्थित भारतीय दूतावासका प्रतिनिधि पनि आँबुखैरेनी पुगेका छन् । दूतावासका प्रतिनिधि पुगेसँगै शवहरूलाई पोस्टमार्टमका लागि पोखरास्थित स्वास्थ्य विज्ञान प्रतिष्ठान पठाउने तयारी भइरहेको आँबुखैरेनीका अध्यक्ष चुमानले जानकारी दिए । उनका अनुसार पोस्टमार्टमपछि दूतावासमार्फत शव आफन्तलाई जिम्मा लगाइनेछ । नेपाल प्रहरी, सशस्त्र र नेपाली सेनाको टोलीले घाइते र मृत्यु भएकाको उद्धार गर्न झन्डै ७ घण्टा लागेको थियो । दुर्घटना भएको ५ देखि ७ मिनेटमा उद्धारका लागि आइपुगेका थियौं, दुर्घटनास्थलमा भेटिएका पर्यटन व्यवसायीसमेत रहेका अर्जुन खनालले भने, अप्ठ्यारो भीरबाट बस खसेकाले उद्धारमा पनि कठिनाइ भएको थियो ।"
अमेरिकामा बेपत्ता ममताको पतिद्वारा घरमै हत्या,"उक्त घटनालाई लिएर अब अर्को सुनुवाइ भने अक्टोबर २४ मा हुने बताइएको छ । अनुसन्धानका क्रममा ममताको हत्यासँग जोडिएका पर्याप्त डिजिटल र फोरेन्सिक प्रमाण बरामद भएको प्रहरीको दाबी छ । मनासस पार्क प्रहरी प्रमुख मारियो लुगोले बुधबार स्थानीयको उपस्थितिमा पत्रकार सम्मेलन गर्दै पति भट्टले अनुसन्धानमा समन्वय नगरेको आरोप लगाएका थिए । बुधबार बेलुकीदेखि नै भट्टको घरलाई घेराबन्दी गर्दै प्रहरीले १२ घण्टा खानतलासी गरेको थियो ।प्रहरीले अदालतमा पेस गरेको कागजपत्रमा काफ्लेको हत्या घरभित्रै भएको र शवलाई घिसारेर घरबाट निकालिएको प्रमाण भेटिएको उल्लेख छ । काफ्लेकी एक वर्षीया छोरीलाई हेरचाह गृह लगिएको छ । ममता गत साउन १६ (जुलाई ३१) देखि हराएकी हुन् । उनी अगस्ट २ मा यूभीए हेल्थ प्रिन्स विलियम मेडिकल सेन्टरमा हाजिर नभएपछि सहकर्मीले अवस्था बुझिदिनका लागि स्थानीय प्रहरीलाई खबर गरेका थिए ।प्रहरीले ममता सार्वजनिक स्थानमा पछिल्लो पटक जुलाई २८ मा यूभीए हेल्थ प्रिन्स विलियम मेडिकल सेन्टरमा देखिएको जनाएको छ । जुलाई २८ मै ममताले आफ्ना साथीसँग कुरा गरेको पाइएको छ भने जुलाई ३१ मा श्रीमतीलाई अन्तिम पटक देखेको भट्टले प्रहरीलाई बयान दिएका थिए ।िििशुक्रबार मध्याह्न काभ्रेको पनौती नगरपालिका६ स्थित नमोबुद्ध सडकछेउमा रहेको एउटा चिया पसलमा मानिसको भीड देखिन्थ्यो । भीडमा अमेरिकाको भर्जिनिया राज्यस्थित मानसस पार्क क्षेत्रबाट तीन सातादेखि बेपत्ता भएकी तीनै नेपाली नर्स ममता काफ्लेकै विषयमा कुराकानी भइरहेको थियो । ममताबारे कुराकानी भइरहँदा उनीहरूको अनुहार मलिन देखिन्थ्यो । केहीको आँखाबाट आँसु रोकिएकै थिएन । केहीको बोल्दा गला अवरुद्ध सुनिन्थ्यो । कुराकानी गरिरहेकाहरू सबै ममताका आफन्त थिए । पनौती६, नमोबुद्ध सडकनजिकै ममताको बुबाको चिया र तरकारी पसल छ । अमेरिकामा बेपत्ता ममताका बारेमा केही जानकारी पाइन्छ कि भनेर आफन्त चिया पसलमा भेला भएर कुराकानी गर्न थालेको धेरै दिन भइसक्यो । ममताका बुबा कमल काफ्ले साथमा भएको मोबाइल घरीघरी हेरेर टोलाउँछन् । छोरीको केही खबर आइहाल्छ कि भनेर कुर्दाकुर्दै उनलाई पनि अत्यास लागिसकेको छ ।उनले बुधबारदेखि भने छोरी फर्केर आउने आशा मारिसकेका छन् । अमेरिकामै रहेका उनका आफन्तले ममता जीवित नरहेको भन्ने आशंकासहितको खबर सुनाएपछि कमललाई छोरी फर्केर आउने आस अब छैन । छोरीको केही अत्तोपत्तो छैन, सास छ कि छैन केही थाहा छैन, ममताका बुबा कमलले भने, यत्तिका दिन भइसक्यो हामीले केही खबर पाएका छैनौं । ममताले अन्तिम पटक जुलाई ३० मा नेपालमा रहेका परिवारसँग कुरा गरेको कमलले बताए । छोरीले दिनमा एक पटक सधैं आमालाई फोन गर्ने गर्थिन्, कमलले भने, भिडियो कलमै कुराकानी हुन्थ्यो, केही दिनदेखि हामीले उनको अनुहार मलिन देखेका थियौं । के भयो भनेर सोधेका पनि थियौं । उनले खुलेर केही कुरा भनिनन् । ३१ तारिखमा पनि कुरा गर्ने प्रयास गर्यौं । तर सम्पर्क हुन सकेन, उनले भने, केही दिनपछि ज्वाइँ नरेश भट्टलाई छोरीका बारेमा सोध्यौं । कामविशेषले टाढा गएको, फोन नलाग्ने ठाउँमा गएकाले सम्पर्क हुन नसकेको भन्नुभयो । एकदुई दिन भन्दाभन्दै २२ दिन बितिसक्दा पनि कुनै सम्पर्क नभएको उनले बताए । हामीले छोरीका बारेमा बुझ्न खोज्दा ज्वाइँले सधैं भेटिन्छ होला नि मात्रै भन्ने गर्नुहुन्थ्यो, उनले भने । भर्जिनियामा रेजिस्टर्ड नर्सका रूपमा कार्यरत ममता सानै उमेरदेखि पढाइमा तेज थिइन् । पनौतीको नवरत्न इंग्लिस सेकेन्डेरी स्कुलबाट एसईई गरी बनेपाको बेलर इन्टरनेसनल एकेडेमीबाट प्लस टु उत्तीर्ण गरेर नर्सिङ विषय अध्ययन गर्न भारतको बैंग्लोर गएकी थिइन् । बैंग्लोरमा पाँच वर्ष पढाइ सकेर नेपाल फर्किइन् । उनले बैंग्लोरमा नर्सिङमा कलेज टप गरेको बुबा कमलले बताए ।कमलका अनुसार अमेरिका बस्दै आएका कञ्चनपुर घर भएका नरेश भट्टसँग ममताको सामाजिक सञ्जालमार्फत चिनजान भएको थियो । सामाजिक सञ्जालबाटै दुईबीच प्रेम सम्बन्ध बढेको उनी बताउँछन् । ममता हाम्री एक्ली छोरी, विवाहको विषयमा सोचविचार गरेर निर्णय लिनुपर्छ भन्ने लागेको थियो, उनले भने, केटाको घरपरिवार केकस्तो छ भन्नेबारेमा राम्रोसँग बुझ्न पाएका थिएनौं । छोरीको खुसीका लागि हामीले पनौतीबाटै विवाह गरेर पठायौं । २०७७ मंसिरमा ममता र नरेशको विवाह भएको थियो ।विवाहपछि ममता र नरेशको सम्बन्धबारे शंका गर्नुपर्ने कुनै कारण आफूहरूले नदेखेको पनि उनले बताए । विवाहपछि नरेशले ममतालाई पनि अमेरिका लगे । ममता अमेरिका गएको मिति कमललाई स्मरण छ । साउन १० मा ३ वर्ष पूरा भएर ४ वर्ष भयो, छोरी गएको, उनले भने, छोरी विदेश गएपछि पनि सबै राम्रो नै छ भन्ने लागेको थियो, उनले हामीसँग दुःख कहिल्यै पनि देखाइनन् ।गतवर्ष भदौ ५ मा ममता आमा बनिन् । ममताले छोरीलाई जन्म दिएपछि स्याहारसुसार गर्न ममताकी आमा गीता काफ्ले पनि अमेरिका जाने तयारी भएको थियो । सुत्केरी स्याहार्नका लागि आउनुपर्छ भनेर छोरीले भनेकी थिइन्, उनले भने, तर, त्यसको केही समयमै सुत्केरी स्याहार्नका लागि सासू पार्वती भट्ट जाने कुरा भयो । त्यसपछि ममताकी आमा अमेरिका जाने कुरा त्यहीँ रोकियो ।सुत्केरी स्याहार्न भनेर गएकी सासूले ममतालाई राम्रो व्यवहार नगरेको भन्ने आफूहरूले सुनेको बुबा कमलले बताए । छोरीलाई के छ, कस्तो छ भनेर सोध्दा उनले सधैं राम्रो छ भन्ने गर्थिन्, आफूले भोगेको पीडा कहिल्यै हामीलाई भनिनन्, उनले भने, तर, हामीले अरू मानिसहरूबाटै केही कुरा अलिअलि थाहा पाएका थियौं । सानोतिनो झगडा मिलिहाल्छ भन्ने लाग्थ्यो । कमलका अनुसार, केही समययता पारिवारिक बमेल बढेको थियो । केही समय ममता छोरीसहित छुट्टै बसेकी पनि रहिछिन् । तर, केही समयपछि सम्बन्धमा सुधार आएर सँगै बस्दै आएको कमलले जानकारी दिए ।पछिल्लो समय नरेश र उनकी आमाले ममतालाई राम्रो व्यवहार नगरेको ममताको परिवारको भनाइ छ । महिनावारीका बेला छाउपडी प्रथाका नाममा ममतालाई उनीहरूले राम्रो व्यवहार गरेका थिएनन्, ममताकी माइली काकी मैया काफ्लेले भनिन्, ममताको सासू त उसको स्याहारसुसार गर्नका लागि जानुभएको थियो । उहाँले सुत्केरी छोरीलाई भोकै काममा पठाउने, खानपान पनि राम्रो नदिने र राम्रो स्याहार नगर्ने गर्नुभयो रे । त्यसले पनि हामीलाई शंका गर्ने बाटो मिलेको छ ।काकी मैयाका अनुसार ममताको सासू अमेरिका गएपछि नै छोरीज्वाइँको सम्बन्ध झनै बिग्रिएको हो । सासू नेपाल फर्किएपछि पनि सम्बन्धमा खटपट भइरहेको शंका उनीहरूलाई लागेको थियो । छोरी सम्पर्कविहीन भएको खबर पनि मोबाइलबाट थाहा पायौं, ज्वाइँले ममता हराएको कुरा केही भन्नुभएन, छोरी बेपत्ता भएपछि हामीले ज्वाइँसँग पटकपटक खबर बुझिरहेका थियौं, काकी मैयाले भनिन्, भेटिन्छ होला नि मात्रै भन्नुहुन्थ्यो, सानो दूधे नानी छ, बच्चाले आमालाई कत्ति खोजी होला ? आफ्नी श्रीमती हराउँदा कति धेरै पीडा हुन्छ । तर ज्वाइँमा कुनै पीडा हामीले देखेनौं ।"
डेंगी संक्रमणको 'हटस्पट बन्यो आँबुखैरेनी,"(तनहुँ)तनहुँको आँबुखैरेनी बजार क्षेत्र डेंगी संक्रमणको हटस्पट छ । गत जेठ ३१ मा पहिलो डेंगी संक्रमित भेटिएको आँबुखैरेनीमा अहिले दैनिकजसो कम्तीमा २०३० जनामा संक्रमण देखिन थालेको हो । डेंगी संक्रमणकै कारण व्यास नगरपालिका७ का ५० वर्षीय पुरुषको मृत्यु भएको स्वास्थ्य कार्यालय तनहुँले जनाएको छ ।आँबुखैरेनी गाउँपालिकाले सञ्चालन गरेको आँबुखैरेनी अस्पतालमा बिहीबार मात्रै डेंगीसँग मिल्दोजुल्दो लक्षण देखिएका सय जनाभन्दा बढीको नमुना संकलन गरी परीक्षणका लागि पठाइएको अस्पतालका प्रमुख डा डीबी क्षेत्रीले बताए । गत वर्ष तनहुँकै व्यास नगरपालिकामा डेंगी संक्रमण महामारीकै रूपमा देखिएको थियो । करिब ८ हजार जनामा संक्रमण पुष्टि र डेंगीकै कारण ५ जनाले ज्यान गुमाएका थिए । यस वर्ष भने आँबुखैरेनी३ बजार क्षेत्रमा डेंगी महामारीकै रूपमा फैलिएको हो ।जिल्ला स्वास्थ्य कार्यालय, तनहुँको बिहीबारसम्मको तथ्यांकअनुसार जिल्लामा संक्रमितको संख्या १ हजार ४ सय ६६ पुगिसकेको छ, जसमध्ये सबैभन्दा धेरै आँबुखैरेनी गाउँपालिकामा १ हजार ७४ जना छन् । शुक्लागण्डकी नगरपालिकामा १ सय ६८, व्यास नगरपालिकामा १ सय १८, बन्दीपुर गाउँपालिकामा ७८, म्याग्दे गाउँपालिकामा ८, भानु नगरपालिकामा ८, भिमाद नगरपालिकामा ६, रिसिङ गाउँपालिकामा ३ र देवघाट गाउँपालिकामा ३ जनामा डेंगी संक्रमण पुष्टि भएको छ । आँबुखैरेनी अस्पताल १५ शय्याको मात्रै रहेकाले संक्रमितको उपचार कठिन हुन थालेको अस्पताल प्रमुख क्षेत्रीले बताएका छन् । १२ जना संक्रमितलाई वार्डमा राखेका छौं, उनले भने, इमर्जेन्सीमा पनि उत्तिकै चाप छ । बेड नपाएर संक्रमितहरू भिजिटर बेडमा बसेर उपचार लिन बाध्य हुनुहुन्छ । ६ शय्याको इमर्जेन्सी कक्ष अहिले १७ शय्याको बनाइएको पनि उनले बताए । एक जना प्रमुख कन्सल्टेन्ट र ३ जना मेडिकल अफिसरसहित ४० जना स्वास्थ्यकर्मीकार्यालय सहयोगीले संक्रमितको उपचार गरिरहेका छन् । अस्पतालका १२ जना कर्मचारीलाई समेत डेंगी संक्रमण भएको डा क्षेत्रीले बताए । एक जना मेडिकल अफिसर, एक जना हेल्थ असिस्टेन्ट र एक नर्सिङ स्टाफ बिरामी बिदामा हुनुहुन्छ, उनले भने, अरु निको भएर नियमित काममा फर्किसक्नुभएको छ ।यस्तै, प्लेटलेट्स कम हुँदै गएका बिरामीलाई चितवन, पोखरा, काठमाडौंलगायतका अस्पतालमा रेफर गरिएको उनले बताए । हामीसँग रगत छुट्याउने मेसिन नभएकाले प्लेटलेट्स घटेका र आईसीयूसहितको उपचार आवश्यक पर्ने खाले १५ जना बिरामीलाई रेफर गरेका छौं, उनले भने । जिल्ला अस्पताल दमौली, शुक्लागण्डकीस्थित जीपी कोइराला अस्पतालमा समेत रगत बैंकको सुविधा नभएकाले प्लेटलेट्स कम भएका बिरामीलाई अन्यत्र रेफर गर्नुपर्ने अवस्था रहेको उनले स्पष्ट पारे । दैनिक एक सय देखि १५० जनासम्म ओपीडी सेवा लिन आउने गरेको अस्पताल प्रशासनले बताएको छ । यस वर्ष देशभर डेंगी संक्रमितको संख्या झन्डै ५ हजार पुगेको छ । स्वास्थ्य सेवा विभाग इपिडिमियोलोजी तथा रोग नियन्त्रण महाशाखा (ईडीसीडी) का अनुसार ७४ जिल्लामा डेंगी फैलिएको छ भने भदौ ३ सम्म ४ हजार ९७ संक्रमित पुष्टि भइसकेको छ । तनहुँमा र नवलपुरमा गरेर दुई जनाको डेंगी संक्रमणकै कारण मृत्यु भएको छ । ईडीसीडीको सोमबारसम्मको तथ्यांकअनुसार डेंगी संक्रमण देखिएको १० मुख्य जिल्लामध्ये सबैभन्दा बढी तनहुँमा ७ सय ८१ जना, काठमाडौंमा ३ सय ८०, कास्कीमा ३ सय ५१, पर्वतमा एक सय ७७ र चितवनमा १ सय ५७ जना संक्रमित छन् । झापामा १ सय ४९, गोरखामा ९९, मकवानपुरमा ९४, पाल्पामा ८५ र भोजपुरमा ८४ जना संक्रमित भइसकेका छन् ।यस्तै, काभ्रेमा पनि डेंगी संक्रमित बढेको जिल्ला स्वास्थ्य कार्यालय काभ्रेले जनाएको छ । कार्यालयका अनुसार, हालसम्म जिल्लामा ८० जनामा डेंगी संक्रमण पुष्टि भएको छ । धुलिखेल, पाँचखाल र नमोबुद्ध नगरपालिका, भुम्लु, रोशी र तेमाल गाउँपालिकामा डेंगी संक्रमित फेला परेका छन् । कार्यालयका अनुसार, हालसम्म जिल्लाको मण्डनदेउपुर नगरपालिका, महाभारत गाउँपालिका, खानीखोला गाउँपालिका, बेथानचोक गाउँपालिका र चौंरीदेउराली गाउँपालिकामा डेंगी संक्रमित भेटिएका छैनन् । संक्रमितहरूको धुलिखेल अस्पताल, शिर मेमोरियल अस्पताल, मेथिनकोट अस्पताललगायतमा उपचार भइरहेको स्वास्थ्य कार्यालयकी जनस्वास्थ्य अधिकृत सृजना अधिकारीले जानकारी दिइन् । एक महिनायता धुलिखेल अस्पतालमा डेंगी संक्रमितको संख्या बढेको अस्पतालका संक्रामक रोग विभागका चिकित्सक डा प्रकाश सापकोटाले जानकारी दिए । उनका अनुसार बुधबार ४ संक्रमित भर्ना भएका छन् । बनेपास्थित शिर ममोरियल अस्पतालमा १ संक्रमित उपचाररत रहेको अस्पतालकी मेडिकल निर्देशक डा एन्जिला बस्नेतले जानकारी दिइन् ।पछिल्लो समय बागलुङ र पर्वतमा पनि डेंगी संक्रमित बढेका छन् । बागलुङमा ७० जना र पर्वतमा २ सय २६ संक्रमितको पहिचान भइसकेको छ । थप संक्रमित हुन नदिन प्रशासकदेखि विद्यार्थीसम्मलाई सचेतना दिँदै लामखुट्टेको बासस्थान खोज र नष्ट गर अभियानमा लगाइएको छ । लुम्बिनीको रूपन्देहीमा डेंगी संक्रमितको संख्या बढ्दै गएको छ । संक्रमितको संख्या १ सय ६० पुगेको जिल्ला स्वास्थ्य कार्यालय रूपन्देहीका सूचना अधिकारी भेषराज शर्माले जानकारी दिए । डेंगी संक्रमण बढ्न थालेपछि देशभरकै स्थानीय तहले डेंगी संक्रमण फैलाउन सक्ने लामखुट्टे बस्ने सम्भावित ठाउँमा सरसफाइ र लामखुट्टेका लार्भा खोज र नष्ट गर अभियानलाई तीव्रता दिएका छन् । आँबुखैरेनी गाउँपालिकाका अध्यक्ष शुक्र चुमानका अनुसार वर्षात्का समयमा परेको पानी जम्न गई सोही स्थानबाट संक्रमण फैलाउने लामखुट्टेको विस्तार हुने भएकाले अहिले पालिकाभित्रका पानी जम्ने स्थानहरू सफा गरी औषधि छर्किने काम भइरहेको छ ।ईडीसीडीका अनुसार पनि डेंगी नियन्त्रण गर्ने मुख्य हतियार भनेकै लामखुट्टेको लार्भा खोज र नष्ट गर अभियान चलाउने नै हो । यसका लागि संघीय सरकारले मात्रै नभएर प्रदेश तथा देशभरका स्थानीय निकायकै साथ आवश्यक हुन्छ । स्वास्थ्य मन्त्रालयका प्रवक्ता डा प्रकाश बुढाथोक प्रत्येक घरधुरी, टोल विकास समितिले यो अभियान चलाउनुपर्ने बताउँछन् ।उनले प्रधानमन्त्री तथा मन्त्रिपरिषद्को कार्यालयको बैठकमा खाल्डाखुल्डी पुर्न तथा जनचेतनामूलक कार्यक्रम सञ्चालन गर्न भौतिक पूर्वाधार तथा यातायात मन्त्रालय र शिक्षा विज्ञान तथा प्रविधि मन्त्रालयलाई पनि भनिसकेको बताए । सरकारी कार्यालयमा जमेका पानी सफा गर्न पनि सबै निकायलाई जानकारी गराइसकेका छौं, उनले भने । गत वर्षको पुस मसान्तसम्म देशभरमा गरेर झन्डै ५२ हजारभन्दा बढीमा डेंगी संक्रमण पुष्टि भएको थियो । डेंगीका कारण गत वर्ष २० जनाको मृत्युसमेत भएको थियो । यसैलाई मध्यनजर गरेर ईडीसीडीले डेंगी रोकथाम तथा नियन्त्रण कार्य योजना २०८१ ल्याएको थियो । कार्ययोजनाअनुसार डेंगी बारे सचेतनाका लागि घरदैलो कार्यक्रम, चोक तथा रणनैतिक स्थानमा ब्यानर तथा पोस्टर प्रदर्शन तथा माइकिङ, भूमिगत पार्किङ स्थल, निर्माणधीन भवन, अव्यवस्थित ग्यारेज, कवाडी खानालगायत स्थानको सम्बन्धित निकायले निगरानी तथा नियमन गर्ने र खाल्डाखुल्डी, खानेपानी तथा ढल व्यवस्थापनका लागि सहरी विकास मन्त्रालय, सडक विभागलगायतलाई जिम्मेवारी बनाएको थियो ।ईडीसीडीका निर्देशक डायदुचन्द्र घिमिरेले सम्बन्धित सबै निकायलाई कार्ययोजना कार्यान्वयन गर्न अनुरोध गरिसकिएको बताए । काठमाडौं महानगरपालिकाका सहायक प्रवक्ता नमराज ढकालले डेंगीबारे जनचेतनामूलक कार्यक्रम सञ्चालन गरिरहेको बताए । सडकका खाल्डाखुल्डी पुर्न टेन्डर आह्वान गरेर सम्झौता भइसकेको छ, उनले भने, झरी रोकिनेबित्तिकै काम थाल्छौं । उनले संक्रमितलाई उपचारमा सहयोग गर्न र अन्यलाई सूचना दिन महानगरले कल सेन्टर पनि सञ्चालन गरेको उनले बताए । साथै, ललितपुर महानगरपालिका सूचना अधिकारी देवप्रसाद गुरागाईंले पनि डेंगीबारे सचेतना जगाउन घरघरमा पर्चा वितरण गर्ने तयारी भइरहेको बताए । खाल्डाखुल्डी पुर्न २९ वडाका सचिवहरूलाई निर्देशन भइसकेको छ, उनले भने, बजेट अभाव भएमा माग गर्न पनि भनिसकेका छौं । डेंगी भाइरस एडिस जातको लामखुट्टेमार्फत फैलने गर्दछ । एडिस लामखुट्टे विशेषतः बिहान र बेलुकी सूर्यास्त हुनुभन्दा अगाडि बढी सक्रिय हुने भएर टोक्ने गर्छ जसका कारण संक्रमण हुने सम्भावना बढ्छ । उच्च ज्वरो आउने, टाउको दुख्ने, आँखाको गेडी दुख्ने, जीउ अत्यधिक दुख्ने डेंगीका प्रमुख लक्षण हुन् । लामखुट्टेको टोकाइबाट डेंगीबाहेक मलेरिया, औलो, चिकनगुनिया (डेंगीसँग मिल्दाजुल्दो) रोग पनि लाग्न सक्छ ।(काठमाडौंबाट प्रशान्त माली, काभ्रेबाट ज्योति श्रेष्ठ, रूपन्देहीबाट सञ्जु पौडेल रबागलुङबाट प्रकाश बराल)"
चितवनमा पनि उस्तै,"(चितवन)डेंगी संक्रमणले चितवनका व्यस्त बजार मुग्लिन र कुरिनटारलाई पनि सताएको छ । जिल्लाको एक मात्र गाउँपालिका इच्छाकामनामा अहिले सबैभन्दा धेरै डेंगी संक्रमित देखिएका छन् । गाउँपालिकाका स्वास्थ्य शाखा प्रमुख हरिबहादुर देवकोटाका अनुसार साउनयता भदौ ३ सम्म इच्छाकामनामा डेंगी संक्रमितको संख्या २ सय २० पुगिसकेको छ ।पृथ्वी राजमार्ग र नारायणगढमुग्लिन सडक खण्डमा पर्ने बजार क्षेत्रहरू कुरिनटार, कुरिनघाट, मुग्लिन, फिस्लिङ र चुम्लिङटारमा डेंगी संक्रमण बढी फैलिएको छ । सबैभन्दा बढी संक्रमित मुग्लिन बजार रहेको वडा ५ मा देखिएका छन् । त्यसपछि ३ र ४ वडामा छन् भने नारायणगढमुग्लिन पर्ने वडा ६ मा पनि फाट्टफुट्ट केसहरू देखिएका छन् । राजमार्गले नछोएको बाँकी तीन वडामा डेंगी संक्रमित भेटिएका छैनन् । मुग्लिनपारिको तनहुँ आँबुखैरेनी गाउँपालिकामा पनि डेंगी संक्रमितहरू धेरै भेटिएका छन् । त्यसैको प्रभावले पनि हुन सक्छ, मुग्लिनमा डेंगी हुनेहरू अत्यधिक भए देवकोटाले भने । चितवनको जिल्ला जनस्वास्थ्य कार्यालयबाट प्राप्त जानकारीअनुसार भदौ ३ सम्म जिल्लाका अन्य स्थानीय तहमा इच्छाकामनाको जस्तो धेरै डेंगी संक्रमित फेला परेका छैनन् ।सबैभन्दा ठूलो क्षेत्रफल र धेरै जनसंख्या बस्ने भरतपुर महानगरपालिकामा ५७, रत्ननगर नगरपालिकामा ४३, खैरेनी नगरपालिकामा १०, माडी र राप्ती नगरपालिकामा एकएक जना संक्रमित फेला परेका छन् । अहिले हेर्दा इच्छाकामनाको राजमार्गसँग जोडिएका बजार क्षेत्रमा धेरै संक्रमित भेटिएका छन् । जिल्लामा अन्यत्र त्यति ठूलो संख्यामा संक्रमित भएका छैनन्, जनस्वास्थ्य कार्यालयका प्रमुख दिनेश रूपाखेतीले भने । साउन लागेसँगै डेंगीको संक्रमण बढ्न थालेको रूपाखेतीले बताए । पानी पर्ने र घाम लागिहाल्ने गरेका कारण लामखुट्टेका लागि मौसम अनुकूल भएको उनको भनाइ छ । चितवनमा विगतमा पनि डेंगी संक्रमण देखिएको थियो । डेंगी विगतमा असोजकात्तिकमा उत्कर्षमा पुगेको हुँदा अहिले केस थोरै आए पनि खतरा कायमै छ । लामखुट्टे हुर्कने वातावरण बन्न दिनु भएन, रूपाखेतीले भने ।सन् २००६ मा पहिलो पटक चितवनमा डेंगु देखापरेको थियो । सन् २०१० मा चितवन र रूपन्देहीमा डेंगीले महामारीको रूप लिएको थियो भने गत वर्ष इच्छाकामनामा ५४ जना संक्रमित फेला परेका थिए । टोलटोलमा डेंगी नियन्त्रणका लागि सक्रियता बढेसँगै केही दिनयता केसहरू अलि कम भएको छ । अब धेरै नबढ्ला उपप्रमुख सिलवालले भनिन् । गाउँपालिकाका स्वास्थ्य शाखा प्रमुख देवकोटा संक्रमितहरूमा जटिल खाले समस्या नदेखिएको बताउँछन् । यहाँबाट बाहिर भरतपुर रेफर गर्ने खालका बिरामी भएका छैनन् । प्रायः घरमै बसेका छन् । नभए गाउँपालिकाको आधारभूत अस्पतालमै उपचार भएको छ, देवकोटाले भने । जनस्वास्थ्य कार्यालयका प्रमुख रूपाखेती परीक्षण किटहरू उपलब्ध गराएको र परीक्षण निःशुल्क हुने गरेको बताउँछन् ।"
"रविलाई सोधिएका प्रश्न, जसमै छ प्रमाण","१ आफ्नो नामसहित तीन पुस्ता र परिवारका सदस्यहरूको विवरण खुलाउनुहोस् । परिवारका सदस्यहरू को कहाँ हुनुहुन्छ ? खुलाइदिनुहोस् ।२ तपाईंको शारीरिक अवस्था कस्तो छ ? सोधिएका प्रश्नको उत्तर दिन सक्नुहुन्छ ?३ तपाईं आबद्ध रहेका र सञ्चालकको भूमिकामा रहेका सहकारी संस्थाहरूको नाम, ठेगाना र अन्य कुनै विवरण भए सो समेत खुलाउनुहोस् । सम्बद्ध कुनै कागजात भए पेस गर्नुहोस् ।४ ऐच्छिक (उत्तरमा आधारित) ः तपाईंले सहकारी संस्थामा आबद्ध छैन भन्नुभयो, तर सूर्यदर्शन बचत तथा ऋण सहकारी संस्था लिमिटेड पोखराको मेम्बर आईडी नं ००१०८७१५६ र सुप्रिम बचत तथा ऋण सहकारी संस्था लिमिटेड, बुटवलको मेम्बर आईडी नं ००१०५८५०६ मा तपाईंको नामसहितको केवाईएम (नो योअर मेम्बर) रहेको देखिन्छ । के हो ? खुलाइदिनुहोस् ।५ पछिल्लो पाँच वर्षयताको तपाईंका पेसा वा व्यवसाय के हुन् ? खुलाइदिनुहोस् ।६ तपाईं गोर्खा मिडिया नेटवर्क प्रालिमा केकुन मितिदेखि केकुन मितिसम्म केकुन भूमिका र जिम्मेवारीमा रहनुभएको थियो ? खुलाइदिनुहोस् । ७ ०७७।१२।२५ देखि २०७९।३।१ सम्म तपाईं प्रबन्ध निर्देशक हुँदा कार्यालयको केकुन प्रशासनिक काममा संलग्न रहने गर्नुभएको थियो ? खुलाइदिनुहोस् ।८ गोर्खा मिडिया नेटवर्क प्रालिका केकुन व्यवसाय रहेका छन् ? उक्त प्रालिद्वारा सञ्चालित ग्यालेक्सी फोरके हाल चलिरहेको छ, छैन ? खुलाइदिनुहोस् ।९ गीतेन्द्रबाबु राईसँग तपाईंको केकसरी चिनजान भएको हो ? व्यावसायिक साझेदारीमा केकसरी प्रवेश गर्नुभयो ? खुलाइदिनुहोस् ।१० सहकारी संस्थाका सदस्यबाहेक व्यक्तिको बचत जम्मा गर्न वा त्यस्ता व्यक्तिलाई ऋण वा कर्जा प्रवाह गर्न वा ऋण वा कर्जा लिन पाइन्छ, पाइँदैन ? तपाईंलाई के थाहा छ ? खुलाइदिनुहोस् ।११ सहकारी समस्यामा परेपछि प्रदेश सहकारी दर्ता अधिकारीको कार्यालयबाट गराइएको लेखा परीक्षणअनुसार सुप्रिम बचत तथा ऋण सहकारी संस्था लिमिटेड बुटवलमा मिति २०७७।१२।१८ मा तपाईंका नाममा २ करोडको ऋण खडा गरी गोर्खा मिडिया नेटवर्क प्रालिको नाममा ग्लोबल आईएमई बैंकमा भएको खातामा सोही मिति (३१ मार्च २०२१) मा उक्त रकममध्ये १ करोड ९६ लाख रकम जम्मा भएको देखिन्छ, उक्त व्यहोरा केकसो के हो ? यसरी व्यक्तिको नाममा लिएको ऋण कम्पनीमा पठाउन मिल्छ ?१२ तपाईंले मिति २०७७।१२।१८ मै गोर्खा मिडिया नेटवर्क प्रालिको १,८०,००० कित्ता सेयर लिएको देखिन्छ । उक्त रकम सोही प्रयोजनका लागि लिनुभएको त होइन ?१३ तपाईंले गोर्खा मिडिया नेटवर्क प्रालिमा मिति २०७७।१२।१८ मा रु १ करोड ८० लाखको सेयर लगानी गर्नुभएको देखिन्छ । उक्त सेयर रकम कम्पनीलाई कसरी केकुन माध्यमबाट केकुन स्वरूपमा चुक्ता गर्नुभएको थियो ?१४ सुप्रिम बचत तथा ऋण सहकारी संस्था लिमिटेड बुटवलमा मिति २०७८।०३।२२ मा कुमार रम्तेलको नाममा १ करोड ९० लाखको ऋण खडा गरी गोर्खा मिडिया नेटवर्क प्रालिको नाममा ग्लोबल आईएमई बैंकमा भएको खातामा १ करोड ३ लाख ३६ हजार जम्मा गरी बाँकी रकम तपाईंको नाममा रहेको ऋण शीर्षक १०५२२४ मा ७,००,०००। र अन्य पुराना ऋणहरू कुमार रम्तेल १०५५० मा ५९,९३,४२०।, छविलाल जोशी १०५२११ मा १५,८०,०००। जम्मा गरी उक्त ऋणहरू फर्स्योट देखाई निज कुमार रम्तेलकै नाममा ऋण कायम गरेको देखिन्छ, यस्तो किन गरिएको हो ? तपाईंको नामको ऋण कुमार रम्तेलको नाममा लिइएको कर्जाको अंशबाट कसरी फर्स्योट हुन गएको हो ? खुलाइदिनुहोस् ।१५ सुप्रिम बचत तथा ऋण सहकारी संस्था लिमिटेड बुटवलमा भूपेन्द्रबाबु राईको नाममा ऋण खडा गरी गोर्खा मिडिया नेटवर्क प्रालिको नाममा सिद्धार्थ बैंकमा भएको खातामा मिति २०७७।०६।११ मा १ करोड, गोर्खा मिडिया नेटवर्क प्रालिकै ग्लोबल आईएमई बैंकमा भएको खातामा मिति २०७८।०१।०५ मा १ करोड, २०७८।०१।०९ मा ३० लाख र मिति २०७८।०३।०४ मा १ करोड गरी जम्मा ३ करोड ३० लाख जम्मा भएको देखिन्छ, उक्त व्यहोरा केकसो हो ? यसरी व्यक्तिको नाममा ऋण खडा गरी कम्पनीमा रकम पठाउन मिल्छ ? उक्त रकम गोर्खा मिडिया नेटवर्क प्रालिमा केकुन आधारमा केकुन प्रयोजनका लागि लिनुभएको थियो ?१६ सुप्रिम बचत तथा ऋण सहकारी संस्था लिमिटेड बुटवलमा मिति २०७७।१०।२९ मा छविलाल जोशीको नाममा २ करोड ५० लाखको ऋण खडा गरी गोर्खा मिडिया नेटवर्क प्रालिको नाममा ग्लोबल आईएमई बैंकमा भएको खातामा २ करोड ४५ लाख जम्मा भएको देखिन्छ, उक्त व्यहोरा के कसो हो ? यसरी व्यक्तिको नाममा ऋण खडा गरी कम्पनीमा रकम पठाउन मिल्छ ? उक्त रकम गोर्खा मिडिया नेटवर्क प्रालिमा केकुन आधारमा केकुन प्रयोजनका लागि लिनुभएको थियो ?१७ सुप्रिम बचत तथा ऋण सहकारी संस्था लिमिटेड बुटवलमा विपिनकुमार आचार्यका नाममा मिति २०७८।०९।१२ मा १ करोड ५६ लाख १५ हजारको ऋण खडा गरी गोर्खा मिडिया नेटवर्क प्रालिको नाममा ग्लोबल आईएमई बैंकमा भएको खातामा सोही मितिमा १ करोड ५० लाख रकम जम्मा भएको देखिन्छ, उक्त व्यहोरा केकसो हो ? यसरी व्यक्तिको नाममा ऋण खडा गरी कम्पनीमा रकम पठाउन मिल्छ ? उक्त रकम गोर्खा मिडिया नेटवर्क प्रालिमा केकुन आधारमा केकुन प्रयोजनका लागि लिनुभएको थियो ?१८ भूपेन्द्रबाबु राईको नाममा २०७७।०६।११, २०७८।०१।०५ र २०७८।०३।०४ मा ऋण खडा गरी गोर्खा मिडिया नेटवर्क प्रालिमा पठाइएको ३ करोड ३० लाख २०७८।०३।३१ मा फर्स्योट देखाई सोही रकमको नयाँ ऋण खडा गरी पुनः मिति २०७८।०६।१३ मा ५० लाख र २०७९।०२।०४ मा ३० लाख गरी जम्मा ८० लाख पेस्की रकम गोर्खा मिडिया नेटवर्क प्रालिमा लिएको देखिन्छ । उक्त रकम गोर्खा मिडिया नेटवर्क प्रालिमा केकुन आधारमा केकुन प्रयोजनका लागि लिनुभएको थियो ? १९ सुप्रिम बचत तथा ऋण सहकारी संस्था लिमिटेड बुटवलमा पुष्पराज गिरीको नाममा पेस्की जनाई मिति २०७८।०६।२४ मा २५ लाख रुपैयाँ गोर्खा मिडिया नेटवर्क प्रालिको नाममा ग्लोबल आईएमई बैंकमा रहेको खातामा जम्मा गरेको देखिन्छ । उक्त पेस्की रकम गोर्खा मिडिया नेटवर्क प्रालिमा केकुन आधारमा केकुन प्रयोजनका लागि लिनुभएको थियो ? निज पुष्पराज गिरीको व्यक्तिगत विवरण के हो ? खुलाइदिनुहोस् ।२० सुप्रिम बचत तथा ऋण सहकारी संस्था लिमिटेड बुटवलमा गोर्खा मिडिया नेटवर्क प्रालिको नाममा पेस्की जनाई २०७७।०६।११ मा १ करोड रुपैयाँ गोर्खा मिडिया नेटवर्क प्रालिको नाममा सिद्धार्थ बैंकमा रहेको खातामा मिति २०७८।०१।०५ मा १ करोड र मिति २०७८।०१।०९ मा ३० लाख रुपैयाँ गोर्खा मिडिया नेटवर्क प्रालिको नाममा ग्लोबल आईएमई बैंकमा रहेको खातामा जम्मा गरेको देखिन्छ ? उक्त पेस्की रकम गोर्खा मिडिया नेटवर्क प्रालिमा केकुन आधारमा केकुन प्रयोजनका लागि लिनुभएको थियो ? सहकारी संस्थाबाट निजी कम्पनीले त्यसरी पेस्की लिन मिल्छ ?२१ सहकारी समस्यामा परेपछि पोखरा महानगरपालिकाबाट भएको छानबिन प्रतिवेदनको वित्तीय विश्लेषणअनुसार सूर्यदर्शन बचत तथा ऋण सहकारी संस्था लिमिटेड, पोखरामा मिति २०७७।१२।३० मा गोर्खा मिडिया नेटवर्क प्रालिको नाममा सूर्यदर्शन व्यावसायिक कर्जा शीर्षकमा १ करोडको ऋण कर्जा स्वीकृत गरी रु९७ लाख ९५ हजार ग्लोबल आईएमई बैंकको एकाउन्टपेयी चेक नं ३६२९१४७८ मार्फत भुक्तानी दिइएको देखिन्छ । उक्त रकम गोर्खा मिडिया नेटवर्क प्रालिमा केकुन आधारमा केकुन प्रयोजनका लागि लिनुभएको थियो ? सहकारी संस्थाबाट निजी कम्पनीले त्यसरी कर्जा लिन मिल्छ ?२२ सूर्यदर्शन बचत तथा ऋण सहकारी संस्था लिमिटेड, पोखरामा मिति २०७७।१२।३० मा गोर्खा मिडिया नेटवर्क प्रालिको नाममा सूर्यदर्शन व्यावसायिक कर्जा शीर्षकमा १ करोडको ऋण कर्जा स्वीकृत गरी रु ९७ लाख ९५ हजार ग्लोबल आईएमई बैंकको एकाउन्टपेयी चेक नं ३६२९१४७८ मार्फत भुक्तानी दिइएको देखिन्छ । उक्त रकम गोर्खा मिडिया नेटवर्क प्रालिमा केकुन आधारमा केकुन प्रयोजनका लागि लिनुभएको थियो ? सहकारी संस्थाबाट निजी कम्पनीले त्यसरी कर्जा लिन मिल्छ ?२३ सूर्यदर्शन बचत तथा ऋण सहकारी संस्था लिमिटेड, पोखरामा मिति २०७८।०७।०५ मा शेरबहादुर ठकुल्लाको नाममा कर्जा नं ११६४५७७ मा रु ५० लाख कर्जा देखाई निजकै बचत खाता नं ४९०१०५९ मा जम्मा गरी उक्त रकम मेगा बैंकको चेक नं २९२९०९४६ मार्फत गोर्खा मिडिया नेटवर्क प्रालिको नाममा भुक्तानी प्राप्त भएको देखिन्छ । उक्त रकम गोर्खा मिडिया नेटवर्क प्रालिमा केकुन आधारमा केकुन प्रयोजनका लागि लिनुभएको थियो ? सहकारी संस्थाबाट निजी कम्पनीले त्यसरी कर्जा लिन मिल्छ ? २४ सूर्यदर्शन बचत तथा ऋण सहकारी संस्था लिमिटेड, पोखरामा मिति २०७८।०९।०६ मा विपिनकुमार आचार्यको कर्जा खाता नं ११६४६१६ मा रु १ करोड कर्जा देखाई बचत खाता नं ४९०१२५० मा जम्मा गरिएको र उक्त कर्जाको सेवा शुल्क एवं अन्य शुल्कहरू गीतेन्द्रबाबु राईको बचत खाता नं ३११४४५३ बाट रकमान्तर गरी कट्टा गरिएको कम्प्युटर लेखा प्रणालीबाट देखिन्छ । उक्त बचत खाता नं ४९०१२५० बाट रु १ करोड सहकारीकै गोर्खा फाइनान्सको चेक नं १०००८५१५२८ मार्फत गोर्खा मिडिया नेटवर्क प्रालिलाई भुक्तानी भएको देखिन्छ । उक्त रकम गोर्खा मिडिया नेटवर्क प्रालिमा केकुन आधारमा केकुन प्रयोजनका लागि लिनुभएको थियो ? निज विपिनकुमार आचार्य कोकुन व्यक्ति हुन् ? निजले गोर्खा मिडिया नेटवर्क प्रालिमा रकम तिर्नुपर्ने दायित्व वा कुनै कारोबार छ ?२५ सूर्यदर्शन बचत तथा ऋण सहकारी संस्था लिमिटेड, पोखरामा गोर्खा मिडिया नेटवर्क प्रालिको नाममा पेस्की जनाई २०७८।०२।०३ मा ५० लाख मेगा बैंकको एकाउन्टपेयी चेक नं २०२७२२१०८५ मार्फत र मिति २०७८।०३।०९ मा ५० लाख मेगा बैंकको एकाउन्टपेयी चेक नं २०२७२२१०९९ मार्फत गोर्खा मिडिया नेटवर्क प्रालिको नाममा प्रवाह भएको देखिन्छ । उक्त पेस्की रकम गोर्खा मिडिया नेटवर्क प्रालिमा केकुन आधारमा केकुन प्रयोजनका लागि लिनुभएको थियो ? सहकारी संस्थाबाट निजी कम्पनीले त्यसरी पेस्की लिन मिल्छ ?२६ उपरोक्त पेस्की रकम मिति २०७८।०३।३१ मा तपाईंको नाममा सूर्यदर्शन व्यावसायिक कर्जा शीर्षकमा कर्जा नं ११६४४५६ मा रकमान्तर गरी कर्जा खडा गरी पेस्की सेटल गरेको देखिन्छ । तपाईं सहकारीको सेयर सदस्य नै नभएको व्यक्तिले उक्त कर्जा कसरी लिनुभयो ? उक्त कर्जाका लागि केकुन धितो दिनुभएको थियो ?२७ सूर्यदर्शन बचत तथा ऋण सहकारी संस्था लिमिटेड, पोखरामा तपाईंको नाममा रहेको कर्जा नं ११६४४५६ को ऋण रकम रु १ करोडको १४७५ प्रतिशत ब्याजदरमा पहिलो वर्षको ब्याज १४,७५,००० र दोस्रो वर्षको ब्याज रु १६,१३,७३० समेत गरी जम्मा रु १ करोड ३० लाख ८९ हजार मिति २०८०।०३।१३ मा गोर्खा मिडिया नेटवर्क प्रालिको नाममा नयाँ कर्जा खाता नं ११६४८०१ खडा गरी १ करोड ३० लाख ८९ हजार ऋण कायम भएको देखिन्छ । तपाईंको व्यक्तिगत कर्जा चुक्ता नगरी तपाईंले मिति २०७९।०३।०२ मै छाडिसकेको गोर्खा मिडिया नेटवर्क प्रालिको नाममा ऋण कायम केकुन आधारमा गराउनुभएको हो ? खुलाइदिनुहोस् ।२८ सहारा चितवन बहुउद्देश्यीय सहकारी संस्था लिमिटेडमा रहेको गोर्खा मिडिया नेटवर्क प्रालिको रु२ करोड पेस्की रकम मिति २०७८।०३।३१ मा फर्स्योट भई सोही दिन तपाईं प्रबन्ध निर्देशक रहेको गोर्खा मिडिया नेटवर्क प्रालिका सञ्चालक छविलाल जोशीका नाममा सोही रकमको ऋण लेखांकन भएको देखिन्छ । साझेदारी कम्पनीको ऋण एक जना मात्र सञ्चालकको नाममा किन कायम गर्नुगराउनुभएको हो ? खुलाइदिनुहोस् ।२९ मिति २०७९।०३।०२ मा गोर्खा मिडिया नेटवर्क प्रालिमा रहेको तपाईंको नामको १,८०,००० कित्ता सेयर गीतेन्द्रबाबु राईलाई बिक्री गर्दा प्रतिसेयर मूल्य कति निर्धारण गरेर बिक्री गर्नुभयो ? उक्त रकम केकुन माध्यमबाट प्राप्त गर्नुभयो ? खुलाइदिनुहोस् ।३० नोबडी प्रोडक्सन प्रालि केकुन कम्पनी हो ? गोर्खा मिडिया नेटवर्क प्रालिसँग यसको केकुन प्रकारको कारोबार रहेको थियो ? उक्त कम्पनीलाई आर्थिक वर्ष ०७७७८ मा संस्थाले आम्दानी हुने गरी कुनै काम सुरु नगरेकै अवस्थामा रु ५ करोड ३५ लाख बराबरको पेस्की किन दिइएको हो ?३१ गोपीकृष्ण मुभी प्रालि के कुन कम्पनी हो ? गोर्खा मिडिया नेटवर्क प्रालिसँग यसको केकुन प्रकारको कारोबार रहेको थियो ? उक्त कम्पनीलाई आर्थिक वर्ष ७७७८ मा २५ लाख पेस्की किन दिइएको हो ?३२ आर्थिक वर्ष ७७७८ मा ग्रिन टी डेभलपमेन्टलाई ४५ लाख र आर्थिक वर्ष ७८७९ मा १० लाख थप गरी रु ५५ लाख रकम र लक्ष्मीप्रसाद पौडेललाई पेस्की रु ४९ लाख ९९ हजार केकुन प्रयोजनका लागि दिइएको हो ? खुलाइदिनुहोस् ।३३ शम्भु गुरागाईं गोर्खा मिडिया नेटवर्क प्रालिमा कहिलेदेखि कहिलेसम्म कार्यरत हुनुहुन्थ्यो ? कर्मचारी पेस्की शीर्षकमा आर्थिक वर्ष २०७७०७८ दिइएको रु ८१ लाख ३ हजार आर्थिक वर्ष २०७८०७९ मा समेत कायमै देखिन्छ । आर्थिक वर्षको अन्त्यसम्ममा पनि किन फर्स्योट नगर्नु, नगराउनु भएको हो ?३४ गोर्खा मिडिया नेटवर्क प्रालिबाट आर्थिक वर्ष २०७७०७८ ब्याजबापत १ करोड ५५ लाख भुक्तानी गरेको देखिन्छ । उक्त रकम कसलाई र कुन ऋणबापत दिनुभएको हो ?३५ विदेशी कम्पनी उल्लेख गरिएको लाओ एसिया प्यासिफिक स्याटलाइट कोलिमिटेडबाट १४ जुन २०२२ मा गोर्खा मिडिया नेटवर्क प्रालिले रु ५५ लाख १७ हजार ७ सय २३ ऋण लिएको देखिन्छ । उक्त ऋण के कुन प्रयोजनका लागि लिनुभएको हो ? उक्त ऋण कानुनसम्मत छ त ?३६ यहाँ प्रबन्ध निर्देशक रहेकै समयमा चुक्ता पुँजी १२ करोड रहेको कम्पनी १६ करोडको नोक्सानमा रहेको देखिन्छ । उक्त समयको मुख्य खर्च निकासा हेर्दा तपाईं, गीतेन्द्रबाबु राई, शम्भु गुरागाईं र विपिनकुमार आचार्यको तलबलगायत देखिन्छ । त्यस अतिरिक्त विपिनकुमार आचार्य सञ्चालक रहेको कम्पनीमा अत्यधिक सञ्चालन खर्च निकासा हुने गरेको देखिन्छ । कम्पनी नोक्सानमा रहँदारहँदै संस्थाबाट भएको खर्चको औचित्य कसरी पुष्टि गर्नुहुन्छ ?३७ ३१ मार्च २०२१ देखि १५ जुन २०२२ सम्म तपाईं प्रबन्ध निर्देशक रहेको अवधिमा सहकारीहरूले गोर्खा मिडिया नेटवर्क प्रालिलाई दिएको ऋण रकम र गोर्खा मिडियामा दाखिला भएको ऋणको औचित्य कसरी पुष्टि गर्नुहुन्छ ? (प्रश्नको थप विवरण टेबलमा) ३८ गोर्खा मिडिया नेटवर्क प्रालिबाट कर्मचारी पेस्की शीर्षकमा आर्थिक वर्ष २०७७०७८ मा ६ लाख ४५ हजार र आर्थिक वर्ष २०७८०७९ मा १७ लाख रकम पेस्की लिनुभएको देखिन्छ । उक्त रकम केकुन प्रयोजनका लागि लिनुभएको थियो ? आर्थिक वर्षको अन्त्यसम्ममा पनि किन फर्स्योट नगर्नु भएको हो ?३९ तपाईंले गोर्खा मिडिया प्रालिको सेयर खरिद गरी सञ्चालक एवं प्रबन्ध निर्देशक बन्दाका बखत कम्तीमा पाँच वर्षका लागि साथै रहने र संस्था चलाउने प्रतिबद्धता जनाउनुभएको थियो । तर आठ महिनामै आफ्नो प्रतिबद्धताबाट पछाडि हटेका कारण गोर्खा मिडिया नेटवर्क प्रालिद्वारा सञ्चालित ग्यालेक्सी फोरके टेलिभिजन संकटमा परेको हो, यसको जिम्मेवारी निज रवि लामिछानेको हो भन्ने समेतको व्यहोरा उक्त कम्पनीका हालका सञ्चालकहरूले यस समितिमा अभिलेखबद्ध गराउनुभएको छ ? यसमा तपाईंको भनाइ के छ ? हालको खासगरी गीतेन्द्रबाबु राई समूहद्वारा सञ्चालित सहकारीहरूमा आजको संकट देखिनुमा र त्यस संकटको समाधानमा तपाईंको जिम्मेवारी के हुन्छ ? खुलाइदिनुहोस् ।४०सूर्यदर्शन बचत तथा ऋण सहकारी संस्था लिमिटेड, पोखरा र सुप्रिम बचत तथा ऋण सहकारी संस्था लिमिटेड बुटवलबाट रवि लामिछानेको नाममा प्रवाह भएको कर्जा तथा पेस्की रकमहरू तपाईं पूर्वउपप्रधानमन्त्री र गृहमन्त्री एवं प्रतिनिधिसभाको माननीय सदस्य रवि लामिछानेकै नाममा जारी भएको हो र सहकारीमा कायम भएको सदस्यता समेत तपाईंकै भएको भनी भवीश्वर अर्याल, रोशनी गुरुङ, कुमार रम्तेलसमेतले खुलाउनुभएको देखिन्छ । तपाईंको नाममा कर्जा खडा भई गोर्खा मिडिया नेटवर्क प्रालिमा रकम गएको देखिन्छ । गोर्खा मिडियामा तपाईंबाहेक अर्को रवि लामिछाने पनि रहेको देखिँदैन । तपाईंले अस्वीकार गर्न मिल्छ ?४१ गोर्खा मिडिया नेटवर्क प्रालिको लेखा परीक्षण प्रतिवेदनमा अनसेक्योर्ड लोन भनी उल्लेख गरिएको छ । सो भनेको के हो ?४२तपाईं माननीय उपप्रधानमन्त्री र गृहमन्त्री पदमा रहेको समयमा प्रतिनिधिसभाको बैठकमा सम्बोधनका क्रममा सहकारीको बचत रकम अपचलनका अभियुक्त गीतेन्द्रबाबु राई रहेको स्थानको नजिकसम्मको सूचना सरकारले प्राप्त गरिसकेको र मलेसिया सरकारका समकक्षीसँग संवादसमेत गरेको भनी जानकारी गराउनुभएको थियो । तर निज पक्राउ पर्न सक्नुभएन, किन ? तत्सम्बन्धमा तपाईंलाई प्राप्त भएको सूचना र सरकारी प्रयासका सम्बन्धमा खुलाउन मिल्ने कुरा खुलाइदिनुहोस् ।४३ विद्यमान अवस्थामा गोर्खा मिडिया नेटवर्क प्रालि र सहकारी संस्थाहरूको समस्या समाधान गर्न के गर्नुपर्ला ? तपाईंका के सुझाव छन् ?४४अन्त्यमा, तपाईंको भन्न बाँकी केही छ ? (गोर्खा मिडियामा जीबी र रविका साझेदारसमेत रहेका पूर्वडीआईजी छविलाल जोशीको बयानपछि ७ प्रश्न थपेर रविलाई कुल ५१ प्रश्न र दर्जनौं पूरक प्रश्न सोधिएको थियो ।)"
सर्वाधिक रौं भएका उल्फ म्यान,"काठमाडौं (कास) शरीरमा अनावश्यक रौं हुँदा स्वभावतः हामीलाई दिक्क लाग्ने गर्छ । पटकैपिच्छे काटेर वा उखेलेर फाल्ने झन्झट आइलाग्छ । तर शरीरको ९८ प्रतिशत भागमा असामान्य रूपमा घना मात्रामा रौं भयो भने अवस्था कस्तो होला ? मेक्सिकन एक गोमेज परिवारमा यस्तै जेनेटिक समस्याले पाँच पुस्तासम्मलाई पिरोलेको छ । गिनिज वर्ल्ड रेकर्ड्समा समेत अत्यधिक रौं भएको परिवारमा नाम लेखाएको यस परिवारका भिक्टर ल्यारी गोमेज, ग्याब्रिअल ड्यानी रामोस गोमेज, लुइसा लिलिआ डी लिरा एसेभ्स र जेसस म्यानुयल फजार्दो एसेभ्समा यस्तो समस्या देखिएको छ । जन्मजात देखिने हाइपरट्रिकोसिस नामक दुर्लभ जेनेटिक समस्याका कारण उनीहरूको हत्केला र पैतलाबाहेकका ठाउँमा रौं उम्रिएको हो । आश्चर्यजनक रूपमा पलाएको रौंको कारण पत्ता लगाउन यो परिवारले वैज्ञानिकहरूलाई सहायता गर्दा पाँच पुस्तासम्म यस्तो समस्या बल्झिनुमा एक्स क्रोमोजोम जिम्मेवार रहेको वैज्ञानिकहरूको प्रारम्भिक अध्ययनले देखाएको थियो ।ल्यारी र ड्यानी दाजुभाइले पछि मेक्सिकन सर्कसमा आफ्ना प्रस्तुति दिएर चर्चित पनि भएका थिए । ल्यारीले त सन् १९४१ को हरर फिल्म द वुल्फ म्यान को मुख्य भूमिकामा खेलेपछि उनलाई वुल्फ म्यानले चिनिन थालियो । अनावश्यक रौंका कारण विरूप अवस्थाले गर्दा सुरुवाती दिनमा मानसिक पीडामा रहेका गोमेज परिवारलाई ल्यारीको वुल्फ म्यान परिचयले चर्चित बनाइदिएपछि भने राहत मिलेको थियो । ल्यारीले भनेका पनि थिए, विश्वकै सर्वाधिक रौं भएको व्यक्ति हुन पाउँदा मलाई विशेष अनुभव मात्र भएको छैन, यसैले गर्दा मलाई चर्चित पनि बनाएको छ । उनले द सन म्यागेजिनका लागि दिएको एक अन्तर्वार्तामा भनेका थिए, जति काटे पनि महिना दिनमा नै उस्तै भएर आउने गरेपछि गुजुल्टो पार्न थालें, मान्छेहरू रौंका कारण मलाई चिलाउँदैन भनी जिज्ञासा राख्छन्, अनि म भन्छु, अहँ ।"
चित्रमा स्वतन्त्र नारी,"(महोत्तरी) घुम्टोमा बस्दा झेल्नुपरेको अप्ठ्यारो र परिवारमा खेप्नुपरेको पीडाबाट मुक्ति चाहेकी जनकपुरकी मधुमाला मण्डल अहिले स्वतन्त्र जीवन बिताइरहेकी छन् । सानैदेखि भित्तामा चित्र कोर्ने अभ्यासले खारिएकी उनीसँग सुन्दर चित्र बनाउने कला छ । मधुमालालाई उनको हातको कलाले स्वतन्त्र जीवन जिउन मद्दत गरेको छ । १३ वर्षकै उमेरमा विवाह गरेकी उनी ५७ वर्ष घुम्टो ओढेरै बसिन् । स्वतन्त्रताको खोजीमा चित्र कोर्न थालेको उनले सुनाइन् । घुम्टोबाट निस्किएपछि देखेको बाहिरी संसार स्वर्गजस्तै लाग्यो, मधुमालाले भनिन्, कुनै बेला घुम्टोभित्रबाट देखिने एक चोक्टो धर्ती नै मेरो संसार लाग्थ्यो । ३२ वर्षदेखि मिथिला चित्रकला कोरिरहेकी मधुमाला प्राकृतिक रंग बनाएर कसरी चित्र रंग्याउन सकिन्छ भन्ने सिकिरहेकी छन् । जनकपुरमा हालै शिवातालभ फाउन्डेसनले तालिम आयोजना गरी मिथिला चित्रकलाकर्मीलाई प्राकृतिक रंग बनाउने र प्रयोग गर्ने तरिका सिकाएको छ । तालिमको दौरानमा १५ चित्रकारले नारी स्वतन्त्रतालाई मुख्य विषय बनाएर मिथिला चित्र बनाएका शिवातालभ फाउन्डेसनकी अध्यक्ष रागिनी उपाध्यायले बताइन् । चित्रकारले प्रायः आफ्नो जीवनमा गरेको संघर्षबाट मिलेको स्वतन्त्रतालाई चित्रमा उतारेका छन् । मधुमालाले चित्रमा महिला शक्तिशाली छन् भन्ने देखाउन डोजर चलाउँदै गरेको चित्र कोरेको बताइन् । मधेशमा घुम्टोमा बस्ने धेरै महिला स्वतन्त्रताको संघर्षपछि अब विभिन्न स्थानमा पुगेर उदाहरण बनिसकेको उनले सुनाइन् । चित्रका माध्यमबाट महिलालाई स्वतन्त्र हुन र बाहिरी संसारमा आफ्नो लक्ष्य लिएर अघि बढ्न प्रेरित गर्ने उद्देश्यसहितका चित्र आफूले बढी बनाउने गरेको मधुमाला बताउँछिन् । मिथिला चित्र बनाएरै देशका धेरै भूभाग र वैदेशिक यात्रामा अमेरिकासम्म पुगिसकेको उनले सुनाइन् । घुम्टो नउठाएको भए चित्र कोर्ने र देशविदेश घुम्ने अवसर मिल्ने थिएन, उनी भन्छिन्, मेरो चित्रको तारिफ अमेरिकाका राजदूतले पनि गरे, अमेरिकामा लगेको चित्र तीन सय डलरमा बेचें । मिथिला चित्र बनाउने क्रममै जनकपुरकी अर्की चित्रकार रुबी पाठकले मिथिलाका राजा जनककी छोरी सीतालाई आफ्नो पात्र बनाएकी छन् । महिला कसरी स्वतन्त्र हुन सक्छन् भन्ने विषयमा मिथिलाकी छोरीलाई धेरैले भगवान् मान्छन् भने मिथिलाका हरेक नारी सीता बन्ने लक्ष्य लिएर स्वतन्त्र हुँदै अघि बढ्नुपर्ने आफ्नो चित्रको सन्देश भएको पाठकले बताइन् । मिथिला चित्रकलामा मिहिनेत गरे भविष्य निकै राम्रो रहेको उनको अनुभव छ । ८ वर्षदेखि चित्रकलालाई नै पेसा बनाएकी पाठकले यो पेसाबाट आफू निकै सन्तुष्ट भएको उल्लेख गरिन् । पछिल्लो समय मिथिला चित्रकला भित्तामा लगाउने मात्रै नभई हरेक सजावट र सामग्रीमा समेत प्रयोग गर्दै कोर्न थालिएकाले यसमा लाग्नेको भविष्य सुन्दर रहेको पाठकको बुझाइ रहेछ । २५ वर्षको उमेरदेखि मिथिला चित्रकला बनाइरहेकी पानो दासले मिथिला चित्रकलामा तीन दशकको अनुभव बटुलेकी छन् । मिथिला चित्र बनाउने र देशविदेशमा पठाउने संस्था महिला विकास जनकपुरकी अध्यक्ष पनि हुन्, उनी । जनकपुर१३ घर भएकी दासले संस्थामा अहिले २० जना मिथिला चित्रकार सक्रिय रहेको बताइन् । लामो समयको अनुभव र सीप भएका चित्रकला कोर्ने सबै महिला छन् । स्वतन्त्रताको संघर्षपछि आफ्नो कलालाई सुन्दर बनाएर निकै मेहिनत गरी नाम र पैसा कमाई परिवारको जिम्मेवारीसमेत महिलाले उठाइरहेका दासले बताइन् । जीवनमा हार खाएर बसेका धेरै महिलालाई महिला विकासले सीप सिकाएर रोजगारी नै दिएको चित्रकारहरू बताउँछन् । जनकपुर१२ की ५६ वर्षकी राजकुमारी मण्डल सानै उमेरमा पोलियोका कारण शारीरिक रूपमा अशक्त बनिन् । तर महिला विकासमा उनी अहिले राम्रो चित्रकारका रूपमा स्थापित छिन् । परिवार र समाजको अपहेलनापछि निराश भए पनि आफूलाई चित्रकलाले नै जिउने शक्ति दिएको राजकुमारी बताउँछिन् । चित्रकलाकै माध्यमबाट कमाएर घर चलाउने, छोराछोरी पढाउने जिम्मेवारी पूरा गरेको उनले सुनाइन् । २५ वर्षअघि चित्रकला सिकेकी राजकुमारीले आफ्ना संघर्षलाई प्रायः चित्रमा उतार्ने गरेको बताइन् । पछिल्लो समय मिथिला चित्रकलाको माग बजारमा बढ्दो छ । लगाउने कपडा, ओड्ने गम्छा, तौलिया, भित्ते चित्रकला र घर, कार्यालयमा प्रयोग हुने सामग्री समेतमा मिथिला चित्र कोर्न र छाप्न थालिएकाले चित्रकलाको स्तरीयता र फरकपन पनि थप्दै लानुपर्ने शिवातालभ फाउन्डेसनका सचिव रामपुजन ठाकुरले बताए । घरआँगनमा पाइने सिमीको पात, चुकुन्दर, गोबरलगायतबाट बन्ने प्राकृतिक रंगको प्रयोग गरेर पनि मिथिलाकला क्षेत्रमा फरकपन ल्याउन सकिन्छ भन्ने उद्देश्यले कलाकर्मीलाई फरकपनको तालिम दिएको उनले बताए । तालिमको विषयवस्तु महिला स्वतन्त्रता भएकाले महिलाहरू प्रायःले आफ्नै स्वतन्त्रताको यात्राको कथा चित्रमा उतारेका उनले बताए ।"
सुरु भयो सिर्जनशील उद्यमी मेला,"काठमाडौं (कास) हरितालिका तीजको अवसर पारेर महिला सिर्जनशील केन्द्रले गर्दै आएको सिर्जनशील उद्यमी मेला यस वर्ष शुक्रबारदेखि सुरु भएको छ । २१ संस्करणको मेलामा नवप्रवर्तक (स्टार्टअप) लाई प्राथमिकता दिइन लागिएको आयोजक संस्थाले जनाएको छ । दैनिक उपभोग्य सामग्री, लत्ताकपडा, शृंगारका प्रसाधन, घरायसी प्रयोजनका लागि आवश्यक सरसामानका साथै खाद्यान्न गरी १ सयभन्दा बढी स्टलहरू राखिएको मेला आम्रपाली ब्यांक्वेट भाटभटेनीमा तीन दिनसम्म चल्नेछ ।महिलामा सीप र दक्षता अभिवृद्धि गराई उद्यमशीलता तथा स्वरोजगारतर्फ प्रेरित गर्ने उद्देश्यले केन्द्रले मेलाको आयोजना गर्दै आएको छ । मेलामा महिलाले घरमै बनाएका हस्तकलाका सामानलगायत महिला बचत तथा वित्तीय पहुँचसम्बन्धी र प्रविधिमैत्री संघसंस्थाहरूको समेत सहभागिता रहने आयोजकले जनाएको छ । साथै खानाका परिकारहरू, निःशुल्क स्वास्थ्य शिविर, मेहेन्दी आर्टको सुविधासमेत मेलामा रहेको छ । आयोजकद्वारा ५ भन्दा बढी स्टल असहाय, अशक्त, अपांगता र ग्रामीण क्षेत्रका पिछडिएका महिलाहरूका लागि निःशुल्क प्रदान गरिएको जनाइएको छ ।मेलाले महिला दिदीबहिनीहरूको आयस्तरमा वृद्धि गरी आर्थिक सशक्तीकरणमा प्रमुख भूमिका खेल्न सफल भएको आयोजक संस्थाकी मिलु थापाले बताइन् । राइजिङ नेपाल प्रालि र इभेन्टसंसार डटकमको व्यवस्थापनमा आयोजना भइरहेको मेलालाई डाबर नेपालको डाबरगुलावरीले मुख्य प्रायोजन गरेको छ ।"
बझाङ र अछामका विमानस्थल ५ महिनादेखि बन्द,"(बझाङअछाम)झन्डै डेढ दशकपछि ०७५ सालबाट आंशिक रूपमा सञ्चालन हुन थालेका सुदूरपश्चिमको बझाङ र अछामका विमानस्थल ५ महिनादेखि बन्द छन् । ०८० चैत अन्तिम सातादेखि बझाङको देवल र अछामको साँफेबगर विमानस्थल पूर्ण रूपमा बन्द भएका हुन् । यी दुवै विमानस्थलमा अन्तिम पटक निजी क्षेत्रको समिट एयरको विमानले उडान गरेको थियो । विमान सञ्चालन हुन छाडेपछि सडक यातायात अवरुद्ध भएका बेला र आपत्कालीन अवस्थामा रहेका बिरामीलाई धनगढी र नेपालगन्ज यात्रा असहज भएको छ । विमानस्थल सञ्चालनमा आउँदा यी दुवै विमानस्थलमा समिट एयरले साताको दुई दिन नियमित उडान गर्दै आएको थियो । सातामा दुई दिन धनगढीबझाङधनगढी, बझाङनेपालगन्ज र धनगढीसाँफेबगरधनगढी तथा साँफेबगरनेपालगन्ज उडान गरिरहेको थियो । ०७८ कात्तिकमा बाढीपहिरोका कारण सुदूरपश्चिमको सडक यातायात विच्छेद भएका बेला नेपाल एयरलाइन्सले पनि बझाङ र साँफेबगरमा केही महिना उडान गरेको थियो । दुवै स्थानमा कार्यालय स्थापना गरेर केही समय धनगढी र नेपालगन्जसम्म हवाई सेवा दिएको नेपाल एयरलाइन्सले अहिले दुवै ठाउँका कार्यालयसमेत बन्द गरिसकेको छ । जहाज चल्दा सातामा दुई दिन भए पनि यात्रा गर्न सहज र छिटो भएको थियो । इमर्जेन्सी बिरामीलाई पनि छिटो अस्पताल पुर्याउन सकिन्थ्यो, बझाङ जिल्ला अस्पताल व्यवस्थापन समितिका अध्यक्ष सोनु सिंहले भने, अहिले बाटो बन्द हुँदा दुईतीन दिनसम्म यतै रोकिनुपरेको छ । रेफर गरिएका बिरामीले समयमै उपचार नपाएर बाटोमै मृत्युवरण गर्नुपर्ने अवस्था छ । जिल्ला अस्पतालले रेफर गरेका आपत्कालीन अवस्थाका बिरामीलाई सामान्य अवस्थामा पनि धनगढी पुर्याउन १२ घण्टा लाग्ने गरेको सिंहको भनाइ छ । अहिले त कहिलेकाहीँ दुईतीन दिनसम्म बाटो बन्द भइदिन्छ । यस्तो अवस्थामा बिरामीको ज्यान नै जोखिममा हुन्छ, उनले भने । नेपाल एयरलाइन्सले कार्यालय बन्द गरे पनि समिट एयरलाइन्सले भने धनगढी र नेपालगन्जसम्म चार्टर उडान गरिरहेको थियो । चार्टरका रूपमा विमान उडाउन समिटले ठेक्का दिएका व्यक्तिले काम गर्न छाडेपछि उडान हुन नसकेको समिट एयरलाइन्स साँफेबगरका सम्पर्क व्यक्ति विजय कुँवरले जनाए । द्वन्द्वकालमा माओवादी आक्रमणमा ध्वस्त भएका यी दुवै विमानस्थलको धावनमार्ग कालोपत्र गरिएको छ भने टर्मिनल भवन पनि आधुनिक प्रविधियुक्त बनाइएको छ । विमानस्थल बन्द हुँदा राज्यको लगानी प्रयोगविहीन भएको र सर्वसाधारण पनि सुविधाबाट वञ्चित हुनुपरेको स्थानीय बताउँछन् । विमानस्थल नियमित सञ्चालन गर्न गरिरहेको प्रयास सफल हुन नसकेको अछाम र बझाङका नेता तथा जनप्रतिनिधि बताउँछन् । साँफेबगर विमानस्थलबाट नेपाल एयरलाइन्सको जहाज नियमित उडान गराउन विभिन्न निकायमा धाए पनि कसैले वास्ता नगरेको साँफेबगर नगरप्रमुख राजेन्द्र कुँवरले बताए । समिट एयरलाइन्सले उडान भरिरहेको थियो । अहिले त्यो पनि बन्द छ । निजी क्षेत्रले चलाउँदा महँगो पनि भयो । नेपाल एयरलाइन्सको जहाज उडाउन भनेर पटकपटक पर्यटनमन्त्रीसँग पनि कुरा गरेका छौं, उनले भने, तर हाम्रो कुरा सुनुवाइ भएको छैन । ५ महिनादेखि विमानस्थल बन्द भए पनि नेपाल नागरिक उड्डयन प्राधिकरणका दुई कर्मचारी भने दुवै विमानस्थलमा कार्यरत छन् । दुवै विमानस्थलमा एक जना कार्यालय प्रमुख र एक सहयोगी कर्मचारी छन् । कार्यालय प्रमुख लामो समयदेखि बिदामा बसेका छन् । सायद एयरपोर्टमा काम नभएपछि उहाँ बिदामा बस्नुभएको होला । एक कार्यालय सहयोगी कार्यालय खोलिरहनु हुन्छ, साँफेबगर विमानस्थल नजिक बस्ने एक स्थानीयले भने, सरकारले एयरपोर्ट चलाउनलाई जहाज नपठाउने, कर्मचारीलाई बिनाकाम तलब दिइराख्ने व्यवस्था देख्दा पनि अचम्म लाग्छ ।ध्वस्त भएका यी दुई विमानस्थल कालोपत्र गर्न, टर्मिनल भवन निर्माण, तारबारलगायत काम गर्न नेपाल सरकारको ३० करोड बढी खर्च भएको छ । यस्तै करोडौं खर्च गरेर धावनमार्ग कालोपत्रलगायत सुविधा सम्पन्न पूर्वाधार निर्माण गरिएका डोटीको दिपायल, बैतडीको पाटन विमानस्थलमा पनि वर्षौंदेखि जहाज उडेको छैन । सुविधायुक्त विमानस्थल जहाज अभावमा बन्द रहेका बेला अछामको कमलबजार, दार्चुलाको गोकुलेश्वर र कञ्चनपुरको महेन्द्रनगरमा नयाँ विमानस्थल निर्माणाधीन छन् भने डडेल्धुरामा पनि विमानस्थल निर्माणका लागि प्रारम्भिक चरणका काम भइरहेका छन् ।"
रूपन्देहीमा सुरु भयो पंगास माछापालन,"(भैरहवा)रुपन्देहीका ग्रामीण क्षेत्र माछापालनका लागि प्रसिद्ध छन् । त्यहाँका किसानले परम्परागतसँगै नयाँ प्रजातिका माछा उत्पादन गर्छन् । पछिल्लो पटक जिल्लाका विभिन्न स्थानमा पंगास अर्थात् बैखी माछापालनमा आकर्षण देखिएको छ । किसानले यसको व्यावसायिक उत्पादन सुरु गरेका छन् । कम क्षेत्रफलमा थोरै लगानीले पनि धेरै उत्पादन गर्न सकिने भएकाले आकर्षण बढेको हो । सबै उमेर समूहका मानिसले यसको स्वाद मन पराउन थालेपछि पंगास माछापालनलाई व्यावसायिक रूपमा प प प ्रवर्द्धन सुरु गरिएको हो । जिल्लामा माछा गाउँका रूपमा परिचित सियारी र शुद्धोधन गाउँपालिकाका ६ जनाले ५ हेक्टरभन्दा बढी जमिनमा पंगास माछापालन गरिरहेका छन् ।भैरहवास्थित प्रधानमन्त्री कृषि आधुनिकीकरण परियोजना कार्यान्वयन इकाइले माछाको उत्पादन र उत्पादकत्वबारे अध्ययन गरेपछि किसानलाई पंगास माछापालनका लागि प्रोत्साहन गरिरहेको जनाएको छ । राम्रो उत्पादन भएपछि किसानलाई पंगास माछापालनका लागि प्रोत्साहन गरिरहेका छौं, परियोजना प्रमुख नारायण काफ्लेले भने, पंगास माछा पाल्ने किसानलाई अनुदान दिइरहेका छौं ।परियोजनाले यस माछाको भुरा उत्पादनमा ५० प्रतिशत अनुदान दिएर किसानलाई पंगास पालनमा आकर्षित तुल्याइरहेको जनाएको छ । परम्परागत माछाभन्दा पंगासको उत्पादन र उत्पादकत्व क्षमता राम्रो छ । त्यसैले पंगास माछापालनको क्षेत्रफल बढाउने योजनामा परियोजना लागिरहेको छ । किसानलाई क्षेत्रफल विस्तारमा लाग्न हाम्रो अनुरोध छ, उनले भने, क्षेत्र विस्तार गरेर माछा पाल्दा किसानलाई घाटा होइन, फाइदै फाइदा हुन्छ ।जिल्लामा परम्परागत माछा प्रतिहेक्टर ५ देखि ६ टन मात्रै उत्पादन हुने काफ्ले बताउँछन् । पंगास माछा प्रतिहेक्टर २५ टनसम्म उत्पादन हुने गरेको परियोजनाको दाबी छ । छिटो हुर्किने, काँडा कम हुने र फ्रोजनसमेत गर्न सकिने भएकाले यसले किसानलाई राम्रो मुनाफा दिन्छ, काफ्लेले भने, यसैले रूपन्देहीमा मत्स्य सुपरजोन लागू भएका ८ पालिकामा पंगास माछाको व्यवसायीकरणमा जोड दिइएको छ ।अन्य माछाको तुलनामा पंगास किसानका लागि फाइदाजनक भएको परियोजनाका माछा विज्ञ विमर्श ज्ञवालीले जनाए । हाम्रो अनुसन्धान र बाह्य मुलुकको आँकडा हेर्दा पनि पंगासको बिक्री र उत्पादन राम्रो देखिन्छ, उनले भने, त्यसैले हामीले बिस्तारै पंगास पालनमा किसानलाई आकर्षित गराइरहेका छौं । मानव स्वास्थ्यका लागि पनि पंगास लाभदायक हुने उनको भनाइ छ । रूपन्देही मत्स्य उत्पादनको हब हो । यहाँ उत्पादित माछा मुलुकभरि पुग्ने गरेका छन् । तर भारतबाट अवैध तरिकाले आयात हुने माछाका कारण किसान मर्कामा पर्दै आएका छन् । पंगास माछा नै भारतबाट भन्सार छलेर भित्रिने गरेको परियोजनाले बताएको छ । अवैध आयातलाई निरुत्साहित गर्न स्वदेशमै पंगास माछाको उत्पादन बढाउनुपर्ने सियारीकी माछा उत्पादक किसान तारा पाण्डेले जनाइन् । भारतबाट भित्रिने माछाभन्दा यहाँ उत्पादित माछा स्वस्थकर छ, विषादीरहित छ, उनले भनिन्, त्यसैले स्वदेशी माछा प्रयोग गर्नुपर्छ । यहाँ उत्पादन वृद्धिसँगै सीमा नाकामा कडाइ गर्नुपर्नेमा पाण्डेको जोड छ । भारतीय पंगास माछाको तुलनामा यहाँको माछाको स्वाद फरक हुने र सहजै चिनिने भएकाले खरिद गर्दा विशेष ध्यान दिन उनले आग्रह गरिन् । परियोजनाको सहयोगले सियारीमा पंगासको व्यावसायिक पालन फस्ट्याउँदै गएको पाण्डेले जनाइन् । सीमा क्षेत्रमा चोरी पैठारीबाट भित्रिने भारतीय पंगास माछाको तुलनामा स्वदेशमा उत्पादन भएको माछा स्वस्थकर र गुणस्तरीय हुने परियोजनाका माछा विज्ञको पनि दाबी छ । चोरी बाटोबाट भित्रिएको माछा स्वस्थकर हुँदैन, त्यसैले हामीले पहिल्यैदेखि उपभोक्तालाई स्वदेशी माछा प्रयोग गर्न आग्रह गरिरहेका छौं, काफ्लेले भने ।"
'लामिछानेको अपराध प्रमाणित गर्न सक्छु,"(काठमाडौं)रास्वपाबाट कारबाहीमा परेका पूर्वमहामन्त्री मुकुल ढकालले पार्टी सभापति रवि लामिछानेलाई किर्ते र ठगीमा संलग्न अपराधीका रूपमा आफूले प्रमाणित गर्न सक्ने दाबी गरेका छन् । पार्टीले सोधेको स्पष्टीकरणको लिखित जवाफ दिने क्रममा उनले लामिछानेलाई भ्रष्टाचार गरेको र राहदानी दुरुपयोग गरेको आरोप लगाएका छन् । रास्वपाको केन्द्रीय समितिले बुधबार ढकाललाई साधारण सदस्यबाट किन निष्कासन नगर्ने ? भनी दोहोर्याएर स्पष्टीकरण सोध्ने निर्णय गरेको थियो । सभापति लामिछानेलाई नै सम्बोधन गरेर ढकालले लेखेको स्पष्टीकरणपत्रमा भनिएको छ, तपाईंले सहकारी ठगी गर्नुभएको छ, मन्त्री हुँदा भ्रष्टाचार गर्नुभएको छ र तपाईं राहदानी दुरुपयोग गरेको एक अपराधी हो भनेर म प्रमाणित गर्न सक्छु । उनले सहकारी मुद्दामा लामिछाने ६८ वर्ष वा त्योभन्दा बढी जेल जान सक्ने र भ्रष्टाचार मुद्दामा पनि कैद सजाय भोग्न सक्ने उल्लेख गरेका छन् । राहदानी दुरुपयोगका कारण लामिछाने कहिल्यै निर्वाचनमा भाग लिन नपाउने अवस्थामा पुग्ने पनि ढकालले जनाएका छन् । सभापति लामिछानेले गरेको कुकर्म पर्दाफास गर्नु पार्टी संस्थापकको हैसियतले आफ्नो कर्तव्य रहेको ढकालले तर्क गरेका छन् । उनले पत्रमा लेखेका छन्, तपाईंले आफू ठग, भ्रष्टाचारी र राहदानी दुरुपयोगको अपराधी होइन भनेर प्रमाणित गर्नुको सट्टा दुराशयका साथ ममाथि कारबाहीको प्रयास गर्दै हुनुहुन्छ । आम पार्टी सदस्य एवं नेतागणको राजनीतिक भविष्यलाई तपाईंले कसरी आफ्नो निहित स्वार्थका लागि प्रयोग गरिरहनुभएको छ ? लामिछानेले आफ्नो वाक्कलाका आधारमा जनतालाई भ्रममा पारिरहेको आरोप पनि उनले लगाएका छन् । कारबाहीको डन्डा चलाउने लामिछानेको दुस्साहस ले नेपाली माटोमा नै लोकतन्त्रमाथि खतरा उत्पन्न भएको ढकालको ठम्याइ छ । आज पार्टी जोगाउनकै लागि म बोल्दै गर्दा कारबाही गर्ने प्रयास गर्दै हुनुहुन्छ, यसको परिणामस्वरूप पार्टीमा कसैले बोल्ने हिम्मत गर्ने छैनन्, उनले पत्रमा लेखेका छन् । आफूमाथि गरिएको भनिएको कारबाहीसम्बन्धी कागजातको प्रमाणित प्रतिलिपि उपलब्ध गराइपाऊँ भनी लेखिएको पत्र पार्टी कार्यालयमा दर्ता नगरी उल्टै फेरि स्पष्टीकरणको पत्र पठाइएको ढकालको भनाइ छ । तपाईंलाई साधारण सदस्यबाट किन निष्कासन नगर्ने ? भनी रास्वपाले साउन ३० मा पहिलो पटक सोधेको स्पष्टीकरणको जवाफ दिने क्रममा ढकालले आफूमाथि गरिएको भनिएको कारबाहीसम्बन्धी कागजातको प्रतिलिपि मागेका थिए । लामिछानेलाई सम्बोधन गर्दै उनले पत्रमा लेखेका छन्, प्रमाणहरूको प्रतिलिपि माग गरिएको पत्र दर्ता गरी सो बमोजिम कागजात उपलब्ध गराउनुको सट्टा यसरी फेरि स्पष्टीकरण सोध्नाले तपाईंले पार्टीमा विधि विधानविपरीत, थितिरहित हैकमे निरंकुश शासन चलाइरहेको स्पष्ट हुन्छ । मेरो मागबमोजिम कागजात उपलब्ध गराउनुहुन पुनः अनुरोध गर्दछु । आफूले पार्टीको विधान र आचारसंहिताविपरीत कार्य नगरेको, बरु पार्टी जोगाउन लडिरहेको ढकालले दाबी गरेका छन् । आज पार्टीलाई तपार्इं रवि लामिछानेको निरंकुशता, व्यक्तिकेन्द्रित व्यवहार र सोचबाट जोगाउन लागिपरेको छु । तपाईंउपर सत्य र प्रमाणका आधारमा प्रश्न उठाउनु पार्टीविरुद्ध लाग्नु होइन । प्रश्नका माध्यमबाट पार्टी शुद्धीकरण गर्न पाउने नेपालको संविधानले नै दिएको मेरो लोकतान्त्रिक र राजनीतिक अधिकार हो, पत्रमा उनले लेखेका छन् । आफूहरूले पार्टी स्थापना गर्दा लोकतान्त्रिक पार्टीको परिकल्पना गरेको तर २ वर्ष नबित्दै पार्टीको लोकतन्त्र शब्दमा मात्र सीमित भएको ढकालको भनाइ छ । तर नेपाली जनताले पटकपटक बलिदान र त्याग गरेर ल्याएको लोकतन्त्र तपार्इंको निरंकुशतासँग हार्दैन । सिंहको मुटु छ भनेर भाषण गर्नुभयो तर फिस्टो चराको जत्रो पनि मुटु देखिएन, ढकालले लामिछानेलाई पत्रमा लेखेका छन्, उल्टै भ्रष्टाचारमा लिप्त हुनुभयो । तपाईंजस्तो ठग, भ्रष्ट र अपराधीको पन्जाबाट पार्टीलाई मुक्त गराउन लड्नु पार्टीको हितमा हो, पार्टीविपरीत होइन । पार्टी र जनताको हितमा लडिरहँदा पार्टीबाट साधारण सदस्यसमेत नरहने गरी कारबाहीको प्रयास गर्नु लोकतन्त्रमाथि नै हमला गर्नुसरह हुनेछ । पार्टीविपरीत म होइन, तपाईं लाग्नुभएको छ । पार्टीलाई स्वार्थको झुन्डबाट बचाउन आफूले केही कदम चालेको ढकालको भनाइ छ । उनले उक्त जवाफको बोधार्थ निर्वाचन आयोगमा समेत पठाएका छन् । इलाममा गत वैशाखमा भएको उपनिर्वाचनपछि ढकालले विभिन्न जिल्ला भ्रमण गरेर पार्टीको समीक्षा प्रतिवेदन तयार पारेका थिए । उक्त प्रतिवेदनमा सभापति लामिछानेको कार्यशैली र पार्टी सञ्चालन विधिमाथि आलोचना गरिएको थियो । आन्तरिक दस्ताबेज मिडियामा लगेर सार्वजनिक गरेको आरोप लगाउँदै रास्वपाले ढकाललाई असार १२ मा सामान्य स्पष्टीकरण सोधेको थियो । जवाफ दिन २१ गतेसम्म समय दिइएकामा असार १९ मै ढकाललाई पदबाट निलम्बन गरिएको थियो भने असार २५ मा पदबाट हटाइयो । ३२ पृष्ठको प्रतिवेदनबाट दुईवटा बुँदाका विषयमा मात्रै आफूले बाहिर बोलेको र त्यसैलाई लिएर आफूमाथि कारबाही गरिएको ढकालको भनाइ छ । पार्टीले सोधेको हरेक प्रश्नको उत्तर मौखिक र लिखित रूपमा उनले दिइरहेका छन् ।रास्वपाले ढकाललाई महामन्त्रीबाट पदमुक्त गरिएको जानकारी गराउँदै त्यसलाई दल दर्ता किताबमा अभिलेखीकरण गर्न गत साउन १७ मा निर्वाचन आयोगलाई पत्र पठाएको थियो । त्यसअघि नै ढकालले आफूलाई गरिएको कारबाहीको प्रक्रिया त्रुटिपूर्ण रहेको जिकिर गर्दै आयोगमा निवेदन दिएका थिए । त्यसबारेमा आवश्यक सम्पूर्ण प्रक्रिया बुझ्ने काम भइरहेको आयोगका एक अधिकारीको भनाइ छ ।"
न्युयोर्कमा सार्क परराष्ट्रमन्त्री स्तरीय साइडलाइन बैठक गर्न नेपालको प्रस्ताव,"(काठमाडौं)दक्षिण एसियाली क्षेत्रीय संगठन (सार्क) को अध्यक्ष मुलुक नेपालले न्युयोर्कमा अर्को महिना हुने ७९ औं संयुक्त राष्ट्रसंघ (यूएन) महासभाको दौरान सार्क परराष्ट्रमन्त्रीस्तरीय साइडलाइन बैठक गर्न प्रस्ताव गरेको छ । महासभा सेप्टेम्बर १० मा सुरु हुँदै छ । महासभाको उच्चस्तरीय छलफल भने सेप्टेम्बर २४ देखि २९ सम्म चल्नेछ । उक्त अवसरमा अफगानिस्तानबाहेक सार्कका राष्ट्र प्रमुख वा सरकार प्रमुखका साथै सबै देशका परराष्ट्रमन्त्री सहभागी हुँदै छन् सार्कमा नेपाल, भारत, पाकिस्तान, भुटान, माल्दिभ्स, श्रीलंका र बंगलादेश सदस्य छन् । अफगानिस्तान सदस्य भए पनि त्यहाँ सन् २०२१ मा आएको तालिवान नेतृत्वको सरकारलाई अन्तर्राष्ट्रिय समुदायले हालसम्म मान्यता दिइसकेको छैन । नेपालले सार्क सचिवालयमार्फत महासभाका दौरान सार्क परराष्ट्रमन्त्रीस्तरीय साइडलाइन बैठकका लागि सेप्टेम्बर २६ (असोज १०) मा प्रस्ताव गरेको परराष्ट्र मन्त्रालय स्रोतले बतायो । भारत र पाकिस्तानबीचको क्षेत्रीय द्वन्द्व न्युयोर्कमा पनि उस्तै रहँदा सन् २०२० पछि महासभाका दौरान सार्क परराष्ट्रमन्त्रीस्तरीय साइडलाइन बैठक हुन सकेको छैन । सन् २०२० मा भने कोरोना महामारीका कारण भर्चुअल बैठक भएको थियो । त्यसबेला तत्कालीन परराष्ट्रमन्त्री प्रदीपकुमार ज्ञवालीले बैठकको नेतृत्व गरेका थिए । बैठकमा भारत र पाकिस्तानका प्रतिनिधि सहभागी थिए । त्यसपछि नारायण खड्का र एनपी साउद परराष्ट्रमन्त्री भए । दुवैले महासभाको दौरान साइडलाइन बैठक गर्न खोजे तर भारत र पाकिस्तानबीच कुरा नमिल्दा अघि बढ्न सकेन । यस पटक परराष्ट्रमन्त्री आरजु राणा देउवाले बैठकका लागि प्रस्ताव पठाएकी छन् । तर सदस्य देशहरूले हालसम्म प्रतिक्रिया पठाइसकेका छैनन् । विशेषगरी भारत र पाकिस्तानको जवाफका आधारमा बैठक हुन्छ वा हुन्न भन्ने थाहा हुन्छ, परराष्ट्रका एक अधिकारीले भने । सन् २०१४ देखि अर्को सार्क शिखर सम्मेलन नभएकाले नेपाल अध्यक्ष रहँदै आएको छ । अध्यक्षले नै सार्क परराष्ट्रमन्त्रीस्तरीय साइडलाइन बैठक राख्ने परम्परा छ । नेपालले लगातार सार्क मन्त्रीस्तरीय बैठक गरेर भारत र पाकिस्तानबीच विश्वासको वातावरण बनाउन खोजिरहेको छ । हामी आफ्नोतर्फ र सार्क सचिवालयमार्फत साइडलाइन बैठक गर्न प्रयासरत छौं, परराष्ट्रका ती अधिकारीले भने । सन् २०२१ को ७६ औं महासभामा तत्कालीन परराष्ट्रमन्त्री नारायण खड्काले नेपाली प्रतिनिधिमण्डलको नेतृत्व गरेका थिए । भारत र पाकिस्तानको विवाद र अफगानिस्तानमा तालिवान सरकार आएपछि महासभामा तालिवान र पुरानै सरकारका प्रतिनिधि सहभागी हुँदा उक्त वर्ष सार्क परराष्ट्रमन्त्रीस्तरीय साइडलाइन बैठक हुन सकेन । ७७ औं महासभामा परराष्ट्र सचिव भरतराज पौड्यालको नेतृत्वको टोली सहभागी भएको थियो । ७८ औं महासभामा तत्कालीन प्रधानमन्त्री पुष्पकमल दाहालले नेपाली टोलीको नेतृत्व गरेका थिए । परराष्ट्रमन्त्री एनपी साउद थिए । यी पछिल्ला तीन महासभामा सार्क परराष्ट्रमन्त्रीस्तरीय साइडलाइन बैठक हुन सकेन ।"
बेलायतमा नेपालीको पबमा आगजनी,"(लन्डन)बेलायतको नर्दन आयरल्यान्डस्थित नेपाली व्यवसायीको एक पबमा आगजनी भएको छ । बालीक्लेयर रोड, न्युटाउन आबीमा रहेको रेलवे बार एन्ड स्टिम डाइनिङमा मंगलबार राति करिब १ः५० बजे पेट्रोल बम प्रहार गरी आगजनी गरिएको हो । सञ्चालक अब्जन आचार्यका अनुसार आगजनीपछि पबको भित्तामा मुस्लिम आउट लेखिएको छ । पबमा दक्षिणपन्थी समूहले आगजनी गरेको अनुमान गरिएको छ । प्रहरीले घटनालाई जातीय उत्प्रेरित घृणाजन्य अपराध भनेको छ । प्रहरीले घटनाको अनुसन्धान गरिरहेको छ, व्यवसायी आचार्यले कान्तिपुरलाई भने । आगजनीपछि पब बन्द गर्नुपरेको र त्यही ठाउँमा पुनः सञ्चालन गर्न असम्भव रहेको उनले बताए । आचार्यले गत मार्चमा मात्र करिब एक लाख पाउन्ड लगानी गरेर उक्त व्यवसाय सुरु गरेका थिए । बागलुङ स्थायी घर भएका आचार्य सन् २००६ देखि बेलायतमा छन् । नेपाली कम्युनिटी नर्दन आयरल्यान्डका पूर्वअध्यक्ष आचार्यले यस्तो जघन्य जातीय घटनाबाट नेपाली समुदाय त्रसित रहेको पनि बताए । स्थानीय समुदाय, प्रहरी र राजनीतिक दलले भने सहयोग गरेको उनको भनाइ छ । बेलायतमा केही साता अघि मात्र हिंसात्मक दंगा भएको थियो । दक्षिणपन्थी समूहले आप्रवासी र मुस्लिमलाई मुख्य निसाना बनाएर गरेको उक्त दंगा १३ वर्षयताकै सबैभन्दा उग्र मानिएको छ । गत जुलाई २९ मा उत्तरपश्चिम इंग्ल्यान्डको साउथपोर्टमा १७ वर्षीय युवकले छुरा प्रहार गरेर ६, ७ र ९ वर्षका तीन बालिकाको हत्या गरेपछि हिंसा फैलिएको थियो । प्रहरीले बालिका हत्या गर्ने संदिग्ध युवा बेलायतमा जन्मिएको जनाए पनि दक्षिणपन्थीहरूले ती युवा शरणार्थी र मुस्लिम भएको हल्ला फैलाएका थिए । त्यसपछि आप्रवासी र मुस्लिमविरोधी प्रदर्शन हिंसामा परिणत भएको थियो ।"
पिपल्स च्वाइसमा ५ खेलका ५ खेलाडी,"श्रीराम श्रेष्ठ (रग्बी)नेपालमा आधुनिक रग्बी खेल सुरु गर्दाका खेलाडी हुन्, श्रीराम । राष्ट्रिय खेलकुदमा वागमती प्रदेशलाई च्याम्पियन बनाउँदा कप्तान रहेका उनले गत वर्ष नेपालबाट १९ औं हाङचाउ एसियाली खेलकुद खेलेका थिए । उनकै कप्तानीमा नेपालले दुई वर्षअघि भारतमा भएको विश्व रग्बी फिप्टिन्स डिभिजन ३ मा खेलेको थियो । यो नेपालले डिभिजन ३ मा प्रवेश गरेको पहिलो खेल थियो । उनले २०१६, २०१७ र २०१८ मा फरक ठाउँमा भएको एसियन रग्बी सेभेन्समा देशको प्रतिनिधित्व गरेका छन् ।"
ट्युनिसियाकी योस्रा मधेश युनाइटेडमा,"काठमाडौं (कास) एभरेस्ट महिला भलिबल लिगका लागि मधेश युनाइटेडले दोस्रो विदेशी खेलाडीको रूपमा ट्युनिसियाकी योस्रा जेरामदिनीलाई अनुबन्ध गरेको छ ।फ्रेन्चाइज लिगका लागि दुई विदेशी खेलाडी घोषणा गर्ने मधेश टिम पहिलो टोली बनेको छ । मधेशले यसअघि काजकिस्तानकी कालिनोभा यभ्जेनियालाई अनुबन्ध गरिसकेको छ ।ट्युनिसियाकी मिडल ब्लकर योस्राको आगमनले टोलीको ब्लकिङ पोजिसन अझ सशक्त हुने मधेशको विश्वास छ । ट्युनिसियाकी राष्ट्रिय टिमकी सदस्य २३ वर्षीया योस्रासँग रसियन लिग खेलेको अनुभव छ । उनले ट्युनिसियन लिग, सुपर कपसमेत खेलेकी छन् । उनको उचाइ १८४ सेन्टिमिटर छ ।नेपालमा पहिलो पटक हुन लागेको महिलाभलिबलको फ्रेन्चाइज लिगका लागि ६ टोलीले प्रतिस्पर्धा गर्नेछन् । योस्राले मधेश युनाइटेडसँग अनुबन्ध भएकोमा खुसी व्यक्त गर्दै नेपाली कोर्टमा खेल्न उत्साहित रहेको जनाएकी छन् । मधेश युनाइटेडकी अपरेसन हेड संज्ञा श्रेष्ठले योस्रालाई आफ्नो टिममा अनुबन्धन गर्न पाउँदा खुसी लागेको बताइन् ।नेपाली राष्ट्रिय टिमकी स्पाइकर निरुता ठगुन्ना मार्की प्लेअरमा रहेको मधेशको टिममा ८ नेपाली र २ विदेशी खेलाडीको नाम सार्वजनिक भइसकेको छ । राष्ट्रिय टिमकै संगम महतो र शान्तिकला तामाङ छन् । काभा यू२० महिला च्याम्पियनसिप खेलेकी एलिशा मानन्धरसहित आशिका क्षेत्री, पूजा थारु, हीरा केसी, जसना महतो छन् । फ्रेन्चाइज भलिबल लिग इन्फिनिटी ड्रिम्सको आयोजनामा हुन लागेको हो ।"
फाइनलमा सगरमाथा युथ,"(ताप्लेजुङ) मिलन राईको दोस्रो गोलसँगै सगरमाथा युथ क्लब मोरङले ताप्लेजुङ गोल्डकप फुटबल प्रतियोगिताको फाइनल तय गरेको छ । शुक्रबार आयोजक ताप्लेजुङको संघर्ष स्पोर्टिङ क्लबलाई २१ गोलले पराजित गर्दै सगरमाथा उपाधि नजिक पुगेको हो । सगरमाथाका मिलन राईले खेलको नवौं मिनेटमा गोल गरेर टिमलाई अग्रता दिलाए । विजय भुजेलले दायाँ कर्नरबाट दिएको पासमा उनले गोल गरेका हुन् । संघर्ष स्पोर्टिङका कप्तान अनुप सेन्दाङले बक्सबाहिरबाट प्रहार गरेको बल गोलमा परिणत हुँदा खेल ६० औं मिनेटमा चलिरहेको थियो । त्यसपछि खेल बराबरीमा आयो । निर्धारित समयमा बराबरी भएपछि खेल अतिरिक्त समय गएको थियो । ९७ औं मिनेटलाई मिलनले अर्को गोल थपेर टोलीलाई फाइनल पुर्याए । प्लेयर अफ द म्याच मिलन नै भए । उनले ५ हजार रुपैयाँ प्राप्त गरे । उद्घाटन खेलमा आफ्नै जिल्लाका खेलाडीमात्रै मैदान उतारेको आयोजक त्यसैमा अडिग रहन सकेन । सगरमाथासँगको प्रतिस्पर्धामा तीन खेलाडी भित्र्याएको थियो । झापाबाट ल्याइएका गोलकिपर सन्दीप लिम्बू, तारानाथ राजवंशी र प्रकाश धमलालाई मैदान उतारिएको थियो । तर अन्तिम समयमा टोली चुक्यो । खेलमा दुवै टोलीका केही प्रहार लक्षित बन्न सकेन । संघर्षका तारानाथ राजवंशीले गोल गरे पनि रेफ्रीले अफसाइड करार गरिदिए । मोरङका सुशील राईले हानेको प्रहार पोस्टमा ठोक्किएर फर्किएको थियो । शनिबार दोस्रो सेमिफाइनलमा सहलेस युथ क्लब सिराहा र बिर्तामोड युनाइटेड क्लब झापाबीच प्रतिस्पर्धा हुनेछ । सहलेसले पाँचथर फुटबल क्लब र बिर्तामोडले त्रिभुवन आर्मी क्लबलाई पराजित गरेका थिए ।"
"भारत समूह विजेता, नेपालको प्रतिद्वन्द्वी भुटान","(काठमाडौं)भारतलाई डर थियो, कतै माल्दिभ्सको जितसँगै आफू बाहिरिने त होइन ? साफ यू२० च्याम्पियनसिप फुटबलको सेमिफाइनल पुग्न भारतलाई बराबरी नै पर्याप्त थियो । यी दुई फरक परिस्थितिको त्यतिबेला अन्त्य भयो, जतिबेला शुक्रबार खेलमा केही सेकेन्डमात्रै बाँकी थियो । पूरा खेल अवधिमा भारतले सुरुदेखि अन्त्यसम्म आक्रमणको शृंखला नै चलाएको थियो । तर गोल निस्कियो दोस्रो हाफको इन्ज्युरी समयको चौथो मिनेटमा । मंग्लेनथान किपगेनले माल्दिभ्सको पेनाल्टी एरियाको ठीक बाहिरबाट गरेको शक्तिशाली प्रहार निर्णायक गोलमा परिणत भएको थियो । यससँगै लिग चरणको सबै खेलमात्र सकिएको होइन, सेमिफाइनल समीकरण पनि पूरा भएको छ । भारत समूह बी को विजेता रह्यो । दुई लगातार जितबाट टोलीको ६ अंक भएको छ । भुटान भने एक जितबाट ३ अंकसहित दोस्रोमा रह्यो । माल्दिभ्सविना कुनै अंक पुछारमा रह्यो । अब आइतबार हुने पहिलो सेमिफाइनलमा नेपालले भुटानको सामना गर्नेछ । भारतले भने बंगलादेशविरुद्ध खेल्नेछ । लिग चरण समाप्तिमा माल्दिभ्ससँगै श्रीलंका प्रतियोगिताबाट बाहिरिने अर्को टिम रह्यो । त्यस अर्थमा सेमिफाइनलमा तिनै टिम पुगेका छन्, जसले यो बाटो तय गर्ने अपेक्षा गरिएको थियो । अब एक दिनको विश्रामपछि नकआउट चरणका खेल हुनेछन् । प्रतियोगिताको स्वाद र प्रवृत्ति दुवै फेरिने छन् । सेमिफाइनल पुगेका चारै टिम राम्रा छन् । यी टिमले राम्रो खेलेको हुनाले नै सेमिफाइनल पुगे । अब हाम्रो ध्यान बंगलादेशविरुद्धको सेमिफाइनलमा केन्द्रित हुनेछ । बंगलादेश पनि आफैंमा राम्रो टिम रहेको छ र हामीले टोलीलाई बलियो प्रतिद्वन्द्वी मानेका छौं, भारतीय टिमका प्रशिक्षक रञ्जन चौधरीले भने, यो खेलमा हाम्रो प्रदर्शन पहिलो खेलको तुलनामा राम्रो रह्यो, गोलमात्र निस्कन नसकेको हो ।उनले फुटबलमा यस्तो हुने पनि बताए । उनको तर्क थियो, हामीले माल्दिभ्सविरुद्ध लगातार आक्रमण बुने पनि गोल भने निस्केन । फुटबलमा यस्तो हुन्छ । तर, सबैभन्दा महत्त्वपूर्ण के छ भने हामीले जितसँगै ३ अंक प्राप्त गरेका छौं । आखिरमा ५ गोल गरेपछि ३ अंक नै हो, एक गोल गरे पनि ३ अंक नै हो । यसबीच पनि हामीलाई के राम्रोसँग थाहा छ भने आक्रमणलाई निर्णायक बनाउन हामीले अझै मिहिनेत गर्नुपर्ने हुन्छ । यसलाई सच्याउन काम पनि गर्नेछौं ।भारत सेमिफाइनल पुग्ने चार टिममध्ये सबैभन्दा कम गोल गर्ने टिम हो । यद्यपि भारत नै एकमात्र यस्तो टिम रहेको छ, जसले कुनै गोल पनि खाएको छैन । दुवै खेलमा क्लिनसिट राखेको छ । मौसमको प्रतिकुलताका कारण हामीले पछिल्लो समय अभ्यास गर्न पाएका छैनौं । यसले पनि टिमको प्रदर्शनलाई गाह्रो बनाएको छ । काठमाडौंमा लगातार पानी परिरहेको हुनाले परिस्थिति पक्कै पनि गाह्रो छ । यसमा हामी कसैलाई दोष दिन सक्दैनौं ।माल्दिभ्सका लागि भने प्रतियोगिता निराशजनक रह्यो । तर, टिमका प्रशिक्षक अहमद सकिरले आफ्नो टिमले अन्तिम समयसम्म पनि प्रयास जारी राखेको हुनाले खेलाडीको प्रदर्शनबाट सन्तुष्ट रहेको बताए । उनले भने, हामी जुन परिस्थितिबाट यो प्रतियोगिता खेलेका छौं, त्यस आधारमा यो प्रदर्शन राम्रो हो । हाम्रा खेलाडीले धेरै सम्भावना देखाएका छन् । यो प्रतियोगिताबाट माल्दिभ्सका खेलाडीले धेरै सिक्ने अवसर पाएका छन् । त्यस अर्थमा प्रतियोगिता हाम्रा लागि सकारात्मक नै रह्यो ।"
ज्ञान कार्निभल अर्को साता,काठमाडौं (कास) ज्ञानोदय बालबाटिकाले ३० औं ज्ञान कार्निभल अन्तरस्कुल बास्केटबल प्रतियोगिता आइतबारदेखि आयोजना गर्ने भएको छ । प्रतियोगितामा ब्वाइजतर्फ १७ र गर्ल्समा १५ टिमको सहभागिता रहने कार्यक्रम संयोजक भानुले शुक्रबार पत्रकार सम्मेलनमा बताए । दुवै समूहमा सहभागी टिमलाई चार समूहमा विभाजन गरी लिगकम नकआउट आधारमा खेलाइने छ । ज्ञानोदयको स्वर्ण महोत्सवका अवसरमा यो प्रतियोगिता विशेष रूपमा गर्न लागिएको ज्ञानोदयकी संस्थापक प्रिन्सिपल इन्दिरा याक्थुम्बाले बताइन् ।उद्घाटनमा ज्ञानोदयका पूर्वखेलाडी तथा बास्केटबलमा महत्वपूर्ण योगदान पुर्याएका व्यक्तित्वलाई सम्मान गरिने जनाइएको छ । खेल आयोजकको इन्डोर हलमा हुनेछ । सन् १९९४ देखि सुरु ज्ञान कार्निभल विद्यालय बास्केटबलको पुरानो प्रतियोगितामध्ये एक हो ।
के पढ्दै छ जेन जी ?,"सामाजिक सञ्जालसँगै हुर्किएको पुस्ता, जसलाई जेन जी भनिन्छ, उनीहरू कस्ता पुस्तक रुचाउँछन् ? कुन विषय वा विधामा लेखिएका पुस्तक खोजीखोजी पढ्छन् ? पुस्तक छनोट कसरी गर्छन् ? र, कुन लेखक बढी पछ्याउँछन् ? झन् योभन्दा पनि महत्त्वपूर्ण प्रश्न अर्को छ, के उनीहरू इन्टरनेट छाडेर पुस्तक पढ्न जाँगर देखाउँछन् ? किनभने अहिले मनोरञ्जन, ज्ञान वा कुनै पनि विषयका जानकारीका लागि किताबै पल्टाउनुपर्छ भन्ने बाध्यता छैन । इन्टरनेटमा भएभरका सामग्री फेला पर्छन्, त्यो पनि केही समयमै । त्यसोभए जेन जी पुस्तकप्रति कति चासो राख्छ ? अमेरिकी पुस्तकालय संघ (एएलए) को एक रिपोर्टले भन्छ, पुरानो पुस्ताको तुलनामा जेन जी पुस्ता पढ्नमा सौखिन छ । यो पुस्ताले पुस्तकालय धाएरै आफ्नो रुचिको पुस्तक खोजीखोजी पढ्ने गरेको सर्वेक्षणमा उल्लेख छ । शाहिल कट्टेल जेन जी पुस्ताका प्रतिनिधि हुन्, जो पुस्तकमा औधी रुचि राख्छन् । उनी भन्छन्, अहिले इन्टरनेटमा सबै कुरा पाइन्छ । तर, पुस्तक पढ्दा जुन अलग महसुस हुन्छ, त्यो डिजिटल सामग्रीबाट हुँदैन । अनलाइन कमिक्स पढ्दा होस् वा फेसबुक रिल्स हेर्दा नै, पुस्तक पढ्दाको आनन्द मिल्दैन । यो फरक किसिमको अनुभूति हो ।तर, जेन जीको रोजाइ भने पृथक् रहेको उनको बुझाइ छ । उनीहरू पावर अफ मनी, रिच ड्याड, पुअर ड्याड, पावर अफ सब कन्सस माइन्ड जस्ता पुस्तक पढ्ने गर्छन् । पढेर समय कटाउने मात्र होइन, आफूलाई कसरी लाभ हुन्छ भन्ने कुरा पनि खोजिन्छ, शाहिल भन्छन् । प्लस टु पुस्तामा अत्यधिक रुचाइएका लेखक सुबिन भट्टराईलाई के लाग्छ भने जेन जीले फरक स्वाद खोजिरहेको छ । उनी भन्छन्, यो पुस्ताले रोमान्स, फेन्टासी र थ्रिलर जनराका पुस्तक पढ्छ । जेन जीले अनलाइन प्लेटर्फमबाट कस्तो पुस्तक खरिद गरेको छ भन्ने आधारमा फोर्ब्स म्यागेजिनले यो पुस्तामा लोकप्रिय पुस्तकको सूची सार्वजनिक गरेको छ । त्यसको शीर्ष सूचीमा जेके रोलिङको ह्यारी पोटर, वाल्टर डिनको मोनस्टर, जर्ज एम जोन्सनको अल ब्वाइज आर नट ब्लु, जुडी ब्लुमको डिनी लगायत छन् । पुस्तक बिक्रीको तथ्यांकमाथि फोर्ब्स लेख्छ, यो पुस्ता रोमान्स, रहस्य र काल्पनिक कथाहरू पढ्न रुचाउँछ ।पुस्तकमा यो पुस्ता स्वैरकाल्पनिक संसार सयर गर्न चाहन्छ वा आफूलाई अलग भूमिकामा पेस गर्न चाहन्छ । १५ वर्षीया किस्मा भन्छिन्, म हरर र थ्रिलर पुस्तक पढिरहेकी हुन्छु । किनभने त्यसले मलाई फरक संसारमा पुर्याउँछ र फरक पात्रहरूसँग भेट गराउँछ । त्यो समाज हाइरार्की छ वा छैन ? त्यहाँको परिवेश र संरचना कस्तो छ ? मलाई जान्ने चासो हुन्छ ।उनका अनुसार, जेन जी वाट प्याड, एओथ्री जस्ता अनलाइन प्लेटफर्मबाट फ्यान फिक्सन चहार्न रुचाउँछ । किस्मा भन्छिन्, त्यसमा कुनै पनि पुस्तकका कथा, पात्रलाई पाठकहरूले आफ्नो चाहनाअनुसार विस्तारित गर्न सक्छन् । त्यसरी विस्तार वा तोडमोड गरिएका कथा र पात्रहरू पढ्न पनि रमाइलो हुन्छ । किस्माका अनुसार, उनका सहपाठीहरू वियोगान्त प्रेमकथा पनि पढिरहेका हुन्छन् । रिया श्रेष्ठ धरानस्थित पूर्वाञ्चल इन्जिनियरिङ कलेजमा अध्ययनरत छिन् । कलेज र घरको एकोहोरो दैनिकीबाट दिक्क लागेपछि उनी पुस्तकको खोजी गर्छिन् । पुस्तकले आफूलाई वास्तविक संसारबाट बाहिर निकालेर काल्पनिक संसारमा पुर्याउने उनको अनुभव छ । रिया भन्छिन्, पुस्तकको संसार एकदमै सुन्दर र फरक हुन्छ, जसलाई म आफ्नो वास्तविक जीवनसँग तुलना गरेर रमाउँछु । उनले हरिवंश आचार्यदेखि पाउलो कोहलोसम्मको पुस्तक पढिसकेकी छन् । अहिले भने समकालीन रोमान्स लेखकहरूको पुस्तक उनको रोजाइमा पर्ने गरेको छ । प्रायः जेन जीहरू विदेशी लेखकका पुस्तकहरू पढ्ने गरेको बताउँछन् । ती पुस्तकहरू हाम्रो मनोविज्ञान अनुसार, हामीलाई नै लक्षित गरेर लेखिएको हुन्छ, शाहिल कट्टेल भन्छन्, त्यसैले हाम्रो जीवन भोगाइ, सोचाइसँग मिल्दो हुन्छ ।पुस्तक समीक्षक राजकुमार बानियाँका अनुसार, नेपालमा जेन जीलाई लक्षित पुस्तक लेखिएको भए पनि त्यो पर्याप्त छैन । अहिलेका अधिकांश लेखकले आफ्नै जमानाका कुरा लेखिरहेका उनको टिप्पणी छ । पुराना पुस्ताले आफ्नै भोगाइ र परिवेशको कथा लेखिरहेका छन्, उनी भन्छन्, अहिलेको नयाँ पुस्तामाथि लेखेका छैनन् ।लेखक अमर न्यौपानेले किशोर पुस्ताको कथा, किशोर पुस्तालाई नै लक्षित गरेर उपन्यास लेखेका थिए गुलाबी उमेर । यो उपन्यास उनले आफ्नो भोगाइ र अनुभूतिसँग नजिक रहेर लेखेको बताए । म शिक्षक छँदा मेरा विद्यार्थीलाई हेरेर, अवलोकन गरेर, मनोविज्ञान पहिल्याएर लेखेको कथा हो यो, उनी भन्छन् । त्यसबेला उनी आफ्ना विद्यार्थीलाई पाठ्यपुस्तक मात्रै नभई जीवन र जगत्बारे लेखिएका अन्य पुस्तक पनि पढ्न सिफारिस गर्थे । तर, उनीहरूको उमेर समूहलाई लक्षित गरेर लेखिएका नेपाली कथा, उपन्यास वा अरू विधाका कुनै पनि पुस्तक भेटिएन, उनी भन्छन्, मलाई त्यसबेला के लाग्थ्यो भने उनीहरूको आफ्नै कथा, उनीहरूकै शैलीमा लेखिएका भए कति चाख मानेर पढ्थे होलान् ।जेन जीको मनोविज्ञान, सपना, लक्ष्य, जीवन र दिनचर्या बुझेर लेख्ने काम अत्यन्त कम भएको समीक्षक बानियाँ बताउँछन् । नयाँ पुस्ताका लेखक भर्भराउँदो भएर आएका छैनन् । युवाको मनोविज्ञान बुझेर लेखिएको छैन, उनी भन्छन्, अर्कोतिर अंग्रेजी भाषामा अभ्यस्त भइसकेका अहिलेको पुस्तालाई नेपाली पढ्न गाह्रो छ । विद्यालयमा नेपाली र सामाजिक विषयबाहेक सबै अंग्रेजीमा पढाइ हुन्छ । यो पुस्ता नेपाली अक्षरहरूमा त्यति अभ्यस्त छैनन् । यसले गर्दा भोलि नेपाली पुस्तक वा साहित्यबाट जेन जी पुस्ता विच्छेद हुने त होइन ? यसमा संशय र सुधार गर्नुपर्ने बेला आएको उनी बताउँछन् । नेपालमा यो पुस्ताको सेक्सन साह्रै थोरै छ जस्तो लाग्छ, सुबिन भन्छन्, यो पुस्तामा लक्षित फिक्सन लेख्न लेखकलाई प्रोत्साहन पनि गरिँदैन । उनका अनुसार, फिक्सन भन्नासाथ सामाजिक मुद्दा मात्रै बढी लेखिनुपर्छ भन्ने बुझाइ छ । हामीकहाँ वयस्क एवं प्रौढलक्षित पुस्तक बढी छन्, तर जेन जीका लागि लेखिएको छैन, सुबिन भन्छन्, त्यही भएर उनीहरू बाहिरका पुस्तकमा लगाब राख्छन् । समर लभ प्लस टु पुस्तामा रुचाइए पनि यो एडल्ट फिक्सन भएको सुबिन बताउँछन् । त्यो वयस्कको प्रेम, रोमान्स र संघर्षको कथा हो, सुबिन भन्छन्, यसलाई म इमोसनल लभ स्टोरी भन्न रुचाउँछु । नेपालमा उमेर समूहलाई लक्षित गरेर कथा, उपन्यास एवं पुस्तक लेख्ने परिपाटी नभएको उनको बुझाइ छ । यहाँ कसैले लेखेको पुस्तक चल्यो भने सबैले सोही शैली पछ्याउने प्रवृत्ति छ । फलानोको पुस्तक चल्यो, फलानोले पुरस्कार पायो भनेर त्यस्तै लेखिने गरेको छ । त्यसैले यी पुस्ताका लागि पनि लेख्न लेखक स्वयम्ले हिम्मत गर्नुपर्छ, सुबिन भन्छन्, यसका लागि कल्पनाले मात्र पुग्दैन । उनीहरूको मनोविज्ञान, रुचि, सपना, जीवनशैलीबारे सूक्ष्म अध्ययन जरुरी छ । यसरी लामो समय खर्चिएर, खोजअध्ययन गरेर, मनोविज्ञान केलाएर पुस्तक लेख्नका लागि आर्थिक सुरक्षाको विषय पनि आउने उनी बताउँछन् ।समीक्षक सुशान्त गुरुङका अनुसार, हामीकहाँ कल्पना गरेर लेखिएका पुस्तक बढी छन् । कल्पनामा डुब्नु राम्रो कुरा हो, उनी भन्छन्, तर, त्यो कल्पना जीवन, जगत्, संस्कृति, समाजसँग अभिन्न रूपले जोडिएको हुनुपर्छ । पछिल्लो समय लेखकहरू चाँडै लेख्ने, चाँडै चर्चामा आउने, चाँडै नाम कमाउने लहडमा छन् । यसले गर्दा उनीहरूको कृति परिपक्व र पठनीय नहुने जोखिम छ । लहडमा लागेर बढी काल्पनिक र यथार्थसँग मिल्दै नमिल्ने कुरा लेखिनु भएन, सुशान्त भन्छन्, हामीकहाँ अध्ययन, अनुसन्धानको जरा एकदमै कमजोर देखिन्छ । हिजोको पुस्ताको तुलनामा आजको पुस्ता विज्ञान र प्रविधिको पहुँचमा अगाडि छन् । उनीहरू कुन सही कुन गलत छुट्याउन नसक्ने भएकाले सूचनाको बाढीले नै उनीहरूलाई बगाउन सक्छन् । तर, त्यो कुराले जरा वा पिँध बिर्सन सक्ने सम्भावना बढी देखिन्छ । उनी भन्छन्, समाजको पिँध बुझाउने काम लेखकहरूको हो । दिशानिर्देश गर्ने काम हो । लेखकहरू आफ्नो कर्तव्यबाट च्युत भएका छन् । गुरुङका अनुसार, कस्तो पुस्तक रुचाउँछन् भन्ने प्रश्न उमेर समूहले पनि निर्धारण गर्छ । किशोरहरू प्राकृतिक रूपमा प्रेम, रोमान्स, फेन्टासी पढ्न रुचाउँछन् । तर लेखकको काम पाठकले के खाजेका छन् भन्दा पनि उनीहरूलाई कस्तो आवश्यकता छ भनेर बुझ्नु हो, उनी भन्छन्, किनभने यही पुस्ताले भोलिको समाज र राज्यलाई निर्देशित गर्ने हो । उनीहरूलाई सही मार्गदर्शन हुने खालको विषय र विधाहरूमा लेखिनुपर्छ । मिलन संग्रौलाले युवा पुस्ताको प्रेम, रोमान्सबारे पर्पला, बाबऋ जस्ता पुस्तक लेखेका छन् । उनका अनुसार, २०६२०६३ को परिवर्तनपछि नेपाली समाजमा किशोरकिशोरी जुन मनोविज्ञानबाट गुज्रिए तिनहरूकै प्रेम र मनोभावनामा आधरित पुस्तक हो उनको । नेपालमा यो पुस्तालाई लक्षित गरेर त्यति धेरै पुस्तक लेखिएका छैनन्, उनी सुनाउँछन्, किनभने यसलाई प्रायःले हल्काफुल्का विषय मान्ने गरेका छन् । जुनसुकै विधा र जुनसुकै उमेर समूहका लागि लेखिए पनि त्यसमा न्याय गरिनुपर्ने सुबिनको बुझाइ छ । उनी भन्छन्, राम्रो र मिठो भाषामा लेख्नुपर्छ । प्रभावकारी ढंगले आख्यानको धर्म निर्वाह गरेर लेखिनुपर्छ । उनले के पाएका छन् भने जेन जीमा पठन संस्कृति विकास भएको छ । ठाउँठाउँमा खुलेका बुक क्लब, कफी एन्ड बुक क्याफे, पुस्तकालय र त्यहाँ देखिने किशोर पुस्ताको भीडले यसैलाई पुष्टि गर्छ ।"
कवितामा कालिक चेतना,"राजधानीमा बसेर कुनै समय पत्रकारिता गरेका विमल वैद्य अहिले मूलथलो इलाममा कविता लेखन र साहित्यिक गतिविधिमा सक्रिय छन् । उनको चौथो कवितासंग्रह युगको तटमा उभिएर हालसालै प्रकाशित छ । संग्रहका कविता उनले बाँचेकोभोगेको समयको अभिलेख हो, जसले विभिन्न कालखण्डका स्वर बोलिरहेका छन् । जस्तैः उनी बाल्यकालमा पुग्छन्, शिक्षकको स्नेह र सिर्कनो सम्झिन्छन् । घरी छुटेर गएका प्रियजनको यादमा तड्पिन्छन् र आफूलाई सम्हाल्छन् । जीवनमृत्यु चिन्तन, मान्छेका भोक, पीडा, अभाव, सामाजिकराजनीतिक बैचैनी उनका कवितामा छन् । समाजराजनीतिका ठूल्ठूला जार्गन वैद्यका कवितामा छैनन्, सरलतामै सूक्ष्म रूपमा त्यस्ता विषय उधिनेका छन् । जस्तो कि गाउँको खबर मा उनले रित्ता र सुनसान बन्दै गइरहेका आम गाउँको सदृश्य वर्णन गरेका छन् । श्रमका लागि विदेशिएका नौजवानको लस्कर, बाँझो खेतबारी, वृद्ध बाआमाको वित्यासलाग्दो प्रतीक्षा, निरासिएका चौतारी त देशका हरेक गाउँको विशेषता बनिसकेको छ । पुँजीवादको दुबो फैलिरहेको गाउँमा परिवर्तन त देखिएको छ, तर आवरणमा मात्रै । घरका साना कोठाको स्वरूप फेरिएरपार्लर बनेका छन्गाउँको सानो किराना पसलको बार्दलीमामनी ट्रान्सफरको बोर्ड झुन्डिएपछिदेशको अर्थतन्त्रको आधार बदलिएको छ (गाउँको खबर)नेताहरूको सत्तास्वार्थ र भ्रष्ट चरित्रले आम नागरिकमा निराशा छ । हाम्रो शैक्षिक प्रणालीले सर्टिफिकेट दियो, सीप दिएन । न रोजगार दियो न स्वरोजगार बन्ने वातावरण मिलायो । निम्नमध्यम वर्ग यतिबेला राजनीतिक डिप्रेसनमा छ । यही डिप्रेसको अभिव्यक्ति हो, दाहिने खल्तीको पर्स । उनका अधिक कवितामा कल्पना होइन, यथार्थको पुट बढी छ । उनको आत्मस्वीकृति छ अप्ठ्यारा शब्दहरूको प्रयोग, क्लिस्ट बुनोट र गह्रौं विम्बहरूबाट सधैं दूर रहने म आफ्नै समकालीन भोगाइलाई कवितामा लेख्न मन पराउँछु । समकालीन समयचेतमा कवि पोखिन्छन्, यसरीलय हराएर वेदका ऋचाहरूबाटकेवल स्तुतिको भक्तिगान सुनिन थालेको बेला हो योमान्छेलाई देवत्वमा अनूदित गरेर आस्थाको भ्रमित भजन गाउँदैमामान्छे कहिल्यै भगवान् बन्न सक्दैन (आगो बर्सिरहेको समयछेउ)असंगत समय र वर्तमानप्रतिको असन्तोष उनका कवितामा पाइन्छ । घाट मृत्यु चिन्तन बोकेको कविता हो । उनले यसमा व्यर्थको भागदौड, हतारो, अहम् र स्वार्थका लागि मान्छेले गुमाउँदै गएको मानवीयताप्रति चिन्ता गरेका छन् । विश्व नै एकसाथ सन्त्रासमा बाँचेको कोरोना युग लाई उनले अभिलिखित गरेका छन् अन्तिम इच्छा मा । नागरिक सन्निकट मृत्युका लागि लामबद्ध भइरहेको निर्मम समयमा शासकको बेवास्ताप्रति उनी असन्तुष्टि पोख्छन् । यो कविता अकालमै ज्यान गुमाएका नागरिकप्रतिको श्रद्धाञ्जली हो । वैद्यका पोट्रेट कविता सुन्दर लाग्छन् । सैलुन चलाउने शिव ठाकुर हुन् या कवि विष्णु नवीन । कुनै बेला इलाममा व्यंग्यविद्रोहबाटै चेतनाको विगुल फुक्न हिँडेका विष्णु नवीनलाई वैद्यले नजिकबाट खिचेका छन् । नवीनका कैयौं किस्सा छन्, जसको फरक अध्ययन हुन सक्ला । तर, उनी सामयिक विसंगतिविरुद्ध आफ्नै शैलीमा विद्रोह छेडेर हिँड्ने सच्चा कवि थिए । नजिककाहरूले नै उनलाई अनेक ट्याग भिराए । त्यसो त देवकोटालाई पागल र रिमाललाई सन्काहाको पगरी गुथाउने चिसो समाज हो यो । चपाएर आफ्नै जिब्रोरगत चुहाउँदैयो लाटो युगलाईबोल्ने सामर्थ्य दिएको हुँबोल ए मान्छेहरूमभन्दा फरक बोलमभन्दा अलग बोल (म उही विष्णु नवीन हुँ)घूस खाने कर्मचारी, लेनदेनमा लिप्त न्यायाधीश, तस्करसँग साँठगाँठ गर्ने प्रहरी, अस्वस्थ सामग्री उत्पादन गर्ने उद्योगी, मेडिकलबाट कमिसन खाने डाक्टरप्रति कविको असन्तोष छ । हालको शिक्षा प्रणाली र राजनीतिले जन्माउने प्रवृत्ति नै यस्तै हो भन्छन् उनी । स्कुल जाने छोरालाई कवितामा उनी पाठ्यक्रम पढेर केही हुन्न भनेर सम्झाउँछन् । बरु चरित्र र आत्मस्वाभिमान पढेर असल बन्न सुझाउँछन् । राजनीतिक दलको झोला बोक्ने शिक्षक, तारे होटलमा सरकारी दारु पिउने नागरिक समाजका अगुवा, समयचोर प्राध्यापक, विदेशीको इसारामा चल्ने कूटनीतिज्ञ सबैको चरित्र उदाङ्गो पारेका छन् ।चार दशकदेखि कवितामा साधनारत वैद्यका यी कविता युगीन अभिव्यक्ति हुन् । समाजका विसंगतिविरुद्ध चेतनाको मसी खर्चिने कविले तिमी नहुँदा मा महिलालाई रुढी परम्पराले थोपरेकै जिम्मेवारीबाट भने किन मुक्त गर्न नसकेका होलान् ? प्रश्न उठ्न सक्छ । उनका दुई कवितामा भने गम्भीर त्रुटि देखिन्छ । पेज २९ र ९५ मा शीर्षक (लय हराएको गीत र सुखी सपना) फरक भए पनि केही शब्द यताउता पारेर राख्नु कविकै खेलाँची कि प्राविधिक त्रुटि ? यस्ता कमजोरी छाडिदिने हो भने कवि वैद्यले आफू बाँचेको युगको तटबाट नियालिरहेका छन् मानिसका दैनिकी, समाजको बेचैनी, राजनीतिको स्वार्थ र नेताको आडम्बर । उनका कवितामा मानवीय र सामाजिक संवेदना छन् । समग्रमा कालिक चेतना र युगबोध नै उनका कविताका वैशिष्ट्य हुन् ।"
युवा चेतनाको निसानामा विश्वव्यापी ब्रान्ड,"विश्वकै ठूलो कफीहाउस सञ्जाल स्टारबक्स केही समययता एकपछि अर्को विवाद र आलोचनाको घेरामा छ । पछिल्लो आलोचना कम्पनीका नवनियुक्त प्रमुख कार्यकारी अधिकृत (सीईओ) ब्रायन निकोलको नियुक्तीपत्रको सर्तले निम्त्याएको छ । त्यसमा उनी हप्तामा तीन दिन जेट विमान चढेर कार्यालय आऊजाऊ गर्ने विषय उल्लेख छ । ग्राहकलाई कागजका कपमा कफी बेचेर वातावरणमैत्री हुन पाठ सिकाउने कम्पनीले आफ्नो सीईओलाई चाहिँ प्रतिघण्टा २ हजार किलोग्राम कार्बन डाइअक्साइड उत्सर्जन गर्ने जेट विमानबाट यात्राको सुविधा दिनु विरोधाभासपूर्ण, आडम्बर र ढोंगीपन भएको भन्दै व्यापक आलोचना भइरहेको हो । सन् २०२३ देखि विश्वव्यापी बहिष्कारको मार खेपिरहेको स्टारबक्सले त्यही समस्या सल्टाउन गत साता लक्ष्मण नरसिंहनलाई सीईओ पदबाट हटाएर ब्रायनलाई नेतृत्व सुम्पिएको थियो । पोहोर मात्रै सीईओ बनेका लक्ष्मणले स्टारबक्समाथि विश्वव्यापी राजनीतिक तनाव हाबी हुँदा कम्पनीको ब्रान्ड प्रतिष्ठा जोगाइराख्न खुब चुनौती झेल्नु परेको थियो । गत अक्टोबर ७ मा इजरायलहमास द्वन्द्व सुरु भएयता स्टारबक्सको प्रत्यक्ष सम्बन्ध इजरायली संस्थापनसँग रहेको र कम्पनीले इजरायली सेनालाई सघाइरहेको हल्ला चलेपछि विश्वभरै र विशेषगरी मुस्लिमबहुल देशमा स्टारबक्स बहिष्कार अभियान व्यापक बनेको थियो । यो अझै जारी छ । सन् २०२३ मा आफ्ना कर्मचारीहरूलाई एलजीबीटीआई सम्बन्धी प्राइड डेकोरेसन गर्नबाट रोकेको आरोप खेपेपछि विश्वभरका युवा वर्गमाझ स्टारबक्स थप आलोचित बन्न पुग्यो । सन् २०२४ को सुरुमा प्यालेस्टाइनको समर्थनमा सन्देश प्रवाह गर्ने आफ्नै कम्पनीका कर्मचारी युनियनसँग समेत विवादमा फसेको थियो । फलस्वरूप स्टारबक्सको उत्तर अमेरिकी व्यापारमा झन्डै २ प्रतिशत र विश्वव्यापी व्यवसायमा लगभग ७ प्रतिशतको गिरावट आइसकेको छ । कम्पनीको अन्तर्राष्ट्रिय आम्दानीमा २३ प्रतिशत ह्रास आएको र पछिल्लो एक महिनामै आफ्नो सेयर मूल्यमा ७४ प्रतिशतको पहिरो गएर झन्डै १२ अर्ब अमेरिकी डलरको क्षति व्यहोरेको छ ।कम्पनीले आफ्नोतर्फबाट कुनै पनि गल्ती नभएको स्पष्टीकरण दिँदै आए पनि सामाजिक सञ्जालमा ब्वाइकटस्टारबक्स जस्ता ह्यासट्याग उल्लेख्य मात्रामा पोस्ट भइरहेका छन् । विभिन्न भूराजनीतिक लफडा जारी रहँदा यस्तो बहिष्कारको सामना स्टारबक्सले मात्रै नभएर अन्य विश्वव्यापी ब्रान्डहरूले पनि गरिरहेका छन् । इजरायलप्यालेस्टाइन, रुसयुक्रेन, चीनताइवान, भारतचीनसमेत विश्वका विभिन्न भागमा जारी प्रत्यक्ष युद्ध वा अप्रत्यक्ष दुई देशीय तनावहरूमा कसैको पक्ष लिएको वा नलिएको भनेर ग्लोबल ब्रान्डहरू बहिष्कारमा पर्दै आएका छन् । सामाजिक सञ्जालमार्फत भइरहेको ब्वाइकट अभियानले ब्रान्डहरूको वित्तीय अवस्था, आम्दानी र ब्रान्ड भ्यालुमा ठूलो असर पुर्याइरहेको छ । म्याकडोनल्ड्स, केएफसी, पिज्जा हट, बर्गर किङजस्ता फास्टफुड चेनदेखि एडिडास, जारा, पुमा जस्ता पहिरन र स्पोर्टस् ब्रान्ड बहिष्कारको मारमा परेका छन् । इजराइलप्यालेस्टाइन द्वन्द्वका कारण एयर बी एन्ड बी, बुकिङ डट कमजस्ता हस्पिटालिटी कम्पनीहरू पनि बहिष्कार अभियानको चपेटामा परेका छन् । इजरायलले नियन्त्रणमा लिएका र कतिपय विवादित भूमिमा यी कम्पनीले आफ्ना व्यवसाय जारी राखेको भन्दै बहिष्कार गरिएको हो । विवादित भूमिमा व्यवसाय सञ्चालन गर्न अमेरिकी कानुनले प्रतिबन्ध नगरेको, तर विश्व समुदायले मानिसहरू विस्थापित भएको ठाउँबाट कम्पनीहरूले नाफा कमाउनु उचित नभएको उल्लेख गरिरहँदा केहीबाट चाहिँ यस्ता ठाउँबाट व्यवसाय नहटाउन सुझाव आउने गरेको एयर बी एन्ड बीले आफ्नो वक्तव्यमा उल्लेख गरेको छ ।रुसयुक्रेन युद्ध चर्किएसँगै म्याकडोनाल्ड्स, कोकाकोला, आइकिया जस्ता कम्पनीहरू रुसमा आफ्नो सञ्चालन बन्द गर्न बाध्य भए । एच एन्ड एम र नाइकी लगायत ब्रान्डले चीनको सिन्जिआङमा उइगर मुस्लिम समुदायबारे चासो राखेको भन्दै चिनियाँ बजारमा ती ब्रान्ड बहिष्कारमा परे । दुवैले ठूलो आर्थिक क्षति बेहोर्नुपरेको छ । दक्षिण कोरियाली गाडी निर्माता हुन्डाईको पाकिस्तानी साझेदारले कास्मिर ऐक्यबद्धता दिवसको समर्थनमा ट्वीट गरेपछि भारतमा हुन्डाई बहिष्कारको माहोल बन्न पुग्यो । यस्तै, कोभिड आसपाससम्म हङकङमा भएको प्रदर्शनका बेला चिनियाँ सरकारको कदमविरुद्ध बोलेको निहुँमा केही पश्चिमा ब्रान्ड बहिष्कारमा परे । सामाजिकराजनीतिक परिवर्तनका लागि यस्ता बहिष्कारहरू कहिलेकाहीं अर्थपूर्ण हुने भए पनि यसले गर्दा धेरै मानिसले रोजगारी गुमाउनेदेखि विश्वव्यापी आर्थिक कठिनाइहरू उत्पन्न हुने जोखिम रहन्छ । पछिल्ला बहिष्कारले अन्तर्राष्ट्रिय बजारमा व्यवसाय सञ्चालन गर्ने कम्पनीहरूलाई स्थानीय भावना र सम्भावित परिणतिबारे मनन गर्न आवश्यक रहेको सन्देश दिने व्यवसाय मामिलाकी विज्ञ जो रुस्तनले बिजनेस टु कम्युनिटी पोर्टलमा लेखेकी छन् । म्याकडोनाल्डस्ले झेलिरहेको बहिष्कारका विषयमा नालीबेली उतारेकी उनले थप लेखेकी छन्, स्थापित विश्वव्यापी ब्रान्डहरूले भूराजनीतिक द्वन्द्वका जटिलताहरूलाई अब सावधानीपूर्वक पर्गेल्नुपर्ने बेला आएको छ ।गत वर्ष अक्टोबरमा अमेरिकी फास्टफुड कम्पनी म्याकडोनाल्ड्सले इजरायली सेनालाई निःशुल्क खाना दिने घोषणा गरेपछि मुस्लिमबहुल देशहरूले यसको चर्को आलोचना गरे । यसले गर्दा सन् २०२० यता कम्पनीले पहिलोपटक आफ्नो व्यवसायमा गिरावटको सामना गर्नुपर्यो । अघिल्लो वर्षको पहिलो त्रैमासिकको तुलनामा आफ्नो नाफामा झन्डै १२ प्रतिशतको गिरावट झेलेको म्याकडोनल्ड्सको विशेषगरी मध्यपूर्व, पाकिस्तान, युरोपका कतिपय बजार र मुस्लिमबहुल देशहरूमा रहेको व्यवसायमा भारी गिरावट आएको द इन्टरसेप्ट को तथ्यांक छ ।इजरायलस्थित आफ्नो फ्रान्चाइज रेस्टुरेन्टले इजरायली सैनिकलाई खाना ख्वाउने घोषणा गरेको र फ्रान्चाइजीहरू स्वतन्त्र रूपले काम गर्ने भएकाले त्यसमा ग्लोबल म्याकडोनाल्ड्सको कुनै संलग्नता नरहेको कम्पनीको अमेरिकास्थित मुख्यालयले दाबी गर्दै आएको छ । बहिष्कारका कारण बिक्री र आय घटेपछि कम्पनीले इजरायलका २२५ वटै फ्रान्चाइज रेस्टुरेन्ट खरिद गर्ने घोषणा गर्यो । यसले कम्पनीको वित्तीय प्रतिवदेनमा ०७ प्रतिशतको वृद्धि देखाए पनि बहिष्कार र विवाद थप चर्कियो । बीबीसीका अनुसार कुवेत, मलेसिया र पाकिस्तानले इजरायलको समर्थन गर्ने म्याकडोनाल्ड्सको निर्णयविरुद्ध संयुक्त विज्ञप्ति नै जारी रहेर यस्तो कम्पनीबाट आफूहरू टाढा रहन रुचाउने धारणा राखेका छन् ।जारी सैन्य द्वन्द्वसँग जोडिएर विवादित एवं बहिष्कारमा परेको अर्को प्रमुख ब्रान्ड एडिडास हो । यसमा प्यालेस्टाइन मूलकी अमेरिकी सुपरमोडेल बेला हाडिड जोडिएकी छन् । प्यालेस्टिनी जनताको हकहितका पक्षमा आवाज उठाउने हाडिडलाई एडिडासले आफ्नो एसएल ७२ जुत्ताको विज्ञापनका लागि छनोट गरेपछि इजरायली सरकार र इजरायली पक्षधर समूहहरूले एडिडासको आलोचना गरेका थिए । हाडिडले प्रचार गर्ने भनिएका जुत्ता सन् १९७२ को म्युनिख ओलम्पिक्समा पहिलो पटक सार्वजनिक गरिएका थिए । त्यस ओलम्पिक्समा प्यालेस्टिनी सैन्य समूह ब्ल्याक सेप्टेम्बर ले ११ जना इजरायली खेलाडीको हत्या गरेको र एडिडासले प्यालेस्टाइनकै समर्थक हाडिडलाई फिचर गराएको भन्दै विरोध खेप्नुपरेको थियो ।आलोचनाले रन्थनिएको उक्त प्रख्यात जर्मन स्पोर्ट्स ब्रान्डले सबैतिरबाट त्यो विज्ञापन हटाएर हाडिड र ऐतिहासिक घटनासँगको सम्बन्ध नियोजित नभएको भन्दै सार्वजनिक रूपमा माफी पनि माग्यो । यस घटनाले एडिडासलाई संकटमा पारेको थियो । क्षति न्यूनीकरणका लागि कम्पनीले कस्तो कदम चाल्यो भन्नेबारे जानकारी उपलब्ध छैन । हाडिड भने आफ्ना विचारमा अडिग छिन् । प्यालेस्टिनी समर्थकहरूको अगुवाइमा दुई दशकदेखि चलिरहेको ब्वाइकट, डाइभेस्टमेन्ट, स्यांक्सन (बीडीएस) आन्दोलनले पनि पछिल्लो समय प्यालेस्टिनीहरूको अधिकार उल्लंघनमा संलग्न रहेको आरोपमा विभिन्न इजरायली एवं अन्तर्राष्ट्रिय कम्पनीलाई लक्षित गर्दै बहिष्कार अभियानलाई मलजल गरिरहेको छ । यही आन्दोलनका कारण मलेसियामा केएफसी बहिष्कार अभियानअन्तर्गत १ सयभन्दा धेरै आउटलेट अस्थायी रूपमा बन्द भएका छन् ।भूराजनीतिक तनावले गर्दा ब्रान्डहरू बहिष्कार र प्रतिबन्धमा परेको उदाहरण खोज्न धेरै पर जानुपर्दैन । छिमेकी भारत र चीनकै प्रसंग हेरौं, सन् २०२० को जुनमा भारतस्थित लद्दाखको गलवान उपत्यकामा सीमा सुरक्षामा तैनाथ भारतीय र चिनियाँ सैनिकहरूबीचको झडपमा झन्डै दुई दर्जनको मृत्यु भएको खबर सार्वजनिक भयो । दुई देशले एकअर्कालाई घटनाको लागि दोष दिँदै आएका छन् । पछिल्लो ४५ वर्षकै खराब मानिएको सो झडपको ठूलो असर राजनीतिक र सामरिक क्षेत्रमा भन्दा बढी दुई देशको व्यावसायिक सम्बन्धमा पर्न गयो । कतिपय राजनीतिक तहमै निर्णय गरेर र कतिपय सार्वजनिक रूपमा बहिष्कारको चपेटामा परेका दुवै देशका व्यावसायिक कम्पनीहरू त्यसयता निरन्तर समस्याको सामना गर्दै आएका छन् । सन् २०२० को सुरुतिर भारतमा झन्डै ३३ अर्ब अमेरिकी डलर बराबरको निर्यात गर्दै आएका चिनियाँ कम्पनीहरूको व्यवसाय गलवान घटनायता २५ प्रतिशतभन्दा बढीले घटिसकेको इन्डिया टुडे को आकलन छ । केही हदसम्म राजनीतिक प्रभाव भए पनि यो ह्रासको मुख्य कारण सार्वजनिक रूपमै र मुख्यतया राष्ट्रवादी भारतीय युवाहरूले प्रचार गर्दै आएको चिनियाँ उत्पादन बहिष्कार भएको सो समाचारमा उल्लेख छ । यस्तै, ग्लोबल टाइम्स को एक रिपोर्टले भारतमा हुने चिनियाँ लगानीमा झन्डै ६६ प्रतिशतले गिरावट आइसकेको उल्लेख गरेको छ । भारतीय बजारमा कुनै समय प्रभुत्व रहेका ओप्पो, भिभो, हुवावेजस्ता स्मार्टफोनको बजारमा सो बहिष्कार अभियानले लगभग २० प्रतिशत र दैनिक जनजीवनमा प्रयोग हुने विद्युतीय सामग्रीहरूको बिक्रीमा ४० प्रतिशत ह्रास आएको तथ्यांक सार्वजनिक भएका छन् । बहिष्कारको प्रभाव उत्पादनहरूमा सीमित रहेन, भारतले आफ्नो देशमा प्रयोग हुने २ सयभन्दा बढी चिनियाँ एपहरूमा समेत प्रतिबन्ध लगाइदियो । यसले गर्दा विश्वमै चल्तीका चिनियाँ ब्रान्डहरू भारतमा समेत चल्तीका ५ सय सूचीबाट बाहिरिए । सरकार र नेताहरूका सार्वजनिक अभिव्यक्तिले भूराजनीतिको समस्यालाई चिनियाँ उत्पादन र सेवा जनजीवनकै तहसम्म अस्वीकार गर्ने र चीनविरुद्धको भावना अत्यधिक बढेको बीबीसी ले लेखेको छ । नेपालको उत्तरतिरको तनावले पनि बहिष्कारको रूप लिन सुरु गरेको छ । केही समययता एकअर्काको कडा प्रतिवाद गर्दै आएका चिनियाँ र ताइवानी नेतृत्वका आलोचनात्मक सार्वजनिक अभिव्यक्तिको असर बजार र उपभोक्तामा पर्न सुरु भएको हो । ताइपेइ टाइम्स मा प्रकाशित एक सम्पादकीयमा कसरी ताइवानका सर्वसाधारणहरू चिनियाँ सेवा र उत्पादन बहिष्कार गर्न र बढी स्थानीय उत्पादन प्रयोग गर्नतिर ढल्किँदै छन् भनेर लेखेको छ ।चीनले पनि सयौंको संख्यामा ताइवानी खाद्य उत्पादक कम्पनीहरू र कैयौं चलेका प्रविधि कम्पनीबाट सेवा लिन बन्द गरिदिएको छ । तथ्यांक अत्यन्तै नियन्त्रित रहने भए पनि दुई देशबीच पछिल्लो भूराजनीतिक समस्याले बढाएको व्यावसायिक तनाव र बहिष्कार अभियान सरकारी र राजनीतिक तहमा सीमित नरहेर सर्वसाधारण र विशेषगरी युवाहरूले नै बहिष्कारको अगुवाइ गर्ने तहमा पुगेको सहजै अनुमान लगाउन सकिन्छ । शीतयुद्धको समाप्ति र विश्व बजारमा चीनको औपचारिक प्रवेशले निरन्तर वृद्धि र प्रभाव बिस्तार गरेका ठूला प्रविधि, घरायसी प्रयोग, सवारी, पहिरन लगायतका ब्रान्डहरूलाई त्यसयताका केही दशक व्यावसायिक रूपमै फलिफाप भएको देखिएको थियो । तर, सन् २०१० यता बिस्तारै भूराजनीतिक विवाद र कतिपय युद्धका कारण हुने बहिष्कार यस्ता विश्वव्यापी कम्पनीहरूका लागि निरन्तर टाउको दुखाइ बन्न सुरु भएको छ । विश्व परिवेशमा हरेकजसो युद्ध र भूराजनीतिक तनावको ठूलो सिकार विश्वका ठूला ब्रान्डहरू हुने गरेको देखिएको छ । रुसयुक्रेन, चीनताइवान, इजरायलप्यालेस्टाइनसँगै अफ्रिकाका कतिपय देशमा जारी क्षेत्रीय युद्ध र तनाव अनि अमेरिकाचीनबीचको खुला व्यापार युद्धले अर्बौं अमेरिकी डलरको बजार साम्राज्य बनाएका यी ब्रान्डहरूलाई झस्काएको छ । सामाजिक सञ्जालको प्रयोगले सजिलो बनाइदिएपछि सर्वसाधारणको तहमै हुने बहिष्कार अभियानहरूले उनीहरूको आम्दानी र प्रभावमा पनि धक्का पर्न सुरु भएको पछिल्ला उदाहरणहरूमा देख्न सकिन्छ । अमेरिकी न्युज वेबसाइट एक्सिओस ले झन्डै ५ सयवटा लगानी संस्थाहरूमा गरेको एक सर्वेक्षणले भूराजनीतिलाई विश्वकै अर्थतन्त्रको सबैभन्दा ठूलो जोखिम मानेको छ । १५ देशका झन्डै १५ हजार व्यक्तिबीच एल्डरम्यानले गरेको एक अध्ययनलाई आधार मान्दै एक्सिओस भन्छ, उपभोक्ताहरूले आफ्ना व्यावसायिक निर्णयहरू लिने क्रममा कुनै ब्रान्डको ख्यातिसँगै भूराजनीतिलाई पनि जोडेर हेर्ने चलन बढ्दै गएको छ ।फ्रान्स, जर्मनी, चीन, भारत, यूएई, अमेरिकालगायत देशमा आफ्नो राष्ट्रिय प्राथमिकताले कुन ब्रान्ड छान्ने भन्नेमा प्रभाव पर्न थालेको र साउदी अरबजस्ता देशमा समेत स्थानीय उत्पादनलाई सघाउन खोज्नेहरू एक वर्षमै उल्लेख्य बढेर गएको देखिएको छ । सो अध्ययनमा संलग्न झन्डै ८० प्रतिशतले आफूहरू कुनै वस्तु तथा सेवा कहाँ उत्पादन भएको हो भन्ने आधारमा त्यसलाई बहिष्कार गर्न तयार रहेको बताएका छन् । झन्डै ८० देशमा सानाठूला निर्वाचन हुने यो वर्ष राजनीतिक मतभेद उल्लेख्य रहेको र अधिकांशले आफूले छान्ने ब्रान्डमा राजनीतिको असर बढ्दो रहेको स्विकारेका छन् । एकपछि अर्को बहिष्कार अभियान र त्यसमा युवा तथा सामाजिक सञ्जाल प्रयोगकर्ताको उल्लेख्य उपस्थितिलाई पनि राजनीतिक मतभेद र भूराजीनीतिको उथलपुथलले बढाएको अध्ययनको निष्कर्ष छ । विशेषगरी युवा उपभोक्तामाझ लोकप्रिय रहने विश्वव्यापी ब्रान्डहरू दुई देशबीचको द्वन्द्व वा भूराजनीतिक कारण मात्रै बहिष्कारको चपेटामा परेका भने होइनन् । उपभोक्ताहरूको बढ्दो जागरुकता, मिथ्या सूचना, उपभोक्ता अभियन्ताहरूका कारण पनि ब्रान्डहरू अस्वीकृत हुन थालेका छन् । आफ्ना मूलभूत मान्यताहरूमा आधारित रहेर कुनै वस्तु तथा सेवा खरिद गर्ने वा नगर्ने भन्ने निर्णय लिनेहरूको संख्या पनि बढ्दै गएको एल्डरम्यान को सर्वेक्षणमा भेटिएको छ । सन् २०१८ मै सर्वेक्षणमा संलग्नमध्ये झन्डै ६४ प्रतिशतले आफूले सामाजिक वा राजनीतिक रूपमा समर्थन वा विरोध गर्नेनगर्ने विषयले कुनै खरिद वा बहिष्कार हुन सक्ने जनाउ दिएका थिए । यस्तो खाले भावना जापान, दक्षिण कोरिया, बेलायत, जर्मनी, चीन र अमेरिकामा उल्लेख्य रूपमै बढ्दै गएको अध्ययनका क्रममा पाइएको थियो । सामाजिक सञ्जालमा कुनै आरोप वा मिथ्या सूचनासमेत भाइरल बनाउन सजिलो भएको र यसले गर्दा बहिष्कार अभियानहरू झनै प्रभावकारी बन्दै गएको विश्लेषकहरू बताउँछन् । केही समयअघि अमेरिकी वायुसेवा कम्पनीले आफ्ना एक विमान परिचारकलाई प्यालेस्टाइनको समर्थनमा उक्त देशको झन्डा लगाएको आरोपमा जागिरबाट बर्खास्त गरेको भन्ने आरोप भाइरल भएको थियो । बहिष्कार अभियान र आलोचनाबाट डराएर सो कम्पनीले त्यस्तो नगरेको स्पष्टीकरणसहितको विज्ञप्ति नै जारी गर्नुपर्यो । सन् २०२२ मा टर्गेट र सन् २०२३ मा इल लिली, बडलाइटजस्ता कम्पनीहरूले भूराजनीतिसँग कुनै साइनो नभएका मिथ्या सूचनाकै आधारमा बहिष्कार र आर्थिक क्षति व्यहोरेका थिए । विश्वव्यापी रूपमा भूराजनीतिसँगै बहिष्कारको अर्को कारण बन्ने गरेको महत्त्वपूर्ण पक्ष चाहिँ उपभोक्ताहरूको बढ्दो जागरुकता हो । विश्वव्यापी र क्षेत्रीय ब्रान्डहरूमा मूल्य र गुणस्तरसँगै कहाँ र कसरी उत्पादन भएको र उत्पादन हुँदा न्यूनतम मानवीय पक्षहरूलाई ध्यान दिएनदिएको पक्षहरूले पनि बहिष्कार निम्त्याउने गरेका छन् । चीनको सिन्जेन लगायत क्षेत्रमा उत्पादन हुने कतिपय ठूला ब्रान्डले बाल मजदुरलाई काममा लगाएको वा न्यूनतम मानवीय मर्यादा पालना नगरेको भन्दै बहिष्कार र आलोचना झेलेका थिए । यस्तै विषयमा नाइकी, एच एन्ड एमजस्ता कम्पनीलाई सेलेब्रिटी र राजनीतिज्ञहरूले समेत आलोचना गर्दा यी ब्रान्डहरूको व्यवसायमा असर पुगेको थियो । पछिल्ला दिनमा आधारभूत वातावरणीय मान्यता पालना गरेनगरेको वा कुनै सामाजिक न्यायको मुद्दामा कता उभिएको छ भन्ने विषयमा कतिपय ब्रान्डले बहिष्कारको सामना गरेका छन् । जस्तो सामाजिक न्यायका लागि भन्दै अमेरिकी फुटबल लिगमा राष्ट्रिय धुनका क्रममा उठ्न अस्वीकार गरेर घुँडा टेकेका खेलाडी कोलिन केपर्निकलाई केन्द्रमा राखेर नाइकीले बनाएको विज्ञापन विवादित भएपछि कतिपय पुरातनवादी अमेरिकी र अन्य देशका व्यक्तिहरूले नाइकीका सामग्री डढाउने र बहिष्कार गर्ने अभियान चलाए । यद्यपि, पछि त्यही मुद्दालाई कम्पनीले गतिलो बजारीकरणको अस्त्र बनाउन सफल भएको थियो । सामाजिक मुद्दाहरूमा ब्रान्डहरूले कस्तो अडान लिएका छन् भन्ने विषयले कम्पनीका उत्पादनहरूको बिक्री तथा सेयर बजारमा ठूलो प्रभाव पार्ने गरेको छ । विशेषतः युवा जमातले आफूलाई अभिव्यक्त गर्ने महत्त्वपूर्ण माध्यम ब्रान्डहरू पनि मान्ने गरेकाले उनीहरूको मूलभूत मान्यतासँग कम्पनीको मान्यता मेल नखाए ती बहिष्कारमा पर्ने जोखिम देखिन्छ । सामाजिक, राजनीतिक विषयमा आफ्ना मान्यताबाट प्रेरित भएर खरिद निर्णय लिने बिलिफड्रिभन बायर्स को उदयसँगै ग्लोबल ब्रान्डहरूलाई आप्रवासन, जलवायु परिवर्तन, भूराजनीतिक द्वन्द्वका विषयमा धारणा राखे पनि नहुने, नराखे पनि नहुने जटिल परिस्थिति सिर्जना भएको देखिन्छ । सानातिना विभेद र विवादले पनि बहसको विषय लिने गरी सामाजिक सञ्जालहरू संसारभर विभाजित बन्दै जाँदा सञ्जाललाई नै प्रवर्द्धनको आधार बनाएका कम्पनीहरूको टाउको दुखाइ झन्झन् बढ्दै गएको छ ।(एजेन्सीको सहयोगमा)"
