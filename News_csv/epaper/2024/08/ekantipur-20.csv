शीर्षक,विवरण
४०० मिटर चौडा खोलामा २०५ मिटर पुलको ठेक्का,"पुरानो पुल साँघुरो र जीर्ण भइसकेको छ, बारा ट्राफिक प्रहरी प्रमुख रामकुमार महतोले भने, हेभी सवारी एकै पटक वारपार गर्न सक्दैन, दुर्घटनाको जोखिम छ । झन्डै ५० वर्षअघि तत्कालीन सोभियत संघको सहयोगमा निर्माण भएका बाराको पथलैयादेखि पूर्व सप्तरीसम्म मुख्य राजमार्गका नदीमा निर्माण भएका पुलहरू जीर्ण र साँघुरा भइसकेका छन् । रौतहट र सर्लाही जोड्ने वाग्मती नदीको पुल पनि जीर्ण छ । वाग्मतीको पुलबाट बढी भार भएका सवारीलाई दोहोरो आवतजावतमा रोक लगाउने गरिएको छ । सर्लाहीकै लखन्देही, चापिनी, कालिन्जोर र फूलजोर खोलाका पुल पनि जीर्ण भइसकेको सडक डिभिजन कार्यालय चन्द्रनिगाहपुरका कर्मचारी बताउँछन् । एक वर्षअघि वाग्मतीको पुल ६ इन्च र चाँदीपुल ४ इन्च तल भासिएपछि पुल महाशाखाले मर्मत गरेको थियो । महाशाखाका अनुसार पथलैयाढल्केबर खण्डका ५५ वटा पुलमा समस्या छन् । राजमार्गका सबै पुल सिंगल लेनका छन् । सडक ९ मिटरको छ भने पुल ५ मिटरका छन् । राष्ट्रिय राजमार्ग ४ लेनको बनाउने योजना रहेकाले अब त्यहीअनुसार पुल निर्माण हुने महाशाखाले जनाएको छ । राजमार्गमा दैनिक ५ हजार सवारी गुड्छन् । सधैं व्यस्त रहने राजमार्गका पुलमा रेलिङ भाँचिने, खाल्डो पर्ने जस्ता समस्या बढ्दै गएको छ ।महाशाखाका अनुसार राजमार्गका पुलमा जग र बेयरिङ बिग्रने, फलाममा खिया लाग्ने, नदीको ढुंगा र गिट्टी जथाभावी निकाल्दा जग नै भत्कने जस्ता समस्या छन् । महाशाखा प्रमुख ललिजन खनाल पुलहरू पुराना भएकाले समस्या बढेको बताउँछन् । पूर्वपश्चिम राजमार्ग र पुलहरू निर्माणका लागि टेन्डर आह्वान भइसकेको छ, उनले भने, बिस्तारै सबै नयाँ बन्छ । महाशाखाले ४ वर्षभित्र १ हजार २ सय १ नयाँ पुल निर्माण गरिने जनाएको छ । कमलादेखि वाग्मतीसम्म ७७ किलोमिटर सडकको ठेक्का लागिसकेको छ भने यो क्षेत्रमा ७६ पुल नयाँ बन्न लागेका छन् । राप्ती राजमार्ग सञ्चालनमा आएको दुई दशकपछि २०७६ मा रुकुम पश्चिमको मुसीकोट नगरपालिका११ र १२ स्थित पितिबाङखोलामा पुल निर्माणको ठेक्का लाग्यो । २०७८ वैशाख ७ भित्र काम सक्ने गरी चितवनस्थित संरक्षण निर्माण सेवाले ५ करोड २८ लाख रुपैयाँमा ठेक्का लिएको पुल निर्माण नहुँदा सल्यान र दाङ हुँदै काठमाडौंसम्म पुग्ने यात्रुले वर्षायाममा सास्ती व्यहोर्दै आइरहेका छन् । गाडी वारपार गर्न बनाइएका कल्भर्ट पानी पर्यो कि बाढीले भत्काउँछ, स्थानीय बमबहादुर ओलीले भने, खोलामा मोटरसाइकल र साना सवारी स्थानीयलाई पैसा दिएर तार्नुपर्ने बाध्यता छ । अहिले दिनहुँजसो खोला किनारमा झन्डै दर्जन युवा भेटिन्छन् । उनीहरूले मोटरसाइकल तारेबापत ३ सय र साना गाडीको हजार रुपैयाँसम्म लिने गर्छन् । सडक डिभिजन कार्यालय चौरजहारीका इन्जिनियर अविनाश अर्यालले ढिलोमा एक वर्षभित्र काम सक्ने गरी म्याद थप्ने प्रक्रिया अघि बढेको बताए ।ठेकेदारको लापरबाहीका कारण रुकुम पश्चिम र जाजरकोट जोड्ने मध्यपहाडी लोकमार्गअन्तर्गतको भेरी नदीको पुल झन्डै १२ वर्ष अलपत्र परेपछि ठेक्का रद्द गरेर दुईपल्टसम्म नयाँ टेन्डर आह्वान गरियो । तर ठेक्का नपरेपछि निर्माणको काम धकेलिएको छ । यसअघि २०६९ मा सय मिटरको पुल निर्माणका लागि १३ करोड ४७ लाख रुपैयाँमा ठेक्का लिएको ललितपुरस्थित वाईपी कन्स्ट्रक्सनले ३० प्रतिशत काम पनि नगरी अलपत्र छाडेको थियो ।कर्णालीमा गत वर्ष १ अर्ब २० करोड रुपैयाँमा टेन्डर भएका ५८ वटा पुलमध्ये २३ वटा निर्माण पूरा भएका छन् । विभिन्न राजमार्ग आयोजना कार्यालयमार्फत २३ वटा पुल निर्माण भइरहेका छन् भने ६ पुलको काम पूरा भएको छ । अहिले कर्णालीमा ५ वर्षभन्दा लामो समयदेखि झन्डै ३० वटा पुल अलपत्र छन् । पुलका सबैजसो ठेक्का बहुवर्षीय हुन्छन्, त्यसैले यसको प्रगति एक वर्षमै देखिँदैन, सडक डिभिजन सुर्खेतका प्रमुख खुमबहादुर भण्डारीले भने, अहिले पुराना ठेक्का धमाधम रद्द हुन थालेकाले ठेकेदारलाई नैतिक दबाब परेको छ ।छिन्चुजाजरकोट सडकअन्तर्गत पासागाड खोलामा गलत डिजाइनका कारण झन्डै ११ वर्षदेखि पुल निर्माणको काम अलपत्र छ । आईएमई आरसी कन्सल्टेन्सी ललितपुरले हचुवाका भरमा डिजाइन गर्दा काम अलपत्र परेको सडक डिभिजन कार्यालय चौरजहारीका इन्जिनियर अविनाश अर्यालले बताए । पुल निर्माणका लागि ११ वर्षअघि ३ करोड रुपैयाँमा लुम्बिनीआशिष जेभीले सम्झौता गरेको थियो । सुरुमा पुल निर्माणस्थलको भौगोलिक अवस्था र डिजाइनबीच तालमेल मिलेन, उनले भने, पुलको डिजाइन एक र निर्माणस्थलको लोकेसन अर्को हुँदा काम गर्न समस्या भएको हो । आईएमई आरसी कन्सल्टेन्सीले ७ लाख रुपैयाँमा पुलको डिजाइन गरेको थियो । कम्पनीले ४६ मिटर लम्बाइको पुलको डिजाइन गरे पनि पासागाडमा पुल बनाउने दूरी २५ मिटरभन्दा बढी छैन । डिभिजन कार्यालयका प्राविधिकले निर्माण कम्पनीलाई निर्माणस्थल देखाउने क्रममा गलत डिजाइन भएको पत्ता लागेको थियो । अहिले ठेकेदारले अदालतमा मुद्दा दायर गरेपछि पुल निर्माणको काम अलपत्र परेको छ ।ठेक्का तोडिएका पुलमा पनि डिजाइन परिवर्तन हुँदा निर्माणको काम अनिश्चित बनिरहेको छ । सडक डिभिजन सुर्खेतले ठेक्का सम्झौता भएको १० वर्ष बित्दा पनि निर्माण नभएपछि सुर्खेततेलपानीभुरीगाउँ सडक खण्डको रानीघाटस्थित भेरी पुलको ठेक्का दुई वर्षअघि तोड्यो । २०६९ असार ६ मा ३ वर्षभित्र निर्माण सक्ने भन्दै पप्पुमल्ल जेभीले १४ करोड २९ लाख रुपैयाँमा निर्माणको जिम्मा लिएको थियो । तर लामो समय काम अलपत्र भएपछि ठेक्का तोडिएको हो । पुल निर्माणका लागि लिइएका सामग्री नदी किनारमै जीर्ण बनेका छन् । उक्त कम्पनीले ३ करोड ८७ लाख रुपैयाँ भुक्तानी लिइसकेको छ ।हामीले ठेक्का तोडे पनि पहिलेका ठेकेदारले नदीमा बनाएका २ वटा पिलर प्रयोग गरी पुल बनाउन सकिन्छ कि भनेर त्यहीअनुसार रिडिजाइन गरिएको थियो, सडक डिभिजन कार्यालय सुर्खेतका प्रमुख खुमबहादुर भण्डारीले भने, तर सडक विभागले उक्त डिजाइन अस्वीकृत गर्यो, अब फेरि डिजाइनको काम हुन्छ । पुल निर्माणका लागि चालु आर्थिक वर्षमा १ करोड विनियोजन गरिएको छ । २०७४ असार ९ मा रसुवाइलाइट जेभीले झन्डै १६ करोड रुपैयाँमा ठेक्का सम्झौता गरेको सल्यानको कालिमाटीदम्दबालीघुइँयाबारीचप्परगौरी हुँदै नेपालगन्ज जोड्ने सडकअन्तर्गत कालीमाटी गाउँपालिका७ घुइँयाबारी नजिकै बबई नदीमा पक्की पुल निर्माण थालेको ७ वर्षसम्म पूरा भएको छैन । बन्छ भन्दाभन्दै पुलको प्रतीक्षा गर्न थालेको वर्षौं बित्यो, कहिले बन्ने हो केही ठेगान छैन, स्थानीय दयाराम डाँगीले भने, पुल बने बाह्रै महिना गाडी चल्थ्यो, हाम्रो यात्रा सहज हुनेथियो । कतिपय ठाउँमा एउटै ठेकेदारले धेरै पुलको जिम्मा लिँदा पनि लामो समयदेखि योजना अलपत्र पारिरहेका छन् । २०७७ माघ २ मा क्याराभानहिराचन जेभीले झन्डै २० करोड रुपैयाँमा भेरी करिडोरको जाजरकोटडोल्पा सडकअन्तर्गतका ५ वटा पुलको ठेक्का लियो । नलगाडखोला, झुर्मेखोला, तात्रखोला, मैदेखोला र ताक्सुगाड खोलाका पुल अलपत्र पर्दा गाडीबाट झरेर झोलुंगे पुलमार्फत वारपार गर्नुपर्ने, गाडी फेर्नुपर्ने र सामान पल्टी गर्नुपर्नेलगायत समस्या भोग्नुपरेको डोल्पाको त्रिपुरासुन्दरी नगरपालिका४ का भीमबहादुर विकले बताए ।सडक डिभिजन कार्यालय सुर्खेतका इन्जिनियर टोपनारायण पौडेलका अनुसार पुल निर्माणमा ठेकेदारको लापरबाही, डिजाइनमा त्रुटि, वातावरणीय प्रभाव मूल्यांकनमा ढिलाइ, जग्गा प्राप्तिमा समस्या, सडकको क्षेत्राधिकार कायममा ढिलाइलगायत कारण काम अलपत्र हुने गरेको छ ।डोटी शिखर नगरपालिका१ बान्डुंग्रीसैनस्थित सेती नदीमा तीन वर्षभित्र निर्माण सक्ने गरी २०७१ असार २० मा ठेक्का लागेको पुलको एक दशकमा २५ प्रतिशत पनि काम भएको छैन । सडक डिभिजन कार्यालय कुलपातेले ३ सय २० मिटर लामो आरसीसी पुल निर्माण गर्न पप्पुरोजेन्द्र जेभीसँग २६ करोड २० लाखमा सम्झौता गरेको थियो । पुलका लागि चार वटा पिलर मात्र खडा गरिएका छन् । सात स्पानको पुलका लागि पाँचौं पटक थप गरिएको म्याद २०८० असारमै सकिएको थियो । २०८२ वैशाखभित्र काम सक्ने निर्माण कम्पनीको मौखिक प्रतिबद्धतामा सडक डिभिजन कार्यालय बसेको छ । ठेकेदारले अनेक बहाना बनाउँदै काममा ढिलाइ गर्दै आएको हो । सुरुको म्याद सकिने अवधिसम्म कामै सुरु नहुँदा कम्पनीले फाउन्डेसनमा समस्या भएको बताएको थियो । निर्माणको काम हेर्दै आएका कम्पनीका इन्जिनियर अनुप ऐरीले ठेकेदारले दुई वर्ष थप म्याद मागेको बताए । पुलको निर्माणमा ढिलाइ भएको भन्दै शिखर नगरपालिका११ का स्थानीयसमेत रहेका पत्रकार रामहरि ओझाले दर्ता गरेको सार्वजनिक सरोकारको रिटमा सुनुवाइ गर्दै २०८० जेठ १० मा उच्च अदालत दिपायलले पुल निर्माण यथासक्य चाँडो सक्नका लागि प्रभावकारी पहल चाल्नू भनी सडक डिभिजनका नाममा र समन्वय तथा सहजीकरण गर्नू भनी शिखर नगरपालिकाका नाममा परमादेश दिएको थियो । उक्त आदेशको पनि वास्ता नगरिएको ओझाले बताए । सडक डिभिजन कुलपातेका प्रमुख रमेश भट्टराई पुलको काम हालसम्म २५ प्रतिशत मात्र भएको बताउँछन् । गत वर्ष असारमा बाजुराको खप्तड छेडेहद गाउँपालिका४ ग्वानीका २३ वर्षीया संगीता साउदको बार्जुगाडमा बगेर मृत्यु भयो । उनी बगेको ठाउँमा नौ वर्षअघि ठेक्का लागेको पक्की पुल अहिले पनि अधुरै छ । तत्कालीन जिविसले २०७२ असारमा ठेक्का लगाएको पुलका लागि २०७६ भित्र निर्माण सम्पन्न गर्न २ करोडमा साउद एड्भेन्चर जेभी नामक निर्माण कम्पनीले सम्झौता गरेको थियो । बुढीगंगा नगरपालिका४ र खप्तड छेडेदह३ को बीचमा पर्ने बार्जुगाडमा पुल नबन्दा सडक अवरुद्ध हुने गरेको छ । वर्षात्का बेला स्थानीयलाई बार्जुगाड तर्न जोखिम मोल्नुपर्ने अवस्था छ । झाली, पुडाबाउँला, टुनीसैन र बानेगाउँका बासिन्दा यही खोला तरेर दैनिक आवतजावत गर्न बाध्य छन् । सुरुमा लेआउट गरेको ठाउँमा पहिरोले जमिन बगाएपछि अर्को ठाउँमा निर्माण गर्नुपर्दा ढिलाइ भएको साउद एड्भेन्चर जेभीका प्रतिनिधि ईश्वर साउदले बताए । हाल उक्त पुलको निर्माण गराउने जिम्मेवारीमा रहेको प्रदेश सरकारअन्तर्गतको पूर्वाधार विकास कार्यालय साँफेबगरका प्रमुख रुद्रबहादुर बोगटीले थपिएको एक वर्षभित्र काम सम्पन्न हुने बताए ।कैलालीको धनगढी उपमहानगरपालिका१६ घुरही खोलामा पक्की पुलले धनगढी र पर्यटकीय स्थलका रूपमा परिचित थारू होमस्टे रहेको भादा गाउँ जोड्थ्यो । उक्त पुल होचो, साँघुरो र जीर्ण भएको भन्दै धनगढी महानगरपालिकाले २०७८ मा भत्काएर नयाँ पुल निर्माणका लागि ठेक्का लगायो । ठेक्का पाएको टेडीमित्र जेभी कम्पनीले पुरानो पुल भत्कायो । नयाँ पुलका लागि नालामा पिलर बनाउन खाल्डा पनि खन्यो । अहिले पुल बन्नु त कता उल्टै खाल्डामा बालबालिकालाई जोखिम बढाएको छ । २०७८ कात्तिकमा धनगढी उपमहानगरपालिका र टेडीमित्र जेभीबीच २०८० असोजमा सम्पन्न गर्न तीन करोड दुई लाख ५४ हजारमा ठेक्का सम्झौता भएको थियो । तर म्याद सकिएको एक वर्ष बित्नै लाग्दा पुलका पिलरको जगसमेत बनेको छैन । पुल नहुँदा भादा, तिलकपुर, घसिटालगायतका गाउँका बसिन्दालाई बर्खाका बेला खोला तर्नै नसक्ने अवस्था छ । धनगढी१६ का पूर्ववडाध्यक्षसमेत रहेका भादा होमस्टे व्यवस्थापन समितिका अध्यक्ष लक्ष्मीनारायण चौधरीले उपमहानगरपालिकामा पटकपटक समस्या सुनाउँदा पनि सुनुवाइ नभएको बताए । उपमहानगरपालिकाका इन्जिनियर द्विजराज भट्टले निर्माण कम्पनीले लापरबाही गरेकाले जरिवाना गरेर आगामी आर्थिक वर्षभित्र काम पूरा गराउने बताए । ठेकेदारले गत असारभित्र दुई वटा पिलर उठाउने प्रतिबद्धता गरे पनि अहिलेसम्म काम गरेको छैन । पर्वत पोर्तेल (विराटनगर), शिव पुरी (रौतहट), कृष्णप्रसाद गौतम (सुर्खेत) र अर्जुन शाह (धनगढी)"
भारतीय प्रधानमन्त्री मोदीलाई नेपाल भ्रमणको निम्तो,"भेटमा नेपालका कार्यवाहक राजदूत सुरेन्द्र थापा, परराष्ट्रका दक्षिण एसिया महाशाखाका प्रमुख भृगु ढुंगाना र मिनिस्टर काउन्सिलर द्रौपदा सापकोटा तथा भारतका तर्फबाट विदेशमन्त्री एस जयशंकर, राष्ट्रिय सुरक्षा सल्लाहकार अजित डोवल, प्रिन्सिपल सेक्रेटरी प्रमोदकुमार मिश्र, विदेश सचिव विक्रम मिस्री र नेपालका लागि राजदूत नवीन श्रीवास्तव सहभागी थिए ।राणाले सोमबार दिउँसो नै समकक्षी जयशंकरसँग भेटवार्ता गरेकी छन् । उनीहरूबीच नेपालभारत सम्बन्धलाई थप प्रगाढ बनाउने र द्विपक्षीय सहयोग अभिवृद्धि गर्ने विषयमा छलफल भएको दिल्लीस्थित नेपाली दूतावासले जनाएको छ । मन्त्री राणाले जयशंकरसँगको भेटवार्ता फलदायी रहेको बताएकी छन् । उनले उक्त भेटवार्तामा द्विपक्षीय हित, नेपालभारत सम्बन्धका विभिन्न पक्ष र आपसी सहयोग आदानप्रदानका विषयमा छलफल भएको उल्लेख गरेकी छन् । यो भ्रमणले नेपाल र भारतबीचको शताब्दी पुरानो सम्बन्धलाई अझ प्रगाढ बनाउने विश्वास लिएको छु, मन्त्री राणाले एक्समा लेखेकी छन् । भारतीय विदेशमन्त्री जयशंकरले राणाको पहिले औपचारिक विदेश भ्रमणमा स्वागत गर्न पाउँदा खुसी लागेको एक्समा उल्लेख गरेका छन् । जयशंकरकै निमन्त्रणामा राणा दिल्ली गएकी हुन् । ऊर्जा, व्यापार, कनेक्टिभिटी र पूर्वाधार विकासलगायत बहुआयामिक सहयोगबारे छलफल भएको छ, जयशंकरले लेखेका छन्, नेपालले भारतमा करिब १ हजार मेगावाट बिजुली निर्यात गर्ने भएकोमा खुसी लागेको छ, यो एउटा नयाँ कोसेढुंगा हो । गत वर्ष तत्कालीन प्रधानमन्त्री पुष्पकमल दाहालको भारत भ्रमणका दौरानमा भारतले नेपालबाट १० हजार मेगावाट विद्युत् आयात गर्ने सहमति गरेको थियो । जयशंकरले भारतको छिमेकी पहिलो नीति र लामो जनस्तर तथा सांस्कृतिक सम्बन्धले भारत र नेपालको सम्बन्धलाई अघि बढाउने उल्लेख गरेका छन् । दिल्लीस्थित नेपाली दूतावासले जयशंकरसँगको भेटमा पारवहन, ट्रान्जिट, ऊर्जा, कनेक्टिभिटी, लगानी, हवाई रुट, खाद्यान्न, पञ्चेश्वर बहुउद्देश्य परियोजना, खेलकुद, सीमा क्षेत्रका पूर्वाधारलगायत विषयमा छलफल भएको जनाएको छ । दुवै पक्षले द्विपक्षीय संयन्त्रहरूलाई निरन्तरता दिने पनि सहमति जनाएका छन् । भारतीय विदेश मन्त्रालयले राणा र जयशंकरबीचको भेटमा द्विपक्षीय साझेदारीबारे छलफल भएको जनाएको छ । विभिन्न द्विपक्षीय पहल र विकास परियोजनाहरूमा भएको प्रगतिको समीक्षा गर्नुका साथै पारस्परिक लाभदायी सहकार्यका विद्यमान र नयाँ क्षेत्रमा थप सहयोगका अवसरहरूबारे पनि छलफल भएको भारतीय विदेश मन्त्रालयले उल्लेख गरेको छ । ऐतिहासिक, सभ्यतागत, सांस्कृतिक र जनताबीचको सम्बन्धका कारण भारत र नेपाल घनिष्ठ र हितैषी छिमेकीहरू हुन् । हालैका वर्षहरूमा भारतको सहयोगमा नेपालमा सञ्चालित परियोजनाहरूले गति हासिल गरेका छन्, विज्ञप्तिमा भनिएको छ, विशेष गरी पूर्वाधार, अन्तरदेशीय रेलमार्ग, सडक र पुलसँग सम्बन्धित अन्य परियोजना, एकीकृत जाँचचौकी, पेट्रोलियम पाइपलाइन र डिजिटल वित्तीय कनेक्टिभिटीलगायत कनेक्टिभिटीका क्षेत्र जनताबीचको सम्बन्धमा प्रकट भएको छ ।नेपाल र भारतबीच सहकार्यको अर्को क्षेत्रका रूपमा खेलकुद उदाइरहेको भारतको विदेश मन्त्रालयले उल्लेख गरेको छ । नेपाली क्रिकेट टोलीका लागि हालै बैंगलोरस्थित नेसनल क्रिकेट एकेडेमीमा व्यवस्था गरिएको प्रशिक्षण कार्यक्रमको पनि सराहना गरिएको विज्ञप्तिमा भनिएको छ । मन्त्रालयले छिमेकी पहिलो नीतिअन्तर्गत नेपाल भारतको प्राथमिकतामा पर्ने साझेदार रहेको बताएको छ । भ्रमणले हाम्रा द्विपक्षीय सम्बन्धलाई अझ अघि बढाउन सहकार्यका नयाँ क्षेत्रहरूबारे छलफल र पहिचान गर्ने अवसर पनि प्रदान गरेको छ, विज्ञप्तिमा भनिएको छ ।"
बुर्काबाहिरको संसार देखाउने आमा,"(काठमाडौं)नेपालगन्जको भदौरे गर्मीमा प्रेमललवाको टाँगा कता होला ? आख्यानकार नयनराज पाण्डेको उपन्यास उलार मा झैं सहरको कुनै चोकमा उलार भई सडकमै अलपत्र होला कि ठीकठाक नै होला ? मोहना अन्सारीका सम्झनामा नेपालगन्जका ठीकठाक कथा छैनन्, टाँगाझैं जीवन नै उलार भएका दुर्दान्त कथा छन् आँखैअघि घर जलेका असाध्यै पीडादायी साँझ, जमिनदारले सामान सडकमा फालेर घरनिकाला गरेका दिन । केही अनुभूति, केही ज्ञानसहित अनेक कोलाजको मिश्रण हो, मोहनाका लागि नेपालगन्ज । केही स्मृति छन्, केही विस्मृति नेपालगन्जको । मोहना चाहन्छिन् केही सम्झना मधुर भई बसिराखुन् मस्तिष्ककोषमा र हटिजाउन् बिझाउने केही सम्झनाहरू । अत्यास लाग्ने गर्मी, मुटु थर्थराउने शीतलहर! सबैथोक थियो नेपालगन्जसँग । तर थियो न्यानो, प्यारो काख पनि आमा जमुना बेगम अन्सारी (६८) को ।मोहना आफ्नै अतीतसँग वार्तालापमा मग्न छिन् । बितेको त्यो समय उनलाई अर्थपूर्ण लाग्छ, जसले साक्षात्कार गराउँछ त्यो पुरानो समयको सामाजिक र राजनीतिक परिवेशसँग । त्यो सुदूर ऐनामा देखिन्छ समाजको उसबेलाको मनोदशा र संघर्ष । मोहना आमाका त्यही अत्याउने अतीत खोतलिरहेकी छन् । आमा जमुना र नेपालगन्जको संघर्ष उस्तै लाग्छ मोहनालाई । उनको हृदयपटमा आमाको एउटै आकृति छ संघर्षको । आमाको अनुहारमा मोहनाले कहिल्यै खुसी देखिनन् । त्यसो त सहर र मान्छेको जिन्दगी उस्तैउस्तै लाग्छ मोहनालाई कहिले उज्यालो, कहिले अँध्यारो, कहिले गुलजार, कहिले सुनसान, कहिले खुसी अनि कहिले दुःख । अब नेपालगन्ज आधुनिक भएको छ, बदलिएका छन् चोक, सडक, देहात र गल्लीहरू । आफ्नो पुरानो सहर जति बदलियोस्, मोहनाको स्मृतिलोकमा थपक्क बसेकै छन् केही विम्ब सहरको आवाजबास्ना र स्वाद, गुनिला र अत्याचारी मान्छेका कथा ! तिनमा छन् स्वप्नदुःस्वप्नको धरातलमा उभिएका र अन्धकारमय स्मृति पनि । िििमुस्लिम समुदायमा जन्मेकी जमुनासँग न थियो कुनै छनोटको अधिकार, न आत्मनिर्णयको । ठडिएका थिए केही पर्खाल यथास्थितिका, परम्पराका । र, थियो विसंगतिपूर्ण परिवेश जिन्दगीको अनि आमा भएर निभाउनुपर्ने परम्परित मान्यता समाजको । मोहनाको बुझाइ छ मुस्लिम समाज खुला पनि छ, बन्द र कट्टर पनि । त्यो कट्टर समाज छ पुरुषकै अधीनमा, जसले महिलालाई दायरा निर्माण गरिदिन्छन्, भन्छन् तिम्रो जिन्दगी यही घेराभित्र हो । मोहना हुर्केको टोल मिश्रित संस्कृतिको थियो । मदिरा उद्योग भएको त्यो भट्टीटोलमा दुई थरी मान्छे बस्थे काहार, जो विवाहमा डोली बोक्थे अनि वाल्मीकि, जो सहरको फोहोर सफा गर्थे । त्यहाँ मुस्लिम पनि थिए, जो चुरा र कपडा बेच्थे । पसलमा मुस्लिम महिला बस्थे, महिलालाई चुरा लगाइदिन्थे । त्यसैले मेरो समुदायमा महिलाहरू परिवार, बच्चा वा आफ्नै जिन्दगीबारे कुनै निर्णय लिन सक्दैनन्, मोहना भन्छिन्, तर, पढालिखा महिलाको जिन्दगीचाहिँ फरक छ । मोहनाको जिन्दगीग्राफ पनि फरक छ । उनी राष्ट्रिय मानव अधिकार आयोगको पूर्वसदस्य हुन् । र, एक परिचित मानव अधिकारकर्मी । नेपालमा मुस्लिम समुदायको पहिलो महिला वकिल हुन् उनी, महिला आयोगको पूर्वआयुक्त र सामाजिक अभियन्ता पनि । तर, सबै मुस्लिम महिलाको जिन्दगी उस्तै छ त ? छैन, मोहना भन्छिन्, केही परिवर्तन हुँदै छ मुस्लिम महिलाको संसार । छोरीलाई पनि पढाउनुपर्छ भन्न थालेका छन् आजकलका मुस्लिम अभिभावक ।पुराना स्मृतिले लखेटिरहन्छ मोहनालाई । नेपालगन्जमा मोहना जन्मेको बागेश्वरी नजिकको भट्टीटोलमा थियो ठूलो मदिरा उद्योग, कबाब दोकानका टिक्की अनि हलबाईदोकानका जिलेबी, तर जिन्दगी जिलेबीजस्तै गुलियो थिएन । सहरमा थिए प्यारा मान्छेसँगै फलामका मन भएका केही निर्दयी पनि । ०३९ सालतिर तिनै डरलाग्दा मानिस मोहनाको घर आएका थिए घरबाटै बेदखल गर्न, घरै खोस्न । त्यो सम्झना उनको मस्तिष्कमा भयंकर डरमर्दो स्मृतितरंग भएर बसेको छ । मोहनापरिवार बसेको त्यो जमिन थियो बहाल बिठौरीको अर्थात् ऐंलानीको । मोहनाका बुबा अहमद अली अन्सारी त्यो जग्गाको कर तिर्थे । जग्गा रेखदेख गर्नेको नाममा लालपुर्जा बन्यो, ०२१ सालको नापीपछि अब बन्छ भन्दाभन्दै सदरलाइनको त्यो जग्गाको लालपुर्जा अहमदको नाममा बनेन । ०३३ सालमा अहमदविरुद्ध मुद्दा चल्यो, जतिबेलासम्म उनले जग्गाकर तिरिरहेकै थिए । एक स्थानीय जमिनदार आइपुगे र दाबी गरे, सबै सम्पत्ति मेरो हो । त्यसपछि ? हो त्यसपछि मोहनापरिवार घरबाट निकालिए । र, उनीहरू बेघर भए । मोहनाको सम्झनामा त्यो दिनको घटना ताजै छ । उनी ३ कक्षा पढ्थिन् । स्कुलबाट फिर्दा घरको आँगनमा बाँसका ठुल्ठूला लट्ठी लिएका १५१६ जना लठैतहरू थिए । र, तिनले सामान बाहिरफेर हुत्याइरहेका थिए, घर खाली गरिरहेका थिए । सामानहरू सडकमा छरपस्ट थिए । फिल्महरूमा जस्तो दृश्य देखाइन्छ, त्यस्तै दृश्यको साक्षी हुनुपर्यो, मोहना भन्छिन्, अचानक त्यो दृश्य देखेर असाध्यै तर्सिएको थिएँ म र आमाको काखमा लुक्न गएकी थिएँ । मान्छेलाई लाग्ला यो कुनै कल्पनालोकको कथा हो, तर त्यो त मैले भोगेकै कथा थियो ।अदालतबाट पुर्जी गएको थियो घर खाली गर्नु । अहमद काठमान्डु गएका थिए, सर्वोच्चमा पुनरावेदन गर्न । मोहनाकी आमा घरमा एक्लै थिइन् । छत खोसिनुले तनाव त दियो जमुनालाई, तर कुन आँटले हो, उनी सम्हालिइन् । मोहनालाई सम्झना छ त्यस्तो समयमा पनि उनकी आमाको आँखामा आँसु थिएन । उनी पटक्कै रोइनन्, बरु ती लट्ठीवालसँग डटेर संघर्ष गरिन्, बाझिन्, लडिन् । असलमा उनी थिइन् निडर र प्रतिरोधी महिला । त्योबेला पनि निरीह लागिनन् जमुना । जमुना छोराछोरीलाई अघिपछि लगाएर बास खोसिएको घरबाट हिँडिन् । घरछेउमै तत्कालीन श्री ५ को सरकारले बनाएको थियो, सब्जीमण्डी । जमुनाले छोराछोरीलाई त्यहीं राखिन् । त्यो खाली घरमा केवल छत र भित्ता थियो, झ्यालढोका बनिसकेको थिएन । जमुनाले ढोकामा पर्दा झुन्ड्याइन् । उनीहरूसँग खानेकुरा थिएन, थियो त सडकमा फालिएका केही थोत्रा भाँडाकुँडा । जमुनाले त्यो सबै तनाव र पीडा व्यवस्थापन कसरी गरिन् ? त्यो समय सम्झेर अचम्म लाग्छ मोहनालाई । अनि लाग्छ, आमा त साँच्चै एक स्वाभिमानी लडाकु रहिछन् । डेढ महिनाजति उनीहरू त्यही रित्तो सब्जीमण्डीमा बसे । आफन्तबाट जुन सहयोगको अपेक्षा थियो जमुनासँग, त्यो नपाएको दुःख अझै छ उनलाई । केही समयपछि अहमद फर्केर आए काठमान्डुबाट र डेरा लिए, जहाँ उनीहरू लामै समय बसे । अहमद काठको काम गर्थे । फर्निचरको पसल थियो उनको । उनी आफ्नै सुन्दर डिजाइनमा दराज, ढोका, झ्याल बनाउँथे । पछि त्यसलाई काठकारखानाकै स्वरूप दिए उनले । पसल रेखदेखदेखि फर्निचरमा काम गर्ने १५ कामदारलाई पकाएर खुवाउनेसम्मको काम आमा गर्थिन् । उनी प्रायः चुपचाप नै बस्थिन्, जसले कहिल्यै खुलेर बोलिनन् । डेरा जिन्दगी सहज थिएन नै, उनीहरूको डेराजीवन निरन्तर रह्यो अस्पताल रोड, धम्बोझी, बाँके गाउँ। सायद तिनको जिन्दगीमा अर्को आपत्तिले कुरिरहेको थियो । तेस्रो डेरामा पुगिसकेपछि त्यो घरमा ठूलो आगो लाग्यो । घरका सबै सामान खरानी भए । जमुनाका आँखैअघि जल्यो सबै सम्पत्ति । जमुना एक्लैले निभाइन् त्यो आगो । खरानी रंगको धूवाँका घना गुच्छा आकाशतिर बढिरहेका थिए । मानौं त्यो खैरो अर्थात् हलुका सिलेटी रङ मृत्युको रङ थियो । र, त्यो अग्निदोहनको रङको लामो तनावबाट गुज्रिइरहिन् जमुना । नेपालगन्जका गल्ली, सडक, मस्जिद अरूबेला अद्भुतमनोरम हुन्थे जमुनाका लागि । घर जलेपछिका ती दिन विरक्तलाग्दा थिए । आफ्नो बालापनमा आमा खुसी भएको उति देखिनन् मोहनाले ।बिहे हुँदा जमुना १२ वर्षकी थिइन्, अहमद २२ का । त्यसबखत अहमद ज्यालामजदुरी गर्थे । उनको परिवार ठूलो थियो सासू, ससुरा, देवर, नन्द सबै थिए । जमुनाका ५ सन्तान भए २ छोरा, ३ छोरी । माइली हुन् मोहना । मोहनालाई जमुनाले आफ्नो समयको श्यामश्वेत कथा कहिल्यै सुनाइनन्, आफ्ना कुरा भन्नुहुन्न, आफैंलाई लाज हुन्छ भन्ने बोधले सायद । मोहनाको विचारमा खुम्चिएको थियो जमुनाको जिन्दगी । घरमा बेलाबेला आमाको झगडा पर्थ्यो बुबासँग । मोहनालाई लाग्छ, त्यो थियो अभावको झगडा, छोराछोरीको इच्छा पूरा गर्न नसक्दाको झगडा । जमुनालाई मस्त्राइन् भनी चिन्थे टोलका मान्छेहरू, काठमिस्त्रीको श्रीमती भएकाले । घरमा हिंसा हुन्थ्यो, सासूबुहारीबीच झगडा हुन्थ्यो । आमा खुम्चिनुको कारण त्यही हो सायद, उनले भोगेको परिवेश, मोहना भन्छिन् । जमुना आफूले नपढे पनि छोराछोरीका लागि जीवन उत्सर्ग गरिन्, सन्तानको संरक्षण गरिन्, शिक्षित बनाउन अहोरात्र तल्लीन भइन्, तिनका इच्छा पूरा गर्न अग्रसर भइन् । तर, जमुनाको जीवनमा त केवल अभाव थिए । जमुनालाई उति पढ्नलेख्न आउँदैन । तर, भट्टीटोल नेपालगन्जमा उनी नमाज र कुरान पढ्थिन् । मोहनाले सानै छँदा कोसिस गरिन् आमालाई अक्षर चिनाउने । उर्दुअरबिक चिन्नुपर्छ सोचेर जमुनाले घरमै मौलाना राखेर अरबिक पढिन् । िििजमुनाको घरमा बुर्का लगाउने चलन थिएन । बिहेपछि उनलाई कालो रङको बुर्का त दिइएको थियो तर, लगाइनन् । श्रीमान् अहमदले लगाउने अनुमति दिएनन्, त्यसैले सामान्य साडी लगाउँथिन् । आमा पछ्याउँदै मोहनाले पनि कहिल्यै बुर्का लगाइनन् । जमुनाले पनि छोरीहरूलाई बुर्का लगाउ भनिनन् । कपडा लगाउने मामलामा हामीलाई सधैं स्वतन्त्र छाडिदिनुभयो आमाले । तर घरगृहस्थी सिकोस् भन्ने चाहना थियो । पढ्न पनि प्रोत्साहन नै गर्नुभयो, मोहना भन्छिन् । टोलमा पुरुषहरू मस्जिद जान्थे, जो अजानको आवाजसँगै नमाज पढ्न उत्साहित हुन्थे । महिलाहरू मजार जान्थे र घरमै पूजा गर्थे । पर्वहरूमा जमुना नमाज पढ्थिन्, खाना बनाउँथिन्, त्यसैको पूजा गर्थिन्, त्यो पूजालाई फातिहा भनिन्थ्यो । आमा त्यो बेला साह्रै मिठो खाना पकाउनुहुन्थ्यो । हातले नबेली रोटी बनाउनुहुन्थ्यो । बिर्यानी, कोर्मा पनि । माछा खानुहुन्न, तर अति मिठो पकाउनुहुन्थ्यो । घरबारी टोलबाट निस्केर अस्पताल रोडमा डेरा गरी बस्दा अहमद स्थानीय सरकारी अड्डाका मान्छेलाई घरमा खान निम्ता गर्थे । उच्च प्रहरी, न्यायाधीश उनको खानाको प्रशंसा गरेर फर्किन्थे । जमुना चाहन्थिन् छोरीहरू पनि घरायसी काममा सिपालु बनुन् । छोरीलाई शिक्षादीक्षा दिनुपर्छ भन्थिन् जमुना । अहमदचाहिँ छोरीलाई सक्षम बनाउनुपर्छ भन्थे । मोहनालाई घरबाहिर डुल्नघुम्न रोक्थिन् आमा । भन्थिन् बाहिरफेर डुल्दै नडुल, यो राम्रो बानी हुँदै होइन, घरमै बस, घरको काम गर । अनि बुबाचाहिँ भन्थे, पर्दैन घरको काम गर्न, पढ्नुपर्छ तिमीले र घुम्नु पनि । मोहनाको विचारमा उबेला जमुना सोच्थिन् मैले जे गरिरहेको छु, त्यसैगरी छोरीहरूलाई हुर्काउनुपर्छ । जस्तो भाँडा माझ्नेदेखि चुल्हो लिप्नसम्म उनी अह्राउँथिन् । काम नगरे सजाय पनि दिन्थिन् बेलाबेला पिट्थिन्, बेलाबेला खटियामा बाँधिदिन्थिन् । अह्राइएका काम गर्ने मन पटक्कै हुँदैनथ्यो मोहनालाई । लु लाग्ने डरले पनि बाहिरफेर डुल्न हुन्न भन्थिन् जमुना छोरीहरूलाई । डुलुवाई भनेर निकै पटक खटियामा बाँधिएका छौं हामी । घरबाहिर त जानै दिनुहुन्नथ्यो, बिग्रिन्छन् भन्नुहुन्थ्यो । त्यो बिग्रिनुको परिभाषा के हो ? मैले कहिल्यै बुझिनँ, मोहना सम्झिन्छिन्, म चाहिँ बाहिरतिर डुलिहिँड्न चाहन्थें । त्यसैले सधैं झगडा परिरहन्थ्यो आमासँग ।िििजमुनाको कोमल मुहारमा खुसीका रेखा दौडेको बेलाबेला अनुभूति छ, मोहनालाई । आफूहरूलाई कथा सुनाएको समय आमा खुसी भएको देख्थिन् । अन्धकार राति, खुला आकाशमुनि, टुकीको मधुरो उज्यालोमा, खटियामा पल्टेर जमुना कथा सुनाउँथिन् मधेशका डाँकुका, अलिबाबा और चालिस चोरका । कालाम्मे रातमा उनले खुल्जा सिमसिम भन्दा छोराछोरीको आङ जिरिङ्ग हुन्थ्यो । नीरव अन्धकारमा रोचक ढंगले आत्माको कथा भन्थिन् मान्छे राति सुत्नेबेला भोकैप्यासै नसुत्नु । उनको कथा हुन्थ्यो निद्रामा आत्मा यदि तिर्खाएको छ भने त्यो पानीको खोजमा निस्किन्छ । अनि ? आत्मा घैंटोमा पानी खान छिर्दा कसैले घैंटोको बिर्को लगाइदियो भने त्यो सधैं त्यहीं कैद हुन्छ र शरीरमा फर्किंदैन । छोराछोरीलाई वरिपरि राखेर जमुना आकाशको तारा चिनाउँथिन् यो तारा यो हो, यो तारा यो । सबैभन्दा टल्किएको तारा देखाउँदै मोहनालाई भन्थिन् ऊ त्यो ताराचाहिँ तिम्रो बहिनी हो । मोहनापछिकी २ वर्षकी बहिनी बिरामी भएर बितेकी थिइन् । मोहनालाई पछिसम्मै लागिरह्यो टल्केको तारा साँच्चै मेरी बहिनी नै हो । उनी अन्धकार रातमा आँगनको खटियामा एक्लै आकाशको तारा हेरेर टोलाइबस्थिन् । जमुनाको जमानामा नेपालगन्ज अहिलेझैं भव्य थिएन । त्यो पुरानो सहरका केही बिम्बसम्झना सुनाइबस्छिन् जमुना रङ र स्वादको सम्झना । कसरी बजारका पसलमा लालटिन झुन्डिएका हुन्थे ? लालटिनमा नगर पञ्चायतका मान्छेहरू कसरी तेल हाल्थे ? मोहनाको परिवार मुद्दामामिलाको झमेलामा परिरह्यो । जमुना आफैं पनि मुद्दा लड्न हिँडिन् । कागजमा ल्याप्चे लगाउँदा निकै पटक सोच्थिन् । मोहनालाई भन्थिन् ध्यान दिएर पढ् त, यहाँ के लेखिएको छ ? अनि मात्रै म ल्याप्चे लाउँछु । मोहनालाई लाग्छ, व्यावहारिक रूपमा आमा खारिएकी छन् ।नेपालगन्जकै मंगलप्रसाद माध्यमिक विद्यालयबाट एसएलसी पास गरिन् मोहनाले । एसएलसी दिने बेलासम्म बिहे गर्नुपर्छ भन्ने वातावरण बन्दै गयो, जतिबेला उनी १५ वर्षकी थिइन् । बिहे गर्न आमा जमुनाकै दबाब थियो, तर बुबा अहमदले मानेनन्, पढ्नुपर्छ भनिरहे । जमुनाचाहिँ पढ्ली नि बिहेपछि भन्थिन् । निकै पछि भनिन् पढाइ निरन्तर होस् । यसरी मोहनाको विवाह रोकियो र १८ वर्षमा नेपालगन्जमै भयो । टीभी स्क्रिनमा छोरी देखेपछि आजकल जमुना भन्छिन् ए तँ त वकिल पो होस् है ! महिला आयोग र मानव अधिकार आयोगमा छोरीले काम गरेको उनलाई हेक्कै छैन । अहिले त मोहनाकै दुई हुर्केका छोरी छन् । उनलाई लाग्छ, आमा हुनु संसारकै भव्य अनुभूति रहेछ । बाल्यकालदेखि युवाकालसम्मै मोहनाको संघर्ष रह्यो पढाइको, ३५४०१०० रुपैयाँ फि तिर्न नसकेकाले कैयौं पटक स्कुलबाट निकालिएकी छन् । त्यसबेला जमुना भन्थिन् निराश नहुनु, बाबाले जसरी पनि तिर्नुहुन्छ फि । स्कुलमा उबेला दिइएको सजाय अहिले उनलाई हिंसा थियो भन्ने लाग्छ, जस्तो घाममा घण्टौं उभ्याइदिन्थे शिक्षकहरू । मोहनाको अर्को संघर्ष थियो समुदायसँग । उनी प्रायः समाजका केही लाञ्छनाहरूबाट घेरिइरहिन् । मान्छेहरू भन्थे यो छाडा भई, यसले समाज बिगार्छे, अहिले तिनीहरू नै आफ्ना नानीहरूलाई भन्छन्, मोहनाजस्तो पो बन्नु छोरी त !आमाको जिन्दगीको ग्राफ सुन्दर लाग्दैन मोहनालाई । पूरै जीवन घरभित्रै खुम्चिएर बित्यो आमाको, उनी भन्छिन् । आजकल छोरासँग नेपालगन्जमा बस्छिन् जमुना । श्रीमान् बितेपछि दुई वटा इलेक्ट्रिक रिक्सा किनेकी छन्, त्यो चलाउने ड्राइभर छ, हातमा पैसा भएपछि आत्मविश्वास बढेको छ । मोहना आजकल काठमान्डुमा छिन्, तर नेपालगन्ज उनका लागि सबथोक हो । उनको मस्तिष्कमा सुरक्षित भोगाइ र सपनाहरूको सहर हो नेपालगन्ज, जसको रङ र स्वादको सम्झनाले उनी सधैं आमा बस्ने त्यही सहर पुगिरहन्छिन् ।"
बझाङ र जाजरकोटमा पहिरोमा परेर ७ को मृत्यु,"(धनगढीसुर्खेतजाजरकोट)बझाङ र जाजरकोटमा आइतबार राति आएको पहिरोमा परी ७ जनाको मृत्यु भएको छ । बझाङमा ४ र जाजरकोटमा ३ जनाको मृत्यु भएको हो । बझाङको बुंगल नगरपालिका१० टुमेडाका उज्जल धामीको घरमा सोमबार बिहान पूजाको तयारी थियो । आइतबार पुरोहितसहित आफन्त त्यहीं जम्मा भएर सुतेका थिए । तर मध्यराति आएको पहिरोले घर भत्किँदा एकै परिवारका चार जनाको मृत्यु भएको छ । मृत्यु हुनेमा उज्जलकी आमा, श्रीमती र दुई छोरी छन् । ६ जनाको उद्धार गरिएको छ । गत वर्ष खनिएको टुमेडाबाँटीखोला सडकबाट बगेको भलका कारण पहिरो खस्दा ढुंगामाटोले बनाएको दुईतले घर पुरिएको हो । राति ११ बजेदेखि मुसलधारे पानी पर्यो । करिब एक सय मिटरमाथि पोहोर काटेको सडकको पानी पनि एकत्रित भएर त्यही घरतर्फ सोझिएपछि भिरालो जमिन भाँसिएर घरमा पर्यो, स्थानीय शिक्षक भरत महरले भने ।घरको माथिल्लो तलामा उज्जलका ६० वर्षीय बुवा बिरा धामी, आमा ५८ वर्षीया काली, छोरा रोशन, जेठी छोरी आकृति र पुरोहित अम्बादत्त जोशी सुतेका थिए । भुइँ तलामा उज्जल र उनकी श्रीमती गोल्की, भाइबुहारी शान्ति, छोरी लक्ष्मी र बहिनी कमला सुतेका थिए । पहिरो खसेको थाहा पाउनेबित्तिकै उज्जल त्यहाँबाट उम्किएर गाउँलेलाई खबर गर्न निस्के । त्यतिञ्जेल परिवारका सदस्य पहिरोमा परिसकेका थिए ।बझाङ सदरमुकाम चैनपुरदेखि करिब ६ घण्टाको दूरीमा रहेको टुमेडा गाउँका धामी परिवारको घर पहिरोमा परेपछि गाउँलेले नै उद्धार गरेका थिए । च्यापिएका शव भने सुरक्षाकर्मी आएपछि मात्र बिहान ७ बजेतिर निकाल्यौं, महरले भने । सोमबार नै मृतकहरूको सामूहिक दाहसंस्कार गरिएको महरले बताए । धामी परिवारलाई एउटा त्रिपाल र १० हजार नगद उपलब्ध गराएको बुंगलका प्रमुख प्रशासकीय अधिकृत नरेश कुँवरले बताए । प्रमुख जिल्ला अधिकारी विश्वामित्र कुइँकेलले सहायक प्रमुख जिल्ला अधिकारी सत्यकुमारी जोशीको नेतृत्वमा त्रिपाल र केही लत्ताकपडा पठाएको बताए । सडककै कारण पहिरो गएको हो वा होइन भन्ने यकिन भन्न नसकिने उनको भनाइ छ । सुदूरपश्चिम प्रदेश सरकारले मृतक परिवारलाई प्रतिव्यक्ति एक लाख राहत उपलब्ध गराउने भएको छ ।यस्तै, जाजरकोटमा पनि नलगाड नगरपालिका२ माझगाउँका ४२ वर्षीय लालबहादुर परियारको परिवार पहिरोमा परेको छ । परियारको २ तले कच्ची घर गत कात्तिक १७ को भूकम्पका कारण भत्किएको थियो । त्यसपछि उनको ३ जनाको परिवार झन्डै ४ महिना त्रिपालमा बसेर चैत पहिलो साता अस्थायी टहरामा सरेको थियो । गाउँभन्दा केही पर टहरा बनाएको उनको परिवार आइतबार रातिको पहिरोमा भने बच्न सकेन । अविरल वर्षाका कारण गएको पहिरोले अस्थायी टहरा भत्किँदा लालबहादुरसहित पत्नी ३४ वर्षीया मनिषा परियार र २ वर्षका छोराको मृत्यु भएको छ । गाउँभन्दा अलि पर घर भएकाले हामीले पनि सोमबार बिहानमात्र थाहा पायौं, नलगाड२ का वडाध्यक्ष पूर्णबहादुर खत्रीले भने, चारैतिर मकैबारी र कान्लामुनि रहेको अस्थायी टहरामाथि लेदो सहितको पहिरो आएको थियो । आइतबार राति नै नलगाड४ बाटाघरस्थित प्रकाश खड्काको टहरा पनि पहिरोले बगाएको छ । टहरामा बस्दै आएका ४ जना भागेर ज्यान जोगाउन सफल भएको वडाध्यक्ष बद्री पन्तले बताए । उनका अनुसार वर्षा सुरु भएसँगै भूकम्पपीडितको बिजोग भएको छ । पहिरोकै कारण एक महिनाअघि भेरी४ इवरमा अस्थायी टहरा पुरिँदा ५ वर्षीय प्रिन्स विकको मृत्यु भएको थियो भने उनका बुबा रमेश घाइते भएका थिए । एक महिनाअघि जाजरकोटको छेडागाड नगरपालिका१ काडागाउँमा घर भत्किँदा ८ जना घाइते भएको प्रमुख जिल्ला अधिकारी उमाकान्त अधिकारीले बताए । अधिकांश भूकम्पपीडितका अस्थायी टहराहरू कान्ला, बारी, खोला किनार र पहिले भत्किएकै घरको आसपासमा बनाइएका छन्, उनले भने, एक त पहिले पनि यहाँका बस्तीहरू पहिरोको जोखिममा थिए, त्यसमा पनि भूकम्पपछि जमिन चिराचिरा परेका छन्, त्यसले पहिरोको जोखिम थप बढायो ।पहिरोका कारण जाजरकोट र रुकुम पश्चिमका २८ भूकम्पप्रभावित बस्ती उच्च जोखिममा छन् । पहिरोको उच्च जोखिममा रहेका जुनीचाँदे गाउँपालिका३ स्यालाका १२, छेरागाड१२ का २७, भेरी नगरपालिका१ र ३ का १६ परिवारलाई सुरक्षित स्थानमा सारिएको प्रजिअ अधिकारीले बताए । उनका अनुसार अविरल वर्षाका कारण गाउँभन्दा माथिको भिरालो भागबाट पहिरो खस्न थालेपछि उनीहरूलाई सुरक्षित स्थानमा सारिएको हो । छेडागाड६ का ५ घर पनि बाढीबाट विस्थापित भएको उनले जानकारी दिए । रुकुम पश्चिम आठबीसकोट नगरपालिका१२ झिन्चौरमा पनि गत साउन २ मा अस्थायी टहरामा बस्दै आएका ३ जनाको बाढीमा परी ज्यान गएको थियो भने एक जना अझै बेपत्ता छन् । उक्त घटनामा ७ जना घाइते भएका थिए । बाढीका कारण आठबीसकोट१२ झिन्चौरका शेरबहादुर पुनका नातिनीहरू १० वर्षीया हितमाया, ८ वर्षीया धनसा र टहरामा सुत्न आएकी छिमेकी ४ वर्षीया मनिषा सार्कीको मृत्यु भयो । बाढीले थप ३ अस्थायी आवास र २ वटा छाप्रा बगाएको थियो । आठबीसकोट नगरपालिका११, १२ र १३ मा पनि बाढीका कारण ९८ भूकम्पपीडित परिवार विस्थापित भएको नगरप्रमुख रवि केसीले बताए । उनका अनुसार १५ सय ५७ घरपरिवार बाढी र पहिरोको उच्च जोखिममा छन् । यसअघि पनि चिसोका कारण दुवै जिल्लामा टहरामा बस्दै आएका ४३ जना भूकम्पपीडितको ज्यान गएको थियो ।"
सुक्खा पहिरोले इन्द्रावती थुनिने जोखिम,"(सिन्धुपाल्चोक)पाँचपोखरी थाङपाल गाउँपालिका७ तिपेनीमा सुक्खा पहिरो नरोकिँदा इन्द्रावती नदी थुनिने जोखिम बढेको छ । आइतबार रातिदेखि झर्न थालेको पहिरोले इन्द्रावती आसपासको भाग छोप्न थालेपछि ग्रेगान पन्छाउन विपद् टिमसहित सुरक्षाकर्मी र जनप्रतिनिधि सक्रिय भएका छन् । पालिकाका अध्यक्ष टासी ह्योल्मोका अनुसार पहिरोले पाँचपोखरी प्राथमिक अस्पतालसहित आसपासका केही संरचना जोखिममा पारेका छन् । तर, तत्काल नदी थुनिने अवस्था भने छैन । नदीको पारि छेउमा माथिल्लो भेगबाट खसेको पहिरोले ग्रेगान थुपारेको छ, आत्तिहाल्नुपर्ने अवस्था छैन, उनले भने, तर सतर्कता अपनाउन जरुरी छ । उनका अनुसार नदी पारि थुप्रिएका ग्रेगानको थुप्रो हटाउन एक्स्काभेटर प्रयोग गर्ने प्रयास गरिए पनि नदीले आफैं ग्रेगान बगाइरहेको छ । माथिल्लो भाग चर्किएर खस्ने हो भने नदी थुनिनेछ । नभए नदी आफैंले बगाउने देखिन्छ, उनले भने । नदी थुनिए तिपेनी बजार, इन्द्रावती जलविद्युत् आयोजना, मेलम्ची बजारजस्ता तटीय भेगमा रहेका संरचना जोखिममा पर्नेछन् ।जिल्ला प्रशासन सिन्धुपाल्चोकले इन्द्रावती र मेलम्चीलगायत नदीमा बाढी आउने जोखिम भएको भन्दै पाँचपोखरी, हेलम्बु, जुगलसहित विभिन्न स्थानीय तहमा उच्च सतर्कता अपनाउन आग्रह गरेको छ । ०७८ सालमा हेलम्बुका शिरभेग भेमाथा चौर भास्सिएर आएको लेदोसहितको मेलम्ची बाढीमा मेलम्ची आयोजनाका कर्मचारी र हेलम्बु गापाका स्थानीय गरी पाँचले ज्यान गुमाएका थिए भने २१ जनाको अवस्था अझै खुल्न सकेको छैन ।"
दाङमा रास्वपाका ६६ नेताकार्यकर्ताले गरे पार्टी त्याग,"(दाङ)नेतृत्वको चरित्र र कार्यशैली गलत भएको भन्दै दाङमा राष्ट्रिय स्वतन्त्र पार्टीका ६६ नेताकार्यकर्ताले पार्टी त्यागको घोषणा गरेका छन् । पार्टी स्थापनाकालदेखि नै सदस्य रहेका दाङ क्षेत्र नम्बर ३ का सभापति मेघराज केसीलगायत विभिन्न क्षेत्रीय सदस्य, घोराही र तुलसीपुर उपमहानगरपालिकास्तरीय समितिका पदाधिकारी र सदस्यहरूले पार्टी त्याग गरेका हुन् ।उनीहरूले गत शनिबार रिपोर्टर्स क्लब तुलसीपुरमा पत्रकार सम्मेलन गरी पार्टी त्यागको घोषणा गरे । ठूलो आशा बोकेर पार्टीमा लागेकामा अन्तमा निराश भएको क्षेत्रीय सदस्य विजय केसीले बताए । पार्टी छोडेर स्वतन्त्र अभियान सुरु गरेको उनले जानकारी दिए । अन्य पार्टीले जनतालाई चित्त बुझ्ने गरी काम नगरिरहेका बेला हामीले एउटा भरपर्दो पार्टी खोजिरहेका थियौं, उनले भने, त्यस्तो बेला रवि लामिछानेले म केही गर्छु, पुराना नेतालाई ठीक गर्छु भन्दा हामी विश्वास गरेर पछि लाग्यौं तर उनी झन् खराब निस्किए । त्यसैले पार्टी छोड्ने निर्णयमा पुगेको उनले बताए । केसीले तत्काल कुनै पार्टीमा नजाने र छुट्टै अभियान सञ्चालन गर्ने बताए । सबै पार्टीका नेताहरूको कार्यशैली देखिसकेकाले छुट्टै स्वतन्त्र अभियानमा जोडिन खोजेको उनको भनाइ छ । रास्वपा सरकारमा जाने मात्रै काम भयो । पुराना पार्टीका गल्तीकमजोरी सुधार्न भूमिका खेल्नुपर्नेमा आफैं गल्तीहरू बढाउन थाले, उनले भने ।पार्टीभित्र सुधारका लागि आवाज उठाउँदा कुनै सुनुवाइ नभएको र उल्टै विरोधी ठानेर कारबाही गर्ने शैली सभापति लामिछानेले देखाएकाले पार्टी त्याग्नुपरेको क्षेत्रीय सभापति मेघराज केसीले बताए । पार्टी सुधार्नुपर्छ भन्नेका आवाज सुन्न तयार नहुने, आफ्नो मात्रै निर्णय लाद्ने, नातावाद र कृपावाद गर्ने काम लामिछानेबाट भयो, उनले भने, यस्तो गलत प्रवृत्ति सहेर बस्न सकिएन ।केसी पार्टीको आन्तरिक निर्वाचनबाट २०८० जेठ २२ मा क्षेत्रीय सभापति छानिएका थिए । १६ जना उम्मेदवारबाट उनी निर्वाचित भएका हुन् । पार्टीमा काम गर्ने रहरका साथ निर्वाचन लडेर जिम्मेवारी सम्हालेको थिएँ तर जनतालाई झुक्याउने र रुमल्याउने काम मात्रै भयो, उनले भने, पार्टी दुई पटक सरकारमा गएर पनि केही देखाउने काम हुन सकेन । यसले हामीलाई पार्टीमा बस्ने नैतिकता भएन । रास्वपाले भने साउन १८ मा एक पत्र लेखी क्षेत्रीय सभापति केसी र स्वर्णकुमार चित्रकारलाई कारबाही गरेको जानकारी दिएको छ । पटकपटक पार्टी अनुशासन उल्लंघन गरेका कारण केन्द्रीय अनुशासन आयोगको सिफारिसमा साउन १० मा बसेको केन्द्रीय समितिको बैठकले पार्टीबाट निष्कासन गर्ने निर्णय गरेको पत्रमा उल्लेख छ । केन्द्रीय कार्यालय सचिव शुभराज शिल्पकारले हस्ताक्षर गरेको पत्र लुम्बिनी प्रदेश समिति प्रमुख देवराज पाठकलाई सम्बोधन गरी लेखिएको छ ।कार्यक्रममा सहभागी तुलसीपुरका स्वतन्त्र राजनीतिज्ञ भूपबहादुर भण्डारीले नयाँ भनिएका नेतामा झूट बोलेर जनतालाई भुलभुलैयामा राख्ने प्रवृत्ति देखिएको बताए । तुलसीपुरकै समाजसेवी लक्ष्मीप्रसाद अधिकारीले युवाले देश बनाउँछन् भनेर लामिछानेलाई सहयोग गरेको तर त्यस्तो केही लक्षण नदेखिएको टिप्पणी गरे । रविले केही गर्छन् जस्तो लागेर हामीले सहयोग गरेको हो । सरकारमा गएपछि पुराना नेताहरूलाई ठीक गर्लान् भन्ने लागेको थियो, उनले भने, हामीले सोचेजस्तो केही भएन । उल्टै रवि आफैंमा समस्या देखिए । सायद यही कारणले होला पार्टी छोड्ने क्रम बढेको छ ।रास्वपाका लुम्बिनी प्रदेश समिति प्रमुख पाठकले पार्टीले कारबाही गरेपछि पार्टी त्यागको हल्ला गरेको प्रतिक्रिया दिए । पार्टी अनुशासन विपरीत काम गरेकाले पार्टीले कारबाही गरेको हो, उनले भने, पार्टीले निष्कासन गरिसकेपछि पार्टी त्याग भन्नुको केही अर्थ छैन । अनुशासनमा नरहने नेताकार्यकर्तालाई पार्टीले बचाउन नसक्ने उनले बताए ।"
कोशीमा मन्त्रिपरिषद् विस्तार नहुँदा प्रदेशसभा ठप्प,"(विराटनगर) कोशीमा मन्त्रिपरिषद् विस्तार हुन नसक्दा प्रदेशसभाको वर्षे अधिवेशनमा ढिलाइ भएको छ । गत असार ८ मा बैठक बसेर स्थगित भएको प्रदेशसभा करिब दुई महिनायता ठप्प छ । एमाले र कांग्रेसको गठबन्धनमा सरकार गठन भएको छ । तर आन्तरिक भागबन्डा नमिल्दा कांग्रेस अझै सरकारमा सहभागी भइसकेको छैन ।प्रतिपक्षी दल माओवादीले प्रदेशसभाको बैठक तत्काल सुरु गर्न मुख्यमन्त्री र सभामुखको ध्यानाकर्षण गराएको छ । तर, कांग्रेस सरकारमा सामेल नभएसम्म संसद् चल्ने स्थिति देखिँदैन । कांग्रेसबाट मन्त्रीहरू टुंगो लागेर सरकारमा सहभागी नभएसम्म संसद् चल्ने सम्भावना छैन, संसद् सचिवालयका एक कर्मचारीले भने ।गत साता मुख्यमन्त्री हिक्मतकुमार कार्कीले पनि कांग्रेसको विशेष आग्रहकै कारण संसद् बैठक बोलाउन सिफारिस नगरिएको जनाएका थिए । कांग्रेसले हालसम्म सरकारमा जाने मन्त्री टुंग्याएको छैन । सभामुख अम्बरबहादुर विष्टले संसद् सुरु गर्न सरकार नै तयार नभएको दाबी गरे । सरकार तयार नभइन्जेल मैले मात्रै बोलाएर पनि काम भएन, उनले भने, मुख्यमन्त्री त सदन बोलाउन इच्छुक नै हुनुहुन्छ । तर, सहयात्री दलको कुरा नमिलेर समस्या छ ।सभामुख विष्टका अनुसार प्रतिपक्षमा कांग्रेस बस्ने कि नबस्ने ? बस्दा कता बस्ने ? कता सिट प्लानिङ गर्ने त्यो पनि निर्क्योल भएको छैन ।उनका अनुसार माओवादीले सरकार छाडे पनि सत्ता छाडिहालेको अवस्था छैन । त्यो कुरा पनि टुंगो नलागेर हो, उनले भने, कांग्रेस सरकारमा आउनेबित्तिकै संसद् बस्ने पक्का छ ।कोशी प्रदेशसभाको करिब १९ महिने कार्यकालमा दुई विशेषसहित पाँचपटक मात्रै अधिवेशन आह्वान भएको छ । प्रदेश संसद् सचिवालयका अनुसार ६२ वटा बैठक १ सय १७ घण्टा बसेको छ । बजेटबाहेक अन्य विषयमा खास छलफल भएको छैन । यो अवधिमा धेरै विधेयकमाथि छलफल हुन सकेको छैन ।माओवादीको संसदीय दलका नेता इन्द्रबहादुर आङ्बोले नियमित संसद् बैठक बस्न नसक्दा नागरिकको हकअधिकार कुण्ठित भएको टिप्पणी गरे । चालु बजेट, नीति तथा कार्यक्रमको कार्यान्वयनमा पनि असर पुगेको उनको भनाइ छ । नागरिकका सरोकारका विषयबारे छलफल गर्ने थलो नै सञ्चालन हुन नसक्दा प्रदेशभर देखिएको प्राकृतिक विपत्तीलगायत समस्या उठान गर्न नपाएको आङ्बोले बताए ।उनले सभामुख सरकारको लाचार छायाजस्तो देखिएको बताउँदै सरकार र सभामुख दुवै मिलेर संसद्लाई बन्धक बनाउने काम भएको आरोप लगाए । सरकारले प्रदेशसभालाई बन्धक बनाएर मनोमानी गर्ने र जनआवाजलाई रोक्ने थुन्ने काम गरिरहेको छ, त्यो निन्दनीय छ, आङ्बोले थपे, सरकार र सभामुख एकअर्कालाई दोषारोपण गरिरहेका छन्, यसको अर्थ छैन ।प्रदेशसभा बस्न नसक्दा सांसदहरूले जनताका समस्याहरू उठान गर्न पाएका छैनन् । संसद्मा दर्ता भएका विधेयकहरू पनि अलपत्र छन् । संसद्का विशेष समितिहरूले पनि अझै नेतृत्व पाउन सकेका छैनन् । कोशीमा १९ महिनामा ६ पटक मुख्यमन्त्री फेरबदल भइसकेको छ । एमाले, कांग्रेस, माओवादीलगायत ठूलासाना दलका ४३ सांसदहरू मन्त्री भइसकेका छन् । उक्त अवधिमा विभिन्न दलको नेतृत्वमा रहेका प्रदेश सरकारका मन्त्रिपरिषद् १३ पटकसम्म विस्तार भइसकेको छ । १४ औं पटक पुनः मन्त्रिपरिषद् विस्तारको तयारी तीव्र छ ।"
राजदूत सिफारिस रिजालको नियुक्ति प्रक्रिया रद्द,"काठमाडौं (कास) सरकारले अस्ट्रेलियाका लागि राजदूत सिफारिस कान्ता रिजालको राजदूत नियुक्ति प्रक्रिया रद्द गरेको छ । इजरायलका लागि पूर्वराजदूत रिजाललाई अस्ट्रेलियाका लागि नयाँ राजदूतमा सिफारिस गरेको थियो ।तर उनले इजरायलमा राजदूत हुँदा लगेका दुई सहयोगीहरू भागेर त्यहीं बसेको विषयमा इजरायल सरकारले नेपाल सरकारसँग आपत्ति जनाएपछि मन्त्रिपरिषद् तथा प्रधानमन्त्री कार्यालयले राजदूत सिफारिस भइसकेकी रिजालको नियुक्ति प्रक्रिया रद्द गरेको हो । परराष्ट्र मन्त्रालयबाट राजदूत सिफारिसको सूचीमा पठाउँदा रिजालको नाम थियो । मन्त्रिपरिषद्ले निर्णय गरेपछि सञ्चारमन्त्री पृथ्वी सुब्बा गुरुङले पनि रिजाल राजदूतमा सिफारिस भएको जानकारी गराएका थिए, परराष्ट्रका एक अधिकारीले भने, त्यही बीचमा इजरायलबाट रिजालले लगेका दुई सहयोगीको विषयमा गुनासो आएपछि उहाँको पद रद्द भएको हो ।अब सरकारले रिजालको स्थानमा नयाँ व्यक्तिलाई राजदूतमा सिफारिस गर्नेछ । मन्त्रिपरिषद्ले साउन १४ मा रिजालसहित विभिन्न १८ मुलुकमा राजदूत सिफारिस गरेको थियो । तर संसदीय सुनुवाइको नाम संसद् सचिवालयमा दर्ताका लागि पठाउँदा रिजालको नाम नभेटिएपछि त्यस विषयमा सोधखोज भइरहेको छ ।"
"गुन्डागर्दीको छायामा त्रिवि, ज्ञान उत्पादन गर्ने कि त्रास ?","त्रिभुवन विश्वविद्यालयले लिने परीक्षामा चिट चोराउन गएका विद्यार्थी नेताले सरस्वती क्याम्पसमा खटिएका परीक्षा निरीक्षकको छातीमा समातेर लछारपछार गरे । परीक्षा केन्द्रमा प्रवेश गरेर गुन्डागर्दी गर्ने किंगा शेर्पार्को समूहमाथि तीन सातासम्म कारबाही भएको छैन किनकि उनी प्रधानमन्त्रीकै दल एमालेको भ्रातृ संगठनका केन्द्रीय सदस्य हुन् । उता, समाजशास्त्र केन्द्रीय विभाग प्रमुख नियुक्तिमा विवाद हुँदा असुरक्षित महसुस गरी उपकुलपति, रेक्टर र रजिस्ट्रार कार्यालय जान छाडेका छन् । पदाधिकारी र प्राध्यापकहरू किन डराएका छन् भने आफूहरूले भनेका प्राध्यापकलाई विभागीय प्रमुख नबनाए जे पनि हुन सक्छ भनेर धम्की आएको छ । र, धम्की दिने व्यक्ति योगेन्द्र रावल यसअघि उपप्राध्यापक प्रेम चलाउनेलाई मरणासन्न हुने गरी कुटपिट गरेको अभियोगमा काठमाडौं जिल्ला अदालतबाट दोषी ठहर भइसकेका व्यक्ति हुन् । विश्वविद्यालयले शिक्षामन्त्रीलाई पत्राचार गर्दै आवश्यक सुरक्षा प्रबन्ध मिलाइदिन आग्रह गर्नुपरेको छ । तर पनि सुरक्षा निश्चित भएको छैन । रावलमाथि कारबाही किन भएको छैन भने उनी अर्को सत्तारूढ दल कांग्रेसको भ्रातृ संगठन नेविसंघका नेता हुन् । यसरी विश्वविद्यालयका पदाधिकारी तथा प्राध्यापकहरू कार्यालय गए ज्यान नै असुरक्षित हुने अवस्था अन्यत्र कहीं होला नहोला, त्रिभुवन विश्वविद्यालयको अवस्था यही छ । यहाँका पदाधिकारी तथा प्राध्यापकहरू जुनसुकै बेला कुटिन सक्छन् । धम्की त सामान्य हो । यस्तो आतंकको वातावरणमा विश्वविद्यालयले ज्ञान उत्पादन गर्ला कि त्रास सिर्जना गर्ला ? प्रश्न निराशाजनक छ । मानविकी तथा सामाजिकशास्त्र संकायकी डिन कुसुम शाक्यले कार्यविधि मिच्दै पहिलो वरीयताका पासाङ शेर्पालाई पछि पारेर दोस्रो वरीयतामा रहेका टीकाराम गौतमको नाम सिफारिस गरेपछि विभाग प्रमुखको नियुक्ति हुन सकेको छैन । यो प्रश्न सत्तारूढ दल कांग्रेससँग जोडिन्छ । किनकि शाक्य कांग्रेस कोटाबाट नियुक्त भएकी हुन्, उनले सिफारिस गरेका गौतम र धम्की दिने रावल पनि कांग्रेसनिकट हुन् । कांग्रेसकै विद्यार्थी संगठन नेविसंघले अघिल्ला उपकुलपतिका पाला ४०० दिनभन्दा बढी तालाबन्दी गर्दै शैक्षिक वातावरण बिथोलेको थियो । कांग्रेस मात्रै होइन, अन्य पार्टीका विद्यार्थी संगठनको चरित्र पनि फरक छैन । साउन १५ मा ठमेलस्थित सरस्वती क्याम्पसको परीक्षा केन्द्रमा मानविकी संकाय स्नातकोत्तर तहको परीक्षा हलमा गैरपरीक्षार्थी प्रवेश गरी परीक्षा निरीक्षकको भूमिकामा रहेका अध्यापक भीम सुवेदीलाई छातीमा समातेर लछारपछार गरेका थिए । एमालेनिकट अनेरास्ववियुका केन्द्रीय सदस्य किंगा शेर्पाले आफ्ना मान्छेलाई सहयोग नगरेको भन्दै सुवेदीमाथि आक्रमण गरेका थिए । २०७६ मंसिर ९ मा त्रिचन्द्र क्याम्पसका तत्कालीन प्रमुख प्रदीपबहादुर न्यौपानेलाई तत्कालीन नेकपाको विद्यार्थी संगठन अनेरास्ववियुका इकाइ अध्यक्ष गोविन्द थपलियाको समूहले कुटेको थियो । त्रिविका उपप्राध्यापक चलाउनेलाई त्रिवि केन्द्रीय परिसरमै २०७७ असोज २० गते नेविसंघका रावलको समूहले कुटेको थियो । आफ्नै गुरु कुट्ने मात्रै होइन, कक्षाकोठा र पुस्तकालय आगजनी, केन्द्रीय कार्यालयमा तालाबन्दी, अवरोध, आपसमा आक्रमणप्रत्याक्रमणमा पनि विद्यार्थी नेताका नाम बदनाम छन् । यस्तो शृंखलाले समग्रमा त्रिविलाई वर्षौंदेखि आफ्नो शैक्षिक गतिविधिले कम, गैरशैक्षिक गतिविधिका कारणले बढी बदनाम बनाइरहेको छ ।विश्वविद्यालयमा पूर्णतया शैक्षिक वातावरण हुनुपर्ने हो, यहाँका पुस्तकालय चलायमान हुनुपर्ने हो । प्राध्यापकदेखि विद्यार्थीसम्म अध्ययन, अध्यापन, अनुसन्धानमा व्यस्त रहनुपर्ने हो । प्राध्यापकहरूले नयाँ खोज अनुसन्धान गरिरहनुपर्ने हो । विद्यार्थीले नियमित रूपमा स्थापित मान्यता र सिद्धान्तदेखि नवप्रवर्तनसम्मका विषयमा बहस गरिरहेको हुनुपर्ने हो । तर त्रिविका विद्यार्थी हातमा रड बोकेर हिँडेका भेटिन्छन्, प्राध्यापकमाथि कुटपिट गरेर अदालतबाट दोषी ठहर भएका समाचार सार्वजनिक हुन्छन् । फलानोलाई विभाग प्रमुख नियुक्त गर्नू भन्दै धम्की दिन्छन् । यसमा विद्यार्थी मात्रै दोषी छैनन् । आफ्नो व्यक्तिगत स्वार्थका लागि प्राध्यापकहरूले विवादास्पद विद्यार्थीलाई प्रयोग गर्ने र धम्की दिन लगाउने प्रवृत्ति छ । जसलाई आफ्नै योग्यता र क्षमताप्रति भन्दा धाकधम्कीमाथि विश्वास छ, त्यस्ता व्यक्तिहरूले पदीय अवसर पाए भने पनि सो पदप्रति न्याय गर्न सक्दैनन् भन्नेमा शंकै छैन । त्रिविको शैक्षिक वातावरण जतिसुकै कमजोर भए पनि सुरक्षा आधारभूत र अनिवार्य सर्त हो । सरकारले सुरक्षामा चुनौती उत्पन्न गराउन सक्ने सम्भावित व्यक्ति, समूह, संगठनलाई पहिचान गर्दै निरुत्साहित गर्नुपर्छ । आफ्नो पदीय भूमिका निर्वाह गर्न जुनसुकै पदाधिकारीलाई पनि सहज र सुरक्षित वातावरण सुनिश्चित गर्नुपर्छ । समग्र वातावरण सुधारका लागि भने तत्कालीन र दीर्घकालीन कठोर कदम र प्रतिबद्धताकै खाँचो छ । पहिलो, त्रिविका पदाधिकारीमाथि धम्की दिनेदेखि प्राध्यापकमाथि आक्रमण गर्नेसम्मका व्यक्ति वा समूहमाथि शून्य सहनशीलता कायम गर्दै कारबाही गर्नुपर्छ । दोस्रो, दलहरूले दोषीलाई संरक्षण गर्नु हुँदैन । खासमा दोषीमाथि कारबाही हुन नसक्नुमा ती आबद्ध दलहरूले उनीहरूलाई गर्ने संरक्षण नै प्रमुख कारण हो । यसले दण्डहीनतालाई सघाउ पुर्याएको छ नै, कारबाहीमा पर्नुपर्ने व्यक्ति तथा समूहको पनि मनोबल बढिरहेको छ । यस्तो प्रवृत्ति अन्त्य गर्नुपर्छ ।तेस्रो र सबैभन्दा मुख्य विषय, दलहरूले विश्वविद्यालयका विभिन्न पदमा दलीय भागबन्डा अन्त्य गर्नुपर्छ । अहिले विश्वविद्यालयअन्तर्गतका राजनीतिक नियुक्त गर्न मिल्ने सबै पदमा दलीय आस्थाकै आधारमा नियुक्ति हुने गरेको छ । त्यसका पनि प्रमुख तीन ठूला दल कांग्रेस, एमाले र माओवादी केन्द्रबीच भागबन्डाका आधारमा नियुक्ति हुने गरेको छ । यस्तो प्रवृत्तिले विश्वविद्यालयको वातावरणलाई अनावश्यक रूपमा दलीयकरण गर्दै लगेको छ । विश्वविद्यालयका पदाधिकारीलाई पनि शैक्षिक गुणस्तर वृद्धिका निम्ति होइन, दलीय स्वार्थपूर्तिका निम्ति प्रतिस्पर्धी बन्न उत्प्रेरित गरिरहेको छ । परिणामतः त्रिविको शैक्षिक गुणस्तर त खस्किएकै छ, गैरशैक्षिक गतिविधिले पनि प्रश्रय पाइरहेको छ । र, त्रिविकै वरीयता कमजोर बन्दै गएको छ ।"
थामे बाढीले दिएको सन्देश,"सोलुखुम्बुको खुम्बु पासाङल्हामु गाउँपालिकाको थामेमा हिमताल फुटेर आएको बाढीपहिरो जलवायु परिवर्तनका कारण भएको एउटा घटना हो । के कति कारणले हिमताल फुटेर यतिको क्षति भयो, अनुसन्धान र खोज हुनु जरुरी छ । हामी मानव आफ्नो भौतिक सुखसुविधाका लागि विकासका नाममा प्रकृतिलाई दोहन गरिरहेका छौं । धर्तीबाट लिने र बिगार्ने कार्यमा मात्रै अगाडि बढेका छौं । आफ्नो स्वार्थका लागि प्रकृतिलाई यसरी खत्तम बनाउँदै छौं कि चाहेर पनि फेरि पुरानो अवस्थामा फर्काउन सक्ने अवस्था नै छैन । जलवायु परिवर्तनमा नेपाल जस्तो सानो देशको ठूलो भूमिका नहोला तर ठूलाठूला औद्योगिक कारखाना भएका अन्य देशका कारणले हिमाली क्षेत्र धेरै भएका देशलाई हानि गरिरहेको छ । नेपाल तथा सारा विश्वको तापक्रम दिनानुदिन बढ्दै गएको छ । त्यसकै कारण हिमताल फुट्ने, पानी धेरै पर्ने, बाढीपहिरो आउनेलगायतका विविध समस्या भोग्नुपरिरहेको छ । पछिल्लो समय सुक्खा पहिरो जाने, गर्मी धेरै हुने र ऋतुअनुरूप मौसम नहुनेजस्ता वातावरणीय परिवर्तन देखिन थालेका छन् । औद्योगिक कलकारखानाबाट निस्कने धूवाँधूलो होस् वा सवारीसाधनको प्रयोगबाट निस्केका कार्बनडाइअक्साइड, तिनले जलवायु परिवर्तनमा महत्त्वपूर्ण भूमिका खेलेका छन् । नेपालको पानीको मुख्य स्रोत हिमाल हुन् । जलवायु परिवर्तनमा पहिलो सिकार हिमाल नै भएका छन् । हिमाली क्षेत्रको भूबनोट एकदम कमजोर हुने भएकाले हिमतालमा जमेका पानीले कुनै पनि बेला निकास खोज्छन् र त्यसले ठूलो क्षति निम्त्याउँछ । यसैको उदाहरण हो थामेको बाढी । धर्ती र वातावरणप्रतिको आफ्नो कर्तव्य र दायित्वतर्फ अब हामी सचेत हुने बेला आएको छ । थामे घटनाले ठूलो सन्देश पनि दिएको छ । पहिला धर्ती जोगाऔं, धर्ती रहेमात्र सबैको अस्तित्व रहन्छ । भगवान पुडासैनी, जोरपाटी, काठमाडौं"
शिक्षकलाई राजनीति गर्न छुट ?,"शिक्षक संगठनको एक सार्वजनिक कार्यक्रममा प्रधानमन्त्री केपी शर्मा ओलीले शिक्षकहरूले राजनीति गर्न पाउनुपर्ने आशयको अभिव्यक्ति दिए । शिक्षकहरूकै कारण राजनीतिक परिवर्तन भएको हुँदा उनीहरूलाई दबाब दिन नमिल्ने उनको भनाइ थियो । शिक्षालाई राजनीतिबाट मुक्त गर्न पूर्वशिक्षामन्त्री सुमना श्रेष्ठले गरेको प्रयासलाई बहुसंख्यक नेपालीले सराहना गरेका थिए । सरकारी तलब खाने शिक्षकहरूले राजनीति गर्न नहुने, दलको सदस्यता लिन नहुने र त्यसरी लिएको भए कारबाहीको भागीदार हुनुपर्ने भन्दै ७७ जिल्लामै निर्देशन पठाएकी थिइन् । निर्वाचन आयोगलाई समेत पत्राचार गरी शिक्षकको दलीय आबद्धताका विषयमा विवरण मागेकी थिइन् । उनको योजना सफल भएमा नेपालको शिक्षाको गुणस्तर निकै सुदृढ हुन्थ्यो । शिक्षकहरूलाई पछि लगाएर राजनीति गर्छु भन्ने दल र दलमार्फत आफ्नो स्वार्थ सिद्ध गर्छु भन्ने शिक्षक सबैले फरक ढंगले सोच्ने बेला आयो । जनभावना के छ र दलहरूले के गरिरहेका छन् भनेर ठण्डा दिमागले सोच्नैपर्छ । पूर्वमन्त्री श्रेष्ठले गरेको कार्य नयाँ होइन शिक्षा ऐन तथा राजनीतिक दलसम्बन्धी ऐनमै शिक्षक राजनीतिक दलसँग आबद्ध हुन नपाउने लेखिएको छ । तथापि उनले कारबाही गर्छु भनेर देखाएको साहस सराहनीय मान्नुपर्छ । भन्ने बेलामा सार्वजनिक मञ्चमा शीर्ष नेताले शिक्षामा राजनीति गर्नु हुन्न, राजनीति बढी हुँदा नै शिक्षा क्षेत्र लथालिंग भयो, गुणस्तर खस्कियो भन्छन् । तर, यसरी घुमाउने पाराले शिक्षकलाई राजनीति गर्न उक्साउनु सर्वथा गलत छ । गोपाल देवकोटा, जोरपाटी, काठमाडौं"
स्वास्थ्य क्षेत्रको बेथिति कहिलेसम्म ?,"गत शुक्रबार प्रकाशित जनताको उपचार गर, बजेटको रक्षा गर शीर्षकको सम्पादकीयले स्वास्थ्य क्षेत्रको महत्त्वपूर्ण विषय उठान गरेको छ । संविधानमा प्रत्येक नागरिकलाई स्वास्थ्य सेवामा समान पहुँचको हक हुनेछ भनी उल्लेख गरिए पनि स्वास्थ्य उपचार धैरैका निम्ति पहुँचबाहिर र चुनौतीपूर्ण छ । विश्वका अन्य मुलुक स्वास्थ्यलाई जनसेवासँग जोडेर अघि बढेका छन् भने नेपालमा यसलाई व्यापारीकरण गरेर गरिबलाई ज्युँदै मर्नुपर्ने अवस्थामा पुर्याइँदै छ । संविधानको धारा ३५ मा प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने हक हुनेछ र कसैलाई पनि आकस्मिक स्वास्थ्य सेवाबाट वञ्चित गरिने छैन भनी उल्लेख गरिए पनि व्यवहारमा त्यो देखिँदैन । कसैलाई जटिल रोग लाग्दा घरबार बेच्नुपर्ने अवस्था यत्रतत्र देखिएको, कोही आत्महत्या गर्न बाध्य बनेको दुःखदायी अवस्थालाई शब्दमा वर्णन गर्न सकिँदैन । उपत्यकालगायत देशका ठूला सहरका निजी अस्पतालमा सर्वसाधारणको पहुँच न्यून देखिन्छ भने त्यस्ता अस्पतालमा लाग्ने उपचार खर्चबारे थाहा पाउनेहरूको सातो गएजस्तो हुन्छ ।सरकारी सुविधाको कुरा गर्दा उपचारका आधा दर्जन कार्यक्रममा वार्षिक करिब २८ अर्ब ५० करोड रुपैयाँ खर्च भइरहेको पाइन्छ । अन्य सुविधामध्ये आठ प्रकारका जटिल रोग, स्वास्थ्य बिमा अनुदान, आमा सुरक्षा कार्यक्रम, गरिब, असहाय र अशक्तलगायतलाई दिइने निःशुल्क उपचार, पक्षघात, क्यान्सर, मिर्गौला, केटाकेटीदेखि वृद्धवृद्धाको उपचारका लागि सरकारले बर्सेनि ठूलो रकम खर्च गरिरहेको छ । रोगको बढ्दो प्रकोप र यावत् समस्या केलाउँदा अहिले सरकारले गरेको निःशुल्क उपचार सेवा पर्याप्त देखिँदैन । आर्थिक जोखिम कम गर्न २०७२ सालमा स्वास्थ्य बिमा कार्यक्रम अघि सारिए पनि प्रभावकारी देखिन्न । सर्वसाधारणले आम्दानीको ठूलो रकम स्वास्थ्योपचारमा खर्च गर्नुपर्ने अवस्था छ । यी यावत् समस्या र बेथितिलाई चिरेर अघि बढ्न नवनियुक्त स्वास्थ्यमन्त्रीलाई एउटा मौका आएको छ । भुवनेश्वर शर्मा, चन्द्रागिरि२, काठमाडौं"
अब त सचेत बनौं,"रोशम दाहाल, सिरूटार, भक्तपुर"
शिखर चुम्ने मौका,"हल्ला थोरै काम धेरै पाइएला त देख्न ?महँगीले कहिले छोड्ला हाम्रो ढाड सेक्नसधैंभरि निदाउँदा त जीउ पनि दुख्छसपना र लक्ष्य भेट्न जाग्नखट्न पर्छस्वर्गजस्तो सुन्दर शान्त प्यारो नेपालशिखर चुम्ने मौका उत्तम खेर नफाल । कृष्ण कुम्पुरे, आदमटार, धादिङ"
के हदम्यादको भरमा देश हाँक्ने ?,"नेपालमा भ्रष्टाचारको छानबिन गर्न र अभियोग लगाउने अधिकार संविधानले अख्तियार दुरुपयोग अनुसन्धान आयोगलाई प्रदान गरेको छ । कुनै सार्वजनिक पद धारण गरेको व्यक्तिले भ्रष्टाचार गरी अख्तियारको दुरुपयोग गरेको सम्बन्धमा कानुनबमोजिम अनुसन्धान गर्न वा गराउन सक्ने र भ्रष्टाचार मानिने कुनै काम गरेको देखिएमा त्यस्तो व्यक्ति र सो अपराधमा संलग्न अन्य व्यक्तिउपर मुद्दा दायर गर्न वा गराउन सक्ने अधिकार संविधानको धारा २३९ ले यो आयोगलाई प्रदान गरेको छ । आयोग स्वतन्त्र संवैधानिक अंगका रूपमा रहेको छ ।भ्रष्टाचार निवारण ऐन, २०१७ लाई खारेज गरेर २०५९ असार ५ गते भ्रष्टाचार निवारण ऐन, जारी भएको थियो । सोही ऐनका विभिन्न प्रावधानमा संशोधन गर्न २०७६ माघ ६ मा राष्ट्रिय सभामा संशोधन विधेयक दर्ता भएको थियो । सो सभाबाट २०७९ चैत २७ मा विधेयक पारित भयो । अहिले सो विधेयकमाथि प्रतिनिधिसभाको राज्य व्यवस्था तथा सुशासन समितिमा छलफल चलिरहेको छ । विधेयकले ल्याएका संशोधन प्रावधानमध्ये भ्रष्टाचारको कसुरमा मुद्दा चलाउने हदम्यादका सम्बन्धमा सार्वजनिक रूपमा बढी चर्चा हुन थालेको छ ।हदम्याद सम्बन्धमा मूल ऐनको दफा ४५ मा सार्वजनिक सम्पत्ति वा नेपाल सरकारको सम्पत्ति हिनामिनालगायत भ्रष्टाचारमा कुनै हदम्याद राखिएको थिएन । जहिलेसुकै पनि उजुर गर्न र कारबाही गर्न सकिने थियो । तर विचाराधीन विधेयकमा भ्रष्टाचारको हदम्याद सम्बन्धमा मूल ऐनको दफा ४५ मा संशोधन ल्याइएको छ । जसअनुसार भ्रष्टाचारजन्य कसुरमा त्यस्तो कार्य भएको थाहा पाएको मितिले पाँच वर्षभित्र मुद्दा चलाउनुपर्नेछ । सार्वजनिक पदमा बहाल रहँदा कारबाही हुन नसकेकामा अवकाश भएको पाँच वर्षभित्र कारबाही गर्न वा मुद्दा चलाउन सकिने गरी संशोधन ल्याएको छ । तर सरकारी, सामुदायिक वा सार्वजनिक सम्पत्ति वा नेपाल सरकार, प्रदेश सरकार वा स्थानीय तह वा सार्वजनिक संस्थाको स्वामित्व वा नियन्त्रणमा रहेको सम्पत्ति हिनामिना गरी भ्रष्टाचार गरेकामा मुद्दा चलाउन भने हदम्याद नलाग्ने भनिएको छ ।हदम्यादको प्रश्न मुद्दामा हकदैयापछि निरोपण गर्ने दोस्रो विधिशास्त्रीय विषयमा पर्दछ । हदम्यादभित्र दर्ता भएको छ भने मात्र मुद्दामा कारबाही सुरु गरिन्छ । हदम्याद नघाएर मुद्दा दर्ता भएको रहेछ भने प्रारम्भिक रूपमै खारेज हुन्छ । अहिले ल्याइएको प्रस्तावित संशोधनबाट भ्रष्टाचार भएको थाहा पाएको मितिले ५ वर्षभित्र मुद्दा चलाइसक्नुपर्छ । थाहा पाएको मितिले ५ वर्षभित्र मुद्दा नचलाएमा अर्बौं रुपैयाँ भ्रष्टाचार गरेको प्रमाण भए पनि स्वतः मुद्दा खारेज हुन्छ, कुनै कारबाही हुन सक्दैन । हदम्यादको सम्बन्धमा पहिले पनि विभिन्न मुद्दामा प्रश्न उठेका थिए । त्यस्ता विवाद सर्वोच्च अदालतबाट निरोपण हुँदै आएका छन् । पूर्वमन्त्री गोविन्दराज जोशी, पूर्वसचिव चक्रबन्धु अर्याललगायत धेरैउपर भ्रष्टाचार निवारण ऐन, २०५९ अन्तर्गत अकुत सम्पत्ति आर्जन गरेको मुद्दा चलेको थियो । विभिन्न पदाधिकारीले भ्रष्टाचार निवारण ऐन, २०१७ बहाल रहेका बेलामा गरेको कार्यको सम्बन्धमा भ्रष्टाचार निवारण ऐन, २०५९ बमोजिम मुद्दा चलाउन नमिल्ने, पुरानो २०१७ सालको भ्रष्टाचार ऐन खारेज भइसकेको भनी न्यायाधीश चोलेन्द्रशमशेर राणासहितको विशेष अदालतले नयाँ ऐन आकर्षित नहुने, हदम्याद नाघेर अभियोग दर्ता भएको भनेर अभियोगपत्र नै खारेज गरेको थियो । भ्रष्टाचार निवारण ऐन, २०५९, भ्रष्टाचार निवारण ऐन, २०१७ कै निरन्तरता हो । कानुन शून्य अवस्थामा नरहने, विशेष अदालतले अभियोगपत्र नै खारेज गर्न नमिल्ने भएकाले पुनः सुनुवाइ गर्नुपर्ने भनी सर्वोच्च अदालतका ५ जना न्यायाधीशको विशेष इजलासले ईश्वरप्रसाद पोखरेलसमेत विरुद्ध नेपाल सरकार भएको गैरकानुनी सम्पत्ति आर्जन मुद्दामा (नेकाप २०६६, निनं ८२००, पृ १२३५) व्याख्या गरेको छ । हदम्याद नाघेर फिराद वा अभियोगपत्र दायर भएकामा खारेज हुने भनी विभिन्न मुद्दामा व्याख्या भएर नजिर कायम भएका पाइन्छन् । सरकारी एवम् सार्वजनिक सम्पत्तिको संरक्षणका लागि हदम्याद सदैव खुला रहने भनी नजिर कायम भएको छ (नेकाप २०६७, निनं ८४०४, पृ १०६९) ।भ्रष्टाचार मुद्दामा थाहा पाएको मितिले ५ वर्षमात्र हदम्याद हुने गरी अहिले प्रस्तावित कानुनी व्यवस्थाले भ्रष्टाचारीमैत्री कानुन बन्न लागेकामा सर्वत्र चिन्ता व्यक्त हुन थालेको छ । नेपालमा अख्तियारलगायत भ्रष्टाचारविरुद्धका नियामक निकायहरूको कामकारबाही कस्तो छ भन्ने सबैलाई थाहा भएकै कुरा हो । अख्तियार प्रभावकारी हुन नसक्नुमा आयुक्तहरूको गलत नियुक्ति प्रणालीले गर्दा पनि हो । अख्तियारमा सक्षम, स्वच्छ, निर्भीक र क्षमतावान् व्यक्तिको नियुक्ति गरिँदैन । दलीय भागबन्डाले राम्रा होइन, हाम्रा मान्छेलाई नियुक्ति गरिन्छ । आफ्ना मान्छेलाई मुद्दा नलगाई बचाउने सर्तमा नियुक्ति गरिन्छ । अनि त्यसरी नियुक्ति हुने पदाधिकारीबाट अख्तियार प्रभावकारी हुन सक्ने आशा गर्नु वीरबलको खिचडी जस्तै हुन जान्छ । यो हदम्यादको प्रावधान रहेमा नियुक्तिकर्ता र दलको दबाबमा भ्रष्टाचारमा छानबिन समयमा नगरेर ५ वर्षे हदम्याद अख्तियारले नै नघाइदिने अवस्था आउँछ । उजुरीकर्ता र अख्तियार प्रभावकारी भएर समयमै अनुसन्धान तहकिकात सक्नुपर्ने हो, तर राजनीतिक दबाबले सम्पन्न नहुने गरेको छ ।अहिले देश हाँक्ने ठूला वा साना दलकै नेताहरू पनि भ्रष्टाचारका विभिन्न काण्डमा मुछिएका देखिँदै आएकै छ । आफ्ना दलका नेता र कार्यकर्तालाई भ्रष्टाचारको सन्त्रासबाट सदाका लागि बचाउनका लागि नै यो कानुनी व्यवस्था ल्याइएको भनिन्छ । भ्रष्टाचारीको मुख हेर्न चाहन्न, मैले कहिल्यै भ्रष्टाचार गरेको छैन, कसैलाई भ्रष्टाचार गर्न दिन्न भन्ने प्रधानमन्त्रीकै सरकारका पालामा संशोधन विधेयक दर्ता भएको थियो । २०४६ सालयताका सबै भ्रष्टाचार र अकुत सम्पत्तिको शक्तिशाली आयोग गठन गरेर छानबिन गराउने विषय २०७९ मंसिरमा गठन भएको कांग्रेसमाओवादी गठबन्धन सरकारको नीति र कार्यक्रममा परेको थियो । त्यसपछिको एमालेसँगको गठबन्धन सरकारको नीति र कार्यक्रममा पनि परेको थियो । तर ती कुरा त्यसै सेलाए । अहिले विधेयकले ल्याएका संशोधनमाथि हदम्याद, निजी क्षेत्र पनि अख्तियारले हेर्नेलगायत अन्य विषयमा पनि छलफल चलिरहेको छ । यो विधेयकले भ्रष्टाचारमा ५ वर्षे हदम्याद प्रधानमन्त्री केपी ओलीका पालामा ल्याइएको भए तापनि नेपाली कांग्रेस र माओवादी केन्द्रको पनि पूर्ण सहमति रहेको देखिन आएको छ । सत्तारूढ पार्टीका केही सांसद र कार्यकर्ताले विरोध गरे तापनि दल हाँक्नेहरूको कुनै विरोध पाइँदैन । माओवादी केन्द्रका अध्यक्ष पूर्वप्रधानमन्त्री पुष्पकमल दाहालले त हदम्याद कति राख्ने वा नराख्ने विषयमा छलफल गर्नुपर्ने बताएका छन् । प्रस्तावित हदम्याद राख्नेतर्फ नै उनको झुकाव रहेको देखिन आयो । त्यतिमात्र होइन उनले त मुद्दा लाग्नेबित्तिकै पदबाट निलम्बन हुने हालको कानुनी व्यवस्था पनि ठीक नरहेको भनेको पाइन्छ । यो भनाइबाट पुरानो घटनाको सम्झना हुन्छ ।राजा वीरेन्द्रको शासनकालमा ट्वीनअटर जहाज खरिदको डिल गर्न यातायात सचिव नारायणप्रसाद अर्ज्याललाई क्यानडा पठाउने कुरा भएछ । पर्यटनमन्त्री हर्क गुरुङले उनीमाथि पहिलेको जहाज खरिदमा उजुर परेर अख्तियारले छानबिन गरिरहेकाले उनलाई पठाउन नहुने भनी राजासमक्ष जाहेर गरेछन् । राजाले हुन्छ भनेछन् । त्यसैअनुसार अर्को पदाधिकारी पठाउने प्रस्ताव राजाकहाँ पुगेछ । दरबारिया खेल त्यतिबेला देखिन आयो । भाइको दबाबका सामु राजा वीरेन्द्र निरीह भएछन् । राजाले पर्यटनमन्त्री गुरुङलाई पुनः दरबार बोलाएछन् । मुद्दा चलेको छैन, अदालतबाट दोषी ठहरेको छैन, अर्ज्याललाई नै जहाजको डिल गर्न क्यानडा पठाउने गरी प्रस्ताव पठाउन भनेछन् । गुरुङ राजाको हुकुम सुनेर फर्के । दरबारबाट मन्त्रालय फर्केपछि पर्यटनमन्त्रीबाट मात्र होइन, मनोनीत राष्ट्रिय पञ्चायतको सदस्यबाट पनि तुरुन्तै राजीनामा गरे । यो देशमा राजाले बोलेको कुरा पनि टिक्तैन भने मन्त्री खानु बेकार छ भनी गुरुङले राजीनामा गरेका थिए । अहिले प्रधानमन्त्री भइरहेका, पटकपटक भइसकेकाहरू नै भ्रष्टाचार मुद्दामा ५ वर्षे हदम्याद राखेर सुशासनको खिल्लीमात्र होइन अन्तर्राष्ट्रिय रूपमा नेपाललाई सम्पत्ति शुद्धीकरणको कालोसूचीमा टाङ्न लगाउनेतिर लागेका छन् । नागरिक समाज, आम जनआवाज र सांसदहरू आफ्नैसमेतको भ्रष्टाचार मुद्दामा हदम्याद राखिनु हुन्न भन्ने आवाज तुहिन बेर छैन ।भ्रष्टाचार मुद्दा लागेपछि पदबाट स्वतः निलम्बन गरिन नहुनेतर्फ सबैजसो दलहरूको एकमत पाइन्छ । भ्रष्टाचार मुद्दाको अभियोगमा झन्डा फहराउँदै अख्तियारमा बयान दिन मन्त्रीहरूको लाम लागेको देखिएकै हो । मुद्दा लागेपछि निलम्बन नगर्ने हो भने त भ्रष्टाचार मुद्दा खेप्दै मन्त्रीहरू, मुख्यसचिव, सचिव र ठूला पदाधिकारीहरू ठूलठूला निर्णयमा संलग्न हुन्छन् । मुख्यसचिवले मन्त्रिपरिषद् बैठकमा प्रस्ताव पेस गर्छन् । निर्णय कार्यान्वयन गर्न पठाउँछन् । भ्रष्टाचार मुद्दा लागेका मन्त्रीलगायत पदाधिकारीले आफूउपरको मुद्दामा प्रमाण लोप गर्ने र आफू बचिने प्रमाण खडा गराउन सक्छन् । आफूउपर भ्रष्टाचार मुद्दा लागिरहेको छ भने कमाउने यही मौका हो भनी पदको दुरुपयोग गरी राष्ट्रघाती निर्णय गर्न पनि पछि पर्ने छैनन् । पदमा रहेपछि अख्तियार, अदालत र आफू विरुद्धका साक्षी र प्रमाणलाई प्रभाव पार्न सजिलो हुनेछ । भ्रष्टाचार मुद्दाको अभियोग लागेको अवधिमा राज्य र शासनप्रशासन हाँक्न दिन कति जायज होला भन्ने विचारणीय छ । अनि भ्रष्टाचार मुद्दा लागेकाले विदेश र अन्तर्राष्ट्रिय संस्थामा गएर नैतिकताको कुरा उठाउनु कति जायज होला भन्नेतिर किन सोचिँदैन होला ? अभियोग लागेपछि खोसुवा नगरी निलम्बनसम्म गरेर काम गर्नबाट रोक्ने कार्य पनि सम्मान नै हो ।जथाभाबी स्वार्थ प्रेरित भई हाम्रो देश हाँक्नेहरूबाट कानुन संशोधन गरिने कार्यलाई कानुनी डकैती भनिन्छ । गोकर्ण फरेस्ट रिसोर्टको म्याद सकिनु ५ वर्ष पहिला नै बिनाप्रतिस्पर्धा नेपाल ट्रस्ट ऐनमा संशोधन गरेर यती ग्रुपको म्याद थपियो । हदबन्दी छुटको सरकारी जग्गालाई धितो राख्न पाउने र सट्टापट्टा गर्न पाउने गरी भूमिसम्बन्धी ऐनमा संशोधन गरियो । यसैगरी अहिले भ्रष्टाचार निवारण ऐनमा थाहा पाएको ५ वर्षभित्र कारबाही गरिसक्नुपर्ने गरी हदम्याद राखिन लागेको छ । यी सबै कार्यमा मुख्य तीनवटै दलको सहमति छ, विमति छैन । अख्तियारका प्रमुख आयुक्त प्रेमकुमार राईले हदम्यादबारे संसद्ले निर्णय गरोस् भनेछन् । राईले नभने पनि जुनसुकै विधेयकको निर्णय संसद्बाट नै हुने हो । प्रधानमन्त्री केपी शर्मा ओलीले अध्यादेशबाट संवैधानिक परिषद् ऐन संशोधन गरेर नियुक्ति गरेका विवादित ५२ संवैधानिक पदाधिकारीमध्येका भएकाले प्रधानमन्त्री ओलीको विचारविरुद्ध हदम्याद राखिनु हुन्न भनी प्रस्ट भन्न नसकेर संसद्ले निर्णय गरोस् भनी ओलीको समर्थनमा अख्तियार प्रमुख राईले जिब्रो चपाएको देखिन आयो । कांग्रेस र एमालेको बहुमतमा रास्वपा, राप्रपा आदि साना दलको राम्रो आवाजलाई हावामा उडाइन बेर छैन ।संविधानमा अनुचित कार्य हटाएर अख्तियार पंगु र भुत्ते बनाइएकामा सरकार र संसद्लाई चिन्ता छैन । नीतिगत निर्णयको नाममा भ्रष्टाचारको पारो माथि चढेकोतिर सरकार हाँक्नेहरूलाई कुनै चिन्ता छैन । हालको ऐनमा भएको जहिलेसुकै उजुर गर्न सक्ने कानुनी व्यवस्थाले त कसैलाई असर परेको थिएन । तर हाम्रा भ्रष्टाचारी नेताहरूलाई भने खुला हदम्यादले टाउकामा नांगो तरबार झुन्डिएको सन्त्रासले गर्दा ५ वर्षे हदम्याद राखेर भ्रष्टाचारबाट उम्किने ग्रान्ड डिजाइनभित्रकै संशोधन प्रस्ताव हो यो । जे गर्छ बहुमतले गर्छ, संसद्मा पार्टी ह्वीपले गर्छ । बहुमतको आडमा पहिलेदेखि चलिरहेको कानुन बनाउने परिपाटीमा यसपाला पनि भ्रष्टाचार ऐनमा ५ वर्षे हदम्याद राखेर र भ्रष्टाचार मुद्दा लागेकामा पदबाट निलम्बन नगर्ने प्रावधान समेटेर भ्रष्टाचारीहरूलाई कतै यो देश स्वर्ग बनाइने त होइन ? कार्की विशेष अदालतका पूर्वअध्यक्ष हुन् ।"
अठोट गरौं 'शुद्ध लेख्छु,"अब के गर्ने ?धेरैलाई लागेको हुन सक्छ अब के गर्ने ? यत्रो भताभुंग भइसक्यो, कसरी सम्हाल्ने, कसरी सुधार्ने ? कहाँबाट थाल्ने ? तर, आत्तिनुपर्ने अवस्था पटक्कै छैन । व्याकरण, वाक्यगठनलगायत सबै कुरा उस्तै छन् । शब्द उनै हुन् । मुख्य समस्या केही शब्दको हिज्जे बिगारिएकोमा मात्र हो । तिनलाई शुद्ध हिज्जेमा लेख्न शुरु गर्नासाथ समस्या सुल्झिन थालिहाल्छ ।अवश्य पनि विवाद धेरै चर्किएको हो, अन्योल थपिँदै गएको हो, समस्या भयावह हुँदै गएका हुन् । तर, यतिका वर्षदेखि यत्रो बल लगाएर बिगार्न खोजिए पनि हाम्रो भाषाको शक्तिका कारण, अनि जिम्मेदार प्रयोगकर्ताले धर्म नछोडेका कारण धेरै शब्द बिग्रन पाएका छैनन् । हिज्जे बिगारिएका आगन्तुक शब्द हद्द भए पाँच सय होलान् भन्नुहुन्थ्यो बालकृष्ण गुरु (हेर्नोस् कान्तिपुर, २४ वैशाख २०७२) । हुन पनि, आज खोजीमेली हेर्दा त्यस्ता शब्द पाँच सयकै हाराहारीमा रहेछन् । तिनमा हिज्जे बिगारिएका तद्भव शब्दसमेत जोड्दा तिनको कुल संख्या सात सय जति पुग्दो रहेछ । शुद्ध हिज्जेका साथ तिनको सूची बनाउन गाह्रो छैन । त्यसलाई कम्प्युटर वा मोबाइलमा हालेपछि त्यसैले बाटो देखाइहाल्छ । नियम रट्नु पनि पर्दैन, कुनै सिद्धान्त घोक्नु पनि पर्दैन । शुद्ध शब्दमा बानी पर्न धेरै दिन पनि लाग्दैन । मुख्य कुरा गलत दिशा छोडेर सही दिशातर्फ मोडिनु हो । त्यसपछि सबै कुरा सही हुँदै जान्छ ।अझ ख्याल गर्नुपर्ने कुरा त के भने, ती सात सय शब्दमध्ये पनि हामी सामान्यतः निकै कम शब्द मात्र प्रयोग गर्दा रहेछौं । उदाहरणका लागि, क आजभन्दा ६ वर्षअघि, २०७५ फागुनमा काठमाडौंमा आयोजित एउटा अन्तर्राष्ट्रिय सम्मेलनमा प्रस्तुत कार्यपत्रमा नेपाली भाषाका २७ सामग्री (नेपालको संविधानको प्रस्तावनादेखि प्रसिद्ध साहित्यकारका रचना र प्रतिष्ठित पत्रपत्रिकाका सम्पादकीयका अंशसम्म) समावेश गरिएको थियो, जसको कुल शब्दसंख्या ६,२१६ थियो । तीमध्ये हिज्जे बिगारिएका शब्द आधा प्रतिशतभन्दा पनि कम अर्थात् २३ वटा मात्र पाइएका थिए । ख यसपटक, यो आलेख तयार गर्ने क्रममा, कान्तिपुर को अघिल्लो हप्ताको शुरुका तीन दिन (साउन २७, २८, २९ गते) का ६ सामग्री (सम्पादकीय र पहिलोमुख्य समाचार) को लेखाजोखा गर्दा तिनमा रहेका कुल ५,७३२ शब्दमध्ये हिज्जे बिगारिएका शब्द आधा प्रतिशत हाराहारी अर्थात् ३१ वटा मात्र पाइएका छन् ।यसबाट हाम्रो औपचारिक लेखाइ (साहित्यदेखि पत्रकारितासम्म) मा यस्ता शब्द सामान्यतः आधा प्रतिशत मात्र प्रयोग हुने रहेछन् भन्ने देखिन्छ । अर्थात् हजार शब्दको सामग्रीमा जम्माजम्मी पाँच शब्द ! (अनौपचारिक लेखाइमा भने यिनको संख्या बढी हुन सक्छ ।) यति थोरै प्रयोग हुने शब्दको हिज्जे सुधार्न, सही हिज्जे अँगाल्न कति नै गाह्रो परिहाल्ला र ? म शुद्ध लेख्छु भन्ने अठोट लिन मात्र बेर हो, शुद्ध हिज्जेमा पुग्न खासै बेर लाग्नेछैन । अँध्यारोबाट उज्यालोतिर लागेर नै हामी आफूलाई गौरवान्वित बनाउन सक्छौं ।कविशिरोमणि लेखनाथ पौड्यालले भाषाको छ विशाल चौर जसमा गर्दै ठूलो तर्खर भनेर वाङ्मयको खेल भाषाको चउरमा खेलिने बताउनुभएको थियो । चउरमा ढिस्का, बुट्यान, ढुंगा, खाल्डाखुल्डी भएपछि खेल चल्न सक्तैन । तिनलाई हटाएर मैदान सफा गर्नैपर्छ । सही हिज्जे प्रयोग गरेर भाषाको मैदान सफा गरौं । अनि भाषाको असली खेल शुरु हुनेछ । नेपाली भाषा उन्मुक्त भएर आफ्नो स्वाभाविक लय, ताल र गतिमा अघि बढ्नेछ ।"
बौद्धिक नेताको सम्झनामा,"प्रदीप गिरीलाई सम्झनेबित्तिकै बीपी कोइरालाको राजनीतिक विचार र चिन्तनको याद आउँछ । बीपीलाई बुझेको, पढेको र उहाँको मार्गलाई आत्मसात् गर्ने प्रयासमा रहेका कारण पनि बीपीपछि प्रदीप दाइ सधैं मानसपटलमा आइरहनुहुन्छ । उहाँले देखाउनुभएको सत्मार्गको बाटोमा हिँड्न सकिएन भने सम्झिएर मात्र हुने केही होइन । नेपालको समकालीन राजनीतिमा सादगी, चिन्तनशील र अध्ययनशील व्यक्तित्वका रूपमा उहाँलाई नजिकबाट बुझ्ने मौका पाइयो । चार पटकसम्म सांसद बन्दा पनि मन्त्री बन्ने दौडमा नदेखिनुभएका उहाँले गर्नुभएको निष्ठावान् र वैचारिक राजनीतिले बढी आकर्षित गर्छ ।उहाँले देखाउनुभएको बाटो, व्यक्त गर्नुभएको विचार र दिनुभएको दर्शनलाई आत्मसात् गर्ने सकेमात्र उहाँप्रति सम्मान हुन्छ । उहाँ एक प्रखर चिन्तक मात्र होइन समाजवादी विचारका अगुवा पनि हुनुहुन्थ्यो । भनिन्छ, दार्शनिक एवं चिन्तकको भौतिक शरीर मात्र नष्ट हुन्छ तर उनीहरू मर्दैनन् । उनीहरूका चिन्तन, दर्शन एवं सिद्धान्त युगयुगसम्म जीवन्त रहन्छन् । त्यही भएर पनि बीपी र प्रदीप दाइलाई एकै तहमा राखेर सम्मान प्रकट गर्नसके सबैभन्दा उत्तम ठहरिन्छ । प्रदीप दाइ अध्ययनशील नेता हुनुहुन्थ्यो तर अध्ययनमा कसरी प्रेरित हुनुभयो भन्नेचाहिँ हामीले बुझ्न सक्नुपर्छ । जयप्रकाश नारायण, राममनोहर लोहिया तथा बीपीको जीवन, सिद्धान्त तथा दृष्टिकोणबाट उहाँले सैद्धान्तिक राजनीतिक यात्रा सुरु गर्नुभएको स्पष्ट बुझ्न र अनुभूत गर्न पाइन्छ । जसरी बीपीले प्रतिपादन गर्नुभएको राष्ट्रियता, प्रजातन्त्र र समाजवाद अहिलेको नेपाली राजनीतिमा सबै विचारधाराको साझा विचार बनिरहेको छ, त्यसरी नै प्रदीप दाइका कतिपय विचार आजको समाजका लागि अत्यन्तै सान्दर्भिक लाग्छन् । यसमा बुद्ध दर्शन र गान्धीका विचारहरूले स्पर्श गर्ने नै भए । कम्युनिस्ट सिद्धान्त र विचारधारालाई आत्मसात् गर्ने वर्ग, समूह, व्यक्ति र राजनीतिक दलका लागि समेत उहाँ एक असल मार्गदर्शक हुनुहुन्थ्यो भन्ने कुरा नेपालका केही कम्युनिस्ट नेताको भाषणबाट पनि बुझ्न सकिन्छ । उहाँले सिद्धान्तमा मार्क्सवादी हौं भन्नेहरूले भन्दा अब्बल मार्क्सवाद आत्मसात् गरेका कारण मार्क्सवादी चिन्तकहरूले पनि प्रदीप दाइको विचार, व्यवहार र चिन्तनबाट सिक्न सक्ने प्रशस्त आधार भेट्न सक्छन् ।उहाँलाई सम्झनुपर्ने अर्को कारण, जनताको दुःखमर्का, दैनिक समस्या जस्ताको तस्तै राख्ने गर्नुहुन्थ्यो । संसद्मा होस् वा पार्टीको केन्द्रीय समितिमा, मनमा लागेको कुरा निर्धक्क भन्नुहुन्थ्यो । हामीमध्ये धेरै नेतृत्वको आलोचना गर्न डराउँछौं । नेता रिसाए भने टिकट नपाइएला, नियुक्ति नपाइएला भनेर कुरा चपाउँछौं । तर प्रदीप दाइ कुनै पदको आसक्तिभन्दा माथि हुनुहुन्थ्यो । मानिसको देहान्तपछि मात्र प्रशंसाका शब्द खर्चिने परिपाटी समाजमा यथावत् छ । मीठो बोली, सरल जीवन, बृहत् अध्ययन, स्वतन्त्र चिन्तन तथा विवेकको राजनीति गर्न रुचाउने प्रदीप दाइको जीवनबाट हामीले धेरै सिक्न जरुरी छ । सम्पत्ति, पद र प्रतिष्ठाको तृष्णाबाट अलग रहेर उहाँले अवलम्बन गर्नुभएको बाटोमा हिँड्न सकिन्छ, सकिँदैन तर हिँड्ने प्रयास गर्नु आजका लागि उपयुक्त हुन्छ । स्वतन्त्रता र समानताका पक्षपाती उहाँसँग पटक पटक मञ्च सेयर गर्ने र कार्यक्रममा जाने अवसर प्राप्त भएको थियो । उहाँ प्राज्ञिकदेखि श्रमिकसम्म सबै क्षेत्र र वर्गका जनताका मन मस्तिष्कमा हुनुहुन्थ्यो । उहाँको नाम यतिखेर नेपाली राजनीतिको एक विशेष र विशिष्ट स्वरूपको मानकका रूपमा स्थापित हुन सक्नुमा उहाँको राजनीतिक चिन्तन र व्यवहार नै प्रमुख कारण हो ।हिजोआज समावेशीकरणको मुद्दा खुबै चर्को रूपमा उठ्ने गर्छ तर प्रदीप दाइले २०४० तिरै कांग्रेसले जमदम को नीति लिनुपर्ने दृष्टिकोण राख्नुभएको थियो । जजनजाति, ममहिला, ददलित र ममधेशी भनेर जमदम को नीति लिनका लागि पार्टीभित्र सुझाव राख्नुभएको थियो । पिछडिएको क्षेत्र कर्णाली र पिछडा वर्ग, अल्पसंख्यकलाई राज्यको मूलप्रवाहमा ल्याउन सकियो भने मात्र लोकतान्त्रिक गणतन्त्र बलियो हुने तर्क धेरै पटक राख्नुभएको थियो । आजका दिनमा समावेशीकरण र समानुपातिकको नारालाई कम्युनिस्ट पार्टीहरूले निजी मुद्दा बनाए पनि उहाँले ४० वर्षअघि नै उक्त मुद्दालाई कांग्रेसले अवलम्बन गर्नुपर्छ भनेर भन्नुभएको थियो । वामपन्थ र मार्क्सवादी आन्दोलनको सकारात्मक पक्षका बारेमा घण्टौं विचार दिन सक्ने प्रदीप दाइलाई मैले पूर्वीय र पश्चिमा दर्शन, भौतिकतावादी चिन्तन तथा आध्यात्मिक सोचबारे सरल भाषामा सबैले बुझिने गरी बताउन सक्ने क्षमता भएका नेताका रूपमा बुझ्ने गरेको छु ।उहाँले संसद्को गरिमा बढाउने काममा पनि औधी मिहिनेत गर्नुभयो । संसद्लाई बौद्धिक छलफल र बहसको केन्द्र बनाउने ल्याकत राख्नुहुन्थ्यो । रोस्ट्रममा उभिएर समसामयिक विषयमा धाराप्रवाह बोल्दा सभाहल चकमन्न भएर उहाँलाई सुन्ने गर्थ्यो । ब्रह्मले देखेको कुरा बोल्न, लेख्न कहिल्यै लघुताभास नदेखाउनुभएका कारण पनि उहाँको आफ्नै ओज थियो । विधिको शासनका हिमायती अनि लोकतन्त्रको मूल्य, मान्यता र आदर्शबाट सधैं प्रेरित भएका कारण पनि उहाँप्रति कसैले औंला उठाउन सकेनन् । त्यसैले पनि अहिलेको जटिल राजनीतिक परिस्थितिमा उहाँको अनुपस्थिति सबैलाई खट्किएको छ । आजका दिनमा बीपीपछिको सबैभन्दा प्रभावशाली मार्गदर्शकका रूपमा उहाँको नाम उच्चारण हुने गरेको छ । बीपीको देहावसानपछि उहाँले नै बौद्धिक बहसको परम्परालाई निरन्तरता दिनुभयो । लोकतान्त्रिक समाजवादलाई अँगाल्न सक्ने निर्भीक र निडर नेता प्रदीप दाइप्रति श्रद्धासुमन π पूर्वसांसद संग्रौला कांग्रेस केन्द्रीय सदस्य हुन् ।"
कंगारु मा खेल्दै स्वस्तिमा,"काठमाडौं (कास) अहिलेकी चल्तीकी नायिका हुन्, स्वस्तिमा खड्का । घटस्थापनादेखि प्रदर्शनमा आउन लागेको फिल्म बेहुली फ्रम मेघौली मा पति तथा निर्देशक निश्चल बस्नेतको अपोजिटमा रहेकी स्वस्तिमाको चर्चा झन्झन् चुलिँदो छ । सोमबार मात्र उनी नयाँ फिल्म कंगारु मा मुख्य भूमिकामा अनुबन्ध भएकी छन् । सम्राट् बस्नेतको निर्देशनमा बन्न लागेको उक्त फिल्ममा स्वस्तिमा केदार घिमिरे माग्ने बुढा, जितु नेपाल र अर्पण थापासँगै देखिनेछिन् । स्वस्तिमाले कंगारु मा काम गर्नका लागि आफू निकै उत्साही रहेको बताएकी छन् । सस्पेन्स, थ्रिलर र कमेडी जनरामा निर्माण गर्न लागिएको बताइएको कंगारु लाई केही महिनाभित्रै फ्लोरमा लैजाने तयारी भइरहेको निर्देशक बस्नेतले बताए । ३५ दिनको छायांकन रहने बताइएको फिल्मलाई अस्ट्रेलियाको सिड्नी, न्युकासल, क्यानबेरालगायत सहरमा खिचिने निर्माण पक्षले बताएको छ । स्क्रिप्टकै लागि हामीले झन्डै दुई वर्ष लगायौं, फिल्मले पक्कै केही फरक कथा भन्ने छ । दर्शकले फरक स्वाद र फरक कथा हेर्न पाउनु हुनेछ, यसअघि लाखे बनाएका निर्देशक बस्नेतले बताए । सीमा गुरुङको पटकथा तथा सुसन प्रजापतिको छायांकन रहने फिल्मलाई प्रेम थापा, धनबहादुर गुरुङ डीबी र मनोज भण्डारी म्याक्स ले निर्माण गर्न लागेका हुन् ।"
गौशाला२६ को नाम सुन्न आतुर गाईजात्रा,"यही प्यारोडी गीतमार्फत देशलाई कालुरामहरूले चलाएको भन्दै यमनले व्यंग्यलाई गायनमार्फत प्रस्तुत गरे । गाईजात्रा शीर्षकको गीतमार्फत पनि यमनले दर्शक हँसाउँदै सामाजिक सञ्जालले टाढा बनाउँदै गएको मानवीय सम्बन्धमाथि गजबको प्रस्तुति दिए । उहिलेउहिले माया पिरिम कत्ति हुन्थ्यो गाढा, अहिले त फोनले गरायो सबलाई टाढा । बूढा अन्तै मस्किने, बूढी अन्तै ठुस्किने । फेसबुकमा झुन्डिँदा डल्लै पृथ्वी बिर्सिने, यमनले गाए । अर्का कलाकार प्रभात लामा कुलमान घिसिङ बनेर स्टेजमा देखिए । लामाले कुलमानको हुलियालाई दुरुस्तै पस्कँदै लवज समात्न पनि मिहिनेत गरेको देखिन्थ्यो । तर, उनको प्रस्तुतिमा नेपाल विद्युत् प्राधिकरणका समस्याहरू प्रस्तुत गर्न सकिन्थे । तर, उनी केवल सतही विषयमै खुम्चिए । उनका केही पञ्चलाइनमा भने दर्शक मज्जाले हाँसे । सीताको स्ट्यान्डअप कमेडीमा दर्शकदीर्घा मज्जैले रत्तिएको देखिन्थ्यो । न घर न डेरा माथिको प्रस्तुतिमा स्याङ्जा र झापाजस्ता क्षेत्रलाई बदमास, फटाहाका रूपमा प्रस्तुत गर्दै उक्त विषयलाई सामान्यीकरण गरिएको थियो । ट्याक्सी ड्राइभर र विदेशबाट फर्केको नेपालीबीचको संवाद, चेयरमा मेयर लगायतका प्रहसनले यसपालिको गाईजात्रामा मसला थपिदिएको थियो । पुनर्जन्म मा भेटिएका गिरिजाबाबु र पूर्वराजा वीरेन्द्रबीचको नौलो प्रस्तुतिले स्वाद थपेको छ । हास्यकवि सिंखडाको स्त्रीद्वेषी प्रस्तुतिमा क्रिकेटर सन्दीप लामिछाने र गौशाला २६ को बलात्कार मुद्दा लाई उठाउने क्रममा उनी असंवेदनशील बनेको देखिन्छ । त्यस्तै, नमितासुनिता काण्डदेखि निर्मला हत्याकाण्डमा पीडितहरूको नाम बाहिरिएको विषय उठाउँदै सिंखडाले गौशाला २६ को पनि परिचय खुलाउनुपर्ने जस्ता संकुचित विचारसहितको प्रस्तुति दिएका थिए । मुद्दाको संवेदनशीलता नबुझी दर्शक हँसाउनकै लागि यस्ता मुद्दामा महिलाप्रतिको उनको दृष्टिदोष, पीडितलाई प्रहार गर्ने उनको प्रस्तुति निकै कमजोर मानसिकताको उपज लाग्छ । त्रेतायुगमा सीताजी अपहरित हुँदा नाम गोप्य राख्नुपरेन । द्वापरमा द्रौपदीको चीरहरण गर्दा नाम गोप्य राख्नुपरेन, कलियुगमा नमिता, सुमिता र निर्मला पन्तहरू हत्या गरेर बलात्कृत भएर नाम गोप्य राखिएन । उनको तस्बिरसमेत प्रचार गरियो, सिंखडाले स्ट्यान्डअप कमेडी पस्कँदै भने, अहिले आएर कहीं नभएको जात्रा हाँडी गाउँमा भो । यो गौशाला २६ भन्ने प्राणी कुन जनावर हो ? त्यसैगरी सिंखडाले पीडितलाई गौशाला २६ भनिरहँदा क्रिकेटर लामिछानेलाई रंगशाला २५ भन्नुपर्ने भन्दै स्तरहीन व्यंग्य गरे ।"
भेडीगोठमा जुम्ली युवा,"(जुम्ला)विदेश जान परिवारको दबाबमा थिए, सिँजा६ का उज्ज्वल बुढा । मनमा भने स्वदेशमै केही गरौं भन्ने हुटहुटी थियो । आर्थिक अभावकै कारण कक्षा ८ भन्दामाथि पढ्न नसकेका उनका लागि विदेश जाने वा गाउँमै भेडा गोठालो हुने भन्ने दुई विकल्प थिए । घरपरिवारको दबाबमा राहदानीसमेत बनाएका थिए । अन्ततः रोजे, गाउँ नै । २० वटा भेडा किनेर ५ वर्षदेखि पाल्न थालेका उनी अहिले गाउँमै कहलिएका भेडीगोठाला हुन् । दिनरात भेडा रेखदेख, चरिचरन र औषधोपचारमा व्यस्त हुन्छन् । परिवारले विदेश जान दिएको दबाब लत्याएर रोजेको भेडापालन व्यवसाय अहिले आम्दानीको गतिलो स्रोत बनेपछि उज्ज्वल दंग छन् । विदेशको चर्को घाम र कष्टकर जीवन जिउनुभन्दा परिवारमै बसेर भेडापालनमा लाग्नुमा आनन्द बेग्लै छ, उनले भने । बर्सेनि भेडाको संख्या बढाइरहेका उनी मिहिनेत र धैर्य गर्न सके स्वदेशमै राम्रो कमाइ गर्न सकिने बताउँछन् । उज्ज्वलले अहिले आफ्ना मात्र नभई साथीभाइका समेत भेडा हेर्दै आइरहेका छन् । सिँजा५ का विकास कार्की १ सय १५ भेडा लिएर यसै साता पाटनतिर उक्लिए । हिउँदमा भेडाहरू घरमै राख्ने र वर्षायाममा चराउन पाटनतिर लैजाने चलन छ । कक्षा १२ उत्तीर्ण गरेका २६ वर्षीय विकास यतिबेला भेडापालनमा मज्जैले जमेका छन् । विदेश जान पारिवारिक दबाबको बेवास्ता गरेका उनको अहिले वार्षिक आम्दानी न्यूनतम १० लाख रुपैयाँ हाराहारीमा छ । अहिले वर्षा, झरी, बादल, हिउँपानी केही नभनेर भेडापालनमा लागेका छौं, भने, विदेशमा बगाउने पसिना जन्मभूमिमै बगाउन सके राम्रै आम्दानी गर्न सकिने रहेछ । उनी भेडाको ऊनसँगै त्यसबाट बनेका राडीपाखी पनि बेच्छन् । राडीपाखी ८ देखि १० हजारमा र लिउ चारदेखि ७ हजार रुपैयाॅँ आसपासमा बिक्री हुन्छ । भेडा भने हरेक दसैंमा मात्रै बेचिरहेका हुन्छन् । चरन क्षेत्रको अभाव, बाघ, भालुको आक्रमण र रोगको संक्रमणले भेडापालनमा समस्या ल्याएको उनीहरू बताउँछन् । खोरेत, निमोनिया, पीपीआर जस्ता रोगले हरेक वर्ष भेडा बिरामी परेर सास्ती हुने गरेको विकासले बताए । पछिल्लो समययमा जुम्लाका धेरै युवा भेडापालन व्यवसायमा लागेका छन् । गोठालो जीवन बिताउन संघर्षपूर्ण भए पनि गाउँठाउँमै बसेर काम गर्न पाउँदा सन्तुष्ट रहेको सिँजाकै प्रायोजन रोकाया बताउँछन् । परिवार, आफन्त सबैले विदेश जान भनिरहेका हुन्थे । म गोठालो बनें । अहिले ९० वटा भेडाको गोठालो छु । यसैमा सन्तुष्ट छु, उनले भने । पछिल्लो समय भेडापालन गर्ने किसानको संख्या बढ्दै गएको पशु सेवा कार्यालय जुम्लाले जनाएको छ । अहिले भेडापालन व्यवसायमा लाग्न युवाहरूलाई सीपमूलक र प्रविधिगत तालिमसमेत दिँदै आएको कार्यालय प्रमुख ज्ञानेन्द्रसिंह बुढ्थापाले बताए । जुम्लामा ८४ हजार ३ सय ८८ भेडा र ४६ हजार ३ सय ६ बाख्रा पालिएको कार्यालयले जनाएको छ । जिल्लामा ६९ हजार हेक्टर चरन क्षेत्र छ । यता कर्णाली प्रदेश सरकारले भेडापालक किसानलाई प्रोत्साहन गर्न गोठालो भत्ता दिने कार्यक्रम लागू गरेको छ । ५० वटाभन्दा बढी भेडा पाल्ने किसानले मासिक १ हजार ५ सयका दरले वार्षिक १८ हजार रुपैयाँ भत्ता पाउने गरेका छन् ।"
म्याग्दीमा नागनागिनी नृत्य,"म्याग्दी (कास) म्याग्दी सदरमुकाम बेनी बजारमा मुख्य बसोबास रहेको नेवार समुदायले बर्खे नाचअन्तर्गत जनैपूर्णिमाको अवसरमा पितृको सम्झना र सम्मानमा सापारु (गाईजात्रा) देखाउनुका साथै नागनागिनी नृत्य प्रदर्शन गरेका छन् । नेपाल भाषा मंकाःखल म्याग्दीका पूर्वअध्यक्ष तथा सापारु नृत्यका नाग कलाकार राजेन्द्र श्रेष्ठका अनुसार नेवार समुदायमा नेपालभर म्याग्दी बेनीमा मात्र नागनागिनी नृत्य प्रचलनमा छ । बेनीका नेवार समुदायले एक वर्षभित्र दिवंगत आफन्तको सम्झनामा मानिसलाई गाईका रूपमा सिँगारी तयार पारिएको तामामाचा र गोठाला बनाई नागनागिनी नृत्य गर्दै दिवंगतको घरघर पुग्ने चलन छ । यसरी नृत्य गर्दा मृतकले गाईको पुच्छर समाई वैतरणी पार गर्ने धार्मिक विश्वास छ । नेवार समुदायको महत्त्वपूर्ण संस्कृतिमध्ये घण्टाकर्ण पर्व (गठेमंगल) अन्तर्गतको बर्खे नाच पनि एक हो । भक्तपुरबाट बागलुङ हुँदै पहाड उक्लेका नेवारहरूले व्यापार कलासँगै नेवारी संस्कृति र सभ्यतालाई जीवित राखेका छन् ।श्रावण चतुर्दशीदेखि हरितालिका तीजसम्म मनाइने घण्टाकर्ण पर्व अर्थात् गठेमंगलको पहिलो दिन समाजमा दुःख दिने पात्र घण्टाकर्ण नाम गरेको राक्षसको आकृति बनाई दिनभर चौबाटोमा प्रदर्शन गर्दै साँझ नदीमा लगी बगाउने चलन छ । बेनीका नेवार समुदायले मनाउने बर्खे नाचभित्र लाखे नाच, घोडे नाच, गोरु नाच, रोपाइँ नाच, जोगी नाच, नागनागिनी नाच आदि देखाउने गर्छन् । युवा पलायन, आधुनिकताको प्रभावले लोपोन्मुख अवस्थामा पुगेको बर्खे नाच तथा हनुमान नाचको संरक्षणमा नेपाल भाषा मंका खलः सक्रिय छ । पछिल्लो समय नेवारी समुदायको पुर्ख्यौली संस्कृति गठेमंगल पर्वका विभिन्न सांस्कृतिक पक्षको संरक्षणमा अन्य जातजातिको समेत सक्रिय सहभागिता छ ।"
११ करोड खर्चिएका लुम्बिनीका ॅस्मार्ट रिफ्रेस सेन्टर अलपत्र,"(बुटवल)लुम्बिनी प्रदेश सरकारले पूर्वपश्चिम राजमार्गका चार स्थानमा करोडौं लगानीमा निर्माण सुरु गरेको अत्याधुनिक सुविधाका स्मार्ट रिफ्रेस सेन्टर अलपत्र परेका छन् । चार वर्षअघि झन्डै ११ करोड रुपैयाँ लागतमा निर्माण सुरु भएका रिफ्रेस सेन्टर बजेट अभावमा अलपत्र परेका हुन् । एमाले महासचिव शंकर पोखरेल मुख्यमन्त्री भएका बेला बर्दघाटदेखि बर्दियासम्मका पाँच स्थानमा रिफ्रेस सेन्टर निर्माण थालिएको थियो । लामो दूरीका चालक थाकेर हुन सक्ने दुर्घटना न्यूनीकरण, चालक र यात्रुको आरामसहित खाना, नास्ता र शौचालयको गुणस्तरीय सुविधा दिने उद्देश्य राखेर सेन्टर निर्माण सुरु भएको थियो । सेन्टरमा सुविधायुक्त शौचालय, सावर रुम, पार्किङ एरिया, वासिङ एरिया, सिटिङ एरिया, पाथ वे, चार्जिङ स्टेसन, खाजानास्ताको सुविधा, चालक रुम र पार्क हुनेछन् । यो झन्डै एक बिघा क्षेत्रफलमा निर्माण हुनेछ ।०७७ मा लुम्बिनीभित्र पर्ने पूर्वपश्चिम राजमार्गअन्तर्गत पश्चिम नवलपरासीको बर्दघाट, रूपन्देहीको सैनामैना, कपिलवस्तुको चन्द्रौटा, दाङको लमही र बर्दियामा गरी ५ वटा स्मार्ट रिफ्रेस सेन्टर निर्माण थालिएको थियो । २ वर्षभित्रै निर्माण सक्ने लक्ष्यसहित शिलान्यास गरे पनि पछिल्ला सरकारको प्राथमिकतामा त्यो योजना नपरेपछि बजेट अभावले अलपत्र परेका हुन् । पोखरेलपछि मुख्यमन्त्री बनेका माओवादी नेता कुलप्रसाद केसीले योजनाको रकम नै कटौती गरिदिएका थिए । त्यसपछि बनेका अन्य ३ मुख्यमन्त्रीले पनि ती योजनालाई प्राथमिकता दिएनन् । अहिले एमालेकै चेतनारायण आचार्य मुख्यमन्त्री छन् । पाँचमध्ये सैनामैनाको रिफ्रेस सेन्टरको पहिलो चरण निर्माण पूरा भएको छ । चन्द्रौटाको झन्डै ७५ र बर्दघाटमा ५० प्रतिशत निर्माण भएको छ । एउटा निर्माणको चरणमा पुगेर जग्गा विवादले र अर्को एउटाको निर्माण नै सुरु भएको छैन ।सरकारले सहरी विकास तथा खानेपानी मन्त्रालयअन्तर्गत राखेर रिफ्रेस सेन्टर निर्माण अघि बढाएको थियो । लामो दूरीका चालक र यात्रुको थकान कम गर्ने, शौचालय प्रयोग र गुणस्तरीय खानपानको सुविधा दिने उद्देश्यसहित सरकारले रिफ्रेस सेन्टर निर्माण सुरु गरेको मन्त्रालयका प्रवक्ता गुणानिधि पोखरेलले जनाए । राजमार्गमा हुने जथाभावी फोहोर र दुर्घटना न्यूनीकरण गर्ने पनि सरकारको उद्देश्य थियो । सैनामैनाको रिफ्रेस सेन्टर निर्माण सकिए पनि कसले सञ्चालन गर्ने भन्ने अझै टुंगो लागेको छैन । निर्माण गरे पनि प्रदेश सरकारले आफैं त्यसको सञ्चालन र व्यवस्थापन गर्न सक्दैन । त्यसैले मन्त्रालयले स्थानीय तहलाई सञ्चालनको जिम्मा लगाउने गरी कार्यविधि तयार भएको छ, पोखरेलले भने, मन्त्रालयले तयार गरेको कार्यविधि असार मसान्तअघि नै मन्त्रिपरिषद्मा पेस भएको तर क्याबिनेटबाट निर्णय नभएकाले कार्यान्वयनमा जान सकेको छैन । कार्यविधि पारित हुनासाथ सैनामैनाको रिफ्रेस सेन्टर स्थानीय तहले सञ्चालनमा ल्याउने र अन्य पनि सञ्चालनको प्रक्रियामा जाने उनले बताए ।सैनामैना र बर्दघाटमा बनेको रिफ्रेस सेन्टरको भौतिक निर्माण खानेपानी तथा सरसफाइ डिभिजन कार्यालयले गरिरहेको छ । पहिलो चरणमा ३ करोड ५५ लाख ७९ हजार ठेक्कामा ०७७ मंसिर १२ मा सैनमैनाको पिपलडाँडामा काम सुरु भएको थियो । सैनामैनामा निर्माणको पहिलो चरणको काम पूरा भएको कार्यालयका इन्जिनियर आदित्य धितालले जनाए । दोस्रो चरणमा फोहोर व्यवस्थापन, पार्क निर्माण, चार्जिङ स्टेसन, पार्किङ स्थल, सिटिङ यरिया, पाथ वे, रोड एरिया, कार वासिङ, चालक रुमलगायत काम बाँकी नै छन् । सरकारले बजेट उपलब्ध नगराएपछि दोस्रो चरणको निर्माणसहित सञ्चालनको जिम्मा स्थानीय सरकारलाई दिने गरी तयारी भइरहेको धितालको भनाइ छ । सैनामैनामा पहिलो चरणको निर्माणको काम सकिएको छ, धितालले भने, दोस्रो चरणको निर्माण र सञ्चालनका लागि प्रदेश सरकारले स्थानीय तहलाई जिम्मा दिने गरी प्रक्रिया अघि बढेको छ । निर्माण भएका संरचनाको सुरक्षादेखि नियमित व्यवस्थापनका लागि स्थानीय सरकारलाई नै जवाफदेही बनाउने गरी काम भएको धितालले बताए । तर त्यसका लागि पनि बजेटको सुनिश्चितता प्रदेश सरकारले नै गर्नुपर्छ, उनले भने । बर्दघाट४ स्थित पूर्वपश्चिम राजमार्गदेखि ३ सय मिटर तल पारिजात सामुदायिक वन परिसरभित्र ०७७ चैत ११ मा सम्झौता भई कोजु इन्जिनियरिङ सञ्जय जेभी काठमाडौंले ३ करोड १८ लाख २६ हजार ६ सय १९ रुपैयाँमा ठेक्का सकारेको थियो । सम्झौताअनुसार ०७९ असोज ११ मा पहिलो चरणको निर्माण सक्नुपर्ने भए पनि ठेकेदारले विभिन्न कारण देखाउँदै समयमै काम सकेन । नक्सा डिजाइन र भौगोलिक अवस्थाका कारण पुनः भेरियसनका लागि पठाउनुपरेपछि पहिलो चरणको काम पूरा हुन नसकेको हो । खोला किनारमा परेकाले जग्गाको पनि समस्या रहेको इन्जिनियर धितालले बताए । सरकारले पर्याप्त बजेट नदिएपछि काम पूरा हुन नसकेको उनको भनाइ छ । बाहिरी भवन निर्माण र इन्टेरियर, सावर ब्लक, शौचालयलगायत दोस्रो चरणका निर्माणका काम बाँकी छन् ।चन्द्रौटास्थित रिफ्रेस सेन्टरमा पहिलो चरणको ठेक्काअनुसार निर्माणका धेरै काम सकिए पनि लाइट फिटिङलगायतका काम बाँकी रहेको खानेपानी तथा सरसफाइ डिभिजन कार्यालय प्रमुख दिनेश शाहले बताए । तर दोस्रो चरणका लागि बजेट नआएपछि काम अलपत्र छ । पहिलो चरणका लागि ४ करोड २ लाख ६७ हजार ६ सय ६१ रुपैयाँको ठेक्कामा ३ करोड ५५ लाख ६५ हजार रुपैयाँ भुक्तानी भइसकेको छ । त्यसपछि दोस्रो चरणलाई कुनै रकम आएको छैन, उनले भने, अब दोस्रो चरणको निर्माण, संरक्षण र सञ्चालनका लागि शिवराज नगरपालिकालाई हस्तान्तरण गर्ने प्रक्रियामा छौं । मन्त्रालयबाट कार्यविधि तयार नहुँदा हस्तान्तरणमा ढिलाइ भइरहेको शाहले जनाए । उता लमहीमा भने ठेक्का लागे पनि स्थानीयको अवरोधपछि काम अघि बढेको छैन । सरकारले स्थानीय अजम्बरी सामुदायिक वन क्षेत्रमा बनाउने गरी ठेक्का आह्वान गरेको थियो । ठेक्का सम्झौता भए पनि जग्गाको विषयमा सहमति हुन नसकेपछि चार वर्षदेखि नै योजना अघि बढेको छैन । बर्दियाको रिफ्रेस सेन्टरका लागि अहिलेसम्म जग्गा प्राप्तिमै समस्या भएपछि कुनै काम नबढेको मन्त्रालयका प्रवक्ता पोखरेलको भनाइ छ ।"
धितोपत्र बोर्ड सञ्चालकमा महासंघ र आईक्यानका प्रतिनिधि हटाइँदै,"(काठमाडौं) नेपाल धितोपत्र बोर्डको सञ्चालक समितिमा नेपाल उद्योग वाणिज्य महासंघ (एफएनसीसीआई) र नेपाल चार्टर्ड एकाउन्टेन्ट्स संस्था (आईक्यान) का प्रतिनिधि रहने हालको व्यवस्था हटाउने तयारी भएको छ । धितोपत्रसम्बन्धी ऐन ०६३ लाई संशोधन गर्न बनेको विधेयकमा बोर्ड सञ्चालक समितिमा उल्लिखित संस्थाका प्रतिनिधि नराख्ने व्यवस्था प्रस्ताव गरिएको हो । बोर्ड सञ्चालकमा प्रतिनिधित्व गर्ने महासंघ र आईक्यानका पदाधिकारीहरूको स्वार्थ बाझिने भएकाले उनीहरूलाई हटाउनुपर्ने चर्चा पुरानै हो । विगतमा ऐनमा उक्त व्यवस्था प्रस्ताव गरिए पनि संसद्बाट पारित हुने बेला हटेको थियो । अहिले संशोधित विधेयकमा पुनः सोही व्यवस्था समेटिएको छ । स्वार्थ बाझिन सक्ने अवस्थालाई न्यूनीकरण गर्न यी संस्थाका प्रतिनिधिलाई बोर्डमा सदस्य नहुने व्यवस्था गर्न आवश्यक भएकाले, संशोधित विधेयकमा भनिएको छ । पुँजीबजारको विकास गरी धितोपत्रमा लगानी गर्ने लगानीकर्ताको हित संरक्षण गर्न धितोपत्रको निष्कासन, खरिद, बिक्री, वितरण तथा विनिमयलाई व्यवस्थित बनाई धितोपत्र बजार र धितोपत्र व्यवसायमा संलग्न व्यक्तिहरूको कामकारबाहीलाई नियमित तथा व्यवस्थित गर्न नेपाल धितोपत्र बोर्ड स्थापना गरिएको हो ।बोर्डमा सात सदस्यीय सञ्चालक समिति रहन्छन् । यसमा अध्यक्ष कार्यकारी रहन्छन् भने तिनलाई नेपाल सरकारले नियुक्त गर्छ । सञ्चालकहरूमा अर्थ मन्त्रालयका सहसचिव र कानुन न्याय तथा संसदीय मामिला मन्त्रालयका सहसचिव पदेन सदस्य रहन्छन् । प्रतिनिधि, नेपाल चार्टर्ड एकाउन्टेन्ट्स संस्था (आईक्यान) र महासंघका प्रतिनिधि पनि सञ्चालक समितिका सदस्य रहन्छन् । अहिले यी प्रतिनिधिलाई हटाउन खोजिएको हो । बाँकी एक जना स्वतन्त्र सदस्य सरकारले नियुक्त गर्छ । स्वतन्त्र सदस्यका लागि अर्थशास्त्र, व्यवस्थापन, आर्थिक, वित्तीय, वाणिज्य वा कानुन विषयमा मान्यताप्राप्त विश्वविद्यालयबाट कम्तीमा स्नातकोत्तर उपाधि हासिल गरी धितोपत्र बजार, व्यवस्थापन पुँजीबजार विकास, वित्तीय वा आर्थिक क्षेत्रमा कम्तीमा सात वर्ष अनुभव भएको हुनुपर्नेछ । ऐनमा आईक्यान र महासंघका प्रतिनिधि भने पनि हाल उपाध्यक्षले प्रतिनिधित्व गर्दै आएका छन् । महासंघका प्रतिनिधि धितोपत्र बोर्ड मातहतकै कम्पनीहरूमा आबद्ध हुने र आईक्यानका प्रतिनिधि पनि व्यावसायिक रूपमा विभिन्न सूचीकृत कम्पनीहरूमा आबद्ध हुने भएकाले स्वार्थ बाझिएको भन्दै बेला बेलामा विवाद हुने गरेको छ । यही कारण धितोपत्र बोर्डको सञ्चालक समितिमा उल्लिखित संस्थाका प्रतिनिधि हटाउने चर्चा बेलाबेलामा चले पनि हट्न सकेको थिएन । यसपटक संसद्मा दर्ता भएको विधेयक जस्ताको तस्तै पारित भएपछि बोर्डका सञ्चालक समितिमा महासंघ र आईक्यानका प्रतिनिधि रहने छैनन् । महासंघ र आईक्यानका प्रतिनिधि हटाउन प्रस्ताव गरिए पनि उक्त पदमा कसलाई नियुक्त गर्ने भन्ने विषयमा विधेयक मौन छ । महासंघ र आईक्यानको प्रतिनिधि सञ्चालक सदस्य रहने व्यवस्था हटाउने मात्र भनिएको छ, बोर्ड स्रोतले भन्यो, उनीहरूलाई हटाएपछि रिक्त पदमा कसलाई र कसले नियुक्त गर्ने भन्नेबारे केही उल्लेख छैन । यस्तै विज्ञ सञ्चालकको योग्यतामा सात वर्ष अनुभव प्राप्त रहेको भन्ने छ । त्यसलाई पनि बढाएर १० वर्ष बनाउन ऐनमा प्रस्ताव गरिएको छ । धितोपत्र बोर्डको केन्द्रीय कार्यालय काठमाडौं उपत्यकामा रहनेछ र बोर्डले आवश्यकताअनुसार नेपाल राज्यभित्र प्रादेशिक शाखा वा सम्पर्क कार्यालय खोल्न सक्नेछ, विधेयकमा भनिएको छ । बोर्डले आवश्यकता हेरी नेपाल राज्यभित्र वा बाहिर शाखा कार्यालय वा सम्पर्क कार्यालय खोल्न सक्ने व्यवस्था छ । सूचीकृत संगठित संस्थाका पदाधिकारी नेपाल धितोपत्र बोर्डको अध्यक्ष तथा सदस्य बन्न नपाउने व्यवस्था पनि विधेयकमा छ । संगठित संस्थाका पदाधिकारी बोर्डमा अध्यक्ष तथा सदस्य बन्दा स्वार्थ बाझिने भएकाले उक्त व्यवस्था संशोधनको प्रस्ताव गरिएको स्रोतले जनाएको छ । धितोपत्रसम्बन्धी ऐन २०६३ को दफा ११ ख मा धितोपत्र व्यवसायमा संलग्न व्यक्तिहरू बोर्ड अध्यक्ष तथा सदस्य बन्न नपाउने व्यवस्था छ । उक्त व्यवस्था संशोधन गरी सूचीकृत संगठित संस्थाका पदाधिकारी बनाउन लागिएको छ । बोर्ड अध्यक्ष तथा सञ्चालकको अयोग्यतासम्बन्धी व्यवस्थामा कुनै विदेशी मुलुकको नागरिकता वा स्थायी आवासीय अनुमतिपत्र प्राप्त गरेको व्यक्ति, कालोसूचीमा परेको व्यक्ति र ६५ वर्ष उमेर पूरा गरेको व्यक्ति, थप गर्नुपर्ने प्रस्ताव विधेयकमा छ । यसैगरी, धितोपत्र बजार सञ्चालन गर्ने संगठित संस्थाले प्रत्येक आर्थिक वर्ष समाप्त हुनुअघि नै तोकिएबमोजिमको वार्षिक शुल्क बोर्डमा बुझाई धितोपत्र बजार सञ्चालन अनुमति नवीकरण गर्नुपर्ने प्रस्ताव विधेयकमा छ । हाल संस्थाहरूले आर्थिक वर्ष समाप्त भएको तीन महिनाभित्र वार्षिक शुल्क बुझाउन सकिने व्यवस्था छ । विधेयक जस्ताकै तस्तै पारित भए सेयर बजारमा लगानी गर्ने उद्देश्यले स्थापना भएका कम्पनीहरूले धितोपत्र बोर्डबाट अग्रिम स्वीकृति लिनुपर्नेछ । धितोपत्र व्यवसाय सञ्चालन गर्ने प्रयोजनका लागि प्रचलित कानुनबमोजिम कम्पनी संस्थापना गर्नुअघि बोर्डको सहमति लिनुपर्नेछ, विधेयकमा भनिएको छ । हाल सेयरमा लगानी गर्ने उद्देश्यले स्थापना भएका कम्पनीले पनि बोर्डमा अनुमति लिनुपर्ने व्यवस्था छैन । कम्पनी रजिस्ट्रारको कार्यालयमा दर्ता भएकै भरमा कम्पनी स्थापना गरेर सञ्चालन भइरहेको व्यवस्था छ । पछिल्ला वर्षहरूमा यस्ता कम्पनीहरूले सेयर बजारमा निकै प्रभुत्व जमाउन थालेका छन् भने विकृति पनि बढ्दो छ ।"
बसपार्क चलाउने तयारीमै चार वर्ष,"(बागलुङ)काम थालेको २३ वर्ष भइसकेको छ । लामो समय अलपत्र परेर निर्माण सकिएको पनि ४ वर्ष काट्यो । तर बसपार्क अझै अलपत्र छ । अलपत्र संरचना उपयोगविहीन हुँदा भवन र बस बिसौनीमा झार पलाउन थालेको छ । बागलुङ नगरपालिका४ उपल्लाचौरमा बनाइएको नयाँ बसपार्क सञ्चालनमा नआएको हो । हाल यो बसपार्कको नजिकैबाट बागलुङबेनी सडक गुडेको छ । बसपार्क छिर्ने सडक साँघुरो हुँदा बस लैजान नसकिएको हो । पछिल्लो समय यहाँ जाने दुई वटा सडक स्तरीय बनाइएको छ । तर पनि बसपार्क चल्ने नचल्ने अन्योल छ । काम सकिँदा पहुँचमार्गकै अभावमा बस नगएका हुन् । यहाँका सरोकारवाला, बसपार्क व्यवस्थापन समिति र बागलुङ नगरपालिकाबीच पनि धेरै मतभेद रहँदा कामले गति नलिएको हो । बसपार्कमा जाने सडक साँघुरो भएपछि लामो दूरीका बस जान सकेनन् । बसपार्क बन्यो, हामी जान तयार थियौं । तर सडक साँघुरो भयो, धौलागिरि गण्डकी यातायात कम्पनीका अध्यक्ष उमेश केसीले भने, सडक स्तरीय भयो भने हामी जान सक्छौं । मापदण्डमा परेका छाप्रा तथा संरचना हटाएर नगरपालिकाले सडक फराकिलो बनाए बस लैजान सक्ने उनले बताए । ०५८ मा यहाँका बासिन्दाले साढे १७ रोपनी जमिन दिएपछि बसपार्क निर्माणको काम सुरु भएको थियो । ठेक्कापट्टाको कामले ढिला हुँदा ०७७ जेठमा बसपार्क निर्माण सकिएको थियो । मुख्य सडकबाट बसपार्कमा नजोड्दा अन्य मार्ग लामो र साँघुरा भएका हुन् । बसपार्क बनाउनभन्दा छोटो पहुँचमार्ग बनाउन बढी खर्च लाग्ने अवस्था भएर ढिला भएको थियो, नगर प्रमुख वसन्तकुमार श्रेष्ठले भने, अहिले भएकै सडकलाई स्तरीय बनाएर चलाउने र पछि छोटो सडकको काम गर्ने गरी सञ्चालन गर्दै छौं । दसैं अगाडि बसपार्क चलाउने उनले सुनाए । उपभोक्ता र स्थानीय जग्गाधनीबीच पनि छोटो बाटो लैजाने विषयमा विवाद छ । केही पुरानै सडकबाट लैजानुपर्ने मागमा छन् भने केही नयाँ सडक खोल्नुपर्नेमा । अब जसरी पनि सडक ठूलो चाहिन्छ, छोटो सडक खोलौं, स्थानीय ध्रुव केसीले भने, खर्च गर्न डराएर हुँदैन । बसपार्क बनाउन नगर विकास कोषको ऋण लिएको बागलुङ नगरले बर्सेनि एक करोड किस्ता तिरिरहेको छ । तर बसपार्क सञ्चालन नहुँदा कमाइ भने भएको छैन । हाल बागलुङ नगरपालिका३ मा रहेको चिप्लेटी बसपार्क सञ्चालनमा छ । त्यसले बढ्दो चाप धानेको छैन । निर्माण भएको बसपार्क सञ्चालनमा ल्याएमा एउटामा लामो दूरी र एउटामा छोटो दूरीका बस सञ्चालन गर्ने नगरको योजना छ । बसपार्कमा रहेका दर्जनभन्दा बढी सटर पनि अलपत्रै छन् । बसपार्क सञ्चालन भएमा ती सटरमा पनि व्यापारिक कारोबार हुने स्थानीयले बताए । उक्त रकमले बसपार्क सञ्चालन खर्च उठ्ने नगरपालिकाको लक्ष्य छ । गत वर्षको दसैंमा सडक मर्मत गरे पनि केही भाग साँघुरो हुँदा एक वर्ष ढिला भएको हो । यता बसपार्क निर्माणका लागि स्थानीय ५१ परिवारले जग्गा दिएकामा त्यो संख्या बढेर ६० जना पुगेको छ । नगरपालिकाले जग्गाधनीलाई प्लटिङ गरेर जग्गा फिर्ता गर्नुपर्ने सर्तसमेत छ । बसपार्क व्यवस्थापन समितिका अध्यक्ष सुवास राजभण्डारीले मात्रै बसपार्कका लागि १२ रोपनी जग्गा दिएका थिए । त्यसबाट उनले ६ रोपनी फिर्ता पाउनुपर्ने सर्त छ । मेरो मात्र यस्तो समस्या होइन, यहाँका ५१ परिवार मिलेर जग्गा दिएका हौं, उनले भने, जग्गा भएर पनि उपभोग गर्न पाइएन । नगद आवश्यक पर्दा बेच्न पनि नपाएको उनले गुनासो गरे । सबैको जग्गा मिलाएर प्लटिङ गरेपछि बीचमा बसपार्क र वरिपरि घडेरी बनाएर जग्गावालालाई फिर्ता दिने नगरको सर्त थियो । वडा ४ का गुणनिधि शर्माले पनि जग्गा किनबेच गर्न नपाएको गुनासो गरे । २२ वर्षदेखि जग्गा बेच्न पनि पाइएन, कमाएर खान पनि पाइएन, उनले भने, ऋण लाग्दा बेचेर तिर्न पनि पाइएन । स्थानीय कोपिला केसीको त एक रोपनी जग्गा मात्रै थियो । उनले त्यो दिएपछि कमाएर खाने जग्गा छैन । नगर विकास कोषको ११ करोड ऋण लिएर बनेको बसपार्क सञ्चालनमा नआए पनि तीन वर्षदेखि नगरपालिकाले वार्षिक साँवाब्याज भुक्तानी गरिरहेको छ । नगर विकास कोषको ऋणमा नगरपालिकाले बनाएका तीन वटा योजनाको गरी वर्षमा १ करोड ३० लाख रुपैयाँ साँवाब्याज बुझाइरहेको छ । यो क्रमले ऋण तिरिसक्न नगरपालिकालाई १५ वर्ष लाग्नेछ । बसपार्कमा रहेको टर्मिनल भवन र दर्जनभन्दा बढी व्यापारिक सटरसमेत सञ्चालनमा आउन सकेका छैनन् । नियमित बसपार्क सञ्चालन भएमा ऋण र ब्याज तिर्ने रकम भाडाबाटै संकलन हुन्थ्यो । तर नचल्दा नगरपालिका ऋणको ऋणमा परेको छ, वडाध्यक्ष कुमारविक्रम क्षत्रीले भने, सामान्य सडकको निकास दिन नसक्दा नगरपालिकाले तीनचार करोड नोक्सानी खेपिसकेको छ । कुल ५९ रोपनी जग्गामध्ये १७ रोपनीमा मात्रै बसपार्क बनेको छ । दायाँबायाँ सडक कट्टा गरेर बाँकी जग्गामा १ सय २७ घडेरी बनाउनुपर्ने नगरपालिकाको दायित्व छ । तर अहिलेसम्म घडेरी बनेका छैनन् । यहाँ एकै पटक ८० वटासम्म बस राख्न मिल्ने गरी बसपार्क बनाइएको छ ।"
सल्यानका ३ हजार भूकम्पपीडितले पहिलो किस्ता नै पाएनन्,"(सल्यान)गत कात्तिक १७ को भूकम्पले घर क्षति पुर्याएको सल्यानका ३ हजार पीडितले अहिलेसम्म अस्थायी टहरा निर्माणको पहिलो किस्ताबापत्को रकम नै पाउन सकेका छैनन् । कागजी प्रक्रियामा भएको ढिलाइका कारण दार्माका २ हजार ८ सय ६ जना, कुमाखका ३८ जना र बाग्चौर नगरपालिकाका झन्डै २ सय परिवारले अहिलेसम्म पहिलो किस्ताबापत्को राहत रकम पाउन नसकेका हुन् । जाजरकोटको रामीडाँडा केन्द्रबिन्दु भएर गएको भूकम्पबाट सल्यानको दार्मा गाउँपालिकामा ४ हजार ४ सय ६४, बाग्चौर नगरपालिकामा ३ सय ८०, कुमाखमा १ सय ६७ र त्रिवेणी गाउँपालिकामा १६ घर क्षति भएका थिए । तीमध्ये अहिलेसम्म दार्मामा १ हजार ६ सय ८०, त्रिवेणीमा १६, बाग्चौर नगरपालिकामा १ सय ५४ र कुमाख गाउँपालिकामा १ सय २९ ले मात्र अस्थायी टहरा निर्माणका लागि पहिलो किस्ताबापत् २५ हजार रकम पाएका छन् । तत्कालका लागि सरकारले २५२५ गरी ५० हजार रुपैयाँ दुई किस्तामा उपलब्ध गराउने भनेको थियो । रकम नपाउँदा कतिपय पीडितले ऋण काढेर अस्थायी टहरा बनाएका छन् भने कतिपय क्षतिग्रस्त घर मर्मत गरेर बस्दै आएका छन् । पछिल्लो समयमा वर्षा र गर्मीका कारण विभिन्न किसिमको स्वास्थ्य समस्या देखिन थालेपछि दार्माका धेरैजसो पीडितले टहरा छाडेका छन् । सरकारले अस्थायी टहरा बनाउन ५० हजार उपलब्ध गराउने भनेर साहुसँग ऋण काढेर टहरो बनाए पनि अहिलेसम्म पैसा तिर्न नसकेको दार्मा५ कोटकी विमला दमाईले बताइन् । सरकारले रकम दिने भनेपछि ऋण काढेर टहरा बनाइहालें । अहिलेसम्म आफ्नो खातामा नआउँदा तिर्न धौधौ भएको छ, उनले भनिन्, कामकाज केही छैन, छोराछारी पाल्नु कि ऋण तिर्नु ? रकम आउने आशमा ऋणधन गरेर टहरो बनाए पनि नआउँदा समस्यामा परेको दार्मा५ उत्तिसेनीका पदमबहादुर खत्रीले जनाए । वडामा भूकम्पले ८ सय ५० घर क्षति भएकामा अहिलेसम्म ३ सय ७५ ले मात्र पहिलो किस्ताबापत् २५ हजार रुपैयाँ पाएको दार्मा५ का वडाध्यक्ष सुदीप केसीले बताए । पहिलो किस्ता नै नपाएका धेरैजसो पीडित अहिले भूकम्पले क्षति भएकै घर मर्मत गरेर बस्दै आएको उनको भनाइ छ । विभिन्न किसिमका समस्याले गर्दा आधाभन्दा बढीले अस्थायी टहरा बनाउन रकम नपाएको दार्मा गाउँपालिकाका विपद् व्यस्थापन समिति संयोजक यज्ञबहादुर बस्नेतले जनाए । पहिलो किस्ता पाएका १ हजार ६ सय ८० परिवारको नाम सरकारी प्रणालीमा प्रविष्ट भइसके पनि उनीहरूले अहिलेसम्म दोस्रो किस्ता पाउन नसकेको उनी बताउँछन् । पालिकाभरि ३ सय ८० घर क्षति भएकामध्ये धेरैले घर भत्काउन नमानेको र आफैंले घर मर्मत गरेर बस्ने भनेपछि २ सयभन्दा बढीको निवेदन राहतका लागि जिल्ला प्रशासन कार्यालयमा पेस नगरेको बाग्चौर नगरपालिकाका निमित्त प्रमुख प्रशासकीय अधिकृत हरिबहादुर कठायतको भनाइ छ । पालिकाका १ सय ५७ ले मात्र पहिलो किस्ताबापत्को २५ हजार रुपैयाँ पाएको उनले बताए । पीडितको फाराम भर्न समय लागेर ढिलो गरी कागजात पेस गरेकाले समयमै रकम प्राप्त हुन नसकेको संयोजक बस्नेतले जनाए । भूकम्पले पालिकामा १ सय ६७ घर पूर्ण रूपमा क्षति भएकामा अहिलेसम्म १ सय २९ ले मात्र पहिलो किस्ता पाएको कुमाख गाउँपालिकाका प्रमुख प्रशासकीय अधिकृत छवि खड्काको भनाइ छ । पहिलो किस्तासमेत नपाएका ३८ र दोस्रो किस्ता नपाएका लागि माग भए पनि कसैले पाउन नसकेको उनले बताए । जिल्लाका १ हजार ९ सय १७ भूकम्पपीडितका लागि पहिलो किस्ताबापत ५ करोड ४ लाख २५ हजार वितरण भइसकेको प्रमुख जिल्ला अधिकारी शम्भुप्रसाद रेग्मीले जनाए ।"
मनकामना केबलकार २६ वर्षपछि आधुनिक प्रविधिमा,"(काठमाडौं) २६ वर्षपछि मनकामना केबलकारलाई आधुनिक प्रविधियुक्त बनाउन लागिएको छ । गत असार ३१ बाट सेवा बन्द गरेर एनलग सिस्टमबाट डिजिटल सिस्टम मा लैजाने काम जारी रहेको कम्पनीले जनाएको छ । ५० दिनभित्र यसलाई आधुनिक प्रविधिमा रूपान्तरण गरिसक्ने योजना मनकामना केबलकारको छ । अस्ट्रियाबाट आएको ५ जना प्राविधिक टोलीको सक्रियतामा केबलकारलाई आधुनिक प्रविधिमा स्तरोन्नति गर्ने काम भएको मनकामना केबलकारका निर्देशक राजेशबाबु श्रेष्ठले बताए । २६ वर्षअघि केबलकार सुरु गर्दा अहिलेको जस्तो प्रणाली थिएन, जे थियो, त्यसैका आधारमा चलाइएको थियो, श्रेष्ठले भने, नयाँनयाँ प्रणालीको विकास भइरहेको हुन्छ । त्यहीअनुसार यसलाई पनि डिजिटल प्रणालीमा लगिएको हो । पहिला एसी करेन्ट आएर त्यसलाई बीसीमा कन्भर्ट गरी डीसी मोटरले गियर बक्स चलाउँथ्यो । अहिले सिधै एसी मोटरबाट चलाउन मिल्ने भएको छ, श्रेष्ठले भने, पूरै कन्ट्रोल सिस्टम एनलगबाट डिजिटल बनाइएको छ, मुख्य कन्ट्रोल प्यानल सबै परिवर्तन गरिएको छ । यसको दुई वर्षअघि पहिलो चरणअन्तर्गत प्राविधिक टोलीले परीक्षण गरेर मेकानिकल वेयर एन्ड टिएर भएका महत्त्वपूर्ण मेकानिकल पार्ट परिवर्तन गरिएको उनले सुनाए । त्यो बेला १५ दिन केबलकार बन्द गरेर काम गरिएको थियो, उनले भने, सबैभन्दा महत्त्वपूर्ण पाटर््स केबलकारमा गोन्डोला झुन्डिने ग्रिप हो, त्यो दुई वर्षअघि नै परिवर्तन गरिसकेका छौं । तीनचार वर्षअघिदेखि नै प्रणाली स्तरोन्नति गर्ने कुरा चलेको थियो । प्राविधिक टोलीले दुईचार वर्ष स्पेयर पार्ट्समा सपोर्ट गर्न सक्छौं, त्यसपछि स्पेयर पार्ट्स उपलब्ध हुन कठिन हुने सुनाए, श्रेष्ठले भने, गाडीको जस्तो जुनसुकै पसलमा स्पेयर पार्ट्स किन्न पाउने होइन, भविष्यमा पुरानै तरिकाले चलाउन त्यहीअनुसारको स्पेयर पार्ट्स पाउन कठिन हुने भएकाले आधुनिक प्रविधि अपनाइएको हो । त्यसैले रोपवेहरू चल्ने सिद्धान्त एउटै भएकाले डिकनेक्टमा चलाउन लागिएको उनले सुनाए । मेकानिकल पाटर््स जुन परिवर्तन गर्न मिल्दैन, त्यसलाई एकएक वटा निकालेर परीक्षण गर्यौं, त्यसका लागि ९ करोड रुपैयाँ खर्च भयो, उनले भने, अहिले पहिलो र दोस्रो चरणअन्तर्गतको काम जारी छ । पहिला दोस्रो चरणको काम गरेर तेस्रो चरणको काम गर्ने तयारी थियो । कोभिड१९ ले गर्दा दोस्रो चरणको काम समयमै गर्न पाइएन, यो चरणमा पूरै कन्ट्रोल सिस्टम फेर्ने र तेस्रो चरणमा लट्ठा फेर्ने योजना थियो । कोभिडले गर्दा दोस्रो चरणको काम गर्न नसक्दा दुवै चरणको काम छुट्टाछुट्टै गर्ने भनिए पनि एकै चोटि गरिएको उनले सुनाए । केबलकारको पुरानो कन्ट्रोल प्यानल परिवर्तन गरेर नयाँ राखिएको छ । पहिला जुन अपरेटिङ प्यानल हुन्थ्यो, त्यसलाई परिवर्तन गरेर डिजिटल प्यानल राखिएको छ, श्रेष्ठले भने, पहिला हरियो बत्ती बल्दा ठीक छ र रातो बत्ती बल्दा समस्या आयो भन्ने हुन्थ्यो, अब सबै कम्प्युटरमा हेर्न र त्यही टच स्क्रिनबाट अपरेट गर्न मिल्नेछ । के समस्या आउँछ, त्यो कम्प्युटरमै देखिनेछ । ३०१ किलोमिटरमा कम्युनिकेसन तार पनि फेरिसकिएको उनको भनाइ छ । पहिला मेकानिकल सेन्सर थियो, अब हरेक महत्त्वपूर्ण टावरहरूमा डिजिटल सेन्सर हुनेछ, श्रेष्ठले भने, कुनै समस्या आए तुरुन्त कम्प्युटरमा थाहा हुने र त्यसलाई हेरेर मर्मत गरेपछि सिस्टम चल्नेछ । अब पुरानो संरचनाका रूपमा टावर, भवन, केबलकारका गोन्डोला मात्र छन् । लट्ठा पनि राम्रै थियो, प्राविधिकले चारपाँच वर्षमा फेर्दा हुन्छ भने पनि फेरि फेर्न समय लाग्ने देखियो, फेरि फेर्न केबलकार बन्द गरेर नै काम गर्नुपर्छ, उनले भने, त्यसैले एकै चोटि सबै काम गरिएको हो । लट्ठा युरोपबाट ल्याएर फेरिएको श्रेष्ठले जनाए । केबलकारको स्तरोन्नतिमा ४५ देखि ५० करोड रुपैयाँ खर्च लाग्ने अनुमान रहेको उनले सुनाए । लट्ठा फेरिसकिएको छ । एसी ड्राइभ र प्यानल सबै फिट गरिसकिएको छ । अहिले टावरहरूको वायरिङ भइरहेको छ । १०१५ दिनभित्रमा परीक्षणको काम सुरु हुने र यो काम सक्न साढे दुई साता लाग्नेछ, उनले भने, भदौ अन्तिम सातासम्म केबलकार पुनः सञ्चालनमा ल्याउने योजनामा छौं । स्तरोन्नतिपछि यसको आयु २०२५ वर्ष बढ्ने श्रेष्ठले बताए । २५ वर्ष पुरानो भएकाले हाम्रो मर्मतसम्भार खर्च धेरै थियो, अब यो खर्च पनि घट्नेछ, उनले भने । ०५४ माघ अन्तिमबाट निर्माणको काम सुरु भई ०५५ मंसिर ८ बाट मनकामना केबलकार व्यावसायिक रूपमा सञ्चालनमा आएको हो । हाल मनकामना केबलकारले वार्षिक ११ लाख यात्रुलाई सेवा दिँदै आएको छ । ३४ वटा गोन्डोला रहेको मनकामना केबलकार क्षेत्रमा पर्यटक राख्न अहिले ५५ करोड लागतमा मनकामना केबलकार परिसरमै रिसोर्ट निर्माण भइरहेको छ । ४० कोठाको रिसोर्टको काम ६५ प्रतिशत सकिसकेकाले सन् २०२५ को सुरुवातबाट सञ्चालनमा ल्याउने तयारी रहेको पनि श्रेष्ठले जनाए ।"
सीमावर्ती बासिन्दालाई चीन आउजाउ गर्न ५ वर्षे प्रवेशपास,"(काठमाडौं)सरकारले चीनसँग सीमा जोडिएका जिल्लाका स्थानीयलाई राहदानीबेगर नै सीमापार ओहोरदोहोर गर्न पाँचवर्षे प्रवेशपाससहितको प्रावधान ल्याएको छ । ताप्लेजुङदेखि दार्चुलासम्म १५ जिल्लाका नागरिकलाई चिनियाँ बजारसम्म आउजाउ गर्न जिल्ला प्रशासन कार्यालयबाट ५ वर्ष अवधिको परिचयपत्र दिने गरी चीनसँग सीमा जोडिएका जिल्लाका नेपाली नागरिकलाई चीन आवागमन अनुमतिपत्र उपलब्ध गराउनेसम्बन्धी कार्यविधि२०८१ जारी गरेको हो ।कार्यविधिअनुसार पहिलो चरणमा १० जिल्लाका १४ नाकाका लागि मात्र जिल्ला प्रशासन कार्यालयबाट अनुमतिपत्र पाउने प्रबन्ध गरिएको गृह मन्त्रालयका प्रवक्ता नारायणप्रसाद भट्टराईले जानकारी दिए ।चीनले भने पाँचवर्षे प्रावधानलाई घटाएर १ वर्षको बनाउन र त्यसअनुसार वैयक्तिक विवरणसहितका सुरक्षा फिचर समावेश गर्न आग्रह गरेको छ । नेपालस्थित चिनियाँ दूतावासले परराष्ट्र मन्त्रालयमार्फत गृहमा पठाएको प्रस्तावमा सीमापार आउजाउ गर्न विभिन्न १४ नाका खुला गरिने तर त्यसका लागि अनुमतिपत्रको अवधि १ वर्ष रहनुपर्ने भनेको छ । यस्तै सुरक्षा फिचर लाई उच्च प्राथमिकतामा राखेर परिचयपत्र जारी गर्नुपर्ने चीनको प्रस्ताव रहेको छ । गृह मन्त्रालयले भने नयाँ कार्यविधिमा भएको प्रावधानअनुसारको अवधि लागू गर्न केही समय लाग्न सक्ने र त्यस बेलासम्म अहिलेकै प्रावधानअनुसार पास जारी हुने जनाएको छ ।चीनसँग जोडिएको नेपालको सीमा क्षेत्रको लम्बाइ करिब १ हजार ४ सय १४ किलोमिटर छ । जसमा ताप्लेजुङ, संखुवासभा, सोलुखुम्बु, दोलखा, सिन्धुपाल्चोक, रसुवा, धादिङ, गोरखा, मनाङ, मुस्ताङ, डोल्पा, मुगु, हुम्ला, बझाङ र दार्चुला जिल्ला छन् । चीनसँग स्थायी रूपमा आवागमन र सडक पहुचमार्गमा रहेका ठूला नाका रहेका जिल्लाका बासिन्दालाई भने कार्यविधिअनुसार प्रशासनबाट पास जारी नहुने भट्टराईले बताए । पाँचवर्षे प्रावधान पूर्वाधार तथा जनशक्ति व्यवस्थापन गरिसकेपछि मात्र कार्यान्वयनमा आउने उनको भनाइ छ । नेपालचीन द्विपक्षीय सहमतिसम्झौताअनुसार सामान्यतः दुवै देशका सीमावर्ती जिल्लाका नागरिकले ३० किलोमिटरसम्म बिनाराहदानी प्रशासनको पत्रका आधारमा आउजाउ गर्न पाउँछन् । पाँचवर्षे प्रावधानसम्बन्धी कार्यविधिमा भने ३० किलोमिटरको विषय उल्लेख छैन । कार्यविधिअनुसार सम्बन्धित जिल्लाको नागरिकता प्राप्त व्यक्ति, निजका नाबालक सन्तान, सम्बन्धित जिल्लाका नागरिकसँग विवाह सम्बन्ध भई स्थायी बसोबास गरेका र अन्य जिल्लाबाट बसाइँसराइ गरी सम्बन्धित जिल्लामा आएका व्यक्तिले चीन आउजाउ गर्न यो सुविधा पाउने छन् । जुन जिल्लाबाट परिचयपत्र पाएको हो, त्यो जिल्लाबाट मात्रै आउजाउ गर्न अनुमति पाइने सर्त कार्यविधिमा राखिएको छ । यसका लागि नागरिकता प्रमाणपत्रको प्रतिलिपि, सम्बन्धित वडा कार्यालयको सिफारिस, बसाइँसराइ वा विवाह गरी आएको भए त्यससम्बन्धी कागजात, नाबालकका हकमा जन्मदर्तानाबालक परिचय र पासपोर्ट साइजको फोटोसहित अनलाइनबाटै परिचयपत्रका लागि आवेदन दिनुपर्नेछ ।विवरण भर्नेले आफू सम्बन्धित जिल्लाकै भएको स्वघोषणा गर्नुपर्नेछ । तोकिएका कागजात अनलाइनबाटै पेस गरेपश्चात् ९ डिजिटको अल्फा नम्बर कोड आउने र यस्तो नम्बरको पहिलो अक्षर पी बाट सुरु भई त्यसपछि नागरिकता व्यवस्थापन सूचना प्रणाली (सीएमआईएस) मा भएको जिल्लाको कोड र अन्त्यमा ६ डिजिटको कम्प्युटर कोड नम्बर लिएर जिल्ला प्रशासनमा पुगी परिचयपत्र लिन सकिनेछ । अनुमतिपत्रको अवधि बढाएर ५ वर्ष पुर्याएसँगै यसरी आउजाउ गर्ने मानिसको निगरानी, नियमन र सीमापार अपराध रोकथाम तथा नियन्त्रणमा प्रशासन र सुरक्षा संयन्त्रको उपस्थिति कमजोर भएकाले गैरकानुनी गतिविधि अझै बढ्न सक्ने जोखिम भने बढाएको छ । तत्कालीन उपराष्ट्रपति नन्दबहादुर पुनका छोरा जितेन्द्र पुनले बाबु उपराष्ट्रपति भएका बखत आफू रोल्पाको नागरिक भए पनि प्रशासनका अधिकारीलाई प्रभावमा पारेर हुम्लाको नागरिक भएको भनी झूटा विवरणमार्फत नेपालचीन आउजाउ गर्न जिल्ला प्रशासन कार्यालय हुम्लाबाट परिचयपत्र बनाएका थिए । उक्त परिचयपत्रकै आडमा चीनबाट तस्करसँग मिलेर जितेन्द्रले अवैध सुनको कारोबार गरेको तथ्य खुलेको थियो । पेस भएका कागजात र विवरण नियमन गर्ने प्रणाली नभए सरकारद्वारा जारी कार्याविधिका व्यवस्था पनि यसैगरी दुरुपयोग हुन सक्ने जोखिम छ । गृह प्रवक्ता भट्टराईले भने आउजाउ गर्नेको यकिन अभिलेख सरकारसँग व्यवस्थित गर्ने र पासको दुरुपयोग भएनभएको निगरानी र नियमन हुने गरी नयाँ कार्यविधि लागू गरिने बताए ।चीनसँगको सीमातर्फ ३ वटा अध्यागमन, ५ सीमा प्रशासन र १० सीमा सुरक्षा पोस्ट मात्र छन् । सिन्धुपाल्चोकको तातोपानी, रसुवाको टिमुरे र हुम्लाको हिल्सामा मात्र अध्यागमन कार्यालय छन् । ताप्लेजुङको ओलाङ्चुङ्गोला, संखुवासभाको हटियाखोला, सोलुखुम्बुको नाम्चे, दोलखाको लामाबगर र दार्चुलाको ब्यास (छाङरु)मा सीमा प्रशासन कार्यालय छन् । सीमा सुरक्षार्थ सशस्त्र प्रहरी बल (एपीएफ) ले ताप्लेजुङको ओलाङ्चुङ्गोला, संखुवासभाको किमाथाङ्का, दोलखाको लामाबगर, सिन्धुपाल्चोकका तातोपानी र गुम्बा, रसुवाको रसुवागढीकेरुङ, गोरखाको छेकम्पार, मुस्ताङको नेचुङ, हुम्लाको हिल्सा र दार्चुलाको तिंकर गरी १० स्थानमा मात्र बोर्डर आउट पोस्ट (बीओपी) राखेको छ । यसबाहेक अरु दर्जन बढी नाकामा सरकारी उपस्थिति शून्यप्रायः छ । तत्कालीन प्रधानमन्त्री पुष्पकमल दाहालको २०८० असोज ६ देखि १३ सम्म भएको चीन भ्रमणमा सीमा क्षेत्रका नेपालीलाई चिनियाँ बजारमा सहज पहुँचका लागि छलफल भएको थियो । नेपालका सीमावर्ती जिल्लाका बासिन्दालाई निश्चित स्थानसम्म प्रवेश दिन ५ वर्षे प्रवेश अनुमतिको विषयमा छलफल गरिएको थियो । तत्कालीन उपप्रधान तथा परराष्ट्रमन्त्री नारायणकाजी श्रेष्ठको चीन भ्रमणपछि गृह मन्त्रालयले उत्तरी सीमावर्ती क्षेत्रका बासिन्दालाई जिल्ला प्रशासनबाट पाँचवर्षे प्रवेश अनुमतिपत्र दिनेसम्बन्धी कार्यविधि ल्याउने विषय अघि बढाएको थियो । श्रेष्ठ भ्रमणबाट फर्किएको २ महिना पछि जेठ १२ मा कोरोनाकालमा बन्द भएका नेपालतर्फका ७ वटा नाका खुला गरिएको थियो । चीनले आगामी भदौ १५ भित्र नेपालचीन अरु परम्परागत थप ७ नाका खोल्ने घोषणा गरिसकेको छ ।हुम्लाका प्रमुख जिल्ला अधिकारी विनोदकुमार पोखरेल नयाँ कार्यविधिमा अनलाइनबाटै प्रक्रिया अघि बढाउनुपर्ने विषय समेटिएकाले सेवाग्राहीलाई लामो दूरी हिँडेर प्रशासन धाउनपर्ने बाध्यताको अन्त्य गरेको बताउँछन् । संखुवासभाका सहायक प्रमुख जिल्ला अधिकारी मोहनमणि घिमिरे पाँचवर्षर् ेअवधिसहितको पास प्रणाली आएपछि अनुगमन र नियमनको पाटोलाई अझै बढाउनुपर्ने ठान्छन् । दोलखाका प्रमुख जिल्ला अधिकारी टुवराज पोखरेलले नयाँ कार्यविधिअनुसार काम गर्न आवश्यक स्रोतसाधन र जनशक्तिको व्यवस्था हुनुपर्ने बताए ।"
एनपीएल क्रिकेट मंसिर १५ देखि,"(काठमाडौं)नेपाल प्रिमियर लिग (एनपीएल) को पहिलो संस्करण मंसिर १५ देखि पुस ६ गतेसम्म हुने भएको छ । नेपाल क्रिकेट संघ (क्यान) ले आफैं आयोजना गर्न लागेको यस फ्रेन्चाइज प्रतियोगिताको सोमबार लोगो अनावरण गरिएको छ । युवा तथा खेलकुदमन्त्री तेजुलाल चौधरीले एनपीएलको लोगो सार्वजनिक गरेका थिए । क्यानले मार्चमै एनपीएल आयोजना गर्ने घोषणा गरेको थियो । तर ट्वान्टी२० विश्वकपका लागि नेपाली टोली तयारीका क्रममा रहेकाले पछाडि धकेलिनुपरेको क्यानका सचिव पारस खड्काले लोगो अनावरण कार्यक्रममा जनाएका थिए । नेपालको उत्कृष्ट खेलाडीहरूलाई र नेपालमा फ्रेन्चाइज क्रिकेटलाई अझ व्यवस्थित गरेर एउटा छुट्टै आयाममा लानका लागि हामीले प्रयत्न गरिरहेका छौं । यो संरचनामा टिम लिनका लागि प्रक्रिया सुरु गरेबापत् एकदमै राम्रो प्रतिक्रिया पाएका छौं, पारसले भने, एनपीएल एउटा उदाहरण र खेल इभेन्ट बन्नेछ, जसलाई संसारले नै हेर्नेछ भन्ने मानसिकतामा हामीले यसलाई लक्षित गरेर अगाडि ल्याउन लागेका छौं ।नेपालमा यसअघि एभरेस्ट प्रिमियर लिग, धनगढी प्रिमियर लिग र पोखरा प्रिमियर लिग आयोजना भएका थिए । अन्तर्राष्ट्रिय क्रिकेट परिषद् (आईसीसी) ले नेपाली क्रिकेटको सर्वोच्च निकाय क्यानलाई निलम्बन गरेका अवस्थामा आएका यी प्रतियोगिताहरू अहिले अस्तित्वमा रहेका छैन । दुई वर्षअघि क्यानले भारतीय कम्पनी सेभेन थ्री स्पोर्ट्सलाई रणनीतिक साझेदारी बनाउँदै नेपाली टी२० लिगको आयोजना गरेको थियो । निकै शंकास्पद हिसाबले आयोजना गरिएको प्रतियोगिताको बीचैमा सेभेन थ्री स्पोटर््सका सञ्चालक जतिन आहुलावालिया र उनको टोली भागेपछि क्यानले जसोतसो प्रतियोगिता सम्पन्न गरेको थियो । त्यसमा खेलेबापत् विभिन्न टोलीका खेलाडीहरूले अझै पारिश्रमिक पाएका छैनन् भने प्रतियोगिताको विजेता लुम्बिनी अल स्टार्सले अझै पुरस्कार रकम ५५ लाख पाएको छैन । सो समयमा विभिन्न कमीकमजोरी भएको स्वीकार्दै क्यानका अध्यक्ष चतुरबहादुर चन्दले भने, एनपीएलले ठूलो उचाइ लिने विश्वास लिएको छु । संसारको सवै देशमा लिगहरू भइरहेका छन्, हाम्रो जस्तो एसोसिएट देशमा पनि लिग भइरहेको छ । तर त्यो अनुरूपको गति लिन सकेको छैन । यूएईको लिग एसोसिएट क्षेत्रमा केही अलग किसिमको छ । हाम्रो पनि उत्साह बढेको छ र एनपीएल पनि त्यही गतिमा अगाडि बढ्नेछ ।"
किशोर खेलाडीलाई परिपक्व बनाउने खेल,"(काठमाडौं)उमेर समूहको फुटबलमा यस्तो खेललाई उत्कृष्ट मान्ने ? कि होइन, यस्तो खेललाई प्रोत्साहन गर्नुहुन्न भन्ने ? साफ यू२० च्याम्पियनसिपको सोमबार भारत र भुटानबीचको खेल असाध्यै तनावपूर्ण रह्यो । खेलको ६९ मिनेटपछि मैदानमा १९ खेलाडी मात्रै थिए । भारतले रातो कार्डमा दुई खेलाडी गुमाएको थियो भने भुटानले एक । खेल आफैंमा रोमाञ्चक भने रह्यो । वास्तवमा यो यस्तो खेल रह्यो, जसले किशोर खेलाडीलाई परिपक्व बनाउने छ । दुवै टिमका खेलाडीले लामो समय यो खेललाई बिर्सने पनि छैन । यो खेल हाम्रा खेलाडीलाई मात्र होइन, दुवै टिमलाई शिक्षा हुनेछ । उनीहरूको अगाडि अझै २० वर्षको खेलजीवन छ, खेलपछि प्रमुख भारतीय प्रशिक्षक रञ्जन चौधरीले भने, म जहिल्यै पनि आफ्ना खेलाडीलाई यति धेरै आवेगमा आएर खेल्नुहुन्न भन्छु । मलाई यस्तो खेल मन पनि पर्दैन । न त म रेफ्रीको निर्णयमा गुनासो गर्छु । खासमा भयो के भन्दा भारत फ्री किक लिने क्रममा थियो, यति नै बेला दुई पक्षका खेलाडीबीच एकले अर्कोलाई धकेल्ने शृंखला चलेको थियो । वास्तवमै भएको के थियो, छुट्याउन गाह्रो थियो । खेलका रेफ्री श्यामलाल दनुवारलाई पनि निर्णय दिन केही समय लाग्यो । आफ्ना सहायक रेफ्रीसँगको छलफलपछि उनले तीन रातो कार्ड देखाए । यसमा विशेषतः भारतीय बेन्च स्तब्ध देखिएको थियो । मैदान छाड्न बाध्य हुने खेलाडीमा भारतका तर्फबाट परमवीर र भनलालपेका गुइट रहे । गुइट त सब्टिच्युट खेलाडीका रूपमा मैदान छिरेको पनि केही मिनेट मात्रै भएको थियो, उनले बल पनि राम्रोसँग छुन पाएका थिएनन् ।रातो कार्ड खाने भुटानी खेलाडी भने किङ्ले ग्याल्सेन रहे । त्यसअगाडि खेलको स्थिति थियो, भारतले एकपछि अर्को आक्रमण बुनिरहेको थियो र भुटानले काउन्टर आक्रमणमा जोड दिइरहेको थियो । तर यो घटनापछि खेलको स्वरूप ठ्याक्कै फेरियो । लगातार आक्रमण गर्ने पालो भुटानको थियो भने त्यसलाई रोक्ने काममै व्यस्त रह्यो, भारत । त्यसपछि त हाम्रो खेल योजनाले कामै गरेन् । तर अन्त्यमा जित हाम्रै रह्यो, प्रशिक्षक चौधरीले माने ।भुटानका जापानी प्रशिक्षक हिँडेहरू ताकाहासीले भने फुटबलमा यस्तो खेल कहिलेकाहीं हुने बताए । उनको तर्क थियो, खेलको परिस्थितिले यस्तो बनाउने गर्छ । आफ्नो टिम पराजित रहे पनि उनले टिमको प्रदर्शनमा खुसी व्यक्त गरे । उनले थपे, हाम्रा खेलाडीले आज राम्रो खेले । समूह बी को यो खेलपछि डिफेन्डिङ च्याम्पियन भारतको सेमिफाइनल प्रवेश सम्भावना बलियो भएको छ । अब बुधबार यसै समूह अर्को खेलमा भुटान माल्दिभ्सविरुद्ध भिड्नेछ ।त्यस खेलमा हाम्रो प्रदर्शन शतप्रतिशतभन्दा बढी हुनुपर्छ, प्रशिक्षक ताकाहासीले भने । नत्र भुटानसामु घर फकिर्नुपर्ने बाध्यता हुनेछ । भारतीय प्रशिक्षकले भने अब आफ्ना खेलाडीले केही समय आराम गर्ने र अर्को खेलको तयारी गर्ने बताए । हामीसँग अर्को खेलका लागि तयार हुन तीन दिन छ, प्रशिक्षक चौधरीले थपे । उनले पछिल्लो तीनचार वर्षमा भुटानी फुटबलले प्रगति गरेको र यसको स्पष्ट छनक अब मैदानमा पनि देखिन थालेको पनि माने । प्रतियोगिताको पछिल्लो संस्करणमा पनि भारतले भुटानलाई हराउन संघर्ष नै गरेको थियो । खेलको एक मात्र गोल ३७ औं मिनेटमा सेटपिसमा निस्केको थियो । केल्भिन सिंहको कर्नरलाई मोनिरुल मोल्लाले हेड गरे र बलले भुटानी गोलरक्षक ल्होचो निमालाई कुनै मौका नदिएर गोलमा बलले पोस्टको दिशा लिएको थियो । गोलपछि खुसीयाली मनाउने क्रममा उनले त्यो सन्देश पनि दिन चाहे, जसमा लेखिएको थियो, जस्टिक फर मोमुता । मोमुता ती महिला चिकित्सक हुन्, जसको बलात्कारपछि कोलकातामा हत्या गरिएको थियो । खेलको अन्तिम २० मिनेट र त्यसमा जोडिएको अतिरिक्त ९ मिनेटको खेल आफैंमा सनसनीपूर्ण रह्यो । भुटानले अविश्वसनीय ढंगले लगातार आक्रमण बुनेको थियो र भारतीय गोलरक्षका प्रियन्स दुबे असाध्यै व्यस्त रहे । खेलको लगभग अन्तिम सेकेन्डमा भुटानी कप्तान पेमा जाङपोको प्रहार पोस्टमा लागेर फर्केको थियो । धेरैले माने, यो गोल भएको भए पूरा खेलको कथा बेग्लै हुने थियो । तर तिनले त्यसको ठीक अगाडि बुनेको एउटा आक्रमण लाई भने भुलेको मानिनेछ । अतिरिक्त समयको आठौं मिनेट भारतका लागि सब्टिच्युट खेलाडी माङलनथाङ किपगेनको प्रहार पनि पोस्टमै लागेको थियो । जति बेला रेफ्री दनुवारले खेल सकेको संकेत गर्दै ह्विसल बनाए, दुवै टिमका लगभग सबै खेलाडी मैदानमा ढले । दुवै टिमका खेलाडी शारीरिक मात्र होइन, मानसिक रूपमा पनि गलिसकेका थिए ।"
चेल्सीलाई गोलरक्षककै चर्को समस्या,"चेल्सीलाई गोलरक्षकको तनावचेल्सीसँग यस सिजनका लागि ५० खेलाडीको सेवा उपलब्ध छ । अहिले नै क्लबमा सात गोलरक्षक छन् । बेल्जियमका किशोर खेलाडी माइक पेन्डर्स पनि चेल्सीमा आबद्ध भएपछि गोलरक्षकको संख्या ८ पुग्नेछ । तर प्रश्न हो, एउटा राम्रो गोलरक्षक खोइँ त ? सिटीविरुद्ध स्टायनफोर्ड ब्रिजमा भएको खेलमा स्पष्ट देखियो, माटेओ कोभासिचले गरेको लामो प्रहारमा गोलरक्षक रोबर्ट सान्चेज कति कमजोर देखिए, भलै उनी पहिलो रोजाइका गोलरक्षक हुन् ।त्यसो त चेल्सीमा विश्वकै सबैभन्दा महँगा गोलरक्षक पनि छन्, केपा एरिजाबालागाका रूपमा । उनी रियल म्याड्रिडमा लोनको समय सकाएर चेल्सीमै फर्किसकेका छन् । तर प्रशिक्षक एन्जो मारेस्काले रोजेको सुरुआती टिममा उनी परेनन् । मारेस्काका लागि टिममा अलि धेरै नै समस्या छ भन्दा हुन्छ, किनभने उनले यति ठूलो आकारको टिम कसरी मात्र सम्हाल्ने हुन्, कसरी मात्र खेलाडीबीच बलियो सम्बन्ध कायम राख्न मद्दत गर्ने हुन् ?त्यसै पनि दाबेदार सिटीसँगको हारले चेल्सीको अन्य पक्ष पनि उदांगिएको छ ।"
अत्याधुनिक प्रविधिका संरचना निर्माण,"(सुर्खेत)कर्णालीमा दसौं राष्ट्रिय खेलकुद प्रतियोगिताका लागि अत्याधुनिक प्रविधिका संरचना निर्माण भइरहेका छन् । आउँदो मंसिर २ देखि ९ गतेसम्म कर्णालीमा आयोजना हुने भनिएको प्रतियोगिताका लागि पूर्वाधार निर्माणकार्य तीव्रगतिमा अघि सारिएको छ । कर्णाली प्रदेश सरकारले गौरवको आयोजनाका रूप दिएको प्रदेश रंगशालामा विभिन्न प्रविधिका सुविधासम्पन्न संरचनाहरू निर्माण भएका छन् । प्रदेश सरकारको १ अर्ब ५९ करोड ४७ लाख ४७ हजार ६ सय रुपैयाँ लगातमा एमएसीजीएसएल कम्पनीले प्रदेश रंगशाला निर्माणको जिम्मा लिएको थियो । उक्त निर्माण कार्य असोज मसान्तसम्म सम्पन हुने भएको छ । प्रदेश खेलकुद परिषद्का अनुसार रंगशालामा निर्माण भएका संरचनामा राष्ट्रिय तथा अन्तर्राष्ट्रिय प्रतियोगिता सञ्चालन गर्न सकिने गरी पूर्वाधार निर्माण गरिएको छ । रंगशालाभित्र फिफाको मापडण्डअनुसार १ सय ५ मिटर लम्बाइ र ६८ मिटर चौडाइको फुटबल मैदान बनेको छ । उक्त मैदानमा १० हजार दर्शक बस्ने प्याराफिट बनेको छ । मैदानभित्र अत्याधुनिक प्रविधिअनुसार निर्माण गरिकाले पानी परेको खण्डमा २० देखि २५ मिनेटभित्र मैदानको पानी सुकिसक्ने व्यवस्था मिलाइएको छ । मैदानभित्र सिँचाइका लागि नयाँ प्रविधिको स्प्रिनकल जडान गरिएको छ । ३० मिनेटभित्र मैदान सिँचाइ हुने गरी ७ वटा प्वाइन्ट जडान गरिएका छन् । मैदानसँगै खेलाडीका लागि चेन्जिङ कक्ष, वेटिङ कक्ष, रेस्टरुमा, फिजियो कक्ष, मेडिकल कक्षलगायत पूर्वाधारको निर्माण गरिएका छन् । १५ सय दर्शक क्षमतासहित निर्माण भएको इन्डोर भलिबल कबर्डहल तयारी अवस्थामा छ । राष्ट्रिय तथा अन्तर्राष्ट्रिय प्रतियोगिता सञ्चालन गर्न मिल्ने गरी बत्ती जडान गरिएको छ । इकोकभरेज गर्न साउन्डको सिस्टम लगाइएको छ । हलमा एकैपटक दुइटा प्रतियोगिता सञ्चालन गर्न सकिनेछ । कबर्डहलसँगै खेलाडीका लागि चेन्जिङ कक्ष, वेटिङ कक्ष, रेस्टरुम कक्ष, फिजियो कक्ष, र मेडिकल कक्षसहितको निर्माण गरिएका छ । प्रदेश रंगशालामा फुटबल मैदानसँगै बनेको एथलेटिक्स ट्र्याक आईएएफ स्टान्डरबाट सर्टिफाई भएको ४ सय मिटर लामो ट्र्याक बनेको छ । यसमा हाइजम्प, लङजम्पलगायत एथलेटिक्सका सम्पूर्ण विधाहरूका प्रतियोगिता गर्न सकिने छ । फुटबलको मैदानसँगै निर्माण गरिएको फिना स्टान्डरको २५ मिटर चौडाइ २५ मिटर लम्बाइको पौडी पोखरी बनेको छ ।एकैपटक १० जना खेलाडीले प्रतियोगितामा भाग लिने सक्नेछन् । त्योसँगै पानी फिल्टर गर्ने मेसिनहरू र प्रतियोगितामा सहभागी हुने खेलाडीका लागि छुट्टै भवन निर्माण गरिएको छ । राष्ट्रियस्तरको प्रतियोगिता पहिलोपटक कर्णालीले गर्ने अवसर जुटेको छ । प्रतियोगितालाई लक्षित गर्दै एकैसाथ रंगशालामा फुटबल, एथलेटिक्स ट्र्याक, पौडीपोखरी, मार्सलआर्ट इन्डोर हल, भलिबल तथा बहुउदेश्यीय कबर्डहललगायत आउटडोर कोर्टहरू निर्माण भएका छन् । पूर्वाधार अभाव भोगिरहेको कर्णालीमा धमाधम संरचना बन्दा आफूहरू उत्साहित बनेको खेलाडी बताउँछन् । रंगशाला र वीरेन्द्रनगरमा दसौं राष्ट्रिय खेल लक्षित गरेर बनेका अन्य संरचनाले खेलका गतिविधिमा चलायमान भएका छन् । कर्णालीमा २४ वटा विधाका खेल प्रतियोगिता सञ्चालन गर्ने तयारी छ । परिषद्का सदस्यसचिव विश्वामित्र सन्ज्यालले कर्णालीकै प्रतिष्ठाको विषय रंगशाला भएकाले अत्याधुनिक प्रविधि प्रयोग गरेर निर्माण गरेको बताए । उनले भने, अन्य प्रदेशमा निर्माण गरिएको रंगशालामध्ये कर्णाली नमुना रंगशालाका रूपमा तयार हुनेछ, प्रदेश रंगशाला बने कर्णालीमा खेल प्रतियोगिता चलायमान हुनेछन् । बनेका संरचनालाई दसौं राष्ट्रिय प्रतियोगिता मात्र लक्षित नभएको जनाउँदै सन्ज्यालले भने, रंगशाला निर्माणपछि कर्णालीमा खेलाडी उत्पादन गर्ने थलोको रूपमा चिनिनेछ । अत्याधुनिक सुविधासम्पन्न तरिकाबाट निर्माण भएको रंगशालामा राष्ट्रिय तथा अन्तर्राष्ट्रिय प्रतियोगिता सञ्चालन गर्न सकिनेछ । कर्णालीलाई खेल हबका रूपमा स्थापित गर्न रंगशालाले पनि अहंभूमिका निर्वाह गर्ने उनीहरूको दाबी छ ।"
