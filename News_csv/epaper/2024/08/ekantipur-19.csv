शीर्षक,विवरण
"सञ्चितिमै उत्साहित, उपयोगमा उदासीन","विदेशी मुद्राको सञ्चितिमा नयाँ कीर्तिमानसमेत बनेको छ । बैंकिङ क्षेत्रमा रहेको विदेशी मुद्रा सञ्चितिले ०८० असारदेखि नै हरेक महिना नयाँ उचाइ छोएको थियो । गत असार मसान्तमा सञ्चितिले हालसम्मकै (१३ औं पटक) नयाँ कीर्तिमान बनाएको छ । विज्ञहरूका अनुसार रेमिट्यान्स निरन्तर बढिरहेको, पर्यटन क्षेत्र तंग्रिन थालेको, आयात लगातार घटिरहेको लगायत कारण विदेशी मुद्रा सञ्चितिले निरन्तर नयाँ रेकर्ड बनाउँदै आएको हो ।विदेशी मुद्राको कीर्तिमानी सञ्चितिको अवस्थालाई अवसरका रूपमा लिँदै यसबाट अधिकतम लाभ लिनेतर्फ सरकार र केन्द्रीय बैंकको ध्यान केन्द्रित हुनुपर्ने वित्तीय क्षेत्रका जानकारहरूको भनाइ छ । उनीहरूका अनुसार यो अर्थतन्त्रलाई तीव्र गति दिने राम्रो अवसर पनि हो । राष्ट्र बैंकका पूर्वकार्यकारी निर्देशक एवं अर्थविद् नरबहादुर थापा हरेक महिना नयाँ उचाइमा पुगेको विदेशी मुद्रा सञ्चितिबाट लाभ लिन सरकारले यसलाई अवसरका रूपमा लिँदै छिटोभन्दा छिटो अधिकतम उपयोग गर्नुपर्ने बताउँछन् । मुख्य गरी सरकारले चार प्रकारले यो अवसरको उपयोग गर्न सक्ने उनको भनाइ छ । पहिलो, राष्ट्र बैंकले तय गरेको लक्ष्यअनुसार ७ महिनालाई आयात धान्न पुग्नेभन्दा बढी सञ्चितिको छुट्टै कोष खडा गरेर (स्पेसल पर्पज भेइकलएसपीभी) त्यो रकम ठूला आयोजनामा लगानी गर्न सक्छ । यस्तो आयोजना सरकार र निजी क्षेत्रको साझेदारीमा निर्माण गर्न सकिन्छ । उदाहरणका लागि सरकारले सो कोषमार्फत बुढीगण्डकी, निजगढ विमानस्थललगायत राष्ट्रिय गौरव र महत्त्वका योजना निर्माण गर्न सक्छ । दोस्रो, संघ, प्रदेश र स्थानीय गरी तीनै तहका सरकारले तीव्र रूपमा पुँजीगत खर्च बढाउनुपर्छ । यसका लागि सरकारहरूले हरित ऋणपत्रलगायत विभिन्न मौद्रिक उपकरणहरू जारी गर्न सक्छन् । पुँजीगत खर्च बढाउँदा आयात बढे पनि मुलुकसँग विदेशी मुद्रा सञ्चितिको अभाव नहुने उनको भनाइ छ । तेस्रो, विकल्पका रूपमा निजी क्षेत्रलाई लगानीका लागि प्रोत्साहन गर्ने हो । निजी क्षेत्रलाई तपाईंहरूको आयोजना ल्याउनुस्, कुन आयोजना के कारणले अघि बढ्न सकेनन्, सरकारका कुन निकायले कस्तो सहजीकरण गरिदिनुपर्यो ताकि तपार्इंले आयोजना अघि बढाउन सक्नुहुन्छ ? भनेर भन्नुपर्यो, उनले थपे, यो गर्दा निजी क्षेत्रलाई एकातिर प्रोत्साहन हुन्छ भने अर्कोतिर दबाब पनि । चौथो, अहिले सरकारले नीतिगत सहजीकरण गरिदिनुपर्ने अर्थविद् थापाको सुझाव छ । उदाहरणका लागि जलविद्युत् आयोजनाहरूको पीपीए खुलाइदिने, कम्पनीहरूलाई आईपीओएफपीओ निष्कासन गर्न सहजीकरण गरेर दोस्रो बजारमा सूचीकरण गर्न प्रोत्साहन गर्नेलगायत काम गर्न सक्छ, उनले भने, विदेशी मुद्रा सञ्चिति कम भएका बेला कसिलो बनाइएका नीति खुकुलो गर्न सकिन्छ ।राष्ट्र बैंकका अधिकारीहरू भने विदेशी मुद्रा सञ्चितिको अवस्था हेरेर विदेशमा लगानी भइरहेको बताउँछन् । बढिरहेको विदेशी मुद्रा सञ्चितिलाई आफ्नो हिसाबले विदेशमा लगानी गरेर राष्ट्र बैंकले मुलुकका लागि राम्रो आम्दानी गरिरहेको छ । अब सरकार र निजी क्षेत्रले पनि यो अवसर भरपूर उपयोग गर्नुपर्छ, राष्ट्र बैंक अनुसन्धान विभाग प्रमुख गुणाकर भट्टले भने, राष्ट्र बैंकको विदेशी मुद्रा सञ्चितिको ठूलो हिस्सा अमेरिकी ट्रेजरी बिल, ऋणपत्रलगायतमा लगानी गरेर ५ प्रतिशतभन्दा बढी ब्याजदर प्राप्त गरिरहेको छ । यही कारण गत वर्ष विदेशबाट प्राप्त आय बढेको छ ।ठूला आयोजना निर्माण गर्न धेरै आयात गर्नुपर्ने भएकाले विदेशी मुद्रा सञ्चितिले पुग्दैन कि भन्ने अवस्था अहिले नभएकाले सरकार र निजी क्षेत्रले विशेष योजना बनाएर लगानी बढाउने अवसर प्राप्त भएको उनले बताए । कुनै लगानीकर्ताले ठूलो आयोजना निर्माण गर्न बैंकबाट ऋण लिन्छ, आयोजना बनाउने क्रममा आयात गर्नुपर्ने अवस्था भयो भने राष्ट्र बैंकले उसलाई चाहिएअनुसारको विदेशी मुद्रा उपलब्ध गराउँछ, उनी थप्छन् ।करिब २५ महिनाअघि भने विदेशी मुद्रा सञ्चितिको अवस्था नाजुक थियो । आर्थिक वर्ष ०७९८० मा सञ्चिति घटेर ११ खर्ब ४६ अर्ब (९ अर्ब २५ करोड डलर) कायम भएको थियो । विदेशी मुद्रा सञ्चिति लगातार ओरालो लाग्दै गएपछि अर्थविद् र नीति निर्माताहरूले अर्थतन्त्रले श्रीलंकाको बाटो लिएको भन्दै चेतावनीसमेत दिएका थिए । त्यसताका महँगो वैदेशिक ऋण र उच्च व्यापार घाटाका कारण श्रीलंकाको अर्थतन्त्रले विदेशी मुद्रा सञ्चितिको चरम अभाव खेप्नुपरेको थियो । यता पनि विदेशी मुद्रा सञ्चिति ओरालो लागेपछि सरकारले आयात घटाउने कसिलो नीति अवलम्बन गरेको थियो । उक्त नीतिले विदेशी मुद्रा सञ्चितिमा सुधार त आयो तर त्यसले आयात प्रभावित भई समग्र आर्थिक गतिविधि सुस्त भयो ।मुलुकमा विदेशी मुद्रा सञ्चिति धेरै भएको अवस्थालाई अर्थतन्त्र बलियो भएको रूपमा हेरिन्छ । अन्य देशबाट वस्तु तथा सेवा आयात गर्दा विदेशी मुद्रामा भुक्तानी गर्नॅपर्छ । विदेशी लगानी फिर्ता मात्र नभएर लगानीबापतको लाभांश फिर्ता लैजान पनि विदेशी मुद्रा चाहिन्छ । राष्ट्र बैंकको पछिल्लो तथ्यांकले आयात बढ्दा वा अरू कुनै कारणले मुलुकबाट केही बढी विदेशी मुद्रा बाहिरिँदासमेत विदेशी मुद्रा सञ्चिति चापमा नपर्ने देखाउँछ । राष्ट्र बैंकका अनुसार गत असारसम्म विदेशी मुद्रा सञ्चिति २० खर्ब ४१ अर्ब १० करोड रुपैयाँ पुगेपछि १३औं पटक नयाँ कीर्तिमान बनेको हो । यसरी हरेक महिना विदेशी विनिमयमा नयाँ कीर्तिमान बन्नुको मुख्य कारण रेमिट्यान्स आप्रवाहमा हुँदै आएको निरन्तर वृद्धि नै रहेको राष्ट्र बैंकको प्रतिवेदनले देखाएको छ । निर्यात, पर्यटन, रेमिट्यान्स, वैदेशिक सहायता र अनुदान, वैदेशिक ऋण विदेशी प्राप्त गर्ने मुख्य स्रोत हुन् । पछिल्ला महिनामा पर्यटनमा सामान्य सुधारको संकेत देखिए पनि निर्यात र विदेशी सहयोग तथा अनुदानको अवस्था नाजुक छ । तर, पछिल्लो डेढ वर्षयता हरेक महिना एक अर्बभन्दा बढीले रेमिट्यान्स नेपाल भित्रिँदै आएको छ । गत वर्ष मुलुक भित्रिने विदेशी मुद्राका मुख्य स्रोतहरूमा रेमिट्यान्स, प्रत्यक्ष विदेशी लगानी, राष्ट्र बैंकले देशबाहिर लगानी गरेको विदेशी मुद्राबाट प्राप्त प्रतिफल, पेन्सन, सरकारी ऋण छन् । सोही अवधिमा विदेशी मुद्रा बाहिरिने मुख्य स्रोतहरूमा आयात, विदेशमा अध्ययन, विदेश भ्रमण, लाभांश तथा लगानी फिर्तालगायत छन् ।विदेशी मुद्रा सञ्चिति नेपालकै नीतिगत कारणले भन्दा पनि बाह्य कारणले बढेकाले त्यसलाई नै देखाएर खुसी मान्नुपर्ने अवस्था नभएको जानकारहरू बताउँछन् । बढेको विदेशी मुद्रा सञ्चितिले आन्तरिक अर्थतन्त्रमा ब्याजदर न्यून गर्न सहयोग गरेको छ भने आयातका लागि आवश्यकताअनुसार विदेशी मुद्राको सटही सुविधा उपलब्ध गराएको छ, राष्ट्र बैंकका कार्यकारी निर्देशक एवं राष्ट्रिय योजना आयोगका सदस्य प्रकाशकुमार श्रेष्ठले भने, यो बेलामा निजी क्षेत्र र सरकारले प्रतिफल दिने क्षेत्रमा लगानी बढाउनुपर्छ । पुँजीगत वस्तु तथा सामग्री, कच्चा पदार्थको आयात बढाएर समग्र मुलुकको उत्पादन बढाउन सक्नुपर्छ । सरकार र निजी क्षेत्रले ठूला सडक, जलविद्युत्, अन्य पूर्वाधारमा लगानी विस्तार गर्नुपर्ने उनको सुझाव छ । सरकारी वित्तमा पनि सुधार हुन थालेको छ, राजस्व करिब २० प्रतिशतले बढेको छ, यस्तो अवस्थामा सरकार र निजी क्षेत्रले लगानी विस्तारमार्फत आर्थिक गतिविधि बढाउनुपर्छ, उनी थप्छन् ।राष्ट्र बैंकले गत वर्षको तुलनामा शोधनान्तर स्थिति र चालु खातामा समेत उल्लेख्य सुधार भएको जनाएको छ । रेमिट्यान्समा निरन्तर वृद्धि, घट्दो आयात, पर्यटन क्षेत्रको सुधार र वैदेशिक लगानीलगायत कारण शोधनान्तर स्थिति र चालु खातामा गत वर्षको तुलनामा त्यस्तो सुधार देखिएको हो । रेमिट्यान्स र घट्दो आयातका कारण मुलुकको शोधनान्तर स्थिति गत असारसम्म ५ खर्ब २ अर्ब ४९ करोडले बचतमा छ । अघिल्लो वर्ष शोधनान्तर स्थिति २ खर्ब ८५ अर्ब ८२ करोडले बचत थियो । सोही अवधिमा २ खर्ब २१ अर्ब ३४ करोडले चालु खाता बचतमा छ । अघिल्लो वर्ष चालु खाता ४६ अर्ब ५७ करोडले घाटामा थियो ।गत आर्थिक वर्ष ०८०८१ मा रेमिट्यान्समार्फत १४ खर्ब ४५ अर्ब ३२ करोड रुपैयाँ भित्रिएको छ । अघिल्लो आर्थिक वर्षको तुलनामा यो १६५ प्रतिशतले बढेको हो । गत आर्थिक वर्षको सबै महिनामा एक खर्बभन्दा बढी रेमिट्यान्स भित्रिएको छ । अघिल्लो वर्ष रेमिट्यान्स आप्रवाह २३२ प्रतिशतले बढेको थियो । अमेरिकी डलरमा विप्रेषण आप्रवाह १४५ प्रतिशतले वृद्धि भई १० अर्ब ८६ करोड पुगेको छ । अघिल्लो वर्ष यस्तो आप्रवाह १३९ प्रतिशतले बढेको थियो ।गत आर्थिक वर्षमा औसत उपभोक्ता मूल्यवृद्धि (मुद्रास्फीति) ५४४ प्रतिशत छ । अघिल्लो आर्थिक वर्ष यस्तो मुद्रास्फीति ७७४ प्रतिशत थियो । तर, गत असारमा वार्षिक विन्दुगत उपभोक्ता मूल्यवृद्धिदर ३५७ प्रतिशत कायम रहेको राष्ट्र बैंकले जनाएको छ । ०८० असार महिनामा यस्तो मूल्यवृद्धिदर ७४४ प्रतिशत थियो ।"
"सहकारी र गोर्खा मिडियाबाट ९ करोड बुझेका रास्वपा सहमहामन्त्री आचार्यको बयान, 'मलाई थाहा छैन","प्रहरीको अनुसन्धानपछि गत वैशाखमा रूपन्देही जिल्ला अदालतमा दायर अभियोगपत्रमा सुप्रिम सहकारीबाट आचार्यको नाममा गोर्खा मिडियाको ग्लोबल आईएमई बैंकको खातामार्फत २०७८ पुस १२ मा १ करोड ५० लाख रुपैयाँ ट्रान्सफर भएको थियो । सेवा शुल्कबापत ६ लाख १५ हजार कट्टा गरी उक्त रकम प्रवाह भएको अभियोगपत्रमा उल्लेख छ । त्यस्तै सुप्रिम सहकारीबाटै २०७७ कात्तिक ६ मा आचार्यको नोबडी प्रोडक्सन प्रालिको नाममा एनआईसी एसिया बैंकमा रहेको खातामा ७५ लाख रुपैयाँ ऋण प्रवाह भएको पनि अभियोगपत्रमा उल्लेख छ । ऋण प्रवाह भएपछि सहकारीलाई साँवाब्याज केही पनि प्राप्त भएको देखिँदैन, अभियोगपत्रमा भनिएको छ । सोही अभियोगपत्रमा रास्वपा सभापति लामिछानेले पनि १ करोड रुपैयाँ ऋण लिएको उल्लेख छ । तर, आचार्य र लामिछानेमाथि कुनै सोधपुछ नगरी तथा प्रतिवादी नबनाई मुद्दा दायर गरिएको थियो । प्रहरी अनुसन्धान एवं मुद्दा दर्ताका बेला लामिछाने गृहमन्त्री थिए । आचार्यले सूर्यदर्शन सहकारीबाट ११६०००४६१६ खाता नम्बरमा ०७८ पुस ६ मा १ करोड ऋण लिएको पोखरा महानगरपालिकाको विज्ञ टोलीले तयार गरेको प्रतिवेदनमा उल्लेख छ । आचार्यले लिएको ऋणको ब्याज पुँजीकरणपश्चात् १ करोड ८ लाख ३२ हजार ४ सय ६६ रुपैयाँ तिर्न बाँकी रहेको प्रतिवेदनमा उल्लेख छ । ऋण लिएयता आचार्यले साँवाब्याज भुक्तानी गरेका छैनन् । सुप्रिम र सूर्यदर्शन गोर्खा मिडियाका अध्यक्ष गितेन्द्रबाबु (जीबी) राईको नेतृत्वमा खुलेका सहकारी संस्था हुन् । गोर्खा मिडियाबाट सञ्चालित ग्यालेक्सी टीभी अहिले बन्द छ । टीभीका अध्यक्ष राई फरार छन् भने तत्कालीन प्रबन्ध निर्देशक तथा सञ्चालक लामिछानेले आफूलाई केही पनि थाहा नभएको सार्वजनिक अभिव्यक्ति दिँदै आएका छन् । सहकारीहरूबाट करिब ९६ करोड रुपैयाँ गोर्खा मिडिया नेटवर्कमा आएकोमा ८० करोड ३१ लाख रुपैयाँ सार्दा लामिछाने सो कम्पनीमा १५ प्रतिशत सेयर लगानीसहित प्रबन्ध निर्देशक थिए । तर सर्वसाधारणको यति ठूलो रकम आफू प्रबन्ध निर्देशक रहेको बेला निजी कम्पनीमा आएको विषयमा लामिछानेले उन्मुक्ति खोजेका छन् । जबकि कुनै पनि निजी कम्पनीको लगानी, आम्दानी र खर्चप्रति सञ्चालक र प्रबन्ध निर्देशक जवाफदेही हुने कानुनी व्यवस्था छ । त्यसैले लामिछानेले व्यक्तिगत रूपमा सूर्यदर्शनबाट लिएको १ करोड र सुप्रिम सहकारीबाट लिएको २ करोडबाहेक उनी प्रबन्ध निर्देशक भएको बखत गोर्खा मिडिया नेटवर्कमा आएको ८० करोड रुपैयाँका लागि पनि जिम्मेवार र जवाफदेही हुनुपर्ने कानुनी बाध्यता छ । उता, आचार्यको नोबडी प्रोडक्सन प्रालिको खातामा गोर्खा मिडियाबाट ५ करोड ३५ लाख रुपैयाँ रकम ट्रान्सफर भएको कागजातमा देखिन्छ । गोर्खा मिडियामा क्रिएटिभ डाइरेक्टर रहेका आचार्यले आफ्नो निजी कम्पनीबाट कार्यक्रम उत्पादन गरी टेलिभिजनलाई बेच्ने गर्थे । कम्पनी भने आचार्यकी श्रीमती सुरक्षा अधिकारीका नाममा स्थापना भएको देखिन्छ । उक्त कम्पनीले ग्यालेक्सी फोरके टेलिभिजनमा सारेगम लिटिल च्याम्प्स नेपाल सञ्चालन गरेको थियो । यस कार्यक्रमको ३७ भाग ग्यालेक्सी फोरकेबाट प्रसारण गरिएको थियो । त्यसको भुक्तानी भने सूर्यदर्शन तथा सुप्रिमका बचतकर्ताको रकम लिएर नोबडी प्रोडक्सनलाई गरिएको सरकारी अध्ययन प्रतिवेदनमा उल्लेख छ । यिनै प्रतिवेदनका आधारमा गोर्खा मिडिया नेटवर्क प्रालिका क्रिएटिभ डाइरेक्टर एवं नोबडी प्रोडक्सन प्रालिका सञ्चालक आचार्यसँग आइतबार बयान लिइएको हो, समिति स्रोतले भन्यो, उहाँले हस्ताक्षरसहित दिएको बयानलाई प्रतिवेदनमा उल्लेख गर्छौं ।रास्वपा सहमहामन्त्री आचार्यले सभापति लामिछानेले झैं आफू सहकारीको सदस्य नभएको र कुनै ऋण पनि नलिएको दाबी सार्वजनिक रूपमा गर्दै आएका थिए । आचार्यले यसअघि भनेका थिए, बुटवलको सुप्रिम सहकारीसँग मेरो कुनै कारोबार छैन । मैले ऋण लिन निवेदन पनि दिएको छैन, कुनै कागजात पनि मागिएको छैन । आचार्यले तत्कालीन मेगा बैंकको चेक नं २०१३९१८२ मार्फत नोबडी प्रोडक्सन प्रालिमा ७५ लाख रुपैयाँ जम्मा भएको भने यसअघि स्वीकार गरेका थिए । त्यस क्रममा उनले भनेका थिए, हामीले कार्यक्रम उत्पादन गर्ने सम्झौताअनुसार काम सकिएपछि भुक्तानी लिएका हौं । रकम कुन संस्थाबाट आयो भन्ने जानकारी हुने विषय भएन । सर्वसाधारण बचतकर्ताको उजुरीपछि प्रहरी, सीआईबी, सहकारी कार्यालय र स्थानीय तहले गरेको छानबिनमा सूर्यदर्शन र सुप्रिमका साथै काठमाडौंको स्वर्णलक्ष्मी र साहारा चितवन सहकारीबाट गोर्खा मिडियामा सिधै कम्तीमा ९५ करोड ८१ लाख रुपैयाँ सारिएको पुष्टि भइसकेको छ । कान्तिपुरलाई प्राप्त सरकारी दस्ताबेजअनुसार काठमाडौंको स्वर्णलक्ष्मी सहकारीबाट मात्र लगानी भन्दै ६४ करोड रुपैयाँ गोर्खा मिडियामा सारिएको छ । बुटवलको सुप्रिम सहकारीबाट १५ करोड ३१ लाख र पोखराको सूर्यदर्शन सहकारीबाट ४ करोड ५० लाख गोर्खा मिडिया नेटवर्कको खातामा गएको देखिन्छ । चितवनको साहाराबाट १२ करोड पनि गोर्खा मिडियामा सारिएको विवरण प्रहरीले संकलन गरेको छ । सहकारीको रकम अपचलनसम्बन्धी संसदीय छानबिन विशेष समितिका सभापति सूर्य थापाले अनियमिततामा जोडिएका व्यक्तिसँग सोधपुछको क्रम अन्तिम चरणमा पुगेको जानकारी दिए । अब केही व्यक्तिलाई मात्र बोलाउन बाँकी छ, उनले कान्तिपुरसित भने ।"
कांग्रेसमा देउवाको उत्तराधिकारी को ?,"(काठमाडौं)कांग्रेस सभापतिका रूपमा शेरबहादुर देउवाको यो अन्तिम कार्यकाल हो । फेरि सभापति बन्न उनलाई पार्टीको विधानले दिँदैन । त्यसैले देउवा कोही विश्वासपात्र नेतालाई उत्तराधिकारीका रूपमा अघि सार्न चाहिरहेका छन् । नेतृत्वको आकांक्षी एक थरी नेताहरू देउवाको आशीर्वादको आसमा छन् भने केही नेता प्रतिस्पर्धा गरेरै नेतृत्वमा पुग्ने कसरतमा छन् । आगामी महाधिवेशनबाट आफू सभापतिमा नरहे पनि देउवा पार्टी सत्तामा निरन्तर पकड कायम राख्न चाहन्छन् । संस्थापनपक्षीय नेताहरूका अनुसार कोइराला परिवार र त्यसबाहिरबाट जसलाई पनि देउवाले अघि सार्न सक्छन् । साढे दुई वर्षअघि सम्पन्न १४ औं महाधिवेशनमा सभापतिमा प्रतिस्पर्धा गरेका नेता विमलेन्द्र निधि नयाँ नेतृत्वको विषयमा निर्णय नभइसकेकाले आकांक्षीहरू देउवाको समर्थन लिने आसमा बसेको बताउँछन् । उहाँ (देउवा) सभापति अब नलड्ने कुरामा करिब टुंगो नै छ । त्यसैले सबैको र मेरो पनि चाहना उहाँको समर्थन प्राप्त होस् भन्ने होलाछ । यो स्वाभाविक पनि हो, उनले भने । संस्थापन इतर पक्षले भने सत्ताको बलमा पार्टी नेतृत्व चयन गर्न देउवाले महाधिवेशन नै सार्न सक्ने आशंका गरिरहेको छ । एमालेसँग गत असार १७ को सहमतिअनुसार देउवा दुई वर्षपछि प्रधानमन्त्री हुनेछन् । केन्द्रीय कार्यसमितिको जारी बैठकमा संस्थापन इतर पक्षका नेता शेखर कोइरालाले विधानअनुसार ०८२ मंसिरमै नियमित महाधिवेशन हुनुपर्ने भन्दै त्यसबाट दायाँबायाँ नगर्न चेतावनीयुक्त भनाइ राखेका थिए । इतर पक्षकै नेता तथा पार्टी महामन्त्री गगन थापाले पनि तोकिएकै मितिमा महाधिवेशन हुनुपर्ने प्रस्ताव राखेका छन् । उनले ६ महिनाअघि महासमिति बैठकमै राखेको महाधिवेशनको मितिसम्बन्धी प्रस्तावमा केन्द्रीय कार्यसमितिले निर्णय गरिसकेको छैन । संस्थापन पक्षका एक नेताका अनुसार अगाडि नै महाधिवेशन गराउँदा देउवाका लागि एकातिर प्रधानमन्त्री पद गुम्ने जोखिम बढ्नेछ भने अर्कातर्फ पार्टी र सत्ताको शक्तिसमेत गुम्न सक्छ । प्रधानमन्त्री बनिसकेपछि देउवाले राज्य सत्ताको सम्पूर्ण शक्ति लगाएर आफूहरूलाई अप्ठ्यारो पार्न सक्ने चिन्ता कोइराला र थापामा छ । त्यही बुझेर नै कोइरालाले केन्द्रीय कार्यसमितिमा नियमित महाधिवेशन नसार्न सभापति देउवालाई चेतावनी दिएका हुन् । इतर पक्षका कोइराला र थापा दुवै आगामी महाधिवेशनबाट नेतृत्व लिने होडमा छन् । पार्टीभित्र विचारहरूको ध्रुवीकरण सुरु भएको छ, संस्थापन इतरपक्षीय एक पदाधिकारीले भने, महामन्त्री थापाले ०८२ मंसिरमै महाधिवेशन गराउने, चुनावी गठबन्धनमा नजाने र अर्का महामन्त्री विश्वप्रकाश शर्माले नेताहरूको बहिर्गमन पद्धतिबारे गरेका प्रस्ताव संस्थापन पक्षले कुनै पनि हालतमा पार्टीको दस्ताबेजमा राख्न चाहेको छैन । महासमितिबाट पारित दस्ताबेजलाई परिमार्जनसहित अन्तिम स्वरूप दिन साउन २३ देखि बसेको केन्द्रीय कार्यसमिति बैठक तिनै तीन विषय मिलाउन भन्दै साउन २८ देखि स्थगन गरिएको छ । बैठक अब भदौ ७ देखि बस्दै छ । महामन्त्री शर्माले राष्ट्रपति एक पटक, प्रधानमन्त्री दुई पटक, मन्त्री तीन पटक र सांसद चार पटक मात्रै हुन पाउने प्रस्ताव राखेका छन् । देउवालाई प्रधानमन्त्री हुनबाट रोक्ने मनसायले यो प्रस्ताव आएको भन्दै संस्थापनपक्षीय नेताहरूले केन्द्रीय कार्यसमिति बैठकमा विरोध गरेका थिए । नेता निधिले पनि बहिर्गमनको प्रस्ताव आपत्तिजनक रहेको बताए । प्रधानमन्त्री, मन्त्री र सांसद भएका जोसुकै भए पनि ती पार्टीका सदस्य नै हुन् । त्यसमा पनि सामाजिक, राजनीतिक संस्कृति बोकेको नेपालजस्तो देशमा बहिर्गमन पद्धति उपयुक्त छैन, उनले भने, कुनै पनि राजनीतिक दलमा आगमन हुने नीति हुन्छ तर निस्कने नीति हुँदैन । जुनसुकै प्रजातान्त्रिक मुलुकमा यस्तो प्रचलन छैन । उनले पार्टीमा क्रियाशील सदस्यता बढाउँदै जाने र अर्कातर्फ बहिर्गमनको नीति विरोधाभासपूर्ण रहेको बताए । कांग्रेसको नेतृत्व लिने प्रतिस्पर्धामा दोस्रो पुस्ताबाट आधा दर्जनजति नेता छन् भने तेस्रो पुस्ताका महामन्त्री थापा पनि आक्रामक रूपमा अघि बढेका छन् । आकांक्षीहरू नेता शेखर कोइराला, उपसभापति पूर्णबहादुर खड्का, विमलेन्द्र निधि, कृष्णप्रसाद सिटौला, प्रकाशमान सिंह र शशांक कोइराला सबै दोस्रो पुस्ताका नेताभित्र पर्छन् । शेखरले सभापतिको उम्मेदवारी घोषणा गरेरै अभियान अघि बढाइसकेका छन् । अरू नेता भने देउवाको निर्णय कुरेर बसेका छन् । शशांकले देउवाको समर्थन आफूलाई प्राप्त हुने दाबी सार्वजनिक रूपमै गर्दै आएका छन् । संस्थापन पक्षका एक नेताका भनाइमा परिणाम र विश्वास दुवै जित्न सकिने गरेर मात्रै देउवाले उम्मेदवार अघि सार्न सक्छन् । इतर पक्षका नेता शेखर र गगन पनि देउवाको रोजाइमा पर्न सक्छन्, ती नेताले भने । शेखरनिकट केन्द्रीय सदस्य गोविन्द पोखरेल भने त्यसलाई मान्न तयार छैनन् । संस्थापन पक्षका नेतालाई नतानी जित निकाल्न कठिनाइ हुने भएकाले सभापतिलाई धेरै गाली गर्न हुन्न भन्ने मानसिकतामा शेखर दाइ रहनुभएको हो । तर, सभापतिमा अघि बढाउनेमा विश्वास छैन, पोखरेलले भने, अलिकति नजिकका मान्छे आउलान् कि भनेर नरम देखिनुलाई उम्मेदवारसँग जोडेर हेर्न मिल्दैन । उपसभापति खड्का संस्थापन पक्षबाट स्वाभाविक दाबेदार हुन् । तर, देउवाले पछिल्लो समय बदलिँदो राजनीतिक समीकरण र महत्त्वपूर्ण घटनाक्रममा खड्काप्रति अविश्वास देखाएको नेताहरूको बुझाइ छ । पार्टी र सत्ताको भागबन्डामा देउवाले बीपी पुत्र शशांकलाई व्यवस्थापन गर्दै आएका छन् भने अर्कातर्फ इतर पक्षका नेता शेखर र थापा दुवैलाई एक ठाउँमा आउन नदिने वातावरण निर्माणमा भूमिका खेलिरहेका छन् । केन्द्रीय सदस्य अजयबाबु शिवाकोटी महामन्त्री थापाले लिने एजेन्डा र कार्यक्रमका कारण पनि सभापति देउवाले समर्थन जनाउन कठिनाइ पर्ने बताउँछन् । अनौपचारिक कुराकानीमा सभापतिजीले मैले कोइरालाबाट नेतृत्व खोसेको हुँ, बुझाउँदा पनि कोइरालालाई बुझाउँछु भन्ने गरेकाले कोइरालामध्येबाटै कसैलाई बनाउने मानसिकता बनाउनुभएको छ कि ?, उनले भने ।"
त्रिविको समाजशास्त्र विभागीय प्रमुख नियुक्तिमा विवाद,"(काठमाडौं)त्रिभुवन विश्वविद्यालय समाजशास्त्र केन्द्रीय विभाग प्रमुख नियुक्तिमा विवाद हुँदा असुरक्षाका कारण देखाउँदै उपकुलपति, रेक्टर र रजिस्ट्रार अनुपस्थित भएका छन् । रेक्टर खड्ग केसी र रजिस्ट्रार केदार रिजाल शुक्रबारदेखि नै कार्यालय आएका छैनन् भने उपकुलपति केशरजंग बराल डेंगी संक्रमण भएकाले गत सातादेखि नै बिदामा छन् ।विभागीय प्रमुख नियुक्तिमा अनुचित दबाब र धम्की समेत आएकाले असुरक्षाका कारण देखाउँदै पदाधिकारी कार्यालय नआएको उनीहरूको सचिवालयका कर्मचारीले बताए । प्रहरीले नै सुरक्षा खतरा छ भन्ने सुझाव दिएको उनीहरूको भनाइ छ । प्रधानमन्त्री तथा कुलपति केपी शर्मा ओली, शिक्षामन्त्री तथा सहकुलपति विद्या भट्टराई र गृहमन्त्री रमेश लेखकलाई समेत जानकारी दिएर पदाधिकारी कार्यालय नआएको विश्वविद्यालयले जनाएको छ ।शुक्रबार शिक्षामन्त्रीलाई पत्राचार गर्दै विश्वविद्यालयले आवश्यक सुरक्षाको प्रबन्ध मिलाइदिनसमेत आग्रह गरेको छ । विश्वविद्यालयमा तत्काल देखिएको असहज परिस्थितिका कारण पदाधिकारी तथा केन्द्रीय कार्यालय परिसर कीर्तिपुरको सुरक्षा व्यवस्था चुनौतीपूर्ण बन्दै गएको र असुरक्षाको महसुस बढ्न गएको छ, रजिस्ट्रार रिजालले लेखेको पत्रमा भनिएको छ, गृह मन्त्रालय मार्फत उपकुलपति, शिक्षाध्यक्ष (रेक्टर), रजिस्ट्रारको निजी आवास र केन्द्रीय कार्यालय परिसरको सुरक्षार्थ आवश्यक प्रबन्धका लागि अनुरोध छ । विश्वविद्यालयले सुरक्षा माग गरी शिक्षा मन्त्रालयमा पठाएको पत्र गृहमा पठाउने शिक्षामन्त्री विद्या भट्टराईले बताइन् । विश्वविद्यालयमा त्रासको वातावरण रहेछ । पदाधिकारीलाई दबाब र धम्की दिएको कुरा प्रधानमन्त्री र गृहमन्त्रीलाई जानकारी गराएको छु । जो भए पनि कारबाही गर्न गृहमन्त्रीलाई भनेको छु । कार्यविधिअनुसार वरिष्ठताका आधारमा नियुक्ति हुनुपर्छ । यो कुरा सांसद हुँदादेखि नै उठाउँदै आएको छु । विश्वविद्यालयले पठाएको पत्र गृह मन्त्रालयमा पठाउँछौं, उनले भनिन् ।मानविकी तथा सामाजिकशास्त्र संकायकी डिन कुसुम शाक्यले कार्यविधि मिचेर विभागीय प्रमुखको नाम सिफारिस गरेपछि नियुक्तिको निर्णय हुन नसकेको कार्यकारी परिषद् स्रोतले जनाएको छ । विभागीय प्रमुख युवराज लुइँटेलको कार्यकाल शुक्रबार सकिएको थियो । ज्येष्ठता र वरिष्ठताका आधारमा विभागीय प्रमुख नियुक्त हुने व्यवस्था कार्यविधिमा छ । डिन शाक्यले पहिलो नम्बरमा रहेका पासाङ शेर्पालाई पछि पारेर दोस्रो वरीयतामा रहेका सहप्राध्यापक टीकाराम गौतमको नाम सिफारिस गरेपछि नियुक्तिमा विवाद भएको कार्यकारी परिषद्का एक सदस्यले बताए । विभागले भने वरिष्ठताका आधारमा एक नम्बरमा सहप्राध्यापक शेर्पा, दुई नम्बरमा गौतम र तेस्रो नम्बरमा मनहरि ढकालको नाम सिफारिस गरेको थियो । विभागले गरेको सिफारिसको पुष्टि लुइँटेलले पनि गरे ।तर डिन शाक्यले कार्यकारी परिषद्मा सिफारिस गर्ने बेला गौतमको नाम पहिलो र शेर्पाको नाम दोस्रो नम्बरमा सिफारिस गरेकी थिइन् । गौतमलाई नियुक्ति गर्नुपर्ने कारणहरू उल्लिखित दुई पृष्ठ लामो सुझावसमेत उनले पेस गरेको परिषद्का एक सदस्यले बताए । सिफारिस प्रक्रियामा नै त्रुटि भएपछि कार्यकारी परिषद्ले सच्याउनु भनेर डिनलाई निर्देशन दिएको छ, उनले भने, सुधार भएर आएपछि नियुक्ति हुन्छ । रेक्टर खड्ग केसीले विधि, प्रक्रिया र मापदण्डअनुसार नै विभागीय प्रमुख नियुक्ति हुने बताए । गौतमलाई विभागीय प्रमुख बनाउन उपप्राध्यापक प्रेम चलाउनेलाई आक्रमण गर्ने योगेन्द्र रावल समूहले समेत पदाधिकारीलाई दबाब दिएको विश्वविद्यालय स्रोतले जनायो । रावलको समूहले उपकुलपतिलगायत तीनै पदाधिकारीलाई गौतमलाई नियुक्ति नगरे जे पनि हुनसक्ने भन्दै धम्की दिएको स्रोतको दाबी छ ।शाक्य कांग्रेस कोटामा मानविकी संकायको डिन नियुक्त भएकी थिइन् । उनले एक नम्बरमा सिफारिस गरेका गौतम पनि कांग्रेसनिकट प्राध्यापक हुन् भने रावल पनि कांग्रेससम्बद्ध नेविसंघ त्रिवि इकाइका पूर्वसचिव हुन् । उपप्राध्यापक चलाउनेलाई आक्रमण र विश्वविद्यालयमा लगातार तालाबन्दी गरेपछि नेविसंघको उक्त इकाइलाई केन्द्रीय समितिले भंग गरिसकेको छ । रावल उपप्राध्यापक चलाउनेलाई कुटपिट गरेको आरोपमा काठमाडौं जिल्ला अदालतबाट दोषी ठहर भएका थिए भने उच्च अदालतमा उनीविरुद्धको मुद्दा विचाराधीन छ । बालकृष्ण खाण गृहमन्त्री भएका बेला सरकारले उक्त मुद्दा फिर्ता लिने निर्णय गरे पनि सर्वोच्च अदालतले फिर्ता नहुने आदेश दिएको थियो । शाक्य, गौतम र रावलले राजनीतिक आस्थाका आधारमा मिलेमतो गरी वरिष्ठता मिचेर नाम सिफारिस गरेको विभागका अध्यापकहरूले आरोप लगाएका छन् । डिन शाक्यले विभागीय प्रमुख नियुक्तिको प्रक्रियामा रहेकाले यस विषयमा थप कुराकानी गर्न नमिल्ने प्रतिक्रिया दिइन् । डिन कार्यालयबाट सिफारिस भइसकेको छ, अन्तिम निर्णय माथिबाट हुने हो, उनले भनिन् ।वरीयता मिचेर विभागीय प्रमुख सिफारिस भएपछि प्रगतिशील प्राध्यापक संगठनले समेत डिन शाक्यलाई भेटेर ध्यानार्कषण गराएको जनाएको छ । शाक्यको कार्यकाल साउन दोस्रो साता नै सकिएको थियो । उनलाई उपकुलपति कार्यालयले अर्को व्यवस्था नभएसम्मका लागि कामकाज चलाउने जिम्मेवारी दिएको हो । यस्तो बेला मनोमानी निर्णय गर्न नमिल्ने संगठनले जनाएको छ । समाजशास्त्र विभागमा मात्रै होइन । सबैतिर कार्यविधिअनुसार वरिष्ठताका आधारमा नियुक्ति हुनुपर्छ भनेका छौं, संगठनका महासचिव पदम खतिवडाले भने, ऐन, विधि कार्यान्वयन गर्दा राज्यले सुरक्षा दिनुपर्छ ।रावल समूहले आफूहरूले भनेको व्यक्ति विभागीय प्रमुख हुनुपर्छ भनेर दुई साताअघिदेखि नै पदाधिकारीहरूलाई घेराबन्दी गर्दै आएको विभागका एक सहप्राध्यापकले बताए । विश्वविद्यालयमा उनीहरूको आउजाउ पनि बढेको थियो, उनले भने । रावल समूहले समाजशास्त्र विभागमा प्राध्यापक बढुवाको विषयमा त्रिवि सेवा आयोगमा सुनियोजित तालाबन्दी गरेर अन्तर्वार्ता रोक्दै आएको थियो । गत असारमा तत्कालीन शिक्षामन्त्री सुमना श्रेष्ठले सुरक्षा व्यवस्था मिलाएपछि प्रहरी घेरामा अन्तर्वार्ता भएको थियो । प्राध्यापक बढुवाका लागि विभागका सहप्रध्यापक लुइँटेल र गौतम मुख्य प्रतिस्पर्धी थिए । तर ज्येष्ठता र वरिष्ठताका आधारमा लुइँटेल प्राध्यापकमा बढुवा हुने निश्चित भएपछि २०७७ फागुनदेखि अन्तर्वार्ता रोकिएको आरोप छ ।पूर्वउपकुलपति धर्मकान्त बाँस्कोटाले कार्यविधि जारी गरेर वरिष्ठता, ज्येष्ठता र कार्यक्षमताका आधारमा नियुक्ति गर्ने प्रणालीको थालनी गरेका थिए । गत फागुनमा नियुक्त उपकुलपति बरालले उक्त आधारसहित नियुक्ति प्रतिस्पर्धाका आधारमा गर्ने तयारी गरेका छन् । डिन, सहायक डिन, परीक्षा नियन्त्रक, निर्देशक, विभागीय र क्याम्पस प्रमुख लगायत उपकुलपति, रेक्टर र रजिस्ट्रार कार्यालय मातहत हुने नियुक्ति प्रतिस्पर्धाका आधारमा गरिने उनले बताउँदै आएका छन् । त्रिविमा चिकित्सा शिक्षा, इन्जिनियरिङ अध्ययन संस्थान, कृषि तथा पशु, मानविकी र शिक्षाशास्त्र संकाय डिनको कार्यकाल सकिएको छ । तर पदाधिकारीले नियुक्ति प्रक्रिया अघि बढाउन सकेका छैनन् ।"
"राजस्व बढाउन भन्सार चुहावट टाल, आर्थिक गतिविधि सुधार","अर्थतन्त्रमा सुधारको समेत एजेन्डा लिएर गत असारमा नयाँ सरकार गठन भए पनि आर्थिक वर्षको पहिलो महिना राजस्व संकलन उत्साहप्रद देखिएन । साउन महिनामा सरकारले १ खर्ब २० अर्ब ५१ करोड रुपैयाँ राजस्व संकलन गर्ने लक्ष्य लिएकामा ९४ अर्ब ७४ करोड अर्थात् लक्ष्यभन्दा २५ अर्ब ७७ करोड ३१ लाख कम मात्रै संकलन हुन सक्यो । साउनमा राजस्वको लक्ष्य नै कम निर्धारण गरिएको हुन्छ । तर यही लक्ष्य पनि पूरा हुन नसक्नुमा राजस्व संकलन प्रणालीमा गम्भीर कमजोरीहरू रहेको बुझिन्छ । निश्चित महिनाको मात्रै होइन, समग्र आर्थिक वर्षहरूमा यही अवस्था पुनरावृत्त भइरहेका छन् । गत आर्थिक वर्षमा १४ खर्ब २२ अर्ब राजस्व संकलनको लक्ष्य राखिएको थियो तर १० खर्ब ३० अर्ब मात्रै संकलन हुन सक्यो । जबकि, चालु खर्च ९ खर्ब ५ अर्ब र वित्तीय खर्च २ खर्ब ६४ अर्ब भयो । यसबाट प्रस्ट हुन्छ, राजस्वले चालु खर्चसमेत धानिरहेको छैन, ऋण लिनुपर्ने बाध्यता छ । राजस्व नै कम संकलन हुँदा सरकारी वित्त नै दबाबमा पर्छ । जसका कारण सरकारको खर्च गर्न क्षमता झनै कमजोर बन्छ । सरकारले तिर्नुपर्ने ऋण तिर्न कठिनाइ पर्छ । त्यसैले सरकारले अस्वाभाविक रूपमा लक्ष्य तय गर्नतर्फ मात्रै होइन, त्यसको व्यावहारिक सफलताका लागि आफ्ना संयन्त्रहरूलाई चुस्त र उद्देश्यकेन्द्रित बनाउनेतर्फ पनि ध्यान दिन आवश्यक छ ।राजस्व संकलनमा अपेक्षित सुधार आउन नसक्नुमा करका दरहरूमा जथाभावी हेरफेर र कर्मचारी संयन्त्रलाई अस्थिर बनाइएको परिणाम पनि हो । तर यसको अर्को पाटो पनि छ आर्थिक गतिविधि कमजोर छ, चलायमान छैन । जसले राजस्व संकलनमा नकारात्मक असर पारेको छ । हामीले केही वर्षयता निरन्तर आर्थिक मन्दीको चर्चा गरिरहेका छौं । बैंकमा ऋण दिन मिल्ने रकम थुप्रिए पनि कर्जा प्रवाह बढ्न सकेको छैन । यसबाट लगानीको वातावरणसमेत नरहेको विश्लेषण गर्न सकिन्छ । त्यसैले वर्तमान सरकारको ध्यान आर्थिक गतिविधिलाई चलायमान बनाउँदै लगानीका लागि उत्प्रेरित गर्न सक्नुपर्छ । लगानीकर्ताको मनोबल बढाउन अझै मिहिनेत गर्नुपर्छ । यसबाट राजस्व संकलनमा सुधार त आउँछ नै, मुलुकको समग्र आर्थिक सुधारलाई समेत जागृत गर्नेछ । पुँजीगत खर्च पनि निराशाजनक छ । आर्थिक वर्ष २०८०८१ का लागि पुँजीगत शीर्षकमा ३ खर्ब २ अर्ब ७ करोड ४४ लाख विनियोजन गरिएको थियो तर १ खर्ब ९१ अर्ब ७१ करोड ७८ लाख अर्थात् लक्ष्यको ६३४७ प्रतिशत मात्रै खर्च हुन सक्यो । यस्तो प्रवृत्तिले पुँजी निर्माण र रोजगारी सिर्जना हुन कठिन भइरहेको छ । यसरी एकअर्कासँग चक्रीय प्रणालीमा जेलिएका अर्थतन्त्रका समस्यालाई रणनीतिक ढंगले फुकाएर लक्ष्य प्राप्तिका लागि प्रयत्नशील बन्नु वर्तमान सरकारको जिम्मेवारी हो ।नेपालमा राजस्व संकलनका लागि भन्सारको योगदान सबैभन्दा बढी छ । भन्सारबाट मात्रै आधाजसो राजस्व संकलन हुने गर्छ । तर राजस्व चुहावटको एउटा उल्लेखीय पक्ष भन्सारमा हुने चुहावट हो । नेपालको अन्तर्राष्ट्रिय व्यापारमा भारतको हिस्सा दुईतिहाइ छ । तर नेपाल र भारतबीच खुला सीमा छ । जसले गर्दा चोरी पैठारी गर्नेहरूलाई पनि सहज हुने गर्छ । जस्तो कि, विदेशी मुद्रा सञ्चिति घटेर भुक्तानी सन्तुलनमा चाप परेपछि सरकारले २०७९ वैशाखमा विभिन्न १० वटा वस्तुहरूको आयातमा प्रतिबन्ध लगाएको थियो । तर खुला सिमानाकै कारण भन्सार प्रणाली छल्दै तीमध्ये कैयौं वस्तुको चोरी पैठारी चलिरह्यो । त्यही कारण गाडीबाहेकका अन्य वस्तुको अभाव भएन । सरकारले प्रतिबन्ध लगाउँदा सक्रिय भएको वैकल्पिक बाटो हालसम्म यथावत् रहेको जानकारहरू बताउँछन् । त्यसले पनि राजस्व संकलनमा असर परिरहेको छ । यो वैकल्पिक बाटो लाई औपचारिक बाटोमा ल्याउनका लागि सशस्त्र प्रहरी, नेपाल प्रहरी, भन्सार तथा सम्बन्धित स्थानीय तहले समन्वयात्मक र सहयोगी भूमिका खेल्न आवश्यक छ ।राजस्व संकलनका लागि रणनीतिक उपायहरू अपनाउन आवश्यक छ । त्यसका लागि राजस्व संकलनका केन्द्रहरूमा राज्यको निगरानी बढाउने, प्रविधिको प्रयोगलाई व्यापकता दिनेजस्ता उपाय अपनाउन सकिन्छ । राज्यले राजस्व संकलनका लागि झन्झटरहित प्रणाली विकास गर्नुपर्छ । त्यस्तै, उठाउन बाँकी राजस्व ४ खर्ब ३५ अर्ब पुगिसकेको छ । यो बक्यौता उठाउन प्रोत्साहनका विभिन्न योजनाहरू ल्याउन पनि सकिन्छ । त्यस्तै, त्रिभुवन विश्वविद्यालयको केन्द्रीय अर्थशास्त्र विभागले प्रकाशित गरेको एक अध्ययन प्रतिवेदनमा नेपालको अनौपचारिक अर्थतन्त्रको आकार ४१३१ प्रतिशत देखिएको थियो । यसलाई कम गर्दै लैजान सकियो भने राजस्व संकलनमा स्वतः बढोत्तरी आउँछ । नेपालको सार्वजनिक ऋण २४ खर्ब नाघिसकेको छ । त्यसैले अब ऋण लिँदा संवेदनशील हुनुपर्नेछ । तर साधारण खर्चकै लागि पनि ऋण लिनुपर्ने बाध्यतामा मुलुक पुगिसकेको छ । जसले गर्दा ठूला योजनाहरूमा ऋण लिन थप कठिनाइ पर्दै गइरहेको छ । राजस्व संकलन प्रचुर हुनसक्दा त्यस्तो दबाब कम हुने थियो । अर्कोतिर, आर्थिक गतिविधि नै कम छ । रोजगारी सिर्जना हुन सकेको छैन । लगानीकर्ताहरूको मनोबल बढ्न सकेको छैन । यी सबै परिस्थितिलाई ख्याल गर्दै सरकारले अर्थतन्त्र चलायमान बनाउने उपायहरू नै खोज्न जरुरी छ ।"
शिक्षक सरुवा निर्देशिका व्यवस्थित गरियोस्,"यसअघिका विभिन्न शिक्षामन्त्रीका पालामा कुरा धेरै भए, काम केही पनि भएनन् । पूर्वशिक्षामन्त्री सुमना श्रेष्ठका पालामा भने शिक्षक सरुवासम्बन्धी निर्देशिका २०८१ लाई शिक्षा विज्ञान तथा प्रविधि मन्त्रालयले २०८१ जेठ १३ मा स्वीकृत गर्यो । यसले शिक्षक सरुवाजस्तो जटिल विषयलाई विद्यालयको सम्बन्धित तहमा सबैभन्दा बढी स्थायी सेवा गरेको जम्मा अवधि लाई मुख्य आधार तोकेर सजिलो बनाइदियो । सोही निर्देशिका लागू भएपछि धेरै शिक्षकको फटाफट सरुवा पनि भयो । तर यो व्यवस्था चाकरी, अधिकार र आर्थिक फाइदा खोज्नेलाई राम्रो लागेन । जसरी सांसद विकास कोष खारेज हुँदा नेताले आफ्नो अधिकार र तजबिजी गुमेको महसुस गरेर फेरि त्यसलाई यथावत् बनाएका थिए, त्यसरी यो निर्देशिकालाई पनि खारेज गर्ने उपक्रम थालिएको छ । यस क्रममा असन्तुष्ट तत्त्वले निर्देशिका खारेजीका लागि वर्तमान शिक्षा, विज्ञान तथा प्रविधिमन्त्रीलाई दबाब दिने अनपेक्षित काम पनि सुरु भइसकेको छ । वर्तमान शिक्षक सरुवा निर्देशिका २०८१ बमोजिम शिक्षक सरुवा हुँदा पुराना शिक्षक बढी हुने भए रे ! यसले शिक्षण पेसामा नयाँ तथा दक्ष जनशक्तिलाई आकर्षित गर्न सकेन रे ! कस्तो चित्त नबुझ्दो कुरो ! स्मरणीय के छ भने प्रकृति नै परिवर्तनशील छ । सधैं नयाँ कोही पनि रहँदैनन् । शिक्षककर्मचारी जो भए पनि, आजका नयाँ भोलि पुराना हुन्छन् । नयाँको ग्रेड बढ्दै जाने, बढुवा हुने, पेन्सन पाक्ने र अन्त्यमा सेवाबाटै निवृत्त हुने प्रक्रिया चल्दै गर्दा नयाँको पनि यही क्रम सुरु हुन्छ । यस्तो प्राकृतिक स्वाभाविक प्रक्रियालाई कसैले पनि परिवर्तन गर्न सक्दैन । शिक्षकका लागि विशेष नियम प्रक्रिया बनाएर परिवर्तन गर्ने नै हो भने अनिवार्य अवकाश हुने उमेर नै ४०५० कायम गर्नुपर्यो । पेन्सन हुने अवधि १५१६ कायम गर्नुपर्यो । के यस्तो व्यवस्था गर्न सम्भव छ ? कार्य सम्पादनका सन्दर्भमा कुरा गर्दा पुरानो हुनु भनेको अनुभव बढ्नु पनि हो । त्यसैले त होला निजामती सेवामा उच्च पदबाट अवकाश लिएकालाई फेरि विभिन्न संवैधानिक निकायको प्रमुख बनाउने चलन छ । नोकरी अवधि बढ्दैमा शिक्षक मात्रै किन पुराना मानिन्छन् ? बरु चालु निर्देशिकाबमोजिम शिक्षक सरुवा हुँदा सुगम क्षेत्रतिर मात्रै सरुवाको चाप बढ्ने हुँदा यस विषयलाई भने सम्बोधन गर्ने खालको बुँदा थप्नु वाञ्छनीय छ । इन्द्रकुमार श्रेष्ठ, वागीश्वरी मावि च्याह्मासिंह, भक्तपुर"
बालुवाको अर्को घर बनाउने प्रचण्डको सपना,"सरकारबाट एकाएक बाहिरिनुपरेपछि माओवादी केन्द्रका अध्यक्ष पुष्पकमल दाहाल प्रचण्ड यतिबेला गन्तव्यविहीन जस्तै बनेका छन् । सत्ता बहिर्गमनलगत्तै उनी पार्टीभित्रै चेपुवामा परेको अवस्था छ । यद्यपि उनले पार्टीको विवादलाई बाहिरी रूपमा कुनै समस्या भएजसरी लिएका छैनन् । उनलाई पार्टीको भन्दा पनि आगामी निर्वाचनमा आफ्नो हैसियत के होला भन्ने चिन्ताले ग्रसित पारेको देखिन्छ । पार्टी खिइँदै गएपछि २०७४ को निर्वाचनमा एमालेसँग र २०७९ को निर्वाचनमा कांग्रेससँग गठबन्धन गरेर निर्वाचन जिते पनि आगामी निर्वाचनमा ठूला पार्टीसँग गठबन्धन हुने सम्भावा निकै कम देखिन्छ । यसैले कसै न कसैसँग पार्टी एकता नै गरेर जाने सोच बनाएका छन् । उनी यतिबेला एकीकृत समाजवादी र नेत्रविक्रम चन्द नेतृत्वको नेकपासँग पार्टी एकताका लागि जबर्जस्त लागिपरेका छन् । पार्टीको आन्तरिक विवाद सुल्झाएर मात्र अन्य पार्टीसँगको एकतालाई अगाडि बढाउनुपर्छ भन्ने आवाजलाई छेउ लगाएर एस र नेकपाका शीर्ष नेतालाई भेटिरहेका छन् । व्यक्तिगत स्वार्थका लागि जति पनि लचक हुने प्रचण्डको बानी बुझेका माधवकुमार नेपाल र चन्दहरूले भोलि आफ्नो भूमिका के हुने भन्ने बाटो पक्कै हेर्नेछन् । पार्टी एकता नै भएर निर्वाचनमा सहभागी भएको खण्डमा पनि प्रचण्डले आफ्नो स्वार्थ पूरा गरे भने अरूको मतलब राख्दैनन् । यसको उदाहरणका रूपमा उनकै मित्र बाबुराम भट्टराईलाई हेर्न सकिन्छ । निर्वाचनपछि पार्टी एकता गर्ने सर्तमा २०७९ को निर्वाचनमा बाबुरामले प्रचण्डलाई उम्मेदवार बनाएर चुनाव जिताउन ठूलो सहयोग गरे । जब निर्वाचन जितेर प्रचण्ड कल्पनै नगरेको प्रधानमन्त्री हुन सफल भए त्यसपछि उनले बाबुरामसँगको पार्टी एकता होइन उल्टो पार्टी नै विभाजित गराएर छोडे । त्यतिमात्रै होइन २०७५ मा एमालेसँग पार्टी एकता गरे । नेकपा शक्तिशाली पार्टी बन्यो तर कार्यकारी अध्यक्षको भूमिकालाई लिएर ओलीप्रचण्ड विवाद बढ्यो । मतभेद बढ्दै गएपछि संसद् विघटनदेखि सर्वोच्चसम्म यो मुद्दाले ठाउँ पायो । अन्ततः नेकपा विभाजन भयो । प्रचण्डको यस्तो स्वभावलाई राम्ररी चिनेका नेपाल, चन्दहरूले यत्तिकैमा प्रचण्डले भनेजस्तो पार्टी एकता गरिहाल्लान् जस्तो देखिँदैन । गरिहाले भने पनि यो यसअघिकै नेकपाजस्तो बालुवाको घर हुने छ र यसको आयु लामो हुने छैन । सुजन देवकोटा, पालुङ्टार४, गोरखा"
महामारी आउनुअघि गम्भीर बनौं,"कोभिड भाइरसको महामारीबाट त्रसित विश्व फेरि अर्को भाइरसको सामना गर्नुपर्ने अवस्थामा आइपुगेको छ । १९७० कै दशकमा अफ्रिकी मुलुकमा देखापरेको एमपक्स पछिल्लो समय मध्यअफ्रिकी मुलुकमा महामारीकै रूपमा विकसित हुँदै युरोप पुगेको छ । यसले विश्वलाई त्रसित बनाइदिएको छ । यस बखत विश्व स्वास्थ्य संगठनले पनि यसलाई स्वास्थ्य संकटकालको घोषणा गर्दै अगाडि बढ्नुपर्ने भनिरहेको अवस्थामा एक वर्ष अगाडि नै देखापरेको यो रोगले महामारीको रूप नलेला भन्न सकिन्न । रोजगारीका लागि नेपालीहरू विश्वका हरेक कुनामा सक्रिय छन् । यसको उद्गमस्थल अफ्रिकामा त नेपाली सेनाको नियमित मिसन सञ्चालन नै छ । यस्तो अवस्थामा हामी कसरी सुरक्षित रहन सक्छौं, समयमै इमानदारीपूर्वक सरोकारवाला निकायले जिम्मेवारी नलिने हो भने भोलिको अवस्था कस्तो रहला ? नागरिकले नियमित स्वास्थ्य सेवा त सहजै पाइरहेका छैनन् भने यो महामारीको समाधान कसरी गर्नेतर्फ नेपाल सरकार संवेदनशील भएर आजैबाट अगाडि अघि बढ्न जरुरी छ । रामकृष्ण बराल, जोरपाटी५, काठमाडौं"
उद्योगले चाहिँ पैसा तिर्न नपर्ने ?,"विद्युत् महसुलको अर्बौं बक्यौता नतिर्ने उद्योगलाई छुट दिने, तर दुई महिना महसुल तिर्न नसक्दा सर्वसाधारणको लाइनचाहिँ विद्युत् प्राधिकरणले काट्ने कस्तो नीति हो ? प्रधानमन्त्री केपी शर्मा ओलीले भनिरहेका छन् विद्युत् महसुल नबुझाउने कम्पनीको लाइन तत्काल जोडिदिनू । ऊर्जामन्त्री दीपक खड्का भनिरहेका छन् उद्योगको लाइन काट्नु भनेको मान्छेको घाँटी काट्नु बराबर हो ।सर्वसाधारणलाई करमाथि कर थोपर्ने अनि हुने खाने साहुहरूलाई पोस्ने कस्तो चलन होला ? नीतिनियम, कानुन सबैलाई बराबर होइन ? सर्वसाधारणले विद्युत् महसुलमा राहत नपाउने तर करोडौं आयआर्जन गर्ने उद्योग, कम्पनीहरूले छुट पाउने कसरी ? प्राधिकरणको कार्यकारी निर्देशक कुलमान घिसिङलाई हटाउने योजना सरकारको देखिन्छ । अर्बौं घाटामा गएको प्राधिकरणलाई नाफामा लगेको दोष हो कि ? १८ घण्टासम्म अँध्यारोमा बसेका नेपाली उज्यालोमा बस्न पाएका छन्, त्यही कारण पो हो कि ? पुरुषोत्तम घिमिरे, जोरपाटी, काठमाडौं"
"शक्तिशाली सरकार, कमजोर अर्थतन्त्र","ॅइकोसिस्टम एप्रोचयतिखेर अर्थतन्त्रलाई संकटापन्न बनाएका माथि उल्लेखित मुख्यतः पाँचवटा खम्बाहरूमा तात्त्विक सुधार ल्याउन इकोसिस्टम एप्रोच लिन सकिएको छैन । यही कारण, अर्थतन्त्रलाई जोखिम क्षेत्रबाट बाहिर निकाल्न सकिएको छैन । पहिलो, सार्वजनिक वित्तका मुख्य गरी दुईवटा पक्षहरू जटिलतम बनेका छन् । एकातर्फ संघ, प्रदेश र स्थानीय तीनै तहमा विनियोजित लक्ष्यअनुसार पुँजीगत खर्च हुन नसक्ने रोग वर्षौं पुरानो भइसकेको छ । अर्कोतर्फ, अनावश्यक ढिलाइ र स्वार्थ बाझिने घटनाहरूका कारण सार्वजनिक खरिद निरन्तर परिणामविमुख भइरहेको छ । सार्वजनिक खर्च बढ्न सार्वजनिक खरिदको प्रभावकारिता बढ्नै पर्छ । यसका लागि सबै तहका सरकारहरूले योजना छनोट, बजेट विनियोजन, शासकीय चुस्तता (योजना कार्यान्वयन), परिणाममुखी अनुगमनको सिंगै चक्रलाई एकैसाथ क्रियाशील बनाउनु आवश्यक छ । सार्वजनिक खर्च बढाउनका लागि प्रधानमन्त्री वा मन्त्रीले निर्देशन दिएर पन्छिने र यसलाई यो सिंगो इकोसिस्टमबाट एक्ल्याएर हेर्ने परम्पराले अपेक्षित परिणाम दिइरहेको छैन ।दोस्रो, व्यापार असन्तुलनलाई सधैं कारुणिक कथा बनाएर मात्रै परिस्थिति बदलिँदैन । व्यापार घाटा घटाउनका लागि मुलुकसँग बेच्नलायक वस्तुहरूको उत्पादन, बजार प्रवर्द्धन एवम् उपलब्धता र उल्लेख्य परिमाणको निर्यात सम्भावना हुनुपर्छ । यसको चक्र पनि निर्यात योग्य एवं आयात प्रतिस्थापन हुने वस्तुहरूको पहिचान, उद्योगमा पर्याप्त निजी लगानी, मागअनुरूपका वस्तुहरूको उत्पादन, निर्यात बजारको खोज र सुनिश्चितता, गुणस्तर र मूल्यमा प्रतिस्पर्धी क्षमता र निर्यातका लागि पूर्वाधारहरूको अक्षुणचक्र चलायमान हुनुपर्छ । नेपालले यी कुनै पनि पक्षमा देखाउनलायक काम गर्न सकेको छैन । संघीय सरकारले यो आफ्नै मात्र जिम्मेवारी सम्झेको जस्तो पनि देखिन्छ । तेस्रो, उडन्ते राजनीतिक भाषणले मात्र रोजगारी सिर्जना हुँदैन । उद्यमशीलता विस्तार नभएपछि रोजगारीका अवसरहरू स्वतः कम हुन्छन् । वैदेशिक रोजगारीमा जानेहरूका लागि पनि विश्वबजारको मागअनुसारका सीप (स्किल म्याचिङ) हुनुपर्छ । यसर्थ, रोजगारी सिर्जनाको इकोसिस्टम चलायमान हुनका लागि शिक्षा नीति, सीपमूलक शिक्षा प्रदान गर्ने पद्धति र संरचना, श्रम बजारमा मागको विस्तार, उचित पारिश्रमिक प्रणाली र जीविकोपार्जन सुनिश्चितता हुनु आवश्यक छ । नेपालको समग्र उच्च र व्यावसायिक शिक्षा सीपप्रधान नभएका कारण देशमै उपलब्ध रोजगारीका अवसरहरू पनि नेपालीहरूको हात पर्न छाडेको छन् । औद्योगिक विस्तारको वातावरण नबनेका कारण उपलब्ध सीपयुक्त जनशक्तिकै लागि पनि अवसरहरूको विस्तार हुन सकेको छैन । यी सबै पक्षहरूलाई एकअर्काका परिपूरक बनाउन सकेमात्र रोजगारी सिर्जना हुन सक्छ । मुलुकका लागि कस्तो सीप र क्षमताको जनशक्ति भविष्यको कुन कालखण्डमा कति आवश्यक पर्छ भन्ने प्रक्षेपणको अभ्यास सुरु नै भएको छैन । त्यसैले रोजगारी सिर्जनाको योजना सोम शर्माको सातुको घैँटो जस्तै भइरहेको छ ।चौथो, मुलुकको राजस्व आय निरन्तर र द्रुत गतिमा खुम्चिँदै गएको छ । राजस्व बढाउन प्रशासनिक सुधार र अवैध व्यापार नियन्त्रण निश्चय नै आवश्यक छ । तर वास्तविक सुधारका लागि यी उपायहरू दीर्घकालमा पर्याप्त हुँदैनन् । राजस्वको सञ्जाल विस्तारका लागि औद्योगिकीकरण र उत्पादकत्व वृद्धि अपरिहार्य छ । त्यसका लागि निजी क्षेत्रको लगानी व्यापक विस्तार हुनुपर्छ र सरकारले त्यस्तो लगानी प्रोत्साहनका उदार नीति अवलम्बन गर्नुपर्छ । नागरिकहरू व्यवसायी बनेर नाफा कमाउन थालेपछि मात्र सरकारको राजस्व उठाउने लक्ष्य पूर्ति हुन्छ । नेपालको राज्यसत्ताले अहिलेसम्म पनि निजी क्षेत्र, उसले गर्ने लगानी र आर्जन गर्ने नाफालाई कतै न कतै आशंका, हेयभाव र अप्रस्ट दृष्टि राखिरहेको छ । यही कारण मुलुकको राजस्वको स्रोत नै विस्तार भएको छैन, चिन्ताजनक गतिमा संकुचनउन्मुख छ । यसलाई सम्बोधन गर्ने राज्यको विहंगम नीतिगत दूरदृष्टि निर्माण भएको छैन ।र पाँचौं, भ्रष्टाचार नियन्त्रण र सुशासन अब केवल खोक्रा शब्दजस्तै भएका छन् । मुलुकको शासकीय वृत्तका राजनीतिज्ञ र कर्मचारीले यी पदावलीहरू जति दोहोर्याए पनि आममानिसले विश्वास गर्न छाडेका छन् । मुख्यगरी, राजनीति निःस्वार्थ सेवा, अकुत आर्जनको व्यवसाय, एउटा जागिर वा शासक बन्ने अभिलाषामध्ये के हो भन्ने प्रस्ट अवधारणा बन्न सकेको छैन । यो नेपालको मात्र कमजोरी पनि सायद होइन । राजनीतिक नेतृत्वले उदाहरणीय चारित्रिक स्वच्छता र जिम्मेवार जीवनशैलीको उदाहरण प्रस्तुत गर्न सकेको छैन । कर्मचारी र श्रमजीवीहरूलाई मर्यादित जीवनयापन गर्न पुग्ने वैध आम्दानीको सुनिश्चितता गर्न नसक्दा भ्रष्टाचार नै सामाजिक जीवन पद्धतिको एउटा अभिन्न अंग बन्न थालेको छ । यसका जरा र हाँगाबिँगा नीतिगत भ्रष्टाचारसम्म पुगेका छन् । सुशासन कायम गर्ने जिम्मेवारी लिएका राज्यका निकायहरूको प्रभावकारिता, स्वच्छता र तिनमा पदीय जिम्मेवारी पाउनेहरूको नैतिक धरातल नै अक्सर प्रश्नको घेरामा रहने गरेको छ । त्यसैले कम्तीमा राजनीतिले केही यस्ता पात्रहरूको उदाहरण प्रस्तुत गर्न आवश्यक छ, जसले भ्रष्टाचाररहित जीवन मात्र व्यतीत गरे र मुलुकको हितमा प्रभावकारी नीतिगत र संस्थागत व्यवस्थाको जग पनि बसाले । अहिलेको जस्तो शक्तिशाली सरकारले यी तमाम समस्यामाथि रफु मात्र भरेर उम्कने नियत राख्नु हुँदैन ।"
"फ्रिक्सन, फिक्सन र भुलभुलैया","प्रिय छोराछोरी, आज म तिमीहरूलाई जीवन वरिपरिका, भोगिरहेका र भोग्न बाध्य फिक्सन वा परिकल्पित कथाका बारेमा केही कुरा बताउँछु । जीवन यथार्थ हो । प्रकृति यथार्थ हो । प्रकृति र जीवनको दृश्यअदृश्य गतिशीलता पनि यथार्थ हो । त्यसो भए पनि हाम्रो जीवनलाई हामीले नै बनाएका फिक्सनहरूले यति प्रभावित गरेका छन् कि आज समाज फिक्सन नभईकन चल्नै नसक्ने अवस्थामा पुगेको छ ।हामी हरेक दिन फिक्सनको सहारामा बाँचिरहेका हुन्छौं । हामी फिक्सनहरूसँगै हिँडिरहेका हुन्छौं । आफैंले बनाएका फिक्सनसँग आफैं लडिरहेका हुन्छौं । आफैंले बनाएका फिक्सनबाट उद्वेलित हुन्छौं । कहिले रोमाञ्चित हुन्छौं, कहिले डराउँछौं । कहिले त्यसैका कारण बाटो बिराउँछौं । समग्रमा आफैंले बनाएको फिक्सनबाटै हाम्रो जीवन चलिरहेको छ । हामी भगवान्को निर्माण कसरी गर्छौं ? ढुंगालाई कसरी देवता बनाउँछौं ? त्यसलाई साँच्चैको देवता भनाउनका लागि कसरी प्राणप्रतिष्ठा गर्छौं ? र, प्राणप्रतिष्ठा गरेपछि आफैंले बनाएको देवतासँग कसरी वरदान माग्न थाल्छौं ? हे भगवान् मलाई यो देऊ, त्यो देऊ । मेरो यो कुरा सुनिदेऊ, त्यो कुरा सुनिदेऊ भनेर पुकार गरिरहेका हुन्छौं । तर कहिले ती देवताले हाम्रो पुकारा सुनेजस्तो लाग्दैन । आफैंले बनाएको फिक्सन वा आफैंले रचना गरेको कथा अगाडि घुँडा टेक्छौं, लम्पसार पर्छौं, पाउ पर्छौं । चिच्याउँछौं, रुन्छौं । भावावेशमा आएर आक्रोशसमेत पोख्छौं, हे भगवान्, तँ पनि अन्यायी रहिछस् । तैंले मेरो कथा सुनिनस् । व्यथा बुझिनस् । तँ पनि निष्ठुरी रहिछस् । अनि, हामी देवतालाई खुसी पार्न लाग्छौं । फूलपाती र नैवेद्य चढाउँछौं । अझ कुन कुन तिलस्मी कथाहरू सुनेर कुखुरा, परेवा, माछा, बोका, राँगा आदिको बलि दिन थाल्छौं । बोका चढाउन सकिएन भने घिरौंला र कुभिन्डोमा खुट्टा लगाएर भए पनि मार हानेको स्वाङ पारेर भन्छौं, हे भगवान् मैले बोका चढाउन सकिनँ, यसमै खुसी भइदेऊ, चित्त बुझाइदेऊ । घना जंगलमा, एकान्तमा, सुनसान अँध्यारा कुनाकन्दरामा, खोलाखोल्सीमा, निस्पट्ट रातमा भूतप्रेत बस्छन् भन्ने आम धारणा छ । तर निस्पट्ट अँध्यारोमा खरायोको एउटा कलिलो पाठोलाई कुनै भूतप्रेतले खान सक्दैन । आमाचरा देखेपछि मुख ठूलो पारेर च्याँच्याँ, चीँचीँ गरेर कराउने बचेरालाई कुनै भूतप्रेत, मसानले तर्साउँदैन । कुनै मुर्कुट्टा उसलाई खान आउँदैन । स्यालको कुनै छाउरो अहिलेसम्म भूतप्रेत लागेर मरेको छैन । जंगलमा बस्ने हरिण वा मृगका पाठापाठी खोलाखोल्सी, झाडीमा भूतप्रेत आउला भनेर कहिल्यै लुक्दैनन् । बरु ती अजंगका भूतप्रेतले होइन, सानै स्यालले खाइदिन सक्छ भनेर सतर्क हुन्छन् । सानो जीवले आफ्नो शत्रु सजिलै चिन्छ तर भूतप्रेतबाट आतंकित हुँदैन । किनकि उसले वा उसको पुर्खाले भूतप्रेतको कथा बनाएकै छैन । उसलाई त्यस्तो कथा कसैले सुनाएको छैन । उसको जेनेटिक मेमोरी मा त्यस्तो कथै छैन ।मसान लाग्ने नै भए लामखुट्टेमाथि लाग्नु नि ! मसानले लामखुट्टे खाने भए डेंगी, मलेरिया किन फैलिन्थ्यो ? हाम्रो समाजमा मसान खेलाएर हिँड्छौं भन्ने थुप्रै दाबी छन् । ए बाबा, तपाईंको मसानलाई ती ससाना मच्छडहरू खान लगाइदिनुस् न । त्यसो भए डेंगीका लागि कुनै स्प्रे गर्नु पर्दैनथ्यो । पानी जमेका ठाउँमा त्यसका अन्डा वा बच्चा वा माउ खाइदिए हुन्थ्यो, स्रोत नै सिद्धिन्थ्यो । तर लामखुट्टेमाथि मसान लाग्दैन । किनभने हामीले मसान मानिसलाई मात्र लाग्ने खालको कथा बनाएका छौं ।हाम्रा गाउँघरमा बोक्सीका कथाहरू खुबै बिक्छन् । मान्छेलाई मात्र किन बोक्सी लाग्छ ? एउटा कुकुरको छाउरालाई कसैले बोक्सी लगाएर देखाओस् त ! सक्छ कसैले ? सक्दैन । किनभने बोक्सी यथार्थ होइन । यो आरोप मात्र हो । बोक्सीको आरोप लगाइदिनु हेपाइ हो । ईर्ष्या हो । प्रतिशोध हो । गरिब, निमुखा, दीनदुःखीमाथिको चरम अन्याय हो । अत्याचार हो । यो फिक्सन फगत अज्ञानता हो ।त्यसो त फिक्सन ज्ञान पनि हो । अचम्मको परिकल्पना हो । धेरैजसो साहित्य फिक्सनै हुन् । लक्ष्मीप्रसाद देवकोटाको मुनामदन खण्डकाव्य होस्, बालकृष्ण समको चिसो चुल्हो नाटक वा गुरुप्रसाद मैनालीको नासो कथासंग्रह, देवकोटाकै महाकाव्य सुलोचना र प्रमिथस होस् वा कालिदासकृत अभिज्ञान शाकुन्तलम् । माधवप्रसाद घिमिरेको गौरी खण्डकाव्य फिक्सन नभए पनि यसमा फिक्सनका तत्त्वहरू मिसिएको छ । काव्यिक कलाले सिँगारिएको छ ।कल्पना गरौं, फिक्सन नहुँदो हो त हाम्रो जीवन कति नीरस हुन्थ्यो होला ! फिक्सन नभएको भए प्रेम, दुःख, आनन्द, ईर्ष्या जस्ता भावनाहरूलाई गहिरो रूपमा अनुभूत गराउन, जीवनको अर्थ खोज्न, जीवनका गहिरा प्रश्नहरूलाई बुझ्न र ती प्रश्नहरूमा घोत्लिन मानिसलाई सायद धेरै गाह्रो पर्थ्यो ।हामीले सधैं प्रयोग गर्ने पैसाकै कुरा गरौं न । यो पनि एउटा अनौठो फिक्सन वा परिकल्पना हो । एउटा कागजको टुक्रा लिएर मानिसहरू बजारमा यताउता कुदिरहेका हुन्छन् । त्यो कागजको टुक्रा कहिले मासु पसलमा पुग्छ, कहिले दूध पसलमा । त्यही कागजको टुक्राले बिरामीलाई औषधि दिन्छ, जँड्याहालाई रक्सी । त्यो कागजको टुक्राले कहिले होटलका कोठा किन्छ, कहिले पठाओको भाडा तिर्छ । छोराछोरीको स्कुल फि तिर्न पनि त्यही कागजको टुक्रा चाहिन्छ । दिनभरि काम गरेको ज्यालाबापत कुनै मजदुर त्यही कागजको टुक्रा बोकेर घर फर्किन्छ । व्यवसायीले नुन बेचे पनि त्यही कागजको टुक्रा, सुन बेचे पनि त्यही कागजको टुक्रा । सानो कागजको टुक्रालाई यति मूल्यवान् बनाइएको छ कि कहिलेकाहीं कतिपय मानिस त्यससँग इमान साट्न पनि तयार हुन्छन् । यो सबै हामीले बनाएको कथाको करामत हो । पैसाको फिक्सनबाट हामी यति प्रभावित छौं कि यसबिना हाम्रो जिन्दगी नै चल्दैन । कहिलेकाहीं त यस्तो लाग्छ, हाम्रो जिन्दगी नै नोटफिक्सन वरिपरि घुमेको छ । एक डलर र सय डलरको आकार र तौल उत्रै हुन्छ । ती दुवैलाई तयार गर्न लाग्ने खर्च पनि लगभग उस्तै उस्तै होला । तर तिनको मूल्यमा आकाशजमिनको फरक छ । त्यो फरक त्यही फिक्सनले बनाउँछ । तर सय डलरको एक बिटो कुनै भैंसीको मुखमा हालिदिने हो भने उसले खान मान्दैन । बोल्न सक्ने भए भैंसीले भन्थ्यो होला, मलाई नोटको बिटो होइन, घाँसको मुठो देऊ । बोल्न सक्ने भए भैंसीले भन्थ्यो होला, मसँग, तिमीसँग जस्तो फिक्सन छैन । मैले कथा बनाएको छैन । म यथार्थमा चल्छु ।मानिस आफूले मन पराएकी नारीलाई मृगनयनी, घटाजस्तो केश, चन्द्रमाजस्तो मुहार आदि अनेकादि बखान गर्छ । किनभने उसले हरेक घटनालाई फिक्सनाइज गर्न जानेको छ । तर एउटा चराले अर्को चरीलाई के भन्ला ? बढीमा आफ्नै भाषामा म चरा हुँ, तँ चरी होस्, आई लभ यू सम्म भन्ला । किनभने चराको कुनै कथा छैन । मानिस विकसित र सचेत छ । यसकारण ऊसँग फिक्सन छ । उसले जान्न चाहन्छ । जान्न सक्यो भने ज्ञान हुन्छ । जान्न चाहेकै कारण मानिसले जान्न नसकेको कुरालाई भगवान्को तहमा राखेर छोडिदिन्छ । नील आर्मस्ट्रङ नपुग्दासम्म हामी चन्द्रमालाई देउती माता भनेर नमस्कार गर्थ्यौं । आर्मस्ट्रङ पुगेपछि न हो, चन्द्रमाले देउती माताको दर्जा छोड्नु परेको चन्द्रमाका बारेमा शास्त्रमा थुप्रै कथाहरू छन् । पहिले पहिले हाम्रा गुरु, पुरोहित, पण्डितले आफूले देखेजस्तै चन्द्रमा र गुरु बृहस्पति पत्नी ताराबीच लसपसको कथा सुनाउँथे । फिक्सन यस्तो चिज हो, जसले साँच्चै हो कि होइन भन्ने विश्वास वा आशंका गराउँछ । काल्पनिक कथा हो भनेर जान्दाजान्दै पनि फिल्म हेरेर हामी किन रुन्छौं ? किन हाँस्छौं ? किनकि फिक्सन र फिक्सनमय प्रस्तुतिमा हाम्रा भावनालाई जागृत गराउने तागत छ । त्यतिमात्र होइन, फिक्सनमा पहिला कोरा कल्पना लागेका कतिपय कुराहरू पछि यथार्थमै बदलिएका छन् ।आर्टिफिसियल इन्टेलिजेन्स ले निम्त्याउन सक्ने संकट, भर्चुअल रियालिटी आदिका बारेमा बल्ल हामी छलफल गर्दैछौं । तर यसको परिकल्पना त सन् १९९९ मा बनेको द मेट्रिस भन्ने फिल्ममै थियो त । मेटाभर्स प्रोजेक्टका लागि यो साइन्स फिक्सन फिल्मको ठूलो हात छ भनेर टन्नै लेखहरू लेखिएका छन् । आखिर फिक्सन भन्नु त फ्रिक्सन न हो ।हामी वरिपरि फिक्सनै फिक्सन छन् । हामी फिक्सनको घेराबन्दीमा छौं । हामी जीवित छौं, यो यथार्थ हो । हामी सचेत छौं, त्यो पनि यथार्थ हो । तर हामी पर्याप्त सचेत छौं भन्न सकिँदैन । किनभने कतिपय मसिना कुरामा मानिसले ध्यानै दिएको हुँदैन ।हाम्रो दृष्टि प्रणालीले वस्तुहरूलाई उनीहरूको वास्तविक आकारमा होइन, हाम्रो र ती वस्तुहरूको बीचको दूरीका आधारमा देख्छ । सूर्य जत्रो छ, हामी त्यत्रो देख्दैनौं । भएको भन्दा हजारौं गुना सानो देख्छौं । अन्तरिक्षमा बलिरहेका ताराहरू त्यति साना छैनन्, जति हामी पृथ्वीबाट देख्छौं । ती ताराहरू हाम्रो पृथ्वीभन्दा कति हो कति गुना ठूला छन् । भनिन्छ, एउटा तारा त सूर्यभन्दा २१ हजार गुना ठूलो छ । तर यहाँबाट हेर्दा तिनलाई मुस्किलले झिमिकझिमिक मात्र देखिन्छ ।कहिल्यै कसैले वस्तु जत्रो छ, त्यत्रै आकारमा देखेको हुँदैन । भएको भन्दा सानो वा फरक देखेको हुन्छ । जस्तोः मभन्दा १० मिटर पर बसेको मानिस जत्रो छ, मैले त्योभन्दा सानो देखेको हुन्छु । पाँच वा एक मिटर टाढा बसेको मानिसलाई पनि जत्रो छ, त्योभन्दा सानै देखेको हुन्छु । दूरीले हरेक चिजलाई कमजोर गर्दै लैजान्छ । अन्तिममा त्यसको अस्तित्वलाई लगभग सिध्याइदिन्छ । जस्तोः १० वर्ष अगाडि दुईचार दिन राम्रै उठबस भएको साथीलाई अहिले देख्दा नचिनिन सक्छ । अत्यन्त मिलेको प्रेमी जोडी लामो समय छुट्टिए भने पनि बिरानो लाग्न सक्छ । समयको अन्तरालले हरेक बलवान् कुरालाई कमजोर बनाउँदै लैजान्छ । र, अन्तिममा समाप्तै पारिदिन्छ । यसको अर्थ हो, दूरीले हरेक कुरालाई डाइल्युट गर्छ । नजिकै उड्दै गरेको जहाज जति ठूलो देखिन्छ, टाढा पुग्दा त्यति नै सानो सानो हुँदै जान्छ । अझ टाढा पुग्दा त देखिँदै देखिँदैन । परिप्रेक्ष्यको सिद्धान्त भनेकै यही हो । फिक्सन मूलरूपमा एउटा कथा हो, जुन हाम्रो अज्ञानता, ज्ञानको खोज र कल्पनाबाट उत्पन्न हुन्छ । जसमा हाम्रो सोच्ने तरिका निर्माण गर्ने तागत हुन्छ । बुझ्नुपर्ने कुरा के छ भने, जसरी द मेट्रिक्स जस्ता साइन्स फिक्सन फिल्महरूले आजको भर्चुअल रियालिटी प्रविधिको आधार तयार गरे, त्यसैगरी हामी आफैंले कल्पना गरेका कथाहरूले पनि सकारात्मक र नकारात्मक दुवै किसिमका परिणाम ल्याउन सक्छन् । फिक्सनलाई फिक्सन हो भनेर चिन्न सकेनौं भने हामी अलमलमा पर्छौं । चिनेर फिक्सनलाई अपनायौं भने हामी वास्तवमै सत्यका अनुयायी हुन्छौं । अझ सिर्जनशील हुन्छौं । फिक्सनलाई फिक्सनकै रूपमा अँगालौं । बुझौं ।"
"गुन्डा सुध्रिएका होइनन्, राजनीति बिग्रेको हो","केही दिनअघि कान्तिपुर दैनिकको पहिलो पृष्ठमा मुख्य समाचार छापियो गुन्डा सुध्रिए कि राजनीति बिग्रियो ? प्रश्नवाचक यो समाचारबाट आम नागरिकले आफ्ना मनमा एउटै जवाफ खेलाए गुन्डा सुध्रिएका होइनन्, राजनीति बिग्रिएको हो । एमाले र कांग्रेस मिली बनाएको नयाँ सत्ता समीकरणपछि प्रदेशहरूमा नियुक्त भएका मन्त्रीहरूको आपराधिक पृष्ठभूमिमा तयार पारिएको समाचारले नेपाली राजनीतिको एउटा पत्तुर पाटोलाई उदांगो पारिदिएको छ । यद्यपि हाम्रो राजनीतिमा यी सबै कुरा नयाँ भने होइनन् । जब राजनीतिले समाजलाई निर्देशित गर्न थाल्छ वा समाजलाई राजनीतिले आफ्नो मुठ्ठीमा कस्न थाल्छ अनि राजनीतिबाट नीति स्वतः अलग हुन्छ । त्यहाँ केबल राज मात्रै बाँकी रहन्छ । त्यो राज गर्न समाचारमा भनिएजस्तै गुन्डा हरू नै अघि लाग्छन् । गुन्डागर्दीमा राजनीति र राजनीतिमा गुन्डागर्दी नेपाली राजनीतिका लागि नयाँ होइन, यो आयामले नेपाली राजनीति र समाजलाई छोपेको धेरै भइसकेको छ । ३० वर्षयताको नेपाली राजनीतिलाई नियाल्ने हो भने सजिलै भन्न सकिन्छ यहाँ गुन्डा सुध्रिएका छैनन्, राजनीति अहिले आएर बिग्रिएको होइन । राजनीति त यस्तो भाष्य भइसकेको छ कि अब बिग्रिएकाहरूले मात्रै राजनीति गर्छन् । उसै पनि राजनीतिलाई हेट गर्ने आजको पुस्तामा हामीले निर्माण गरिदिएको यो बिम्बले भोलि राजनीति झन् उनै गुन्डा हरूकै मुठ्ठीमा जान्छ । अनि त्यसैबाट हामी फेरि शासित हुनुपर्ने दिन धेरै टाढा छैनन् । बीपी कोइरालाले एक पटक भन्नुभएको थियो देशमा प्रजातन्त्र पुनःस्थापनापछि सुकिला लुगा लगाउने र चिल्ला गाडीमा चढ्नेहरूको बिगबिगीले प्रजातन्त्र संकटमा पर्नेछ, प्रजातन्त्रको स्थायित्वका लागि इमानदार कार्यकर्ताले पुनः संघर्ष गर्नुपर्नेछ । नीति हराएको राज मा समाजका सुकिलामुकिलाहरूले कसरी राजनीतिलाई आफ्नो मुठ्ठीमा पार्न सक्छन् भन्ने बीपीको यो भनाइ आजको राजनीतिक बिम्ब हो । राजनीतिलाई जब शक्ति का रूपमा स्थापित गरिन्छ अनि हामीले भोग्ने नियति भनेको यस्तै नै हुन्छ । हरेक पुरानानयाँ पार्टी हेर्यौं भने प्रस्ट हुन्छ, राजनीति उनै सुकिलामुकिलाको मुठ्ठीभित्र छ । नेपाल कहिल्यै कुनै विदेशीको गुलाम भएन । यहाँका नागरिकलाई यहीँका शासकहरूले कुनै बेला रैती बनाए । हाम्रा पुर्खाहरूले तिनै तानाशाहसँग पटकपटक लड्दै यो पुस्तालाई स्वतन्त्रता दिलाएका हुन् । त्यसका लागि हाम्रा पुर्खाले आफ्नो जीवनसमेत अर्पण गरे । खासगरी २०४६ पछि नेपालले उदार प्रजातन्त्रको अभ्यास गर्न थाल्यो । तर त्यसमा पनि नेपालीले लामो समय आफ्नो स्वतन्त्रताको पूरा उपयोग गर्नै पाएनन् । राजनीतिक परिस्थिति बदलिन थाले । हुँदाहुँदा आन्तरिक युद्ध अनि दरबारको राजनीतिक महत्त्वाकांक्षाले फेरि यो पुस्ताले पनि लडाइँ लड्नुपर्यो । अन्ततः व्यवस्थै फेरियो । हामी प्रजातन्त्रबाट लोकतान्त्रिक गणतन्त्रसम्म आइसक्यौं । करिब दुई दशक यो यात्रामा पनि हिँडिसक्यौं । तर त्यसबाट आम नागरिकले के पाए ? यो स्वाभाविक प्रश्नको सजिलो उत्तर आज हाम्रा राजनीतिज्ञहरूसँग छैन । आज राजनीति, राजनीति रहेन । यो त अर्कै नीति भइसकेको छ । राजनीति भनेको आफ्ना अपराध लुकाउने एउटा वैधानिक तिजोरी भइसकेको छ । त्यसमा हाम्रा नेताहरू नै मुख्य जिम्मेवार छन् । जब नेतृत्व खराब हुन्छ, राजनीति सप्रिने त कुरै हुँदैन । जब राजनीतिलाई सत्ता र शक्तिका रूपमा अभ्यास गरिन्छ, त्यहाँ आम नागरिकका सवाल मात्रै राजनीतिका मुद्दा बनिदिन्छन् । जनताले जनताका लागि जनताद्वारा गरिने शासनवाला मन्त्र त केवल राजनीतिको कर्मकाण्डमात्रै बनिदिन्छ । राजनीतिलाई शक्तिका रूपमा प्रयोग गर्ने हाम्रा नेतृत्वकै कारण हो समाजमा अपराध र अराजकता फैलाइरहेकाहरू यसको ओत खोज्दै आउने । उनीहरूसँग पैसा हुन्छ, शक्ति हुन्छ । राजनीतिमा सजिलै स्पेस पाउँछन् । नीति निर्माण तहमा पुगेका यस्ता दिमागहरूले हाम्रा पुस्ताको कस्तो भविष्य कोर्लान् ? राजनीति भनेको आजका लागि होइन, यो एउटा सिंगो युग र पुस्ता निर्माणका लागि गरिने कर्म हो । हामीले हाम्रा पुस्तालाई कस्तो राजनीति सिकाउँदैछौं ? कस्तो राजनीति गर्दैछौं ? कसका लागि र किन राजनीति गर्दैछौं ? अब हरेक राजनीतिक नेतृत्वले आफ्नो छातीमा हात राखेर क्रूर समीक्षा गर्ने बेला भइसकेको छ । आफैंमा निराशा भइरहेको अनि आशा हराइरहेको यो समाजमा राजनीतिले भित्र्याएको यो हदसम्मको कर्मले हाम्रो आगामी पुस्ता कुनै पनि हालतमा थामिँदैन । त्यो युगमा जन्मिएका बीपीले आफूभन्दा कैयौं जुग परको पुस्तालाई सम्झेर राजनीतिक आदर्शहरूको परिकल्पना गर्नुभयो । तर उहाँका गोरेटाहरू लत्याउँदै आज हामी राजनीतिको कुन मार्गमा हिँडिरहेका छौं ? हाम्रो पुस्तालाई कता डोर्याइरहेका छौं ? बीपीले भनेजस्तै राजनीति भनेको मोक्ष को मार्ग होइन । शक्तिको अभ्यास गर्ने रिङ पनि होइन । आफ्ना अपराध चोख्याउने जलारी का रूपमा प्रयोग गर्न खोज्ने समाजको यो वर्गलाई राजनीतिक रङ घसिदिने काम अबको नेतृत्वले तत्काल बन्द गरोस् । बीपीले भन्नुभएको थियो एउटा नदी समुद्रमा मिसिए केही फरक पर्दैन, तर समुद्र नदीमा मिसिन आए नदीको अस्तित्व के हुन्छ ? राजनीति भनेको एउटा त्यस्तै सङ्लो समुद्र हो, जहाँ अनेक नदी मिसिन आउँछन् । तर नेतृत्वले ख्याल गर्नुपर्छ, धमिला नदीहरूले त्यो सङ्लो समुद्र घेर्न थाले भने उसकै अस्तित्व के होला ? अर्धविकसित अनि अर्धचेतयुक्त यो समाजमा अलि हुने खाने र चनाखो वर्गले गरिरहेको त्यो समुद्र धमिल्याउने प्रयासलाई हाम्रा नेतृत्वले अझ मलजल गर्ने होइन बरु समयमै किनारा लगाउनु नै बेस हुन्छ । त्यसका लागि धेरै ढिला नगरौं । राजनीतिमा अपराधको रङ अनि अपराधलाई राजनीतिले नरंग्याऔं ।"
समाजशास्त्रको खुला ल्याब,"एसइईको रिजल्ट आउनेबित्तिकै कति ग्रेड आयो, कुन विषय पढ्ने भनेर विद्यार्थी भौंतारिरहेका देखिन्छन् । कतिपय त साथीले जुन विषय पढ्यो, त्यही पढौं भनेर लाग्छन् भने कतिपय चाहनाअनुसारका विषय पढ्न कलेज चहार्न थाल्छन् । कुन विषय वा संकाय छान्ने भन्ने कुरा कति ग्रेड आयो भन्नेले निर्धारण गर्छ । विशेष गरी उच्च ग्रेड आउनेहरू विज्ञान, व्यवस्थापनलगायतका संकायमा भर्ना हुन्छन् भने कम ग्रेड आउने मानविकी, शिक्षाशास्त्र संकायमा भर्ना भएको देखिन्छ । पछिल्लो समय मानविकी हेपिएको संकायका रूपमा रहेको छ । विद्यार्थी संख्या पनि क्रमशः घट्दो छ । आफ्नो रुचिभन्दा परिवारको चाहनाअनुसार संकाय छनोट गर्ने विद्यार्थीको संख्या धेरै देखिन्छ । यसले पनि १२ पास गरेपछि संकाय परिवर्तन गर्नेहरू धेरै हुन्छन् । हालको अवस्था हेर्दा उच्च ग्रेड ल्याउने केहीले मानविकी र शिक्षाशास्त्र संकाय पढ्ने गरेका छन् ।स्नातक तहमा समाजशास्त्र लिई पढ्ने विद्यार्थीको संख्या भने वर्षैपिच्छे कम देखिन्छ तर स्नातकोत्तरमा निराश भइहाल्नुपर्ने अवस्था छैन । अन्य जुनसुकै विषयमा स्नातक पढेकाले पनि सजिलै समाजशास्त्रमा मास्टर्स गर्न पाउने नियमले पनि यस्तो हुन सक्छ । यसका लागि कुनै कोटा छुट्याइएको छैन । यसैगरी, समाजशास्त्रको महत्त्व बुझेरै होला अन्य संकाय जस्तैः नर्सिङ, इन्जिनियरिङ, फरेस्ट्री, बीबीए, बीबीएम, बीसीए, कानुनलगायतमा कुनै न कुनै सेमेस्टरमा समाजशास्त्रको एक पेपर पढ्नुपर्ने गरी पाठ्यक्रम बनाइएको छ । समाज सामाजिक सम्बन्धको जालो हो भनी समाजशास्त्रीद्वय मेकाइवर र पेजले उल्लेख गर्नुभएको छ । हुन पनि हो हामी आफ्नो घर, कोठाको भित्तामा माकुराले जालो बनाएको देख्छौं तर सामाजिक सम्बन्धको जालोमा आफैं फसिरहेका छौं, योचाहिँ देख्दैनौं । त्यसैले त अरू विषय पढ्नेलाई अध्ययन अनुसन्धान गर्न विशेष ल्याबको आवश्यकता पर्छ तर समाजशास्त्रका विद्यार्थीको ल्याब नै समाज हो । जहाँजहाँ मानव समाज छ, त्यो सबै अध्ययन क्षेत्र हो । त्यसैले समाजशास्त्रको ल्याब खुला समाज नै हो । घर, पसल, अफिस, कार्यालय, चिया पसल, बस बिसौनी, स्कुल, कलेज जहाँ जुनसुकै ठाउँमा बसेर समाजशास्त्रीय अध्ययन गर्न सकिन्छ । समाजको समग्र विकास गर्न, मानव जीवनलाई सकारात्मक दिशामा लैजान, समाजमा भएका विभिन्न सामाजिक समस्याको अध्ययन गरी नराम्रा कुप्रथाको अन्त्य गर्न, राम्रा संस्कार संस्कृतिलाई जोगाउँदै परिमार्जन गर्दै लैजानमा पनि समाजशास्त्रको भूमिका अत्यन्तै महत्त्वपूर्ण मानिन्छ ।समाजशास्त्री चैतन्य मिश्रले कलम वा पेनभित्र पनि समाजशास्त्र छ, कपालको पनि समाजशास्त्र छ भनी विश्वविद्यालयको कक्षामा दिनुभएको उदाहरण अझै स्मरणमा छ । मानिसका हरेक व्यवहार र विचार पनि समाजकै उपज हो । मानिसको जीवन निजी हुँदैन । ऊसँग घरपरिवार, छरछिमेकी, आफन्त, नातागोता, साथीभाइ, स्कुल, कलेज, अफिसमा काम गर्ने साथीभाइ सबै जोडिएका हुन्छन् । व्यक्तिले गरेका राम्रा वा नराम्रा कार्यले समग्र समाजमै असर पार्ने गर्छ । हिजोआज समाजशास्त्रको क्षेत्र निकै फराकिलो बन्दै गएको छ । सामाजिक सेवा प्रदान गर्ने विभिन्न सरकारी र गैरसरकारी संघसंस्थामा पनि समाजशास्त्रीको माग बढ्दै गएको छ । सामाजिक समस्यालाई गहन रूपमा अध्ययन गर्न विशेष सैद्धान्तिक र व्यावहारिक ज्ञानको आवश्यकता पर्छ, त्यसको परिपूर्ति समाजशास्त्रले गर्छ । विभिन्न समाजशास्त्रीय सिद्धान्तले समाजको उद्भव, विकासक्रमका बारेमा क्रमैसँग अध्ययन गर्छ । समाज आधुनिकतातर्फ लम्केसँगै विभिन्न नयाँनयाँ समस्या पनि देखापर्न थालेका छन् । हालको सामाजिक समस्याको प्रकृति पनि फरक हुँदै गइरहेको छ । आदिम समाजको अवस्था हेर्दा मानिसको जीवन घुमन्तेफिरन्ते अवस्थामा केही काल बित्यो, पछि पशुपालन, कृषि हुँदै औद्योगिक समाजमा परिणत भयो । सुरुको समाजमा हालको जस्तो महिला र पुरुषबीच विभेद नभएको कुरा समाजशास्त्रीहरू उल्लेख गर्छन् । जब समाज विकसित हुँदै गयो, त्यति नै लैंगिक, जातीयजस्ता विभिन्न विभेद फराकिला हुँदै गए । सही सामाजिकीकरणको अभावले नै भ्रष्टाचार, हिनामिना, अनियमितता, कुशासन फैलिरहेको विज्ञहरू बताउँछन् । मानविकी संकायमा पढ्ने विद्यार्थीको संख्या कम हुनाले सरकारका विभिन्न प्रशासनिक तहमा रहेर काम गर्ने कर्मचारीको संख्यामा कमी देखिएको छ । मानव जीवनलाई सही दिशामा लैजान समाजशास्त्रले महत्त्वपूर्ण भूमिका निर्वाह गरेको हुन्छ । समस्याहरूको अध्ययन गरी त्यसको न्यूनीकरण तथा निराकरणमा पनि यसको भूमिका छ । समाजको अध्ययन गर्ने विधा नै समाजशास्त्र हो । जीवन, मृत्यु, उद्विकास, भाषा, संस्कृति, रीतिथिति, संस्कार, धर्म, इत्यादिको गहन अध्ययन यसले गर्छ । स्नातक तहसम्म आइपुग्दा युवापुस्ता विदेश पलायन हुने सपना बोकेर हिँडेको हुन्छ । नेपालमै बसेर केही गरौं भन्ने भावना बोकेका युवा कमै भेटिन्छन् । आफ्ना बालबालिकालाई देश र माटोप्रति सकारात्मक बनाउन र देशमै धेरै अवसर रहेकोबारे सानैदेखि सामाजिकीकरण प्रक्रियाका विषयमा सिकाउनु जरुरी छ । समाजको स्वरूप, संस्कृति संस्कारको महत्त्व, चाडपर्वको सकारात्मकताबारे उदाहरणसहित बुझाउनुपर्छ । त्यसैले समग्र समाजको आर्थिक, सामाजिक, सांस्कृतिक विकासमा समाजशास्त्रको अध्ययन र अध्यापन अहिले अपरिहार्य बनेको छ । गाइसी ख्वप कलेज समाजशास्त्र विभागकी उपप्राध्यापक हुन् ।"
पहिरो पहिल्याउने प्रविधि,"(काठमाडौं) ताल फुटेर शुक्रबार दिउँसो आएको थामे खोलाको बाढीका कारण खुम्बु पासाङल्हामु गाउँपालिका५ स्थित सिंगो थामे गाउँ नै बगायो । बाढीले एकातिर बस्ती नै विस्थापित गरिदियो भने ठूलो धनमालको क्षति पनि भयो । तटीय क्षेत्रमा कटान अझै जारी छ । चितवनको नारायणगढमुग्लिङ सडक खण्डअन्तर्गत सिमलतालमा गत साउनमा पहिरोसँगै बगेर त्रिशूली नदीमा खसेका दुई वटा बस एक महिना बितिसक्दा पनि अझै फेला परेका छैनन् । हरेक वर्षायाममा तराईमा डुबान र बाढी तथा पहाडमा पहिरोका कारण हुने धनजनको क्षतिको लेखा त अझ ठूलो हुने गरेको छ । प्राकृतिक विपद्सम्बन्धी यस्तै समस्या समाधान गर्ने उद्देश्यले इन्स्टिच्युट अफ हिमालयन रिस्क रिडक्सनमा आबद्ध केही युवाले नेपालमा जाने गरेका पहिरोको एक विस्तृत डिजिटल सूची तयार गरी यतिबेला एआई (आर्टिफिसियल इन्टेलिजेन्स) मा आधारित समाधानको उपाय विकास गरेका छन् । स्याटलाइट इमेजरीसहित विगतका तथ्यांक र एआईको प्रयोगमार्फत यस्ता खाले विपद्को पूर्वानुमान गर्न सकिने प्रविधि विकासमा उनीहरू लागिपरेका हुन् । अहिले यो डिबगिङ फेज अर्थात् समस्या कहाँ हुन सक्छ भनेर ठम्याउँदै समाधान गर्ने चरणमा रहेको समूहको नेतृत्व गरिरहेकी मौसमविद् पूजा लामिछानेले बताइन् । हाम्रो प्रविधिले गर्ने पूर्वानुमानको स्कोर लगभग ९२ इपोच पुगेको छ, यो भनेको पहिरोको प्याचजस्तो छ, यसले ठ्याक्कै त्यही लेभलको जानकारी दिन सक्छ, पूजा भन्छिन्, हामीले सुरुमा देशभर कताकता पहिरो गएको छ, त्यसको तस्बिरहरू जम्मा पार्यौं र सेन्टिनल हबबाट स्याटलाइट तस्बिरहरू लिएर त्यसलाई आर्क जीआईएसबाट डिजिटाइज गर्दै प्याच निकालेर यो मोडेललाई ट्रेन गरेका थियौं । चाँडै नै एप सार्वजनिक गर्ने तयारी गरिरहेको र यसमार्फत प्रयोगकर्ताले कुनै ठाउँको स्याटलाइट इमेज पोस्ट गरेपछि एपले यो ठाउँमा यसरी पहिरो जान्छ भनेर पूर्वानुमानित तस्बिरसहितको जानकारी दिने पूजाको दाबी छ ।विपद् व्यवस्थापन, मौसम तथा वातावरणसम्बन्धी विज्ञहरूको सहयोगमा पूजा, निकेश शर्मा र हेम किरण पौडेलको समूहले निर्माण गरेको यो प्रविधि हालै आयोजित एक एआई प्रतियोगितामा पहिलो बनेको थियो । सर्वाङ्गीण विकास अध्ययन संस्था (आईआईडीएस) ले अजायल मुभ इंकसँगको सहकार्यमा गरेको ह्याक डे, जेनएआई ह्याकाथन प्रतियोगितामा पूजाको समूहले विपद् व्यवस्थापनमा एआईको प्रभावकारीता र पहिरोको पूर्वानुमानबारे प्रस्तुति दिएको थियो । पहिरो पत्ता लगाउन भूउपग्रहले खिचेका तस्बिर र एआईमार्फत विपद् जोखिम व्यवस्थापन र क्षति न्यूनीकरणको लक्ष्य राखेको छ ।सोही कार्यक्रममा नेपाली बजारमा उपलब्ध चारपाङ्ग्रे निजी सवारी साधनका सम्पूर्ण विवरण, मूल्य, आधिकारिक विक्रेतालगायतबारे ग्राहकले सोधेका प्रश्नको जवाफ दिने एआई जेनेरेटिभ भेहिकल इन्फो नामक च्याटबटबारे पनि प्रदर्शनी गरिएको थियो । एआई अल्गोरिदम प्रयोग गरेर नेपालमा उपयोगी हुने गरी सवारी साधनका पार्टपुर्जाको डिजाइन बनाउने प्रविधिबारे जयराज मिश्र र सिद्धार्थ सिटौलाले प्रस्तुति दिए । हामीले डट नेट प्लाटफर्म, एललामा ३१ मोडल फाउन्डेसनमा यो च्याटबट बनाएका छौं, यसलाई ट्रेन गर्न चाहिने साधनको डेटासेट चाहिँ क्यागलबाट लिएका हौं, उनले भने, प्रयोगकर्तालाई कुनै गाडी किन्नुअघि निर्णय लिन सजिलो होस् भनेर यो च्याटबट बनाएका हौं । यसमा यतिदेखि यति मूल्यसम्मको कार चाहियो भनेपछि च्याटबटले ती कार कहाँ पाइन्छ भनेर विक्रेताको सूची नै उपलब्ध गराउँछ । सो प्रतियोगितामा जयराजको समूह दोस्रो बन्यो भने सरकारी दस्तावेजलाई नेपालीबाट अंग्रेजीमा उल्था गरिदिने एआई टुल फर ब्रेकिङ ल्याङवेज बेरियर्स तेस्रो भयो । गैरनेपाली भाषीहरूलाई सरकारी प्रकाशनमा पहुँच दिलाउन यो टुल विकास गरिएको यसका निर्माताहरूको दाबी छ । यो टुल धर्मेन्द्र लेखक, स्नेहा घिमिरे, अर्जुन पोखरेल, आर्यन रिजाल र सौरभ ठाकुरले विकास गरेका हुन् । समस्या समाधानका लागि जेनेरेटिभ एआई को उचित प्रयोगलाई प्रवर्द्धन गर्ने उद्देश्य राखिएको प्रतियोगितामा मेरो हेल्थ एआई फर नेपाल्स हेल्थकेयर, जेनएआई टु इन्हान्सिङ ट्राभल एक्सपेरियन्स इन नेपाल, जेनेरेटिभ एआई फर अटोमेसन अफ टिचर ट्रान्सफर इन नेपाल जस्ता ८ वटा प्रोजेक्टबीच प्रतिस्पर्धा भएको थियो । गत असारमा सरकारले सार्वजनिक गरेको नेपालमा एआईको प्रयोग एवं अभ्याससम्बन्धी अवधारणापत्रमा शिक्षा, स्वास्थ्य, पर्यटन, कृषि क्षेत्रमा एआईको प्रयोग हुन थालेको उल्लेख छ । सञ्चार तथा सूचना प्रविधि मन्त्रालयमा गठन भएको अध्ययन समितिले विज्ञ, सरोकारवाला निकाय, प्राज्ञिक क्षेत्रका प्रतिनिधिहरूसँगको लामो छलफलपछि तयार पारेको सो अवधारणापत्रअनुसार नेपालका एआई कम्पनीहरूको सबैभन्दा धेरै उपयोगको विधा च्याटबट, अब्जेक्ट डिटेक्सनबायोमेट्रिक्स, प्रेडिक्टिभ एनालिसी वा वित्तीय मूल्यांकन र कृषि छ । पछिल्लो समय भने एआईको प्रयोग कन्टेन्ट जेनेरेसन र च्याटपीटीमा मात्र सीमित नरहेर सामाजिकआर्थिक समस्या समाधानमा पनि युवाहरूले एआई प्रविधि प्रयोग गर्न खोजेको देखिन्छ । त्रिभुवन विश्वविद्यालय, इन्जिनियरिङ अध्ययन संस्थानमा पनि लार्ज ल्याङवेज मोडलअन्तर्गत थुप्रै योजना तथा शोधपत्र तयार भएका छन् ।"
'अर्थतन्त्र सुधार्न लगानीको वातावरण बनाऔं,"(काठमाडौं)अर्थतन्त्रको अवस्था बिग्रिएको भन्दै नेपाल उद्योग वाणिज्य महासंघले उपसभामुख, मन्त्री र सांसदहरूलाई एकै ठाउँमा राखेर नीतिगत सुधार र स्थिरताको सन्देश दिन आग्रह गरेको छ । दुई वर्षदेखि निजी क्षेत्र संकुचित हुँदा ४० प्रतिशत हाराहारीमा मात्रै उद्योग सञ्चालनमा रहेको र ८६ प्रतिशत रोजगारी दिने निजी क्षेत्र संकुचित हुँदा रोजगारीका अवसरसमेत गुमेको महासंघले जनाएको छ । सरकारले नीतिगत सुधार र स्थिरताको सन्देश दिए लगानीकर्ताको मनोबल बढ्ने निष्कर्षसहित महासंघले एक सयभन्दा बढी सांसदहरू भेला गरेर लगानीको वातावरण बनाउन आग्रह गरेको हो ।हामीले रोजगारी दिन नसक्दा निजी क्षेत्र फस्टाइरहेका देशमा काम गर्ने मान्छेहरूको माग भयो । उनीहरू ती देश गइरहेका छन् । हामी फस्टाएको भए युवाले यहीँ काम गर्थे, महासंघले आइतबार आयोजना गरेको दिगो आर्थिक विकासका लागि नीतिगत सुधार अन्तर्क्रिया कार्यक्रममा अध्यक्ष चन्द्र ढकालले भने, नीतिगत सुधार र स्थिरताको सन्देश दिने हो भने लगानीकर्ताको मनोबल बढ्छ । लगानीको वातावरण बने रोजगारीको अवसर यहीँ सिर्जना हुन्छ । सन् १९६० मा कोरियाको प्रतिव्यक्ति आय एक सय डलर थियो, नेपालको ५० डलर थियो । अहिले कोरियाको ५१ हजार डलर पुगेको छ, नेपालको १४ सय मात्रै रहेको ढकालले जनाए । सन् २०१० मा बंगलादेशको प्रतिव्यक्ति आय ७ सय डलर र नेपालको लगभग ६ सय डलर थियो, ढकालले भने, अहिले बंगलादेशको प्रतिव्यक्ति आय २६ सय डलर पुगेको छ, हाम्रो त्यसको आधा छ । हामीसँगै विश्व व्यापार संगठनको सदस्य बनेको र कुनै समय चरम द्वन्द्वमा परेको मुलुक कम्बोडियाको आय पनि नेपालको भन्दा झन्डै दोब्बर छ । यी मुलुकमा निजी क्षेत्रलाई काम गर्ने अवसर दिएको र लगातार उच्च आर्थिक वृद्धि हासिल गरेको ढकालको भनाइ छ । पछिल्लो तीन दशकमा नेपालको औसत आर्थिक वृद्धिदर चार प्रतिशत वा त्यसभन्दा तल रहेको पनि उनले जनाए । अहिले वर्षको करिब १४ खर्ब रुपैयाँको पुँजी निर्माण भइरहेको र क्याम्बोडिया, इथियोपिया वा रुवान्डा जस्ता देशको जति मात्रै वृद्धि हासिल गर्ने पुँजी दोब्बर पार्नुपर्नेमा अध्यक्ष ढकालले जोड दिए । त्यसका लागि सरकार र निजी क्षेत्र दुवैले लगानी बढाउनुपर्ने उनको भनाइ छ ।कार्यक्रममा संघीय संसद्का दुवै सदनमा प्रतिनिधित्व गर्ने सांसदले निजी क्षेत्रमैत्री नीति निर्माणमा आफूहरूको पूर्ण सहयोग रहने प्रतिबद्धता जनाए । निजी क्षेत्रलाई काम गर्न बाधा नपुग्ने गरी नीति निर्माण गरिने उनीहरूले बताए । लगानी अभिवृद्धिको वातावरण निर्माण नगरेसम्म परिवर्तन सम्भव नरहको उपप्रधानमन्त्री एवं अर्थमन्त्री विष्णु पौडेलको भनाइ छ । वर्तमान सरकार बनेयता अर्थतन्त्रका समस्या समाधानका लागि विशेष प्रयास गरिरहेको उनले जनाए । निजी क्षेत्रसँग निरन्तर संवाद गरी उद्यमी व्यवसायीका समस्या समाधानको पहल भइरहेको पनि उनले जनाए । तत्कालीन, मध्यकालीन र दीर्घकालीन सुधारका लागि काम गरिराखेका छौं, अर्थमन्त्री पौडेलले भने, आर्थिक सुधारका लागि गठन हुने उच्चस्तरीय सुधार आयोगले अध्ययन गरी अल्प, मध्य र दीर्घकालीन सुधारको बाटो सुझाउँछ ।नीतिगत सुधारका लागि लगानी सम्मेलनका बेला भएका संशोधनले वातावरण तयार पारेको उद्योग वाणिज्य तथा आपूर्तिमन्त्री दामोदर भण्डारीले बताए । विशेष आर्थिक क्षेत्र र अन्य ठाउँमा पनि मझौला र ठूला उद्योगहरू दर्ता हुने क्रम बढेको उनको दाबी छ । संसद्मा विचाराधीन विद्युत् र जलस्रोत विधेयकलाई लगानीमैत्री बनाउने तयारी भइरहेको ऊर्जामन्त्री दिपक खडकाको भनाइ छ । निजी क्षेत्रको लगानी बढाउने र प्रसारण लाइनलगायतमा निजी क्षेत्रको प्रवेशका विषयमा पनि सरकारले छलफल गरिरहेको उनले जनाए । बैंक वित्तीय संस्थासम्बन्धी र अन्य कानुनका विषयमा छलफल भइरहेको र निकट भविष्यमै एउटा निर्णयमा पुगिने संघीय संसद्अन्तर्गत प्रतिनिधिसभाको अर्थ समितिका सभापति सन्तोष चालिसेले बताए । लगानी निरुत्साहित हुने नीतिका कारण निजी क्षेत्र समस्यामा पर्ने गरेको राज्य व्यवस्था समितिका सभापति रामहरि खतिवडाको भनाइ छ । लगानी विस्तार निजी क्षेत्रले गर्ने हुँदा उद्यमी व्यवसायीलाई निर्वाध काम गर्न सक्ने वातावरण बनाउनुपर्नेमा उनले जोड दिए । निजी क्षेत्रलाई काम गर्न कानुन वाधक नहुने कानुन न्याय तथा मानवअधिकार समिति सभापति विमला सुवेदीले प्रस्ट्याइन् । सामाजिक न्यायसहितको निजी क्षेत्रका आर्थिक गतिविधिलाई अगाडि बढाउन आफ्नो पार्टी सधैं तयार रहेको नेकपा माओवादीका प्रमुख सचेतक हितराज पाण्डेले बताए । परम्परागत रूपमै उद्यमी व्यवसायीको मान कम हुने गरेको र अहिले पनि सोही प्रवृत्ति रहेको राष्ट्रिय स्वतन्त्र पार्टीका प्रवक्ता मनीष झाले बताए । तसर्थ काम गर्ने वातावरण बनाउन निजी क्षेत्रलाई मर्यादाक्रममा समावेश गरी व्यवसायीको मनोबल बढाउनुपर्नेमा उनले जोड दिए ।"
आर्थिक सुधार आयोग गठन हुनु सकारात्मक,"काठमाडौं (कास) अर्थ मन्त्रालयले सय दिनको कार्यक्रममा उच्चस्तरीय आर्थिक सुधार आयोग गठन गर्ने विषयलाई नेपाल उद्योग वाणिज्य महासंघले स्वागत गरेको छ । महासंघले सुधारका लागि समन्वय गर्न उच्चस्तरीय आयोगको माग राख्दै आएको थियो । अर्थतन्त्र सम्बद्ध क्षेत्रबीच समन्वयको अभाव, निजी क्षेत्रको नीति निर्माण तहमा सीमित पहुँच र तत्कालीन एवं दीर्घकालीन रूपमा अर्थतन्त्र चलायमान बनाई दिगो आर्थिक विकास हासिल गर्नुपर्ने अहिलेको आवश्यकता भएकाले महासंघले आयोगको प्रस्ताव सरकारसमक्ष राखेको थियो । महासंघको प्रस्तावबमोजिम आयोगलाई सरकारले प्राथमिकता दिएकामा आभार व्यक्त गर्दछु, महासंघ अध्यक्ष चन्द्रप्रसाद ढकालले भने । उपप्रधानमन्त्री एवं अर्थमन्त्री विष्णु पौडेलसहित मन्त्रालयलाई धन्यवाद दिँदै महासंघले मितव्ययी रूपमा आयोग सञ्चालनको ढाँचा पनि प्रस्ताव गरेको छ ।"
जग्गा कित्ताकाट २४ र राजस्व ३१ प्रतिशतले बढ्यो,"(काठमाडौं)व्यवसायीले घरजग्गा कारोबारका लागि असार र साउनलाई अफसिजन बताउँछन् । पछिल्ला दुई आर्थिक वर्षका साउनको तुलनामा चालु आर्थिक वर्षको साउनमा घरजग्गा कारोबार, कित्ताकाट र राजस्व बढेको छ । भूमि व्यवस्थापन तथा अभिलेख विभागका अनुसार राजस्व ३१७७ प्रतिशतले बढेको छ । गत आर्थिक वर्षको साउनमा २ अर्ब ९१ करोड रुपैयाँ राजस्व उठाएको थियो । यस वर्षको साउनमा ३ अर्ब ८३ करोड रुपैयाँ राजस्व उठेको विभागले जनाएको छ ।विभागको तथ्यांकअनुसार समग्र कित्ताकाट र कारोबारको तुलनामा दुवैको लिखत पारित बढेको छ । लिखत पारित भन्नाले सोही महिनामा मात्रै नयाँ भएको कारोबार वा कित्ताकाट बुझिन्छ । समग्र कारोबार र कित्ताकाटमा नामसारी, संशोधन, हाल साविक, जग्गा बाँडफाँटलगायत हुन्छ । यसरी हेर्दा कित्ताकाट र कारोबारको लिखत पारित बढेको विभागको तथ्यांक छ । अघिल्लो दुई आर्थिक वर्षका साउनको तुलनामा यस वर्षको साउनमा बढेको देखिएको नेपाल घरजग्गा आवास विकास महासंघका अध्यक्ष भेषराज लोहनीले बताए । असार र साउन अफसिजन भए पनि पहिलाको साउनको तुलनामा बढ्यो । तर गत असारको तुलनामा कारोबार, कित्ताकाट राजस्व घट्यो, उनले भने । पछिल्लो समय घरजग्गा किनबेचबारे बजारमा सोधपुछ पनि बढेको उनले जनाए ।गत आर्थिक वर्षको साउनको तुलनामा यस वर्ष कित्ताकाटको लिखत पारित २४७३ प्रतिशतले बढेको छ । यस्तै कारोबारको लिखत पारित ११६४ प्रतिशतले बढेको विभागले जनाएको छ । गत वर्षको साउनमा ३३ हजार ४१८ पटक लिखत पारित (कित्ताकाट) भएको थियो भने यस वर्षको साउनमा ४१ हजार ६८४ पटक लिखत पारित भएको थियो ।सरकारले ०७९ जेठ २३ मा भूउपयोग नियमावली जारी गरेको थियो, जसअनुसार पालिकाले कृषि र गैरकृषि छुट्याइसकेपछि मात्र कित्ताकाट गर्न पाइन्थ्यो । यो नीतिका कारण सोही वर्षको साउनदेखि कित्ताकाटसँगै समग्र घरजग्गा कारोबार घट्न थालेको थियो । व्यवसायीले कित्ताकाट नहुँदा घरजग्गा कारोबार बढ्न नसकेको बताउँदै आएका थिए ।पालिकाले कृषि र गैरकृषि छुट्याउन ढिलाइ गरेपछि ०७९ मंसिरदेखि कित्ताकाट ठप्प थियो । सरकारले नियमावली संशोधन गरेर आवासीय र व्यापारिक जग्गा ८० वर्गमिटर क्षेत्रफलसम्म कित्ताकाट गर्न पाइने व्यवस्था गरेको छ । यसअघि आवासीय जग्गा १३० वर्गमिटरभन्दा कम कित्ताकाट गर्न पाइन्थ्यो । प्लानिङको स्वीकृति लिएकालाई ८० वर्गमिटर र नलिएकाको हकमा १३० वर्गमिटर जग्गा कित्ताकाट गर्न पाउने व्यवस्था गरेको छ ।पहिला प्लानिङको अनुमति लिने र नलिने दुवैलाई १३० वर्गमिटरभन्दा कम क्षेत्रफलमा कित्ताकाट गर्न पाइने व्यवस्था थियो । मौद्रिक नीतिमा घरजग्गा कारोबारलाई सम्बोधन नगरिए पनि समग्रमा खुकुलो नीति लिएकाले घरजग्गा कारोबारमा प्रभाव परेको महासंघका अध्यक्ष लोहनी बताउँछन् । बैंक तथा वित्तीय संस्थाहरूले होमलोन लाई प्राथमिकतामा राखेको र पछिल्लो समय ब्याजदर घट्दै गएकाले पनि त्यसको प्रभाव देखिएको महासंघले जनाएको छ । नेपाल राष्ट्र बैंकले ५० लाखसम्मको आवास कर्जाको हकमा मासिक किस्ता आम्दानी अनुपात ६० प्रतिशत छ । त्यसभन्दा माथिको हकमा ७० प्रतिशत रहेको भन्दै दुवैलाई ८० प्रतिशत पुर्याउनुपर्ने महासंघको माग छ । ०८० साउनमा राष्ट्र बैंकले पहिलो घर बनाउन चाहनेले अधिकतम २ करोड रुपैयाँसम्म कर्जा पाउने व्यवस्था गरेको थियो । यसअघि १ करोड ५० लाख रुपैयाँसम्म कर्जा पाउने व्यवस्था थियो ।सामान्य घरजग्गा व्यवसायी र प्रोजेक्टमा आधारित व्यवसायीले लिने कर्जाको मासिक किस्ता आम्दानी क्रमशः ५० र ६० प्रतिशत रहेको र यसलाई पनि ८० प्रतिशत पुर्याउनुपर्ने लोहनीले बताए । यसो गर्दा घरजग्गा कारोबार बढेसँगै समग्र अर्थतन्त्रमै प्रभाव पर्ने उनको भनाइ छ ।"
गोसाइँकुण्डमा राष्ट्रिय ग्रिडको बिजुली,"रसुवाको सदरमुकामबाट गोसाइँकुण्डतर्फ जाने बाटोमा पर्ने चन्दनबारीसम्म यसअघि नै राष्ट्रिय ग्रिड पुगेको थियो । चन्दनबारीबाट करिब ८ किमि ११ केभी लाइन लाङटाङ राष्ट्रिय निकुञ्ज क्षेत्र हुँदै गोसाइँकुण्ड पुर्याइएको छ । यसका लागि निकुञ्जसँगको समन्वयमा २ सय वटा पोल राखिएका छन् । पोल, ट्रान्सफर्मरलगायतका उपकरण मानिस र खच्चडले ढुवानी गरिएको थियो । गोसाइँकुण्डमा विद्युत् आपूर्तिका लागि १५ केभीए क्षमताको वितरण ट्रान्सफर्मर जडान गरिएको छ । बर्खायाम सकिएर मौसममा सुधार आउनासाथ ५० केभीएको ट्रान्सफर्मर राखिनेछ । बर्खाका कारण ठूलो क्षमताको ट्रान्सफर्मर ढुवानी गर्न नसकेपछि हाललाई बुद्धमन्दिर र गुसाइँकुण्डमा १५१५ केभीए क्षमताका ट्रान्सफर्मर राखी विद्युत् आपूर्ति दिइएको प्राधिकरण धुन्चे वितरण केन्द्र प्रमुख सञ्जीव भट्टराईले बताए । गोसाइँकुण्ड जाने बाटोमा पर्ने जोलाङपाटी, लौरीबिना र बुद्धमन्दिरमा ५०५० केभीएको वितरण ट्रान्सफर्मर राखिने उनले जनाए । जोलाङपाटी र लौरीबिनामा केही होटलहरू सञ्चालित छन् । मेलाका यात्रुलाई लक्ष्य गरी त्यस क्षेत्रमा छाप्रा बन्ने गरेका छन् । गोसाइँकुण्डमा विद्युत् पुर्याउन गत वर्षको असोजमा ठेक्का सम्झौता भएको थियो । उक्त कार्यको अनुमानित लागत करिब ३ करोड रुपैयाँ छ ।"
यो वर्ष करिब ९९ प्रतिशत रोपाइँ,"राजु चौधरी (काठमाडौं)पानी र रासायनिक मलको उपलब्धतासँगै यस वर्ष पौने १४ लाख हेक्टर क्षेत्रफलमा रोपाइँ भएको छ । यो कुल रोपाइँ हुने क्षेत्रफलको करिब ९९ अर्थात् ९८४ प्रतिशत हो । कृषि तथा पशुपन्छी विकास मन्त्रालयका अनुसार मुलुकभर १३ लाख ९८ हजार ९ सय ८५७३ हेक्टरमा रोपाइँ हुन्छ । यस वर्ष भदौ २ सम्म १३ लाख ७७ हजार २ सय १६५ हेक्टरमा रोपाइँ भएको छ । रोपाइँ भएको क्षेत्रफल गत वर्षको तुलनामा ६ प्रतिशतले बढी हो । ०८० भदौ १ सम्म ९२४ प्रतिशत मात्रै रोपाइँ भएको थियो । यसपालि धानबालीका लागि पानीको उपलब्धता राम्रो भयो । पानीसँगै रासायनिक मल र बीउ पनि भयो, मन्त्रालयका प्रवक्ता हरिबहादुर केसीले भने, त्यसैले यस वर्ष समयमै रोपाइँ सकिएको छ । गत वर्षभन्दा राम्रो छ । मन्त्रालयले सहजै मल उपलब्ध गराएको दाबी गरे पनि किसानले भने सीमापारिबाट महँगो मूल्यमा किनेर प्रयोग गर्दै आएका छन् । विगतमा जसरी मलकै लागि हाहाकार भने भएन । त्यही कारण पनि समयमै रोपाइँ भएको मन्त्रालयको दाबी छ । विगतका वर्षमा भदौ दोस्रो सातासम्म रोपाइँ हुन्थ्यो । ढिला गरी भएको रोपाइँले प्रतिफल राम्रो आउन्नथ्यो । यसपालि भने भदौ २ सम्म कोशीबाहेक अन्यमा रोपाइँ सकिएको छ । कोशीका केही स्थानबाट अझै रोपाइँको तथ्यांक आउने जानकारी छ । भदौ २ सम्म ९८४ प्रतिशत भएकामा ९८५ प्रतिशतसम्म पुग्ने अनुमान छ, उनले भने, त्यसपछि यस वर्ष धान रोपाइँ सकियो । रोपाइँमा भएको उत्साहसँगै यस वर्ष धानको उत्पादकत्व बढ्ने मन्त्रालयले जनाएको छ । यसको मतलब धान उत्पादन बढ्ने प्रवक्ता केसीले बताए । आर्थिक वर्ष ०८०८१ मा धानको उत्पादकत्व प्रतिहेक्टर ४९७ टन थियो । रोपाइँ भएको क्षेत्रफलबाट ५७ लाख २४ हजार २ सय ३४ टन धान उत्पादन भएको थियो । यसपालि थप बढ्ने मन्त्रालयको दाबी छ । रोपाइँ राम्र्रो भएको छ । किरारोगको समस्या नभए उत्पादन बढ्नुपर्छ । मल, पानीको उपलब्धता हेर्दा उत्पादकत्व पनि बढ्नुपर्छ, केसीले भने । ०७९ फागुनसम्म कुल सिँचाइयोग्य जमिन १७ लाख ६० हजार हेक्टरमध्ये ८८५ प्रतिशतमा सिँचाइ सुविधा पुगेको छ । कुल कृषियोग्य जमिन २६ लाख ४० हजार हेक्टरमध्ये ५९ प्रतिशतमा सिँचाइ पुगेको आर्थिक सर्वेक्षण ०८०८१ मा उल्लेख छ । तर पनि रोपाइँ गर्न किसानले बर्खाकै पानी कुनुपर्ने बाध्यता छ । यसपालि समयमै मनसुन सक्रिय भएकाले रोपाइँमा सुधार भएको जानकार बताउँछन् । मन्त्रालयले असोजकात्तिकमा धान उत्पादनको अनुमान गर्छ । त्यस बेला कति प्रतिशतसम्म बढ्ने यकिन हुने केसीको भनाइ छ । करिब ६२ प्रतिशत परिवारको प्रमुख पेसा कृषि रहेको मन्त्रालयको तथ्यांक छ । कुल गार्हस्थ्य उत्पादनमा कृषि क्षेत्रको योगदान २४ प्रतिशत छ । चामलको मात्रै कुरा गर्दा कुल गार्हस्थ्य उत्पादनमा करिब ५ प्रतिशत योगदान छ । चालु आर्थिक वर्षमा योगदान थप बढ्न सक्ने मन्त्रालयको भनाइ छ ।मन्त्रालयको विवरणअनुसार सुदूरपश्चिममा शतप्रतिशत रोपाइँ भएको छ । यहाँ १ लाख ७४ हजार ५ सय ७६ हेक्टरमा धान रोपाइँ हुन्छ । गत वर्ष सुदूरपश्चिममा ९९२ प्रतिशत रोपाइँ भएको थियो । त्यसपछि कर्णालीमा ९९२ प्रतिशत रोपाइँ भएको छ । गत वर्ष ९८५ प्रतिशत मात्रै रोपाइँ भएको थियो । कर्णालीमा ४१ हजार ९ सय ४ हेक्टरमा धान खेती हुन्छ । धान खेती सबैभन्दा बढी मधेशमा हुन्छ । उत्पादन पनि यहीं बढी हुन्छ । मधेशमा ३ लाख ८६ हजार १ सय ५० हेक्टरमा धान खेती हुन्छ । यस वर्ष ९७३ प्रतिशत रोपाइँ भएको मन्त्रालयले जनाएको छ । जब कि ०८० भदौ १ सम्म ८२६ प्रतिशत मात्रै रोपाइँ भएको थियो । दोस्रोमा लुम्बिनीमा धेरै धान खेती हुन्छ । लुम्बिनीमा ३ लाख ११ हजार ६ सय ४३ हेक्टरमा रोपाइँ हुन्छ । यहाँ भदौ २ सम्म ९८३ प्रतिशत रोपाइँ भएको छ । गत वर्ष भदौ १ सम्म ९५ प्रतिशतमा मात्रै रोपाइँ भएको थियो । कोशीमा २ लाख ७६ हजार ३ सय ८६७३ हेक्टरमा रोपाइँ हुन्छ । यहाँ ९९१ प्रतिशत रोपाइँ भएको छ । जब कि गत वर्ष ९६६ प्रतिशत रोपाइँ भएको थियो । रोपाइँ भएको यी आधारले पनि यसपालि उत्पादन बढ्न सक्ने मन्त्रालयको दाबी छ । मन्त्रालयका अनुसार वाग्मतीमा ९९२ प्रतिशत रोपाइँ भएको छ । यहाँ १ लाख १२ हजार २ सय ७३ हेक्टरमा रोपाइँ हुन्छ । गत वर्ष भने ९३३ प्रतिशत मात्रै रोपाइँ भएको थियो । यसैगरी गण्डकीमा ९७८ प्रतिशत रोपाइँ भएको छ । गत वर्ष ९४२ प्रतिशतमा रोपाइँ भएको थियो । यहाँ ९६ हजार ५३ हेक्टरमा रोपाइँ हुन्छ । विगतका वर्षको तुलनामा गत वर्ष रोपाइँ र उत्पादन बढे पनि पनि आयात अर्बौं रुपैयाँ बराबरको भएको थियो । ०८०८१ मा १२ अर्ब ५ करोडको धान, ८८ करोडको धानको बीउ र ९ अर्ब २८ करोड बढीको चामल आयात भएको भन्सार विभागको तथ्यांक छ ।"
राष्ट्रिय परिचयपत्र लागू गर्न सबै प्रदेश तयार,"(काठमाडौं) भौतिक पूर्वाधार तथा यातायातमन्त्री देवेन्द्र दाहालले कार्यभार सम्हालेको ३३ औं दिन आइतबार पुग्यो । यस दिन उनले पत्रकार सम्मेलन गरेर आफूले गरेका कामको फेहरिस्त मात्र सुनाएनन्, आगामी दिनमा मन्त्रालयले अगाडि बढाइरहेका विषयबारे पनि चर्चा गरे । पछिल्लो समय चर्चामा रहेको नक्कली सवारी चालक अनुमतिपत्र (लाइसेन्स) देखि राष्ट्रिय परिचयपत्र, अवरुद्ध सडक खुलाउने र स्तरोन्नतिसम्मका काम सरकारले प्रतिबद्धतासाथ अघि बढाइरहेको उनले दाबी गरे । नक्कली लाइसेन्सका सम्बन्धमा मन्त्री दाहालले १ लाख २ हजार ७ सय ११ सवारी चालक अनुमतिपत्र (लाइसेन्स) मध्ये ७२ हजारको रुजु गरेर पठाउन प्रदेशहरूलाई मन्त्रालयले भनिसकेको जनाए । पेपर कार्ड लाइसेन्सलाई स्मार्ट बनाउने क्रममा जथाभावी विवरण भरेको देखिएपछि तिनलाई नक्कली आशंका गरिएको बताइएको छ ।०७२ सालयता जारी भएका लाइसेन्स नक्कली फेला पर्न थालेपछि यातायात व्यवस्था विभागले ०८० मंसिर २१ मा विभागका प्राविधिक निर्देशक मुकेश रेग्मीको संयोजकत्वमा छानबिन समिति बनाएको थियो । उक्त समितिले अनुसन्धानबाट १ लाख २ हजार ७ सय ११ लाइसेन्स नक्कली भएको प्रतिवेदन तयार पारेको थियो । नक्कली आशंका गरिएका लाइसेन्समाथि अनुसन्धान गर्न भन्दै प्रहरीको केन्द्रीय अनुसन्धान ब्युरो (सीआईबी) र अख्तियार दुरुपयोग अनुसन्धान आयोगलाई प्रतिवेदन दिइएको थियो । यसअनुसार दुवै निकायले नक्कली लाइसेन्स आशंकामा अनुसन्धान अघि बढाएका छन् । सीआईबीले गरेको अनुसन्धानका आधारमा विभागको प्रणालीभित्र छिरेर नक्कली लाइसेन्स बनाएको अभियोगमा स्याङ्जा, चापाकोट९ घर भई यातायात कार्यालय बुटवलका तत्कालीन प्रमुख केशव अर्याल र नवलपरासी, रामग्राम नगरपालिका५ स्थित ड्राइभरचोक घर भई यातायात व्यवस्था कार्यालय, नवलपरासीका कम्प्युटर अधिकृत पदमराज आचार्यलाई गत असार २७ मा जिल्ला अदालत काठमाडौंले पुर्पक्षका लागि थुनामा पठाउने आदेश दिएको हो । सीआईबीले ज्यान मुद्दामा पक्राउ परेका अभियुक्तलाई नक्कली लाइसेन्स बनाएर छुटाउने कर्मचारी, कम्प्युटर अपरेटर र दलाललाई जिल्ला अदालत काठमाडौंमा पेस गरेको थियो । आरोपित धरौटीमा छुटे पनि मुद्दा भने टुंगिइसकेको छैन ।प्रदेशहरूबाट रुजु गरेर आएपछि कति सक्कली र कति नक्कली भन्नेबारे थाहा भएपछि जानकारी गराइने भौतिक पूर्वाधार तथा यातायातमन्त्री देवेन्द्र दाहालले बताए । नक्कली लाइसेन्सका सन्दर्भमा मन्त्रालयका तर्फबाट छानबिन भएर प्रतिवेदन बनेको छ, जुन लाइसेन्स नक्कली भनेर आएका छन्, त्यसमध्ये केहीको प्रदेशहरूमा भेरिफिकेसन गर्न पठाइएको छ, उनले भने, त्यो विवरण छिट्टै पठाउन भनेका छौं ।मन्त्री दाहालले चक्रपथ दोस्रो खण्ड विस्तारको काम छिट्टै सुरु हुने दाबी गरेका छन् । यसको विस्तार चीन सरकारले गरिदिने हो, उनले भने, हाम्रोतर्फबाट गर्ने सबै काम गरिसकेका छौं, काम अघि बढाउने कुरामा दुई देशका उच्च अधिकारीबीच समझदारीपत्रमा हस्ताक्षर (एमओयू) गर्ने अन्तिम चरणमा छौं । एमओयू भएपछि चक्रपथको निर्माणमा जाने गरी चिनियाँ कम्पनीले कन्स्ट्रक्सन सर्भे गर्ने मन्त्रालयका सचिव केशवकुमार शर्माले बताए । लाइसेन्सको विकल्पका रूपमा राष्ट्रिय परिचयपत्रलाई प्रयोगमा ल्याउन सबै प्रदेश तयार भएको जनाइएको छ । त्यसका लागि ट्राफिक प्रहरीलाई आवश्यक उपकरण खरिदमा प्रदेशअन्तर्गतका मन्त्रालयले सहयोग गर्ने निर्णय गरेका छन् । सरकारले लाइसेन्सको सट्टा राष्ट्रिय परिचयपत्र अनिवार्य गर्ने तयारी गरेको छ । त्यसका लागि सवारी चालकले राष्ट्रिय परिचयपत्र वा नम्बर भनेका आधारमा ट्राफिक प्रहरीले विशेष किसिमको डिभाइसमार्फत सवारी लाइसेन्स भएनभएकाबारे पत्ता लगाउनेछन् । ट्राफिक प्रहरीलाई उक्त डिभाइस उपलब्ध हुनासाथ यो नियम कार्यान्वयनमा आउने यातायात व्यवस्था विभागले जनाएको छ ।सबै प्रक्रिया पूरा भएर ट्राफिक प्रहरीलाई मोवाइल डिभाइस उपलब्ध गराएपछि यो नियम लागू हुने विभागका महानिर्देशक उद्धवप्रसाद रिजालले बताए । डिभाइस किन्ने विषयमा प्रदेश सकारात्मक छन्, उनले भने । केही प्राविधिक विषय पूरा गरेर छिट्टै नै यो कार्यान्वयनमा ल्याउने विभागको दाबी छ । मोबाइल डिभाइसका लागि मापदण्ड बनाएर जुनसुकै निकायले पनि खरिद गरेर ट्राफिक प्रहरीलाई उपलब्ध गराउने व्यवस्था मिलाउने तयारी गरिएको छ । यो नियम लागू गर्नेबारे राष्ट्रिय परिचयपत्र तथा पञ्जीकरण विभाग र यातायात व्यवस्था विभागबीच बुधबार समझदारीपत्रमा हस्ताक्षर भएको थियो ।सवारी चालक अनुमतिपत्रसम्बन्धी विवरण सच्याउने, अद्यावधिक गर्नेलगायत दैनिक सेवा प्रवाहसम्बन्धी कार्य प्रदेशका कार्यालयबाट गर्ने र त्यसका लागि विभागले सफ्टवेयरमा कस्टमाइजेसन एक्सेस लगायत कार्यमा निरन्तर प्राविधिक सहजीकरण गर्ने जनाइयो । प्रदेश मातहतका यातायात कार्यालयबाट जारी हुने राजस्वको रसिदलाई हार्ड पेपरमा कार्डका रूपमा स्तरीकरण गरी सोही रसिदमा क्यूआर कोड र फोटो अंकित हुने गरी रसिद उपलब्ध गराउने व्यवस्था गर्ने निर्णय भएको भौतिकमन्त्री दाहालले बताए । गौरवका आयोजनामा बजेटको समस्या आर्थिक वर्ष ०८०८१ को अन्त्यमा बजेट अभावका कारण ८ अर्ब ६६ करोड रुपैयाँ काम भएका आयोजनामा भुक्तानी दिन नसकिएको मन्त्रालयले जनाएको छ । उक्त रकम कुनकुन आयोजनालाई दिनुपर्ने भनेर विवरण संकलन गरी बजेट व्यवस्थापनका लागि पहल भइरहेको बताइएको छ । तर त्यसमध्ये करिब आधा बजेट काम भएका गौरवका आयोजना रहेको सडक विभागका महानिर्देशक रामहरि पोखरेलले बताए । गौरवका आयोजनामा प्रगति नहुनुको कारण मुख्य कारण पर्याप्त बजेट अभाव नै हो । तर बजेट भाषणमा कुनै पनि राष्ट्रिय गौरवका आयोजनालाई रकम अभाव हुन दिइने छैन भनिन्छ, उनले भने, सबैभन्दा ठूलो समस्या भुक्तानी दिन नसकेरै भएको छ । स्तरोन्नतिका क्रममा रहेको नागढुंगानौबिसेमुग्लिन सडकमा समस्या रहेको र कुनै पनि सडकमा समस्या आए दुई घण्टाभन्दा बढी रोकिन नपर्ने गरी पूर्वतयारीका काम गरिएको मन्त्री दाहालले जनाए । यसका लागि मेसिनहरूलाई तयारी अवस्थामै ठाउँठाउँमा राखिएको उनको भनाइ छ । मन्त्रालय मातहतका रुग्ण ठेक्काहरूको अध्ययन गरी १ महिनाभित्र प्रतिवेदन पेस गर्न सहसचिव अजुर्नप्रसाद अर्यालको संयोजकत्वमा समिति गठन गरिएको मन्त्रालयले जनाएको छ ।"
२ वर्षभित्र पोखरा र भैरहवा विमानस्थलको समस्या टुंगिन्छ,"(काठमाडौं)संस्कृति, पर्यटन तथा नागरिक उड्डयनमन्त्री बद्रीप्रसाद पाण्डेले पर्यटन क्षेत्रको समस्या समाधानका लागि कामको प्राथमिकता हेरेर अगाडि बढ्ने प्रतिबद्धता जनाएका छन् । नेपाल उद्योग परिसंघ (सीएनआई) अन्तर्गतको पर्यटन समितिसँगको छलफलमा आइतबार मन्त्री पाण्डेले यस्तो बताएका हुन् । ०८३ भदौसम्ममा पोखरा र भैरहवा एयरपोर्टको समस्या समाधान हुने गरी काम गरिरहेको मन्त्री पाण्डेको दाबी छ । पर्यटन ऐन तयारी अवस्थामा रहेकाले चाँडै आउने उनको भनाइ छ । नेपाल एयरलाइन्सलाई सबल बनाउने विषयमा थप छलफल तथा सल्लाह सुझाव लिँदै अगाडि बढ्ने उनले जनाए । समितिले पर्यटन क्षेत्रको विकास र सुधारका लागि युरोपसँगको सिधा हवाई सम्पर्क पुनः स्थापित गरिनुपर्ने, राष्ट्रिय ध्वजावाहकलाई प्रतिस्पर्धी बनाइनुपर्ने, पर्यटन ऐन र नीति ल्याइनुपर्नेमा जोड दिएको थियो । समितिले हवाई दुर्घटना न्यूनीकरण, दुई वटा नयाँ अन्तर्राष्ट्रिय विमानस्थल सञ्चालन, नेपाल पर्यटन बोर्ड, त्रिभुवन अन्तर्राष्ट्रिय विमानस्थल सञ्चालन समयसम्बन्धमा पनि मन्त्री पाण्डेलाई सुझाएको छ ।पर्यटन क्षेत्र विकास र लगानीको सम्भावना बढी भएको क्षेत्र भएकाले यस क्षेत्रको विकासका लागि नयाँ नीति ल्याउन जरुरी रहेको परिसंघका उपाध्यक्ष राजबहादुर शाहले बताए । पर्यटन क्षेत्रका समस्याबारे जानकारी गराउँदै उनले समाधानका उपायसमेत सुझाए । छलफलमा समिति सदस्य रविचन्द्र सिंहले आगामी नोभेम्बर ८ देखि त्रिभुवन अन्तर्राष्ट्रिय विमानस्थल सञ्चालनको समयावधि १४ घण्टाबाट बढाएर १६ घण्टा बनाउन आग्रह गरे । पर्यटकीय मौसम भएकाले उक्त मितिदेखि राति १० बजेसम्म सञ्चालन हुने भनिएको समयावधि बढाएर राति १२ बजेसम्म गर्न उनले आग्रह गरे । सरकारले यस वर्ष १६ लाख पर्यटक भित्र्याउने लक्ष्य राखेको तर नेपालको हवाई टिकटको मूल्य धेरै भएकाले लक्ष्यअनुरूप पर्यटक ल्याउन कठिन पर्ने उनको भनाइ छ । हवाई टिकटमा लगाइएको मूल्य अभिवृद्धि करलाई पुनरावलोकन गर्न जरुरी रहेको उनले जनाए ।"
अर्थ संक्षेप,"कजारिया रमेश टायल्सको सोरुम धनगढीमा धनगढी (कास) कजारिया रमेश टायल्सले शनिबार धनगढीमा राठी इन्टरप्राइजेजद्वारा सञ्चालित कजारिया ग्यालेक्सी सोरुम उद्घाटन गरेको छ । धनगढीको मुख्य सडकमा अवस्थित उक्त सोरुम २५ सय वर्गमिटरमा फैलिएको उद्योगले जनाएको छ । स्थानीय अर्थतन्त्रमा सहयोग गर्ने र रोजगारीका नयाँ अवसर सिर्जना गर्ने उद्योगको विश्वास छ । सोरुममा कजारिया रमेश टायल्सहरूको संग्रह रहने उद्योगले जनाएको छ । उद्घाटन समारोहमा कजारिया रमेश टायल्सका निर्देशक हिमांशु अग्रवाल, कजारिया रमेश टायल्स लिमिटेडका कन्ट्री म्यानेजर प्रवीण सिंह, धनगढी उपमहानगरपालिकाका मेयर गोपाल हमाल, धनगढी उपमहानगरपालिका४ का वडाध्यक्ष बुद्धिबहादुर खड्का र स्थानीयको उपस्थिति थियो । सकियो ॅब्रान्ड एन्ड बियोन्ड२०२४काठमाडौं (कास) ब्रान्ड गफले गत बिहीबार र शुक्रबार काठमाडौंमा ब्रान्ड एन्ड बियोन्ड२०२४ कार्यक्रम सम्पन्न गरेको छ । दुईदिने कार्यक्रममा मार्केटिङ र ब्रान्डिङ क्षेत्रमा भएका नयाँ ट्रेन्ड र इनोभेसनबारे बृहत् छलफल र अनुभव आदानप्रदान गरियो । कार्यक्रममा ग्वान हिन टे बीबीडीओ सिंगापुर क्रिएटिभ अध्यक्ष, कर्पाट पोलाट ५३ पटक कान्स अवार्ड विजेता राजीव मेनन, ओगिल्भीका मुख्य कार्यकारी क्रिएटिभ अफिसर र एपीएसी क्रिएटिभ लिड शुभ सेनगुप्ता, बाङका प्रमुख प्रताप सुतान, स्ट्रोम कम्युनिकेसन्सका सुरजित घोसाललगायतले क्रिएटिभ अफिसरलगायतले बोलेका थिए । ब्रान्ड्स एन्ड बियोन्ड २०२४, नेपालका लागि मार्केटिङ उद्योगका लागि एक प्रेरणादायी कार्यक्रम भएको आयोजकको निष्कर्ष छ । ग्लोबल आईएमई बैंकको सीईओमा रेग्मीकाठमाडौं (कास) ग्लोबल आईएमई बैंकको प्रमुख कार्यकारी अधिकृत (सीईओ) मा सुरेन्द्रराज रेग्मी नियुक्त भएका छन् । नवनियुक्त सीईओ रेग्मीले आइतबार पदभार ग्रहण गरेको बैंकले जानकारी दिएको छ । पदभार ग्रहणअघि सीईओ रेग्मीले बैंकको सञ्चालक समितिका अध्यक्ष चन्द्रप्रसाद ढकालबाट पद तथा गोपनीयताको शपथग्रहण गरे । नवनियुक्त सीईओ रेग्मीसँग बैंकिङ क्षेत्रमा तीन दशकभन्दा लामो अनुभव छ । राष्ट्रिय वाणिज्य बैंकबाट बैंकिङ करिअर सुरु गरेका रेग्मी ०६५ वैशाखमा नायब प्रबन्धक तहबाट ग्लोबल आईएमई बैंकमा प्रवेश गरेका थिए । उनीसँग बैंकमा कर्जा व्यवस्थापन, जोखिम तथा नियन्त्रण, बैंकिङ अपरेसन, जोखिम व्यवस्थापन, अनुपालन, शाखा सञ्चालन, सामान्य प्रशासन, मर्जर व्यवस्थापनलगायत समग्र बैंकिङको सुपरिवेक्षण तहमा काम गरिसकेको अनुभव छ । रेग्मीले त्रिभुवन विश्वविद्यालयबाट अर्थशास्त्र र बेलायतको युनिभर्सिटी अफ वेल्सबाट बिजनेस एडमिनिस्ट्रेसनबाट स्नातकोत्तर गरेका छन् । सिटिजन्स बैंकको ॅपार्टनर फर प्रोगेस का विजेता घोषणाकाठमाडौं (कास) सिटिजन्स बैंक इन्टरनेसनलले गत जेठ र असारमा सञ्चालन गरेको पार्टनर फर प्रोगेस भिडियो प्रतियोगिताका विजेता घोषणा गरेको छ । आफ्ना ग्राहकको संलग्नतालाई बढाउन उक्त प्रतियोगिता सञ्चालन गरिएको बैंकले जनाएको छ । बैंकले प्रतियोगितामा उत्कृष्ट तीन विजेतालाई बैंकका प्रमुख कार्यकारी अधिकृत गणेशराज पोखरेलले आइतबार एक समारोहबीच चेक हस्तान्तरण गरे । विजेताहरू निकिता गुरुङ, बबिता दुलाल बस्ताकोटी र कृशल श्रेष्ठलाई क्रमशः ५० हजार, ३० हजार र २० रुपैयाँ प्रदान गरिएको बैंकले जनाएको छ ।एसियन पेन्ट्सका विजेता घोषणाकाठमाडौं (कास) एसियन पेन्ट्स नेपालले आयोजना गरेको कलाइडोस्कोप कार्यक्रमका विजेता घोषणा गरिएको छ । प्रतियोगितामा आईओई पुल्चोक क्याम्पसकी छात्रा आयुषा कोइरालाले प्रथम स्थान हासिल गर्दै ७० हजार नगद पुरस्कार जितेकी छन् । एक्मे इन्जिनियरिङ कलेजका सुशन श्रेष्ठ र हिमालयन कलेज अफ इन्जिनियरिङका आशिष ओली क्रमशः द्वितीय र तेस्रो भएको कम्पनीले जनाएको छ । उनीहरूले क्रमशः ४० हजार र ३० हजार पाएका छन् । काठमाडौं इन्जिनियरिङ कलेजका विपीन महर्जन र हिमालयन कलेज अफ इन्जिनियरिङका केवल लामाले सान्त्वनास्वरूप १०१० हजार जितेको कम्पनीले बताएको छ । नेपाली आर्किटेक्टहरूको प्रतिभा प्रदर्शनी र उनीहरूलाई प्रोत्साहन गर्ने उद्देश्यले वार्षिक रूपमा कलाइडोस्कोप कार्यक्रमको आयोजना गरिँदै आएको कम्पनीको भनाइ छ ।"
बाढीपहिरोको जोखिममा भूकम्प प्रभावित २८ बस्ती,"(सुर्खेत) रुकुम पश्चिमको आठबिसकोट नगरपालिका१२ झिन्चौरका शेरबहादुर पुनको परिवार भूकम्पले घर भत्किएपछि अस्थायी टहरामा बस्दै आएको थियो । अविरल वर्षाका कारण गिजागार र तातोपानी खोलामा साउन २ मा आएको बाढीले अस्थायी टहरामा सुतेका शेरबहादुरका दुई नातिनीसँगै ३ बालिकाको ज्यान लियो । बाढीले अरू ३ अस्थायी आवास र २ वटा घुम्ती बगायो । बाढीमा परेका ४० वर्षीय डिल्ली बुढाथोकी अझै बेपत्ता छन् । असार दोस्रो साता जाजरकोटको छेडागाड नगरपालिका१ काडागाउँमा घर भत्किँदा ८ जना घाइते भए । गत वर्ष कात्तिक १७ को भूकम्पबाट प्रभावित झिन्चौर, काडागाउँमा जस्तै दर्जनौं बस्ती यतिबेला बाढीपहिरोबाट कसरी ज्यान जोगाउने भन्ने चिन्ताले पिरोलिएका छन् । आठबिसकोट११, १२ र १३ मा मात्रै बाढीपहिरोका कारण भूकम्पपीडित ९८ परिवार विस्थापित भएको नगरप्रमुख रवि केसीले जानकारी दिए । उनका अनुसार अझै १५ सय ५७ परिवार बाढीपहिरोको जोखिममा छन् ।पहिरोको उच्च जोखिम देखिएपछि जाजरकोटको जुनीचाँदे गाउँपालिका३ स्यालाका १२ परिवारलाई सुरक्षित स्थानमा सारिएको छ । वर्षाका कारण गाउँभन्दा माथिको भिरालो भागबाट पहिरो खस्न थालेपछि उनीहरूलाई सुरक्षित स्थानमा सारिएको हो । उनीहरू अहिले गाउँनजिकैको मग्रास्थित खाली ठाउँमा त्रिपाल टाँगेर बसिरहेको प्रमुख जिल्ला अधिकारी उमाकान्त अधिकारीले बताए । उनका अनुसार एक महिनाअघि भेरी नगरपालिका१ र ३ का १६ परिवारलाई सुरक्षित स्थानमा सारिएको थियो । जाजरकोटमा अहिलेसम्म बाढीपहिरोमा परी दुई जनाको ज्यान गएको छ । जिल्ला विपद् व्यवस्थापन समितिले भूकम्प प्रभावित जाजरकोट २२ र रुकुम पश्चिमका ६ बस्तीलाई तत्काल स्थानान्तरण गर्न सिफारिस गरेको छ । प्रजिअका अनुसार यसबारे राष्ट्रिय विपद् जोखिम न्यूनीकरण तथा व्यवस्थापन प्राधिकरणले समेत अध्ययन गरेको थियो । अध्ययनअनुसार छेडागाडको सागाचौर, लिबाल, डेटकुले, बारेकोटको तोलखाना, लैखम, भेरी नगरपालिकास्थित चौर, चौपानी, मैदे, शिवालयस्थित दुनगारा, लुपपाखा, भिउस, नलगाडको चिउरी, पालीलगायत बस्ती पहिरोको उच्च जोखिममा छन् । रुकुम पश्चिमको आठबिसकोटस्थित कालापहिरा, कुरीधारा, सानीभेरी गाउँपालिकाको चाइनाबगर, गजेटाकुरीलगायत बस्तीलाई पनि तत्काल सुरक्षित स्थानमा सार्नुपर्ने देखिएको रुकुम पश्चिमका प्रमुख जिल्ला अधिकारी हरिप्रसाद पन्तले बताए । राति पानी परेका बेला जाग्राम बस्नुपर्ने बाध्यता भएको भेरी१ का रामबहादुर महरले बताए । माथितिरबाट पहिरो खसेको खस्यै छ, राति पानी पर्दा अस्थायी टहरा पुर्ने हो कि भन्ने त्रास छ, उनले भने, भूकम्पबाट त जसोतसो जोगियौं, पानी परेको पर्यै गर्न थालेपछि पहिरोबाट कसरी जोगिने भन्ने चिन्ता रातदिन हुन्छ । नलगाड नगरपालिका४ का हंसबहादुर विकले अस्थायी टहरामा विभिन्न सास्ती भोग्दै आएको बताए । सानो पानी पर्यो कि खाद्यान्न र लत्ताकपडा भिजाएर हैरान हुन्छ, उनले भने, अस्थायी टहराभन्दा तलको भागबाट पहिरो जान सुरु भएको छ, कुन दिन पहिरोले बस्ती नै लैजाने हो कि भन्ने त्रास छ । वर्षापछि आफूहरूको बिचल्ली भएको आठबिसकोट नगरपालिका१२ झिन्चोरकी विमला पुनमगरले बताइन् । चर्किएको घरमा जाऊँ भने फेरि भूकम्प आएर परिवारलाई नै एउटै चिहान बनाउने हो कि भन्ने चिन्ता छ । अस्थायी टहराले सामान्य पानी पनि छेक्दैन, एकैछिन पानी पर्यो कि खाद्यान्न र लत्ताकपडा भिजेर हैरान हुन्छ, उनले भनिन्, गाउँ वरिपरिको भाग भूकम्पले चिरैचिरा पारेको छ । राति पानी परे पहिरो जाने डरले सुत्नै सकिन्न ।अधिकांश भूकम्पपीडित जंगलको छेउ, खोलाकिनार र भिरालो जग्गामा अस्थायी आवास निर्माण गरेर बसेका छन् । उनीहरू बाढीपहिरोको ठूलो जोखिममा छन्, नेपाल रेडक्रस सोसाइटी रुकुम पश्चिमकी सभापति रमा गौतमले बताइन् । भूगर्भविद् चन्दन गिरीले सामान्य अवस्थाभन्दा भूकम्पपछिको समयमा पहिरोको जोखिम झन्डै ८० प्रतिशतले बढी हुन्छ । भूकम्पपछि आफ्नो नेतृत्वमा ५ जनाको टोलीले जाजरकोटको नलगाड, भेरी नगरपालिका र बारेकोट गाउँपालिकाका केही गाउँमा अध्ययन गर्दा विभिन्न बस्ती आसपास जमिन फाटेको भेटिएको उनले बताए । जाजरकोटमा भूकम्प प्रभावित परिवार संख्या ४८ हजार ५ सय १७ कायम भएको छ । तीमध्ये ३४ हजार ९ सय ५४ परिवारले अस्थायी आवास निर्माण गरेका छन् । बाँकी परिवार त्रिपाल र पुरानै घरमा बस्न बाध्य छन् । रुकुम पश्चिममा भने ३२ हजार ६ जना लाभग्राही कायम छन् । दुवै जिल्लामा अस्थायी आवास निर्माणबापत २५ हजारका दरले दोस्रो किस्ता वितरण भइरहेको छ । संघीय सरकारले भूकम्प प्रभावित क्षेत्रको पुनर्निर्माणका लागि २१ अर्ब ६० करोड रुपैयाँ बजेट छुट्याएको छ । तर प्रभावित क्षेत्रमा पुनर्निर्माणका लागि विस्तृत अध्ययन हुन नसकेकाले काम सुरु हुन अझै केही महिना लाग्ने जाजरकोटका प्रजिअले बताए ।"
"श्रीलंकासँग जित, तर मिहिनेत अझै अपुग","(काठमाडौं)फुटबलमा प्रतियोगिताको आफ्नो पहिलो खेल जहिल्यै बढी चुनौतीपूर्ण हुन्छ, त्यसैले त्यसमा जित निस्कन्छ भने धेरै बढी सोच्नु पर्दैन । साफ यू२० च्याम्पियनसिपमा नेपालले श्रीलंकामाथि प्राप्त जित पनि यस्तै रह्यो । यस जितमा नेपाली टिम खुसी पनि रह्यो । सँगै के पनि बोध भएको छ भने यत्तिको खेलेर पुग्दैन । अझै मिहिनेत गर्नुपर्ने हुन्छ । यस अर्थमा नेपाली यू२० टिमले जस्तो खेल्यो, ठीक रह्यो । तर पनि सायद यो हाइस्कोरिङ खेल हुनु पर्थ्यो । नेपालको जितको अन्तर बढी हुनुपर्थ्यो । पोस्टको नजिकै पाएको बललाई बाहिर प्रहार गरिन्छ, त्यो पनि असाध्यै उचाइ दिएर, टिममा समस्या पनि त छ । प्रशिक्षक उर्जन श्रेष्ठ भन्छन्, अब लिग चरणको दोस्रो खेल अगाडि हामीसँग पूरा तीन दिन छ । यसमा हामी टिमले जे सच्याउनुपर्ने हो, त्यही गर्नेछौं । तर खेल अगाडि नै श्रीलंकाली टिममाथि एउटा पक्षपात भने भइसकेको थियो ।काठमाडौं झर्न अगाडि श्रीलंकाली टिमले प्रतियोगिताको तयारी प्राकृतिक घाँसे मैदानमा गरेको थियो । तर प्रतियोगिता जति बेला सुरु भयो, सातदोबाटोको एन्फा कम्प्लेक्सको एस्ट्रो टर्फमा भयो । यो कुरामा भने हामी निराश छौं । यसरी प्रतियोगिता सुरु हुन ठीक अगाडि मैदान फेरिनु राम्रो होइन, श्रीलंकाली प्रशिक्षक देवास गयामले भने । नेपाली टिम भने फाइदाकै स्थितिमा रह्यो किनभने खेलाडीले सातदोबोटाकै मैदानमा साढे एक महिना प्रशिक्षक लिएका थिए ।अब श्रीलंकाले प्रतियोगितामा आफ्नो चुनौती कायम राख्न मंगलबार बंगलादेशको सामना गर्नेछ । नेपाल र बंगलादेशबीचको खेल बिहीबार रहेको छ । सम्भवतः यो खेल अगाडि नै सेमिफाइनल प्रवेशको समीकरण तयार भएको हुन सक्नेछ । श्रीलंकाली प्रशिक्षक देवास आफ्ना खेलाडीको प्रदर्शनमा सन्तुष्ट नै रहे । उनको तर्क थियो, धेरै खेलाडी पहिलो पटक यति ठूलो प्रतियोगितामा खेलिरहेका छन् । उनीहरू केही कम अनुभवी रहे ।जितले नेपालले सेमिफाइनल प्रवेशको सम्भावनालाई बलियो बनाएको छ । हाम्रा खेलाडीले टिम रणनीतिअनुसार नै खेले । त्यसैले धेरै गुनासो छैन, खेलपछि उर्जनले थपे, मलाई लाग्छ, सबै खेलाडीले आफ्नो भूमिका ठीकसँग निभाए । प्रशिक्षकका रूपमा सन्तुष्ट नै छु । सायद उनलाई पनि के लागेको छ भने नेपालको जितको अन्तर अझ बढी भएको भए, कति राम्रो हुने थियो । तर त्यस्तो कामना सधैं पूरा भने हुन्न । नेपालको जितमा निर्णायक गोल नीराजन धामीले गरे । दुईपल्टको च्याम्पियन नेपालले २४ औं मिनेटमा अग्रता लिएको थियो । उनलाई श्रीलंकाली डिफेन्डरहरूले यति मज्जाले खुला छोडिदिए कि बल मिलाएर सोचेर प्रहार गर्ने अवसर जुरेको थियो । तिनै नीराजनले ९० औं मिनेटमा गरेको प्रहार पोस्टमा लागेर फर्केको थियो । उनको त्यो प्रहार मात्र होइन, नेपाल चुकेको कथाका अन्य मोड पनि रह्यो । खेलको दोस्रो मिनेटमै यस्तो पहिलो मोड बनेको थियो ।नीराजनले बललाई पोस्टको दिशा दिए पनि त्यो अफसाइड मानियो । त्यो गोल भएको भए, खेलको कथा अलग्गै हुने थियो, प्रशिक्षक उर्जनले माने । खेलको २१ औं मिनेटमा कप्तान कुशल देउवाको प्रहार पोस्टमा लागेको थियो । समीर तामाङले चुमेको अवसर भने आलोचना गर्न योग्य रह्यो । खेलको ६२ औं मिनेटमा उनले पोस्टको नजिक पाएको बललाई पोस्टभन्दा धेरै माथि प्रहार गरे । त्यो त गोलै हुनुपर्ने स्थिति थियो, प्रशिक्षक उर्जनले थपे ।"
सिटीको सानदार सुरुआत,"लेवनडोस्कीद्वारा बार्सिलोनाको उद्धाररोबर्ट लेवनडोस्कीले गरेको दुई गोलको मद्दतले बार्सिलोनाले स्पेनी ला लिगाको नयाँ सिजनको आफ्नो पहिलो खेलमा भ्यालेन्सियालाई २१ ले हरायो । प्रशिक्षकमा ह्यान्सी फ्लिक आएयता यो खेलमा प्राप्त पहिलो जित रह्यो । जर्मन प्रशिक्षकले तीन अंक बटुल्दै खुसियाली मनाए । कडा रक्षापंक्तिको नमुना पेस गरेको रुबेन बाराजाको भ्यालेन्सियाले भने खाली हातमा चित्त बुझाउनुपर्यो ।ह्युगो डोरोको गोलले भ्यालेन्सियाले ४४ औं मिनेटमा अग्रता लिएको थियो । तर पहिलो हाफ सकिन अगाडि नै अनुभवी खेलाडी लेवनडोस्कीले नजिकको दूरीबाट गोल गर्दै खेल बराबरीमा ल्याए । दोस्रो हाफमा उनले पेनाल्टीबाट दोस्रो गोल थपे । मेस्टाला स्टेडियममा प्राप्त यो जितपछि बार्सिलोनाले उपाधिको होडमा आफ्नो प्रमुख प्रतिद्वन्द्वी रियल म्याड्रिडलाई कडा चुनौती संकेत देखिएको छ ।आफ्नो तीन प्रमुख खेलाडी फ्रेन्ड डे जोङ, गाभी र रोनाल्ड अराजोलाई मैदानमा उतार्न असफल बार्सिलोनाले त्यसै कारण युरो २०२४ का स्टार लामिन यमालसहित १७ वर्षमुनिका तीन खेलाडीलाई सुरुदेखि खेलाएको थियो । जितपछि लेवनडोस्कीले भने, सिजनको पहिलो खेलको जित जहिल्यै महत्त्वपूर्ण हुन्छ । अझ आज प्राप्त जित निकै कठिन रह्यो । मेरो उद्देश्य गोल गर्नु थियो, म त्यो काममा पनि सफल रहें ।"
दसौं राष्ट्रिय खेलकुद प्रतियोगिता निर्धारित मितिमै हुनेमा संशय,"(सुर्खेत)दसौं राष्ट्रिय खेलकुद प्रतियोगिता निर्धारित मितिमै सुरु हुनेमा संशय देखिएको छ । मंसिर २ देखि ९ गतेसम्म प्रतियोगिता आयोजनाका लागि कर्णाली प्रदेशले जिम्मा लिएको थियो । राजनीतिक नेतृत्वको प्रस्ट धारणा नहुँदा बृहत् राष्ट्रिय खेलकुद सुरु हुन ३ महिना मात्र बाँकी रहेको समयमा प्रतियोगिताको तयारीबारे अन्योल देखिएको हो । गण्डकी प्रदेशको पोखरामा २०७९ कात्तिक ३ गते सम्पन्न नवौं राष्टिय खेलकुद प्रतियोगिताबाट कर्णाली प्रदेशले दसौं खेलकुदको जिम्मेवारी ग्रहण गरेको थियो । प्रदेशका तत्कालीन सामाजिक विकासमन्त्री यज्ञबहादुर बुढाले आयोजकको झन्डा ग्रहण गरेका थिए । तर, दसौं राष्ट्रिय खेलकुदको मिति नजिकिँदै गर्दा नेताहरूको फरकफरक बोलीले कर्णाली प्रदेश खेलकुद विकास परिषद्लाई व्यवस्थापकीय तयारीमा जुट्न सकस भएको छ । परिषद्को संरक्षक मुख्यमन्त्री, अध्यक्ष सामाजिक विकासमन्त्री रहने प्रावधान छ । हाल मुख्यमन्त्री एमालेका यामलाल कँडेल र सामाजिक विकासमन्त्री कांग्रेसका घनश्याम भण्डारी छन् । परिषद्का सदस्यसचिव विश्वामित्र सञ्ज्याल छन् । नेकपाको सरकार हुँदा तत्कालीन मुख्यमन्त्री महेन्द्रबहादुर शाहीका पालामा उनी सदस्यसचिव नियुक्त भएका हुन् । केन्द्रदेखि प्रदेशसम्मका परिवर्तित राजनीतिक समीकरणले माओवादी पक्षका सञ्ज्याल नेतृत्वलाई अप्ठ्यारोमा पार्न लागेको देखिन्छ । कांग्रेसएमाले गठबन्धनबाट संघ र प्रदेशमा नयाँ सरकार बनेयता खेलकुद प्रतियोगिताका विषयमा फरकफरक धारणा सार्वजनिक भइरहेका छन् । कर्णाली प्रदेश खेलकुद विकास परिषद्ले गत साउन २६ मा आयोजना गरेको प्रतियोगिताको १०० दिने काउन्टडाउन कार्यक्रमप्रति पनि मुख्यमन्त्री कँडेलले सार्वजनिक रूपमै असन्तुष्टि जनाएका थिए । त्यसको भोलिपल्टै मुख्यमन्त्रीले सामाजिक विकासमन्त्री, सचिव, खेलकुद महाशाखा प्रमुख र परिषद्का पदाधिकारीलाई आफ्नो कार्यकक्षमै बोलाएर समन्वय गर्न र प्रतियोगिताबारे अनावश्यक हतारो नगर्न भनेका थिए । परिषद्द्वारा आयोजित काउन्टडाउनको प्रमुख अतिथिका रूपमा संघीय युवा तथा खेलकुदमन्त्री तेजुलाल चौधरी सुर्खेत आउने तयारी थियो । तर, उनी नआउँदा मन्त्री भण्डारीको प्रमुख आतिथ्यतामा कार्यक्रम सम्पन्न भयो । मुख्यमन्त्रीले परिषद्को संरक्षकलाई नै थाहा नहुने गरी तयारी गरिएको प्रति आपत्ति जनाएका हुन् । मुख्यमन्त्रीको निर्देशनमा शनिबार सामाजिक विकास मन्त्रालयले प्रतियोगिताको तयारीसम्बन्धी सरोकारवालाको छलफल तथा परामर्श कार्यक्रम आयोजना गरेको थियो । उक्त कार्यक्रममा पनि मुख्यमन्त्रीले समन्वयको अभाव रहेको भन्दै असन्तुष्टि व्यक्त गरे । उनले भनेका थिए, राजनीतिक घटनाक्रम बदलिएकाले तोकिएकै मितिमा प्रतियोगिता नहुन पनि सक्छ, बजेटको व्यवस्थापन नगर्दै काउन्टडाउन सुरु गर्ने बेला भएको थिएन । सोही कार्यक्रममा आर्थिक मामिला तथा योजनामन्त्री राजीवविक्रम शाह र घनश्याम भण्डारीले प्रतियोगिता निर्धारित मितिमै सञ्चालन हुने आशय व्यक्त गरे । आर्थिक मामिलामन्त्री शाहले प्रतियोगिताका लागि बजेटको कमी हुन नदिने र सामाजिक विकासमन्त्री भण्डारीले तयारीमा कुनै कमी नहुने प्रतिबद्धता जनाए । मुख्यमन्त्री कँडेलले प्रतियोगिता संघीय सरकारको राष्ट्रिय कार्यक्रम भएकाले प्रदेश मात्र तात्तिएर नपुग्ने बताउँछन् । त्यसका लागि संघीय सरकारले बजेट र कार्यविधि स्वीकृत गरी पठाउनुपर्ने उनको भनाइ छ । जस पाउनलाई सीमित व्यक्तिले हतार गरेर केही हुँदैन, कान्तिपुरसँग उनले भने, आयोजक संघीय सरकार नै हो, प्रदेश सरकारको सक्रियताले मात्र पुग्दैन, संघीय सरकारले निर्णय गरेको खण्डमा हामी पनि जिम्मेवारीबाट पछि हट्दैनौं । मुख्यमन्त्री कँडेलले तयारीको हकमा प्रदेशको भूमिका मुख्य भए पनि निर्णय भने संघीय सरकारले गर्नुपर्ने तर्क गर्छन् । भन्छन्, प्रतियोगिता हाम्रो प्रदेशमा हुन्छ, कर्णालीकै गौरव र प्रतिष्ठाको विषय भएकाले हतारिरहन आवश्यक छैन । मंसिर २ मा प्रतियोगिता गर्ने कुरा संघीय सरकारको नभई त्यस मातहतको राष्ट्रिय खेलकुद परिषद्को मात्र निर्णय भएको कँडेल बताउँछन् । उनले अघिल्ला संघीय खेलकुदमन्त्री विराजभक्त श्रेष्ठसँगको भेटमा आफूले प्रतियोगिता कहिले गर्ने, प्रदेश र संघको जिम्मेवारी बाँडफाँट र नीतिगत कुरामा प्रस्ट हुन सुझाव दिएको बताउँछन् । कँडेल भन्छन्, प्रदेश खेलकुद विकास परिषद्ले हतारमा प्रचार गर्नुभन्दा पनि पूर्वाधार निर्माण पदक ल्याउने गरी खेलाडीलाई प्रशिक्षण दिन जरुरी छ । सामाजिक विकास मन्त्रालय र परिषद्बीच विगतमा समन्वय नहुँदा प्रदेश सरकारलाई समस्या भएको उनको भनाइ छ । मन्त्रालय र परिषद्बीच राम्रो समन्वय छैन, विगतमा भएका निर्णयले खेलाडी र सरकारबीच फाटो ल्याउने काम भएको छ, कँडेल भन्छन्, त्यसैले अहिले हतार गरेर काम गर्दा धेरै घाटा बेहोर्नुपर्ने हुन्छ, बजेटअनुसारको कार्यक्रम गर्न आवश्यक छ तर यसलाई राजनीतीकरण गर्न हुँदैन । उता, विभागीयमन्त्री भण्डारी सरकार परिवर्तनको असर प्रतियोगितामा नपर्ने बताउँछन् । सरकार परिवर्तन भए पनि कार्यतालिका परिवर्तन हुँदैन । हामी प्रतियोगिताको प्रमुख व्यवस्थापक हौं, उनले भने, संघीय सरकारले आर्थिक प्रबन्ध मिलाएपछि प्रदेश सरकार तयारी अवस्थामै छ, संघको अधिकार क्षेत्रको कार्यक्रम भएकाले संघको निर्णय कुर्नुको विकल्प छैन । कर्णाली प्रदेश खेलकुद विकास परिषद्का सदस्यसचिव विश्वामित्र सञ्ज्याल तोकिएकै समयमा प्रतियोगिता गर्न सकेमा आगामी दिनमा आयोजना सार्ने प्रचलन हट्दै जाने बताउँछन् । उनका अनुसार परिषद्ले १० औं राष्ट्रिय खेलकुद प्रतियोगिताका लागि पूर्वाधार निर्माणको तयारी अन्तिम चरणमा छ । सञ्ज्याल प्रतियोगिताको मिति तोक्ने र सार्ने परिपाटीले गर्दा प्रतियोगिता झनै अनिश्चित हुने जनाउँछन् । तोकिएकै मितिमा प्रतियोगिता हुने गरी तयारी थालेका छौं, उनी भन्छन्, प्रदेश खेलकुद परिषद्ले तोकिएकै मितिमा व्यवस्थापन गर्न सक्षम भइसकेको छ । कर्णाली प्रदेशमा १० औं राष्ट्रिय खेलकुद प्रतियोगिता सञ्चालन गर्न वीरेन्द्रनगरमा अत्याधुनिक प्रादेशिक रंगशाला, क्रिकेट रंगशाला, फुटबल मैदान निर्माण कार्य अन्तिम चरणमा पुगेको छ भने रुकुम पश्चिमको चौरजहारी, कालीकोट, दैलेख, जुम्ला, हुम्ला र मुगुको रारामा पनि प्रतियोगितालाई लक्षित गरी पूर्वाधारहरू निर्माण र मर्मतसम्भार भइरहेको छ । कर्णालीमा २४ वटा विधाका खेल प्रतियोगिता सञ्चालन गर्ने तयारी छ भने र्याफ्टिङ कायाकिङ, तानडोरी, हाप्किडो, पेनकेकसिलात, स्टेनलिफ्टिङ, ईस्पोर्ट र लोकदोहोरी तथा देउडाजस्ता सात वटा नयाँ विधाका खेलहरू समावेश गरिने प्रस्ताव राष्ट्रिय खेलकुद परिषद्मा प्रस्तावको माग गरिएको छ । कानुन, कार्यविधि र निर्देशिका नबन्दा समस्या भएको परिषद्ले जनाएको छ ।"
