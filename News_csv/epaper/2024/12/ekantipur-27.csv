शीर्षक,विवरण
रहेनन् भारतका पूर्वप्रधानमन्त्री सिंह,"काठमाडौं (एजेन्सी) भारतका पूर्वप्रधानमन्त्री मनमोहन सिंहको ९२ वर्षको उमेरमा निधन भएको छ । लामो समयदेखि बिरामी रहेका सिंह बेहोस भएपछि बिहीबार साँझ दिल्लीको अखिल भारतीय आयुर्विज्ञान संस्थान (एम्स) पुर्याइएको थियो । एम्सले उपचारका क्रममा बेलुकी भारतीय समयअनुसार ९ः५१ बजे सिंहको निधन भएको जनाएको हो । एम्सले विज्ञप्ति जारी गर्दै भनेको छ, उमेरसम्बन्धी उपचार गराइरहेका सिंह घरमा बेहोस भएपछि साँझ इमर्जेन्सीमा भर्ना गरिएको थियो, सबै प्रयासका बाबजुद मृत घोषणा गरियो ।सिंह ६ कार्यकाल भारतको माथिल्लो सदन राज्यसभाको सदस्य रहेका थिए । शालीन राजनीतिज्ञ सिंह जवाहरलाल नेहरू, इन्दिरा गान्धीपछि लामो समय भारतको प्रधानमन्त्री बन्न सफल भएका थिए । उनी २२ मे २००४ मा कंग्रेस नेतृत्वको संयुक्त प्रगतिशील गठबन्धन (यूपीए) सरकारको नेतृत्व गर्दै पहिलो पटक १४ औं प्रधानमन्त्री बनेका थिए । लगातार दुई कार्यकाल गरी उनी २६ मे २०१४ सम्म भारतको प्रधानमन्त्री रहेका थिए । पश्चिम पञ्जाब (अहिले पाकिस्तान) मा २६ सेप्टेम्बर १९३२ मा जन्मेका सिंहले चण्डीगढस्थित पञ्जाब विश्वविद्यालयबाट अर्थशास्त्रमा स्नातकोत्तर र पछि बेलायतको अक्सफोर्ड विश्वविद्यालयबाट विद्यावारिधि गरेका थिए । उनी भारतीय उदार अर्थ व्यवस्थाको योजनाकारका रूपमा चिनिन्छन् । सन् १९९१ मा पीभी नरसिंह राव सरकारको अर्थमन्त्री बनेपछि सिंहकै अग्रसरतामा भारतले उदार अर्थ व्यवस्थाको नीति अंगीकार गरेको थियो । त्यही नीतिको जगमा भारत अहिले अमेरिका, चीन, जर्मनी र जापानपछि पाँचौं ठूलो अर्थतन्त्र बन्न सफल भएको छलामो समय सरकारी सेवा गरेका उनी इन्दिरा गान्धीको कार्यकालमा सन् १९७१ मा वैदेशिक व्यापार मन्त्रालयको आर्थिक सल्लाहकार थिए । त्यसपछि उनलाई सन् १९७२ मा अर्थ मन्त्रालयको आर्थिक सल्लाहकार नियुक्त गरिएको थियो । यो पदमा उनले सन् १९७६ सम्म काम गरे । त्यसपछि छोटो समयका लागि भारतको राष्ट्रिय योजना आयोगको सदस्यसचिव पनि बने । उनी सन् १९८२ मा भारतको केन्द्रीय बैंक (आरबीआई) को गभर्नर नियुक्त भएका थिए ।सिंह आलोचनामुक्त भने रहेनन् । विशेष गरी प्रधानमन्त्रीका रूपमा उनको दोस्रो कार्यकाल बढी विवादित रह्यो । उनी २२ मे २००९ मा दोस्रो कार्यकालका लागि प्रधानमन्त्री बनेका थिए । दोस्रो कार्यकालमा विभिन्न घोटाला नियन्त्रण गर्न नसकेको भनेर विवादमा तानिए । प्रधानमन्त्री भए पनि कंग्रेस अध्यक्ष सोनिया गान्धीको एस म्यान भएको भन्दै उनको आलोचना भयो । उनलाई एक्सिडेन्टल प्राइममिनिस्टर का रूपमा समेत चित्रण गरिएको थियो । सिंह नेपालको राजनीति घटनाक्रमसँग पनि जोडिएका थिए । उनी प्रधानमन्त्री भएकै बेला नेपालका प्रमुख दल र तत्कालीन विद्रोही माओवादीबीच भारतको राजधानी नयाँदिल्लीमा १२ बुँदे सम्झौता भएको थियो । त्यही सम्झौतापछि तत्कालीन राजा ज्ञानेन्द्र शाहको प्रत्यक्ष शासनविरुद्ध आन्दोलनको वातावरण बनेको थियो । २०६२०६३ को जनआन्दोलनपछि बनेको सरकारको नेतृत्व गर्दै भारत भ्रमणमा गएका गिरिजाप्रसाद कोइरालालाई लिन भारतीय प्रधानमन्त्री सिंह आफैं विमानस्थलसम्म आएका थिए । उक्त घटनालाई कोइरालाको राजनीतिक कदप्रति सिंहको सम्मानका रूपमा हेरिएको थियो । त्यतिबेला सिंहले कोइरालालाई दक्षिण एसियाकै शिखर राजनीतिज्ञको संज्ञासमेत दिएका थिए ।सिंहको निधनमा भारतका प्रधानमन्त्री नरेन्द्र मोदीले श्रद्धाञ्जली व्यक्त गरेका छन् । मोदीले भारतका सबैभन्दा प्रतिष्ठित नेतामध्ये एक डा मनमोहन सिंहलाई भारतले गुमाएको बताएका छन् । साधारण परिवारबाट माथि उठेर प्रतिष्ठित अर्थशास्त्री बनेका सिंह वित्तमन्त्रीसहित भारतका विभिन्न पदमा बसेर आर्थिक नीतिमा बलियो छाप छोडेको मोदीले उल्लेख गरेका छन् । प्रधानमन्त्रीका रूपमा सिंहले भारतीय जनताको जीवन सुधारमा व्यापक प्रयास गरेको भन्दै मोदीले सिंहको प्रशंसा गरेका छन् ।"
५ वर्षमा १० हजार सैनिक र प्रहरीले जागिर छाडे,"(काठमाडौं)बुटवलका कुमार पौडेल २०६७ मा नेपाल प्रहरीमा जवानमा भर्ती भएका थिए । बीचमा बढुवा भएर सहायक हवल्दार भए । तर सेवा प्रवेशको १२ वर्षमै प्रहरीबाट राजीनामा दिएर बिदेसिए । अहिले उनी वैदेशिक रोजगारीका क्रममा पोर्चुगलमा छन् । प्रहरीको जागिरले परिवार चलाउन गाह्रो भयो । बचत त गर्नै नसकिने भयो, ३१ वर्षीय पौडेलले भने, पोर्चुगलमा दुई घण्टा काम गर्दा नेपालमा आठ घण्टा काम गरे बराबर पारिश्रमिक हुन्छ ।२०७२ मा नेपाली सेनाको सिपाही बनेका चितवनका विजय घिमिरेले ६ वर्षमै राजीनामा दिए । शारीरिक रूपमा सक्षम हुनुपर्थ्यो, रासन भत्ताले मात्र डाइट पुग्दैनथ्यो । १८ महिनामा दुई जोर कपडा र बुट मात्र पाइन्थ्यो । तलब बचत गर्न गाह्रो भएपछि जागिर छोडें, उनले भने । राजीनामा दिने बेला उनको तलब २४ हजार रुपैयाँ थियो । घिमिरे अहिले संयुक्त अरब इमिरेट्स (यूएई) को राजधानी अबुधाबीमा सीसीटीभी क्यामेरा अपरेटर र सेक्युरिटी गार्डका रूपमा कार्यरत छन् । नियमित रूपमा घरमा पैसा पठाइरहन पाएकामा अहिले आफू खुसी रहेको उनले सुनाए ।पौडेल र घिमिरेले जस्तै पछिल्लो पाँच वर्षमा मात्रै सेना, प्रहरी र सशस्त्र प्रहरीका १० हजारभन्दा बढीले जागिर छाडेका छन् । यो संख्या यही अवधिमा अनिवार्य अवकाशमा जानेको संख्याभन्दा करिब दोब्बर हो । जागिर छाड्नेको संख्या सबैभन्दा बढी नेपाल प्रहरीमा छ । एक जना जवानलाई भर्नादेखि तालिम सकेर फिल्डमा खटाउँदासम्म राज्यले ५ देखि ८ लाख रुपैयाँसम्म खर्च गर्छ । तर तालिम लिएर अनुभवी भएपछि सेवामा खट्नुपर्ने जनशक्तिले बीचमै जागिर छाड्दा राज्यलाई घाटा छ । यसरी जागिर छाड्ने लहर रोक्न सरकारबाट प्रभावकारी पहल भएको छैन । हालै मात्र प्रहरी र सशस्त्रका तल्लो तहका कर्मचारीलाई केही राहत हुने गरी कानुन संशोधन गर्ने तयारी गरिएको छ । नेपाल प्रहरी प्रधान कार्यालयका अनुसार आर्थिक वर्ष २०७६०७७ देखि २०८०२०८१ सम्म ४ हजार ७ सय ३ जनाले जागिर छाडेका छन् । यस अवधिमा अनिवार्य अवकाश हुनेको संख्या २ हजार ४ सय ६७ छ । चालु आर्थिक वर्षमा कात्तिकसम्म ५ सय ९ जनाले नेपाल प्रहरीको जागिर छाडे, अनिवार्य अवकाश भने २ सय ४८ जनाले पाए ।सशस्त्र प्रहरी बलमा राजीनामा दिने र अनिवार्य अवकाश रोज्नेको अन्तर ५ वर्षमा झन्डै ११ गुणा देखिन्छ । आर्थिक वर्ष २०७६७७ देखि २०८०२०८१ सम्म २ हजार ८ सय १५ जनाले जागिर छाड्दा अनिवार्य अवकाश हुनेको संख्या २ सय २६ जना थियो । चालु आर्थिक वर्ष सुरु भएपछि हालसम्म ४ सय ४९ जनाले राजीनामा दिएको सशस्त्र प्रहरी बलका प्रवक्ता डीआईजी कुमार न्यौपानेले जानकारी दिए । उनका अनुसार यस अवधिमा २५ जनाले अनिवार्य अवकाश लिएका छन् ।नेपाली सेनामा २०७६ देखि २०८० सम्ममा २ हजार ६ सय ९७ जनाले राजीनामा दिएका छन् । अनिवार्य अवकाशसहित अन्य कारणले सेनाको जागिर छाड्नेको संख्या भने २ हजार ५ सय ६३ छ । ११ वर्षमा ७ हजार ९ सय ४२ जनाले निवृत्तभरण नपाउने गरी सेनाको जागिरबाट राजीनामा दिएको तथ्यांक छ । त्यही समयमा अनिवार्य अवकाशसहित विविध कारणले नेपाली सेना छाड्ने संख्या भने ६ हजार ५ सय ९७ छ । ५ वर्षको अवधिमा नेपाली सेना, नेपाल प्रहरी र सशस्त्र प्रहरीमा गरी १० हजार २ सय १५ जनाले बीचैमा राजीनामा दिएका हुन् । यही अवधिमा अनिवार्य अवकाश हुनेको कुल संख्या ५ हजार २ सय ५६ छ ।नेपाल प्रहरीमा सबैभन्दा बढी राजीनामा दिनेमा हवल्दार छन् । पाँच वर्षमा १ हजार ९ सय ६४ हवल्दारले राजीनामा दिएका छन् । सहायक निरीक्षकबाट राजीनामा दिनेको संख्या ९ सय ८ छ । राजीनामा दिने अन्यमा प्रहरी जवान ६ सय ९८, नायब निरीक्षक ३ सय १९, वरिष्ठ हवल्दार २ सय ७७, सहायक हवल्दार २ सय २२, कार्यालय सहयोगी २ सय ९, निरीक्षक ४३ र वरिष्ठ नायब निरीक्षक ३६ जना छन् । यस्तै, प्रहरी नायब उपरीक्षक १५, प्रहरी वरिष्ठ उपरीक्षक ६, प्रहरी उपरीक्षक ४ र प्रहरी नायब महानिरीक्षक २ जनाले पनि यही बीचमा राजीनामा दिएका छन् ।सशस्त्र प्रहरी बलतर्फ सबैभन्दा धेरै १ हजार ३ सय ६५ वरिष्ठ हवल्दारले जागिर बीचैमा छाडेका छन् । त्यस्तै ४ सय ९० जवान र २ सय ३६ प्रहरी नायब निरीक्षकले पछिल्लो ५ वर्षमा राजीनामा दिएका छन् । राजीनामा दिने अन्यमा २ सय ६ सहायक हवल्दार, १ सय ५४ हवल्दार, १ सय ४३ प्रहरी परिचर, २७ निरीक्षक, १३ नायब उपरीक्षक, ११ वरिष्ठ नायब निरीक्षक र ६ प्रहरी उपरीक्षकले राजीनामा दिएका छन् । नेपाली सेनाले भने तहगत विवरण उपलब्ध गराएन ।अनिवार्य अवकाश र राजीनामासँगै नियुक्ति बदर, सेवाबाट बर्खास्त, अशक्त अवकाश, मृत्युलगायतका कारणले पनि सेवाबाट कतिपय सैनिक, प्रहरी र सशस्त्र प्रहरी अलग हुन्छन् । राजीनामा दिनेको संख्या भने अरूको तुलनामा निकै धेरै छ । नेपाली सेनामा करिब ९६ हजार, नेपाल प्रहरीमा करिब ८० हजार र सशस्त्र प्रहरीमा करिब ३७ हजार दरबन्दी छ ।जागिर छाड्नेमा तल्लो तहका प्रहरी, सशस्त्र र सैनिक बढी छन् । उनीहरू प्रायः सबैको एकैखाले गुनासो छ आर्थिक सुरक्षा । बढ्दो महँगीका बीच प्राप्त हुने तलबले परिवारको गुजारा चलाउनै मुस्किल हुने उनीहरू बताउँछन् । कतिपय भने माथिल्लो तहका अधिकारीबाट हेपाइ सहनुपर्ने, चाहेका बेला सहजै बिदा नपाउने जस्ता कारणले विकल्पमा जान्छन् । ओभरटाइम ड्युटी र कार्यसम्पादन मूल्यांकनमा असन्तुष्टिका कारण राजीनामा दिएर हिँड्नेहरू पनि छन् ।२०६४ सालमा प्रहरी जवानमा भर्ती भएका चितवनका कृष्ण लामिछानेले बीचैमा जागिर छाड्नुको कारण यस्तै छ । तल्लो तहको जागिरे थिएँ । सिनियरले हेप्थे । आफूलाई आवश्यक पर्दा बिदा पाउन गाह्रो हुन्थ्यो, उनले भने । लामिछाने प्रहरी सेवाको जागिर छाडेर विदेश गएका थिए । दुई वर्षपछि फर्किएर उनले काठमाडौंचितवन रुटमा माइक्रोबस व्यवसाय चलाइरहेका छन् । अहिले खुसी छु । सामाजिक काममा सक्रिय हुन पाएको छु, उनले भने ।प्रहरीको जागिर छाडेर हाल पोर्चुगलमा रहेका कुमार पौडेल राज्यले प्रहरीलाई गरेको बेवास्ताका कारण पनि जागिर छाडेको बताउँछन् । वडाका सामान्य कर्मचारीले पनि बाइक र यातायात सुविधा पाउँछन् तर प्रहरीका लागि कार्यालयमा राम्रो कुर्सीसमेत हुँदैन, उनले भने, धेरै ठाउँमा प्रहरीको आफ्नै कार्यालय भवन छैन । एउटा कोठामा २०२५ जना भेडाबाख्राजसरी सुत्नुपर्छ । खोलाको छेउमा कार्यालय रहेको ठाउँमा जागिर छँदा बर्खामा बाढी आउने डरले धेरै रात निदाउन नसकेको उनले सुनाए । प्रहरीको जागिर राम्रो भए पनि पेसाप्रति सम्मान घट्दै गएको उनले महसुस गरेका छन् । आर्थिक आवश्यकता र थप सम्मानित जीवनको खोजीले पनि मलाई विदेश उड्न प्रेरित गर्यो, पौडेलले भने ।कुनै सरकार तथ्यांक नभए पनि सेना, प्रहरी र सशस्त्रको तल्लो तहबाट जागिर छाड्नेहरू प्रायः वैदेशिक रोजगारीमा जाने गरेको पाइएको छ । उनीहरू प्रायः दुबई, अफगानिस्तान, इराक, सिंगापुरका विभिन्न कम्पनीमा सेक्युरिटी गार्ड र त्यहाँकै प्रहरीमा भर्ती हुने गरेका छन् । कोहीले भने डीभी चिट्ठा परेर जागिर छाड्ने गरेका छन् ।माथिल्लो तहमा भने प्रायः प्रतिष्ठा का कारण राजीनामा दिनेको संख्या बढी देखिन्छ । नेपाल प्रहरीको महानिरीक्षकमा सर्वेन्द्र खनालको नियुक्तपछि रुष्ट भएका तत्कालीन प्रहरी नायब महानिरीक्षक (डीआईजी) रमेश खरेलले २०७४ चैतमा राजीनामा दिएका थिए । खरेल महानिरीक्षकका आकांक्षी थिए । त्यसअघि २०७४ असोजमा अर्का डीआईजी नवराज सिलवालले पनि उमेर हद हुँदै राजीनामा दिएका थिए । उनको असन्तुष्टि पनि खरेलकै जस्तो थियो । सिलवाल महानिरीक्षकमा दाबेदार थिए । सरकारले प्रकाश अर्याललाई अघि सारेपछि उनले राजनीमा दिएका हुन् ।नेपाल प्रहरीका पूर्वएआईजी बमबहादुर भण्डारी यहाँको कम तलबभत्ता, अवकाशपछिको आर्थिकसामाजिक असुरक्षाको चिन्ताजस्ता कारणले बीचैमा सेवा छाड्नेको संख्या बढेको बताउँछन् । तल्लो तहमा रहेर सेवा गर्दा आउने पारिश्रमिक र पेन्सनले आर्थिक सुनिश्चितता देखिँदैन । त्यसकारण राम्रो अवसर पाउँदा यो पेसा छाड्नु स्वाभाविक नै हो, उनले भने, यहाँ तालिम लिएका र सेवा दिएकालाई विदेशमा प्राथमिकता दिइँदो रहेछ । जागिरमा टिकाउन रासन, तलब सुविधासँगै पारिवारिक सुरक्षाको ग्यारेन्टी पनि राज्यले गर्नुपर्ने भण्डारीको धारणा छ । नेपाल प्रहरीका प्रवक्ता प्रहरी वरिष्ठ उपरीक्षक विश्व अधिकारी भने कतिपयले बीचैमा राजीनामा दिनुलाई सामान्य प्रक्रिया मान्छन् । राम्रो अवसर पाएपछि मानिस त्यसको पछि जान्छन्, उनले भने ।प्रहरीमा बीचैमा जागिर छाड्नेको संख्या बढ्न थालेपछि त्यसलाई रोक्न आन्तरिक परिपत्र जारी भएको थियो । पत्रमा समस्या पहिचान गरी संगठनमै रहेर काम गर्ने वातावरण बनाउन र अनुभवको प्रमाणपत्र वितरणमा कडाइ गर्न भनिएको थियो तर त्यो प्रभावकारी हुन नसकेको प्रहरी अधिकारीहरू बताउँछन् । जागिर छाड्ने क्रम बढ्दा संगठन र राज्यलाई ठूलो घाटा पुगेको नेपाली सेनाका पूर्वसहायक रथी सुरेश शर्मा बताउँछन् । एउटा सामान्य व्यक्तिलाई योग्य बनाउन राज्यले ठूलो लगानी र समय खर्च गरेको हुन्छ । संगठन र जिम्मेवारीमा अनुभवी भइसकेको व्यक्तिले जागिर छाड्दा ठूलो असर पर्छ, ऊमाथि राज्यले गरेको लगानी खेर जान्छ, शर्माले भने ।नेपाल प्रहरीमा २०७५ देखि २०८१ भदौ २८ सम्ममा प्रहरी जवान र कार्यालय सहयोगीमा ५ पटक गरेर २० हजार ४ सय २६ जनाका लागि भर्ती खुलाइएको थियो । दरखास्त ३ लाख २३ हजार ६ सय ६३ वटा पर्यो । प्राविधिक समूहतर्फ ३ हजार ३ सय ८२ जना माग हुँदा ४४ हजार १ सय ६१ जनाले आवेदन दिए । जनपद समूहतर्फ २ हजार ७ सय ३५ जना माग भएकामा १ लाख ७ हजार ६ सय ५८ जनाले दरखास्त दिएका थिए ।सशस्त्र प्रहरी बलतर्फ आर्थिक वर्ष २०७६२०७७ देखि अहिलेसम्म सहायक निरीक्षक, जवान, परिचरलगायतमा ८ हजार ३ सय ५४ जनाको माग भएको थियो । त्यसमा १ लाख ८६ हजार ३ सय ९६ जनाले आवेदन दिए । नेपाली सेनातर्फ अधिकृत क्याडेटतर्फ २०७६ देखि १ हजार ५ सय ६७ जना माग भएकामा २९ हजार ९ सय ६९ जनाको आवेदन परेको थियो । सैन्यतर्फ ३५ हजार ३ सय ३५ जना माग भएकामा ३० हजार ७ सय १९ जनाले दरखास्त दिए ।"
नरबहादुरको घिस्रिरहेको जिन्दगी,"(खत्याडी, डोटी) बोगटान फुडसिल गाउँपालिका७ खत्याडीका नरबहादुर बोहरा अशक्त छन् । दुवै हातका औंला पन्जासहित बाउँडिएका छन् भने मसिना खुट्टा विपरीत दिशातर्फ मोडिएका छन् । घिस्रिएरै भए पनि उनी काम गर्छन्, बजारसम्म पुगेर किनमेल गर्छन् र घरमा अरूलाई सघाउँछन् । ५२ वर्षीय नरबहादुरले १ वर्षको उमेरमै बुबा गुमाए, १७ वर्षको हुँदा आमा । चार दाजुभाइमध्ये उनी कान्छा हुन् । एक बहिनी छिन् । दुई दाजु बितिसके । अविवाहित नरबहादुर अहिले जेठी भाउजू र भतिजीसँगै बसेका छन् ।नरबहादुरले सामाजिक सुरक्षा भत्ताको रकम घर चलाउन तथा भाउजू र भतिजीको आवश्यक पर्ने कुरामा खर्चने गरेको सुनाए । उनी परिवारमा परिआउँदा खाना पकाउन पनि सहयोग गर्छन् । घस्रँदै नजिकैको खत्याडी बजारसम्म पुगेर किनमेल गर्छन् । मन त कहाँकहाँ उड्छ, अरू मानिसजस्तै हिँड्न सके हुन्थ्यो भन्ने लाग्छ, नरबहादुरले भने, त्यो असम्भव छ भन्ने बुझ्छु तर पनि मनले मान्दैन । पीडा मनभित्र छन्, मनभित्रै रहने भए । धेरै नकोट्याउनूस् ।सानो छँदा आफूमा पढ्ने हुटहुटी धेरै नै रहेको उनले सुनाए । उनी घिस्रिएरै विद्यालयसम्म पुग्थे । बर्खाको पानीले बनाएका खोल्साखोल्सीका अप्ठ्यारो र उकालोओरालो छिचोलेर उनी नियमित विद्यालय जान्थे । घरबाट करिब एक किलोमिटर टाढा रहेको विद्यालय धाएर उनले कक्षा ५ सम्म पढे । सक्दैनस्, बिचरा छस् भनेर परिवारले विद्यालय पठाउनै चाहँदैनथे, उनले भने, परिवारसँग विद्रोह गरेर पढ्न जाने गरेको थिएँ तर शिक्षककै कारण पढाइ रोकियो । कक्षा ५ को अन्तिम परीक्षा दिने बेला उनले शिक्षकलाई बाध्यता सुनाए । आफ्ना हातखुट्टा अशक्त भएकाले निर्धारित समयमै परीक्षा सक्नका लागि लेखिदिने सहयोगी साथी दिनुपर्ने प्रस्ताव राखे । मलाई अशक्त भएकामा बरु त्यति ग्लानि थिएन तर शिक्षकले तँ जस्तालाई केका लागि सहयोगी चाहियो भनेर जवाफ लगाए, मेरो त मुटु नै छेडिएजस्तो भयो, बोहराले भने, त्यस दिनबाट जेजति वेदना छन्, तिनलाई मनभित्रै राख्न थालें, कसैलाई सुनाएर हुनेवाला केही छैन भन्ने लाग्न थाल्यो ।शारीरिक अशक्त भएकाले विद्यालय गएर के गर्छौ भनी परिवार र समाजका व्यक्तिले रोक्न खोजे पनि आँट गरेर मिहिनेतका साथ पढिरहेको थिएँ, उनले सुनाए, तर आफूले भगवान्सरह मानेको शिक्षकले नै कटु वचन लगाउँदा छातीमा खिल बनेर गड्यो, सहनै गाह्रो भयो, त्यस दिनबाट विद्यालयको आँगन नै टेकिनँ ।नरबहादुरका छिमेकी हुन् देवबहादुर बम । अशक्त भए पनि नरबहादुर पढाइमा जेहेनदार रहेको बम बताउँछन् । ४ कक्षामा पढ्दापढ्दै कक्षा ३ सम्मकालाई ट्युसन पढाउने मान्छे हुन् उनी, बमले भने, अक्षर पनि निकै राम्रा थिए तर दुर्भाग्य ५ कक्षाभन्दा माथि पढ्न पाएनन् ।गाउँमा पढेलेखेका व्यक्ति नभएका बेला नरबहादुरले विभिन्न विद्यालयका विद्यार्थीलाई पढाए । गुरुदेव प्रावि दमौलीमा ४ वर्ष, सुनपाली प्रावि बडीकेदारमा डेढ वर्ष, खत्याडी माविमा केही वर्ष पढाए । विद्यालयका पाठ्यक्रम परिवर्तन र विभिन्न नीतिनियम बन्दै गएपछि भने उनले शिक्षण पेसा छोड्नुपर्यो । उनी ठान्छन् जुन दिन घिस्रिन सकिन्न, दिनचर्या त्यसै दिनदेखि कहालीलाग्दो हुनेछ । छरछिमेकी, नेता, जनप्रतिनिधिदेखि पत्रकारसम्म आएर पीडा र व्यथा सोध्छन्, उनी भावुक बने, गुम्सिएका व्यथा सुनाएर के गरौं, जे छ मनमै छ, गुम्स्याएर राख्नुमै चित्त बुझाउँछु ।"
जगमग साउदीभित्र मृत्युदण्डको अँध्यारो शृंखला,"(काठमाडौं)साउदी युवराज मोहम्मद बिन सलमानले सन् २०२२ मा साउदी अरबलाई नयाँ खुला राज्य बनाउने योजना अघि सारेका थिए । एमबीएस का रूपमा चिनिने सलमानले योजनाअन्तर्गत हत्याका मुद्दामा बाहेक मृत्युदण्डको सजाय हटाइएको दाबी गरेका थिए । तर यस वर्ष मृत्युदण्ड दिइएकाको संख्याले भने साउदीमा मानवअधिकारको अवस्था उस्तै भयावह रहेको देखिएको छ । साउदी अरबले यस वर्ष ३ सय ३० जनालाई मृत्युदण्ड दिएको छ । यो संख्या दशकौं यताकै सबैभन्दा ठूलो हो । समाचार संस्था रोयटर्सका अनुसार हाल सार्वजनिक मृत्युदण्डको संख्या मानवअधिकारवादी संस्था रिप्रिभले संकलन गरेको तथ्यांकमा आधारित छ । उक्त तथ्यांकलाई समाचार संस्था रोयटर्सले प्रमाणित गरेको जनाएको छ । साउदी अरबले गत वर्ष १ सय ७२ जनालाई मृत्युदण्ड दिएको थियो । सन् २०२२ को तुलनामा उक्त संख्या केही कम हो । सन् २०२२ मा १ सय ९६ जनालाई मृत्युदण्ड दिइएको थियो । तर यस वर्षको तथ्यांक भने निकै उकालो लागेको छ । २०१७ जुन २१ मा युवराज बनेका एमबीएसले सामाजिक आधुनिकीकरण नीतिअन्तर्गत महिलाहरूलाई रंगशालामा खेल हेर्न पाउने, सवारी चालक अनुमतिपत्र दिने, हलमा गएर फिल्म हेर्न पाउने, सांगीतिक कार्यक्रम हेर्न पाउने, अभिभावकबिना विदेश यात्रा गर्न पाउनेलगायतका अधिकार प्रदान गरेका थिए । महिलाका लागि विश्वमै सबैभन्दा अनुदार कानुन भएको मुलुकमध्येमा पर्ने साउदी अरबमा एमबीएसको नेतृत्वमा केही सुधार भएका छन् । यद्यपि यस्ता परिवर्तनहरूको साउदी रुढिवादी सामाजिक संघसंस्थाहरूले विरोध गर्दै आएका छन् । उनीहरूले त्यस्ता निर्णयका कारण साउदी नागरिकको नैतिकता भ्रष्ट हुने बताउने गरेका छन् ।साउदीमा राजनीतिक, आर्थिक, शैक्षिक र सांस्कृतिक रूपान्तरणका लागि एमबीएसले भिजन २०३० योजना अघि सारेका छन् । योजनाअन्तर्गत साउदीले कडा धार्मिक प्रतिबन्ध र मानव अधिकार उल्लंघन हुने राष्ट्रको परिचय फेर्न अर्बौं अमेरिकी डलर खर्च गरिरहेको छ । पछिल्लो समय साउदीले आफूलाई पर्यटन र मनोरञ्जन क्षेत्रमा रूपान्तरण गर्न चाहेको छ । त्यस्तै, एमबीएसको भिजन २०३० योजनाअन्तर्गत साउदीलाई वैश्विक लगानी केन्द्र बनाउने लक्ष्यअन्तर्गत सन् २०३४ को विश्वकप फुटबल आयोजना गर्दै छ । साउदी अरबले १० वर्षपछि आयोजना गर्ने विश्वकपलाई महत्वाकांक्षी परियोजनाका रूपमा लिएको छ । विश्वकपकै लागि साउदीले ११ वटा रंगशाला निर्माण गर्दै छ । त्यस्तै, विमानस्थल, सडक, रेल, होटललगायतका आधुनिक पूर्वाधारहरूको निर्माण गर्ने पनि साउदी सरकारको लक्ष्य छ । तर विदेशी कामदारको श्रम शोषणका मामिलामा पनि साउदी अरब निकै विवादित छ । अन्तर्राष्ट्रिय मानवअधिकारवादी संस्थाहरू एम्नेस्टी इन्टरनेसनल, ह्युमन राइट्स वाचलगायतले साउदी सरकारले आप्रवासी श्रमिकमाथिको शोषण रोक्न र क्षतिपूर्ति प्रदान नगरेको बताउने गरेका छन् । साउदी सरकारले आप्रवासी श्रमिकको न्यूनतम तलब निर्धारण गरेको छैन । श्रमिक भर्ना गर्ने बेला तोकिएको न्यूनतम तलब र खातामा आउने तलब नै फरक पर्छ । रोजगारदाताले उचित तलब र सेवासुविधा नदिने र कामका लागि साउदी जान लाग्ने सबै लागत शुल्क आफैंले बेहोर्नुपर्ने बाध्यताका कारण पनि साउदी सरकार आलोचित छ । साउदी अरबले मानवअधिकार उल्लंघनको आरोप अस्वीकार गर्दै आएको छ । साउदी अधिकारीहरूले राष्ट्रिय सुरक्षाका लागि त्यस्ता कदम चाल्नुपरेको बताउने गर्छन् । साउदीले यस वर्ष गैरघातक अपराधसँग सम्बन्धित १ सय ५० भन्दा बढी व्यक्तिहरूलाई मृत्युदण्ड दिएको छ । अधिकारवादी समूहहरूले यो अन्तर्राष्ट्रिय कानुनविपरीत भएको बताएका छन् । ती मृत्युदण्डहरू मुख्यतः अपदस्थ सिरियाली राष्ट्रपति बसर अलअसदको नेतृत्वमा सिरियाबाट एमफेटामाइनजस्तै लागूऔषध क्याप्टागनको तस्करीसँग सम्बन्धित थिए ।त्यस्ता मृत्युदण्डहरूमा गैरघातक आतंकवादको मुद्दा लगाइएका व्यक्तिहरू पनि समावेश थिए । खासगरी यस्तो मुद्दा सरकारविरोधी प्रदर्शनहरूमा भाग लिनेहरूविरुद्ध प्रयोग गरिने अधिकारवादी समूहहरूको भनाइ छ । यस वर्ष कुल मध्यपूर्व, अफ्रिका र एसियाका एक सयभन्दा बढी विदेशी नागरिक समावेश छन् । तर यसबारे साउदी सरकारको सञ्चार कार्यालयले थप विवरण नदिएको समाचार संस्था रोयटर्सले जनाएको छ ।सन् २०१७ मा राजदरबारमा कु गर्दै सत्ता हातमा लिएपछि एमबीएसले आफ्ना विरोधीलाई लक्षित गर्दै आएका छन् । एमबीएसमाथि सन् २०१८ मा साउदी पत्रकार जमाल खसोग्गीको हत्या आरोप लागेको छ । खसोग्गीको टर्कीको इस्तानबुलस्थित वाणिज्य दूतावासमा हत्या भएको थियो । उक्त घटनापछि साउदी अरब र यसका शासक एमबीएसले अन्तर्राष्ट्रिय समुदायले चर्को निन्दा सामना गर्नुपरेको थियो । खसोग्गीको मृत्युपछि पश्चिमा सरकारहरूले लामो समय सायदी अरब र यसका शासकलाई बेवास्ता गरेका थिए । अमेरिकी राष्ट्रपति जो बाइडेनले सन् २०२० को राष्ट्रपतीय चुनावी अभियानका दौरान साउदी अरबलाई अन्तर्राष्ट्रिय समुदायबाट अलग बनाउने बताएका थिए । तर सन् २०२२ मा उनले साउदी अरबको भ्रमण गरे । अमेरिकाले खसोग्गीको हत्या गर्न साउदी युवराज एमबीएसले निर्देशन दिएको बताएका थियो । अमेरिकी गुप्तचर एजेन्सी सीआईए को एक प्रतिवेदनमा निर्वासनमा रहेका पत्रकार खसोग्गीलाई पक्रिन वा मार्नलाई एमबीएसले अनुमति दिएको उल्लेख गरिएको थियो । हाम्रो आकलन छ कि युवराज सलमानले इन्तानबुल अप्रेसनका लागि अनुमति दिएका थिए, जसको उद्देश्य पत्रकार खसोग्गीलाई पक्रिनु या मार्नु थियो, प्रतिवेदनमा भनिएको छ । साउदी विदेश मन्त्रालयले भने सीआईएको दाबी खारेज गर्दै उक्त रिपोर्ट खसोग्गी हत्या मामलामा अपमानजनक र गलत निष्कर्षमा पुग्ने गरी ल्याइएको बताएको थियो । यो रिपोर्ट नक्कली हो । हामीले यसअघि नै प्रस्ट भनिसकेका छौं कि खसोग्गी हत्या साउदी कानुनको उल्लंघन हुने गरी गरिएको संगीन अपराध हो, मन्त्रालयले जारी गरेको विज्ञप्तिमा उल्लेख थियो । साउदी राजसंस्थाको कट्टर आलोचक मानिने खसोग्गीको २०१८ अक्टोबर २० मा टर्कीको इस्तानबुलस्थित साउदी वाणिज्य दूतावासमा हत्या भएको थियो । उनी आफ्नी टर्किस प्रेमिका हतिज जेंगिजसँग विवाह गर्न आवश्यक कागजात लिन उनी दूतावास पुगेका थिए । दूतावास छिरेको सीसीटीभी फुटेजमा देखिए पनि बाहिर निस्किएको भने देखिएको थिएन । अमेरिकाका लागि तत्कालीन साउदी राजदूत प्रिन्स खालिद बिन सलमानले इस्तानबुलस्थित साउदी दूतावासमा कागजात पाइने र त्यहाँ जान सुरक्षा प्रत्याभूति गराएपछि खसोग्गी पुगेका बताइएको थियो । तर खालिदले भने खसोग्गीसँग आफ्नो कुनै सम्पर्क नभएको बताएका थिए । साउदी अरबले भने खसोग्गीको हत्या एउटा दुष्ट समूहले गराएको बताउने गरेको छ । युवराज एमबीएसले सन् २०१९ मा साउदी नेताको रूपमा खसोग्गी हत्याको आफूले जिम्मेवारी लिने तर आफूले निर्देशन नदिएको बताएका थिए । साउदीका कुनै एक नागरिकमाथि आफ्नै अधिकारीहरूबाट यस्तो अपराध हुन्छ भने एक नेताको रूपमा मैले जिम्मेवारी लिनुपर्छ, उनले भनेका थिए ।खसोग्गीको हत्याको आरोपमा १८ जना पक्राउ परेका थिए । तीमध्ये पाँच जनालाई साउदीस्थित एक अदालतले मृत्युदण्डको सजाय सुनाएको थियो । तीन जनालाई २४२४ वर्षको जेल सजाय सुनाएको थियो । पछि उनीहरूलाई सुनाइएको मृत्युदण्डको सजाय संशोधन गर्दै २० वर्षको कैदमा झारिएको थियो । घटनाबारे एमबीएसका सल्लाहकार साउद अलखतानीसँग सोधपुछ गरिएको भए पनि उनीमाथि कुनै अभियोग भने लगाइएन । सन् २०१९ मा संयुक्त राष्ट्रसंघका उच्च अधिकारी एग्नेस केलमार्डले साउदी सरकारले योजनाबद्ध रूपमा खसोग्गीको हत्या गरेको दाबी गर्दै आरोपितविरुद्ध चालिएको कानुनी कदम न्यायसंगत नभएको बताएका थिए । खसोग्गी कुनै समय साउदी राजपरिवारका सल्लाहकार थिए । तर एकाएक सम्बन्ध बिग्रिएपछि उनी सन् २०१७ देखि अमेरिकामा निर्वासनमा थिए । त्यहाँस्थित वासिङ्टन पोस्टमा स्तम्भ लेख्दै उनले साउदी युवराजका नीतिको चर्को आलोचना गर्ने गरेका थिए । साउदी अरबले नाबालिगहरूलाई पनि मृत्युदण्डको सजाय दिएको र अपराध स्वीकार गराउनका लागि यातना दिने गरेको अधिकारवादी समूहहरूको भनाइ छ । दशकौंसम्म साउदीले सार्वजनिक स्थल वा चौबाटोमा तरबारले टाउको काटेर साप्ताहिक रूपमा मृत्युदण्ड दिने गरेको थियो । तर त्यहाँ विगतको रक्तपातपूर्ण इतिहासको कुनै संकेत छैन । पछिल्लो समय ती स्थानमा क्याफे तथा रेस्टुरेन्टहरू सञ्चालनमा छन् । दमन झन् बढ्दै गएको छ, तर तपाईंले त्यो देख्न पाउनुहुन्न, एम्नेस्टी इन्टरनेसनलका अनुसन्धानकर्ता दाना अहमदले रोयटर्ससँग भनेका छन् । मृत्युदण्ड दिइएका व्यक्तिका आफन्तहरूले पनि सुरक्षा चिन्ताका कारण आफ्नो नाम बताउन चाहँदैनन् । तीमध्ये कतिपयले साउदी कानुनी प्रणालीमा कठिनाइहरूको सामना गरेको बताएका रोयटर्सले जनाएको छ । लागूऔषधको आरोपमा पक्राउ परेका एक विदेशी नागरिकका आफन्तले मृत्युदण्ड पाएका व्यक्ति तटनजिकै माछा मार्दै गर्दा पक्राउ परेका र उनका साउदी अरबमा कुनै वकिल वा प्रतिनिधि नभएको बताएका छन् । त्यस्तै, अर्का प्रतिवादीका परिवारिक सदस्यले तीन वर्षभन्दा बढी समयदेखि फौजदारी अदालतमा उपस्थित भएर पनि आफूविरुद्ध कुनै प्रमाण नभेटिएको बताए । एमबीएसले सन् २०२२ को एक अन्तर्वार्तामा साउदी अरबले हत्याका घटनाहरूबाहेक मृत्युदण्डलाई हटाएको बताएका थिए । तर कुरानअनुसार मृत्युदण्डको सजाय हुने विषय भने आफूले पनि परिवर्तन गर्न नसक्ने र त्यसमा लागि आफू शक्तिहीन भएको उनको दाबी थियो । एजेन्सीहरूको सहयोगमा"
दलहरू नै दलीय ट्रेड युनियनको विपक्षमा,"(काठमाडौं)स्थायी सरकार मानिने निजामती कर्मचारीतन्त्रमा राजनीतिक दलपिच्छेका ट्रेड युनियनलाई प्रतिबन्ध लगाउनुपर्नेमा राजनीतिक दलहरू एकमत देखिएका छन् । प्रतिनिधिसभाअन्तर्गतको राज्य व्यवस्था तथा सुशासन समितिको बिहीबार भएको बैठकमा राजनीतिक दलका प्रमुख सचेतक र सचेतकले निजामती कर्मचारीमा पार्टीगत ट्रेड युनियनको विपक्षमा धारणा राखेका हुन् । संघीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयक माथि धारणा राख्दै लोक सेवा आयोगका पूर्वअध्यक्ष उमेश मैनाली, पूर्वमुख्यसचिव विमल कोइरालासँगै कर्मचारीतन्त्रका विज्ञहरूले दलगत कर्मचारी ट्रेड युनियनको विरोध गरेका थिए । त्यसलगत्तै राजनीतिक दलहरूको धारणा राख्दै प्रमुख सचेतक र सचेतकहरूले पनि कर्मचारीमा दलगत ट्रेड युनियन खारेज गर्न राज्य व्यवस्था तथा सुशासन समितिलाई सुझाव दिए । जनताको करबाट तलब खाने र नीतिगत निर्णयमा संलग्न हुने निजामती कर्मचारीलाई राजनीतिक दलको भ्रातृ संगठनका रूपमा ट्रेड युनियन खोल्न दिन नहुने उनीहरूको भनाइ थियो । विधेयकमाथि छलफलका क्रममा सत्तारूढ कांग्रेसका प्रमुख सचेतक श्यामकुमार घिमिरेले दलगत कर्मचारी ट्रेड युनियन खारेज गर्नुपर्ने बताए । पार्टीगत ट्रेड युनियन त खोल्न दिनै हुँदैन, सरकारी पेरोल मा रहेकाले कुनै पनि पार्टीको सदस्यता लिन पाइँदैन भनेर कानुनले व्याख्या गरेको छ, उनले भने, यो पार्टीकै धारणा हो, पार्टीगत ट्रेड युनियन त हटाउनै पर्छ । पार्टीपिच्छे कर्मचारी ट्रेड युनियन गठन गर्ने, सरकारी खर्चमा भवन निर्माण गरेर कार्यालय दिने, हरेक कार्यालयमा युनियनको बोर्ड झुन्ड्याउने कार्य गलत भएको कांग्रेस प्रमुख सचेतक घिमिरेको टिप्पणी थियो । एउटा मात्रै ट्रेड युनियन राख्दा पनि निर्णय प्रक्रियामा सहभागी हुने शाखा अधिकृतलाई सहभागी वा सदस्य बन्न दिने कि नदिने भन्नेमा छलफल गर्नुपर्ने उनले बताए । एउटा मात्र ट्रेड युनियन राख्दाखेरि शाखा अधिकृतलाई सदस्य बन्न दिनु हुँदैन, उनले भने । सरकारको नेतृत्व गरिरहेको एमालेका प्रमुख सचेतक महेश बर्तौलाले पनि कर्मचारी ट्रेड युनियनलाई व्यवस्थित बनाउने कानुनी व्यवस्था आवश्यक रहेको बताए । नेपालको लोकतान्त्रिक उपलब्धिमा ट्रेड युनियनले असाधारण योगदन पुर्याएको छ, यसका लागि उहाँहरूप्रति हामीले सम्मान गर्नुपर्छ । आजको सन्दर्भमा यसलाई कसरी व्यवस्थित गर्ने भन्नेमा विभिन्न कोणबाट प्रश्न उठेका छन्, उनले भने, लोकतन्त्रमा पेसागत हित प्रवर्द्धनसँग जोडिएका कुरामा बन्देज लगाउनु उपयुक्त हुँदैन । तर कतिपय यस्ता कुरा हुन्छन् जसमा पेसागत हकहितको कुराभन्दा पनि राजनीतिक कुरा बढी हुने गरेका छन् । बर्तौलाले नीतिगत निर्णय प्रक्रियामा सहभागी हुने शाखा अधिकृतलाई ट्रेड युनियनमा राख्ने कि नराख्ने विषयमा बहस गर्नुपर्ने बताए । ट्र्डे युनियन गठन गर्ने र त्यसमा आबद्ध हुने कर्मचारीको अधिकार भए पनि नेपालमा त्यसको दुरुपयोग भएको रास्वपाकी सचेतक निशा डाँगीको भनाइ थियो । नेपालमा कर्मचारी ट्रेड युनियनहरू दलका भ्रातृ संगठन बनेका छन् । यो हटाउन कर्मचारीको हकहितका लागि एउटा मात्र ट्रेड युनियन बनाउनुपर्छ । राप्रपाकी सचेतक बिना लामाले पनि निजामती सेवामा ट्रेड युनियन पूर्ण रूपमा खारेज गर्ने गरी कानुन बनाउनुपर्ने धारणा राखिन् । ट्रेड युनियन पार्टीगत भर्ती केन्द्र भए । कर्मचारीभित्र ट्रेड युनियन पूर्ण रूपमा खारेज गरौं, कर्मचारीलाई काम गर्न दिऔं, उनले भनिन् । कर्मचारीतन्त्रमा राजनीतिक हस्तक्षेप बन्द गर्नुपर्ने र कर्मचारीलाई स्वतन्त्र एवं निष्पक्ष रूपमा काम गर्न दिनुपर्ने उनको भनाइ थियो । निजामती सेवाको सचिव र सहसचिवबाट सेवा निवृत्त भएपछि संवैधानिक आयोग, राजदूत, राष्ट्रियअन्तर्राष्ट्रिय गैरसरकारी संस्थामा जागिर खानका लागि निश्चित कुलिङ पिरियड राख्नुपर्ने पनि सांसदहरूले बताएका थिए । एमाले सचेतक सुनिता बरालले अवकाशपछि कुलिङ पिरियड को व्यवस्था ऐनमै गर्न जरुरी भएको बताइन् । कांग्रेस प्रमुख सचेतक घिमिरेले संवैधानिक आयोग, कूटनीतिक नियोगलगायतका संस्था पूर्वकर्मचारीको क्लब जस्ता भएको टिप्पणी गर्दै कुलिङ पिरियड को स्पष्ट व्यवस्था ऐनमा राख्नुपर्ने बताए । राप्रपा सचेतक लामाले भने कर्मचारीलाई सेवा निवृत्त भएपछि कुनै पनि एनजीओआईएनजीओमा जागिर खानबाट कम्तीमा ५ वर्षसम्म रोक लगाउनुपर्ने प्रस्ताव गरिन् । माओवादीकी सचेतक रूपा सोसी चौधरीले कर्मचारीले परीक्षाको मात्रै तयारी गर्ने प्रवृत्ति अन्त्य गर्नका लागि पनि कानुनी व्यवस्था गर्नुपर्ने बताइन् । एमाले प्रमुख सचेतक बर्तौलाले निजामती सेवामा आरक्षणको कानुनी व्यवस्था परिवर्तन गर्नुपर्ने धारणा राखेका थिए । आरक्षण कहिलेसम्म दिन्छौं ? एउटै व्यक्तिलाई सेवाभित्र हरेक पदमा आरक्षण दिइरहने कुरा गलत हुन्छ । आरक्षण एक पटक मात्र हुने व्यवस्था हुनुपर्छ, उनले भने, वर्गीय आधारमा पनि आरक्षण ख्याल गरिनुपर्छ । आरक्षणमा सहरका टाठाबाठाले हालीमुहाली गर्ने काम भयो । राप्रपाका प्रमुख सचेतक ज्ञानबहादुर शाहीले पनि आरक्षणको व्यवस्था जातीय आधारमा हुन नहुने तर्क गरे । जात व्यवस्थाका आधारमा कोटा भयो, विपन्नताका आधारमा भएन । सबै बाहुनक्षत्री सम्पन्न छैनन् । वर्गीय आधारमा आरक्षण दिने लेखौं, उनले भने ।रास्वपाका प्रमुख सचेतक सन्तोष परियारले भने संविधानले परिकल्पना गरेअनुसार आरक्षणको व्यवस्था हुनुपर्ने बताए । समावेशी राज्य निर्माणका लागि आरक्षणको व्यवस्था संविधानमा गरिएको उनले स्मरण गराए । समावेशिताको सवालमा गम्भीर होऔं, राज्यको तत्तत् ठाउँमा उपस्थिति नभए राज्यसँग समुदाय र जनताको सम्बन्ध बलियो हुँदैन । राज्य बलियो बनाउन सबैको स्वामित्व हुनुपर्छ, सबै समुदायले राज्यमा आफूलाई पाउनुपर्छ, यसतर्फ ध्यान दिनुपर्छ, उनले भने । राज्य व्यवस्था तथा सुशासन समितिले निजामती विधेयकमाथि संशोधन दर्ता गराउने सांसद र विज्ञसँग छलफल गरिसकेपछि प्रमुख राजनीतिक दलका प्रमुख सचेतक र सचेतकसँग छलफल गरेको हो । विधेयकमा दफावार छलफल केही दिनमै थाल्ने समिति सभापति रामहरि खतिवडाले जानकारी दिए । प्रतिनिधिसभामा २०८० फागुन २१ मा दर्ता भएको यो विधेयकलाई आगामी संसद् अधिवेशनबाट पारित गर्ने तयारी छ ।"
किन नजिकिँदै छन् शर्मा र चन्द ?,"(काठमाडौं)माओवादी केन्द्रका उपमहासचिव जनार्दन शर्मा र नेपाल कम्युनिस्ट पार्टीका महासचिव नेत्रविक्रम चन्दबीच पछिल्लो समय हिमचिम बढेको छ । उनीहरू एउटै मञ्चमा सँगै पनि देखिन थालेका छन् । माओवादी अध्यक्ष पुष्पकमल दाहालसँग उपमहासचिव शर्माको दूरी बढिरहेका बेला चन्दसँग देखिएको निकटताले नेताहरूसमेत सशंकित छन् । शर्मा र चन्द सशस्त्र द्वन्द्वताकाका सहयात्री हुन् । उनीहरू २०७१ सम्म एउटै पार्टीमा थिए । चन्दले २०७१ मा माओवादी छाडेर नेपाल कम्युनिस्ट पार्टी खोलेपछि दुवै अलग भए । पछिल्लो समय भने दुवै नेताले एकता र सहकार्यमा जोड दिँदै आएका छन् । उनीहरूले बिहीबार एउटै मञ्चबाट चिनियाँ कम्युनिस्ट पार्टीका संस्थापक माओत्सेतुङको जन्मजयन्ती मनाए । उक्त कार्यक्रममा माओवादीका अन्य पदाधिकारी उपस्थित थिएनन् । माओवादी अध्यक्ष दाहालले भने विज्ञप्तिमार्फत माओ दिवसको शुभकामना दिएका थिए । माओवादीको केन्द्रीय समिति बैठक पुस २१ देखि बस्दै छ । बैठकमा पार्टीको अन्तरसंघर्ष र आगामी कार्यक्रममाथि छलफल गर्ने तयारी छ । यसअघि स्थायी समिति बैठकमा शर्माले नेतृत्व हस्तान्तरण र मूल नेतृत्वको कार्यशैलीमाथि प्रश्न उठाएपछि दुई नेताबीच दूरी बढेको छ । जबकि सशस्त्र द्वन्द्वदेखि नै शर्मा दाहालका विश्वासपात्र थिए । शर्माले बैठकमा आफूविरुद्ध लिखित धारणा राखेपछि दाहाल चिढिएका हुन् । शर्माले पार्टी नेतृत्वका विषयमा सार्वजनिक रूपमा पनि आलोचना गर्दै आएका छन् । माओ दिवसका अवसरमा बिहीबार प्रज्ञाप्रतिष्ठानको डबलीमा भएको कार्यक्रममा माओवादी उपमहासचिव शर्माले विगतमा सत्ताका लागि भएको गठबन्धन असैद्धान्तिक भएको र पार्टीले वर्गीय पक्षधरता भुलेको भनी टिप्पणी गरेका थिए । आज कम्युनिस्टको ताल हाँस न बकुल्लाको जस्तो छ । सत्ता छिनाझपटीमा मात्र लागिरहने हो कि जनजीविकाका समस्या लिएर अघि बढ्ने हो ? उनले भनेका थिए, प्रतिस्पर्धामा जाँदा वर्ग जोडिदिने, असैद्धान्तिक गठबन्धन गर्ने, जित्नका लागि जे पनि गर्ने अवस्थाले कम्युनिस्ट आन्दोलनको साख गुमेको छ ।पार्टीभित्र आफूले सुरु गरेको वैचारिक बहसलाई नकारात्मक रूपमा लिएको संकेत गर्दै शर्माले फरक मतलाई सम्मान गर्नुपर्ने बताए । माओको सयौं फूल फुल्न देऊ भन्ने भनाइको मर्मलाई कम्युनिस्ट पार्टीले अपनाउनुपर्ने उनले उल्लेख गरे । माओवादी शक्ति एकताका लागि आपसमा निरन्तर छलफल चलिरहेको शर्मा र चन्दको भनाइ छ । दस वर्ष युद्धको मोर्चामा सँगै लडेका थियौं । चुनबाङ र थबाङका भेलामा एउटै थालमा भात खाएका थियौं, उनले भने, हामी एकता गर्न चाहन्छौं भन्नेमा भ्रम छैन । माओवादी अब एक हुने परिस्थिति बनेको र नयाँ ढंगले एकता गर्न छलफल भइरहेको नेकपा महासचिव चन्दको भनाइ छ । अहिले फरकफरक भए पनि हामी माओवादी हौं, माओवादी एक ठाउँमा आएर बहस गर्नुपर्छ, उनले भने । माओवादीका एक नेताले दाहालसँग दूरी बढिरहेका बेला शर्मा चन्दसँग नजिक हुनु संयोग मात्र नभएको बताए । प्रचण्ड र जनार्दनबीच सुषुप्त तर गहिरो संघर्ष भइरहेका बेला भेटवार्ता बाक्लिनुले दुई नेता नजिकिएको राजनीतिक सन्देश दिन्छ, उनले भने ।"
विशेष अदालतमा ६ महिना नाघेका सबै मुद्दा फरफारक,"(काठमाडौं)विशेष अदालत ऐनमा मुद्दा परेको ६ महिनाभित्र किनारा लगाउनुपर्ने उल्लेख छ तर ६ वर्षमा समेत नटुंगिएका मुद्दा धेरै हुन्थे । अन्य अदालतमा पनि मुद्दा परेको निश्चित अवधिभित्र छिन्नू भनी तोकिएको कानुनी मापदण्ड कहिल्यै पूरा भएको पाइँदैन । तर पछिल्लो समय विशेष अदालतमा मुद्दा छिन्ने दर बदलिएको छ । विशेषले ६ महिनाभन्दा पुराना सबै मुद्दा छिनिसकेको छ । बिहीबारसम्मको तथ्यांकअनुसार विशेष अदालतमा ५० मुद्दा किनारा लाग्न बाँकी छ । यी सबै ६ महिनायताका हुन् । गत वर्ष २ देखि पाँच वर्ष नाघेका मुद्दा १ सय ९९ वटा थिए, छिन्न बाँकी कुल मुद्दा संख्या ५ सय ७५ थियो । २०५९ भदौ ६ मा स्थापित विशेष अदालतले २२ वर्षपछि कसरी यस्तो उपलब्धि हासिल गर्यो त ? विशेष अदालतका अनुसार गत वर्षको मंसिरमा न्यायाधीश टेकनारायण कुँवरको अध्यक्षतामा रहेको ५ न्यायाधीशको टोलीले ६ महिनाभित्र मुद्दा किनारा लगाउनुपर्ने कानुनी व्यवस्थालाई पूर्ण रूपमा पालना गर्ने निर्णय लियो । त्यसपछि मुद्दाको सूची बनाएर कुन मुद्दामा के अंग नपुगेको भनी प्रत्येक दिन विश्लेषण गर्ने र त्यसको पूर्ति गर्न अदालतको पूरै टिम लागिपर्ने अभ्यास बसाइयो । मुद्दाको अंग पुर्याउनका लागि हामीले बार र बेन्चबीच समन्वय र छलफल मात्रै अघि बढाएका छैनौं, सम्बन्धित अड्डा र अधिकारीलाई फोनै गरेर पनि आवश्यक कागजपत्र समयमा पठाउने र उस्तै परे अदालतले नै कर्मचारी पठाएर कागजात लिएर आउने पनि गरिएको छ, विशेष अदालतका रजिस्ट्रार जितेन्द्रबाबु थपलियाले भने, आजै (बिहीबार) मात्र पनि चितवन क्यान्सर अस्पतालको घूस मुद्दामा अदालतले मागेको केही जवाफ अख्तियारले दिएको रहेछ, मैले त्यहाँका प्रवक्तालाई फोनै गरेर मगाएँ, हामी हरेक दिन यस्तो गरिरहेकै हुन्छौं ।कानुनले तोकेको अवधिभित्रै अदालतमा मुद्दा छिनोफानो हुनुलाई न्यायविद्हरूले महत्त्वपूर्ण उपलब्धि मानेका छन् । विशेष अदालतको यो उपलब्धि हाम्रा लागि मात्रै होइन, धेरै देशको न्यायालयका लागि पनि दुर्लभ हो, विशेष अदालतका पूर्वअध्यक्ष गौरीबहादुर कार्कीले भने, एकदुई वटा मुद्दा तोकिएको अवधिभित्र अरूले पनि छिन्लान् तर सबै मुद्दा यति छोटो अवधिभित्रै छिन्न हम्मेसी सकिँदैन ।भ्रष्टाचारका अभियुक्तले एउटै मुद्दामा धेरै वकिल राखेर सकेसम्म मुद्दा लम्ब्याउन र बेन्च सपिङ गर्न खोज्दा वर्षौंसम्म मुद्दा छिनोफानो हुन नसक्ने अवस्था बन्ने गरेको कार्कीले बताए । न्यायिक नेतृत्वले निष्ठापूर्ण अडान लिए मात्रै समयमा फैसला सम्भव हुने उनको भनाइ छ । सुडान घोटालाको मुद्दामा ३६ प्रतिवादीका ५० वकिलले प्रत्येक पटक मुद्दा स्थगन गर्न खोजेका थिए, उनले भने, मैले मुद्दालाई हेर्दाहेर्दैमा राख्ने निर्णय गरेर पेसी चढाई नै रहें, त्यसले गर्दा मुद्दा लम्बिन पाएन । यस्ता अरू पनि धेरै उपाय छन्, जसलाई पालना गरे मुद्दा समयमै छिनोफानो हुन्छ ।विशेष अदालतले ६ महिना पुराना सबै मुद्दालाई किनारा लगाएर न्यायप्रति नयाँ आशा जगाएको सर्वोच्च अदालतका पूर्वन्यायाधीश बलराम केसीले बताए । अनावश्यक रूपमा मुद्दा लम्बिरह्यो भने न्यायप्रति जनआस्था घट्छ । ढिलो दिइएको न्यायले गर्नुपर्ने जति उपचार पनि गर्दैन, उनले भने, हाम्रा न्यायालयले छिटोछरितो न्याय दिन सकिरहेका छैनन् भन्ने बुझाइ भइरहेका बेला विशेष अदालतले आशा जगाएको छ । अन्य अदालतमा पनि यही अवस्था आए धेरै राम्रो हुन्छ ।विशेष अदालतले अख्तियार दुरुपयोग अनुसन्धान आयोगबाट दायर हुने भ्रष्टाचारजन्य मुद्दा र सम्पत्ति शुद्धीकरण अनुसन्धान विभागले दायर गर्ने स्रोत नखुलेको सम्पत्तिसम्बन्धी मुद्दामा छिनोफानो गर्छ । खास किसिमका मुद्दा मात्रै हेर्ने भएकाले यसलाई विशेष अदालत भनिएको हो । सरकारी कर्मचारी तथा सार्वजनिक पदाधिकारीले लिएको घुस, रिसवत तथा राज्यको सम्पत्ति हानिनोक्सानी गर्ने जुनसुकै काम, पदको दुरुपयोग तथा नक्कली प्रमाणपत्रसँग सम्बन्धित मुद्दा अख्तियारले दायर गर्छ । यस्तै, गैरकानुनी तवरबाट व्यक्तिले कमाएको रकमको वैधानिक स्रोत देखाउन नसकेको अवस्थामा सम्पत्ति शुद्धीकरण अनुसन्धान विभागले निजी क्षेत्रका मानिसमाथि छानबिन गरी विशेषमा मुद्दा दायर गर्छ । यी विशेष प्रकृतिका दुई अपराध देशभरि जहाँ भए पनि मुद्दा चल्ने विशेष अदलतमा मात्रै हो । यसको पुनरावेदन सर्वोच्च अदालतमा हुन्छ ।"
हामी दिनदिनै मुद्दाको फाइल अध्ययन गर्छौं,"जितेन्द्रबाबु थपलिया, रजिस्ट्रार"
बहुदलीय जनवादी पार्टीभित्र भक्तिगानको भवितव्य,"ती राजनीतिक दल मात्र लोकतन्त्रका संवाहक बन्न सक्छन् जसले आफ्नै संरचनाभित्र पनि लोकतान्त्रिक अभ्यास गर्छन् । लोकतन्त्र भनेको अरूलाई पढाउने पाठ मात्रै होइन, आफैं अभ्यास गर्ने उपक्रम पनि हो । तर, जनमतका आधारमा संघीय लोकतान्त्रिक गणतन्त्र नेपालको सबैभन्दा ठूलो दल एमालेले भने आफ्नै लोकतान्त्रिक धरातल निरन्तर कमजोर बनाउँदै लगेको छ । आलोचनालाई निषेध गर्दा विभाजनको मूल्यसमेत चुकाएको एमालेले आफ्नै शैलीलाई सुधार गर्नुको सट्टा झन्झन् विकट बनाएको छ । पार्टी केन्द्रीय कार्यालयको भवन नै दान मा लिन नेतृत्वले गरेको निर्णयको आलोचना गर्ने पूर्वउपाध्यक्ष भीम रावललाई पार्टीबाटै निष्कासन गर्ने तथा स्थायी कमिटी सदस्य विन्दा पाण्डे र केन्द्रीय सदस्य उषाकिरण तिम्सेनालाई ६ महिना निलम्बन गर्ने निर्णय गरेर एमालेले पार्टीभित्र फरक मतलाई कुनै स्थान छैन भन्ने सन्देश प्रवाह गरेको छ । एमाले सचिवालयले गरेको निर्णय कुनै दलविशेषको आन्तरिक मामिला होइन किनकि लोकतन्त्रमा राजनीतिक दलहरू सार्वजनिक संस्था हुन्, उनीहरूको शैली र प्रवृत्तिको सार्वजनिक सम्परीक्षण हुन्छ । लोकतान्त्रिक राज्यको सत्तामा भएको दलले आफ्ना नेता तथा कार्यकर्तालाई तर्साउने र धपाउने जुन नीति लिएको छ, त्यो सार्वजनिक सरोकारको विषय हो । अहिले भइरहेको आलोचनाको आधार पनि त्यही हो । आर्थिक चन्दा लिन पाउनु राजनीतिक दलहरूको कानुनी अधिकार हो तर कुनै पनि अधिकारको सार्वजनिक र नैतिक दायित्व हुन्छ । सत्तारूढ दलले कुनै एक व्यवसायीविशेषबाट करिब ११ रोपनी जग्गा र त्यसमा बन्ने भव्य भवन चन्दामा पाउँछ भने त्यसपछाडिको स्वार्थ र सम्झौता के हो भन्ने प्रश्न स्वतः जागृत हुन्छ । गत निर्वाचनकै हिसाब गर्दा पनि करिब २८ लाख शुभेच्छुकको मत पाएको एमालेले ५ लाख संगठित कार्यकर्ता रहेको दाबी गर्दै आएको छ । यसरी संगठित सदस्य र शुभेच्छुकहरूबाट अर्थ संकलन गर्ने बाटो हुँदाहुँदै एमालेले एकै जनाबाट सर्वस्व लिने नीति किन लियो भनेर पार्टीबाहिर जसरी बहस भयो, त्योभन्दा अघि पार्टीभित्रै प्रश्न उठ्नुपर्ने थियो । त्यति ठूलो चन्दा लिन सचिवालयले गरेको निर्णय सार्वजनिक भएपछि सो कमिटीमा नभएका रावल, पाण्डे र तिम्सेनाले आलोचना गरेका हुन् । आफ्नै नेताकार्यकर्ताले गरेको यस्तो आलोचनालाई ऐना मानेर एमालेले आत्ममूल्यांकन गर्ने अवसर पनि पाएको थियो । तर, नेतृत्वले सुधारको अवसरलाई अवमूल्यन गर्दै प्रतिशोधको मार्ग अख्तियार गरेको छ । फरक अभिव्यक्ति राख्ने तीन नेतालाई दण्डित गर्ने निर्णयमा एमालेका अध्यक्ष केपी शर्मा ओली र महासचिव शंकर पोखरेल अग्रसर थिए भन्ने खबर अहिले सार्वजनिक भएका छन् । अध्यक्ष र महासचिव कार्यकारी भूमिकामा भएकाले उनीहरूको भूमिकामाथि प्रश्न उठ्नु अन्यथा होइन । तर, आश्चर्य के भने सचिवालयका बहुसंख्यक नेताहरू आफ्नै सहयात्रीहरूलाई धपाउने उर्दीको साक्षी किन बसे ? कि उनीहरू पनि पार्टीले सकेको चन्दा जोबाट जति उठाए पनि हुन्छ भन्ने नीतिका पक्षपाती हुन् ? अथवा नेतृत्वको आदेश देववाणी हो, त्यसमाथि प्रश्न गर्नु पाप हो भन्ने मनोविज्ञानमा छन् ? अथवा, नेतृत्वको आलोचना गर्ने हो भने आफूले पनि बाटो तताउनुपर्छ, भक्तिगान गाए मात्रै राजनीतिक भविष्य सुरक्षित हुन्छ भन्ने लघुताभासले उनीहरूलाई गाँजिसकेको छ ? यीमध्ये कारण जुनसुकै भए पनि एमाले नेतृत्वको मौनता राजनीतिक भवितव्य हो । त्यस्तो आत्मरक्षावादी मनोदशाले दलको लोकतान्त्रिक प्राण रक्षा गर्न सक्दैन । यस्तो भक्तिमार्गमा लागेका नेताहरूले आफ्नै नेतृत्वको प्रतिष्ठा पनि बचाउन सक्दैनन् । कांग्रेस होस् वा एमाले, माओवादी होस् वा रास्वपा, राप्रपा होस् वा समाजवादी, जसपा होस् वा जनमत, लोसपा होस् वा उन्मुक्ति, हाम्रा राजनीतिक दलभित्र अनेक समस्या छन् । समस्यामाथि प्रश्न गर्ने व्यक्ति वा समूहप्रति हरेक दलको नेतृत्व असहिष्णु देखिन्छ । त्यसैले यी सबैजसो दलमा आलोचना गर्ने नेताकार्यकर्तालाई पाखा लगाउने अभ्यास चल्दै आएको छ । अहिले सन्दर्भमा आएको एमालेले त बहुदलीय जनवाद लाई आफ्नो मार्गदर्शक सिद्धान्त मानेको छ । पार्टीको आन्तरिक जीवनमा पनि ओली फरक मत राखेरै यो स्थानमा आइपुगेका हुन् । महासचिवको एकल नेतृत्व हुँदा निरंकुश भयो भन्दै ओलीले सातौं महाधिवेशनमा बहुपदीय संरचना को प्रस्ताव ल्याएका थिए, उनको प्रस्ताव उक्त महाधिवेशनमा असफल भए पनि बुटवलमा भएको आठौं महाधिवेशनबाट कार्यान्वयनमा नै गएको थियो । पार्टीभित्र बहुपद र सिंगो देशमा बहुदलीय प्रतिस्पर्धाको पैरवी गर्ने दलभित्र बहुविचार निषेधित हुनु आफ्नै नीतिको पनि अनादर हो । यस्तै अभ्यासले ओली एमालेमा त बलिया भएका छन् तर पार्टीभित्र ऐतिहासिक पृष्ठभूमि भएका माधव नेपाल, झलनाथ खनाल, वामदेव गौतमजस्ता नेता डाँडा कटाइएका छन् । भीम रावल वा अन्य कुनै नेताका सम्पूर्ण शैली र अभिव्यक्ति सारा समाजका लागि ग्राह्य हुन्छन् भन्ने छैन । रावलका अभिव्यक्तिको पनि समाजले समर्थन र आलोचना गर्दै आएको छ । तर, उनलाई पार्टीबाटै निकालेर वनवास पठाउने खण्ड किन आयो भन्नेमा विवेचना गर्दा सौराहा महाधिवेशनमा पुग्नुपर्छ । अध्यक्ष पदमा ओलीसँग प्रतिस्पर्धा गर्ने रावलको स्वाभाविक कदमलाई धृष्टता मानेर अहिले दण्डित गरिएको हो भन्ने स्पष्ट छ । पार्टीको महाधिवेशनमा आफ्नो योग्यता पुगेको पदमा प्रतिस्पर्धा गर्नु अपराध हो भने मान्नुपर्छ सम्बन्धित दलभित्र लोकतन्त्र जीर्ण भइसकेको छ । जीर्ण प्रणाली बोकेको दलले राज्य व्यवस्थालाई स्वस्थ बनाउन सक्दैन । त्यसैले एमालेका अध्यक्ष, उपाध्यक्ष, महासचिव, सचिवसहित हरेक तहका नेताले आफ्नै दलभित्रको लोकतान्त्रिक प्रणालीको सर्वाङ्गीण परीक्षण गराउनु जरुरी छ । यसबाट हुने निदान र उपचारले एमाले दल र त्यसका नेतागणलाई मात्र होइन, देशको राजनीतिक प्रणालीलाई पनि शुद्धीकरणको मार्गमा डोर्याउनेछ ।"
एमालेमा कहिलेसम्म चल्ला ओलीवाद ?,"नेकपा एमाले र केपी शर्मा ओली पर्यायजस्तै बन्न थालेको उनी पार्टीको नेतृत्वमा आएदेखि नै हो । २०७८ भदौमा एमालेका पूर्व नेतृत्वकर्ताद्वय माधवकुमार नेपाल र झलनाथ खनालले एमाले परित्याग गरेपछि ओलीलाई घाँटीमा अड्केको हड्डी निकालेर फालेजस्तै सन्चो भयो र पार्टीमा आफ्नो एकल वर्चस्व जमाउन सहज भयो । आफूलाई पूर्णरूपमा समर्थन गर्छौ भने गर होइन भने जो आफ्नाविरुद्ध उभिन्छ उसलाई पार्टीमा स्थान छैन भन्ने भाष्य ओलीले पार्टीमा स्थापित गराउँदै लगे । पार्टीमा जो आफूलाई फिटिक्कै मन पर्दैन, जसले आफ्नो विरोध गर्छ त्यस्तालाई गलहत्याइहाल्ने नीति अवलम्बन गर्दै आए । त्यसले पार्टीमा बहुपदीय अभ्यास भए पनि व्यवहारमा पार्टी सञ्चालन एकल निर्णयबाट हुँदै आएको छ । एमालेभित्र कतिपय कुरामा असन्तुष्टि हुँदाहुँदै पनि नेतृत्वको हैकमवादी शैलीकै कारण चुप बस्नुभन्दा अन्य विकल्प कसैले देखेका छैनन् ।भीम रावलजस्ता नेतामाथि ओलीले अहिले आएर जुन डन्डा प्रहार गरेका छन्, यो निकै ढिलो भएको हो । किनकि तत्कालीन एमालेभित्र रहेका माधव नेपाल र झलनाथ खनालहरूलाई ओलीका विरुद्ध लाग्न उचाल्ने नेतामध्येका एक हुन् रावल । भित्रभित्रै उचाल्ने र पार्टी अलग हुँदा त्यसमा साथ नदिई ओलीकै छायामा लाचार बनेर बसिरहे । तत्कालीन अवस्थामा नेपाल, खनालहरूले पार्टी छाडेर गएपछि एमाले नेतृत्वमा आफूले बाजी मार्ने सोच रावलमा पलाएको हुन सक्छ । तर पार्टीको १० औं महाधिवेशनमा नेतृत्व लिन त परको कुरा, अध्यक्ष पदका लागि उम्मेदवारी दिनसमेत उनलाई निकै पापड पेल्नुपर्ने अवस्थाको सिर्जना भयो । ओलीले पार्टीमा जतिजति एकल शासन बढाउँदै लगेका छन्, पार्टीमा त्यति नै क्षयीकरण हुँदै गएको पनि प्रमाणित भएको छ ।नेतृत्वकै कारण एमालेमा गुम्सिएर बस्न बाध्य भएकाहरूका लागि बिन्दा पाण्डे र उषाकिरण तिम्सेनाजस्ता पात्र उदाहरण बन्न पुगेका छन् । पार्टी कार्यालय बनाउन मीनबहादुर गुरुङले जग्गा दानसहित कार्यालय नै उनैले बनाइदिने विषयमा पार्टीभित्र र बाहिरबाट पनि चर्को आवाज उठेपछि उक्त विषय सर्वोच्चसम्म पुगेको थियो । अन्ततः उक्त विषयमा सर्वोच्चले एमाले पार्टीकै पक्षमा फैसला गरिदिएपछि ओलीले पार्टीमा झनै एकाधिकार जमाउन थालेका छन् । आखिर आफूलाई पञ्चायतका विरुद्ध लडेको नेताको रूपमा अर्थ्याउने ओलीले अहिले त्यही पञ्चायती शासनजस्तै शासन पार्टीमा लाद्नुले भोलिका दिनमा यसको नतिजा कस्तो आउला ? सुजन देवकोटा, पालुङ्टार४, गोरखा भीम रावलजस्ता प्रखर राष्ट्रवादी र इमानदार छवि बोकेका नेतालाई समेत एमालेले ठाउँ भएन । रावलको निष्कासन, बिन्दा पाण्डेहरूको निलम्बन प्रकरणले केपी ओली रहेसम्म एमालेभित्र स्वथ्य आलोचनाको कुनै ठाउँ छैन भन्ने सन्देश गएको छ । विगतमा भीम रावल, घनश्याम भुसाललगायत १० भाइ ले ओलीको कार्यशैलीको विरोध गरेका थिए, उनीहरूलाई त्यही बेलादेखि पाखा लगाउन थालिसकिएको थियो । ओलीको यो शैलीले एमालेभित्र आन्तरिक लोकतन्त्र पटक्कै छैन भन्ने देखाउँछ । ओली एमालेलाई चिनियाँ कम्युनिस्ट पार्टीको मोडलमा लान चाहन्छन् भन्ने कुरा प्रस्ट गरेको छ । गोपाल देवकोटा, जोरपाटी, काठमाडौंएमालेले भीम रावलजस्ता नेतालाई साधारण सदस्यबाट निष्कासित गर्दै पार्टीभित्रको आन्तरिक लोकतन्त्रको हत्या गरेको छ । यो घटनाले एमाले अब विचार र सिद्धान्तमा होइन, व्यक्तिवादी, गुटबन्दी र अधिनायकवादका आधारमा चल्ने पार्टी भएको स्पष्ट पार्छ । भीम रावलजस्तो दक्ष, राष्ट्रवादी र संघर्षशील नेतालाई निष्कासन गर्नु ओली प्रवृत्तिको नांगो रूप हो, जसले आलोचना, प्रतिस्पर्धा र सत्यको सामना गर्न सक्दैन । पार्टीभित्र विरोधी आवाजलाई दबाउने यो शैलीले एमालेलाई क्रान्तिकारी पार्टीबाट अधिनायकवादी जत्थामा परिणत गरेको छ । भीम रावल कुनै साधारण नेता होइनन्, जनताको पक्षमा संघर्ष गर्ने, राष्ट्रिय स्वाभिमानको पक्षमा अडान लिने र कम्युनिस्ट आन्दोलनलाई शुद्ध बनाउने प्रयास गर्ने नेता हुन् । तर ओली प्रवृत्तिले उनको यो क्षमतालाई खतरा ठानेर पार्टीबाट निष्कासन गरिदियो । यो कदम रावलमाथि मात्रै होइन, सम्पूर्ण राष्ट्रवादी नेतृत्व र विचारमाथिको प्रहार हो । ओली नेतृत्वको स्वार्थी राजनीति र अधिनायकवादी प्रवृत्तिले अहिले पार्टीभित्र आलोचनात्मक र प्रतिस्पर्धात्मक वातावरणलाई पूर्णतः नष्ट गरेको छ । ओली नेतृत्वको अधिनायकवादी शैलीले पार्टीलाई विचार र सिद्धान्तमा आधारित लोकतान्त्रिक संरचनाबाट टाढा पुर्याएको छ । सन्तोष सिम्खडा, टोकियो, जापानभीम रावल खासमा त्यति उपयुक्त पात्र होइनन्, जति चर्चामा छन् । यथार्थवादी कम र स्टन्टबाज ज्यादा लाग्छन् । उरन्ठेउलो कुरा गर्नमा ओलीलाई पनि माथ दिन्छन्, उनले । यसो भनिरहँदा उनलाई गरेको कारबाही उचित भन्न खोजेको होइन । आफू स्वयं ठीक बाटोमा हिँड्नका लागि पनि ओलीलाई रावलको खबरदारी आवश्यक थियो । आफूबाट कहीँकतै गल्ती नभएको र गल्ती गर्ने ल्याकत नै आफ्नो नभएको मात्रै होइन कि आफू ब्रह्मज्ञानी भएको भ्रम छ ओलीमा । उनको यो सोच पार्टी उन्नतिका लागि सर्वथा बाधक छ । भलै उनको पार्टीको उत्थान वा अवसानले मुलुकलाई पार्ने असर समयकै गर्भमा रहन दिऊँ । कुरा यतिमा मात्रै सीमित छैन । तत्कालीन प्रधानमन्त्री ओली र विदेशमन्त्री प्रदीप ज्ञवाली एमसीसी परियोजना पारित गर्ने पक्षमा थिए र त्यो नितान्त जायज थियो । तर हावादारी तर्कका आधारमा आफू समान राष्ट्रवादी कोही नभएको भ्रममा उचालिएर झलनाथ खनालसमेतको साथमा एमसीसी परियोजना कुनै पनि मूल्यमा पारित गर्न दिनुहुँदैन भन्ने लाइन पारित गराउन भूमिका खेले रावलले । ओलीलाई कमजोर बनाउने उद्देश्यले प्रचण्ड, माधव नेपाल, झलनाथ खनालसँग जुन भूमिका खेले, खासगरी एमसीसीलाई तारो बनाएर, त्यही नै प्रमुख कारण बन्यो एकता भत्किन र सरकार ढल्नमा । रत्नप्रसाद लुइँटेल, पाँचखाल १०, काभ्रेएमाले भनेको केपी ओलीको मात्र पार्टी होइन । पार्टीभित्र फरक मत राख्न नपाउने भनेको पार्टीमा तानासाह लाद्नु हो । ओलीले पार्टीमा एकतन्त्रीय शासन लागू गर्न खोजेको आरोप लागेको छ । यसअघि नै माधव नेपाल, घनश्याम भुसाललगायतका नेतालाई कारबाही गरेका थिए । नेपालले अर्का पार्टी खोले । ओलीको कार्यशैली हेर्दा पार्टीमा उनले बाहेक अरूले बोल्न पाउने अधिकार छैन भन्ने प्रस्ट देखिएको छ । उनका विरुद्ध कसैले आवाज उठायो भने त्यसलाई कारबाही गर्ने कस्तो प्रजातान्त्रिक सिद्धान्त होला ओलीको ? अधिवेशनमा ओलीसँग प्रतिस्पर्धा गरेका रावललाई साधारण सदस्यसमेत नरहने गरी कारबाही गरिएको छ । देश र जनताका लागि गर्छु भनेर आएका ओली पाँचौं पटक प्रधानमन्त्री बन्दासमेत आन्तरिक कलहमै व्यस्त छन् । निर्वाचन जित्नु र सरकारमा जानुबाहेक उनले जनताका लागि के गरे ? ओलीको पक्षमा बोल्नेलाई संरक्षण गर्ने र कार्यशैलीको विरोध गर्नेलाई तत्काल कारबाही गर्ने नीति उनले अवलम्बन गरेका छन्, जुन गलत हो । अनेक दिवासपना बाँडेर जनता भुलाउने काम ओलीले गरेको देख्दा अचम्म लाग्छ । पुरुषोत्तम घिमिरे, जोरपाटी काठमाडौं"
"कांग्रेसमा पात्र फरक, प्रवृत्ति पुरानै","शेरबहादुरका भूलैभूलकुनै बखत गिरिजाबाबुलाई चुनौती दिँदै उनीसँग पार्टी सभापतिको चुनावमा भिड्ने हिम्मत राख्ने ऊ बेलाका जुझारु र युवा नेता शेरबहादुर देउवाको त भूलहरूको बखान गरेर साध्यै छैन । लामो समयदेखि पार्टी सभापति र पाँचपटक प्रधानमन्त्री भइसकेका उनले गिरिजाबाबुको पेलानका विरुद्ध पार्टीभित्रै संघर्ष गर्ने बाटो छाडेर पार्टी नै फुटाइदिए । पार्टी फुटेर बहुमत आउन नसक्ने अवस्थामै चुनाव गर्ने घोषणा पनि गरिदिए । माओवादीको सशस्त्र विद्रोह उत्कर्षमा रहेको सो अवस्थामा चुनाव हुन सक्ने कुरै थिएन, भएन । बरु चुनाव गर्न नसकेबापत राजाबाट अक्षमको पगरी पाए । कांग्रेसको आपसी झगडाले माओवादीहरू हत्याहिंसा गर्न झनै सुरिए भने राजा आफ्नो हातमा शासन लिन । लिए पनि । र, लिएबापत देशलाई अभिभावकत्व दिन सक्ने राजसंस्था केही समयपछि समाप्त पनि भयो । शेरबहादुरका भूलहरू यत्तिमै सीमित छैनन् । सत्तालिप्सा, परिवारवादजस्ता यावत् कुरामा उनी बदनाम र अलोकप्रिय भए, जुन कुराहरूको आक्षेप उनी आफैं गिरिजाबाबुलाई लगाउने गर्थे । इमानदार र जनस्तरमै लोकप्रिय रहेकी पहिलो महिला प्रधानन्यायाधीशलाई व्यर्थमा महाभियोग लगाउन खोजे । तर पछि नसकेर त्यो प्रस्तावलाई बीचैमा छाडिदिए । पार्टी सञ्चालनमा अकर्मण्यता र कोटरीवाद उनको पहिचान बन्यो । यस्ता असंख्य र गम्भीर भूलहरूका बाबजुद उनी लामो समयदेखि पार्टीको सभापति मात्र छैनन्, भोलि महाधिवेशन भई निर्वाचन हुँदा उनले समर्थन गरेकै उम्मेदवार जित्ने बलियो सम्भावना छ ।शेखर: भूलकै पुनरावृत्तिमाओवादीलाई शान्ति प्रक्रियामा ल्याउने क्रममा गिरिजाबाबुको दाहिने हात भई काम गरेर चर्चामा आई कांग्रेस राजनीतिमा उदाएका नेता हुन्, शेखर कोइराला । पारिवारिक विरासतको राजनीतिबाट कांग्रेसको राजनीतिमा सक्रिय नेताहरूमध्ये उनी अब्बल नेता हुन् । मृदुभाषी र पढेलेखेका उनको सक्रियता र कार्यकर्ता तथा जनसम्पर्क पनि राम्रै छ । गत महाधिवेशनको सभापति निर्वाचनमा शेरबहादुरसँग प्रतिस्पर्धा गर्दा ४० प्रतिशत हाराहारी मतसमेत हासिल गरेका (यद्यपि जुन मत धेरै नै घट्ने गरी परिस्थिति अब परिवर्तन भइसकेको छ) उनले अब आउने महाधिवेशनमा फेरि सभापतिमा उम्मेदवारी दिन आधार बनाउँदै जानु स्वाभाविक आकांक्षा पनि हो ।तर आफ्नो स्वार्थ र महत्त्वाकांक्षा सिद्धिका लागि र पार्टीको संस्थापन पक्षलाई कमजोर पारेर पार्टीभित्र आफ्नो समूहलाई बलियो पार्नका लागि अनावश्यक रूपले गुट चलाएर उनले ठूलो भूल गरिरहेका छन् । हो, शेरबहादुर र उनको संस्थापन समूहले निःस्वार्थ भावले सबैलाई समेटेर, गति र दक्षतापूर्वक पार्टीलाई हाँक्न सकेका छैनन् । तर संस्थापन पक्षलाई सही बाटोमा हिँडाउन पार्टीकै संरचना र फोरमहरूमा भूमिका खेल्नु साटो पार्टीले संस्थागत रूपमा लिएको नीति निर्णयको पनि उनी सार्वजनिक आलोचना गर्दै हिँडिरेका हुन्छन् । उदाहरणका लागि, पार्टीले योभन्दा अगाडि माओवादीसँग मिलेर सरकार चलाउँदा एमालेसँग मिलेर सरकार चलाउनुपर्छ भन्ने, र अहिले एमालेसँग मिलेर सरकार चलाउँदा यो भएन माओवादीसँगै मिल्नुपर्थ्यो भन्नेजस्ता कुराले जसरी हुन्छ, पार्टी संस्थापनलाई अप्ठ्यारो पार्ने नै नियत नभए पनि रणनीति देखिन्छ । बारम्बार यस्ता काम गरिरहेर उनले गरिहेका भूलले पार्टीलाई २०५१ वा २०५९मा नपुर्याउला भन्न सकिँदैन ।र, अन्त्यमामाथि वर्णित तीन नेताहरू आफ्नो व्यक्तिगत स्वार्थपूर्ति, महत्त्वाकांक्षा पूर्ति र अहंतुष्टिका लागि पार्टी हितलाई सहजै अनदेखा गर्ने नेताहरू होइनन् पहिले । तर पार्टी सत्ता वा राज्यसत्ता दुवैको स्वाद चाख्दै गएसँगै उनीहरू भ्रष्ट हुँदै गए, लर्ड एक्टनको प्रसिद्ध भनाइ शक्तिले भ्रष्ट बनाउँछ लाई चरितार्थ गर्दै । उनीहरूको आपसमा कुनै वैचारिक मतभेद छैन, सैद्धान्तिक विवाद छैन । पार्टीको कार्यदिशा, संरचना, संगठन कस्तो हुनुपर्ने भनेर पनि कुनै मतभिन्नता छैन । अनि किन त उनीहरू कोही कहिले आफ्नो बहुमत रहेको संसद् नै विघटन गरिदिने, कोही कहिले पार्टी नै फुटाइदिने, कोही कहिले आफ्नै दल सम्मिलित सरकार नै ढल्ने बोली र व्यवहार देखाउने गरिरहन्छन् त ? हो, एउटा त उमेरले पनि उनीहरूलाई असुरक्षित बनाएकै हो । यदि उनीहरू ४०५० वर्षको उमेरका भएका भए अहिले म पार्टी सभापति वा प्रधानमन्त्री हुन नपाए पनि अर्को १० वर्षपछि हुन सक्छु भन्थे होलान् । फलतः यस्ता महाभूलहरू जानीजानी गर्दैनथे । त्यसैले पनि अब नयाँ कुरा सिक्न र नयाँ सोच लिन नसक्ने यी दुई वा उनीहरूजस्ता अरू वयोवृद्ध नेताहरूलाई ससम्मान अभिभावक बनाएर आउँदो पन्ध्रौं महाधिवेशनमा पार्टीको कार्यकारी भूमिकाबाट बिदा गर्नुपर्दछ । र, त्यो भूमिकामा परीक्षित, आशालाग्दा र युवा नेतालाई ल्याउनुपर्छ । कांग्रेसको सुधार र पुनरुत्थानको यो पहिलो सर्त हो । त्यसपछि पनि गर्नुपर्ने कुरा त धेरै बाँकी छँदै छन् ।"
आधुनिकताले छोपेको तमू ल्होसार,"गुरुङ भाषामा गुरुङलाई तमू भनिन्छ । त ले बज्र, माथि, घोडा र बन्चरोलाई जनाउँछ भने मू ले आकाशलाई । यसरी हेर्दा तमूको अर्थ आकाशको बज्र, घोडा अथवा घोडा पालक तथा लेकाली मानिसलाई जनाउँछ । अर्थात्, हिमालनेरका पहाडको माथिल्लो भागमा बस्ने मानिस नै तमू हुन् । पहिचान व्यक्तिको भाषा, धर्म, विश्वास, संस्कृति, भूगोल, इतिहासलगायतबाट निर्धारण हुन्छ । तमू (गुरुङ) हरू अन्नपूर्ण, मनास्लु हिमचुली पहाडको दक्षिण भेग हुँदै नेपालको पूर्वी पहाड र केही मात्रामा भारतको सिक्किम, सिलगुडी हुँदै भुटानदेखि संसारभर छरिएर रहेका छन् । जनगणना २०७८ अनुसार नेपालमा गुरुङको जनसंख्या ५ लाख ४३ हजार ७ सय ९० छ । तमूका तीन मूल शास्त्र प्ये ताँ ल्हु ताँ (धर्मसंस्कृति शास्त्र), केर्लो (उत्पत्ति शास्त्र) र ङोमे (औषधी शास्त्र) रहेका छन् । प्ये ताँ ल्हु ताँमा प्ये म्हस्याा छ्या म्हमु, छ्या म्हस्या ल्हुा म्हमु, ल्हुा म्हस्याँ म्हि म्हमुँ भन्ने निकै गहन लोकोक्ति छ । जसको अर्थ शास्त्र हरायो भने संस्कार हराउँछ, संस्कार हरायो भने संस्कृति हराउँछ र संस्कृति हरायो भने मान्छे नै हराउँछ भन्ने हुन्छ । यही प्ये का आधारमा सिंगो गुरुङ जीवनदर्शन निर्देशित र सञ्चालित छ । तमूको आफ्नै जीवन दर्शन छ । ल्होसार, माङी, में त्हले दिना, ट्होटें आदि तमूको महत्त्वपूर्ण चाडपर्व हुन् । यिनै मौलिक चाडपर्वले नै तमू जातिलाई संसारभर भिन्न पहिचानका साथ स्थापित गरेको छ । यस वर्ष तमू गुरुङ समुदायले मुप्री ल्हो (गिद्घ वर्ग) को बिदाइ र सप्री (सर्प नाग) वर्गको स्वागत गर्दै सप्री ल्होसारल्होछार मनाउँदै छन् । हरेक पुस १५ गतेबाट गुरुङ समुदायमा नयाँ वर्गसँगै नयाँ सम्वत्को सुरुआत हुन्छ । पुस १५ लाई गुरुङहरू आफ्नो गुरु प्रथम महापुरुषको जन्म दिवसका रूपमा पनि मनाउँछन् । तमूहरू संसारको जुनसुकै ठाउँमा रहे तापनि यस दिनलाई गुम्बा, क्होइवो र समाज घरहरूमा भेला भएर विभिन्न कार्यक्रम आयोजना गरी हर्षोल्लासका साथ ल्होसार मनाउँछन् । गुरुङ समुदायका लागि ल्होसार नयाँ वर्ष मात्रै नभई स्योंरा (भैलो) खेल्ने र स्योकैं (वनभोज ) खाने, सिल्दो नाल्दो (सिमेभूमे) खे (पितृ) मा (मातृ) तथा फैलु (कुल पूजा) गर्ने, साथै यही दिनमा आर्थिक कारोबार गर्ने तिथिमिति तोक्ने दिनका रूपमा समेत मनाइन्छ । तमू ल्होसार गुरुङ समुदायको आस्था, विश्वास, पहिचान र सिंगो जीवन दर्शन हो । हिन्दु शास्त्रमा १२ वटा राशिको महत्त्व रहेझैं गुरुङ शास्त्रमा जनावर र चराको नामबाट नामकरण गरिएका १२ वटा ल्हो (वर्गहरू) को विशेष महत्त्व रहन्छ । ल्हो चक्रमा प्रत्येक वर्ष एउटा वर्गले भोग गरेपछि अर्को वर्ष नयाँ ल्हो (वर्ग) का रूपमा नयाँ वर्षको सुरुआत हुन्छ । गुरुङहरू यही पात्रोअनुसार आफ्नो उमेर गणना गर्छन् भने शुभअशुभ, फाप्नेनफाप्ने पत्ता लगाई लामा र पच्यु शास्त्रअनुसार नै पूजापाठ, ग्रहशान्तिदेखि जन्म, विवाह र मृत्यु संस्कारसम्मका कार्य गर्छन् । पुस १४ गते रातिदेखि नै विशेष गरी गुरुङ युवायुवती र गुरुङ पुरोहित नयाँ ल्होको ल्होसारल्होछारको स्वागत गर्न आगो बालेर नाचगान गर्दै जागा बस्छन् र मध्य रात ठीक १२ बजे पुरानो ल्होको बिदाइ गरी नयाँ ल्होलाई विधिविधानअनुसार पूजापाठ गरी स्वागत गर्छन् । यस वर्ष तमू समुदायले मुप्री ल्हो (गिद्घ वर्ग) को बिदाइ गर्दै सप्री (सर्प) वर्गको स्वागत गर्दै ल्होसारल्होछार मनाउँदै छन् । सदाझैं यस वर्ष पनि पुस १५ गते बिहानै गुरुङ पोसाकमा सजिएर गुम्बा र क्होइवो (मन्दिर) हरूमा गई पूजापाठ गरी लम्, पच्यु गुरुद्वारा रिपा, खदा लगाई मान्यजनबाट आशीर्वाद ग्रहण गर्दै एकापसमा शुभकामना आदानप्रदान गर्छन् । तमूका संस्कार, संस्कृति, चाडपर्व, पोसाक, विश्वास र मौलिक खाद्य परिकार छन् । पहिले उनीहरू ल्होसार मनाउन गाउँ नजिकैको खुल्ला फाँट, जंगल, खोला किनारमा भेला हुन्थे । स्योंरा (भैलो) खेलेको अन्न र नगदबाट स्योकै (वनभोज) खान्थे । त्यति बेलाको स्योंकै कार्यक्रम गाउँकै साझा स्योंकै हुन्थ्यो । त्यहाँ कुनै थर र भेगका आधारमा गुरुङ विभाजित हुन्थेनन् । खुसी साटासट गर्थे । मान्यजनप्रति गरिने आदर र सम्मान उच्च कोटीको हुन्थ्यो । पुस पन्ध्रलाई भनेर साँचेर राखिएको मौलिक परिकार कन्दमूल, गहतको झोल, फापरको रोटी नै पुस १५ को विशेष परिकार हुन्थे । सिल्दोनाल्दो, कूल पितृ र पाहुनालाई सबैभन्दा पहिला नारे पा अर्थात् कोदोको रक्सी चढाउँथे । कसैले ऋण लिए दिएको भए यही दिनमा भाका राखिन्थ्यो ।पछिल्लो समय तमू ल्होसारल्होछारको मौलिकता हराउँदै गइरहेको छ । ल्होसार कार्यक्रम ठुल्ठूला सभा हल र पार्टी प्यालेसमा परिणत भएका छन् । परम्परागत खाद्य परिकारदेखि लगाउने मौलिक पोसाक र गीतसंगीतमा समेत विकृति फैलिरहेको छ । तरुल र पिँडालुको ठाउँ मःम, चाउमिन र थुप्पाले लिँदै छन् । ल्होसारमा नभई नहुने नारे पाको ठाउँमा अहिले विदेशी रक्सी प्रयोग हुन थालेका छन् । तमू महिलाले लगाउने रातो या कलेजी रङको मखमलको चोली र उही रङको घलेक, निलो पटुकी, कालो मखमलको टिकिसा र हरियो या कलेजी मलिनाको पछ्यौरीको ठाउँमा झिलिमिली लेहेंगा, बुटिक चोलो र घलेक भित्रिएका छन् । पुरुषले लगाउने पोसाक त झन् कोटपाइन्टमाथि भाङ्ग्रामा मात्रै सीमित भएको छ । मौलिक खेल छेलो, रस्साकसी प्रतियोगिताका ठाउँमा म्युजिकल चियर, भलिबल, फुटबलले ठाउँ लिइरहेका छन् । गुरुङ गीतसंगीतको ठाउँ खसनेपाली र विदेशी संगीतले लिँदै छन् । संस्कृतिमाथि मौलिक, वैचारिक र सिर्जनात्मक बहस हुन सकिरहेको छैन । लाखौं खर्च गरेर आयोजना गरिने यस्ता कार्यक्रमले तमू पहिचानलाई नै संकटमा पार्ने देखिन्छ । यसतर्फ सम्बन्धित जाति, समुदाय र आयोजकले जिम्मेवार भएर सोच्ने समय आएको छ । त्हानलाई तमू सप्री ल्होसारै आशिमलाँ ।"
बिजोग सडकजस्तै सरकार,"सरकार जसको वा जसले बनाए पनि जनहितका सवाल ज्युँका त्युँ रहने प्रवृत्तिका कारण मुलुकले गति लिन सकिरहेको छैन । सरकार झन्डै दुई तिहाइको बन्दासमेत राष्ट्रको बृहत्तर हितलाई दीर्घकालीन रूपमै प्रभाव पार्न सक्ने दुईतीन काम पनि हुन नसक्ने भएपछि सरकार त उत्तानो परेको महसुस हुने नै भयो । सरकार फलानो वा ढिस्कानो जसको भए पनि सेवाग्राहीका दृष्टिमा भने जहिले पनि बिरानो मात्रै रहने गरेको देखिन्छ । पुरानाका नेतृत्वमा बनिरहने बिराना सरकारको स्मृतिमै सुशासनको सवालले स्थान नपाउने भएको छ । संख्या र आकारमा जतिसुकै ठूलो भए पनि सेवाग्राहीको अनुभूति र स्मृतिमा भने सरकारले स्थान बनाउन सकिरहेको देखिँदैन । जहाँ स्मृति कायम रहन्छ, त्यहाँ विचारको पनि जन्म हुने गर्छ । लोकहितका मुद्दालाई हल गर्ने विषयले पनि प्रश्रय पाउने गर्छ । प्रश्रय, प्रसंग र प्राथमिकतामै बिचौलिया र स्वार्थ समूह पर्ने भएपछि आमनागरिकका दैनिकीसँग जोडिएका असुविधाका मुद्दा सधैं तामेलीमा मात्र रहने भए । सरकारको प्राथमिकता, सजगता र दृढता बुझ्न अन्त कतै जानै पर्दैन । हाम्रो जीवनसँग जोडिएका सडकमार्गको दुरवस्थालाई मात्रै हेरे पुग्छ । सरकारको सक्कली अनुहारलाई धुलाम्मे बनाइरहेका ती सडकभित्रका चरम बेथितिका विषय त झनै लज्जाबोधका अनुकरणीय उदाहरण बनेका छन् । हामीकहाँ सडक र सरकार उस्ताउस्तै छन् सधैं धुल्यामे, हिलाम्मे र दुर्घटनाग्रस्त । सडकले यात्रीलाई सुविधापूर्वक गन्तव्यमा पुर्याउने होहोइन ठेगान छैन तर शुल्क भने चर्को असुली गरेको गर्यै छ । सरकारले असुली गर्ने र सुविधा दिनेबीचको अन्तरजस्तै छ, सडक सुविधाको अबस्था पनि । शुल्क लिने तर सुविधा नदिने । सरकार पनि पट्यारलाग्दा आवश्वासन दिइरहने तर गन्तव्यको ठेगान नै नहुने । यही चेपुवामा हामी आमनिर्दोष नागरिक पर्ने गरेका छौं । हिजो त्यही सडकले जसलाई सरकारमा पुर्यायो, आज त्यही सडक सरकारको विस्मृतिमा पर्न गयो । खोला तर्यो, लौरो बिर्स्यो भनेकै यही हो । सडक सुविधा र सुरक्षाका आधारमा मुलुकको आन्तरिक व्यवस्थापन र सुशासनका विषयमा सहज अनुमान र आकलन गर्न सकिन्छ । मुलुकको राजधानी र मुख्य पर्यटकीय सहर जोड्ने सडकमा एकपटक यात्रा गरिसकेको जो कोहीले पनि अर्को पटक हिँड्ने दुस्साहस गर्न सक्दैन । यस्तो अबस्थामा मुलुकको पर्यटकीय सेवाको सम्भावनाको हत्या हुने नै भयो, विश्वका अधिकतम पर्यटकीय गन्तव्य हाम्रै मुलुकमा पर्ने भए पनि । पर्यटन प्रबर्धनको यस्तो परम सम्भावनालाई सरकारको चरम उदासीनताका कारण मुलुकले ठूलै मूल्य चुकाइरहेको छ । हेर्दा सामान्य लाग्ने सडक निर्माण र मर्मतको कुरा मात्रै हो । त्यसमा पनि विगतमै ठुला कष्टले निर्माण गरिएका सडक, पुलको पुनर्निर्माणको सवाल मात्रै हो तर यो निर्माण र पुनर्निर्माणको दुरवस्थाले सरकारकै मुहार प्रतिविम्बित गराइरहेको महसुस हुन्छ । सरकारको ऊर्जा, तदारुकता र हित सरोकारको साक्षी बनिरहेका धुल्यामे र हिलाम्मे सडक हाम्रो पहिचानसँग पनि जोडिन थालेको देखिन्छ । पछिल्लो समय क्रिकेटले जगाएको उल्लासमय आशा र अन्तराष्ट्रियकरणको अवसरमा समेत हाम्रा सडक सुविधाका विषयले अन्तर्राष्ट्रियस्तरमै लज्जित गराउने गरी सूचना प्रवाह भइरहेको देखिन्छ । लोकतन्त्रको स्थापनापश्चात् सबैभन्दा बढी व्यस्त र ध्वस्त पनि सडक नै भए । सडक यात्राका लागि मात्रै नभएर सरकारको प्रतिपक्ष, आन्दोलनकारीका प्रदर्शन स्थल पनि सडक नै बन्ने गरेका छन् । हाम्रा सडक लोकतन्त्र र गणतन्त्रको स्थापनामा समेत योगदान पुर्याउने सशक्त माध्यमका रूपमा उपयोग गरिएका महत्त्वपूर्ण स्थल हुन् । जसलाई विगतमा आन्दोलन स्थलका रूपमा उपयोग गरियो, आज त्यही सडक सरकारको उपेक्षामा छ । सडकलाई सधैं प्रतिपक्षको कित्तामा पार्ने गरिएकाले पनि सरकारको प्राथमिकतामा कहिल्यै परेन । त्यसैले यसको मर्मतसम्भारको विषय सरकारको सूचीमा पनि परेन । अन्यथा यसको पुनर्निर्माण र मर्मतको विषय यति धेरै पेचिलो बन्ने थिएन । सरकारको थोरै चासो र अलि बढी दृढता हुनासाथ ठेक्कापट्टालगायतका अन्य प्रक्रियागत उल्झन समाधान हुन सक्छन् । तर व्यवहारमा यसो हुन सकिरहेको देखिँदैन ।मुलुककै आर्थिक, पर्यटकीय र अन्य बहुआयामिक विषयलाई सहजीकरण गर्ने सडक मर्मतको विषयमा सरकारको ध्यान नजानुको आर्थिक, राजनीतिक र मनोवैज्ञापनक कारण खोज्न नसकेसम्म नेतृत्वको चरित्रलाई बुझ्न र ठ्याक्कै ठम्याउन सकिँदैन । नारायणघाटबुटवल खण्डको दाउन्ने क्षेत्रको १५ किलोमिटिरको दूरी छिचोल्न दुईतीन घण्टा समय लाग्ने मुलुकको बिकासको गति कस्तो होला ? आमनागरिकको प्रत्यक्ष सुविधासँग जोडिएको यस्तो समस्याको समाधानमा ध्यान नपुर्याउने लोकतान्त्रिक सरकारको ध्येय र ध्यानमा कसका विषयले प्रश्रय पाउने होला ? पुरानाहरू बिराना हुन थालेका छन्, जनता मुलुकले बिकासमा फड्को मार्न सक्ने कुशल नेतृत्वको खोजी गरिरहेका छन् । आफू सुविधायुक्त राज्यका साधनको उपयोगमा रमाइरहेकाले पनि सडकको धूलो र हिलो सफा गर्ने विषयमा ध्यान पुग्न नसकेको होला भन्ने एक खाले अनुमान गर्न सकिन्छ । विगतमा आफूले भोगेको दुःख, कष्टका दिन र यात्रा अहिले स्मृतिमै नरहेकाले पनि नेतृत्वले आमनागरिकको कष्टलाइ हल गर्ने तत्परता देखाएको पाँइदैन ।आफू दौडिएपछि मात्रै मुलुक पनि दौडिन्छ भनेर स्वभ्रमपूर्ण भाषण गर्ने सरकार प्रमुखले दौडिने स्थानको दैनिक रूपमा स्थलगत यात्रा गर्ने गरेको भए पो सडक र सरकारको सम्बन्ध बिचौलियासरकारबीचको सम्बन्धजस्तै प्रगाढ र भरपर्दो हुने थियो । आफू सधैं सरकारी र निःशुल्क सुविधाको तडकभडकमा रमाउनेले सडक सेवासँग जीविकोपार्जन गर्ने वर्गसँगको साइनो त उहिले नै तोडिसकेपछि सडक र सरकार बर्ग शत्रुसरह व्यवहार गर्ने नै भए । सडक पनि भ्युटावरजस्तै सरकारको स्वजातीय वर्गमा परेको भए पो समयमै मर्मत हुने थिए । सरकारको यो आधारभूत राजनीतिक चरित्रमा परिवर्तन गर्न नसकिएसम्म सेवामूखी सरकार र सडक सुधारका कुरा फगत लेखनका सामग्री मात्र बन्नेछन् ।"
ऊनको स्विटर को नयाँ गीत सार्वजनिक,"काठमाडौं (कास) आसन्न तमु ल्होसारको अवसर पार्दै फिल्म ऊनको स्विटर को नयाँ गीत मखमली बिहीबार सार्वजनिक गरिएको छ । कौडाचुट्का मा आधारित यस गीतमा प्रेम, वियोग, हास्यव्यंग्य, व्यथा र सामाजिक परिवेशलाई व्यक्त गरिएको छ । जसमा फिल्मका मुख्य जोडी विपिन कार्की र मिरुना मगरबीचको अव्यक्त प्रेमलाई दर्साइएको छ । गण्डक क्षेत्रमा चर्चित मानिने यो भाकालाई पूर्वी नेपालको पाँचथरको संस्कृतिमा आधारित उक्त फिल्ममा समावेश गरिएको हो ।सुजन चापागाईं र सुनिता थेगिमको युगल गायन रहेको मखमली को शब्द रचना हर्क साउद र संगीत गायक चापागाईंकै रहेको छ । दीप गुरुङले कोरियोग्राफी रहेको यस गीतको भिडियोमा अभिनेता विल्सनविक्रम राई पनि रहेका छन् । आगामी वैशाख २६ मा रिलिज हुने ऊनको स्विटर लाई नवीन चौहानले निर्देशन गरेका हुन् । फिल्ममा विपिन, मिरुना र विल्सनसहित सुनिल पोखरेल, माओत्से गुरुङ, प्रेम सुब्बा, एलेक्स पारस, परीक्षा लिम्बू, सुरज तमू, शारदा देवी सिलवाल, भावना खपाङ्गी मगरलगायतको अभिनय रहेको छ । घुमी घुमी, देखेर तिमीलाई ः तीन पाते, फूलथुङ्गे रानी, चन्द्रमा जस्ता लोकलयमा आधारित म्युजिकल फिल्म बनाएको आर्टमान्डूले पहिलो पटक फिल्म निर्माणका रूपमा ऊनको स्विटर ल्याउन लागेको हो । फिल्मका संगीत निर्देशक पनि सुजन चापागाईं नै हुन् ।"
आफन्त कुरिरहेका 'हरि हजुरबा',"(काठमाडौं)अभिनेता नाजिर हुसेनको नाटकमा कोरस कहिल्यै छुट्दैन । अथवा भनौं, कोरसले नाजिरलाई छोड्दैन । कोरसलाई कथा वाचनमा प्रयोग गर्न माहिर छन्, नाजिर । उनका नाटक कुरूप हाँस देखि हरि हजुरबा सम्म हेर्ने हो भने नाजिरको कथ्य शैली यही तत्त्वले कलात्मक बनाएको पाइन्छ । नाटकमा कोरस कहिले कथा भन्न आइपुग्छन् त, कहिले पात्र बनेर प्रश्न गर्न ! कहिले कथालाई अगाडि बढाउने सामूहिक गानका रूपमा प्रस्तुत हुन्छ त कहिले पात्रका भाव प्रकट गरिदिने माध्यमका रूपमा !यति बेला थापागाउँस्थित मण्डला थिएटरमा मञ्चन भइरहेको नाजिर लिखित तथा निर्देशित नाटक हरि हजुरबा मा पनि कोरसले हुरीको रूप लिन्छ, पहाड बन्छ अनि प्रमुख पात्रका मनोभाव बोलिदिन्छ । एक साँझ बत्तिएर आएको हुरीले हुलाकी हरि (नाजिर) लाई भन्छ, तिमीलाई यही बाटो जानु छ, तिमीले कसैलाई भेट्नु छ । आफूसँग भएको अन्तिम चिठी विकासपुर गाउँ पुर्याउन हिँडेको हरिलाई गाउँलेले तल्लो बाटो नजान सुझाउँछन् । सुझाव पछ्याउँदै हरिले पनि माथिल्लो बाटो रोज्छ । तर, हुरीले हुत्याएर हरिलाई तल्लो बाटोतिरै पुर्याइदिन्छ ।अन्तिम चिठी पुर्याएसँगै हुलाकीको जागिर फत्ते हुने सोचले हुरीले देखाइदिएको बाटोबाटै विकासपुरको यात्रातर्फ हरिको यात्रा लम्कन्छ । विकासपुर पुग्नु अगाडिको रित्तो गाउँमा हुरीले संकेत गरिदिएको पात्रसँग हरिको भेट हुन्छ, उनी हुन् हजुरबा (विजय बराल) । जो जंगल ले अपहरण शैलीमा लगेकी नातिनी कोपिला फिर्ता आउने आशामा कुरिरहेका छन्, बाटोमा आँखा बिछ्याएर । आक्कलझुक्कल बज्ने थोत्रो रेडियोमा अधकल्चो समाचारमा नातिनीको खबर पर्खनु हजुरबाको नियति नै हो । चुहिने घरमा वर्षौंदेखि एक्लै कुरिरहेका उनका साथी भन्नु नै उही थोत्रो रेडियो, पल्लो गाउँबाट बटुलेका फालिएका पुराना ब्याट्री, लौरो र दलिनमा जतनले टाँगिएको कोपिलाको रातो स्विटर छन् । गाउँले कोही आफूसँग बोल्दैनन् भन्ने हजुरबा गुँडको बचेराले माउलाई कुरेझैं पाली चुहिने झुपडीमा बसेर आत्मालाप गरिरहन्छन्:माटोबाट सुरु भयो जीवन, माटोमै सकिन्छगुँडमा कुर्छ बचेराले माउलाईमान्छेले कुर्नु त एउटा सासै त रहेछहरि र हजुरबा त्यही आँगनमा भेटिन्छन्, जुन आँगनले वर्षौंदेखि कसैको आगमन कुरिरहेको छ । जहाँबाट भर्खर फक्रन थालेकी कोपिलालाई चुँडाएर जंगल ले लगेको थियो । नाटकले हरि र हजुरबाबीचमा बिस्तारै निर्माण हुने सम्बन्ध, सन्देश बोकेर आउने चिठीको पर्खाइसँगै विगतको युद्धले दिएका घाउको पीडालाई अनुभूत गराउने जमर्को गरेको छ । बिछोडको भन्दा ठूलो पीडा आफ्नाको आगमनको पर्खाइमा छ । वियोगान्त यो कथाले बेपत्ता पारिएकाहरूका कथा भन्दैन । तर, ती परिवार र आफन्तीहरूको कथा भन्छ, जो वर्षौंदेखि आसकै भरमा सास फेरिरहेका छन् । रित्तो गाउँमा, हजुरबा एक्लो छन्, जसरी घर पछाडि एउटा मात्र पात हल्लिरहेको एक्लो बूढो रूख छ । बिम्बले भरिएको यो नाटकमा हजुरबाको आस देखाउने यही हरियो पात मात्रै बाँकी हो । युद्धको पृष्ठभूमिमा भनिएको यो कथाले युद्धमा चलेको बम, बारुद गोलीबिनै त्यति बेलाको कहानी, विनाश र चीत्कार देखाउँछ ।मञ्चमा देखिने दुई पात्रमार्फत युद्धको समय नियालिएको छ । जब युद्धले नातिनी लैजाँदै गरेको फ्ल्यासब्याकमा हजुरबाको स्मृति घुम्छ, तब हरि पात्रलाई कोरसले हातमा बन्दुक र काँधमा कालो पछ्यौरा ओढ्याइदिन्छन् । त्यसपछि उक्त पात्रले विद्रोहीको भेष (डिसगाइज) तुरुन्तै बदलिन्छ । सेनाले बेपत्ता पारिदिएको पात्रको कथा भन्न यसरी नै भेष बदलिएको छ । यी दुवै दृश्यले युद्धमा दुवै पक्ष समेट्दै सन्तुलन कायम गर्ने कोसिस गरिएको छ । यी दुई दृश्यमा विजय र नाजिरको सशक्त अभिनय देख्न पाइन्छ । हजुरबाको भेषमा कमजोर, दयालु, निर्दोष देखिने विजय तुरुन्तै यो दृश्यमा कठोर बन्छन् ।जंगलको जग समात्दै चर्को आवाजमा विद्रोहका शब्द ओकल्छन् । उनको अनुहारको भावभंगीमा त्यो कठोरपन देखिन्छ । तुरुन्तै फेरि कमजोर हजुरबामा रूपान्तरण हुन्छन् । आँसु चुहाइरहेको आँखामै नाजिरले सेनाका कडा शासन, शोषण र ताडना प्रस्तुत गरिदिन्छ । करिब १ घण्टा लामो यो नाटकमा यी दुई कलाकारको यस्तै सशक्त अभिनयले हरि, हजुरबा लाई नाजिरको सशक्त निर्देशन सावित गर्छ । नाजिरका सुन्दर कविताहरूको लय यसमा मिसिएको छ । त्यसैले कथाको सुरुमै कोरसले एकै स्वरमा गाउँछ !एक दिन साँझमा चराहरू बास बसेपछिएक हूल मान्छेहरू गाउँको पारिबाट आएएक हूल मान्छेहरू जंगलबाट आएएक दिन साँझमा चराहरू बास बसेपछिदुवै हूलले एकअर्कालाई मार्न थालेभाला चल्यो, खुकुरी चल्योयुद्धका विभिन्न विषयमाथि यसअघि नाटक, कविता, फिल्म र साहित्य नलेखिएका होइनन् । तर, नाजिरले आफ्ना कविता र कोरसको मिश्रणमा आफन्तको बाटो कुरिरहेका आँखालाई नाटकमार्फत व्यक्त गरिदिएका छन् । कथा वाचनमा प्रयोग गरिएका यस्तै मिहिन तत्त्वहरूले नाटकलाई पृथक् बनाएको छ । नाटकले युद्धले दिएको घाउ, उपलब्धितर्फ सोच्न बाध्य पार्छ । इतिहासको एउटा कालखण्ड सम्झाइदिएको छ । यो कथालाई भन्न निर्देशक नाजिरले अन्य सुन्दर पक्षलाई पक्रेका छन् । कथा अगाडि बढिरहँदा उपकथाहरूले दर्शकलाई बाँधिरहन्छ । हरेक दृश्यपछि दर्शकमा व्यग्र रूपले अर्को दृश्यको पर्खाइ बढ्छ । कथा वाचनकै यस्तै मिहिन पक्षले नाटकलाई रोचक बनाइदिएको छ ।नाटकमा प्रयोग गरिएका संगीत, रेडियोलगायत विभिन्न प्रप्सले कथालाई सशक्त बनाइदिएको छ । पात्रको आस मरेको दृश्यमा बूढो रूखमा झुन्डिरहेको त्यही हरियो पात पनि चुँडिएर भुइँतिर खस्छ । हरि हजुरबा को कथा त्यति बेला झनै सशक्त लाग्छ, जब दुईमध्येको प्रमुख पात्र सत्यको नजिक पुग्छन् । अन्योलको भुमरीमा फस्छन्, तब झुप्रोअघि कंकाल फेला पर्छ, स्टेजमा रातो प्रकाश देखापर्छ । कथासँगै खुल्दै जाने यस्तै रोचक प्रसंगले हरि हजुरबा युद्धमाथि बनेका नाटकहरूमा बलियो बनेको छ । यो द्वन्द्वकालमा बेपत्ता पारिएका परिवारका पर्खाइ मात्रै होइन, बिदेसिएका सन्तानको पर्खाइमा बसेकाहरूले पनि यो पीडालाई समानुभूति गर्न पाउनेछन् । त्यस अर्थमा वैदेशिक रोजगारीले पर बनाइदिएको आफन्तको पर्खाइ भोगिरहेकाहरूले यसमा आफूलाई पाउनेछन् ।तर, यस्ता संवेदनाका गहिराइमा पस्न नाटकले हतार गरेको देखिन्छ । ती दुखाइ र पीडालाई धिमा गतिमा सञ्चार गरिदिएको भए, नाटकले बेग्लै उचाइ लिने थियो । हरियो पातमा देखाइएको त्यही आसमै पनि नवीनता भेटिन्न । केही दृश्यमा पात्रले भारी शब्द बिसाउँदै भावलाई मात्रै बोलिदिएको भए, हरि हजुरबा को वजन अझै बढ्ने थियो । तर, यी पक्षहरूलाई कोरसले भन्दै जाने कथा, गाउँदै जाने गीतहरूले गौण बनाइदिन्छ ।"
पोखरामा अन्तर्राष्ट्रिय उडान गर्न प्राधिकरणका पाँच विकल्प,"(पोखरा)पोखरा अन्तर्राष्ट्रिय विमानस्थल सञ्चालनमा आएको दुई वर्ष पुग्दासमेत हालसम्म नियमित अन्तर्राष्ट्रिय उडान हुन सकेको छैन । पुस १७ (जनवरी १) मा पोखरा विमानस्थल उद्घाटन भएको दुई वर्ष पुग्दै छ । उक्त अवधिमा हालसम्म ७ वटा चार्टर्ड र ३ अन्य अन्तर्राष्ट्रिय उडान भएका छन् । बिहीबार आठौं अन्तर्राष्ट्रिय चार्टर उडान चीनको छेङ्दुबाट सिचुवान एयरलाइन्सले गरेको छ । फेवातालमा पुस १४ र १५ मा हुने दोस्रो अन्तर्राष्ट्रिय ड्रागन बोट रेसमा सहभागी हुने १ सय २६ जनाको चिनियाँ टोलीलाई लिएर न्यारोबडी जहाज बिहीबार पोखरा विमानस्थल ओर्लिएको हो । पोखरामा सिचुवान एयरको तेस्रो चार्टर्ड उडान हो । यसअघि चीन, भुटान र भारतबाट चार्टर उडान भएका थिए । सन् २०२३ जनवरी १ मा विमानस्थल उद्घाटन हुँदा हिमालयन एयरलाइन्सको जहाजले काठमाडौंबाट अन्तर्राष्ट्रिय मापदण्डमा पोखरा उडान भरेको थियो । जुन २१ मा चीनको छेङ्दुबाट सिचुवान एयरलाइन्सको चार्टर्ड जहाज ८४ जना चिनियाँ खेलाडी र पाहुना लिएर आएको थियो । उनीहरू फेवातालमा आयोजित पहिलो ड्रागन बोट रेस फेस्टिभलमा सहभागी भएका थिए । सेप्टेम्बर ९ मा रित्तै आएको भुटानको ड्रुक एयरको चार्टर्ड जहाजले पोखराबाट ४५ जना विदेशी पाहुना बोकेर फर्किएको थियो । सन् २०२३ कै नोभेम्बर ८ मा चिनियाँ जनमुक्ति सेनाको दुईवटा जहाज जाजरकोट र रुकुम पश्चिमका भूकम्पपीडितका लागि राहत बोकेर आएको थियो । नोभेम्बर १० र ११ मा हिमालय एयरलाइन्सको जहाजले काठमाडौंपोखरा उडान भर्यो । सन् २०२३ को नोभेम्बर २३ मा हिमालय एयरलाइन्स चीनको कुन्मिङबाट ९५ धावक बोकेर पोखरा आयो । यस वर्ष नोभेम्बर ७ (कात्तिक २२) मा सिचुवान एयरलाइन्सले क्रसकन्ट्री दौडमा भाग लिने १ सय २० जना खेलाडी र चिनियाँ पाहुना लिएर कुन्मिङबाट पोखरा आएको थियो । अमेरिकाको विङटिप कर्पोरेसनको जेट विमान मंसिर २ मा पार्किङका लागि काठमाडौंबाट पोखरा आएको थियो । मंसिर १३ मा युरोपेली कम्पनी जेल एयरको सिंगल इन्जिन जेट विमान चार्टर्ड उडानमा चालक दल र यात्रुसहित ४ जना लिएर भारतको नयाँदिल्लीबाट पोखरा आएको थियो । पोखरा विमानस्थलबाट नियमित अन्तर्राष्ट्रिय उडान शीघ्र सञ्चालन गर्नेसम्बन्धमा पोखराका व्यवसायीले नागरिक उड्डयन प्राधिकरणका पदाधिकारीसँग बुधबार पोखरामा छलफल गरे । नेपाल एसोसियसन अफ टुर एन्ड ट्राभल एजेन्ट्स (नाट्टा) गण्डकी प्रदेशले आयोजना गरेको छलफलमा प्राधिकरणको जम्बो टोली सहभागी थियो । छलफलमा पोखराका व्यवसायीले नियमित अन्तर्राष्ट्रिय उडानका लागि पहल गर्न आग्रह गरे । व्यवसायीको आग्रहलाई सम्बोधन गर्दै क्यानका पदाधिकारीले पोखरामा नियमित अन्तर्राष्ट्रिय उडानका लागि पाँच उपाय प्रस्तुत गरे ।त्रिभुवन विमानस्थलको भार विभाजनत्रिभुवन अन्तर्राष्ट्रिय विमानस्थलले क्षमताभन्दा बढी भार बेहोरिरहेकाले उक्त भार पोखरा र भैरहवामा विभाजन गर्न सके दुवै विमानस्थल चल्ने नागरिक उडड्यन प्राधिकरणका महानिर्देशक प्रदीप अधिकारीले बताए । सरकारले नै त्यसप्रति विशेष ध्यान दिनुपर्ने र पोखराका राजनीतिक नेतृत्व, व्यवसायीले त्यसतर्फ पहल गर्नुपर्ने उनको भनाइ छ । त्रिभुवन विमानस्थल टर्मिनलको वार्षिक क्षमता ५० लाख यात्रु हो । तर अहिले एक करोडलाई सेवा दिनुपरेको छ, अधिकारीले भने, ५० लाखलाई पोखरा र भैरहवामा बाँड्न सक्ने हो भने अन्तर्राष्ट्रिय उडानलाई समस्या हुँदैन । त्रिभुवन विमानस्थलको क्षमताले नधान्ने अवस्थामा नेपाल एयर लक्ड हुने खतराबाट बचाउन राज्यले रणनीतिक हिसाबले पोखरा र भैरहवाको विमानस्थल बनाएको उनको भनाइ छ । त्रिभुवन विमानस्थलको ट्राफिकलाई पोखरा र भैरहवामा लैजानुपर्छ भन्नेतर्फ हाम्रो ध्यान पुगेको छैन । यसलाई राज्यले नियमन गर्नुपर्यो । अबको एजेन्डा यो हुनुपर्छ, अधिकारीले भने, देशको कुल गार्हस्थ्य उत्पादनमा पोखराले पनि योगदान गरेको छ । ट्राफिक राज्यको हुन्छ, हाम्रो बराबरको भाग लेउ भन्नुपर्यो । प्राधिकरणको महानिर्देशकले मात्रै यसो गर्न सक्दैन । राज्यलाई नै झकझक्याउनुपर्छ । काठमाडौंमा अन्तर्राष्ट्रिय जहाज अवतरण हुँदा र पोखरा र भैरहवामा अवतरण हुँदा प्राधिकरणको आम्दानीमा फरक नपर्ने र ऐनले नै प्राधिकरणलाई नेपालको कुनै पनि विमानस्थलको रन वे तोकेर अवतरण गर भन्ने अधिकार दिएको उनले सुनाए । राष्ट्रिय ध्वजावाहकलाई अनिवार्य उडान, चीनलाई दबाबराष्ट्रिय ध्वजावहाक नेपाल एयरलाइन्स र हिमालय एयरलाइन्सलाई सातामा एउटा उडान अनिवार्य पोखराबाट गर्न प्राधिकरणले आग्रह गरेको महानिर्देशक अधिकारीले बताए । त्यसो नगरे उडान कटौती गर्ने बताएपछि हिमालय एयरलाइन्सले आगामी मार्चदेखि पोखराबाट तिब्बतको ल्हासासम्म सातामा एउटा उडान भर्ने तयारी गरेको उनले सुनाए । नेपाल एयरलाइन्ससँग भएका चारवटा जहाजमध्ये दुईवटा मात्रै न्यारोबडी पोखराबाट उड्न सक्छन् । त्यसमध्ये एउटा जहाज सीचेकका लागि गएको छ, उनले भने, फर्किएपछि उसले पनि पोखराबाट सातामा एउटा अन्तर्राष्ट्रिय उडान भर्नुपर्छ । विदेशी एयरलाइन्स कम्पनीले यहाँको राष्ट्रिय ध्वजावाहकले केकति नाफा गरेको छ भन्ने हेरेर मात्रै अन्तर्राष्ट्रिय उडान भर्ने भएकाले घरेलु जहाज कम्पनीलाई बलियो बनाउन आवश्यक रहेको उनले उल्लेख गरे । पोखरा विमानस्थल चीनले बनाएकोले उसलाई पनि नियमित उडानका लागि दबाब दिनुपर्ने उनले बताए । भने, चीनबाट काठमाडौं आउने जहाजमध्ये १० प्रतिशतलाई पोखरा ल्याउन दबाब दिनुपर्छ । सिचुवान एयरलाइनसले त्यो सुरुवातगर्न सक्छ । व्यवसायीको सक्रियता आवश्यकजहाज कम्पनीलाई पोखराबाट उडान भर भनेर दबाब दिन नसक्ने भएकाले यहाँका व्यवसायी नै बढी सक्रिय हुनुपर्ने प्राधिकरणका उपमहानिर्देशक दीपेन्द्रलाल कर्णले बताए । जबसम्म यहाँको बजार जुर्मुराउँदैन, तबसम्म जबर्जस्ती उडान गर भनेर चल्दैन, उनले भने, यहीँका व्यवसायीले विदेशमा प्यासेन्जर खोज्नुस् । चार्टरबाट सुरु गर्नुस् । पोखराबाट टिकट बिक्री गर्ने व्यवसायीले हालसम्म एउटा पनि चार्टर उडान ल्याउन नसकेको सन्दर्भ प्रस्तुत गर्दै उनले विमानस्थल सञ्चालनमा पोखराका व्यवसायीको साथ आवश्यक रहेको जनाए । वायु सेवा कम्पनीलाई ठाउँ राम्रो वा नराम्रोसँग फरक पर्दैन, उसले व्यवसायमा नाफा हेर्छ, उनले भने, काठमाडौंमा पनि व्यवसायीले प्याकेज बेचेर चार्टर जहाज ल्याइरहेका छन् । पोखराले पनि त्यसै गर्नुपर्छ । विमानस्थलबाट अन्तर्राष्ट्रिय उडान भर्दा वायुसेवा कम्पनीलाई नाफा हुन्छ भनेर आश्वस्त बनाउने जिम्मा स्थानीय व्यवसायीको भएको प्राधिकरणका अर्का उपमहानिर्देशक एवं कर्पोरेट डाइरेक्टर हंसराज पाण्डेको भनाइ छ । पोखरा विमानस्थलको ऋण तिर्नुपर्दा यो वर्षदेखि प्राधिकरणको वित्तीय अवस्था डामाडोल बनिसकेको उनले सुनाए । पोखरा विमानस्थलको ऋण तिर्दा प्राधिकरण आफैं ढाड भाँचिएको अवस्थामा छ, उनले भने, वर्षमा दुई अर्ब तिर्नुपर्छ तर ऋण तिर्नुपर्यो भनेर आत्तिएका छैनौं । चीनको ऋण तिर्न पनि विमानस्थल चल्नैपर्छ । पोखराबाट अन्तर्राष्ट्रिय उडान भर्ने पहिलो दायित्व राष्ट्रिय ध्वजावाहकको भए पनि जहाजको संख्या कम हुनु दुर्भाग्य भएको उनले बताए । नेपाल वायुसेवा निगमका ४ मध्ये दुईवटा जहाज चलेको र हवाई सम्झौता भएका ४३ देशका ८० गन्तव्यमा सेवा दिनुपरेको उनको भनाइ छ । यस्तै हो भने विदेशीलाई आएर हाम्रो एयरपोर्ट चलाइदेऊ भन्नुको विकल्प छैन, उनले भने । गण्डकीका श्रमिकलाई पोखराबाट उड्ने व्यवस्थापोखराबाट नियमित अन्तर्राष्ट्रिय उडानका लागि वैदेशिक रोजगारीमा जाने गण्डकी प्रदेशका श्रमिकलाई यहीँबाट उड्ने व्यवस्था गर्नुपर्ने प्राधिकरणका पदाधिकारीले सुझाए । गण्डकी प्रदेशका श्रमिकलाई पोखराबाटै उडाउन सके त्रिभुवन विमानस्थलको यात्रु चाप पनि कम हुने अधिकारीको भनाइ छ । वैदेशिक रोजगारीमा जाने ८० प्रतिशतभन्दा बढी तराई क्षेत्रमा छन्, त्यसैले भैरहवामा पनि सम्भावना देखेका हौं, उनले भने, गण्डकी प्रदेशबाट जाने श्रमिकलाई पोखराबाटै जानुपर्ने बनाऔं ।पोखरा नेपालको मध्यभागमा रहको र काठमाडौंपछि सबैभन्दा धेरै आन्तरिक उडान संख्या र यात्रु चाप भएको विमानस्थल पोखरा भएकाले अन्तर्राष्ट्रिय उडानको सम्भव हुने पर्यटन व्यवसायी वासु त्रिपाठीको भनाइ छ । भैरहवामा नियमित प्यासेन्जर नपाएको देखाएर पोखरामा उडान राख्न नहुने कतिपयको चाहना हुन सक्छ, त्यो चाहनालाई पूरा हुन दिनुहुँदैन, उनले भने । गन्तव्यस्थलको पहिचानपोखरामा सबैभन्दा धेरै यात्रु आउजाउ गर्ने गन्तव्य स्थलको पहिचान गर्न आवश्यक रहेको प्राधिकरणका निर्देशक विक्रम गौतमले बताए । अन्तर्राष्ट्रिय एयरलाइन्सलाई पोखराबाट बिजनेस दिने यीयी गन्तव्य हुन् भनेर भन्न सक्नुपर्छ, उनले भने, कम्तीमा दुईवटा त्यस्ता विशिष्ट गन्तव्यस्थल पहिचान गर्नुपर्छ । व्यवसायीले गन्तव्यस्थल तोकेर आफ्नो लक्ष्य निर्धारण गर्नुपर्ने उनको भनाइ छ । पोखरा विमानस्थल सोकेसमा राखिएको राम्रो खेलौना हो, बेच्ने जिम्मा व्यवसायीको हो, गौतमले भने । पोखरा विमानस्थल बनेपछि पर्यटक वृद्धि हुने आशामा व्यवसायीले पूर्वाधारमा लगानी गरेको ट्रेकिङ एजेन्सिज एसोसियसन अफ नेपाल (टान) गण्डकीका अध्यक्ष कृष्ण आचार्यले जनाए । अहिले लगानी डुब्ने अवस्था छ, उनले भने । पोखराबाट अन्तर्राष्ट्रिय उडान सञ्चालन गर्न दबाब दिन पटकपटक प्रधानमन्त्रीसम्मलाई ज्ञापनपत्र बुझाएको पोखरा पर्यटन परिषद्का पूर्वअध्यक्ष पोमनारायण श्रेष्ठले स्मरण गरे ।"
पोखराबाट पहिलो पटक यात्रुसहितको जेट विमान काठमाडौं,"(काठमाडौं)पोखरा अन्तर्राष्ट्रिय विमानस्थल सञ्चालनमा आएको दुई वर्षपछि त्यहाँबाट बिहीबार पहिलो पटक जेट विमानले पूर्ण क्षमतामा यात्रु राखेर उडान गरेको छ । चीनको छेन्दुबाट १ सय २९ यात्रु ल्याएर पोखरा उत्रिएको सिचुवान एयरलाइन्सको एयरबस ए३१९ विमान १ सय २६ जना यात्रु राखेर त्यहाँबाट काठमाडौं अवतरण भएको हो । पोखरा अन्तर्राष्ट्रिय विमानस्थलबाट अन्तर्राष्ट्रिय उडान नियमित नहुँदा प्राविधिक त्रुटि रहेको भ्रम फैलाइयो, पोखराबाट त्यही उडानमा आएका नागरिक उड्डयन प्राधिकरणका महानिर्देशक प्रदीप अधिकारीले काठमाडौं विमानस्थलमा आयोजित पत्रकार सम्मेलनमा पर्यटन व्यवसायीलाई भने, आज सिचुवान एयरले गरेको उडानले भ्रम फैलाउनेको व्यापार बन्द गराएको छ । अब पोखरामा उडानलाई नियमित गराउने व्यापार गर्नुहोस् । प्राधिकरणले सघाउनुपर्ने ठाउँमा सघाउनेछ । छेन्दुबाट आएको जहाज काठमाडौंको आकाशमाथिबाट पोखरा जोड्ने ह्विस्की४१ हवाई रुट हुँदै पोखरा अवतरण भएको थियो । त्यहाँबाट त्यो विमान उपकरणका सहायताले गरिने आईएफआर उडान नियम पछ्याउँदै सिमरा हुँदै काठमाडौं अवतरण भएको थियो । पोखरा अन्तर्राष्ट्रिय विमानस्थलको डिजाइन तत्कालीन अवस्थामा नेपाल वायु सेवा निगमसँग भएका बोइङ७५७ को क्षमताका आधारमा बनाइएको उडानमा रहेका प्राधिकरणका उपमहानिर्देशक देवचन्द्रलाल कर्णले बताए । एकल ग्यालरी भएको अमेरिकी बोइङ ७५७ जहाज घरेलु छोटो तथा अन्तरदेशीय मध्यम दूरी (७ हजार किलोमिटरसम्म) को उडानका लागि प्रभावकारी मानिन्छ । सिचुवानले बिहीबार पोखराबाट उडाएको एयरबसको ए३१९ विमान पनि यस्तै क्षमताको हो । काठमाडौंमा सिचुवानको अवतरणपछि नियमित उडान तालिकाअनुसार यात्रु राखेर चीनको छेन्दु उडेको थियो । २५ सय मिटर लामो धावनमार्ग भएको पोखराबाट यो जहाज धावनमार्गको मध्य भागबाटै टेकअफ भएको उपहानिर्देशक कर्णले बताए । पोखरा विमानस्थलबारे पहिले धेरै शंका, उपशंका, मनगढन्ते कुरा सुनिन्थे । कसैले डाँडाका कारण ठूला जहाजले यात्रु राखेर उडान गर्न सक्दैन भने, यसअघि पोखरा विमानस्थलको महाप्रबन्धक भइसकेका कर्णले भने, आज भ्रम निवारण भयो । एयरबसको जहाजले गरेको प्रवर्द्धनात्मक उडानले पोखरा विमानस्थल टेक्निकली ठीक भएको प्रमाणित भएको छ ।"
"बीपी राजमार्गको अध्ययन टुंगिादै, निर्माणमा साढे ९ अर्ब लाग्ने","(काठमाडौं) बाढीले क्षतिग्रस्त बीपी राजमार्ग निर्माणका लागि थालिएको अध्ययन अन्तिम हुँदै गर्दा सडक विभागले बजेटको जोहो भने अझै गर्न सकेको छैन । निर्माणमा ढिला गरे फेरि बर्खा सुरु हुन्छ । त्यो बेला अहिले बनाइएका अस्थायी संरचनाले काम गर्नेछैन । खोलो तर्काएर जसोतसो सडक सञ्चालन गरिएको विभागले जनाएको छ । अध्ययन रिपोर्ट अन्तिम चरणमा आइसकेको भौतिक पूर्वाधार तथा यातायात मन्त्रालयका सचिव केशवकुमार शर्माले बताए । अहिलेसम्म निर्माणमा अनुमानित ९ अर्ब ६२ करोड लाग्ने देखिएको छ, उनले भने, पछि निर्माण स्ट्रक्चर परिवर्तन भए यो रकम तलमाथि हुन सक्छ । निर्माणमा जापान अन्तर्राष्ट्रिय सहयोग नियोग (जाइका) पनि इच्छुक देखिएको उनले सुनाए । पूरै होइन, सडकखण्डको केही भागमा काम गर्न जाइका इच्छुक देखिएको हो, उनले भने, यो विषय छलफलकै क्रममा छ । जाइका कसरी सहभागी हुने भन्ने विषयमा छलफल भइरहेको उनको भनाइ छ । निर्माणमा जाने गरी अध्ययन भइरहँदा छुटेका विषय थप गर्न अध्ययन टोलीलाई सुझाइएकाले यसलाई अन्तिम रूप दिन समय लागेको शर्माले बताए । पुसभित्र अध्ययनको काम टुंगिन्छ, शर्माले भने, बजेटका लागि अर्थ मन्त्रालयलाई भनिरहेका छौं । अर्थबाट स्रोत खोजी भइरहेको जानकारी पाएको उनले सुनाए । बजेटका लागि गृह मन्त्रालयअन्तर्गतको राष्ट्रिय विपद् जोखिम न्यूनीकरण तथा व्यवस्थापन प्राधिकरणको विपद् व्यवस्थापन कोषमा रहेको बजेट माग गर्ने विषय अर्थबाट अझै टुंगिसकेको छैन । एसियाली विकास बैंक (एडीबी) र विश्व बैंकको थोरै सहुलियतपूर्ण ऋण लिएर राजमार्ग निर्माण गर्ने तयारी पनि रहेको शर्माले जनाए । प्राधिकरणको कोषको बजेट उपलब्ध गराउनेबारे छलफल भइरहेको छ, उनले भने । सबै काम भनेअनुसार अघि बढे फागुनबाट ठेक्का प्रक्रिया अघि बढाउन समस्या नहुने उनको भनाइ छ । दैनिक सवारी चाप उच्च रहने यस सडक निर्माणमा अहिलेसम्म बजेटको टुंगो लागिनसकेको सडक विभागका महानिर्देशक रामहरि पोखरेलले बताए । अहिलेसम्म बजेट व्यवस्थापन हुन सकेको छैन, उनले भने, जसले गर्दा बजेटबारे अन्योल कायमै छ । अहिले निर्माणको समय रहेको र फेरि बर्खायाम सुरु भएपछि काम गर्न समस्या हुने उनले जनाए । बर्खाको बेला मध्यपहाडी राजमार्गको केही खण्डलाई वैकल्पिक मार्ग बनाएर चलाउने योजनामा थियौं, पोखरेलले भने, जताततै पहिरो छ, एउटा पहिरो हटाउनेबित्तिकै अर्को पहिरो खस्ने खतरा छ । उक्त मार्ग साना सवारीसाधनलाई मात्र उपयुक्त हुने उनको भनाइ छ । अस्थायी रूपमा अहिलेकै सडकलाई व्यवस्थापन गरेर बर्खामा चलाउन सकिए उपयुक्त हुने उनको तर्क छ । अहिले निर्माणमै जाने गरी अध्ययन गरिएको हो, उनले भने, अध्ययन प्रतिवेदन पेस गरेपछि विभागमा पेस हुन्छ, त्यो हेरेर के कसरी अगाडि बढ्न सकिन्छ, निर्णय हुन्छ । प्रारम्भिक अध्ययनमा बीपी राजमार्ग बनाउन करिब ७ अर्ब रुपैयाँ लाग्ने अनुमान गरिएको थियो । बजेट व्यवस्थापन भएपछि तीन वर्षभित्र निर्माण सक्ने गरी ठेक्का गर्ने योजनामा सडक विभाग छ । ठेक्का प्रक्रिया फागुनबाट सुरु भए पनि निर्माणको काम वैशाखभित्र सुरु गरिसक्ने महानिर्देशक पोखरेलको दाबी छ । काभ्रेभन्ज्याङनेपालथोक खण्डको १२ किलोमिटर सडकमा गत असोज १० देखि १२ सम्म आएको बाढीपहिरोले क्षति गरेको छ । यसको ८७ किमि सडकखण्ड रोशी खोलाले बगाएको छ । अहिले अस्थायी डाइभर्सन बनाएर यातायातका साधन चलाइएको छ । तर सवारी चाप उच्च भएकाले दिनहुँ ट्राफिक जामको समस्या हुने गरेको छ । काभ्रेको चौकीडाँडादेखि मुल्कोटसम्मको सडकमा समस्या छ । त्यसमा पनि बढी समस्या चौकीडाँडादेखि नेपालथोक खण्डमा छ । बाढीले सिन्धुली खण्डमा कम र काभ्रे खण्डमा बढी क्षति पुर्याएको छ । बीपी राजमार्गअन्तर्गत काभ्रेको धुलिखेलदेखि महोत्तरीको बर्दिबाससम्म १ सय ५८ किमि जापान सरकारको अनुदान सहयोगमा निर्माण गरिएको हो । करिब २० वर्ष लगाएर यसको निर्माण गरिएको थियो । राजधानीलाई पूर्वी तराईसँग जोड्ने गरी सन् १९९६ मा यो सडक निर्माण सुरु गरेर २०१५ मा सम्पन्न गरी जापानले नेपाललाई हस्तान्तरण गरेको थियो ।"
पाँच महिनामा २१ अर्ब विदेशी लगानी प्रतिबद्धता,"(काठमाडौं)चालु आर्थिक वर्षको पाँच महिनामा २० अर्ब ७७ करोड ७३ लाख रुपैयाँ प्रत्यक्ष विदेशी लगानी (एफडीआई) प्रतिबद्धता आएको छ । ३१९ वटा उद्योगमा उक्त रकम बराबरको लगानी प्रतिबद्धता आएको उद्योग विभागले जनाएको छ । स्वचालित रुट (अटोमेटिक रुट) बाट १३८ उद्योगमा २ अर्ब १३ करोड १ लाख रुपैयाँ लगानी प्रतिबद्धता आएको छ । यस्तै १८१ उद्योगमा १८ अर्ब ६४ करोड ७२ लाख रुपैयाँ विदेशी लगानी प्रतिबद्धता आएको विभागको तथ्यांक छ । रकमका आधारमा लगानी प्रतिबद्धतालाई क्षेत्रगत रूपमा हेर्दा सबैभन्दा बढी पर्यटनमा ६२, सेवा क्षेत्रमा २३, उत्पादनमूलकमा ९, सूचना तथा प्रविधिमा ३ र कृषिमा ३ प्रतिशत आएको छ । पर्यटनमा १४५, सेवामूलकमा ४०, उत्पादनमूलकमा २२, पूर्वाधारमूलकमा १ र सूचना तथा प्रविधि क्षेत्रमा १०६ वटा उद्योगमा विदेशी लगानी प्रतिबद्धता आएको हो ।चालु आर्थिक वर्षको चार महिनामा १८ अर्ब ६६ करोड रुपैयाँ विदेशी लगानी प्रतिबद्धता आउँदा ५ अर्ब ७६ करोड रुपैयाँ मात्रै भित्रिएकाले पनि प्रतिबद्धताभन्दा भित्रिने रकम न्यून रहेको तथ्यांकले देखाउँछ ।विदेशी लगानी प्रतिबद्धता बढे पनि भित्रिने रकम न्यून रहेको नेपाल राष्ट्र बैंकको तथ्यांक छ । प्रतिबद्धता आएको सबै विदेशी लगानी सोही अवधिमा आउँछ वा आउनुपर्छ भन्ने नीतिगत व्यवस्था नरहेको सरोकारवाला बताउँछन् । सरकारले विदेशी लगानी स्वीकृत गर्दा लगानीकर्तालाई चरणबद्ध रूपमा लगानी भित्र्याउने अनुमति दिने गरेको समेत सरोकारवालाको भनाइ छ । प्रतिबद्धता तथा स्वीकृत रकम एकै पटक नभित्रिनेसमेत सरकारी अधिकारी बताउँछन् ।चालु आर्थिक वर्षको चार महिनामा खुद विदेशी लगानी ५ अर्ब ७६ करोड रुपैयाँ मात्रै एफडीआई भित्रिएको नेपाल राष्ट्र बैंकको तथ्यांक छ । नेपाल राष्ट्र बैंकले सार्वजनिक गरेको तथ्यांकअनुसार साउनकात्तिकमा २ अर्ब ७४ करोड ३९ लाख रकम बाहिरिँदा ५ अर्ब ७६ करोड रुपैयाँ मात्रै भित्रिएको छ । गत आर्थिक वर्षको चार महिनामा ३ अर्ब ६५ करोड रुपैयाँ मात्रै भित्रिएको थियो ।"
विद्युत् प्रणाली सुधार र विस्तारका लागि जुट्यो लगानी,"(काठमाडौं)देशभित्रको विद्युत् आपूर्ति भरपर्दो तथा गुणस्तरीय बनाउन र छिमेकी देशसँगको विद्युत् व्यापार विस्तारका लागि प्रसारण र वितरण प्रणाली विस्तार, सुधार एवं आधुनिकीकरण गर्न करिब ७२ अर्ब ९३ लाख रुपैयाँ (५३ करोड ७० लाख अमेरिकी डलर) लगानी जुटेको छ । विद्युत् प्रसारण र वितरण प्रणाली विस्तार एवं सुधारका लागि एसियाली विकास बैंक (एडीबी) ले ३१ करोड १० लाख डलर (४२ अर्ब २४ करोड रुपैयाँ) सहुलियतपूर्ण ऋण र ३ करोड डलर (४ अर्ब ७ करोड रुपैयाँ) अनुदान उपलब्ध गराउनेछ । युरोपेली युनियनले २ करोड २६ लाख डलर (३ अर्ब ६ करोड रुपैयाँ) र नर्वे सरकारले ३ करोड १० लाख डलर (४ अर्ब २१ करोड रुपैयाँ) अनुदान दिनेछन् । रणनीतिक जलवायु कोषमार्फत १ करोड डलर (१ अर्ब ३५ करोड रुपैयाँ) सहायता प्राप्त हुनेछ । आयोजना कार्यान्वयन गर्न आवश्यक १३ करोड २४ लाख डलर (१७ अर्ब ९८ करोड रुपैयाँ) नेपाल सरकारले बेहोर्ने छ । एडीबीको दक्षिण एसियाली उपक्षेत्रीय आर्थिक सहायता (सासेक) विद्युत् प्रसारण र वितरण सुदृढीकरण परियोजनामार्फत कार्यान्वयन हुने आयोजनाहरूबाट मुख्य रूपमा २९० किलोमिटर प्रसारण लाइन, ५ वटा नयाँ सबस्टेसन र दुई वटा सबस्टेसनको स्तरोन्नति गरिनेछ । काठमाडौं उपत्यकाका घरायसी ग्राहकको घरमा रहेका सिंगल फेज मिटरलाई हटाई स्मार्ट मिटर जडान (दोस्रो चरण), वितरण सबस्टेसनहरूलाई आधुनिक एवं स्वचालित बनाउनमा कम्प्युटरमा आधारित सुपरिवेक्षणीय नियन्त्रण तथा डाटा प्राप्ति (स्काडा) जडान, कर्णाली प्रदेशमा राष्ट्रिय प्रसारण लाइन निर्माण तथा वितरण प्रणालीको स्तरोन्नति गरिनेछ । सहायता परिचालनका लागि गत शुक्रबार सरकार र एडीबी एवं नेपाल विद्युत् प्राधिकरणबीच सहुलियतपूर्ण ऋण तथा अनुदान सम्झौता भइसकेको छ । योजना नेपाल विद्युत् प्राधिकरणले कार्यान्वयन गर्नेछ । विकास साझेदारबाट प्राप्त स्रोत परिचालन गरी मुख्य रूपमा देशभित्रको विद्युत् आपूर्ति प्रणाली सुधार एवम् विस्तार, क्षेत्रीयउपक्षेत्रीय विद्युत् व्यापारलाई भरपर्दो बनाउन मेरुदण्डका रूपमा आवश्यक पूर्वाधार संरचना निर्माण र वितरण प्रणाली डिजिटलाइसेन गरिने प्राधिकरणका कार्यकारी निर्देशक कुलमान घिसिङले बताए । समयसमयमा विद्युत् गएको भन्ने उपभोक्ताको गुनासो सम्बोधन गर्न र पर्याप्त, भरपर्दो, गुणस्तरीय तथा सुरक्षित विद्युत् आपूर्तिका लागि विगतका वर्षहरूबाट योजनाबद्ध रूपमा अगाडि बढाइएका पूर्वाधार संरचनाहरूको सुधार र सुदृढीकरणका काम कार्यान्वयन गर्न ठूलो रकम जुटेको छ, अब योजनाहरू तत्काल कार्यान्वयनमा लगिनेछ, घिसिङले भने ।देशभित्रको बढ्दो मागअनुसारको विद्युत् आपूर्तिमा रहेको ग्रिड पूर्वाधारको सीमितता हटाउन र हरित ऊर्जा निर्यातको लक्ष्य पूरा गर्न सहायता सहयोगी हुने एडीबी नेपाल आवासीय नियोगका निर्देशक आर्नोड कुस्वाले उल्लेख गरे । सहायता प्रसारण र वितरण गुरुयोजनाका मुख्य अवयवहरूमा खर्च हुनेछ, यसबाट जलविद्युत् आयोजनाहरूबाट उत्पादित विद्युत् आन्तरिक खपतका लागि प्रसारण गर्न एवं अन्तरदेशीय विद्युत् व्यापार क्षमता वृद्धि गर्न टेवा पुग्नेछ, कर्णाली र लुम्बिनी प्रदेशमा प्रसारण र वितरण पूर्वाधार विस्तार, सुधार, स्तरोन्नति एवम् पुनःस्थापना हुनेछ, जसबाट विद्युतीकरण, ऊर्जा गरिबी कम गर्न, प्रदेशबीचको सामाजिकआर्थिक असमानतालाई हटाउन सहयोग पुग्नेछ । सहायता परिचालन गरी नवलपरासी (बर्दघाट सुस्ता पश्चिम) को सुनवल नगरपालिका१३ स्थित नयाँ बुटवल सबस्टेसनदेखि रूपन्देही, कपिलवस्तु, अर्घाखाँची हुँदै दाङको लमहीसम्मको १६० किलोमिटर लामो ४०० केभी डबल सर्किट प्रसारण लाइन निर्माण गरिनेछ । लमहीमा ग्यास इन्सुलेटेड प्रणाली (जीआईएस) प्रविधिमा आधारित ४०० केभीको स्वचालित सबस्टेसन निर्माण हुनेछ । प्रसारण लाइन र सबस्टेसन निर्माणका लागि २० करोड ३० लाख डलर खर्च हुनेछ । हाल बुटवलबाट पश्चिमतर्फ विद्युत् प्रवाहका लागि १३२ केभी लाइनमार्फत रहेकाले त्यस क्षेत्रमा निर्माण हुने जलविद्युत् आयोजनाहरूको विद्युत् प्रवाह गर्न, त्यहाँको बढ्दो विद्युत् मागलाई सम्बोधन गर्न र छिमेकी देशसँगको व्यापारलाई भरपर्दो बनाउन ४०० केभी लाइन तथा सबस्टेसन निर्माण गर्न लागिएको घिसिङले जनाए । बारापर्सा औद्योगिक करिडोरमा सञ्चालित, सञ्चालनको तयारीमा रहेका, भविष्यमा खुल्ने र थप विद्युत् माग गर्ने उद्योगहरूलाई पर्याप्त, भरपर्दो र गुणस्तरीय विद्युत् आपूर्ति हेटौंडाढल्केबरइनरुवा ४०० केभी प्रसारण लाइनअन्तर्गत बाराको निजगढमा ४०० केभी सबस्टेसन भारतीय एक्जिम बैंकको सहुलियतपूर्ण ऋणमा निर्माण हुनेछ ।"
विराटनगर महानगर र सिटिजन्स बैंकबीच सौन्दर्यीकरण सम्झौता,"काठमाडौं (कास) विराट महानगरपालिका र सिटिजन्स इन्टरनेसनल बैंकबीच सडक सौन्दर्यीकरण परियोजनासम्बन्धी सम्झौता भएको छ । बैंक र महानगरबीच बिहीबार भएको सम्झौताअनुसार बैंकले परियोजनाका लागि २ लाख रुपैयाँ सहयोग गर्ने जनाइएको छ । बैंकले आफ्नो सामाजिक उत्तरदायित्वअन्तर्गत उक्त सहयोग गरेको बताएको छ । बैंकले महानगर क्षेत्रभित्र पर्ने रानीबरगाछी सडक सौन्दर्यीकरण परियोजनाका लागि सघाएको हो । विराटनगरलाई सफा, सुन्दर र व्यवस्थित बनाउने अभियानअन्तर्गत रानीबरगाछी ६ लेन सडकको डिभाइडरमा हरियालीसहित सडक सौन्दर्यकरण परियोजनाका लागिसहयोग रकम प्रदान गरिएको बैंकको भनाइ छ ।"
एमएडडब्लू राइड्सको 'ब्लु स्ट्रिक्स च्याप्टर लिडर',"काठमाडौं (कास) नेपालमा यामाहाको आधिकारिक वितरक एमएडब्लू राइडस्ले ब्लु स्ट्रिक्स च्याप्टर लिडर अनबोर्डिङ इभेन्ट कार्यक्रम गरेको छ । देशभरका च्याप्टर लिडरलाई स्वागत गर्न कम्पनीले मंगलबार उक्त कार्यक्रम गरेको हो । सुर्खेत, इटहरी, काठमाडौं, भक्तपुर, सिन्धुली र पोखराका प्रतिनिधि ब्लु स्ट्रिक्स पहलअन्तर्गत सहकार्यमा जुटेका थिए । साथै ब्लु राइड्स च्याप्टर लिडरबीचको समझदारीपत्रमा कम्पनी र प्रतिनिधि पक्षले हस्ताक्षर गरिएको कम्पनीले जनाएको छ ।"
कजरिया टाइल्सको प्रिमियम सेरामिक हाइट,काठमाडौं (कास) कजरिया रमेश टाइल्सले नेपालमा सेरामिक टाइल उत्पादन सुरु गरेको छ । उद्योगले ३०० बाई ४५० एमएम आकारको सेरामिक टाइलको उत्पादन सुरु गरेको हो । यसअघि उद्योगले ६०० बाई ६०० एमएम र ६०० बाई १२०० एमएमको ग्लेज्ड भिट्रिफाइड टाइल्सका साथै ४०० बाई ४०० एमएमको हेभी ड्युटी भिट्रिफाइड टाइल्स बजारमा ल्याइसकेको छ । कजरियाले नेपालभर सयभन्दा बढी डिलर र वितरकको सञ्जाल बनाइसकेको कम्पनीले जारी गरेको विज्ञप्तिमा जनाइएको छ । आधुनिक प्रविधिमा उत्पादन गरिएका सेरामिक टाइल बजारमा ल्याउने तयारीमा रहेको उद्योगका निर्देशक हिमांशु अग्रवालले बताए । कजरिया रमेश टायल्स र भारतीय उद्योग कजारिया सिरामिक्सको संयुक्त लगानी नवलपरासीमा टाइल उत्पादन गर्ने कारखाना निर्माण गरिरहेको छ ।
चेम्बर एक्स्पो माघमा,"काठमाडौं (कास) नेपाल चेम्बर अफ कमर्सको आयोजनामा आठौं चरणको चेम्बर एक्स्पो २०२५ हुने भएको छ । काठमाडौंको भृकुटीमण्डपमा माघ १७ देखि २१ सम्म चेम्बर एक्स्पो हुन लागेको हो । स्थानीय उत्पादनको प्रवर्द्धन एवं बजारीकरण तथा व्यापार अभिवृद्धि गर्ने उद्देश्यले चेम्बर एक्स्पो आयोजना गरिएको चेम्बर अफ कमर्सले जनाएको छ । उद्योग वाणिज्य तथा आपूर्ति मन्त्रालयअन्तर्गतको व्यापार तथा निकासी प्रवर्द्धन केन्द्रसँगको सहकार्यमा चेम्बरले एक्स्पो गर्न लागेको हो । व्यापार अभिवृद्धि, स्थानीय वस्तुको बजारीकरणका लागि चेम्बरले प्रत्येक वर्ष एक्स्पो गर्दै आएको छ । क्षेत्रीय एवं अन्तर्राष्ट्रिय व्यापारिक समुदायको प्रत्यक्ष सहभागिताले अन्तर्राष्ट्रिय क्षेत्रमा भइरहेका आर्थिक गतिविधि, प्रविधिको प्रयोग एवं व्यापार व्यवस्थापनका नयाँ आयामहरूलाई नजिकबाट नियाल्न सहयोग पुग्ने चेम्बर मेला समितिका सभापति राष्ट्रभूषण चाकुबजीले जनाए ।"
द्वारिकाजलाई बुटिक होटल पुरस्कार,"काठमाडौं (कास) काठमाडौंको द्वारिकाज होटललाई ट्राभल लिजर इन्डियाले सर्वश्रेष्ठ अन्तर्राष्ट्रिय लक्जरी बुटिक होटल २०२४ पुरस्कार प्रदान गरेको छ । ट्राभल लिजर इन्डियाले गर्ने पुरस्कार पर्यटन तथा यात्रा क्षेत्रमा चर्चित मानिन्छ । ट्राभल लिजरबाट संसारकै सर्वश्रेष्ठ लक्जरी बुटिक होटलको पुरस्कार प्राप्त गर्न पाउँदा हामी सम्मानित महसुस गरिरहेका छौं, द्वारिकाजका प्रमुख कार्यकारी अधिकृत (सीईओ) रेन विजय श्रेष्ठले भने, यो पुरस्कारले हामीलाई नेपालका परम्परामा आधारित र उत्कृष्टतामा आधारित अर्थपूर्ण अतिथि अनुभव सिर्जना गर्न प्रेरित गर्दछन् । द्वारिकाज होटलको इतिहास यसका दिवंगत संस्थापक द्वारिकादास श्रेष्ठको जीवनसँग जोडिएको छ । १९५२ मा सुरु भएको यो काठमाडौं उपत्यकाको प्राचीन वास्तुकला झल्काउने धरोहर हो ।"
नक्कली मेडिकल रिपोर्ट बनाउने संस्थालाई कारबाही गर्न माग,"(काठमाडौं)वैदेशिक रोजगारमा जाने श्रमिकको नक्कली मेडिकल रिपोर्ट तयार गर्ने स्वास्थ्य संस्थालाई कारबाही गर्न सरोकारवालाहरूले माग गरेका छन् । स्वास्थ्य मन्त्रालयका अतिरिक्त सचिव डा दीपेन्द्ररमण सिंहको नेतृत्वको कार्यदलले तयार पारेको प्रतिवेदनले स्वास्थ्य संस्थाहरूले श्रमिकको उपस्थितिबिना नक्कली मेडिकल रिपोर्ट बनाइदिने गरेको र त्यसले वैदेशिक रोजगारीमा गएका श्रमिकहरूको स्वास्थ्य जोखिम रहेको तथ्य उजागर गरेको थियो । कार्यदलले उक्त प्रतिवेदन गत बुधबार सार्वजनिक गरेको थियो । नक्कली मेडिकल रिपोर्टका कारण गन्तव्य मुलुकहरूले नेपालका स्वास्थ्य संस्थाबाट जारी हुने मेडिकल रिपोर्टमाथि अविश्वास गर्ने परिस्थिति बनेको भन्दै सरोकारवालाहरूले चिन्तासमेत प्रकट गरेका छन् । उनीहरूले श्रमिकहरूको स्वास्थ्यजस्तो संवेदनशील विषयलाई संवेदनशील रूपमा नलिई गलत मेडिकल रिपोर्ट दिने कार्यको अनुगमन गरी नियमअनुसार कारबाही गर्नुपर्नेमा श्रम मन्त्रालय गम्भीर हुनुपर्नेमा जोड दिएका छन् । श्रम आप्रवासन नीति मस्यौदा टोलीका संयोजकसमेत रहेका श्रम विज्ञ गणेश गुरुङले श्रमिकको स्वास्थ्य परीक्षणसँग खेलबाड गर्नेलाई छुट दिन नहुने बताउँछन् । गन्तव्य देशमा जाने श्रमिकको स्वास्थ्यमा प्रतिकूल असर नपुगोस् भनेर नेपालमा मेडिकल परीक्षण अनिवार्य गर्नुपर्छ । यो श्रमिकको स्वास्थ्य र रोजगारदाता कम्पनीसँग जोडिएको छ । यहाँ गुणस्तरीय स्वास्थ्य परीक्षण नहुँदा गन्तव्य देशहरू आफैंले गरिरहेका छन्, उनले भने, नेपालमा गलत मेडिकल रिपोर्ट प्रदान गर्नेलाई रोक्नुपर्छ । श्रम मन्त्रालयले ती स्वास्थ्य संस्थाहरूको प्रभावकारी रूपमा निरन्तर अनुगमन गरी दण्ड गर्नुपर्छ । सिंह नेतृत्वको कार्यदलको प्रतिवेदनलाई सरकारले कार्यान्वयनमा लैजान ढिलाइ गर्न नहुने गुरुङको भनाइ छ । नेपालमा स्वास्थ्य परीक्षण प्रभावकारी नहुँदा श्रमिकहरू बाकसमा फर्किनुपर्ने दुःखद स्थिति देखिरहेको हो । यसलाई न्यूनीकरण गर्न सरकारले गलत रिपोर्ट दिने पाटोलाई निरुसाहित गर्नुपर्छ । सरकारले निष्पक्ष रूपमा निरन्तर अनुगमन गर्नुपर्छ, उनले भने । डा सिंहको प्रतिवेदनले मेडिकल रिपोर्टको सुनिश्चितताका लागि गन्तव्य मुलुकको माग तथा आवश्यकताका आधारमा स्वास्थ्य परीक्षण गर्नुपर्ने र सोहीअनुसार मेडिकल रिपोर्टलाई एकरूपता प्रदान गरी उपलब्ध गराउने, सबै स्वास्थ्य संस्थालाई अन्तर्राष्ट्रियस्तरको मापदण्डअनुसार स्तरीकरण गरी सबै देशका लागि एकरूपता बनाउन सरकारले एकद्वार प्रणाली लागू गर्नुपर्नेलगायतको सुझाव दिइएको छ । श्रम मन्त्रालयले समयसमयमा सूचीकृत स्वास्थ्य संस्थाहरूको अनुगमन भइरहेको छ । श्रम मन्त्रालयले गत वर्ष स्वास्थ्य परीक्षण संस्थाको अनुगमन मापदण्ड नपुगेका ६७ वटा स्वास्थ्य संस्थाको कारोबार रोक्का गरिएको थियो । उनीहरूलाई मापदण्ड पुर्याएपछि कारबाही फुकुवा गरिदिएको थियो । सुरक्षित आप्रवासनका लागि राष्ट्रिय सञ्जालका अध्यक्ष चिरञ्जीवी बरालले व्यक्तिको जीवनमाथि नै खेलबाड गर्ने स्वास्थ्य संस्थालाई कडा कारबाही गर्नुपर्ने बताए । प्रत्येक वर्ष हजार जनाभन्दा माथि नेपाली श्रमिकको ज्यान गइरहेको छ । यो मृत्यु हुनुको पछाडि गन्तव्य देशको कार्य वातावरण र प्रभावकारी स्वास्थ्य परीक्षण नहुँदाको परिणाम भनिँदै आएको थियो । यो तथ्यलाई विशेषज्ञ कार्यदलको प्रतिवेदनले प्रस्ट रूपमा खुलाइदिएको छ, बरालले भने, यस्तो दुष्कर्म गर्नेमाथि छानबिन र कडा कारबाही हुनुपर्छ । यो प्रतिवेदनले जोसुकैलाई श्रमिकको स्वास्थ्य परीक्षण गर्न दिनु हुँदैन भन्ने देखाउँछ । यसका लागि उचित मापदण्ड तय गर्नुपर्छ । वैदेशिक रोजगार बोर्डको अभिलेखअनुसार सन् २००८०९ देखि २०२१२२ (१४ वर्ष) सम्म १४ हजार ६ सय ६६ जना श्रमिकको मृत्यु भएको थियो । तीमध्ये सबैभन्दा बढी हृदयाघातबाट १९, प्राकृतिक कारणबाट १९५, कार्यस्थल दुर्घटनाबाट ७, सडक दुर्घटनामा १२७, आत्महत्याबाट ११ र बाँकी ३०८ प्रतिशतको अन्य कारणले मृत्यु भएको हो । वैदेशिक रोजगारीमा मृत्युको कारण स्पष्ट खुलाउन जरुरी रहेको पनि प्रतिवेदनले जनाएको छ । बोर्डमा क्षतिपूर्तिका लागि पेस हुने मृत्यु प्रमाणपत्रमा मृत्युको कारण स्पष्ट रूपमा उल्लेख गरिएको हुँदैन । अधिकांश प्रमाणपत्रमा नेचुरल, सडेन डेथ, हार्ट अट्याक, अननेचुरल जस्ता शब्द लेखिएका हुन्छन् ।स्वदेशमा मेडिकल पास भई गएकाहरू विदेशमा परीक्षण हुँदा फेल हुने श्रमिकहरू थप आर्थिक शोषणमा पर्ने गरेका छन् । त्यस्तो अवस्थामा उनीहरू क्षतिपूर्ति र बिमा रकमबाट समेत वञ्चित हुँदै आएका छन् । मोरङ, उर्लाबारी८ सुनझोडाका हितकुमार लामाले मेडिकल फेल हुँदा आफ्नो तीन लाख रुपैयाँ डुबेको बताए । नेपालमा मेडिकल पास भएपछि यूएई गएको थिएँ । तीन लाख रुपैयाँ लगानी भयो । यूएईमा जाँच गर्दा छातीमा कालो दाग देखायो, उनले भने, अहिले म्यानपावर कम्पनी मेडिकलको जिम्मा आफ्नो होइन भन्छ । तलब र कम्पनीमा फरक परेको छ भने मात्रै जिम्मा लिन्छु भन्छ । जँचाउने स्वास्थ्य परीक्षण संस्थामा जाँदा १० हजार रुपैयाँ मात्रै फिर्ता दिन्छु भन्यो । मैले कतैबाट सहयोग पाइनँ । प्रतिवेदनले स्वास्थ्य संस्था, चिकित्सक र श्रमिकलाई जिम्मेवार बनाई गुणस्तरीय स्वास्थ्य परीक्षण सुनिश्चित गर्न र मेडिकल फिटसम्बन्धी रिपोर्ट दिने गलत अभ्यासलाई शतप्रतिशत अन्त्यका लागि स्वास्थ्य संस्था डिजिटाइजेसन गर्न जरुरी देखिएको जनाएको छ । कार्यदलको प्रतिवेदनअनुसार अधिकांश स्वास्थ्य संस्थाहरू नेपाल सरकारको मापदण्ड पनि पूरा नभएको प्रति ध्यानाकर्षण जनाउँदै नेपाल सरकारबाट सूचीकृत भएका स्वास्थ्य संस्थाहरू (सम्बन्धित देशमार्फत छनोट भएका तथा नभएका) लाई अन्तर्राष्ट्रियस्तरको मापदण्डअनुसार स्तरीकृत गरी सबै देशका लागि एकरूपता बनाउन सरकारले एकद्वार प्रणालीका लागि पहल गर्न सुझाव दिएको हो । वैदेशिक रोजगारीमा जाने श्रमिकको गुणस्तरीय स्वास्थ्य परीक्षण सुनिश्चित गर्नका लागि श्रम मन्त्रालयमा दुई सय १५ स्वास्थ्य संस्था सूचीकृत छन् । यीमध्ये मलेसिया आफैंले ३६, साउदी अरब, कुवेत, बहराइन र ओमान (गाम्का) ले १९, कोरियाले ४ संस्थामार्फत स्वास्थ्य परीक्षण गराइरहेका छन् । अमेरिकाले आईओएममार्फत स्वास्थ्य परीक्षण गराउँछ । कतार जाने श्रमिकको परीक्षण भने कतार भिसा सेन्टरबाट भइरहेको छ । बाँकी १ सय ५७ स्वास्थ्य संस्थाले करिब सयभन्दा बढी देश जाने श्रमिकको परीक्षण गर्दै आएका छन् ।"
सिटीको निराशाजनक बराबरी,"म्यानचेस्टर (एएफपी) इर्लिङ हालान्डले दोस्रो हाफमा हानेको पेनाल्टी रोकेपछि इंग्लिस प्रिमियर लिगमा म्यानचेस्टर सिटी बिहीबार एभरटनको हातबाट निराशाजनक ११ को बराबरीमा रोकिएको छ । लगातार चारपल्टको लिग विजेता इंग्लिस च्याम्पियन सिटीले खेलेका सबै प्रतियोगिताका गरेर पछिल्ला १३ खेलमध्ये एकैमा मात्र विजयी छ । इतिहादमा भएको खेलमा सिटीले बर्नाडो सिल्भाको गोलले सुरुआती अग्रता लिएको थियो । तर, अंकतालिकाको पुछारतिर रहेको टफिजका लागि इलिमन एनडिआयेले बराबरी गोल गरे । यस्तोमा दुवैले एकएक अंक बाँडे । जितसँगै सिटी छैटौं स्थानमा उक्लेको छ । एभरटन भने रेलिगेसन क्षेत्रबाट ५ अंकको दूरीमा १५ औं स्थानमा रह्यो । यो सबै समीकरण अन्य खेलका नतिजापछि फेरिन सक्नेछ । यो खेलअघि सिटीका व्यवस्थापक पेप ग्वार्डिओलाले आफ्नो टिम यसपल्ट युरोपेली च्याम्पियन्स लिगमा छनोट हुने सम्भावना निकै कमजोर रहेको स्विकारेका थिए । कमजोर प्रदर्शनका कारण सिटी १५ वर्षयता पहिलो पटक युरोपेली क्लब फुटबलको सबैभन्दा ठूलो प्रतियोगितामा छनोट हुन नसक्ने स्थितिमा पुगेको छ । प्रिमियर लिगको शीर्ष चारमा रहने टिम च्याम्पियन्स लिगका लागि स्वतः छनोट हुनेछ । प्रतियोगितामा इंग्लिस टिमको उत्कृष्ट प्रदर्शनका कारण पाँचौं स्थानमा रहेको टिमले पनि त्यो प्रतियोगिता खेल्न सक्नेछ । तर, ग्वार्डिओला भन्छन्, हामी पक्कै पनि च्याम्पियन्स लिगमा छनोट हुन नसक्ने स्थितिमा पुगेका छौं ।"
७ स्ट्रोकले नीरज अगाडि,"काठमाडौं (कास) धरानका गल्फर नीरज तामाङले सूर्य नेपाल इस्टर्न ओपनको दोस्रो दिन बिहीबार ७ स्ट्रोकको अग्रता बनाएका छन् ।घरेलु कोर्समा नीरज ४ अन्डर ६६ को कार्ड बनाएर कुल १२ अन्डर १२८ को आकर्षक स्कोरसहित शीर्षस्थानमा कायम रहे । उनले अन्तिम १८ होलको खेल बाँकीमा विष्णु शर्मालाई ७ स्ट्रोकले पछि पारेका छन् । यसले उनको करियरको दोस्रो उपाधि जित्ने सम्भावना बलियो बनेको छ ।पार ७० को धरान गल्फ क्लबमा विष्णुले ३ अन्डर ६७ मा खेल टुंग्याए । उनी समग्रमा ५ अन्डर १३५ सहित दोस्रो स्थानमा उक्लिए । घरेलु प्रो बलभद्र राई र भुवनकुमार रोक्काले ४ अन्डर १३६ को स्कोरसहित संयुक्त तेस्रो स्थान ओगटे । बलभद्रले ३ अन्डर ६७ र भुवनले १ अन्डर ६९ मा खेल टुंग्याए । समग्रमा १ अन्डर १३९ सहित धनबहादुर थापा पाँचौं स्थानमा रहे । उनले ३ ओभर ७३ मा खेल सकेका थिए । इभन पार १४० को स्कोरसहित रवि खड्का र रामे मगर छैटौं स्थानमा रहे । दुवैले १ अन्डर ६९ मा खेल सके । समग्रमा २ ओभर १४२ को स्कोरमा टंकबहादुर कार्की र नम्बर एक प्रो भुवन नगरकोटी आठौं स्थानमा अटाए । टंकले २ अन्डर ६८ र भुवनले ३ ओभर ७३ को स्कोर बनाए । ३ ओभर १४३ मा दिनेश प्रजापति, राजेन राई र सुनिल केसी संयुक्त दसौं स्थानमा रहे । दिनेश र राजेनले इभन पार ७० र सुनिलले २ ओभर ७२ को स्कोर गरेका थिए । नीरजले बिहीबार उत्कृष्ट स्कोर कार्ड बनाउने क्रममा फ्रन्टनाइनमा २ अन्डर ३४ खेले । उनले पहिलो होलमा बोगी खेपे । त्यसपछि तेस्रो, पाँचौं र छैटौं होलमा एकएक शट बचाए । यसपछि ब्याकनाइनमा तीन बर्डी प्रहार गरे । १४, १६ र १७ औं होलमा एक एक शट बचाउँदा १५ औं होलमा बोगी प्रहार गरे । नीरजले ब्याकनाइन २ अन्डर ३२ मा सके । दोस्रो स्थानमा उक्लने क्रममा विष्णुले नवौं होलको बर्डीले फ्रन्टनाइन १ अन्डर ३५ मा पूरा गरे । धरानकै बलभद्रले फ्रन्टनाइन ४ अन्डर ३२ मा सके । एमेच्योरतर्फ सुमन परियार समग्रमा इभन पार १४० सहित सुन्दर राईलाई २ स्ट्रोकले पछि पार्दै शीर्षस्थानमा उक्लिए । उनले २ अन्डर ६८ स्कोर निकाले । सुन्दरले समग्रमा २ ओभर १४२ स्कोर बनाए । उनले बिहीबार ४ ओभर ७४ मा खेल पूरा गरे । २१ प्रोफेसनल र ८ एमेच्योर गल्फरले कट बनाएका छन् । प्रोफेसनलतर्फ रमेश अधिकारी, दीपक मगर, थामबहादुर राई, दलबहादुर लामा, कृष्णमान राजबाहक, युवराज भुजेल, सन्जय लामा, सूर्यप्रसाद शर्मा र सबिन सापकोटाले अन्तिम १८ होललाई स्थान बनाए । एमेच्योरतर्फ राम तामाङ, सुरेश तामाङ, बुद्धिमान सुनुवार, जितेन्द्र राई, किशोर बस्नेत र काजी राईले कट बनाएका छन् ।"
काठमाडौं जेभियर्स र हेम्स च्याम्पियन,"काठमाडौं (कास) काठमाडौं जेभियर्स पब्लिक र हेम्सले १३ औं प्याब्सन मध्यक्षेत्रीय बास्केटबल प्रतियोगिताको उपाधि जितेका छन् । दोहोरो उपाधि जित्नेक्रममा काठमाडौं जेभियर्सले जुनियर ब्वाइज र सिनियर गर्ल्समा सफलता पाएको हो । हेम्स सिनियर ब्वाइज च्याम्पियन भयो । बिहीबार जुनियर ब्वाइज फाइनलमा काठमाडौं जेभियर्सले मार्बलसलाई ३९३१ ले हरायो । विजेताका अनमोल कुसुवारले ३० स्कोर जोडे । सनसाइन तेस्रो भयो । गर्ल्सको फाइनलमा जेभियर्सले ११ र १२ औं संस्करण च्याम्पियन इनोभेटिभलाई २५१६ स्कोरले हरायो । जेभियर्सकी दिप्रेन्जा बोहराले १७ स्कोर गरिन् । एसियन पब्लिक तेस्रो भयो ।सिनियर ब्वाइज फाइनलमा हेम्सले सनसाइनलाई ५४४० स्कोरले पराजित गर्दा सुशान्त आचार्यले १८ स्कोर जोडे । मार्बलस तेस्रो भयो । हेम्सका सुशान्त, गर्ल्समा सुहानी बानियाँ र जुनियर ब्वाइजमा अनमोल कुसुवार मोस्ट भ्यालुएबल प्लेयर घोषित भए ।"
जय ट्रफी इलाइट कप पुसमै,"काठमाडौं (कास) विश्व क्रिकेटमा यो नै सर्वमान्य मान्यता हो, प्रथम श्रेणीको क्रिकेट नै सर्वोच्च र असली क्रिकेट हो । यो एकभन्दा बढी दिनको हुन्छ । नेपाली क्रिकेटको इतिहास आफैंमा लामो छ, एकदिवसीय क्रिकेट जन्मिनु अगाडि नेपालमै पनि धेरै दिनको क्रिकेट हुने गर्थ्यो । तर, अहिले औपचारिक रूपमै नेपालमा एकभन्दा बढी दिनको क्रिकेट प्रतियोगिता हुने भएको छ । नेपाल क्रिकेट संघ (क्यान) ले पुस तेस्रो सातादेखि जय ट्रफी पुरुष इलाइट कप क्रिकेट गर्ने भएको हो । क्यानले बिहीबार विज्ञप्ति जारी गर्दै भनेको छ, अन्तर्राष्ट्रिय क्रिकेट काउन्सिल (आईसीसी) को पूर्ण सदस्य हुने लक्ष्यअनुसार यो प्रतियोगिता हुन लागेको छ । क्यानले यही प्रतियोगितालाई भविष्यमा प्रथम श्रेणीको स्वरूप दिने योजना बनाएको छ । क्यानका पूर्वअध्यक्ष जयकुमार नाथ शाहको स्मृतिमा यो प्रतियोगिता हुने भएको हो । सबैभन्दा लामो समय क्यान अध्यक्ष रहेका शाहको नाममा यसअघि एकदिवसीय जय ट्रफी हुँदै आएको थियो । सन् ८० र ९० को दशकमा नेपाली क्रिकेटलाई यही प्रतियोगिताले जीवन्त राखेको थियो । पछि जय ट्रफी आयोजना हुन छाडेको थियो । अबको इलाइट प्रतियोगितामा कुल ४ टिम सहभागी रहनेछ । प्रतियोगिताको लिग चरणका खेल दुईदिवसीय हुनेछ भने फाइनल तीनदिवसीय हुनेछ । पुस २१ देखि माघ ३ सम्म हुने प्रतियोगितामा मधेश प्रदेशको जनकपुर र वीरगन्जमा हुनेछ । सहभागी हुने टिममा नेपाल पुलिस र त्रिभुवन आर्मी क्लबसहित वाग्मती र मधेश प्रदेश रहेका छन् । गत वर्षको प्रधानमन्त्री कप राष्ट्रिय क्रिकेट प्रतियोगिताको शीर्ष चारमा रहने टिमले पहिलो संस्करणको जय ट्रफी इलाइट कप खेल्न लागेका हुन् । क्यानले प्रतियोगिताको तालिका पनि जारी गरेको छ । त्यसअनुसार लिग चरणमा प्रत्येक टिमले अर्कोसँग एकपल्ट खेल्नेछ । यसरी पहिलो चरणमा ६ खेल हुनेछ । त्यसपछि शीर्ष दुई टिमले फाइनल खेल्नेछ । खेल तालिकाअनुसार पुस २१ र २२ जनकपुरमा मधेश र वाग्मती तथा वीरगन्जमा पुलिस र आर्मीबीच प्रतिस्पर्धा हुनेछ । पुस २४ र २५ मा जनकपुरमा आर्मी र वाग्मती तथा वीरगन्जमा मधेश र पुलिसबीच खेल हुनेछ । पुस २७ र २८ मा जनकपुरमा पुलिस र वाग्मती तथा वीरगन्जमा आर्मी र मधेश भिड्नेछन् । फाइनल वीरगन्जमा माघ १ देखि ३ सम्म हुनेछ ।"
वाग्मती प्रदेशले १० करोड दिने,"(मकवानपुर)वाग्मती प्रदेश सरकारले भरतपुरमा निर्माणाधीन गौतमबुद्ध अन्तर्राष्ट्रिय क्रिकेट रंगशालाका लागि चालु आर्थिक वर्षको बजेटबाट तत्काल १० करोड रुपैयाँ विनियोजन गर्ने भएको छ ।बिहीबार साँझ बसेको मन्त्रिपरिषद् बैठकले भरतपुर महानगरपालिकालाई अनुदानवापत् उक्त रकम उपलब्ध गराउन लागेको हो । युवा तथा खेलकुद मन्त्रालयले मन्त्रिपरिषद् बैठकमा पेस गरेको प्रस्तावअनुसार चालु आवको बजेट शीर्षकबाट तेस्रो किस्तास्वरुप उक्त रकम उपलब्ध गराउन लागिएको सरकारका प्रवक्ता एवं आन्तरिक मामिला तथा कानुनमन्त्री सुरजचन्द्र लामिछानेले जानकारी गराए । सरकारले यसअघि दोस्रो किस्ताको रूपमा असार २४ मा १ करोड ८० लाख रुपैयाँ भरतपुर महानगरलाई रंगशाला निर्माणका लागि निकासा गरेको थियो । प्रदेश सरकारले गत आवमा पहिलो किस्तास्वरुप ५ करोड रुपैयाँ उपलब्ध गराइसकेको थियो ।प्रदेश सरकारले पहिलो चरणमा भरतपुर महानगरसँग ७५ करोड रुपैयाँबराबरको काम गर्ने गरी सहमति भएको थियो । तर, महानगरपालिकाले तयार गरेको योजनाअनुसार राष्ट्रियस्तरको प्रतियोगिता गर्न मिल्ने बनाउन एक अर्ब रुपैयाँ खर्च लाग्ने अनुमान गरिएको छ ।"
एनआरटी सेमिफाइनलमा,"(पाँचथर) एनआरटी क्लब फिदिममा भइरहेको एघारौं फाल्गुनन्द गोल्डकप फुटबल प्रतियोगिताको सेमिफाइनल पुगेको छ । एनआरटीले बिहीबार सहलेश युथ क्लब सिराहालाई टाइब्रेकरमा ५४ गोलले हराएको थियो । निर्धारित ९० मिनेटभित्र दुवै टिमले गोलरहित बराबरी खेलेपछि नतिजा टाइब्रेकरबाट छिनोफानो गरिएको हो । एनआरटीका कृतिश हुराउ, अभिषेक लिम्बू, सरोज तामाङ, अञ्जन विष्ट र विदेशी खेलाडी क्यालर्सले गोल गरेका थिए । सहलेशका कुलदीप कार्की, विवेक राई, दोर्जे तामाङ र फागुराम थारुले गोल गरे । सहलेशका विदेशी खेलाडी हेनरीको पेनाल्टी प्रहार एनआरटीका गोलरक्षक प्रमिजय गच्छदारले रोकेका थिए । एनआरटीका अभिषेक लिम्बू म्यान अफ द म्याच चुनिए । उनले १० हजार रुपैयाँ पाए । शुक्रबार आयोजक फिदिम स्पोर्टिङ क्लव र चर्च ब्वाइज क्लबबीच सेमिफाइनल हुनेछ ।"
डल्लुमा बहुउद्देश्यीय कभर्डहल उद्घाटन,"काठमाडौं (कास) नेपाल ओलम्पिक कमिटी (एनओसी) का अध्यक्ष जीवनराम श्रेष्ठले काठमाडौं नगरपालिका वडा नम्बर १५ डल्लु आवास क्षेत्रमा निर्माण भएको भूकम्प स्मृति बहुउद्देश्यीय कभर्डहलको बिहीबार उद्घाटन गरेका छन् । कार्यक्रम एनओसीसँगै डल्लु आवास स्थानीय सहयोग समितिको संयुक्त आयोजनामा भएको थियो । अन्तर्राष्ट्रिय ओलम्पिक कमिटी (आईओसी) ले यो कभर्डहल निर्माणका लागि आर्थिक सहयोग गरेको थियो । यसको निर्माणका लागि कुल ४ करोड ५० लाख रुपैयाँ खर्च भएको जनाइएको छ । कभर्डहलको शिलान्यास २०७९ सालको असोजमा भएको थियो । यसमा भलिबल, ब्याडमिन्टन, टेबलटेनिसलगायत इन्डोर खेल आयोजना गर्न सकिन्छ । उद्घाटन अवसरमा अध्यक्ष श्रेष्ठले कभर्डहलको निर्माणले स्थानीयको खेल विकासमा महत्त्वपूर्ण योगदान पुग्ने बताउँदै यसले स्थानीय खेलाडी उत्पादनमा पनि सहयोग गर्ने बताए । उनले भने, यो नेपाली खेलकुदका लागि ठूलो उपलब्धि हो । कभर्डहलका कारण यो क्षेत्रमा खेलकुद विकासमा मदत पुग्नेछ । खेलस्थल उपलब्ध भएपछि मात्रै खेलाडी उत्पादनमा मदत पुग्ने हो ।"
