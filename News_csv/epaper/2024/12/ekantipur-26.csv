शीर्षक,विवरण
"त्रिविका ढोकाढोकामा ताला, प्राज्ञिक विवेक बन्दी","कर्मचारी संघमा एमालेनिकट कर्मचारीकै वर्चस्व छ । धर्ना, जुलुस, घेराउ, तालाबन्दी, प्रवेश रोकजस्ता आन्दोलनका कारण त्रिवि परिसर असामान्य बन्दै गएको छ । विश्वविद्यालयमा अशान्त वातावरण बनेका कारण कुलपति केपी शर्मा ओलीले गत आइतबार अनौपचारिक सिनेट बैठक सिंहदरबारमै डोकेका थिए । उनी मंसिर २७ को सिनेटमा सहभागी हुन विश्वविद्यालय पुगेका बेला कर्मचारीले नाराजुलुस गरेका थिए । स्ववियुका सचिवसमेत रहेका भट्ट आफैं उपकुलपतिको कार्यकक्षको ढोकाबाहिर धर्नामा बसेपछि दैनिक कामकाजमा अवरोध भएको उपकुलपति कार्यालयका कर्मचारीको गुनासो छ । भट्टलाई भेट्न र ऐक्यबद्धता जनाउन आउने अनेरास्ववियु र एमालेका नेताकार्यकर्ताको भीडभाड दिनभरजसो हुन्छ । वार्ता समिति बनाउँदा पनि सहमति हुन सकेको छैन । दबाब दिनलाई विश्वविद्यालयमा धेरै ठाउँ छ, जता धर्ना बसे पनि हुने हो । उपकुलपतिलाई काम गर्न नदिने उद्देश्यले ढोकामै आएर धर्ना बसेको देखिन्छ, एक कर्मचारीले भने । भट्टले ३५ बुँदे माग अघि सारेका छन् । अनेरास्ववियुका अध्यक्ष समिक बडालले समेत विज्ञप्ति जारी गर्दै उनको धर्नामा ऐक्यबद्धता जनाएका छन् । भट्ट स्ववियु सचिव भए पनि माग र धर्नामा स्ववियुले ऐक्यबद्धता जनाएको छैन । कतिपय माग सरकार, अर्थ मन्त्रालय, राष्ट्रिय योजना आयोग, लोक सेवा आयोगलगायत त्रिविबाहेकका अन्य निकायसँग सम्बन्धित छन् । सकभर सहमति गर्न प्रयास भइरहेको छ, रजिस्ट्रार केदार रिजालले भने । वार्ता समितिका एक सदस्यले भने भट्टले छलफल नै गर्न नचाहेको बताए । उहाँले तपाईंहरू माग पूरा गर्न सक्नुहुन्न, उपकुलपति, रेक्टर, रजिस्ट्रार वार्तामा आउनुपर्छ भनेपछि निष्कर्षमा पुग्न सकेका छैनौं, उनले भने । भट्टले धर्ना थालेको पर्सिपल्टै विज्ञान संकायका सहप्राध्यापक प्रमोद पौडेलको संयोजकत्वमा उपकुलपति कार्यालयले छानबिन समिति गठन गरेको थियो । समितिमा अनुगमन निर्देशनालय र उपकुलपति कार्यालयका कानुनी सल्लाहकार सदस्य छन् । समितिले ३ पटक छलफलमा बसिसकेको जनाएको छ । समितिसँग वार्ता हुन नसकेपछि क्याम्पस प्रमुख राईको संयोजकत्वमा उपकुलपति कार्यालयले अर्को समिति गठन गरेको छ । त्रिविका प्रवक्ता एमनसिंह बोहोराले शिक्षक, कर्मचारी र विद्यार्थीले छुट्टाछुट्टै माग अघि सारेकाले छुट्टाछुट्टै वार्ता समितिमार्फत छलफल भइरहेको बताए । वार्ता र छलफल चलिरहेको छ । सबैसँग उपकुलपति, रेक्टर, रजिस्ट्रारले वार्ता, छलफल गर्दै हिँड्ने समय पनि हुँदैन, उनले भने । धर्नारत भट्टले वार्ता समितिसँग प्रारम्भिक संवाद मात्रै हुने र अन्तिम वार्ता उपकुलपति, रेक्टर, रजिस्ट्रार र डिनसँग गर्ने कान्तिपुरलाई बताए । पहिलो वार्ता समिति मागमै अनभिज्ञ थियो । दोस्रो समितिसँग संवाद भइरहेको छ, उनले टेलिफोनमा भने, पदाधिकारी तहमा वार्ता गरेपछि मात्रै माग पूरा हुन सक्छ । त्रिविले पुस १३ मा दीक्षान्त समारोह गर्दै छ । त्यसको तयारीका लागि मंगलबार भने उपकुलपति बराल कार्यकक्षमा आएका थिए । त्यसअघि परीक्षा नियन्त्रण कार्यालयबाट आफ्नो दैनिक कामकाज गरेका थिए । धर्ना थाल्ने अघिल्लो दिन भट्टले उपकुलपति बराल, रेक्टर खड्ग केसी र रजिस्ट्रार केदार रिजाललाई भेटेर माग पूरा नभए विश्वविद्यालय प्रवेशमा रोक लगाउने चेतावनी दिएका थिए । वातावरण राम्रो नभएपछि उपकुलपति कार्यालय आउन छाड्नुभएको छ । धर्ना बसेको ठाउँमा भीडभाड हुन्छ । ढोका पनि खोल्न अप्ठ्यारो हुन्छ, कसरी विश्वविद्यालय आउने ? त्रिविका प्रवक्ता बोहोराले भने । अनेरास्ववियुका इकाइ अध्यक्ष भट्ट भने उपकुलपतिलाई अवरोध नगरेको दाबी गरे । मैले उपकुलपति कार्यालय आउनु भनेको छु तर धैरै दिन आउनुभएन, उनले भने ।भट्टले केन्द्रीय विभागको शिक्षण शुल्क समायोजन हुनुपर्ने, विश्वविद्यालयमा रात्रिकालीन आउजाउ गर्न सडक बत्ती जडान हुनुपर्ने, अपांगतामैत्री संरचना बनाउनुपर्ने, केही दिवाकालीन कक्षा बिहानमा सञ्चालन गर्नुपर्ने, क्याम्पसका क्यान्टिन विद्यार्थीलाई सञ्चालन गर्न दिनुपर्ने, सर्वोत्कृष्ट विद्यार्थीलाई सिधै विश्वविद्यालय र सरकारी बैंकमा नियुक्ति दिनुपर्ने माग राखेका छन् । जग्गा छानबिनसम्बन्धी प्रतिवेदन सार्वजनिक गरेर कार्यान्वयनमा ल्याउनुपर्नेर्, छात्रावासको सिट बढाएर सुविधासम्पन्न भवन निर्माण गर्नुपर्ने, सुविधासम्पन्न सेमिनार हल बनाउनुपर्ने, विद्यार्थीलाई अनुसन्धान छात्रवृत्ति दिनुपर्ने, समकक्षताको सेवा ४८ घण्टाभित्र प्राप्त हुनुपर्ने, उत्तरपुस्तिका हराउनुमा दोषी रहेकालाई कारबाही गर्नुपर्नेलगायतका माग पनि उनले अघि सारेका छन् । हरेक दुई वर्षमा स्ववियु निर्वाचन गर्नुपर्ने, सेवा आयोगको परीक्षा नियमित हुनुपर्ने, आंशिक शिक्षकलाई स्वतः करार गर्ने प्रक्रिया रद्द गर्नुपर्ने, पाठ्यक्रमको पुनःसंरचना गर्नुपर्ने, छात्रवृत्ति पारदर्शी बनाउनुपर्नेलगायतका माग पनि उनका छन् । उनका कतिपय माग सरकारले मात्रै पूरा गर्न सक्ने प्राध्यापकहरूको भनाइ छ ।माओवादीनिकट अखिल क्रान्तिकारी, एकीकृत समाजवादीसम्बद्ध अनेरास्ववियु, राष्ट्रिय जनमोर्चानिकट अखिल (छैटौं), नेपाल कम्युनिस्ट पार्टीनिकट अखिल समाजवादी र नेपाल समाजवादी पार्टीनिकट नेपाल समाजवादी विद्यार्थी युनियनले भने एनपीएल प्रतियोगितामा पार्किङ शुल्क उठाएको विषयमा छानबिनको माग राख्दै प्रमुख राईलाई क्याम्पस प्रवेशमा रोक लगाएका हुन् । माग सुनुवाइ नगरेकाले उनलाई रोक लगाइएको भन्ने ब्यानर क्याम्पस गेटमै राखिएको छ । छानबिन समिति गठन, उठेको रकम सार्वजनिक र अवैध रूपमा रकम उठाउन संलग्न हुनेलाई कारबाही नभएसम्म विश्वविद्यालय प्रवेश गर्न नदिइने चेतावनी ब्यानरमा उल्लेख छ । त्रिवि खेलमैदानमा भएको प्रतियोगिताको पहिलो दिन स्ववियुका नाममा दर्शकबाट सवारीसाधन पार्किङ शुल्क उठाइएको थियो । उठेको शुल्क सार्वजनिक र छानबिन गर्नुपर्ने माग विद्यार्थी संगठनहरूले राख्दै आएका छन् । स्ववियु अध्यक्ष श्यामराज ओझाले आफूनिकट विद्यार्थी परिचालन गरी शुल्क उठाएको आरोप लाग्दै आएको छ । सोही शुल्कका विषयमा सामान्य प्रशासन महाशाखा र स्ववियु कार्यालयमा पनि तालाबन्दी गरिएको अखिल क्रान्तिकारीका त्रिवि अध्यक्ष दिनेश ऐरले बताए । ज्ञापनपत्र बुझाएर माग राख्दा बेवास्ता गरिएपछि बाध्य भएर तालाबन्दी गर्नुपरेको उनको भनाइ छ । स्ववियुले शुल्क उठाएर लाखौं हिनामिना गरेको छ । यसमा कुनै पनि निकायले छानबिन गरेन । तालाबन्दी गर्ने चाहना नभए पनि बाध्य भयौं, उनले भने ।क्याम्पस प्रमुख राईले भने विद्यार्थी समूहले प्रवेशमा रोक लगाए पनि आफू कार्यालय गएको बताए । विद्यार्थीले माग राख्दै आएका थिए । पूरा भएन भनेर सूचना टाँसेका रहेछन्, उनले भने, म त क्याम्पस आएर काम गरिराखेको छु । शुल्क उठाएको विषयमा भने स्ववियुले जवाफ दिनुपर्ने उनको भनाइ छ । स्ववियु अध्यक्ष ओझाले भने पार्किङ शुल्कका विषयमा विवाद भएपछि खेलको दोस्रो दिनबाट निःशुल्क पार्किङको व्यवस्था मिलाउन स्वयंसेवकको भूमिका निर्वाह गर्ने भन्दै विज्ञप्ति निकालेका थिए । भौतिक विज्ञान केन्द्रीय विभागमा भने फेल भएका विद्यार्थीलाई शोधपत्रमा सहभागी हुन दिनुपर्ने माग राखेर क्रान्तिकारीसहितका विद्यार्थी संगठनले ताला लगाएका हुन् ।यसैबीच, विश्वविद्यालयको बेथितिलाई इंगित गर्दै कान्तिपुरमा पुस ८ मा लेखिएको सम्पादकीयप्रति विश्वविद्यालय प्रशासनले ध्यानाकर्षण भएको जनाएको छ । काठमाडौं विश्वविद्यालयमा परीक्षामा सामेल नभएका विद्यार्थी दीक्षित भएको विषयलाई लिएर लेखिएको परीक्षामा सहभागी नै नभएका विद्यार्थी कसरी पास भए ? शीर्षकको सम्पादकीयमा टीयूकै बाटोतर्फ अग्रसर हुन नदिने हो भने शब्दावली अनावश्यक रूपमा प्रयोग भन्दै त्रिविले आलोचना गरेको छ । काठमाडौं विश्वविद्यालयले बीचैमा कक्षा छाडेका र परीक्षा नै नदिएका ८ विद्यार्थीलाई दीक्षान्त समारोहबाट शैक्षिक उपाधि प्रदान गरेको विषयमा कान्तिपुरले सम्पादकीय लेखेको थियो । त्रिवि सूचना तथा जनसम्पर्क महाशाखाका प्रमुख भीमबहादुर श्रेष्ठले मुलुकको उच्चशिक्षामा त्रिविले महत्त्वपूर्ण राष्ट्रिय जिम्मेवारी निर्वाह गर्दै आएको जनाएका छन् । विश्वकै प्रतिष्ठित विश्वविद्यालयका रूपमा त्रिविले सम्मानित परिचय बनाएको उनको भनाइ छ । तर त्रिविमा विद्यार्थीको मुठामुठा उत्तरपुस्तिका हराउने, प्रश्नपत्र हुबहु दोहोरिने, नक्कली प्रमाणपत्र जारी हुने, परीक्षा सकिएको १८ महिनासम्म नतिजा प्रकाशन नहुने, शैक्षिक प्रमाणपत्र लिन महिनौं लाग्ने, दीक्षान्त समारोह हरेक वर्ष भद्रगोल हुने जस्ता लापरबाही पटकपटक दोहोरिँदै आएको छ । यस्ता क्रियाकलाप हुँदा पनि छानबिन गर्ने, दोषी पत्ता लगाउने र कारबाही गर्ने तत्परता त्रिविले देखाएको छैन । छानबिन गरिहाले पनि दोषीलाई कारबाही गर्नुको सट्टा संरक्षण गर्दै आएको छ । यस्तै बेथितिले त्रिवि अस्तव्यस्त छ । अहिलेको तालाबन्दीले पनि त्यही विषयलाई थप पुष्टि गरेको छ ।"
शौच गर्न गएकी महिलालाई हातखुट्टा बाँधेर सामूहिक बलात्कार,"बेलाबखत मजदुरी गर्न जाने भएकाले बिहान अबेरसम्म घर नफर्के पनि छोरी बिहानैदेखि कामतिर गई होला भन्ने ठानेर खोजी नगरिएको आमा रेखाले बताइन् । मेरी छोरीलाई नराम्रो काम गर्नेलाई कडा दण्डसजाय दिनुपर्छ, उनले भनिन् । प्रहरीले मंगलबार कटहरी गाउँपालिका२ का १९ वर्षीय मोहम्मद रमजान, सोही स्थानका १९ वर्षीय सोनुकुमार साह र भारतको अररिया कुशाकट्टाका १९ वर्षीय मोहम्मद गुल्जारलाई पक्राउ गरेको थियो भने बुधबार बिहान थप एक जना पक्राउ परेका छन् । उनको नाम भने प्रहरीले सार्वजनिक गरेको छैन । पीडितको बयानपछि उनीहरू पक्राउ परेका हुन् । प्रहरीले उनीहरूलाई हिरासतमा राखेर अनुसन्धान अघि बढाएको छ । उपचारपछि ती महिलालाई विराटनगरको एक आश्रयस्थलमा राखिएको छ । पीडितले आफ्नो हातखुट्टा बाँधेर जबर्जस्ती गरेको बताएकी छन्, उनको बयान सुन्दा सामूहिक बलात्कार हो, मोरङ प्रहरी प्रमुख एसपी नारायण चिमरियाले भने, थप अनुसन्धान भइरहेको छ, यथार्थ चाँडै सार्वजनिक हुन्छ ।"
मेलाबाट फर्किरहेकी किशोरी पनि बलात्कृत,"(नेपालगन्ज)नेपालगन्जस्थित भेरी अस्पतालको गेटबाट १४ वर्षीया छोरीलाई साथमा लिएर हिँडेकी उनी दिनभर छोरीको स्वास्थ्य जाँचका लागि अस्पताल वरिपरि दौडिरहेकी थिइन् । सोमबार अस्पतालका कोठाहरू चहार्दा पनि उनले छोरीलाई छाडिनन् । उनका आँखामा पीडासँगै डर पनि देखिन्थ्यो । बाँकेको नरैनापुरस्थित नेपालभारत सिमानामा बस्ने पीडित परिवार सामूहिक बलात्कारमा परेकी छोरीलाई न्यायका लागि मात्र लडी रहेको छैन, परिवारकै सुरक्षालाई लिएर चिन्तित पनि छ । नरैनापुरमा पुस ३ को राति मेला हेरेर घर फर्किरहेकी वडा४ की १४ वर्षीया किशोरीमाथि दुई युवाले बलात्कार गरेको घटनालाई परिवारले गुपचुप नै राखेको थियो । भोलिपल्ट प्रहरीले घटनाबारे थाहा पाएपछि पीडितलाई बोलाएर सोधे पनि उनीहरूले सुरुमा बताउन चाहेनन् । प्रहरीको निकै केरकारपछि मात्र परिवारले सबै कुरा खुलाएका थिए । त्यसको भोलिपल्ट पुस ५ मा प्रहरीले जबर्जस्ती करणीमा उजुरी दर्ता गरेको थियो । पीडित किशोरीका बुबाले पीडककै डरका कारण घटनालाई गोप्य राख्न खोजेको बताए । घटनामा संलग्न दुवै जना फरार छन् । मलाई कस्तो भइरहेको छ त्यो म भन्न पनि सक्दिनँ । मेरी छोरीमाथि जे नहुनुपर्ने हो भइसक्यो अब अपराधीलाई खोजेर मलाई न्याय चाहियो । प्रहरीले त साथ दिनुभएको छ तर हामीलाई अझै पनि त्रास छ, किशोरीकी आमाले भनिन्, बाटोमा एक्लो घर छ । कहींबाट आएर पनि हामीलाई जे पनि गर्न सक्छन् । त्यसको सुरक्षा कसले दिने ?मेला हेरेर राति ९ बजेतिर फर्कने क्रममा भारतीय मोटरसाइकलमा सवार नरैनापुर४ नरैनापुर बस्ने २८ वर्षीय मोहम्मद इसरार खाँ र सोही ठाउँ बस्ने ३० वर्षीय मोहम्मद रिजवान खाँले जबर्जस्ती मोटरसाइकलमा बसाली मुख थुन्दै जंगलमा लगेर करणी गरेको पीडित किशोरीले बयान दिएको इलाका प्रहरी भगवानपुरका निरीक्षक टोपेन्द्र बुढामगरले बताए ।पीडितहरू निकै त्रासमा भएकाले सुरुमा घटनाबारे बताउन मान्नुभएन, धेरैपछिको प्रयासपछि भएका सबै घटना नानीले खोलिन्, उनले भने, घटनाका बेला नानीलाई निकै डरत्रास देखाइएकाले उनले वास्तविक कुरा खोल्न सकिनन् । घटनालगत्तै फरार आरोपित दुवैको प्रहरीले खोजी गरिरहेको उनले बताए । आरोपित पक्राउका लागि पुस ६ मा पक्राउ पुर्जीसमेत जारी भइसकेको छ ।"
थातथलो खोज्दै ४० वर्षपछि नेपाल,"दुई छोरीसहित वीरेन्द्रनगर आइपुगेका उनी हैरानीमा छन् । बालखमै घर छाडेकाले परिवार र गाउँघरको सम्झना मधुरो छ । आफन्त भेट्ने आशा बोकेर आएका उनी परिवार खोज्ने प्रयासमा छन् । वीरेन्द्रनगर आएको साता बित्दासम्म पनि घरपरिवार भेट्टाउन सकेको छैन, बमबहादुरले भने । घरपरिवार नभेटेपछि भारत फर्कने तयारीमा छन् । ठूलो आशा बोकेर आएको थिएँ तर परिवारसँग मिलन हुन पाएन, अब भारततिरै फर्कन्छु, उनी भन्छन् ।गडवालमा अलपत्र परेका उनले एउटा होटलमा भाडा माँझ्ने काम पाए । पछि भरिया भए । गडवालमा केही वर्षको संघर्षपछि रकम जोहो गरेर उनी हिमाञ्चलतिर उक्लिएका थिए । त्यहाँ उनको आर्थिक हैसियत पनि सुध्रियो । त्यही मेसोमा नेपालबाटै रोजगारीका लागि गएका रोल्पाका एक परिवारसँग उनको चिनापर्ची भयो । त्यो परिवारकी छोरीसँग मायापिरती बस्यो । अनि बिहे गरे । त्यसपछि नेपालको परिवार र घरगाउँ लगभग बिर्सिए । दसैंतिहार जस्ता चाडपर्वका बेला उनी घर फर्कन खोज्थे । तर फर्कन सकेका थिएनन् । बिहेपछि बच्चाहरू पनि भए, घर आउँभन्दा खर्च पनि हुँदैनथियो । उता काम गरेको पैसाले घरपरिवार पाल्न पनि मुस्किल हुन्थ्यो । यस्तै जञ्जालमा फसियो, उनले भने । उनका पाँच छोरी र एक छोरा छन् । छोराछोरीले पनि नेपालबारे सोधेर हैरान पार्न थालेपछि उनी परिवार खोज्न आएका हुन् । बमबहादुरलाई लाग्यो, आफ्नो थातथलो त खोज्नैपर्छ । अनि भारतको हिमाञ्चल प्रदेशको सिम्लामा बसोबास गर्दै आएका उनी नेपालमा परिवार खोज्दै आइपुगेका हुन् । १२ कक्षा पास गरेर घरमा बुबाआमालाई सघाउँदै आएकी माइली छोरी किरण केही वर्षअघिबाट भारतको फार्मेसी कम्पनीमा काम गर्दै आएकी छन् । घरपरिवार खोज्न मुख्य चासो लिने काम माइली किरणले नै गरेकी हुन् । आफूले पढ्दै गएपछि आफ्नो घरबारे चासो लिएर बुबालाई सोध्दा नेपालको सुर्खेत भन्ने थाहा भयो । उनले भनिन्, अनि मैले यसबारे नेटमा सोधीखोजी गर्न थालें । अहिले यहाँ पुग्यौं । तर परिवार भेट्टाउन सकेका छैनौं ।उनीहरू नेपाली हुन् तर परिवारसँगको बिछोडले नेपाली नागरिक हुन पाएका छैनन् । उनीहरूसँग भारतीय रासन कार्डबाहेक कुनै पनि आधिकारिक कागजात छैन ।"
"एमालेबाट पूर्वउपाध्यक्ष रावल निष्कासित,स्थायी कमिटी सदस्य पाण्डे र केन्द्रीय सदस्य तिम्सेना निलम्बित","(काठमाडौं) पार्टी मुख्यालय विवादास्पद व्यवसायीको दानमा निर्माण गर्ने निर्णयमा फरक मत राखेका तीन नेतालाई एमालेले बुधबार कारबाही गरेको छ । एमाले सचिवालय बैठकले पूर्वउपाध्यक्ष भीम रावललाई संगठित सदस्यसमेत नरहने गरी कारबाही गरेको हो । स्थायी कमिटी सदस्य विन्दा पाण्डे र केन्द्रीय सदस्य उषाकिरण तिम्सेनालाई भने जिम्मेवारीबाट ६ महिनाका लागि निलम्बन गरिएको छ । आफू पार्टी विधिविपरीत गएको महसुस नगरेका कारण उनीहरूलाई जिम्मेवारीबाट मुक्त गरिएको एमाले उपमहासचिव प्रदीप ज्ञवालीले बताए । केन्द्रीय कार्यालयको भवन निर्माणलाई लिएर गरिएको सार्वजनिक टिप्पणी प्रक्रियासम्मत देखिएन । यसरी विधिबाहिर गएर सार्वजनिक रूपमा बोल्नु उचित भएन भन्ने महसुस गरेको पनि देखिएन, उनले भने, कमरेड विन्दा पाण्डे र उषाकिरण तिम्सेनालाई पार्टी निर्देशनमा चल्ने गरी जिम्मेवारीबाट ६ महिना मुक्त गर्ने निर्णय भएको छ । अर्का नेता रावलले भने पार्टीलाई निरन्तर कमजोर बनाउने अभिव्यक्ति दिएकाले संगठित सदस्यबाट मुक्त गर्ने निर्णय भएको ज्ञवालीले बताए । दसौं महाधिवेशनमा अध्यक्षमा उम्मेदवारी दिएका रावल वैधानिक व्यवस्थाअनुसार सल्लाहकार भए पनि त्यहीअनुसार काम नगरेको ज्ञवालीले बताए । विवादास्पद व्यवसायी मीनबहादुर गुरुङले जग्गा दान गर्ने र त्यसमा गुरुङले नै एमाले मुख्यालय बनाइदिने भएपछि पूर्वउपाध्यक्ष रावल, स्थायी कमिटी सदस्य पाण्डे र केन्द्रीय सदस्य तिम्सेनाले विरोध गरेका थिए । एमाले अध्यक्ष केपी शर्मा ओली र गुरुङ दम्पतीले कीर्तिपुर२ मैत्रीनगरमा गत असोज २५ मा पार्टी मुख्यालय भवन शिलान्यास गरेका थिए । त्यसमा रावल, पाण्डे र तिम्सेनाले सार्वजनिक रूपमा आलोचना गरेपछि एमालेले पार्टी निर्णयविपरीत अभिव्यक्ति दिएको भन्दै स्पष्टीकरण सोधेको थियो । पाण्डे र तिम्सेनाले पार्टीले आफैं केन्द्रीय कार्यालय बनाउने निर्णय गरिसकेको अवस्थामा दानबाट निर्माण गर्नु गलत हुने भन्दै स्पष्टीकरण दिएका थिए । रावलले भने स्पष्टीकरण बुझाएका थिएनन् । कारबाहीको निर्णयपछि रावलले यसलाई अध्यक्ष ओलीको निरंकुश, स्वेच्छाचार र तानाशाही प्रवृत्ति भनी प्रतिक्रिया दिए । यो देश, जनता र नेपालको संविधानका पक्षमा उठ्ने आवाजमाथिको दमन हो, उनले भने, यो कारबाही अरू इमानदार नेताकार्यकर्तालाई तर्साउन गरिएको हो । ओलीले पार्टी र सरकारमा मनपरी गर्न यो कारबाही प्रेरित छ । निलम्बित स्थायी कमिटी सदस्य पाण्डेले दानबाट पार्टी कार्यालय बनाउनु गलत भएको आफ्नो धारणा कायम रहेको बताइन् । शिलान्यास भइसकेको काम अलपत्र पार्न नहुने पूर्ववत् पार्टी निर्णयलाई सम्झाएकाले कारबाही भोगेको बताइन् । महाधिवेशन प्रतिनिधि परिषद् र पोलिटब्युरो बैठकबाट पार्टी कार्यालय आफैं बनाउने निर्णय भएको थियो । हरेक सदस्यबाट सय रुपैयाँ उठाउने वार्षिक कार्ययोजना बनेको थियो । यही विषय सम्झाएकी थिएँ, उनले भनिन्, पार्टी कार्यालय निर्माण गर्न रकम उठाउने सर्कुलर तल पुगेको पनि थिएन, आकस्मिक बैठक बोलाएर दानवीर भन्नेको नाम पनि नखुलाई, पदाधिकारीलाई जानकारी नै नदिई निर्णय गरियो । त्यो गलत थियो ।स्पष्टीकरणपछि सचिवालय सदस्यले प्रत्यक्ष कुराकानीसमेत नगरी आफूमाथि कारबाही गरेको पाण्डेको भनाइ छ । पार्टीमा सुशासन र विधिको सवाल उठाएको हो । जनताको बहुदलीय जनवादबाट प्रतिस्पर्धा गरेर श्रेष्ठता हासिल गर्ने कुरा गरेको हो, उनले भनिन्, हामीले राखेको मत गलत हो भनेर पार्टी नेतृत्वले सामुन्ने कुराकानी गर्न सकेन । यो लोकतान्त्रिक विधिबाट भयो कि भएन, थाहा छैन ।पाण्डेले लोकतान्त्रिक पद्धति अनुसरण गरेर गलत कार्यविरुद्ध बोल्दा हुने कारबाहीले कसको हित गर्छ भनी प्रश्न गरिन् । दानबाट केन्द्रीय कार्यालय बनाउने गलत कामको विरोध गर्दा कसको हित हुन्छ ? उनले भन्नि, यो निर्णयले एमाले बलियो हुन्छ भने शुभकामना छ । म एमालेको हित होस् भन्ने नै चाहन्छु । सञ्चारमाध्यममा थप अभिव्यक्ति दिएका आधारमा आफूमाथि ६ महिना कारबाही थपिने आशंकासमेत उनले गरिन् । अबको ६ महिनालाई सिर्जनात्मक रूपमा खर्च गर्ने पाण्डेले बताइन् । तिम्सेनाले आफूमाथि भएको कारबाहीलाई पञ्चायतीशैली भनेकी छन् । पञ्चायतविरुद्ध लडेर आएका नेताहरू नेतृत्वमा छन् । पञ्चायतविरुद्ध लडेर आएको नेतृत्वले पञ्चकै नक्कल नगरेको भए हुन्थ्यो, उनले भनिन्, यो गणतान्त्रिक पद्धतिलाई नसुहाउने काम भयो ।कम्युनिस्ट पार्टीमा जनवादी केन्द्रीयता अभ्यास हुनुपर्ने मान्यता भए पनि पछिल्लो समय एमाले अध्यक्ष ओलीको प्राधिकारमा चल्दै आएकाले प्रश्न उठाउनेमाथि कारबाही हुने गरेको राजनीतिशास्त्रका प्राध्यापक कृष्ण पोखरेलले बताए । एमालेमा ओलीको निर्णयमाथि प्रश्न उठाउन सक्ने अवस्था छैन । प्रश्न उठायो भने कारबाही भोग्नुपर्ने अवस्था छ, उनले भने । केही दिनअघि भने उपमहासचिव ज्ञवालीले पार्टीभित्र जनवादी केन्द्रीयताको अभ्यास गर्न खुला भएको बताएका थिए । पार्टी संगठनको विधिपद्धतिमा रहेर फरक धारणा राख्न र छलफल गर्न पाइन्छ, उनको भनाइ थियो ।"
इमानदार नेताकार्यकर्ता तर्साउन कारबाही गरियो,"अब तपाईंको राजनीतिक बाटो के हुन्छ ? तत्कालै केही सोचेको छैन । मैले पाँच दशकदेखि उठाएको स्वाभिमानको झन्डा झुक्न दिनेछैन । सबैका सुझाव, सल्लाह र धारणालाई सम्मान गरेर मेरा पाइला अघि बढ्नेछन् ।"
युक्रेनमा युद्धबन्दी बनेका नेपालीद्वारा सिधै स्वदेश फर्कन अस्वीकार,"(काठमाडौं)एक वर्षदेखि युक्रेनमा युद्धबन्दी बनाइएका ७ नेपालीले सिधै स्वदेश फर्कन अस्वीकार गरेका छन् । परराष्ट्र मन्त्रालय स्रोतका अनुसार उनीहरूले युक्रेनी अधिकारीसँगको बयानमा आफूहरू सिधै नेपाल नगई रुस गएर मात्र स्वदेश फर्कन चाहेको बताएका हुन् ।नेपालले युक्रेन सरकारसँग रिहाइका लागि पहल गरिरहेका बेला युद्धबन्दी ती नेपालीले सिधै स्वदेश फिर्ता हुन नमानेका हुन् । युक्रेनमा रहेका एक नेपालीले युद्धबन्दीका रूपमा रहेका ७ नेपाली र युक्रेनी सेनाबीच भाषा अनुवादकको काम गरिरहेका छन् । सात जनाले रुसमा नै गएर पछि मात्र नेपाल जाने बयान दिए, परराष्ट्रका एक अधिकारीले भने । उनका अनुसार युक्रेनबाट सिधै स्वदेश फर्कंदा सेनामा भर्ती भएबापत रुसी सरकारले दिनुपर्ने सेवा र सुविधाबाट वञ्चित भइने हुँदा युद्धबन्दी नेपालीले रुस गएर मात्र फर्कन चाहेका हुन् । रुसी सरकारले एक वर्षको सेवा अवधिपछि सेनामै रहन चाहनेका लागि युद्ध मैदानबाटै स्थायी आवासीय (पीआर) र राहदानीका लागि आवेदन दिन पाइने सुविधा दिएको थियो । यही सुविधाको प्रलोभनमा परेर अध्ययनका लागि वा र अन्य माध्यमबाट रुस पुगेका नेपालीसमेत सेनामा भर्ती भएका थिए । भर्ती भएका नेपालीलाई सामान्य तालिम मात्र दिएर रुसले युक्रेनविरुद्धको लडाइँमा खटाएको थियो । करिब १५ सय नेपाली रुसी सेनामा भर्ना भएको अनुमान छ । ४९ नेपालीको युद्धमा ज्यान गएको पुष्टि भएको छ । परिवारको सम्पर्कमा नरहेका र खोजीका लागि १ सय १८ जनाका परिवारले कन्सुलर विभागमा निवेदन दिएका छन् । नेपाल सरकारको पहलपछि रुसले गत मेबाट नेपालीलाई भर्नामा लिन छाडेको परराष्ट्रको दाबी छ । त्यसयता करार नवीकरण गर्न नचाहनेका लागि रुसी सरकारले खुकुलो नीति लिएको छ ।रुसी सेनामा भर्ती भएकामध्ये सात जना अझै युक्रेनी सेनाको नियन्त्रणमा छन् । परराष्ट्र मन्त्रालयले उनीहरूलाई रिहाइ गर्न युक्रेन हेर्ने जर्मनीस्थित नेपाली दूतावास र दिल्लीस्थित नेपाली दूतावासमार्फत पहल गर्दै आएको छ । सेवासुविधालगायत कारण देखाएर उनीहरूले रुस जाने अडान लिएपछि थप पहल गर्न सकिने अवस्था बनेन, ती अधिकारीले भने । रुसी सेनामा भर्ती भएर युद्ध क्षेत्रमा खटिएका बर्दियाका विवेक खत्री, काभ्रेका सिद्धार्थ ढकाल, मोरङका विकास राई, रोल्पाका प्रतीक पुन, मकवानपुरका ईश्वर लामिछाने, चितवनका सुजन सुवेदी र गोरखाका मदन कुमाल हाल युक्रेनी सेनाको नियन्त्रणमा छन् । कुमालले आईसीआरसीमार्फत परिवारलाई सन्देश पठाउँदै आफू सुरक्षित भएको बताएका छन् । उनले सन्देशमा भनेका छन्, धेरै चिन्ता नलिनु होला । युक्रेनले पनि नियन्त्रणमा रहेका ७ नेपालीलाई युद्धबन्दीसँग सम्बन्धित अन्तर्राष्ट्रिय कानुन अनुसार व्यवहार गरिएको जनाएको छ । उनीहरू सबैलाई युक्रेनको राजधानी किभमा राखिएको छ । युक्रेनले पहिलो पटक गत चैतमा रुसी सेनामा भर्ती भएका ५ नेपाली आफ्नो नियन्त्रणमा रहेको भिडियो सार्वजनिक गरेको थियो । त्यतिखेर युक्रेनले आफ्ना नागरिकलाई रुसी सेनामा भर्ती भएर युक्रेनसँगको युद्धमा रोक लगाउन नेपाललाई सार्वजनिक रूपमै आग्रह गरेको थियो ।रुसले ती नेपालीलाई युक्रेनले बन्दी बनाएका आफ्ना सेनाको सूचीमा राखेको छ । रुसले कैदीबन्दी साटासाट गर्ने बेला उनीहरूलाई ल्याउने जवाफ नेपाललाई दिएको छ, ती अधिकारीले भने । गत भदौ पहिलो साता संयुक्त अरब इमिरेट्सको मध्यस्थतामा रुस र युक्रेनबीच दुई सय ३० युद्धबन्दी साटासाट गरिएको थियो । हालसम्म १७ सय ८८ युद्धकैदी साटासाट भइसकेका छन् । परराष्ट्र अधिकारीका अनुसार युद्धबन्दी नेपालीको स्वास्थ्य अवस्था सामान्य रहेको जनाइएको छ । एक जनालाई युद्धमा गोलीको छर्रा लागेर घाइते अवस्थामा लगिएको थियो । उनको गोली लागेको घाउ खतसमेत बसिसकेको छ । एक जनाले कान अलि कम सुन्छन् । सबैको अवस्था सामान्य नै छ, ती अधिकारीले भने, उनीहरूलाई कुनै खालको यातना दिइएको छैन । अन्तर्राष्ट्रिय कानुनअनुसार युद्धबन्दीलाई पूर्ण रूपमा सुरक्षित व्यवहार गर्नुपर्छ । दैनिक ज्याला उपलब्ध गराउनुका साथै परिवारसँग सम्पर्क गर्नसमेत दिनुपर्छ । तर, बन्दी बनाइएका नेपालीलाई परिवारसँग सम्पर्क गर्न दिइएको छैन । राजापुर१, बर्दियाका २३ वर्षीय विवेकको परिवारले उनको बाटो कुरेर बसेको एक वर्षभन्दा बढी भयो । विवेकलाई युक्रेनी सेनाले बन्धक बनाएको २०८० असोज ७ मा खुलेको थियो । युक्रेनी सेनाले नियन्त्रणमा लिएपछि विवेकले घरमा भिडियो कल गर्दै आफू पक्राउ परेको जानकारी गराएका थिए । सरकारले पहल गरेर विवेकलाई सकुशल घरसम्म पुर्याइदेओस्, विवेककी फुपू महिमा सिंहले भनिन् । विवेक २०२२ अक्टोबर २३ मा अध्ययनका लागि मस्को पुगेका थिए । युक्रेनी सेनाले बन्दी बनाएपछि मात्र परिवारले विवेक रुसी सेनामा भर्ती भएको थाहा पाएका थिए । दाङ बिजौरीका प्रतीक पुन गत वर्ष मंसिर तेस्रो साता दक्षिणपूर्वी युक्रेनको जापोरिजी क्षेत्रबाट युक्रेनी सेनाको कब्जामा परेका हुन् । उनी रुसको ७०औं मोटोराइज्ड राइफल रेजिमेन्टको सदस्यसमेत रहेको बताइएको छ । पुनकी आमा तिलकुमारीले छोराको बाटो हेरेर बसिरहेको बताइन् ।"
सत्ता गठबन्धनले बनायो तीन कार्यदल,"(काठमाडौं)कांग्रेस र एमाले सम्मिलित उच्चस्तरीय राजनीतिक संयन्त्रले संविधान संशोधन र कानुन निर्माणमा गृहकार्य गर्न तीन वटा कार्यदल बनाउने निर्णय गरेको छ । प्रधानमन्त्री केपी शर्मा ओली र कांग्रेस सभापति शेरबहादुर देउवाको नेतृत्वमा रहेको संयन्त्रको बैठकले दुई वटा कार्यदलमा रहने सदस्य तोकिसकेको छ भने संविधान संशोधनको गृहकार्य गर्ने अर्को कार्यदलमा सदस्य छनोट गर्न बाँकी छ । गृहमन्त्री तथा कांग्रेस नेता रमेश लेखकका अनुसार औद्योगिक र व्यापारिक क्षेत्रमा लगानीमैत्री वातावरण निर्माणमा बाधक रहेका कानुनको खारेजी र संशोधन गर्ने विषय पहिचान गर्न कानुनी पृष्ठभूमि रहेका विज्ञ समूहको कार्यदल बनेको छ । कार्यदलमा अधिवक्ता सेमन्त दाहाल, योजनाविद् प्रताप पौडेल, वरिष्ठ अधिवक्ता अरुण पौडेल, पूर्वमुख्यसचिव लीलादेवी गड्तौला, गण्डकीका पूर्वमुख्य न्यायाधिवक्ता राजेन्द्र घिमिरे र वरिष्ठ अधिवक्ता केदार कोइराला सदस्य छन् । यो कार्यदलले संघीयता कार्यान्वयन र सेवा प्रवाह छिटोछरितो बनाउन आवश्यक कानुन निर्माणमा पनि सहजीकरण गर्ने गृहमन्त्री लेखकले बताए । संसद्मा विचाराधीन विधेयकलाई फास्ट ट्र्याक बाट अघि बढाउन कांग्रेस र एमालेका प्रमुख सचेतकसहित पार्टीका एकएक सदस्य रहेको अर्को समिति गठन गरिएको छ । समितिमा प्रमुख सचेतकसँगै एमालेबाट योगेश भट्टराई र कांग्रेसबाट जीवन परियार छन् । विधेयकमा देखिएका विवाद र फरक मतमा समाधान खोज्न पार्टी प्रतिनिधिले सहजीकरण गर्ने भनिएको छ । संविधान संशोधनका लागि आवश्यक समीक्षासहित विषयवस्तु पहिचान गर्न गठन गरिने कार्यदलका लागि भने सत्तारूढ दुवै दलले नाम दिन बाँकी छ ।"
वाग्मतीमा ७ सचिव रिक्त,"(मकवानपुर)नेता व्यवस्थापन र दलीय भागबण्डा मिलाउन मन्त्रालयको संख्या बढाएको वाग्मती प्रदेश सरकारले सचिव व्यवस्थापन गर्नै सकेको छैन । १४ मन्त्रालय रहेको वाग्मती प्रदेशमा ७ सचिव पद रिक्त छन् भने चार सचिव दोहोरो जिम्मेवारीमा छन् । प्रदेश सरकारमा विशिष्ट श्रेणीका कर्मचारी अभाव हुँदा प्रशासनिक काम प्रभावित भइरहेको छ । मन्त्रालयको कामकाज नै रोकिने स्थिति आएपछि प्रदेश मन्त्रिपरिषद् बैठकबाट चार सचिवलाई दोहोरो जिम्मेवारी तोकिएको छ । उद्योग, वाणिज्य, भूमि तथा प्रशासन मन्त्रालयका सचिव राजेन्द्रकुमार केसीलाई संस्कृति तथा पर्यटन मन्त्रालयको समेत जिम्मेवारी छ । प्रदेशसभा सचिवालयका सचिव पूर्णबहादुर दर्जी आन्तरिक मामिला तथा कानुन मन्त्रालयको समेत जिम्मेवारीमा छन् । सामाजिक विकास मन्त्रालयका सचिव बद्रीनाथ गैरेले युवा तथा खेलकुद मन्त्रालयको जिम्मेवारी बहन गरिरहेका छन् । प्रदेश नीति तथा योजना आयोगका सचिव केशवराज सुवेदी पनि दोहोरो जिम्मेवारीमा छन् । उनका लागि मुख्यमन्त्री तथा मन्त्रिपरिषद् कार्यालयको जिम्मेवारी तोकिएको हो । श्रम, रोजगार तथा यातायात मन्त्रालयका सचिव बलराम निरौलाको सरुवा भएको छ । कात्तिकमा आदिवासी आयोगमा सरुवा भएका निरौलालाई प्रदेश सरकारले रमाना दिएको छैन । दोहोरो जिम्मेवारीमा रहँदा दैनिक रूपमा काम गर्न असहज हुने गरेको सचिव दर्जीले बताए । बिहान १२ बजेसम्म प्रदेशसभा र त्यसपछि आन्तरिक मामिला मन्त्रालयमा आएर काम गरिरहेको छु, उनले भने । संघ सरकारले जथाभावी सचिव तान्दा प्रदेशको कामकाजमै असर परेको भन्दै मुख्यमन्त्री बहादुरसिंह लामाले केन्द्रमा पत्रसमेत लेखेका थिए । सचिव अभाव हुँदा मन्त्रालयको दैनिक काममा प्रभाव परिरहेको छ । यसले संघीयता कार्यान्वयनमा पनि समस्या सिर्जना गरिरहेको छ, वाग्मतीका जलस्रोत, खानेपानी तथा ऊर्जामन्त्री श्यामबहादुर खड्काले भने । मुख्यमन्त्री कार्यालयमै अहिले शासकीय सुधार तथा सुशासन महाशाखा र कानुन शाखामा सचिव छैनन् । मुख्यमन्त्री कार्यालयमा कानुन हेर्ने सचिव पद पनि रिक्त छ ।"
सहकारी अध्यादेश बन्न सक्छ समस्या समाधानको प्रस्थानबिन्दु,"सहकारी क्षेत्रमा देखिएका अनेकौं अन्योल, खराब नियत राख्ने व्यक्तिले गर्दै आएको बचत दुरुपयोग र त्यसले सिर्जना गरेका अनेकौं समस्याहरू आम छलफलको विषय बनिरहेको पृष्ठभूमिमा सरकारले अध्यादेश ल्याउने निर्णय गरेको छ । सहकारीसम्बन्धी ऐन, २०७४, राष्ट्र बैंक ऐन, २०५८ र निक्षेप तथा कर्जा सुरक्षण कोष ऐन, २०७३ मा संशोधन गर्ने अध्यादेशमा सहकारी संस्थाहरू संकटमा पर्नुको साझा कारणलाई न्यूनीकरण गर्ने कैयौं प्रावधानहरू राखिएका छन् । मन्त्रिपरिषद्बाट पारित भएको र राष्ट्रपतिले प्रमाणीकरण गरेपछि कार्यान्वयनमा आउने अध्यादेशका कारण सहकारी क्षेत्रको समस्या समाधानमा सहयोग पुग्ने अपेक्षा गर्न सकिन्छ । खासगरी सहकारीको नियमनका लागि बलियो निकायका रूपमा राष्ट्रिय सहकारी नियमन प्राधिकरणको सिर्जना गर्ने, व्यक्तिगत बचत र ऋणको सीमा तोक्ने तथा समस्याग्रस्त घोषित भएका सहकारीबाट बचतकर्ताको बचत फिर्ता गर्नेजस्ता प्रावधानले यस क्षेत्रमा निम्तिएको बेथितिमा लगाम राख्ने आकलन गर्न सकिन्छ ।देशले अपनाइरहेको तीनखम्बे अर्थनीतिको एउटा खम्बा सहकारी हो । निम्नमध्यम वर्गीय परिवारको बचत र ऋणका लागि सहज उपलब्ध हुने क्षेत्र यही हो । त्यसैले त मकै पोल्नेदेखि सडक सफा गर्नेसम्मका व्यक्तिहरूले आफ्नो थोरैथोरै कमाइको निश्चित हिस्सा सहकारीमा राख्दै आएका थिए । उनीहरूको सामान्य आशा हुन्छ अहिले थोरै भए पनि जोगाउँदै जाँदा अप्ठ्यारो परेका बेलामा फिर्ता लिन सकिन्छ, आफ्नो गर्जो टार्न सकिन्छ । तर सहकारीमा अर्काथरी व्यक्तिहरूको हालीमुहाली रह्यो । तिनले सामान्यजनको खाइनखाई गरेको बचत गैरकानुनी ढंगले हत्याउने, जग्गा खरिददेखि आफ्ना कम्पनीमा लगानी गर्ने र सहकारी नै डुबाउने उपक्रम गरिरहेका थिए । पछिल्ला वर्षहरूमा एकपछि अर्को सहकारीमा आएको संकट र एकपछि अर्को व्यक्तिको नामको अगाडि जोडिएको सहकारी ठग को परिचयको अन्तर्य यही हो ।सहकारीमा समस्या आइरहँदा नियमनको जिम्मेवारी बोकेको सहकारी विभागले भने आफ्नो भूमिका निर्वाह गर्नै सकेन । उसको कमजोर भूमिकाकै कारण देशका कैयौं सहकारीहरू संकटमा परेको र बचतकर्ताको बचत जोखिममा परेको हो । यही पृष्ठभूमिका बीच सरकारले राष्ट्रिय सहकारी नियमन प्राधिकरण नामको शक्तिशाली निकायको सिर्जना गरेको हो । यो स्वायत्त र स्वशासित हुनेछ र मापदण्ड बनाएर सहकारीको दर्ता, नियमन र सुपरिवेक्षण गर्नेछ । बचत तथा ऋणको मुख्य कारोबार गर्ने सहकारी संस्थाको सञ्चालनसम्बन्धमा नियमकीय मापदण्ड जारी गर्ने, बचतकर्ताको बचत सुरक्षा सुनिश्चित गर्न आवश्यक कार्य गर्ने, सहकारी संस्थाको नियमित रूपमा अनुगमन, निरीक्षण गर्ने, उजुरी लिने, प्राप्त उजुरीउपर जाँचबुझ गर्ने र सम्बन्धित संस्थालाई निर्देशन दिने जस्ता काम यसले गर्नेछ । यस्तो प्राधिकरण गठन गर्नका लागि सूर्य थापा नेतृत्वको सहकारी छानबिन समितिले पनि सुझाव दिएको थियो । अन्य सरोकारवालाले पनि यो विषय उठाउँदै आएका थिए । प्राधिकरण कार्यान्वयनमा आएसँगै सहकारी संस्थाहरू बलियो नियमनभित्र आउने अपेक्षा गर्न सकिन्छ ।अध्यादेशमा रहेको अर्को उल्लेखनीय पक्ष समस्याग्रस्त घोषणा भएको सहकारी संस्थामा सदस्यले जम्मा गरेको रकम फिर्ताको विषय पनि हो । त्यस्तो सहकारीमा बचतकर्ताले जम्मा गरेको पाँच लाख रुपैयाँसम्मको बचत पहिलो प्राथमिकतामा राखी भुक्तानी गर्ने अध्यादेशमा उल्लेख छ । त्यस्तै, जम्मा गरेको पाँच लाख रुपैयाँभन्दा बढी बचतको हकमा सम्बन्धित संस्थाले एकै पटक भुक्तानी गर्ने अवस्था नभएमा मापदण्ड बनाई सदस्यको बचत रकम अनुपातिक रूपमा भुक्तानी गर्नेजस्ता व्यवस्था छ । बचत रकम फिर्ता गर्ने प्रयोजनका लागि सहकारी संस्था वा सहकारी ऐनको दफा १०५ बमोजिमको व्यवस्थापन समितिले त्यस्तो संस्थाको सम्पत्ति वा ऋण प्रदान गर्दा लिएको धितो सुरक्षण बिक्री गर्ने सक्नेसमेत उल्लेख छ । धेरै विषय कार्यान्वयनका क्रममा प्रस्ट हुँदै जानेछन् । तर अध्यादेशका प्रावधानले भने बचतकर्ताको बचत डुब्दैन भन्ने भरोसा दिलाउन खोजेको छ । यसले लाखौं बचतकर्तालाई मात्रै होइन, सरकारी क्षेत्र स्वयंलाई समेत विश्वासको जग दिनेछ ।अध्यादेशले व्यक्तिले बचत गर्न पाउने रकमको अधिकतम सीमादेखि सदस्य बन्ने विषयसम्ममा कसिलो प्रावधान लिएको छ । एक जिल्लाभित्र कार्यक्षेत्र रहेको सहकारीमा व्यक्तिगत बचत र ऋणको सीमा १० लाख तोकिएको छ । त्यस्तै, कार्यक्षेत्र एक जिल्लाभन्दा बढी भएकोमा २५ लाख र एक प्रदेशभन्दा बढी भएकोमा ५० लाख तोकिएको छ । १० लाख रुपैयाँभन्दा बढी बचत जम्मा गर्दा स्रोत अनिवार्य र १० लाखभन्दा बढी ऋणको जानकारी कर्जा सूचना केन्द्रलाई सहकारीले दिन अनिवार्य गरिएको छ । यसले सरकारीमा आउने र त्यहाँबाट बाहिरिने रकमलाई पारदर्शी बनाउन भूमिका खेल्नेछ । रकम आगमन र बहिर्गमनको विधि पारदर्शी हुनासाथ सहकारीमा आउने शंकास्पद रकम र यहाँबाट शंकास्पद ढंगले रकम बाहिरिएर दुरुपयोग हुने विगतको प्रवृत्तिमा सुधार आउनेछ । अध्यादेशले एउटै व्यक्तिले धेरैतिरका सहकारीको सदस्य बन्ने र सबैलाई डुबाउने प्रवृत्तिलाई पनि अध्यादेशले रोक्न खोजेको छ । अब एक व्यक्ति एकै प्रकृतिका एकभन्दा बढी सहकारी संस्थामा सदस्य बन्न पाउने छैन । साथसाथै, सञ्चालक पदमा दुई कार्यकालभन्दा बढी निर्वाचित र बहाल रहन पाउने छैन ।अध्यादेशले सरकारीसँग सम्बन्धित रहेर पछिल्ला वर्षमा देखिएका समस्यालाई पहिचान गर्दै निराकरणका उपाय प्रस्तुत गर्न खोजेको देखिन्छ । यसको कार्यान्वयनका क्रममा यसका सबल र दुर्बल पक्ष पनि सतहमा आउनेछन् । अहिलेलाई भने अध्यादेशले राखेका सकारात्मक उद्देश्यको सफल कार्यान्वयनको अपेक्षा गर्ने समय हो । सँगसँगै, सरकारले यति चासो र चर्चाको विषयमा आफूखुसी कानुन बनाउनुभन्दा संसद्मा विधेयक लैजानु उचित हुन्थ्यो । कानुन बनाउने काम व्यवस्थापिकाको हो भन्ने कुरा कार्यपालिकाले ख्याल गर्नुपर्छ । त्यसले नै संसदीय पद्धतिको विकास, अपनत्वको फैलावट र कानुनको सहज कार्यान्वयनको सुनिश्चितता गर्छ ।"
पीडितले पैसा कहिले फिर्ता पाउँछन् ?,"सहकारी ठगी अभियोगमा विभिन्न व्यक्तिलाई पक्राउ गरी अनुसन्धान भइरहेको छ, यो राम्रो काम हो । आरोप लागेका कतिपय व्यक्तिलाई सोधअनुसन्धानपछि अभियोजन गरिएको छ । कतिपय राजनीति आडमा फरार भएका छन् । जनताले खाइनखाई दुःख गरेर जम्मा गरेको पैसा अपचलन गर्न कसैलाई छुट छैन । सहकारी ठगहरू जेल पनि जालान् तर पीडितले रकमचाहिँ कहिलेसम्म पाउने ? ती ठगहरूको चलअचल सम्पत्ति राज्यले लिएर त्यसबाटै पीडितलाई पैसा फिर्ता गर्नुपर्छ । सडकपेटीमा सानोतिनो व्यापार गरेकाहरूसमेत सहकारीबाट ठगिएका छन् ।रास्वपाका सभापति रवि लामिछानेमाथि सहकारीको पैसा अपचलन गरेको आरोप लाग्यो । अनुसन्धानपछि उनीमाथिको मुद्दा अदालत पेस गरिएको छ । सम्पत्ति शुद्धीकरणमा समेत मुद्दा परेपछि उनको सांसद पद नै निलम्बित भयो । सहकारी अपचलनमा जोडिएका उनीमात्र होइन, अन्य पहुँचवाला व्यक्ति, नेताहरूमाथि पनि छानबिन र कानुनी कारबाही हुनुपर्यो । ढिला न्याय दिनु भनेको न्याय नदिनुबराबर हो । त्यसकारण समयमै पीडितले न्याय पाउनुपर्छ । पुरुषोत्तम घिमिरे, जोरपाटी, काठमाडौं"
दमास्कसमा शक्ति केन्द्रहरूको दलदल,"उत्साह र बदलाको भावनामा मानिसहरूले जे पनि गर्ने र भयमुनिको दशकौंको बसाइ जब अचानक समाप्त हुन्छ, पुरानो सत्ता र लालचका भौतिक प्रतीकहरूलाई सिरियाको मुख्य प्रशासकीय भवनमा नष्ट गरिरहेको घटनाका रूपमा देख्न सकिन्छ । साधारण सिरियाली नागरिकले दमास्कसमा पूर्वशासक असदको निवासलाई खुसीपूर्वक लुटेको दृश्य देख्दा असहज लाग्न सक्छ ।सिरियाली सर्वसाधारणहरूले सत्ता महलको भग्नावशेषबाट उठाउँदै गरेका वस्तुहरू केवल पुरानो स्मृतिको उत्खनन मात्र नभएर प्रतीकात्मक बदला हो । यस्तो दुनियाँभर देखिने जानेमानेकै जनआक्रोशको प्रतिक्रियात्मक शैली हो । हालै मात्र सिरियाको घटनाभन्दा पहिले ढाकामा पलायन प्रधानमन्त्री शेख हसिनाको सरकारी निवासको दृश्य उल्लेखनीय छ । जब निरंकुश शासन पूर्वी युरोप, एसिया, अफ्रिका र मध्यपूर्वमा ढलेका थिए, त्यहाँका हरेक सत्ता पलटमा व्यापक लुटपाट भएको थिएन । धेरैजसो देशमा विजयी शक्तिहरूले भीडभाड आउनुभन्दा अघि नै संरचना र स्मारकहरू सुरक्षित गर्थे । सिरियामा यसतर्फ सोच्ने कुनै राजनीतिक सुविचारित विद्रोही शक्तिको सर्वथा अभाव थियो भन्ने यिनै केही विकासक्रमले स्पष्ट गरेको छ ।पतन निरंकुश सत्ताको स्मृति सुरक्षित गर्ने इच्छालाई विश्वका अनेकौं घटनाहरूले देखाएका छन् । इदी अमिनको गुप्तचर प्रहरीका खाली पहिचान पत्रहरू, सोभियत युगको क्रेमलिन टेलिफोन, बर्लिन पर्खालका टुक्राहरू र निरंकुश शासनहरू अचानक समाप्त भएका स्थानहरूका अन्य स्मृति वस्तुहरूलाई जनसमूहले लुटपाटकै शैलीमा प्रदर्शन गरेको इतिहासको स्मरणले दमास्कसको दर्दलाई अनौठो बनाउँदैन । तर अनौठो त अमेरिकी विश्वको खुफियातन्त्रको टाटपल्टाई अवश्य नै हो । किन अमेरिकी नेतृत्वको फाइभआई खुफिया संयन्त्रले असद प्रशासन बहिर्गमन हुँदै गरेको मनस्थितिमा पुगेको अत्तोपत्तो पाएन ?अलअसदको पतनलाई शक्ति राष्ट्रहरूले अप्रत्याशित सत्ता पतन भनेका छन् । तर निरंकुश शासनको प्रकृति त्यस्तै हुन्छ, जबसम्म यस्तो विस्फोट प्रकट हुँदैन, यस्ता सत्ता एकीकृत र अभेद्य देखिन्छन् । कम्तीमा असद बेनिटो मुसोलिनीजस्तै कुनै विजुलीको पोलमा झुन्डिएका छैनन् वा मुअम्मर अलगद्दाफीजस्तै कुटिएका वा सद्दाम हुसेन जसरी सुलीमा चढ्नुपरेन । यो उनको सौभाग्य हो ।पाँच दशक लामो असदवंशज अधिनायकवादी शासन पतन हुँदै गर्दा पश्चिमको प्रभुत्ववादी विश्व व्यवस्था र उसले लादिरहेको मध्यपूर्वी क्षेत्रीय खेल मैदानसमेत नराम्रो गरी क्षतविक्षत भएको छ । आगामी दिनमा सिरिया पनि असफल हुनेछ, यदि यो बाह्य शक्तिहरूको पुनः प्रतिस्पर्धाको भूराजनीतिक रणमैदान बनाइएको खण्डमा । यदि सिरियाले स्वतन्त्र रूपमा विकसित हुने मौका पायो भने मात्र स्वाभाविक रूपमा फस्टाउन सक्नेछ । सिरियाली नागरिक समाज वर्षौंको युद्धको थकान र घट्दो आशाका कारण आहत भएको छ । भविष्य बाह्य शक्तिहरू वा अस्थायी भूराजनीतिक परिवर्तनहरूमा निर्भर गर्न सक्दैन । भविष्य तलबाट निर्माण गरिनुपर्छ(वासिङ्टन पोस्ट, डिसेम्बर १३) ।केवल सिरिया प्रशासनिक रूपले मात्र भए पनि केही उदार रूपले अघि बढेमा मात्र लाखौं शरणार्थीहरू घर फर्कन पाउनेछन् । युरोपेली फरेन काउन्सिलका फेलो तथा पूर्व सिरियाली पत्रकार जेनिन दी जिओभानी लेख्छन् यो सबै टर्कीको मौन समर्थनबिना सम्भव थिएन । अंकाराले १३ वर्षसम्म असदको कडा विरोध गर्यो, विभिन्न विपक्षी समूहहरूलाई समर्थन गर्दै करिब ४० लाख सिरियाली शरणार्थीलाई आफ्नो देशमा शरण दियो । अन्य शक्तिसमूह निर्माणसँगै एचटीएससँग सहकार्य गर्यो । करिब ३० लाख सिरियाली बसोबास रहेको टर्कीको सीमाक्षेत्रमा एचटीसीले शासन गर्दै आएको थियो । ती मानिसहरू अझै पनि टर्कीरूस सम्झौताको संरक्षणमा अन्तर्राष्ट्रिय सहयोगमा निर्भर छन् (वासिङ्टन पोस्ट, डिसेम्बर १३) ।सिरियाली संघर्षले टर्की र अमेरिकाबीचको पहिल्यै जटिल बनेको सम्बन्धलाई रणनीतिक दुःस्वप्नमा बदलेको थियो । २०१४ मा अमेरिकाले सिरियाली कुर्दहरूको पिपल्स प्रोटेक्सन युनिट्स (वाईपीजी) लाई हतियार पठाएर आपसी सम्बन्धमा निर्णायक मोड निम्त्याएको थियो । यो समूहलाई टर्कीले आतंकवादी घोषणा गरेको छ । अमेरिकाले वाईपीजीलाई समर्थन गर्नॅ रणनीतिक आवश्यकता भएको कारणमा लामो समयसम्म टर्कीलाई इस्लामिक स्टेट (आईएसआईएस) लाई दबाउने दिशामा सहमत गराउन नसक्नुको परिणाम थियो । टर्कीको सीमाभित्र आईएसआईएसका गतिविधिप्रति अंकराको नजरअन्दाजपछि वासिङ्टनको कदम आत्मघाती सावित हुन पुगेको थियो । आफ्नो शत्रुलाई हतियार दिने अमेरिकाको निर्णयलाई एर्दोआनले धोका ठाने ।टर्कीको अमेरिकासँगको सम्बन्ध बिग्रँदै गएका बेला रुसले त्यसको फाइदा उठायो । मस्कोले २०१५ मा असद शासनलाई बचाउन सिरियामा हस्तक्षेप गर्दा पुनः टर्कीका स्वार्थहरू टक्राउन पुगे । सिरियामा रुसको बलियो स्थितिले गर्दा एर्दोआनले भ्लादिमिर पुटिनसँग सहकार्य गर्नॅबाहेक अरू विकल्प देखेनन् । परिणामत मस्कोको अनुमतिपछि मात्र टर्कीले २०१९ मा उत्तरी सिरियामा कुर्दहरूमाथि सैन्य हस्तक्षेप गर्न पाएको थियो । एर्दोआनले एस४०० रुसी क्षेप्यास्त्र प्रतिरक्षा प्रणाली किनेपछि अमेरिका र नेटोसँग विवाद उत्पन्न गराउँदै केही समय पहिले उनलाई कजानको पुटिनसी जिनपिङ शिखर समिटसम्म लतारिन बाध्य पार्यो । तर असदको पतनसँगै शक्ति सन्तुलन एर्दोआनको पक्षमा सरेको छ । रुसको कमजोर अवस्थाले टर्कीलाई सिरियामा स्वतन्त्रता मात्र दिएको छैन, ती स्थानहरूमा मस्कोको प्रभावलाई आफ्नो उत्तारधिकारमा ल्याउन पनि पाएको छ ।असदको पतनले टर्कीलाई इरानसँगको सम्बन्धमा पनि फाइदा पुर्याउनेछ । यी दुई देश लामो समयदेखि क्षेत्रीय प्रतिद्वन्द्वी रहेका छन् । सिरियामा, इरानसमर्थित फौजहरूले आईएसआईएसविरुद्ध लड्न अमेरिका समर्थित वाईपीजीसँग समन्वय गर्दा केही क्षेत्रमा टर्की समर्थित समूहलाई अलग्याएका थिए । इराकका राज्य प्रायोजित अर्धसैनिक पपुलर मोबिलाइजेसन फोर्सेस नामक समूह र इरान समर्थित मिलिसियाहरूले टर्कीको कुर्दिस्तान वर्कर्स पार्टी (पीकेके) विरुद्धको लडाइँलाई थप जटिल बनाएका छन् । अमेरिका र टर्कीले आतंकवादी घोषित पीकेके टर्कीमा सक्रिय सशस्त्र पृथकतावादी समूह हो । दक्षिण ककेससमा पनि अंकरा र तेहरानले फरक उद्देश्यहरू पछ्याएका छन् । टर्कीले अजरबैजानसँगको सहकार्यलाई सुदृढ गरेको छ, तर इरानले यसलाई धम्कीको रूपमा हेर्छ । इरानले टर्कीसँग विवादित सम्बन्ध रहेको आर्मेनियासँग बनाएको मैत्रीपूर्ण सम्बन्धले विचित्र मध्यपूर्वी शक्ति सम्बन्धलाई देखाउँछ ।तर इजरायली युद्धले गाजामा इरानी संरक्षणको प्रतिरोधी अक्ष लाई तहसनहस पारिरहेको परिवेशमा असदको पतनले इरान यथार्थमै कमजोर बनेको छ । सिरियालाई गुमाउँदा इरानको शक्ति प्रदर्शन क्षमता सीमित भएको बेला इराक, सिरिया र दक्षिण ककेसस क्षेत्रसम्म गठबन्धनका लागि टर्कीलाई बाटो खुलेको छ ।असदको पतनले एर्दोआनलाई वासिङ्टनसँग मेलमिलापको अवसर पनि उपलब्ध गराइदिएको छ । सिरियामा अमेरिकाको सैन्य उपस्थिति र वाईपीजीसँगको अमेरिकी सहकार्यले द्विपक्षीय सम्बन्धलाई तनावपूर्ण बनाएको हो । २०१९ मा, राष्ट्रपति ट्रम्पले सिरियाबाट अमेरिकी सेना फिर्ताको घोषणा गर्नेबित्तिकै वासिङ्टनका सिरियाली कऽर्द सहयोगीहरूमाथि अंकाराले सैन्य हमलाको आदेश दिएको थियो । त्यसबाट क्रूद्ध ट्रम्पले टर्कीमाथि प्रतिबन्ध लगाउँदै सिरियाली तेल प्रतिष्ठानहरूको सुरक्षार्थ थोरै संख्यामा सेना खटाएर जवाफ फर्काएका थिए । अमेरिकी सेना फिर्तीको ट्रम्पएर्दोआन चाहना ट्रम्पको दोस्रो कार्यकालमा पूरा हुने सम्भावनाको नजिक आएको छ ।ट्रम्प कार्यकालको सुरुवातसँगै टर्कीले आईएसआईएसलाई नियन्त्रणमा राख्ने प्रतिबद्धता जनाउने र अमेरिकाले सिरियाबाट आफ्नो सेना फिर्ता गर्ने सम्झौता भएमा अन्यथा नमाने हुन्छ ।असदको आश्चार्यजनक बहिर्गमनलगत्तै अन्तरिम प्रशासन पूर्णरूपमा ह्यात तहरिर अलसाम (एचटीएस) को कब्जामा पुगेको छ । दुई दशकसम्मका भीषण हमलाबाट आफैं पराजित भएर जसरी अमेरिका काबुलबाट भागेपछि तालिवानले नियन्त्रणमा लिएको थियो, यसको दोस्रो संस्करण दमास्कसमा देखिएको मान्नु अस्वाभाविक हुने छैन । सधैंभर क्रान्तिले प्रगतिशील मार्ग नै बनाउँछ भन्ने कुनै ग्यारेन्टी हुँदैन भन्ने लेनिनको प्रसिद्ध थेसिस (राज्य र क्रान्ति ः सन् १९१८) को दमास्कसमा पुनरावृत्ति भएको छ । त्यो पनि साढे दुई दशकका अधिनायकले लेनिनकै भूतपूर्व देशमा शरण लिँदै गर्दा अमेरिकी विश्वले आतंककारी करार गरेको र मस्कोले सिरियामै सेना उतारेर ध्वस्त पार्ने लक्ष्य बनाएको समूहले विघटित राज्यको दाबी गर्नु विचित्र विडम्बनाका रूपमा उद्घाटित भएको छ ।जुन समूहले दमास्कस प्रशासन हात पारेको छ, जसलाई इरानले मुख्य दुश्मन सम्झेको छ । इजरायलले असदपश्चातको सिरियामा बमवारी गर्दै छ, बाँकी अरब दुनियाँले कतै केही नभएजस्तो गरी मौनता साँधिरहेको यो कस्तो उलटपुलट हो ? तर एचटीसी नाइके अलसाराले सिरियालाई स्थायी रूपमा इद्लिबमाजस्तै सुन्नी प्रभुत्ववादी मुलुकका रूपमा सिरियालाई चलाउन सक्ने कुनै सम्भावना भने देखिँदैन (द इकोनोमिस्ट ः २०२४) ।जहाँ मुख्य ४ वटा र सहायक अरू आधा दर्जन बढी विभिन्न नामका समूहहरूले सिरियाका विभिन्न प्रान्त, जिल्ला र क्षेत्रमा प्रशासन चलाउँदै आएका छन् । अन्ततः सन् २०११ को अरब वसन्तको लोकतान्त्रिक भनिएको लहरको दमास्कसमा एक दशकपछि दुःखद् अवसान हुन पुगेको छ । अब के हुनेछ भन्ने कुरा अनिश्चित छ, तर यसले क्षेत्रका लागि गहिरो प्रभाव पार्ने निश्चित छ (द इकोनोमिस्ट ः डिसेम्बर १४)।करिब २५ मिलियन जनसंख्या भएको युद्धग्रस्त मुलुकका टर्की र युरोपमा मात्र ५ मिलियन बढीले शरणार्थीको जीवन बिताइरहेका छन् । उनीहरूको केवल आशा जस्तोसुकै प्रशासन भए पनि घर फिर्ती नै पहिलो प्रथामिकता हुने कुरा स्वतः स्पष्ट छ । टर्कीमा ३ मिलियन सिरियालीहरू बसोबास गरिरहेका छन् । एचटीएसको समर्थकको रूपमा रहेको टर्कीले नयाँ दमास्कस प्रशासनसँग सम्झौता गर्न यही बाध्यताले पनि तानिरहेको हुनुपर्छ । असदको पतनमा खुला रूपले खुसी मनाउने नेता रिसेप तैयप एर्दोआन मात्रै देखिएका छन् । तर कुर्दहरू र अन्य अल्पसंख्यकहरूलाई प्रोक्सी शक्तिका रूपमा स्थापित गराएर सिरिया निर्माण गर्ने अंकाराको नीतिले कुर्द स्वायत्तताको दशकौं लामो चाहनालाई झन् कमजोर बनाउने तथ्यलाई भने एर्दोआनले नजरअन्दाज गरिरहेका छन् । एर्दोआन इच्छालाई सहजै पश्चिमी विश्वले खुला छुट दिने सम्भावना पटक्कै छ्रैन ।विभिन्न शक्तिकेन्द्रहरू निर्णायक क्षणका विजेता र पराजितहरूको घोषणा गर्न व्यस्त छन् । असद शासन व्यवस्था स्वयं, इरान, रसिया र हिजबुल्लाहलाई पराजित शक्ति मान्न सकिन्छ । तर, विजेताहरूको सूची बनाउन भने सजिलो छैन । तर असदको पतनले टर्कीको प्रभाव र प्रतिष्ठालाई सिरिया र विस्तारित क्षेत्रीय भूराजनीतिमा महत्त्वपूर्ण बनाएकै छ ।उत्तरी सिरियामा, टर्कीको सहयोग र धेरै वर्षको सैन्य तथा प्रशासनिक प्रभुत्वले विपक्षी शक्तिहरूलाई सुदृढ क्षमतासहितका शक्तिका रूपमा अघि ल्याएको अवश्य नै हो । सिरियाली विपक्षीहरूको शासन गर्ने क्षमताको परख हुन भने बाँकी नै छ । तर एचटीएस र अन्य विद्रोही समूहहरूले नयाँ सिरिया निर्माण गर्ने जिम्मेवारी असद सत्तालाई ढाल्नु भन्दै धेरै कठिन र चुनौतीपूर्ण छ भन्ने आत्मसात गरेमा मात्र राजनीतिक विकासक्रमले स्वाभाविक बाटो लिन सक्छ । सिरियामा ढलेको सत्ता सबैलाई ज्ञात छ, तर के कुराले मुलुकलाई पर्खिरहेको छ भन्ने कुरा न विद्रोही समूह, न विश्वशासक शक्ति केन्द्रलाई अत्तोपत्तो नभएजस्तो देखिएको छ । पश्चिमी भूरणनीतिकारहरूले गैरसाम्प्रदायिक अन्तरिम सरकार र राजनीतिक प्रक्रिया, पुनर्निर्माण र पुनःस्थापनामा सहयोग गर्न नयाँ क्षेत्रीय र अन्तर्राष्ट्रिय ब्लकबाट सुरु होस् भन्न थालेका छन्(फरेन पोलिसी ः २०२४) ।झन्डै साढे १३ हजार वर्ष पहिलेको मानव सभ्यता र मोहम्मद पैगम्बरको चोथौ पुस्तासम्म इस्लामलाई सेक्युलर विचारमा हिँडाउने एलेप्पो र दमास्कस यतिबेला शासन पतनसँगै राज्य नै पतन भएको लिबियाजस्तै अवस्थामा लड्खडाइरहेको छ । एउटा सिरियाली राज्यका आवश्यक संस्था र संयन्त्रहरूलाई कायम राख्ने आवश्यकताको पूर्णतः अभाव छ । सन् २०१७ सम्म अमेरिका, रुस र टर्की तथा इरानसमेतको विचित्र गठबन्धनबाट आईएसआईएस आतंकवादी प्रभुत्वलाई नामेट पारेको सिरिया त्यसको ५ वर्षलगत्तै कसैले पनि जिम्मेवारी लिन तयार नहुने निरीह अवस्थामा आइपुगेको छ । धेरै सिरियालीहरूले नयाँ विकासक्रमलाई धैर्यपूर्वक स्विकारे, यो असदको शासनभन्दा धेरै राम्रो हुनेछ भन्ने उनीहरूको विश्वास हो । च्याथम हाउसको एक छलफलमा हैदहैदले भनेका छन् शासन पतनसँगै, मानिसहरूले पहिलेजस्तो सहनशीलता देखाउन सक्ने सम्भावना अब कम हुन सक्छ (वालस्ट्रिट जर्नल, डिसेम्बर १३) ।एचटीएसलाई इद्लिबमा आधारित मुक्त सरकार को विस्तारका रूपमा दमास्कसको प्रशासन सम्हाल्न बाध्य पार्ने विश्व शक्तिकेन्द्रको रणनीति लोकतान्त्रिक विश्व व्यवस्थाको नीति बन्न त सक्दैन नै । जसरी राष्ट्रपतिनिर्वाचित ट्रम्पले सिरिया पतन र उत्थानमा अमेरिका संलग्न नहुने अलगाववादी अभिव्यक्ति दिएका छन्, वास्तवमा त्यो अमेरिकी नीति हुनै सक्दैन्थ्यो । ट्रम्प अभिव्यक्ति निरीह सिरियाली र उत्तेजित बेन्जामिन नेतान्याहूलाई गरिएको थप नरसंहारकारी रुझानको प्रवर्द्धन मात्र हो । १९६७ को संयुक्त राष्ट्रसंघको सम्झौता र १९७३ को अनुबन्ध उल्लंघन गर्दै नेतान्याहूले गोलानहाइट कव्जा गरेर क्षेत्रीय शक्तिहरूलाई थप तरंगित गराएका छन् । यो नेतान्याहू दुस्साहस ट्रम्पट्वीटकै ढाडसले पलाएको बुझ्न कठिन छैन ।सिरियाको छिमेकमा २००३ मा सद्दाम हुसेनको सुन्नी शासन पतनपछि बग्दादमा सिया र कुर्दहरूको नेतृत्वमा नयाँ शक्ति संरचना बनाइएको थियो । सद्दाम हुसेनको विरोधका नाममा सुन्नी समुदायको बहिस्कारले तत्कालै इराक र त्यस क्षेत्रमा अतिवादको लहर फैलियो । परिणामतः अलकायदा इन इराकदेखि इस्लामिक स्टेटको उदयसम्मका घटनाको विश्व समुदाय र टर्कीले स्मरण गर्नु आवश्यक छ ।सिरियालाई दोस्रो इराक बन्नबाट रोक्ने भनेको अलवाइट र सिया समुदायको बहिस्करण वा अपराधीकरण गर्ने रबैयामा लगाम लगाउनु हो । समुदायगत असन्तुष्टि व्यवस्थापनका लागि दमास्कसमा समावेशी अन्तरिम प्रशासनको आवश्यकता पर्छ । तर सिरियामा इरानको प्रभाव र समुदायगत सञ्जाललाई नामेट पार्ने नाममा पश्चिमी खुफियातन्त्रले जेजस्तो सुलह गरिरहेको छ, त्यसले थप जोखिमलाई नै चर्काउने दिशामा लक्षित देखिन्छ । यतिबेला संयुक्त राष्ट्रसंघनेतृत्व र पश्चिमसमर्थित जेनेभा प्रक्रियाभन्दा २०१६ को अन्त्यमा सुरु भएको अस्ताना प्रक्रिया (टर्की, रसिया र इरानको नेतृत्व) नै सिरियाको संकट हो भन्ने पश्चिमी भाष्यले पश्चिम एसियालाई विश्व भूरणनीतिक भट्टी बनाउने योजना रहेको बुझ्न सकिन्छ ।पश्चिमी विश्वले अंकारा, मस्को र तेहरानलाई जवाफ दिने रणनीति बनाइरहँदा सिरियाली राज्यको अस्तित्वको प्रश्नदेखि कुनै बेला नासेरले अघि सारेको अरब विश्व को पुनरुदय भएर रणनीतिक द्वन्द्वको नयाँ संस्करण बन्ने खतरा गोचर हुँदै छ । मस्कोको शक्ति कति हो भन्नेमा वासिङ्टनका सबै प्रकारका विश्लेषणहरू एकपछि अर्को गरी गलत सिद्ध हुँदै आएका छन् । त्यसमाथि ट्रम्पपुटिन सम्बन्ध र अमेरिकाभित्र मागामतदाता रिझाउने वाध्यता बनेको युक्रेन युद्धको पूर्णविरामले मस्कोलाई फेरि शक्ति केन्द्रको प्रमुख खेलाडीका रूपमा स्थापित गर्ने निश्चितजस्तै छ । पश्चिमी विश्वका लागि अंकारा र तेहरानलाई संयोजन गरेर आफ्नो वर्चस्व कायम गर्न जति कठिन छ, त्योभन्दा कैयौं गुना सहज मस्कोका लागि छ । यतिबेला मस्कोको योजनामा बेइजिङले समेत समर्थन गर्ने र मस्कोलाई साउदी अरबले अस्वीकार गर्न नसक्ने स्थितिले पश्चिम एसियाको द्वन्द्ध पुनः मस्को र वासिङ्टनको हानथापको परिणाम बन्दै जाने स्थितिमा आइपुगेको छ ।पश्चिमी विश्वले सिरिया संकटमा आफू अघि नसरेर इराक, जोर्डन, कतार र साउदी अरेबिया गठबन्धन बनाउने कोसिस गरिरहेको छ । सिरियालाई अस्ताना समूह र गैरअरब राज्यहरूबाट बनेको भन्ने भाष्यमा उनीहरू रहेका छन् । सिरिया अरबबहुल राज्य मात्र नभएर सन् १९५८ को इजिप्टसिरिया सम्झौताले अरब विश्वकै कल्पना गरेको थियो भन्ने तथ्य स्मरणीय छ ।सिरियामा भइरहेका घटना क्रमलाई हेरिरहेका क्षेत्रीय अरब शासकहरू, यतिबेला सबैभन्दा बढी भयभित छन् । २०१० को मध्यतिर अरब स्प्रिङपछिको संक्रमणले यसै दिशामा सोच्न बाध्य पार्छ । यस्तो चुनौतीपूर्ण समयमा अरब मुलुकहरूसँग ईयू र अमेरिकाको दाउपेचले धेरै कुरा निर्धारण गर्नेछ । सिरियाका लागि विभिन्न सहायता र पुनर्निर्माण प्याकेजहरूको तत्कालै आवश्यकता छ । तर यस दिशामा अझै पनि टर्की, पश्चिमी विश्व र प्रमुख अरब मुलुकहरूले पहलकदमी नलिने प्रवृत्तिले निर्दयी विश्व अव्यवस्थाको पटाक्षेप गर्दै छ ।विश्वशक्ति रिक्तताको टाटपल्टाइले मध्यपूर्वमा सङ्कीर्णअतिवादको उत्थानका लागि संवेदनात्मक ऊर्जामा तेल खन्याइरहेको छ । यस्तो परिदृश्यमा मस्कोबेइजिङ र दिल्लीको अघोषित गठबन्धन कसरी अघि बढ्छ भन्ने अझै पटाक्षेप हुन बाँकी छ । वासिङ्टनभन्दा बढी यी शक्तिहरू दूरी र स्वार्थका हिसाबले सिरियासहितको पश्चिम एसियासँग धेरै नजिक छन् ।"
लोकतन्त्रको पहिलो सर्त सामाजिक सामञ्जस्य,"भर्खरै सम्पन्न नेपाल प्रिमियर लिग (एनपीएल) को प्रतिस्पर्धामा एउटा त्यस्तो समूहको जित भयो, जसको जितलाई स्वीकार गर्ने मानसिक तयारी एउटा खास वृत्तमा थिएन । अनि विवाद बाहिरियो । जब नचिताइएको त्यो समूहले साँच्चिकै बाजी मार्यो, तब प्रतिस्पर्धात्मक श्रेष्ठता कबुल गर्न गाह्रो भयो । मानसमा पूर्वाग्रह कोचिएर बसेको बेला जसोतसो कसैलाई समान स्तरसम्म मान्यता त दिइन्छ, जब उछिन्नेर अग्लिन खोज्छ, कदापि ग्राह्य हुँदैन भने त्यो विभेद हो । यस्तो विभेदविरुद्ध जसरी अचानक असहमतिको सघनता सुदूर देहातसम्म देखियो त्यसले प्रमाणित गर्यो कि आगो निभेको छैन ।सत्ता पोषित भाष्यले कहन्छ कि मधेश आन्दोलनको रापतापमा कालान्तरमा तिनका नेतृत्व हराए । जुन एजेन्डा बोकेर उदाए, त्यहीले तिनलाई निल्यो । एनपीएलको दरमियान प्रकट भएको झिल्कोले बतायो अभी हम जिन्दा है भाइयोंबहनो, जिन्दा है ! देखिए किसकिस तरह की अफवाहें उडाई जा रही हैं, लेकिन इससे हमारा मनोबल और उंचा होगा । हमारा आन्दोलन रूकने वाला नहीं है । तिनको यस कथनमा आन्दोलनको झिल्को आलै रहेको प्रमाणमाथि भाष्यकारहरू मरिमरि हाँसिरहेका छन् । तिनका लागि यो मनोरन्जनको विषय हो । तर तिनको यस अभिव्यक्तिमा तिनको निरीहता र मुलुकको विडम्बना लुकेको छ । विभेदका विरुद्ध असहमति राख्नेहरू दुबोको जस्तै फेरि टुसाएर आउँछन्, दोब्बर हरियालीका साथ । एनपीएल विमर्शलाई इतिहासको पार्श्वमा लगेर हेर्नुपर्छ ।कुनै वृत्तमा अझै संकीर्णता बाँकी छ । उसो त विभेदका रूपमा प्रकट हुने सङ्कीर्णता एक प्रकारको राजनीति नै हो । तर कुनै समुदाय विशेषको श्रेष्ठताका नाममा जुन राजनीति चलाइन्छ, त्यो फगत नश्लवाद होइन, परम्परा र आधुनिकताका उन्नत मूल्यप्रतिको मूर्खतापूर्ण बगावत हो । मामला यो हो कि विवेक, समता र लोकतन्त्रको युद्धमा जित कसको हुने हो ? एकस्तरमा यो नश्लीय चिन्तनको आत्मसंघर्ष पनि हो । योभन्दा पनि बढी यो एक व्यापक वैचारिक संघर्ष हो । सबै पक्षलाई कार्पेटमुनि राखेर लोकतन्त्र सुवासित हुन सक्दैन । हेप्नेहरूसँग जब तिमीभन्दा म के कम भन्ने वातावरण बन्छ, तब शक्ति संरचनाको आडमा हेप्नेले ती आड पाउन्नन् । त्यसो हुँदा हेपाहाहरूले कि प्रतिकार गर्छन् कि स्वीकार । सिंगो लोकतन्त्रको स्वास्थ्यलाई नकारात्मक ढंगले प्रभावित पार्ने सम्पूर्ण अवयवले छोएको मात्र होइन, लपक्कै ढाकेको छ ।मधेशी संघर्षको मर्म थियो बदलाव पहिला समाजमा होस्, अनि राजनीतिमा वा दुइटै सँगसँगै । मधेशी नेतामध्ये प्रायःको यही मत थियो, संविधानमा स्वामित्वको संघर्ष दरमियान सामाजिक सुधारको आन्दोलनलाई स्थगित गरिनुपर्छ । तर, मधेशले राष्ट्रिय लोकतान्त्रिक संघर्षलाई नयाँ घुम्ती तब दियो जब त्यसमा संघीयताको प्रसंग जोडियो । यस आन्दोलनको समस्या यो रह्यो कि यसका अगुवाले यसलाई एउटा निश्चित घेराभन्दा बाहिर जान दिएनन् र अन्य संघीयतावादीले यसमाथि फूलमाला चढाएर आफ्नो कर्तव्यको इतिश्री ठाने । जुन समुदाय शक्ति विन्यासमा किनारामा हुन्छ, तिनीहरू कसौटीमा पटकपटक उत्रिनुपर्ने हुन्छ । नेपाल विविधताको मुलुक हो । यसको राष्ट्रियता एकाङ्गी सोच र संरचनामा होइन, यसको विविधतासँगै अभिव्यक्त हुनुपर्छ । मधेशले नश्लभेदी दुर्व्यवहारको विरोध गर्दा आफूभित्र मनको कुनै कुनामा त्यस्तै नश्लभेदी सोच किमार्थ राख्नु हँॅदैन, यसले समतामूलक समाज निर्माणको संघर्षलाई जटिल बनाउँछ । नेपाली भाषाका कवि गोपालप्रसाद रिमाल रचित परिवर्तन शीर्षक कविताको अंश छ हिजोसम्म जो रोईरोई बाँचिरहेका थिए, आज तिनै हाँसीहाँसी मर्न तयार छन् । मधेशको सम्मान, स्वतन्त्रता र सुरक्षा स्थापित गर्न भएको संघर्षको क्रममा ठूलो बलिदानपछि अनेकौं नेता उदाए । यो लामो संघर्षमा मातृभूमिलाई माया गर्नेले चर्को मूल्य चुकाए । मधेशले यस्ता परिवर्तनका योद्धाप्रति आफ्नो श्रद्धा व्यक्त गरेका छन् । तर, यसमध्ये कोही नेता विशेषलाई तिनको योगदानको विशेषतालाई व्यक्त गर्न नामको सामुन्ने विशेषण लगाइदिए । मधेशी राजनीतिमा मसिहा को क्रम देखियो, जो पछि अन्धभक्तहरूमा आफूले रुचाएको नेतालाई त्यो पगडी थोपर्ने अघोषित प्रतिस्पर्धा नै चल्यो । तर, स्वस्फूर्त रूपमा आमजनद्वारा दिइने यस्तो विशेषण त्यस्तो बुझाइलाई प्रतिबिम्बित गर्छ । जहाँ राजनीतिक नेतृत्वका शक्तिलाई व्यक्त गर्नॅका साथै, तिनको सम्पूर्ण चिन्तनको केन्द्रबिन्दुलाई स्वीकार गर्छ । जो लोकशक्तिलाई संगठित गर्ने ऐतिहासिक कार्य गरे । प्रायः मान्छेहरू पहिलादेखि निर्धारित बाटोमा हिँड्छन् । पुरानो बाटो छाडेर आफैं लिक बनाउँदै हिँड्नुलाई नकारात्मक रूपमा हेर्ने आम सोच हो । तर कोही यस्ता हुन्छन्, जो आफ्नो समस्याका लागि नयाँ नारा छनोट गर्छन् र एउटा लक्षित समूहलाई ऐक्यबद्ध पार्न लाग्छन् ।यतिखेर मधेश राजनीति खरानी भयो भन्ने एक प्रबल भाष्य फैलाइएको छ । खरानी दलेर आफूलाई मसिहा भनाउन खुट्टा उचालेर लागिपरेकातर्फ संकेत गर्दै भाष्यको खेती गर्नेहरू हौसिएका छन् यतिखेर । प्रभुत्वशाली समुदायको राजनीतिक, सामाजिक, सांस्कृतिक एवं आर्थिक वर्चस्वलाई हाँक दिन सक्ने सबैथरी शक्ति सुस्त भएपछि यस्तै माहोल उब्जिने हो । स्थायी सत्ता वृत्तमा अमनचैन छ । मधेश आन्दोलनताका विरुद्धका बनाइएका पात्र दूधले धोइएका र गंगाजलले पवित्र पारिएका छन् । मधेशी एजेन्डालाई सिकिस्त पार्नेलाई पालैपालो मधेशका मसिहाले पालकी ढोएर मधेश विचरण गराएका छन् । यस्तोमा काठमान्डुले चिन्ता लिनुपर्ने कुनै कारण छैन । काठमान्डुको विश्लेषणमा मधेशबाट उठ्ने राजनीतिक चुनौतीका छाल प्रायः निरस्त भइसकेका छन् ।परम्परागत नेपाली राज्य, यसका सञ्चालक र राजनीतिक दलका नेतृत्व वर्गको चिन्तनमा अझै पनि केन्द्रीकृत मानस हाबी हुन छाडेको छैन । यिनीहरू अझै पनि उत्पीडित वर्ग, लिंग र समुदायलाई राज्यमा पूर्ण रूपमा समावेश गर्न चाहँदैन । अहिले पनि अनुकम्पाको सोच तुहिएको छैन । अहिले जे जति राजनीतिक नियुक्ति हुँदै छन्, त्यसले के देखायो भने यो एउटा मानक निर्माणको प्रक्रिया हो । बिर्सिनु हुँदैन शोषित उत्पीडितहरूको आशारूपी दियो थियो मधेश आन्दोलन । निभ्न थाल्यो त्यो वर्चस्वशालीहरूद्वारा निर्मित चक्रव्यूहमा अल्झिएर । सत्ता पुरानो दलको होस् वा नवस्थापित दलहरूको, त्यसले चक्कु फर्सीमा वा फर्सी चक्कुमा बजारे पनि काटिने फर्सी हुन्छ । आफूले पाएको डाडुपन्युँ समाउन जानेन भने घिउ थालीमा झर्दैन । अहिलेको एकोहोरो तौरतरिकाले मधेश तुष्ट हुँदैन । जो पहिचान, प्रतिनिधित्व, पहुँच, प्राकृतिक स्रोतमा अंश र प्रान्तीयताका लागि लडे ती भुइँका असंख्य वञ्चितहरू अच्छा दिन पर्खिबसेका छन् । आम नागरिकमा बढ्दै गएको आक्रोशलाई तिनका क्षेत्रको नेताको पतन देखाएर थुमथुम्याउन सकिने सम्भावना कम छ । प्रतिबद्धता निहित स्वार्थमा रंगिनु र बिटुलिनु नै मधेशको मूल समस्या हो ।सामान्य स्थितिमा समेत लोकतन्त्र एक कठिन कार्यप्रणाली हो । यसको अस्तित्व यस कुरामा निर्भर रहन्छ कि शासक कुन हदसम्म विरोधीबाट हुने दबाबलाई बर्खास्त गर्न सक्छ ? लोकतन्त्रका लागि लडेका दाबा गर्ने नेताहरूका आँखा सामुन्ने नै प्रशासकीय व्यवस्थाले सर्वसत्तावादी रवैया अपनाउन थाल्यो । सच्चा लोकतन्त्रको प्रक्रिया नै समानतालाई बल दिन सक्छ । यसमा कुनै समुदाय विशेषको अघोषित विशेषाधिकार लामो समय चल्न सक्दैन । लोकतन्त्रमा विभिन्न समुदायको महत्त्व र भूमिका बढ्छ भन्नुका पछाडि ती समुदायको रुझान जता ढल्किन्छ, त्यस दल विशेषको संख्या थपिन्छ हो । यसकारण यी समुदायको मताधिकार केवल निर्वाचनका बेला मतदान गर्ने अधिकारभन्दा सत्तामा हिस्सा प्राप्त गर्ने अधिकार बन्न पुग्छ । लोकतन्त्रको यस आधारभूत गुणले अघोषित विशेषाधिकार प्राप्त वर्गको जगलाई निमिट्यान्न बनाउँदै लग्छ । यसले यो वर्गमा लोकतन्त्रका प्रति डर पैदा हुन आउँछ, जो अहिले संघीयताविरुद्धका स्वरका रूपमा सतहमा आएको छ । अझै पनि कतिपय जाति र समुदायका आधारमा रहेको विभेद र विभाजनले राज्यले उपलब्ध गराएका अवसरको प्राप्तिमा ठूलो अन्तर र असन्तुलन कायमै छ ।सरकारसँग नागरिकको ज्यादै नजिकको पहुँच हुनाका लागि उनीहरूले भेट्टाउने ठाउँमा सरकार हुनुपर्छ । संघ र स्थानीयका साथै प्रदेश सरकार निर्वाचित राखिनुको सोझो आकांक्षा, नागरिकले भेट्टाउने ठाउँमा सरकारको उपस्थिति हुनु हो । भनिन्छ, राजनीतिक व्यवस्थाका दृष्टिले निरंकुशता र लोकतन्त्र दुई विपरीत ध्रुवमा हुन्छ । निरंकुशताको निरन्तरता केवल यथास्थितिवादमा सुरक्षित रहन्छ, तर लोकतन्त्र सदैव बदलावको प्रक्रियामा नै अनिवार्य रूपले कारगर हुन सक्छ । जहाँ अहर्निश बदलावको प्रक्रिया जारी रहन्छ, त्यहाँ निरंकुशताको भविष्य हुँदैन त्यसैगरी जहाँ यथास्थितिवादप्रति आग्रह कायम रहिरहन्छ त्यहाँ लोकतन्त्रका लागि कुनै स्थान शेष रहँदैन ।मधेशभित्र असहिष्णुता कुनकुन रूपमा टुसाएको छ ? विगतमा एउटा समुदाय विशेषलाई बाध्यकारी विस्थापन गराइँदा कोको चुप बसे ? समाजको लोकतन्त्रीकरण गर्न कहाँकहाँ चुक भयो ? समुदाय विशेषका सन्दर्भमा असहमति राख्नेहरू धार्मिक कट्टरवाद वा प्रभुत्वकाबारे मौन बस्छन् । यथार्थ के हो भने प्रतिरोध हाम्रो जीवन, समाज र राजनीतिक माहोलबाट गायब हुँदै गएको छ । एक विशेष प्रकारको चिसोपना व्याप्त छ ।लोकतन्त्रप्रति निष्ठा राख्ने समाजले आफूलाई आफ्नै ऐनामा हेर्नुपर्छ । अर्को पक्ष के हो भने एनपीएलको क्रममा जुन नश्लभेदी दुर्व्यवहार देखियो, त्यसको निन्दा गर्ने अरू समुदायका पनि त्यति नै छन् । सङ्कीर्ण सोच नेपालको मूल प्रवृत्ति होइन । अहिले लोकतन्त्रलाई असफल भएको देख्न चाहनेहरू सामाजिक सामञ्जस्यमा रिक्तता ल्याएर, कृत्रिम ध्रुवीकरण गराएर अराजकता खडा गर्न चाहन्छन् । सबैलाई चेतना भया ।"
संक्रमणकालीन न्याय संकटमा,"अब के गर्ने ? संक्रमणकालीन न्याय निरूपण र मेलमिलाप कार्यमा हुँदै गएको ढिलाइबाट आउन सक्ने जोखिम न्यून गर्दै हालको निराशालाई चिरेर यथाशीघ्र शान्ति प्रक्रियालाई लिकमा फर्काउन निम्न उपाय अवलम्बन गर्न सकिन्छ ।(क) राष्ट्रपतिले माओवादीसमेत सबै प्रमुख दल र मुख्य सरोकारवालाको बैठक यथाशीघ्र राख्ने । सो बैठकमा संक्रमणकालीन न्यायको समकालीन अवस्था र आयोग गठन हुन नसक्नुबारे विहंगम छलफल गरी अबको मार्गचित्रबारे निचोडमा पुग्न आग्रह गर्ने । आउने तीन महिनाभित्र आयोग बनाई क्रियाशील गर्न आवश्यक पहलका लागि सबै पक्षले सरकारलाई अनुरोध गर्ने । (ख) सम्बन्धित ऐनको व्यवस्थालाई अध्यादेशद्वारा संशोधन गरी पदाधिकारी नियुक्तिसम्बन्धी व्यवस्थालाई केही खुकुलो बनाउने । अध्यक्ष पदहरूमा सर्वोच्च अदालतको न्यायाधीश सरहको योग्यता तोक्नुको सट्टा सहानुभूति संवेगात्मक समझ (इम्प्याथी) र संवाद क्षमताका साथै कानुनी योग्यता भएका व्यक्ति नियुक्तिमा प्राथमिकतामा तोक्ने । (ग) सिफारिस समिति गठनकै प्रक्रिया पनि पुनरावलोकन गरी तटस्थ र स्वतन्त्र व्यक्ति तर सरोकारवाला एवं खासगरी द्वन्द्वपीडितको मनोभावनाको कदर गरी सिफारिस समितिमा व्यक्तिहरू तोक्ने । सिफारिस समितिले रीत पुर्याउनेभन्दा समाजमा यो कार्यका लागि पत्याइएका सम्मानित व्यक्तिसमक्ष जिम्मेवारी लिइदिन अनुरोधका साथ पुग्ने ।(घ) अध्यक्ष मनोनयन गरेपछि निजसँग सल्लाह गरी सदस्य समावेशी हुने गरी नियुक्ति गर्ने । (ङ) सिफारिस गरिएका व्यक्तिको परीक्षणमा जोड दिने । (च) राजनीतिक दलले आफ्नै मर्यादाका लागि पनि सिफारिस समिति र बनिने आयोगको कार्यमा हस्तक्षेप नगर्ने ।(छ) केही व्यक्ति गम्भीर मानवअधिकार उल्लंघनमा कारबाहीमा पर्छन् । केहीले क्षमायाचना गरे पीडित पक्षले क्षमा गर्लान् । परिपूरणको प्याकेज वित्तीय मात्र होइन, समाजमा सम्मानपूर्वक पुनःस्थापना र मनोवैज्ञानिक मेलमिलापसहितको हुनेछ । यस्ता कुरामा राजनीतिक दल र द्वन्द्वपीडितसहित सरोकारवाला सहमत भएर कार्य अगाडि बढाउनु उपयुक्त हुनेछ । (ज) अदालतको स्वाभाविक भूमिकालाई सम्मान गर्दै संक्रमणकालीन न्यायका विशिष्ट पक्षबारे अदालत प्रणालीसँग संवाद गर्ने । (झ) अन्तर्राष्ट्रिय सहयोग र समझदारीको महत्त्वबोध गर्दै अबको कार्य र नयाँ समयतालिकाबारे अन्तर्राष्ट्रिय मानवअधिकारसम्बद्ध संस्थासँग तत्काल संवाद गरी विश्वासमा लिने ।(ञ) परिपूरणको प्याकेज निर्माण, स्थानीयस्तरमा संवाद र द्वन्द्वपीडितका सवाल निराकरणको निरन्तरता एवं समुदायस्तरमा मेलमिलापका प्रयासलाई घनीभूत पार्ने र सो कार्यले आयोग गठनपश्चात् सहयोग पुग्ने मान्यता कायम गर्ने ।(ट) आयोगहरू गठन भएपश्चात् आवश्यक स्रोतसाधन, जनशक्ति, तालिम र स्थानीयस्तरमा बृहत् संवादको मार्गचित्र अहिले तयार गर्ने र संक्रमणकालीन न्यायका बाँकी कार्यप्रति सकारात्मक जनधारणा बनाउन प्रयास गर्ने । मल्लिक नेपाल शान्ति प्रतिष्ठानका अध्यक्ष हुन् ।"
सुपादेउरालीले खोजेको विकास,"बागलुङदेखि परदेश जान हिँडेका एक जवान सुपादेउराली पुग्छन् र फूलअबिर चढाउँछन् । आफू फौजमा भर्ती हुन पाऊँ भनी मनकामना व्यक्त गर्छन् । पूरा भएमा देवीको पूजाआजा गरी बलि दिने भाकलसमेत गरेर उनको यात्रा मुग्लानतिर सोझिन्छ । त्यही मनोकामना पूरा भएर उनी भारतीय सेनामा भर्ती हुन्छन् । जागिरबाट बिदा लिएर उनी देउरालीकै बाटो भएर बागलुङ फर्कन्छन् । न उनले फर्किंदा पहिलेको आफ्नो भाकल पूरा गरे न त बिदामा घर बस्दा त्यतातिर ध्यान दिए । बिदा सकेर सुपादेउरालीको बाटो छलेर उनी पखेरापारिबाट मुग्लान फर्किने तय गर्छन् । तर भाकल पूरा नगरेकाले रिसाएकी देउरालीकी देवीले उनका सरसामान र लत्ताकपडा पहरामा टाँसिदिन्छिन् । अहिले पनि लाहुरे टाँसिएको भनिने स्थानको चट्टानमा मानव आकृतिजस्तो देख्न सकिन्छ । यही किंवदन्तीमा बाँचिरहेको अर्घाखाँचीको सुपादेउराली मन्दिर अहिले धार्मिक, सांस्कृतिक र पर्यटकीय दृष्टिले महत्त्वपूर्ण स्थल बनेको छ । यति मात्रै होइन, खाँचीको राजकुलमा सुपादेउराली देवीले जन्म लिएको भन्ने अनेक इतिहासकिंवदन्ती पनि सुपादेउरालीसँग जोडिएका छन् । पूर्वपश्चिम महेन्द्र राजमार्गमा पर्ने कपिलवस्तुको गोरुसिंगेदेखि सन्धिखर्कतर्फको ४७ किलोमिटरको सडक दूरी पार गर्दा सुपादेउराली पुगिन्छ । जुन शीतगंगा२ र सन्धिखर्क७ को सिमानामा पर्छ । चारैतिर अग्ला र मसिना लेक, भंगाने लेक, तीनपाने लेकले घेरिएको मन्दिर प्राचीन प्यागोडा शैलीमा निर्मित छ । स्थानीय बासिन्दामा अपनत्वको भाव र आयस्रोतको समान विभाजनको उद्देश्यले मन्दिरलाई शीतगंगा र सन्धिखर्क नगरपालिकामा नछुट्याई दुवैको स्वामित्व रहने गरी सिमानामै निर्धारण गरिएको छ । सन्धिखर्कगोरुसिंगे यात्राको एक मात्र विकल्प यो सडकबाट दैनिक आवतजावत गर्ने सयौं यात्रीले मन्दिरमा पानी अचाएर, फूल चढाएर, आफूसक्दो भेटी अर्पण गरेपछि मात्रै यात्रा अगाडि बढाउँछन् । जनआस्था र विश्वासको केन्द्रबिन्दु सुपादेउरालीमा स्वच्छ मनले पूजा र भाकल गरे मनकामना सिद्ध हुने विश्वास छ । गुल्मी, पाल्पा, कपिलवस्तु, प्यूठान, पर्वत, स्याङ्जा, बागलुङ, नवलपरासी, दाङ, रोल्पालगायतबाट मात्र होइन, भारतबाटसमेत भक्तजन यहाँ आइपुग्ने गरेका छन् । नवरात्र, रामनवमी, वैशाख शुक्लपूर्णिमा, औंसी, एकादशी, अक्षतृतीया, शिवरात्रि, श्रीपञ्चमी र कृष्णजन्माष्टमीमा यहाँ विशेष पूजा हुन्छ । अहिले पनि वैशाख शुक्लपूर्णिमाका दिन खाँची राज्यका शाहवंश ठकुरी, कबदार, खड्का, रपाली, अड्गुरिका, श्रेष्ठहरूले खनाल पुजारीद्वारा कुलपूजाको रूपमा भव्य पूजापाठ लगाई बलि चढाई कुलदेवीलाई खुसी पार्दछन् । अहिले कालो पाठीको सट्टामा कालो पाठोको बलि चढाउने गरिन्छ । केही वर्षयता श्रेष्ठहरूले वैशाख शुक्लपूर्णिमाका दिन गरिने कुलपूजा यथावत् राखे पनि बलि भने मंसिर पूर्णिमामा दिने गरेका छन् । २०४० सालमा पत्थरकोटसन्धिखर्क जोड्ने बाटो खुलेपछि अर्घाखाँचीको तत्कालीन बल्कोट गाविस निवासी बाबुराम रायमाझीले मोटरबाटोसँग जोडेर मन्दिर स्थापना गरी दैनिक पूजाआजाको व्यवस्थापन गरे । त्यसपछि यहाँ दैनिक चहलपहल सुरु भएको हो । २०६४ सालमा स्वामी नरनारायण बाबाको सहयोगमा कार्यविधि बनाई १ करोड २५ लाख लगानीमा प्यागोडा शैलीमा मन्दिर पुनर्निर्माण गरियो । मुख्य सडकमा अवस्थित सुपादेउरालीको मुख्य मन्दिरसँगै गणेश मन्दिर र शिवालय निर्माण गरिएका छन् । मुख्य मन्दिरभन्दा करिब २ सय मिटर तल दुर्गा मन्दिर र ३ सय मिटरमाथि सिद्ध मन्दिर छन् । आन्तरिक तथा बाह्य पर्यटकको आस्थाको केन्द्र सुपादेउरालीमा स्वदेशी र भारतीय भक्तजनको घुइँचो लाग्छ । देवीलाई सम्झेर पूजा गर्दा, जोडी परेवा उडाउँदा सुखशान्ति प्राप्त हुने विश्वास श्रद्धालु छ । आआफ्नो भाकलअनुसार कुखुराको भाले, हाँस, भेडा तथा पाठापाठीको बलि चढाउने गरिन्छ । आर्थिक व्यवस्थापन समितिले मन्दिरको आयबाट दैनिक व्यवस्थापनसँगै भौतिक पूर्वाधार निर्माणको काम गरिरहेको छ । दैवीप्रकोप पीडित, आर्थिक रूपमा विपन्न, अशक्त वृद्धवृद्धा, दीर्घरोगीलाई सहयोग प्रदान गरिन्छ । अन्य धार्मिक मठमन्दिर संरक्षण, जीर्णोद्वार, स्थानीय क्षेत्रमा खानेपानी, सडक निर्माण, विस्तार तथा विभिन्न सामाजिक हितका कार्यमा समितिले खर्च गर्दै आएको छ । मन्दिरको दैनिक आयआर्जन मुख्य र प्रत्यक्ष आम्दानी त हुँदै हो, मन्दिरमा आउने भक्तजनका कारण स्थानीयको आयआर्जन र जीविकोपार्जनमा समेत सहयोग र सुधार आएको छ । लेकको चिसो हावापानीमा उत्पादन हुने मौसमी फलफूल तथा तरकारीको बजार सीमित भए पनि मन्दिर आसपासका क्षेत्र नरपानी, ठाँडा, खाँचीकोटमा बासिन्दा प्रत्यक्ष लाभान्वित भएका छन् । सुपादेउराली जिल्लाको एक मात्र सदाबहार मन्दिर हो । महाभारत पर्वत शृंखलाको डरलाग्दो पखेरामा अवस्थित मन्दिर प्राकृतिक रूपमा अति मनमोहक छ । मन्दिरको पूर्वमा खस्ने झरनाको छङछङ आवाज र खोलाको सुसाहटले भक्तजनलाई वास्तवमै आनन्द दिलाउँछ । मन्दिरको उचित संरक्षण, आवश्यक विकास र प्रवर्द्धनमा भने अझै काम गर्न बाँकी देखिन्छ । थप पूर्वाधार हुने हो भने धार्मिक आस्थाको केन्द्रबिन्दुसँगै सुपादेउरालीलाई प्राकृतिक र साहसिक पर्यटकीय स्थलका रूपमा पनि विकास गर्न सकिन्छ ।"
सीमाविद् बुद्धिनारायण श्रेष्ठलाई रेमन्ड माइलफस्की अवार्ड,"बेलायतस्थित डरहम विश्वविद्यालयको सेन्टर फर इन्टरनेसनल बाउन्ड्री रिसर्च युनिट (आइब्रु) ले नेपालका सीमाविद् बुद्धिनारायण श्रेष्ठलाई रेमन्ड माइलफस्की अवार्ड२०२४ प्रदान गरेको छ । दक्षिण एसियाको पहाडी, विवादित भूभागमा रहेको सिमानाको व्याख्या र उजागर गरेको भन्दै आइब्रुले श्रेष्ठलाई सम्मानित गरेको हो । सन् १९९२ मा नेपालको नापी विभागको महानिर्देशकका रूपमा काम गरेपछि श्रेष्ठले बोर्डर म्यान अफ नेपाल का रूपमा आफूलाई अघि सारेका हुन् । सीमा व्यवस्थापन र सीमा क्षेत्र पुनर्प्राप्तिका कानुनी मुद्दाहरूमा आफूलाई शिक्षित गरेपछि श्रेष्ठले आफूले सीमा अध्ययनमा केन्द्रित गरे । ऐतिहासिक सन्धि र मानचित्रको जटिलताहरू र समकालीन विवाद समाधानका विषय समेटेर उनले १४ वटा पुस्तक लेखेका छन् । माइलफस्की पुरस्कार प्रत्येक वर्ष सीमा निर्माण वा सीमापार सहयोग गर्ने व्यक्ति वा संस्थालाई दिइन्छ । माइलफस्की अवार्ड प्रदान गर्न अमेरिकी विदेश विभागमा लामो समय सीमा विशेषज्ञ रहेका रेमन्ड माइलफस्कीको सम्पत्तिबाट प्राप्त वसियतबाट सम्भव भएको हो, जो आइब्रु प्रशिक्षण कार्यशालाहरूमा प्रशिक्षक रहेका थिए । पुरस्कारको राशि ७ सय ४५ स्टर्लिङ पाउन्ड रहेको छ ।"
श्री बुकुरो : द होम कलिङ को टिजर सार्वजनिक,"काठमाडौं (कास) सुदीप भूपाल सिंहको निर्देशन रहेको सिनेमा श्री बुकुरो ः द होम कलिङ को टिजर सार्वजनिक भएको छ । मुख्य कलाकार लक्ष्मी गिरीले वाचन गरेको कविताको अंशबाट सुरु हुने फिल्मको टिजरमा सिनेमाका मुख्य दुई पात्र लक्ष्मी गिरी र आशीर्वाद क्षेत्री गाउँ फर्किरहेको देखाइएको छ ।फिल्मको सार्वजनिक टिजरमा ग्रामीण परिवेशको कथा उठाएको देखिन्छ । फिल्मले एउटा परिवारलाई केन्द्रमा राखेर कथा भनेको सार्वजनिक टिजरबाट बुझिन्छ । फिल्म रेञ्जको ब्यानरमा निर्माण भएको सिनेमामा आशीर्वाद क्षेत्री, लक्ष्मी गिरी, निकिता आचार्य, प्रतीकराज आचार्य, रोशनी कार्की, राजन ईशान, दीपिका थापा, लय संग्रौला, मोहन निरौला, रामबाबु रेग्मी, रश्मी भट्ट, उत्तम केसी, गीता थापा, सपना श्रेष्ठ, आशिका शाही, दीपक कार्की र रजिना विश्वकर्मालगायतको अभिनय छ ।पारिवारिक कथामा निर्माण भएको सिनेमामा निर्देशक सिंह स्वयंको लेखन तथा रुबी सेन सिंहको निर्माण रहेको छ । निर्माण टिमका अनुसार सञ्जय लामा र राजेश श्रेष्ठद्वारा सिनेमाको मुस्ताङ, बागलुङ, कास्की, दमौली, मकवानपुर र काठमाडौंमा छायांकन गरिएको हो ।"
"उत्कृष्ट लय, अत्यधिक गोल","(काठमाडौं)अब त धेरैलाई लाग्न थालेको छ, यो सिजन लिभरपुलमा मोहमद सलाहका लागि अन्तिम हुनेछ । यस्तै हो भने उनी तहल्का मच्चाएर लिभरपुल छाड्दै छन् । त्यसैले त प्रत्येक साता जतिजति बेला लिभरपुलले राम्रो खेल्छ, त्यो सलाहकै मात्र एक पक्षीय खेल जस्तो हुन थालेको छ । भर्खरै मात्र लिभरपुलले इंग्लिस प्रिमियर लिगमा टोटनहमलाई ३६ ले सहजै पराजित गर्यो । खेल सुरु हुनु अगाडि अड्कल काटिएको थियो, टोटनहमले यसपल्ट लिभरपुललाई गाह्रो पार्न सक्छ ।खेल पनि लन्डनस्थित टोटनहमकै स्टेडियममा हुँदै थियो । तर जति बेला खेल सुरु भयो, पूरापूर लिभरपुल मात्रै छाएको देखियो । त्यसमा यी इजिप्टका जादुयी खेलाडीले दुई गोल गरे । त्यति मात्र होइन, उनले अन्य दुई गोलका लागि असिस्ट समेत गरिदिए । यो सिजनको प्रिमियर लिगमा मात्रै उनले १५ गोल गरिसके भने असिस्ट नै पनि ११ पटक । उच्च गोलकर्ताको होडमा उनले म्यानचेस्टर सिटीका इर्लिङ हालान्डलाई दुई गोलले पछि छोडिसके ।यसबीच एउटा त्यस्तो तथ्यांक निस्केको छ, जसले इंग्लिस फुटबल मन पराउनेलाई अचम्ममा पार्न सक्छ । क्रिसमस अगाडि अहिलेसम्म इंग्लिस फुटबलमा यस अगाडि कसैले गोल र असिस्ट मा दोहोरो अंक छोएकै रहेनछ । यसपल्ट यही काम सलाहले गरे । यति कुरा सुन्दा सलाह स्वयं सुरुमा अचम्ममा परे । पछि खुसी हुँदै भनेका छन्, मैले यसबारे त सोचेकै थिइनँ । तर यस्तो सुन्दा खुसीसँगै गर्व पनि लागेको छ । मेरो ध्यान त खालि कडा मिहिनेतमै मात्र थियो ।नर्वेली खेलाडी हालान्डले अहिलेसम्म १३ गोल गरेका छन् । तर सिटीको खराब लय र लगातारको पराजय शृंखलाका कारण उनको त्यो प्रदर्शनलाई कसैले पनि वास्ता गरिरहेका छैनन् । त्यसैले धेरैले के पनि मान्न थालेका छन् भने सलाहले आफ्नो यस्तै प्रदर्शनलाई कायम राख्ने हो भने उनी नै हुनेछन्, यो सिजनका उच्च गोलकर्ता । यस्तोमा उनले जित्नेछन्, गोल्डेन बुट अवार्ड । उनले यसअघि तीनपल्ट प्रिमियर लिगमा यो अवार्ड जितिसके ।सलाहको कीर्तिमानी प्रदर्शनको लेखाजोखामा अरू पनि छन् । जस्तो, उनले इंग्लिस प्रिमियर लिगमा खेलेका पछिल्ला १२ खेलमा १२ गोल नै गरेका छन् । लिभरपुलले यस सिजनमा गरेका गोलमध्ये ३३ गोलमा सलाहको कुनै न कुनै रूपमा भूमिका रहेकै छ । तीमध्ये उनको नाममा १८ गोल छन्, अनि सहयोगीका रूपमा १५ । युरोपका ठूला पाँच लिगलाई आधार मान्ने हो भने उनी अन्य कोही खेलाडीको प्रदर्शनभन्दा धेरैले अगाडि छन् । अझ सलाहले लगातार चौथो सिजन गोल र असिस्ट दुवैमा दोहोरो अंक छोएका छन् ।समग्रमा उनले लिभरपुलका लागि यस्तो प्रदर्शन गरेको छैटौं सिजन हो, यसक्रममा उनले वायन रोनीलाई पनि उछिने । रोनीको नाममा यसअघि पाँच यस्ता प्रदर्शनको कीर्तिमान थियो । हुनसक्छ, यही सिजन उनले आर्सनलका थिएरी हेनरीको नाममा रहेको कीर्तिमान पनि बराबरी गर्नेछन्, चार सिजन लिगकै सर्वाधिक गोलकर्ता हुने । तय छ, यत्तिको खेल्दा लिभरपुललाई फाइदा हुने भयो नै । लिभरपुल अहिलेका लागि प्रिमियर लिगको मात्र शीर्ष स्थानमा छैन, युरोपेली च्याम्पियन्स लिगमा पनि पहिलोमै छ ।प्रिमियर लिगमै लिभरपुलको १६ खेलबाट ३९ अंक छ र यो दोस्रोमा रहेको चेल्सीमाथि चार अंकको अग्रता हो । अझ चेल्सीको तुलनामा लिभरपुलले एक खेल पनि कम खेलेको छ । प्रशिक्षकमा आर्ने स्लट आएयता लिभरपुलको प्रदर्शन साँच्चै अचम्मले राम्रो भएको छ । यो सिजन लिभरपुल एकै खेलमा मात्र पराजित भएको छ । च्याम्पियन्स लिगमा भने लिभरपुलको ६ खेलबाट पूरापूर १८ अंक छ, उसले जति खेलेको छ, सबैमा जितेको छ ।यस्तोमा अब भन्न सुरु भएको छ, सलाह प्रिमियर लिग इतिहासकै एक सर्वाधिक सफल खेलाडी हुन् । खेलको भाषामा भन्दा गोट अर्थात् ग्रेटेस्ट प्लेयर अफ अल टाइम । गोलमै संलग्न तथ्यांकका आधारमा सलाह सर्वकालीन सूचीको सातौं स्थानमा पुगेका छन् । उनीभन्दा अगाडि छन्, केही उच्च नामहरू । जस्तो, एलान सिएरर पहिलोमा । तिनै रोनी दोस्रोमा । त्यसपछि फ्रायन्क लाम्पार्ड, रायन गिग्स, ह्यारी केन र एन्डी कोल ।सलाहले अहिलेसम्म प्रिमियर लिगमा १ सय ७२ गोल गरिसकेका छन् । अनि ८० गोलमा असिस्ट । जम्मा गरेर २ सय ५२ । सिएररले त २ सय ६० गोल गरेका छन्, अनि ६२ गोलमा सहभागी भूमिका । सलाहका पछाडि छन्, हेनरीसँगै सर्जियो एगुरो र टेडी सेरिङघम । यसरी शीर्ष दस खेलाडीको सूची तयार हुन्छ । भनेपछि सलाहको अहिलेसम्मको प्रदर्शनलाई उच्च नमानेर सुखै छैन, भलै कोही उनी र लिभरपुलको विरोधी पनि हुन सक्छन् ।तर एउटा मुख्य प्रश्न भने बाँकी नै छ । के लिभरपुलले सलाहलाई नयाँ अनुबन्धको प्रस्ताव राख्ने छ त ? राखेन भने पनि ३२ वर्षीय सलाह अन्यत्र नै लाग्नेछन् । त्यो पनि बिना कुनै मूल्य । यसबीच अनेक खाले हल्ला सुन्नमा पाइन्छ । सलाहले अनुबन्ध स्विकार्ने भए अथवा भएनन् । लिभरपुलले नयाँ अनुबन्ध दिने भयो अथवा दिने भएन । सलाहसँग जोडिएका तथ्यांकलाई आधार मान्ने हो भने त सलाहलाई नयाँ अनुबन्ध दिनैपर्ने त हुन्छ, होइन त ?"
"समस्यामा कर्णाली विकास बैंक, व्यवस्थापन राष्ट्र बैंकको नियन्त्रणमा","(काठमाडौं) खराब कर्जा झन्डै ५० प्रतिशत पुगेको र निक्षेपको दायित्व भुक्तानी गर्न नसक्ने अवस्था आएपछि कर्णाली डेभलपमेन्ट बैंकको व्यवस्थापन नेपाल राष्ट्र बैंकले नियन्त्रणमा लिएको छ । बुधबार बिहान (सार्वजनिक बिदाका दिन) बसेको राष्ट्र बैंक व्यवस्थापन समितिको बैठकले उक्त संस्थालाई समस्याग्रस्त घोषणा गर्ने र व्यवस्थापन आफ्नो मातहतमा लिने निर्णय गरेको हो । नेपाल राष्ट्र बैंक ऐन, २०५८ को दफा ८६ ख बमोजिम उक्त संस्थालाई समस्याग्रस्त संस्था घोषणा गरिएको राष्ट्र बैंकले जनाएको छ । राष्ट्र बैंकबाट २०६० फागुन ६ मा सञ्चालन अनुमति पाएको उक्त संस्थाको केन्द्रीय कार्यालय बाँकेको नेपालगन्जमा छ । बाँके, बर्दिया, दाङ, प्यूठान र रोल्पा गरी पाँच जिल्ला कार्यक्षेत्र रहेको बैंकको व्यवस्थापन बिहीबारदेखि नै राष्ट्र बैंकले समेट्नेछ । बैंक व्यवस्थापनको नेतृत्वका लागि राष्ट्र बैंकले बैंक तथा वित्तीय संस्था नियमन विभागका उपनिर्देशक टीकाराम खतिवडाको संयोजकत्वमा तीन सदस्यीय व्यवस्थापन समूह गठन गरेको छ । समूहमा वित्तीय संस्था सुपरिवेक्षण विभागका उपनिर्देशक विष्णुकुमार विश्वकर्मा र कानुन महाशाखाका उपनिर्देशक जुगल किशोर कुशवाहलाई सदस्य तोकिएको राष्ट्र बैंकका प्रवक्ता रामु पौडेलले बताए । समूहले पुस ११ देखि उक्त संस्थाको तोकिएको जिम्मेवारी सम्हाल्ने बताइएको छ । राष्ट्र बैंकको यो टोलीले कहिलेसम्म व्यवस्थापन नियन्त्रणमा लिन्छ भन्नेबारे कुनै समय तोकिएको छैन । अर्को निर्णय नभएसम्मका लागि भनिएको छ । यद्यपि एक महिनाभित्रै संस्थालाई लयमा ल्याउन नयाँ व्यवस्थापन चयन गर्ने योजना रहेको राष्ट्र बैंक स्रोतले जनाएको छ । कर्णाली डेभलपमेन्ट बैंकमा करिब ५ अर्ब निक्षेप र ३ अर्ब रुपैयाँ कर्जा प्रवाह छ । यस बैंकले तोकेबमोजिमको न्यूनतम पुँजीकोष अनुपात कायम गरेको छैन भने निष्क्रिय कर्जा अनुपात ४०८५ प्रतिशत रहेको राष्ट्र बैंकको भनाइ छ । नेपाल राष्ट्र बैंकको व्यवस्थापन समूहलाई तोकिएको कार्यादेशसहित नेपाल राष्ट्र बैंक ऐन, २०५८, बैंक तथा वित्तीय संस्थासम्बन्धी ऐन, २०७३ लगायतका प्रचलित कानुनको अधीनमा रही सञ्चालक समिति र संस्थाको विशेष साधारणसभाको समेत काम, कर्तव्य र अधिकारको प्रयोग गर्ने अख्तियारी दिइएको प्रवक्ता पौडेलले बताए । व्यवस्थापन समूहलाई सर्वसाधारणको हित संरक्षणलाई केन्द्रित गर्दै बचतकर्ताको बचत भुक्तानी र संस्थाको ऋण असुलीलाई प्राथमिकता दिई कार्य गर्ने, संस्थाको समग्र सम्पत्ति तथा दायित्व मूल्यांकन (डीडीए) सम्पन्न गराउन आवश्यक कार्य गर्ने, संस्थामा भएका वित्तीय अपचलनउपर आवश्यक छानबिन गरी कानुनी कारबाहीको प्रक्रिया अगाडि बढाउनेलगायतका अख्तियारी दिइएको छ ।बैंकले तोकेको न्यूनतम पुँजीकोष अनुपात कायम नगरेको, संस्थागत सुशासनको अवस्था कमजोर भएको, आर्थिक हिनामिनाको आशंका भएको र कमजोर तरलता स्थितिसँगै संस्थाले भुक्तानी गर्नुपर्ने निक्षेप दायित्व पूरा गर्न नसक्ने देखिएकाले नियन्त्रणमा लिनुपरेको हो, राष्ट्र बैंकले भनेको छ, संस्थाबाट प्राप्त वित्तीय अपचलनको जानकारीसमेतका आधारमा संस्थालाई यथास्थितिमा सञ्चालन हुन दिँदा निक्षेपकर्ताको हित सुरक्षित नहुने र बैंकिङ प्रणालीप्रति अविश्वास सिर्जना हुने अवस्था देखिएकाले सर्वसाधारणको हित कायम गर्न संस्थालाई समस्याग्रस्त घोषणा गरी बैंकलाई नियन्त्रणमा लिइएको हो । राष्ट्र बैंकले तोकेबमोजिमको न्यूनतम पुँजीकोष अनुपात कायम नभएको, निष्क्रिय कर्जा अनुपात ४०८५ प्रतिशत रहेकोलगायत कारणले संस्थामा समस्या आएको बताइएको छ । राष्ट्र बैंकको निर्देशनअनुसार विकास बैंकले कम्तीमा ११ प्रतिशत पुँजीकोष अनुपात र खराब कर्जा बढीमा ५ प्रतिशत हुनुपर्ने व्यवस्था छ । हाल यस संस्थाको पुँजीकोष करिब २० प्रतिशतले ऋणात्मक रहेको स्रोतले बताएको छ । समस्या देखिएपछि राष्ट्र बैंकले २०८१ मंसिर ११ देखि लागू हुने गरी शीघ्र सुधारात्मक कारबाही सुरु गरेको थियो । यो कारबाही सुरु भएपछि संस्थाले राष्ट्र बैंकले तोकेको समयमा तोकेका सूचकहरूमा सुधार गर्नुपर्छ । तर बैंकले प्रतिबद्धताअनुसार सुधारको काम नगरेको र वित्तीय सूचक झन्झन् खराब हुन थालेपछि राष्ट्र बैंकले सार्वजनिक बिदाका दिन पनि सञ्चालक समितिको बैठक बसेर व्यवस्थापन नियन्त्रणमा लिएको हो । २०६७ यता राष्ट्र बैंकले डेढ दर्जनभन्दा बढी बैंक तथा वित्तीय संस्थालाई समस्याग्रस्त घोषणा गरिसकेको छ । तीमध्ये धेरैजसो संस्था मर्जर तथा एक्विजिसन वा नयाँ व्यवस्थापनसहित सञ्चालनमा आइसकेका छन् । मद्दा विचाराधीन रहेकाले २३ वटा संस्था अझै समस्याग्रस्त अवस्थामा छन् । पछिल्लो समयमा सुपर लघुवित्त वित्तीय संस्था लिमिटेडलाई समस्याग्रस्त घोषणा गरेर राष्ट्र बैंकले व्यवस्थापन नियन्त्रणमा लिएको छ ।"
टीओडी मिटर अध्ययन गर्न बनेको समितिलाई प्राधिकरणले चिनेन,"(काठमाडौं) डेडिकेटेड फिडर तथा ट्रंक लाइनको बक्यौता विवादमा टाइम अफ डे (टीओडी) मिटरको अध्ययन गर्न ऊर्जा, जलस्रोत तथा सिँचाइमन्त्री दीपक खड्काले अरविन्दकुमार मिश्रको संयोजकत्वमा तीन सदस्यीय समिति गठन गरेको एक महिना बित्यो । समितिका सदस्यहरूमा नेपाल विद्युत् प्राधिकरणका पूर्वकर्मचारी रामराज पाण्डे र चार्टर्ड एकाउन्टेन्ट (सीए) सुजनकुमार काफ्ले छन् । तर ऊर्जामन्त्री खड्काले बनाएको समिति अवैध भन्दै नेपाल विद्युत् प्राधिकरणले तथ्यांक दिन मानेको छैन । प्राधिकरणले समिति गठन भएलगत्तै विद्युत् नियमन आयोगमार्फत गठन हुनुपर्ने समिति मन्त्रालयबाट बनेकाले अवैध भन्दै आएको छ । समितिको तलबभत्ता, कार्यालय सञ्चालन सामग्रीदेखि सवारीसाधनसम्म प्राधिकरणले नै दिनुपर्ने दाबी ऊर्जामन्त्री खड्काको छ । यसका लागि मन्त्रालयले समितिलाई आवश्यक तथ्यांकदेखि सेवासुविधासमेत उपलब्ध गराउन भन्दै प्राधिकरणलाई पत्र नै काटेको छ । तर प्राधिकरणले अवैध समितिलाई तथ्यांक उपलब्ध नगराउने जनाएको छ । मन्त्रालयले पत्र काट्दासमेत केही जवाफ नआएपछि समितिका सदस्यलाई सेवासुविधादेखि तथ्यांक उपलब्ध गराउने विषयले प्राधिकरणको बोर्ड बैठकमा प्रवेश पाएको छ । प्राधिकरण सञ्चालक समितिको बैठकमा पुराना सदस्यद्वय कपिल आचार्य र भक्तबहादुर पुनको बिदाइ र नयाँ सदस्यद्वय बलबहादुर पराजुली र लक्ष्मण केसीलाई स्वागत गर्न भन्दै गत पुस ४ मा प्राधिकरणको बोर्ड बैठक बस्यो । सोही बैठकमा बोर्डका अध्यक्ष ऊर्जामन्त्री खड्काले मिश्र संयोजकत्वको तीन सदस्यीय समितिलाई तलबभत्ता, कर्मचारी र कार्यालय सञ्चालनका लागि सामग्री साथै गाडीसमेत प्राधिकरणले उपलब्ध गराउनुपर्ने विषय उठाए । प्राधिकरणको बोर्ड बैठकमा मन्त्रीज्यूले समितिको सदस्यलाई तलबभत्ता, कर्मचारीदेखि लजिस्टिकसम्मको खर्च प्राधिकरणले दिनुपर्छ भन्ने कुरा गर्नुभयो, प्राधिकरणका एक सञ्चालक सदस्यले भने, प्राधिकरणले विद्युत् नियमन आयोग र अदालतलाई मात्र चिन्ने हो, मन्त्रीज्यूको सल्लाहकार समितिलाई प्राधिकरण बोर्डले चिन्दैन, त्यसको खर्चनी बेहोर्दैन ।पुस ४ मा बसेको प्राधिकरण सञ्चालक समिति बैठकमा मन्त्रालयले गठन गरेको समितिका सदस्यलाई तलबभत्तादेखि गाडीसम्म दिनुपर्ने विषयमा छलफल भए पनि निर्णय नभइसकेको ती सञ्चालक सदस्यको भनाइ छ । बैठकमा समितिलाई आवश्यक खर्च प्राधिकरणले बेहोर्ने र आवश्यक कागजात उपलब्ध गराउनेबारे छलफल भएको प्राधिकरणका कार्यकारी निर्देशक तथा बोर्डका सदस्यसचिव कुलमान घिसिङले जनाए । बोर्ड बैठकमा समितिलाई आवश्यक खर्च प्राधिकरणले बेहोर्ने र आवश्यक कागजात उपलब्ध गराउनेबारे छलफल भयो, माइन्युट भइसकेको छैन, उनले भने, मिश्र संयोजकत्वको समिति नै विद्युत् नियमन आयोगबाट बन्नुपर्थ्यो, निर्णयपछि केही होला ।टीओडी मिटर अध्ययन गर्न बनेको समितिलाई दिने सेवासुविधा प्राधिकरणले नै दिनुपर्ने ऊर्जामन्त्री खड्काले बताए । समितिले पाएको कार्यदेशअनुसार कार्यविधि बनाएर काम अघि बढाइसक्यो, प्राधिकरणसँग तथ्यांक मागेको छ, मन्त्रालयले पनि सहजीकरण गर्नू भनेको छ, खड्काले भने, मन्त्रिपरिषद्को कात्तिक २५ को निर्णयलाई प्राधिकरणको बोर्डले नै निर्णय गरिसकेको छ, तथ्यांक दिन्नँ भन्न मिल्दैन । प्राधिकरण पनि सरकारकै एउटै निकाय भएको र प्राधिकरणबारे नै अध्ययन गर्न समिति बनाइएकाले उसैले खर्च बेहोर्नुपर्ने मन्त्री खड्काको भनाइ छ । डेडिकेटेड ट्रंकलाइन बक्यौता विवाद अध्ययन गर्न २०८० पुस २४ मा बसेको मन्त्रिपरिषद् बैठकले सर्वोच्च अदालतका पूर्वन्यायाधीश गिरीशचन्द्रलालको नेतृत्वमा तीन सदस्यीय आयोग गठन गर्ने र तत्काल बिजुली जोड्ने निर्णय गरेको थियो । ऊर्जा सचिव र उद्योग सचिव सदस्य रहने गरी गठित आयोगले २०८१ वैशाख २३ मा तत्कालीन ऊर्जामन्त्री शक्ति बस्नेतसमक्ष प्रतिवेदन बुझाएको थियो ।गत कात्तिक २५ मा बसेको मन्त्रिपरिषद् बैठकले आयोगले बुझाएको प्रतिवेदन सार्वजनिक गर्ने निर्णय गर्यो । साथै डेडिकेटेड र ट्रंकलाइनबाट विद्युत् उपभोग गर्ने ग्राहकहरूले खपत गरेको विद्युत्को बक्यौता रकम (टीओडी मिटरसमेतको आधारमा) महसुल निर्धारण तथा असुलीसम्बन्धी तत्काल प्रचलित कानुनबमोजिम गणना गरी १५ दिनभित्र असुलउपर ऊर्जा मन्त्रालयले गर्ने निर्णय गरेको थियो । ऊर्जामन्त्री खड्काले मन्त्रिपरिषद्को सोही निर्णयलाई टेकेर मिश्र संयोजकत्वमा तीन सदस्यीय समिति गठन गरेको हो । मिश्र संयोजकत्वको समितिलाई विद्युत् महसुलको बक्यौता रकम प्रशासनिक तथा प्राविधिक हिसाबले आवश्यक जाँच गरी टीओडी मिटरसमेतका आधारमा प्रतिवेदन पेस गर्न जिम्मेवारी छ । प्राधिकरणलाई तथ्यांक पठाउन पत्र काटे पनि तथ्यांक आइनसकेकाले काम अघि नबढेको मिश्रको भनाइ छ । मंसिरमै तथ्यांकअनुसार प्राधिकरणका नाममा ३४ वटा पत्र काटिसक्यौं, अहिलेसम्म तथ्यांक आएको छैन, त्यसको जवाफ आएको छैन, उनले भने, प्राधिकरणले तथ्यांक पठाएपछि काम अघि बढाउँछौं ।लाल आयोगले विद्युत् महसुल निर्धारण भइनसकेको अवधि २०७२ साउनदेखि २०७२ पुससम्मको रकम उठाउनुनपर्ने जनाएको थियो । दोस्रो अवधि अर्थात् २०७२ माघदेखि २०७५ वैशाखसम्मको हकमा तोकिएको मापदण्ड अनुसार ग्राहकहरूलाई विद्युत् आपूर्ति भएका दिन तथा अवधिहरू यकिन गरी पुनः हिसाब गरी छुट महसुल लिनुपर्ने आयोगको सुझाव छ । डेडिकेटेडको हकमा २४ घण्टा निरन्तर आपूर्ति हुनुपर्ने र ट्रंकलाइनको हकमा ६ घण्टा लोडसेडिङ भएको अवस्थामा समेत कम्तीमानिरन्तर २० घण्टा बिजुली आपूर्ति हुनुपर्ने मापदण्ड थियो ।"
पर्यटकलाई सिमानामा भिसा लिन सास्ती,"(भैरहवा) गत कात्तिक १८ मा तिहारका दिन रूपन्देहीको बेलहियास्थित अध्यागमन कार्यालयमा तेस्रो मुलुकका पर्यटकको खचाखच भीड थियो । नेपालका लागि एराइभल भिसा लिन ८ सयभन्दा धेरै र नेपालबाट डिपार्चर हुन करिब ७ सय पर्यटकको भीडलाई अध्यागमन कार्यालय परिसरले थेग्न सकेन । हातमा पासपोर्ट र अन्य डकुमेन्ट लिएर दिनभरि लाइनमा उभिएका पर्यटकलाई सेवा दिन अध्यागमनका कर्मचारी बिहानैदेखि असिनपसिन थिए । सातआठ घण्टासम्म लाइनमा उभिएका पर्यटकको लाइन ठेलमठेल र धकेलाधकेल हुन थाल्यो । पर्यटकको लाइन अनियन्त्रित भएर पेलिँदा अध्यागमन कार्यालयको मुलद्वारको ढोका नै फुट्यो । अन्य झ्यालका सिसा पनि फुटे । त्यसयता पनि पर्यटकको लाइन अध्यागमन कार्यालयमा दिनहुँजसो नै हुने गरेको छ । भिसा लिन र डिपार्चरका लागि कम्तीमा पनि चारपाँच घण्टासम्म लाइनमा उभिनुपरेपछि पर्यटक समस्यामा पर्ने गरेका छन् । सेवा छिटोछरितो नभएको भन्दै टुरगाइड, बसवाला, पर्यटक लिन आएका होटेल तथा ट्याक्सी व्यवसायी कार्यालय परिसरमा चिच्याउने र कराउने गर्छन् । होहल्ला दिनहुँ नै हुने गर्छ । सेवा लिन आउने पर्यटकको तुलनामा कार्यालयमा उपलब्ध जनशक्ति (कर्मचारी) कमी रहेको र एकै पटक धेरैजना पर्यटक आइपुग्दा यस खालको समस्या हुने गरेको अध्यागमन कार्यालय बेलहियाका प्रमुख नारायणप्रसाद पाण्डे बताउँछन् । कार्यालयमा जनशक्तिको कमी छ । एकै पटक धेरैजना पर्यटक आउँदा पर्यटकलाई धेरै समयसम्म लाइनमा बस्नुपर्ने बाध्यता भएको हो, पाण्डेले भने, सुनौलीबेलहिया नाका हुँदै नेपाल आउने पर्यटक बढेका छन् । तर कार्यालयमा त्यसअनुरूपको जनशक्ति छैनन् ।कहिलेकाहीं १५ सयभन्दा धेरै पर्यटक एकै दिन आइपुग्छन् । कार्यालयमा प्रमुखसहित पाँच जना मात्र कर्मचारी छन् । एक जना कर्मचारीले दैनिक १४ घण्टासम्म सेवा दिनुपरेको छ । चार वटा डेस्कबाट सेवा उपलब्ध गराइएको छ । सबै प्रक्रिया पुगेका पर्यर्टकलाई भिसा दिँदा एक जनालाई सरदर १ मिनेट र डिपार्चरका लागि करिब आधा मिनेटमा सेवा उपलब्ध हुने गर्छ । थप तीन जना कर्मचारी उपलब्ध भए यो समस्या तत्कालका लागि समाधान हुने थियो, पाण्डेले भने, यसका लागि विभाग र मन्त्रालयसँग बारम्बार माग गर्दै आएका छौं । यो अध्यागमन कार्यालय पर्यटक आवागमनका हिसाबले काठमाडौंको त्रिभुवन अन्तर्राष्ट्रिय विमानस्थलपछिको मुलुककै दोस्रो ठूलो हो । कोभिडअघि यस कार्यालय हुँदै सुनौलीभैरहवा नाकाबाट आवागमन हुने पर्यटकको संख्या वार्षिक ३ लाख नाघेको थियो । कोभिडका बेला पर्यटकको अवागमन शून्यप्रायः रहेको यस नाकाबाट कोभिडपछि पर्यटकको आवागमन बढ्दै गएको छ । सन् २०२४ को नोभेम्बरसम्ममा यस नाकाबाट नेपाल आउने तेस्रो मुलुकका पर्यटकको संख्या ८३ हजारभन्दा धेरै छ । डिपार्चर हुनेको संख्या करिब ८२ हजार छ । पर्यटकको आगमन बढाउन भन्दै स्थानीय, प्रदेश र संघीय सरकारले पर्यटन विकास एवम् प्रवर्द्धनका नाममा विभिन्न योजना सञ्चालन गर्दै करोडौं रुपैयाँ खर्च गर्ने गरेका छन् । पर्यटन मन्त्रालय, पर्यटन बोर्डलगायत सरकारका तर्फबाट राष्ट्रियस्तरमै पर्यटन अभियानका कार्यक्रम पनि गर्ने गरिएको छ । तर यस्ता अभियान र योजनाका कार्यक्रमले बेलहिया अध्यागमन कार्यालयको समस्यालाई भने सम्बोधन गर्न सकेका छैनन् । साँझ ६ बजेका लागि खानाको अग्रिम अर्डर गरेका पर्यटक अध्यागमन कार्यालयमा हुने ढिलाइका कारण राति १० बजेतिर आएर भोकै सुत्ने गर्छन्, अध्यागमन कार्यालयदेखि करिब डेढ किमि दूरीमा रहेको होटल ल्यान्डमार्कका सञ्चालक आशा गुरुङले भने, आफ्नो होटलमा आउने पर्यटक भोकभोकै अध्यागमन कार्यालयमा घण्टौंसम्म लाइनमा उभिनुपरेपछि चियानास्ता बोकेर लाइनमै खुवाइदिने गरेका छौं ।भैरहवा नाकाबाट विशेषगरी लुम्बिनीका लागि बुद्धिस्ट मुलुकका पर्यटक भारत हुँदै नेपाल आउँछन् । भारतका बोधगया, कुशिनगर, सारनाथ, सराबस्तीलगायता बौद्ध पर्यटन स्थलको भ्रमणपछि लुम्बिनी र आसपासका बुद्धस्थलका लागि भारतीय बस लिएर उनीहरू आउँछन् । अध्यागमनमा पर्ने कामका लागि सामान्यतया १ घण्टाको समय छुट्याएर उनीहरू भ्रमणमा निस्कन्छन् । तर अध्यागमनमा हुने ढिलाइले समयतालिका बिग्रेपछि जतिसक्दो चाँडो लुम्बिनीको दर्शन गरेर फर्किन हतार गर्छन् । जसका कारण कपिलबस्तुको तिलौराकोट, नवलपरासीको रामग्राम, देवदहलगायतका पर्यटकीय स्थल घुम्ने योजनालाई उनीहरूले स्थगित गर्ने गरेका छन् । सेप्टेम्बर लागेपछि यहाँका होटल ७५ प्रतिशत बुद्धिस्ट पर्यटकका कारण बुक हुने गर्छन्, आउँदो एक महिनासम्मका लागि आफ्नो होटल बुद्धिस्ट पर्यटकका लागि अग्रिम बुक भएको जनाउँदै गुरुङले भने, अध्यागमनमा हुने ढिलाइले पर्यटकका लागि बनाएको खाना दिनहुँ खेर जान्छ । पर्यटक पनि भोकभोकै सुत्नुपर्ने अवस्था छ । यसले नेपालको पर्यटन क्षेत्रमा नकारात्मक असर पर्ने त होइन भन्ने चिन्ता थपिएको छ ।अध्यागमन कार्यालयमा मात्र नभएर सीमा क्षेत्र आसपास जताततै पर्यटकलाई समस्या छ । निर्माण बिस्तारका क्रममा भत्काइएका सडक वर्षौंदेखि नबनेर धुलाम्मे र अलपत्र छन् । खाल्डाखुल्डी र धुलोबाट समेत पर्यटक आक्रान्त हुने गरेका छन् । सीमा नाकामा पर्यटकले भोग्नुपरेको समस्याले नेपालकै बेइज्जत भएको अनुभूति हुन्छ, नेपाल टुर एन्ड ट्राभल्स एसोसिएसन, लुम्बिनीका पूर्वअध्यक्ष तथा स्थानीय पर्यटन व्यवसायी सागर अधिकारी भन्छन्, नेपाल प्रवेश गर्नासाथ पर्यटकलाई सहज वातावरण बनाउनेतर्फ कसैको ध्यान जान सकेको छैन ।"
बारीबारी पुगेर माटो परीक्षण गर्दै विद्यार्थी,"(दोलखा)खेतबारीको उर्वरा शक्ति ह्रास आएपछि भीमेश्वर नगरपालिकाले माटो परीक्षणका लागि बाली विज्ञान विषयका विद्यार्थी परिचालन गरेको छ । सर्व माध्यमिक विद्यालयको बाली विज्ञान संकायमा अध्ययनरत विद्यार्थीले खेतबारीमै पुगेर भीमेश्वरका ९ वटै वडाको माटो संकलन गर्दै परीक्षण गरिरहेका हुन् । नगरपालिकाको आग्रहमा सबै वडाबाट माटो संकलन सकेर परीक्षण गरिरहेको विद्यालयका बाली विज्ञान शिक्षक प्रज्वल कार्कीले बताए । सबै वडाका ९ सय ८० जना व्यावसायिक किसानको बारीको माटो संकलन गरिएको तीनवर्षे बाली विज्ञान संकायमा अध्ययन गरिरहेकी विद्यार्थी सुरक्षा विकले जनाइन् । विद्यार्थीले किसानको बारीका माटोको नाइट्रोजन, फस्फोरस र क्याल्सियमको अवस्थासहित माटोमा रहेको अम्लियपनको परीक्षण गर्ने उनको भनाइ छ । अध्ययनका क्रममा पहिलो पटक किसानका बारीमा पुगेर माटोको नमुना संकलन गरेका छौं, उनले भनिन्, सबै किसानको बारीमा पुगेर माटोको नमुना लिन चार दिन लाग्यो । विद्यालयमा रहेको माटो परीक्षण ल्याबमा नगरपालिकाभित्रका किसानका बारीको माटो परीक्षणमा २८ जना बाली विज्ञानमा अध्ययनरत विद्यार्थी खटिएको विकले बताइन् । नगरपालिकाको सबै भूगोलका किसानको माटो संकलन भएकाले ल्याबमा परीक्षण गर्न पनि उत्साहका साथ सबै साथी लागेको उनले जनाइन् । किसानले बारीको उर्बरा शक्तिमा ह्रास आएको भन्दै माटो परीक्षणका लागि नगरपालिकामा आग्रह गरेपछि बाली विज्ञान विषय अध्ययनरत विद्यार्थी खटाएको नगरपालिकाका कृषि शाखा प्रमुख विष्णु चौलागाईंले बताए । बाली विज्ञानमा अध्ययनरत विद्यार्थीलाई हरेक वडाका कम्तीमा एक सय जना किसानको माटो परीक्षणको जिम्मा दिएका छौं, उनले भने, सबैको रिपोर्ट आएपछि त्यसैअनुसार किसानलाई सहजीकरण गर्छौं ।"
पाँच महिनामा १३ अर्ब ४ करोडको बिजुली भारत निर्यात,"(काठमाडौं)चालु आर्थिक वर्ष २०८१८२ को पहिलो ५ महिनामा १३ अर्ब ४ करोड रुपैयाँको बिजुली भारततर्फ निर्यात भएको छ । नेपाल विद्युत् प्राधिकरणले चालु आर्थिक वर्षको साउन, भदौ असोज, कात्तिक र मंसिरमा देशभित्र खपत गरी अतिरिक्त भएको वर्षायामको १ अर्ब ७६ करोड युनिट बिजुली भारततर्फ निर्यात गरेको हो । चार महिनामा भारततर्फ निर्यात गरिएको विद्युत्को औसत दर प्रतियुनिट ७ रुपैयाँ ३९ पैसा छ । प्राधिकरणले देशभित्र खपत गरी अतिरिक्त भएको विद्युत् भारतीय ऊर्जा एक्सचेन्ज (आईएक्स) को डेअहेड तथा रियल टाइम मार्केटमा प्रतिस्पर्धी दरमा र द्विपक्षीय मध्यकालीन विद्युत् बिक्री सम्झौताबमोजिम हरियाणा र बिहार राज्यमा बिक्री गरिरहेको छ । भारतसँगको विद्युत् व्यापार भारतीय रुपैयाँ (भारु) मा हुने गरेको छ । त्यसैले प्राधिकरणले विद्युत् बिक्री गरी ८ अर्ब १५ करोड भारु आम्दानी गरेको छ । साउनमा सबैभन्दा बढी ४ अर्ब १५ करोडको विद्युत् निर्यात भएको छ भने मंसिरमा सबैभन्दा कम २८ करोड १४ लाख रुपैयाँको मात्र निर्यात भएको छ । भदौमा ३ अर्ब ६८ करोड, असोजमा ३ अर्ब ७ करोड र कात्तिकमा १ अर्ब ८७ करोड रुपैयाँको विद्युत् भारततर्फ निर्यात गरिएको हो । असोजमा आएको बाढीपहिरोका कारण मुख्य रूपमा ४५६ मेगावाटको माथिल्लो तामाकोशी जलविद्युत् केन्द्रमा क्षति पुगी विद्युत् उत्पादन बन्द हुँदा निर्यात प्रभावित भएको प्राधिकरणका कार्यकारी निर्देशक कुलमान घिसिङले बताए । माथिल्लो तामाकोशी बन्द भएका कारण त्यसपछिका महिनामा विद्युत् निर्यात घटेको र सुक्खायाम सुरु भएसँगै जलविद्युत् आयोजनाहरूको उत्पादन घटेकाले पोहोरभन्दा यस वर्ष चाँडै आयात गर्नुपरेको कार्यकारी निर्देशक घिसिङले उल्लेख गरे । अहिले विद्युत् निर्यात बन्द भएको छ भने आयात सुरु गरिएको छ । हिउँदयाम सुरु भएसँगै नदी तथा खोलानालामा पानीको बहाव घट्दा जलविद्युत् आयोजनाहरूको उत्पादन कमी भई देशभित्रको विद्युत् माग धान्न हिउँदका केही महिनामा विद्युत् आयात गर्नुपर्नेछ । नदी तथा खेलानालामा पानीको बहाव बढ्न सुरु भएपछि उत्पादन बढ्ने हुँदा त्यसपछि विद्युत् निर्यात पुनः सुरु हुनेछ । यस वर्षदेखि ४० मेगावाट विद्युत् भारत हुँदै बंगलादेश निर्यात पनि सुरु भइसकेको छ । चालु आर्थिक वर्षमा करिब ३० अर्ब रुपैयाँ विद्युत् निर्यातको लक्ष्य राखिएको छ । बाढीपहिरोका कारण जलविद्युत आयोजना र प्रसारण लाइनमा क्षति पुग्दा निर्यात लक्ष्य प्रभावित हुने देखिएको छ । बाढीपहिरोले माथिल्लो तामाकोशीसहित अन्य साना जलविद्युत् आयोजना र काबेली करिडोर प्रसारण लाइनमा क्षति पुर्याएको थियो । माईखोलामा आएको बाढीले काबेली करिडोर क्षति पुर्याउँदा उक्त लाइनमा जोडिएका विभिन्न आयोजनाहरूको करिब २ सय मेगावाट विद्युत् उत्पादन बन्द भएको थियो । यसका कारण कारण असोज र कात्तिकको विद्युत् निर्यात प्रभावित भएको थियो । माथिल्लो तामाकोशी यही पुस १० भित्र सञ्चालनमा ल्याउने गरी मर्मतसम्भार धमाधम भइरहेको छ भने काबेली करिडोर प्रसारण लाइन पुनर्निर्माण भई सञ्चालनमा आइसकेको छ । हिउँद सुरुभएसँगै नदी तथा खोलानालामा पानीको बहाव घट्ने भएकाले जलविद्युत् आयोजनाहरूको विद्युत् उत्पादन कम हुनेछ । उत्पादनले आन्तरिक मागलाई मात्र धान्ने भएकाले अब विद्युत् निर्यात क्रमशः घट्दै जानेछ । प्राधिकरणले हालसम्म प्रतिस्पर्धी बजार र मध्यकालीन विद्युत् बिक्री सम्झौताबमोजिम भारतीय बजारमा २८ वटा आयोजनाबाट उत्पादित ९४१ मेगावाट विद्युत् बिक्री गर्न स्वीकृति पाएको छ । गत आर्थिक वर्षमा भारतबाट १६ अर्ब ९३ करोड रुपैयाँको विद्युत आयात गरिएको थियो ।"
अर्थ संक्षेप,"बन्दनालाई ॅवुमन आइकन आईसीटी अवार्ड काठमाडौं (कास) सूचना प्रविधि क्षेत्रमा क्रियाशील रहेर उल्लेख्य योगदान पुर्याउने बन्दना शर्मालाई यस वर्षको एनसेल वुमन आइकन आईसीटी अवार्ड प्रदान गरिएको छ । हालै सम्पन्न आईसीटी अवार्ड २०२४ कार्यक्रममा शर्मालाई सो अवार्डबाट सम्मानित गरिएको हो । कर्णालीका मुख्यमन्त्री यमलाल कँडेल र एनसेलकी कर्पोरेट कम्युनिकेसन एन्ड सीएसआर हेड विशाखा लक्ष्मी खड्काले संयुक्त रूपमा शर्मालाई उक्त अवार्ड प्रदान गरे । नेपाल बैंकको कार्ड तथा डिजिटल बैंकिङ डिभिजन प्रमुखका रूपमा कार्यरत शर्माले अवार्डसँगै ३ लाख रुपैयाँ नगद पुरस्कारसमेत पाएकी छन् । नेपालको सूचना प्रविधि क्षेत्रमा काम गर्दै सो क्षेत्रको विकासमा उल्लेख्य योगदान पुर्याएका महिलालाई उक्त अवार्ड प्रदान गरिँदै आएको छ ।भक्तपुरमा एमएडडब्लू वृद्धिको सोकोन सोरुमकाठमाडौं (कास) नेपालमा सोकोन र फोटोन गाडीको आधिकारिक आयातकर्ता एमएडब्लू वृद्धि कमर्सियलले बुधबारबाट भक्तपुर, गट्ठाघरमा पहिलो सोकोन सोरुम सञ्चालनमा ल्याएको छ । एमएडब्लू समूहका अध्यक्ष विष्णुकुमार अग्रवाल, एसिया प्यासिफिक आरएचडी क्षेत्र सेरेस ग्रुपका कमर्सियल डिभिजनका कन्ट्री म्यानेजर सुन जियाक्सिन र एमएडब्लू वृद्धिका प्रमुख कार्यकारी अधिकृत तुषार गुप्ताले संयुक्त रूपमा सोरुमको उद्घाटन गरे । ग्राहकको आराम र सुविधालाई ध्यानमा राख्दै सोरुमको डिजाइन गरिएको कम्पनीले जनाएको छ । सोरुममा व्यक्तिगत परामर्श, उत्पादन प्रदर्शन र परीक्षण ड्राइभहरू प्रदान गर्न प्रशिक्षणयुक्त कर्मचारी रहेको कम्पनीको भनाइ छ ।वीरगन्जमा गल्फ इन्डस्ट्रियल पार्टनर सेमिनार काठमाडौं (कास) नेपालमा गल्फ लुब्रिकेन्टका उत्पादन र वितरण गर्ने गल्फ इन्टरनेसनलको इजाजतपत्र प्राप्त नेपाल ल्युब आयलले वीरगन्जमा इन्डस्ट्रियल पार्टनर सेमिनार गरेको छ । ड्राइभिङ पार्टनरसिप, फ्युलिङ सक्सेस नाराका साथ कम्पनीले उक्त सेमिनार बुधबार सम्पन्न गरेको हो । कार्यक्रममा गल्फ इन्टरनेसनलका प्रतिनिधिहरूले विभिन्न औद्योगिक क्षेत्रका सरोकारवालासँग गल्फ लुब्रिकेन्टको प्राविधिक पक्षमा चर्चा गरे । समारोहमा विभिन्न औद्योगिक क्षेत्रका १३० भन्दा बढी प्रतिनिधि सहभागी रहेको कम्पनीले जनाएको छ ।"
दक्षिण कोरिया बन्यो 'सुपर एज्ड समाज,"(काठमाडौं)कुल जनसंख्याको २० प्रतिशत मानिस ६५ वर्ष वा त्योभन्दा बढी उमेर समूहका भएसँगै दक्षिण कोरिया सुपर एज्ड समाज बनेको छ । आन्तरिक तथा सुरक्षा मन्त्रालयको तथ्यांकअनुसार एक करोडभन्दा बढी कोरियाली सुपर एज्ड समूहमा छन् । हरेक पाँच जनामा एक जना बुढ्यौली समूहका रहेको आधिकारिक तथ्यांक सार्वजनिक भएसँगै दक्षिण कोरिया गम्भीर जनसांख्यिक संकटमा फसेको देखिएको छ । कोरियाको जनसंख्या ५ करोड १० लाख छ । यसको २० प्रतिशत अर्थात् १ करोड २ लाख जनता ६५ वर्ष वा त्यसभन्दा माथिका छन् । २२ प्रतिशत महिला र १८ प्रतिशत पुरुष ६५ वर्ष वा त्योभन्दा बढी उमेरका छन् ।संयुक्त राष्ट्रसंघले कम्तीमा ७ प्रतिशत जनता ६५ वर्ष वा त्योभन्दा बढी उमेरका रहेको कुनै पनि देशलाई एजिङ समाजको वर्गमा राखेको छ । त्यस्तै, उक्त समूहको जनसंख्या १४ प्रतिशत भएमा एज्ड र २० प्रतिशतभन्दा धेरै भएमा सुपर एज्ड समाजमा वर्गीकरण गरेको छ । दक्षिण कोरियामा पछिल्ला वर्षहरूमा ६५ वर्ष वा त्योभन्दा बढी उमेर समूहका जनताको संख्या बर्सेनि बढ्दै आएको छ । सन् २००८ मा यो उमेर समूहका मानिस कुल जनसंख्याको १० प्रतिशत थिए । सन् २०१९ मा १५ प्रतिशत नाघेको थियो, र यस वर्षको सुरुआतमा १९ दशमलव ५ प्रतिशत पुगेको थियो । जुन अहिले बढेर २० प्रतिशत भएको हो । दक्षिण कोरियामा मात्र नभई पछिल्लो समय पूर्वी एसियाली अधिकांश राष्ट्रहरू गम्भीर जनसांख्यिक संकटमा फसेको तथ्यांकहरूले देखाएका छन् । राष्ट्रसंघका अनुसार ६५ वर्ष वा त्योभन्दा बढी उमेरका मानिसको संख्या अन्य उमेरका मानिसको तुलनामा तीव्र गतिमा बढ्दै छ ।सन् २०२२ मा ६५ वर्ष वा त्योभन्दा बढी उमेर समूहका मानिस विश्व जनसंख्याको १० प्रतिशत थियो । सन् २०५० सम्ममा त्यस्तो संख्या १६ प्रतिशत पुग्ने राष्ट्रसंघको अनुमान छ । सन् २०५० सम्ममा विश्वभर यो उमेर समूहका मानिस ५ वर्षभन्दा कम उमेरका बालबालिकाको संख्याभन्दा दोब्बर पुग्ने प्रक्षेपण गरिएको छ । त्यस्तै, विश्व स्वास्थ्य संगठनका अनुसार सन् २०३० सम्ममा विश्वभर प्रत्येक ६ जनामा एक जना ६० वर्ष वा त्योभन्दा बढी उमेर समूहका हुनेछन् । सन् २०५० सम्ममा यस्तो संख्या दोब्बर हुनेछ । साथै, ८० वर्ष वा त्योभन्दा बढी उमेर समूहको जनसंख्या तीन गुणाले वृद्धि हुने अनुमान संगठनको छ ।संगठनका अनुसार धेरै युरोपेली देशहरूमा पनि यस्तो समस्या देखिन थालेको छ । तर ती देशहरू आप्रवासनमा निर्भर छन् । आप्रवासनमा निर्भर नरहेका दक्षिण कोरिया, जापान र चीनजस्ता राष्ट्रहरूमा भने काम गर्ने जनशक्ति कम हुँदा भयावह समस्या आउने देखिएको छ ।पछिल्लो समय दक्षिण कोरियामा जन्मदर निकै न्यून छ । सन् २०२३ मा दक्षिण कोरियाको जन्मदर ० दशमलव ७२ मा झर्यो । यो विश्वकै सबैभन्दा कम जन्मदर हो । विज्ञहरूका अनुसार कार्यस्थलको दबाबपूर्ण संस्कृति, स्थिर तलब, महँगी, विवाह र लैंगिक समानतासम्बन्धी बदलिँदो दृष्टिकोण र युवापुस्तामा बढ्दो निराशा जनसंख्या घट्नुका प्रमुख कारण हुन् ।त्यसका साथै, आर्थिक कारणले पनि जनसंख्या घटेको जनाएको थियो । त्यसलाई समाधान गर्न कोरिया सरकारले ठूलो पैसासमेत खर्च गर्ने गरेको छ । तर त्यसले पनि सोचेअनुसारको नतिजा नदेखिएको कोरियाली अधिकारीहरूको भनाइ छ ।दक्षिण कोरिया सरकारले सन् २०२२ मा सरकारले जनसंख्या बढाउनका लागि विगत १६ वर्षमा २ सय अर्ब डलर खर्च गरेको जनाइएको छ । उक्त रकम बाबुआमालाई आर्थिक सहयोग दिने, भत्ता वितरण गर्ने, सुत्केरी बिदा बढाउने, पुरुषलाई घरायसी काम र बालबच्चाको हेरचाहमा लगाउने अभियान लगायतमा खर्च गरिएको थियो । दक्षिण कोरिया सरकारले जनसांख्यिक संकट समाधान गर्न अन्य प्रयास पनि गरिरहेको छ । राष्ट्रपति युन सुक यओलले गत मे महिनामा संसद्मा सम्बोधन गर्दै कोरिया राष्ट्रिय संकटबाट गुज्रिरहेको र त्यसको समाधान गर्न नयाँ मन्त्रालय स्थापना गर्न आह्वान गरेका थिए ।बुढ्यौलीको मात्र होइन, पछिल्लो समय कोरियामा एक्लोपन पनि राष्ट्रिय समस्या नै बनेको छ । हरेक वर्ष आफ्नो घरपरिवार, आफन्त र साथीहरूबाट अलग भएका हजारौं दक्षिण कोरियालीहरू एक्लै मर्ने गरेका छन् । कतिपय अवस्थामा त मृतकहरूको शव फेला पार्न पनि केही सातासम्म लाग्ने गरेको जनाइएको छ ।हालै सार्वजनिक एक अध्ययनअनुसार सन् २०२२ मा २ लाख ४४ हजार मानिस एक्लै रहनेबस्ने गरेको देखिएको थियो । त्यसरी बस्ने गरेकामध्ये अघिल्लो वर्ष ३ हजार ६ सय ६१ जनाले एक्लै मृत्युवरण गरेका थिए । कोरियाली स्वास्थ्य तथा कल्याण मन्त्रालयको तथ्यांकअनुसार २०२२ मा त्यस्तो संख्या ३ हजार ५ सय ५९ र २०२१ मा ३ हजार ३ सय ७८ थियो । गत वर्ष एक्लै मृत्युवरण गरेकामध्ये ८४ प्रतिशत पुरुष रहेको मन्त्रालयले जनाएको छ । तीमध्ये आधाभन्दा बढी ५० र ६० को दशकका पुरुषहरू छन् ।एक्लोपनको समस्या पनि सरकारका लागि निकै चुनौतीपूर्ण बन्दै गएको छ । करिब दुई महिनाअघि राजधानी सोललाई कोही पनि एक्लो नहुने सहर बनाउन अधिकारीहरूले पाँच वर्षका लागि ४५१३ अर्ब वन (३२ करोड ७० लाख अमेरिकी डलर) विनियोजन गरिएको जनाएका थिए ।यसअन्तर्गत २४ सै घण्टा हटलाइनमा एक्लोपन परामर्शदाता उपलब्ध गराइने र एक्लो रहेका व्यक्तिहरूलाई भेट्ने परामर्शदाताको पनि व्यवस्था गरिएको छ । अधिकारीहरूले एक्लोपनको समस्यामा परेका मानिसहरूलाई निको पार्ने र समाजमा फर्कन मद्दत गर्ने अपेक्षा राखेका छन् ।मध्यम उमेरका र बुढ्यौलीमा रहेका नागरिकका लागि विस्तारित मनोवैज्ञानिक सेवा र पोषणयुक्त भोजन उपलब्ध गराउने र हरियालीजन्य क्षेत्रको विकास गरिने जनाइएको छ । त्यसका साथै एक्लै रहनेबस्ने नागरिकलाई पहिचान गर्न खोजी प्रणालीको व्यवस्था गर्ने र मानिसहरूलाई बाहिर उद्यम गर्न र समुदायमा अन्य मानिसहरूसँग घुलमिलको वातावरण बनाउन बगैंचा, खेलकुद, पुस्तक क्लबलगायतको पनि व्यवस्था गरिने जनाइएको छ । पछिल्लो समय दक्षिण कोरियामा बढी भए पनि यो समस्या अन्य देशमा पनि देखिएको छ । जापानी भाषामा हिकिकोमोरी भनिने यस्तो अवस्था जापानमा सन् २०२१ मा पहिलो पटक पहिचान भएको थियो । त्यसको अर्को वर्ष जापान सरकारले २४ सै घण्टा परामर्श सेवा तथा सामाजिक कार्यको विस्तारका लागि मन्त्रालयको व्यवस्था गरेको थियो ।त्यस्तै, बेलायतलगायत देशहरूले पनि एक्लोपनसम्बन्धी मन्त्री नै नियुक्त गर्ने गरेका छन् । अमेरिका सन् २०२३ मा एक्लोपन आफैंमा महामारीका रूपमा रहेको चेतावनी दिइएको थियो । विश्व स्वास्थ्य संगठनले पनि २०२३ मा एक्लोपनविरुद्ध लड्न एक आयोग गठन गरेको थियो । तर भौतिकवादी जीवनशैलीका कारण एक्लोपनको समस्या समाधान गर्न भने कठिन रहेको विज्ञहरू बताउँछन् ।(एजेन्सीहरूको सहयोगमा)"
६७ जना बोकेको विमान कजाकस्तानमा दुर्घटना,"अक्ताउ (एजेन्सी) अजरबैजानको एउटा यात्रुवाहक जहाज कजाकस्तानमा दुर्घटनामा परेको छ । ६२ यात्रु र ५ जना चालक दलका सदस्यहरू रहेको जहाज कजाकस्तानको अक्ताउ क्षेत्रनजिकै खसेको बीबीसीले जनाएको छ । कजाकस्तानका आकस्मिक सेवासम्बन्धी मन्त्रालयले उक्त दुर्घटनामा केही यात्रुहरू बाँच्न सफल भएको जनाएको छ । प्रारम्भिक जानकारीअनुसार जहाजमा रहेका २५ जना बाँच्न सफल भएका र तीमध्ये २२ जनालाई उपचारका लागि अस्पताल पुर्याइएको कजाकस्तानका अधिकारीहरूले जनाएका छन् ।कजाकस्तानका आकस्मिक सेवाका अधिकारीहरूका अनुसार दुर्घटनास्थल पुग्दा अजरबैजान एयरलाइन्सको जहाजमा आगो लागिरहेको थियो । पछि जहाजमा लागेको आगो निभाइएको छ । विमानमा अजरबैजानका ३७, रुसका १६ कजाकस्तानका ६, किर्गिस्तानका ३ यात्रु रहेका सीएनएनले जनाएको छ ।अजरबैजान एयरलाइन्सको उडान नम्बर जे२८२४३ को जहाज अजरबैजानको राजधानी बाकुबाट चेचन्याको ग्रोज्नीतर्फ गइरहेको थियो । स्थानीय सञ्चारमाध्यमहरूका अनुसार उक्त विमानलाई कुहिरोका कारण कजाकस्तानतर्फ मोडिएको थियो । अजरबैजान एयरलाइन्सले भने हालसम्म दुर्घटनाबारे केही उल्लेख नगरेको बीबीसीले जनाएको छ ।"
लयप्रति लिभरपुलको विश्वास,"लन्डन (एएफपी) क्रिसमसको बेला इंग्लिस प्रिमियर लिग फुटबलको शीर्षमा रहेको लिभरपुलले बिहीबार बक्सिङडेका दिन लेस्टर सिटीको सामना गर्दै छ । आफ्नो लय कायम रहनेमा क्लबलाई विश्वास रहनेछ । म्यानचेस्टरका दुवै क्लब भने दबाब र संकट दुवै स्थितिमा छन् । सिटी र युनाइटेडको अपेक्षा भने चाडपर्वको बेला सुखद नतिजा आओस् भन्ने नै हो । सिटीले घरमा एभरटनको सामना गर्नेछ भने युनाइटेड उल्भसको भ्रमणमा निस्कने छ ।दोस्रो स्थानमा रहेको चेल्सी घरमा फुलहमसँग भिड्ने छ भने लयमा रहेको अर्को क्लब आर्सनलले भने इप्सविच टाउनको सामना गर्नेछ । आर्सनल टिमका लामो समयका लागि चोटग्रस्त बुकाया साका हुने छैनन् । यो लन्डन क्लबका लागि ठूलो धक्का हुनेछ । लिभरपुलविरुद्ध यसअघि ६३ ले माथ खाएको टोटनहमसामु यसपल्ट पनि चुनौती कडा रहेको छ नटिङ्घम फरेस्टका रूपमा । अहिलेको समय इंग्लिस फुटबलका लागि सबैभन्दा व्यस्त अवधि रहनेछ ।सन् २०२००२१ यता क्रिसमसका बेला पहिलो पटक शीर्षमा रहेको लिभरपुल यो स्थितिको फाइदा लिने मनसायमै हुनेछ । यस्तो किनभन्दा लिभरपुलले पछाडि फर्केर हेर्दा खासै फाइदा लिन सकेको छैन । डिसेम्बर २५ मा सातपल्ट पहिलो स्थानमा रहेर पनि लिभरपुलले एकैपल्ट मात्र लिग जित्न सकेको छ । प्रशिक्षकका रूपमा आर्ने स्लट आएयता भने लिभरपुलको बेग्लै टिम बनेको छ । टोटनहमविरुद्ध जित पनि उत्तिकै प्रभावशाली रह्यो ।त्यसअघि लिभरपुलले निराशाजनक दुई बराबरी खेलेको थियो । अहिले तत्काल लिभरपुल दोस्रोमा रहेको लिभरपुलभन्दा ४ अंकले अगाडि छ । टोलीले एक खेल कम खेलेको छ । एनफिल्डमा हुने खेलमा लेस्टरविरुद्ध लिभरपुलको खराब प्रदर्शन अपेक्षा गरिएको छैन । विशेषतः मोहम्मद सलाह खुबै लयमा रहेको हुनाले सजिलो जित नै निस्कने मानिएको हो । लेस्टर सिटीले नयाँ प्रशिक्षकका रूपमा रुड भान निस्टलरोय आएयता पहिलो खेल नै जितेको थियो ।तर, पछिल्ला ३ खेलमा एकै अंकमात्र बटुल्न सकेको छ । त्यति मात्र नभएर यी खेलमा ९ गोल पनि खाएको छ । सन् २००० यता लेस्टरले एनफिल्डमा अहिलेसम्म जित्न सकेको छैन । लेस्टर आफैं अहिले खराब स्थितिमा छ, किनभने रेलिगेसन क्षेत्रबाट २ अंकमात्रै अगाडि छ । यसै सिजन लेस्टर माथि उक्लेको हो । आर्सनलका प्रशिक्षक मिखेल आर्टेटाले भने क्रिस्टल प्यालेसमाथि ५१ को जित निस्केपछि आफ्नो टिम फेरि उपाधि होडमा फर्केको दाबी गरेका छन् ।तर, यही बेला टोलीले चोटका कारण आफ्नो प्रमुख खेलाडी साकालाई लामै समय गुमाएको छ । इंग्लिस विङ्गर ह्यामट्रिङ चोटका कारण लामै समय मैदानबाहिर रहने तय भइसकेको छ । यो आर्टेटाका लागि ठूलो समस्या बन्ने निश्चित छ । यो सिजन सबैखाले प्रतियोगितामा साकाले ९ गोल गरेसँगै १३ खेलमा सहयोगी भूमिका निभाएका छन् । यस्तोमा आर्सनल लयमा फर्कंदै गर्दा साकालाई गुमाउनुपरेको हो ।आर्टेटा भन्छन्, अब हामीसामु नयाँ चुनौती आइपुगेको छ, त्यसैले हामीले यसलाई पनि पार गर्नुपर्नेछ । उनका सामु आक्रमणमा अन्य विकल्प भने छन्, जस्तो कि ग्याब्रिएल मार्टिनेली । अर्कोतर्फ फरेस्टका समर्थकले भने त्यस्तो सपना बुन्न थालेका छन्, जसले भन्छ यो टिमको ४० वर्षयता पहिलो पटक युरोपमा खेल्ने सम्भावना बन्दै छ । नुनो स्प्रिन्टोको फरेस्टले प्रिमियर लिगका पछिल्ला १० मध्ये ७ खेलमा जित निकालेको छ । टोली अहिले चौथो स्थानमा छ ।सन् १९९० यता फरेस्टले कुनै पनि उपाधि जित्न सकेको छैन । तर, युरोपेली क्लब फुटबलमा टोलीको प्रदर्शनको इतिहास भने राम्रो छ । सन् १९७९ र १९८० मा फरेस्ट दुई पटक युरोपेली च्याम्पियन बनेको थियो । त्यति बेलाका प्रशिक्षक थिए, ब्रायन ग्लफ । यसपल्ट फरेस्ट आक्रामणमा असाध्यै प्रभावशाली त देखिएको छैन, तर टोलीको रक्षापंक्ति भने निकै मजबुत छ । यसपल्टमाथिल्लो डिभिजनमा लिभरपुल र आर्सनलपछि फरेस्ट नै सबैभन्दा कम गोल खाने टिम हो ।नुनो आफैं टोटनहमका पूर्वप्रशिक्षक हुन् । उनी के मान्छन् भने टोटनहमविरुद्ध के कस्तो खेल हुनेछ, त्यो अनुमान नै गर्न सकिन्न । यस्तो किनभन्दा टोटनहमको प्रदर्शन उतारचढावपूर्ण छ । टोटनहमले अत्यधिक आक्रामक खेल खेल्ने गरेको भएता पनि त्यसमा एकनासे खेल भने रहेको छैन । टोटनहममा निकै राम्रा खेलाडी छन् । उसले आक्रामक खेल पनि खेल्ने गर्छ । तर, ठीक यही बेला गोल उत्तिकै खाने गर्छ, नुनो भन्छन् ।"
कोर्स रेकर्डसहित नीरजको अग्रता,"काठमाडौं (कास) यस सिजनको सूर्य नेपाल गल्फ टुरअन्तर्गत तेस्रो प्रतियोगिता इस्टर्न ओपन गल्फ बुधबार धरानमा सुरु भएको छ । पहिलो दिन ८ अन्डर ६२ को कोर्स कीर्तिमानसहित नीरज तामाङ अग्रता बनाएका छन् ।घरेलु प्रो नीरजले २०२२२३ सिजनमा शुक्रबहादुर राईले बनाएको ७ अन्डर ६३ को रेकर्ड तोडेका हुन् । उनले धनबहादुर थापालाई ४ स्ट्रोकले पछि पारेका छन् ।धरानस्थित ७० पारको धरान गल्फ क्लबमा ४ अन्डर ६६ को स्कोरमा धन दोस्रोमा छन् । ३ अन्डर ६७ सहित भुवनकुमार रोक्का तेस्रो स्थानमा रहे । एमेच्योर सुन्दर राईसहित प्रो युवराज भुजेल र विष्णुप्रसाद शर्माले संयुक्त चौथो स्थान ओगटे । १ अन्डर ६९ को स्कोरमा नेपाल नम्बर एक गल्फर भुवन नगरकोटी, बलभद्र राई र एमेच्योर जितेन्द्र राई संयुक्त सातौं स्थानमा छन् । १ ओभर ७१ को स्कोरसहित रामे मगर, सुनिल केसी, रवि खड्का, रमेश अधिकारी र एमेच्योर सुरेश तामाङ संयुक्त दसौं स्थानमा छन् ।धारनका प्रो निरजले बोगी फ्री ८ अन्डर ६२ को उत्कृष्ट स्कोर कार्ड बनाउने क्रममा फ्रन्टनाइन ४ अन्डर ३२ मा सके । तेस्रो, पाँचौं, छैटौं र नवौं होलमा बर्डीको सफलता प्राप्त गरे । ५ पारको १२ औ होलमा इगलको सफलता पाएका उनले १५ र १८ औं होलमा शट बचाए । उनले ब्याकनाइन ४ अन्डर ३० मा पूरा गरे । धनले दोस्रो होलमा बोगी खेले पनि तेस्रो, आठौं र नवौं होलमा बर्डी प्रहार गर्दै फ्रन्टनाइन २ अन्डर ३४ मा सके । यसपछि १ ३औं होलको बोगीविरुद्ध १२, १६ र १८ औं होलमा बर्डी प्रहार गर्दै ब्याक नाइन २ अन्डर ३० मा पार गरे ।तेस्रो स्थानमा रहेका भुवनले फ्रन्टनाइनमा २ अन्डर ३४ र ब्याकनाइनमा १ अन्डर ३३ खेले । उनले कुल ५ बर्डी र २ बोगी प्रहार गरे । ५४ होलको प्रतियोगितामा कुल ८ लाख ८२ हजार पुरस्कार राशि छ। विजेताले १ लाख ५० हजार, दोस्रोले एक लाख र तेस्रो हुनेले ७५ हजार प्राप्त गर्नेछन् । दोस्रो दिनको समाप्तिमा कट लागू हुनेछ । उत्कृष्ट २१ प्रोफेसनल गल्फरले अन्तिम १८ होलको लागि स्थान बनाउने छन् । एमेच्योर खेलाडीको हकमा पनि सोही कट लागु हुने छ । तीन दिने प्रतियोगितामा २९ प्रो र २७ एमेच्योर गल्फरको सहभागिता छ । शनिबार प्रो एम इभेन्ट हुनेछ ।सिजनको पहिलो स्पर्धा सेन्ट्रल ओपनको उपाधि एमेच्योर राहुल बिके र दोस्रो स्पर्धा नेपाल नम्बर एक गल्फर सद्भाव आचार्यले जितेका थिए । धरानमा दुवै खेलाडीले सहभागिता जनाएका छैनन् ।"
विश्वकप खेल्ने यू१९ टोली भरतपुरमा,"(चितवन)आईसीसी विश्वकप खेल्ने तयारीमा रहेको १९ वर्षमुनि महिला क्रिकेट टोलीले बुधबारदेखि निर्माणाधीन क्रिकेट रंगशालाको नमुना मैदानमा बन्द प्रशिक्षण सुरु गरेको छ । भरतपुर महानगरपालिका१५ रामपुरमा रहेको रंगशालामा टोलीले १२ दिन प्रशिक्षण गर्ने छ । मलेसियामा जनवरी १८ देखि फेब्रुअरी २ सम्म आईसीसी यू१९ महिला विश्वकप क्रिकेट प्रतियोगिता हुँदै छ ।हामी यहाँ आएर अभ्यास गर्दै छौं । ग्राउन्ड र पिचको अवस्था राम्रो लाग्यो । हामीले एसिया कप खेल्दाका केही कमजोरी विश्वकपमा दोहोर्याउने छैनौं । फिल्डिङ र रनिङ बिटविन विकेटमा हामी सुधार गर्न खोज्दैछौं टोलीकी कप्तान पूजा महतोले भनिन् । टिममा पावर हिटिङ अलिकति कमजोर भएको हुँदा यसलाई पनि सुधार गर्न क्याम्प सहयोगी हुने उनको विश्वास छ ।हामी अहिलेसम्म राम्रो गर्दै गएका छौं । सुपर सिक्समा जाने आत्मविश्वास छ । पाकिस्तानलाई हराएका हौं । यसबाट वर्ल्डकपमा पनि टेस्ट खेल्ने देशलाई हराउँछौं भन्ने छ, पूजाले आत्मविश्वास देखाइन् । नेपालले समूह चरणको पहिलो खेल जनवरी १८ मा बंगलादेशसँग खेल्नेछ । त्यसपछि नेपालले जनवरी २० मा स्कटल्यान्ड र जनवरी २२ मा अस्ट्रेलियासँग खेल्दै छ । टोली महेशप्रसाद रिजालको मुख्य प्रशिक्षणमा रहेको छ ।बलिङ, ब्याटिङ, फिल्डिङ र फिटनेस सवै पक्षमा हामीले गर्नुपर्ने सुधारका विषयमा यहाँ मिहिनेत गर्ने छौं, मुख्य प्रशिक्षक रिजालले भने । नेपाल क्रिकेट संघ (क्यान) का उपाध्यक्ष रोशन सिंहले रामपुरमा रंगशाला बन्दै गरेको र नमुना मैदान तयार भएका कारणले बन्द प्रशिक्षणका लागि यो ठाउँ रोजेको बताए । यहाँ बन्दै गरेको रंगशाला समयमै सक्न सबैको ध्यान पनि यसबाट जाओस् भन्ने हो, उनले भने ।हालसम्म निर्माणको १३ प्रतिशत काम पूरा भएको छ । सन् २०२७ मा यू१९ विश्वकप महिला क्रिकेट नेपालमै हुँदै छ । हामी चाहन्छौं त्यो विश्वकपका खेल यहाँको रंगशालामा पनि होस् । यसका लागि हामी चाँडो काम सक्ने ध्याउन्नमा छौं, भरतपुर महानगर प्रमुख रेनु दाहालले भनिन् । महानगरको तत्परतामा नै रंगशाला बन्दै छ ।निर्माणाधीन रंगशालाको नमुना मैदानमा गत वर्ष भएको मैयादेवी यू१९ राष्ट्रिय क्रिकेट प्रतियोगिताबाट टोलीका खेलाडी छनोट भएका थिए । भरतपुरमा क्रिकेट खेलको माहोल बढेको छ । यस्तो बेला यू१९ महिला टोली विश्वकप खेल्न जानुअघि अभ्यासका लागि यहाँ आएको छ । यहाँ रंगशाला बन्दै छ । जसरी काम हुँदै छ, सन् २०२७ को विश्वकप यहाँ हुने सम्भावना छ, चितवन जिल्ला क्रिकेट संघका अध्यक्ष सुदीप पियाले भने ।"
मल्लखम्बमा जम्दैछन् उज्ज्वल,"काठमाडौं (कास) नेपालकै लागि भने मल्लखम्ब नयाँ खेल हो । धेरैलाई यो खेलबारे थाहा नहुन पनि सक्छ । त्यसैले यो खेल नेपालमा खासै लोकप्रिय छैन । तर यसै खेलमा लागिरहेका एक खेलाडी हुन्, उज्ज्वल गिरी । भारतीय उपमहाद्वीपको परम्परागत खेल भएकाले भारततिर भने यो खेल उत्तिकै लोकप्रिय छ । यस खेलमा खेलाडी एउटा काठको खम्बामा चढेर आफ्नो खेल कौशलता प्रदर्शन गर्छन् ।काठको खम्बामा चढेर खेलाडीले अनेक मुद्रामा कसरत गर्ने गर्छन् । त्यसैले यो आफैंमा निकै गाह्रो खेल हो । उज्ज्वलले यो खेल खेल्न थालेको एक वर्षभन्दा बढी समयमात्र भएको छ । उनी भर्खर १७ वर्षका भए । यही उमेरमा पनि उनले दुईपल्ट विदेश गएर खेलिसकेका छन् । एकपल्ट भारतको आसाम र अर्कोपल्ट भुटानमा ।उज्ज्वल भन्छन्, नेपालका लागि यो नयाँ खेल हो, त्यसैले हाम्रोतिर यसबारे खासै चर्चा छैन । भारतमा भने यस खेलको ठूलो सम्भावना छ । उनको योगमा पनि उत्तिकै रूचि थियो र अभ्यास गर्थे । त्यसैले पनि उनलाई मल्लखम्बमा सहभागी हुन मदत गरेको हो । उनी दिनहुँ यसको अभ्यास गर्छन् ।उज्ज्वल मल्लखम्बबाहेक तेक्वान्दो र स्कीका खेलाडी हुन् । उनले वर्ष २०७८ मा मुस्ताङमा भएको राष्ट्रिय क्रसकन्ट्री स्की च्याम्पियनसिपमा भाग लिएका थिए । त्यस अर्थमा उनी एकै समय तीन खेलमा सक्रिय छन् ।"
एक कांस्यमै नेपालको यात्रा सीमित,"काठमाडौं (कास) नेपाल इन्टरनेसनल च्यालेन्ज ब्याडमिन्टनमा नेपाली खेलाडीले एक कांस्य पदक पक्का गर्दै यात्रा टुंग्याएका छन् । त्रिपुरेश्वरस्थित राखेप कभर्डहलमा बुधबार मिक्स डबल्सको सेमिफाइनलमा नेपालका नम्बर एक खेलाडीद्वय प्रिन्स दाहाल र रसिला महर्जनको जोडी पराजित भएर कांस्य पदकमै सीमित भयो । उनीहरू थाइल्यान्डका नोन्ताकोर्न थोङ अन र कोड्चापोर्न चाइछानाको जोडीसँग २११५, २११७ ले पराजित भएको हो ।यसअघि प्रिन्स र रसिलाको जोडीले क्वाटरफाइनलमा आफ्नै देशका क्षितिज खनाल र शोभा गौचनको जोडीलाई हराएर सेमिफाइनलमा स्थान बनाएको थियो । वुमन्स सिंगल्सतर्फ भारतकी इरा शर्माले जित हात पार्दै फाइनलमा थाइल्यानडकी ललिनरात चाइवानसँगको भेट पक्का गरिन् । इराले थाइल्यान्डकी तिदापोर्न क्लिबिसुनलाई १५२१, २५२३, २११५ र ललिनरातले अमेरिकाकी इसिका जैसवाललाई २११४, २११७ ले पराजित गरेका थिए ।"
प्रदेश लिगमा चित्लाङ एफसी विजयी,"मकवानपुर (कास) प्रदेश लिग फुटबल प्रतियोगितामा काठमाडौंको लिग च्याम्पियन पशुपति शिवाजी चित्लाङ एफसीले विजयी सुरुवात गरेको छ । बुधबार हेटौंडा५ स्थित पिप्लेक्याम्प रंगशाला सुरु भएको प्रदेश लिगमा काठमाडौंले माउन्ट एभरेस्ट क्लब काभ्रेलाई ३० ले हरायो । सबै गोल अंकित रास्कोटीले गरे । पहिलो हाफमा दुई गोल गरेका उनले अन्तिम मिनेटमा गोल थप्दै ह्याट्रिक पूरा गरेका थिए । उनले ६, १३ र ८० औं मिनेटमा गोल गरेका थिए । ह्याट्रिक गरेका अंकित नै प्लेयर अफ द म्याच घोषित भए ।लिगकम नकाउट आधारमा भइरहेको प्रतियोगिता बिहीबार नुवाकोट र दोलखा तथा भक्तपुर र सिन्धुलीको लिग च्याम्पियनबीच प्रतिस्पर्धा हुनेछ । प्रतियोगिताको उद्घाटन हेटौंडा उपमहानगर प्रमुख मीनाकुमारी लामाले गरेकी थिइन् । प्रतियोगिताको फाइनल पुगेका दुई टिमले राष्ट्रिय लिग फुटबलमा भाग लिन पाउनेछ । विजेताले २ लाख र उपविजेताले १ लाख नगदसहित सिल्ड जित्नेछन् । प्रतियोगितामा ३१ लाख खर्च हुने आयोजकको अनुमान छ ।लिगमा यो वर्ष मकवानपुरबाट पदमपोखरी युवा क्लब, बीएफसी चितवन, धुनिवेसी युथ समाज धादिङ, बट्टार युथ क्लब नुवाकोट, चित्लाङ फुटबल क्लब काठमाडौं, थिमि युथ क्लब भक्तपुर, माउन्ट एभरेस्ट एफसी काभ्रे, चौतारा स्पोर्टिङ सिन्धुपाल्चोक, टाइगर टिम दोलखा, ब्लु अल्पाइन सिन्धुली र ललितपुरका क्लब सहभागी छन् । गत वर्षको पहिलो संस्करणको विजेता धादिङ थियो ।"
माछापुच्छ्रे ओपन टेनिस आजदेखि,"(पोखरा)दुई दशकदेखि सञ्चालन हुँदै आएको माछापुच्छ्रे पोखरा ओपन टेनिस प्रतियोगिता बिहीबार सुरु हुँदै छ । कास्की जिल्ला टेनिस संघको आयोजनामा पोखरा रंगशाला टेनिस कोर्टमा २१ औं माछापुच्छ्रे ओपन तथा भेट्रान्स टेनिस प्रतियोगिता हुने भएको हो । संघले बुधबार पत्रकार सम्मेलन गरी प्रतियोगिताको सम्पूर्ण तयारी पूरा भएको जनाएको छ । माछापुच्छ्रे बैंकको मुख्य प्रायोजनमा हुने प्रतियोगितामा महिला र पुरुषतर्फ सिंगल्स र डबल्स तथा भेट्रान्सतर्फ ३५, ४५, ५५ र ६५ वर्षमाथि उमेर समूहमा प्रतिस्पर्धा हुनेछ ।संयोजक एवं संघका उपाध्यक्ष नविन चालिसेका अनुसार प्रतियोगितामा विभिन्न जिल्ला र प्रदेशसहित भारत, भुटान, बेलायत, जापान, हङकङलगायतका मुलुकबाट खेलाडी पोखरा आउने छन् ।खुलातर्फ नेपालका शीर्ष वरीयताका प्रदीपखड्कासहित जितेन्द्र परियार, कमल भण्डारी, आरभसम्राट हाडा, निहालजंग थापा, रोहित सुनुवार र महिलातर्फ सुनीरा थापा, सलोनी तामाङलगायतका खेलाडीको सहभागिता रहनेछ ।टुर्नामेन्ट डाइरेक्टर कुमार अधिकारीले पुरुष सिंगल्समा ३१ खेलाडी, महिला सिंगल्समा ११ खेलाडी, ३५ वर्षमाथि ३२ खेलाडी, ४५ वर्षमाथि २९ खेलाडी, ५५ वर्षमाथि २० सहित एक सयभन्दा बढी खेलाडीले प्रतिस्पर्धा गर्ने जानकारी गराए ।संघका अध्यक्ष राजकुमार गुरुङले दुई दशकदेखि हरेक वर्ष भइरहेको प्रतियोगिताले पोखराको खेल पर्यटनमा महत्त्वपूर्ण टेवा पुर्याएको बताए । प्रतियोगिता सम्पन्न गर्न २१ लाख रुपैयाँभन्दा बढी खर्च हुने संघका कोषाध्यक्ष विष्णुबहादुर थापाले बताए । पुरस्कारमा मात्रै करिब ८ लाख रुपैयाँ खर्च हुनेछ ।खुला पुरुष तथा महिला सिंगल्स बिजेताले ८० हजार र उपविजेताले ४० हजार रुपैयाँ पाउनेछन् । सेमिफाइनलिस्टले २०२० हजार प्राप्त गर्नेछन् । डबल्स विजेताले ३० हजार र उपविजेताले १५ हजार पाउने छन् । सेमिफाइनल पुगेको जोडीले १०१० हजार प्राप्त गर्नेछन् ।३५ वर्षमाथि सिंगल्स विजेताले ६० हजार, उपविजेताले ३० हजार, सेमिफाइनलिस्टले १५१५ हजार, ३५ वर्षमाथि डबल्स विजेताले २० हजार, उपविजेताले १० हजार, सेमीफाइनलिस्टले १०१० हजार प्राप्त गर्नेछन् । ४५ वर्षमाथिको सिंगल्स विजेताले ४० हजार, उपविजेताले २० हजार, सेमिफाइनलिस्टले १०१० हजार पाउने छन् ।४५ वर्षमाथि डबल्स विजेताले २० हजार र उपविजेताले १० हजार रुपैयाँ प्राप्त गर्नेछन् । नेपाल टेनिस संघका उपाध्यक्ष विनोद कायस्थले यो स्पर्धा नेपालकै टेनिस इतिहासमा सबैभन्दा लामो समयसम्म निरन्तर आयोजित प्रतियोगिता भएको बताए ।"
चर्च ब्वाइजको फराकिलो जित,"पाँचथर (कास) चर्च ब्वाइज फुटबल क्लब फिदिममा भइरहेको एघारौं संस्करणको फाल्गुनन्द गोल्डकप फुटबल प्रतियोगिताको सेमिफाइनलमा पुगेको छ । फिदिम माविको मैदानमा बुधबार क्वाटरफाइनलमा चर्च ब्वाइजले विराटनगर सिटी एफसीलाई ७१ को फराकिलो अन्तरले हराएको हो ।चर्च ब्वाइजबाट समीर तामाङ र विदेशी खेलाडी अर्मान्डा वेडमले ह्याट्रिक गरेका थिए । अर्को एक गोल फोफोना अबायोमीले गरेका थिए । समिरले १५,४६ र ७३ औं मिनेट गोल गरेर ह्याट्रिक पूरा गर्दा वेडमले ६२, ७५ र ८९ औं मिनेट गोल गरेका थिए । फोफोना इन्ज्युरी समयमा गोल गरेका हुन् ।विराटनगरबाट ८६ औं मिनेटमा सुमन चम्लागाईंले एक गोल फर्काएका थिए ।चर्च ब्वाइजका समीर तामाङ म्यान अफ द म्याच घोषित भए । उनले १० हजार पुरस्कार पाए । बिहीबार एनआरटी र सहलेश युवा क्लब सिराहाबीच प्रतिस्पर्धा हुनेछ ।"
छोटकरी,"दोस्रो भेट्रान फुटबल हुनेकाठमाडौं (कास) कुसुन्ती युवा क्लब र ललितपुर महानगरपालिका वडा १३ को संयुक्त आयोजनामा दोस्रो ललितपुर मेयर कप भेट्रान फुटबल प्रतियोगिता पुस २२ देखि हुनेछ । प्रतियोगितामा २२ टिमले सहभागिता निश्चित गरिसकेको बुधबार पत्रकार सम्मेलनमा आयोजक क्लबका अध्यक्ष नीरज खड्काले जानकारी गराए । टिमले ४० वर्षमाथिका ४, ४५ वर्षमाथिका ३ र ५० वर्षमाथिका १ खेलाडी समावेश गर्नुपर्नेछ । विजेताले २ लाख र उपविजेताले १ लाख पुरस्कार प्राप्त गर्नेछन् । विधागत उत्कृष्टलाई जनही ५ हजार दिइनेछ । आयोजक वडाले ५ लाख रुपैयाँ दिनेछ । पुस २९ सम्म चल्ने प्रतियोगिताका खेल जावलाखेल मैदानमा हुनेछ ।पाटनमा मेयर कप टेटे सुरुकाठमाडौं (कास) ललितपुर महानगरपालिका वडा ९ को आयोजनामा छैटौं मेयर कप ललितपुर महानगरपालिका अन्तरवडा टेबलटेनिस प्रतियोगिता पाटनको गःछें टोलमा बुधबार सुरु भएको छ । ललितपुर महानगरका २९ वडामध्ये २५ वडाबाट ६ सय ३७ खेलाडीको सहभागिता छ । १६ स्पर्धा समावेश प्रतियोगिताका सबै विधाका विजेताले नगद पुरस्कार पाउनेछन् । कुल पुरस्कार राशि ३ लाख ६८ हजार रहेको संयोजक सन्जु अवालेले जानकारी दिए । टिम च्याम्पियन बन्ने वडालाई रनिङ सिल्ड प्रदान गरिनेछ ।सनसाइन र हेम्स भिड्नेकाठमाडौं (कास) सनसाइन र हेम्स १३ औं प्याब्सन मध्य क्षेत्रीय बास्केटबल प्रतियोगिताको सिनियर ब्वाइजमा फाइनल पुगेका छन् । बुधबार सनसाइनले मार्बलसलाई ५३२६ स्कोरले हरायो । सनसाइनका सोनाम तामाङले २१ स्कोर गरे । सुशान्त आचार्यको १४ स्कोरमा हेम्सले अवेरनेस इन्टरनेसनल एकेडेमीलाई ४८४६ ले हरायो । जुनियर ब्वाइजमा काठमाडौं जेभियर्स र मार्बलसले उपाधि भिडन्त पक्का गरे । जेभियर्सले सनसाइनलाई ३११२ स्कोरले हराउँदा अनमोल कुशुवारले २४ स्कोर गरे । मार्बलसले हेम्समाथि २९२३ को जित पायो । नवीन कार्कीले २२ स्कोर जोडे । गर्ल्समा काठमाडौं जेभियर्स र इनोभेटिभ फाइनल भिड्नेछन् । जेभियर्सले लिभरपुललाई २४१८ ले हराउँदा सुहानी बानियाँले ११ स्कोर गरिन् । इनोभेटिभले एसियन पब्लिकलाई २९२० ले हरायो । विद्या कुमालले १० स्कोर गरिन् ।दोलखा चेस होमको हारकाठमाडौं (कास) सातौं तुल्सीलाल स्मृति क्लब टिम चेस च्याम्पियनसिपको पहिलो चरणमा इन्जिनियरिङ कलेज टिमले डिफेन्डिङ च्याम्पियन टोलीलाई अप्रत्यासित हार चखाएका छन् । ललितपुरको तुल्सीलाल स्मृति प्रतिष्ठानमा सुरु इन्जिनियरिङ टिमका आशिष भुसालले वर्तमान नेपाल च्याम्पियन राजन सुवेदी, सजन काफ्लेले प्रकाशचन्द्र नेपाल र सम्यक श्रेष्ठले पूजा भण्डारीलाई हराए भने महेश खड्का सीएम पुरुषोत्तम चौलागाईंसँग पराजित भए ।"
