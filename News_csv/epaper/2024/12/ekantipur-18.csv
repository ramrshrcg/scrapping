शीर्षक,विवरण
सहकारी ठगीमा लेखा समिति सभापतिकी पत्नीविरुद्ध पक्राउ पुर्जी,"(काठमाडौं)संसद्को सार्वजनिक लेखा समिति सभापति ऋषिकेश पोखरेलकी पत्नी अञ्जला कोइरालाविरुद्ध सहकारी ठगी कसुरमा पक्राउ पुर्जी जारी भएको छ । मोरङको धनपालथान३ मा सञ्चालित उमागौरी कृषि सहकारीको बचत अपचलनमा संलग्न देखिएपछि मोरङ जिल्ला अदालतले मंगलबार पक्राउ पुर्जी जारी गरेको हो । उक्त सहकारी ठगीमा मंसिर २७ मै कोइरालासहित २६ जनाविरुद्ध जिल्ला अदालतमा मुद्दा दायर भइसकेको छ । एमाले नेता पोखरेलकै पहलमा स्थापना गरिएको सहकारीमा कोइरालालाई सञ्चालक समितिमा राखिएको थियो । उनी २०७२ देखि २०७८ सम्म सञ्चालक सदस्य थिइन् । कोइरालासमेतको हस्ताक्षरबाट भएको निर्णयको आधारमा सहकारीले बुटवलस्थित आरएसडीसी लघुवित्तबाट ११ करोड ५६ लाख ऋण लिएको थियो । ऋण नतिरेपछि लघुवित्तले यसअघि नै कोइरालालगायतलाई कालोसूचीमा राखिसकेको छ । सहकारी संकटमा परेपछि कोइरालाले २०७८ माघ ५ मा राजीनामा दिएकी थिइन् । उजुरीमा कोइरालाको नाम भए पनि प्रदेश सहकारी रजिस्ट्रार कार्यालयले गत भदौ २४ मा सहकारीका अन्य १० जनामाथि मात्र अनुसन्धान गर्न प्रहरीलाई निर्देशनात्मक पत्र पठाएको थियो । त्यति बेला राजनीतिक दबाबमा कोइरालाको नाम हटाइएको भन्दै प्रश्न उठेको थियो । इलाका प्रहरी कार्यालय रंगेलीले गरेको अनुसन्धानमा रकम अपचलनमा कोइरालासमेत संलग्न देखिएपछि २६ जनाविरुद्ध साढे २२ करोड बिगो र ८ वर्ष कैद मागदाबी गरेर जिल्ला अदालतमा गत बिहीबार मुद्दा दायर गरिएको हो । त्यसअनुसार पहिले पक्राउ परेका एक जनाबाहेक कोइरालासहित २५ जनाविरुद्ध अदालतबाट पक्राउ पुर्जी जारी भएको छ । सहकारी ठगीमा बलियो राजनीतिक पहुँच भएका व्यक्ति मुछिएको यो पहिलो घटना होइन । सर्वसाधारणले सहकारीमा गरेको बचत हिनामिनामा नेता, नेताकी पत्नी वा बलियो राजनीतिक पहुँच भएका व्यक्ति जोडिएका घटना एकपछि अर्को गर्दै सार्वजनिक भइरहेका छन् । तीमध्ये कतिपय फरार छन् भने कोही पक्राउ परेर अदालतमा मुद्दा चलाइएका छन् । रास्वपा सभापति एवं पूर्वगृहमन्त्री रवि लामिछाने अनुसन्धानका लागि कास्की प्रहरीको हिरासतमा छन् । सूर्यदर्शन सहकारी ठगीमा उनीसहित कुल ५१ जनालाई प्रहरीले आरोपित भनेको छ । एमालेका पूर्वसांसद तथा सिभिल बैंकका तत्कालीन अध्यक्ष इच्छाराज तामाङ सहकारी ठगीकै अभियोगमा जेलमा छन् । सिभिल सहकारीमा सर्वसाधारणले जम्मा गरेको करिब ८ अर्ब अपचलन गरेको अभियोगमा जिल्ला अदालतमा मुद्दा चलिरहेको छ । सोही कसुर अनुसन्धानका लागि २०७८ असोज १८ मा पक्राउ परेका तामाङ अदालतले पुर्पक्षका लागि थुनामा पठाउने आदेश गरेपछि डिल्लीबजार कारागारमा छन् । सम्पत्ति शुद्धीकरणसम्बन्धी कसुरमा भने तामाङलाई विशेष अदालतले २०८० माघमा दोषी ठहर गरिसकेको छ । तामाङको मुद्दामा फैसला गर्ने क्रममा अदालतले सहकारीको रकम निजी कम्पनीमा लगानी गर्नु दण्डनीय कसुर मानिने व्याख्या गरेको छ । रकम अन्यत्र लगानी गरेर व्यक्तिगत लाभ लिए सम्पत्ति शुद्धीकरण कसुर हुने अदालतको ठहर छ । सहकारीको रकम निजी कम्पनीमा लगानी गर्ने र त्यसबाट व्यक्तिगत फाइदा उठाउने मनसायबाट गरिने कार्यलाई सम्पत्ति शुद्धीकरणको कसुर हुने, फैसलामा भनिएको छ । तामाङ दोस्रो संविधानसभामा एमालेका तर्फबाट सदस्य थिए । बागलुङको ढोरपाटन नगरपालिकाका मेयर देवकुमार नेपाली सहकारी ठगीको अभियोगमा पुर्पक्षका लागि थुनामा छन् । २०८० वैशाख ७ मा तरलता अभाव देखाएर सहकारी बन्द गरेका नेपाली त्यही वर्ष जेठ ४ देखि बेपत्ता भएका थिए । उनीविरुद्ध १ हजार ५ सय ४३ बचतकर्ताले रकम ठगीको आरोप लगाएर जाहेरी दिएका थिए । जाहेरीका आधारमा अनुसन्धान गरिएपछि सरकारी वकिलको कार्यालयले २०८० असार २५ मा १ अर्ब ५४ करोड रुपैयाँ ठगी गरेको भन्दै अदालतमा मुद्दा दायर गरेको थियो । प्रहरीले नेपालीलाई गत असोजमा भारतको नयाँदिल्लीमा पक्राउ गरेर ल्याएको थियो । त्यसपछि उनलाई बागलुङ जिल्ला अदालतले पुर्पक्षका लागि थुनामा पठाएको हो । नेपाली एमालेबाट लगातार दुई पटक निर्वाचित मेयर हुन् । एमालेको केन्द्रीय सहकारी तथा गरिबी निवारण विभागका सचिव कृष्णबहादुर (केबी) उप्रेती सहकारी ठगीकै अभियोगमा डिल्लीबजार कारागारमा छन् । उनको नेतृत्वमा रहेका राष्ट्रिय सहकारी बैंक र आइडियल यमुना हाम्रो बहुउद्देश्यीय सहकारी संस्थामा ६ अर्ब २६ करोड ८५ लाख बचत अपचलन भएको थियो । उप्रेतीलाई प्रहरीले गत असारमा पक्राउ गरेको थियो । करिब एक महिनापछि मुद्दा चलाइएकामा अदालतले उनलाई पुर्पक्षका लागि थुनामा पठाउने आदेश दिएको थियो । कान्तिपुर सेभिङ्स एन्ड क्रेडिट कोअपरेटिभ (सहकारी संस्था) का अध्यक्ष हिमालयविक्रम मल्ल ठकुरी र पूर्वअध्यक्ष चन्द्रबहादुर (सीबी) लामा अहिले डिल्लीबजार कारागारमा छन् । लामा २०७४ को निर्वाचनमा कांग्रेसबाट काभ्रेमा उम्मेदवार बनेका थिए । कान्तिपुर सेभिङ्समा करिब ८ अर्ब रुपैयाँ हिनामिना भएको छ । लामा पशुपति सहकारीको बचत अपचलनमा पनि जोडिएका छन् । उनी गत जेठमा पक्राउ परेका हुन् । पोखराको सूर्यदर्शन सहकारी ठगीमा गोर्खा मिडिया नेटवर्क प्रालिका पूर्वसञ्चालक तथा पूर्वप्रबन्ध निर्देशक लामिछानेलगायतमाथि अनुसन्धान सकेर प्रहरीले प्रतिवेदन जिल्ला सरकारी वकिलको कार्यालयलाई बुझाइसकेको छ । सरकारी वकिलले मुद्दा चलाएपछि पुर्पक्षको बहस हुनेछ । सूर्यदर्शन सहकारी ठगीका आरोपित तथा गोर्खा मिडियाका सञ्चालक कुमार रम्तेल यसअघि नै पुर्पक्षका लागि कास्की कारागारमा छन् । राजनीति गर्न लामिछाने गोर्खा मिडियाबाट बिदा भएपछि रम्तेल सञ्चालकका रूपमा भित्रिएका थिए । लामिछानेविरुद्ध काठमाडौंको स्वर्णलक्ष्मी, बुटवलको सुप्रिम, भरतपुरको साहारा चितवन र वीरगन्जको सानो पाइला सहकारीको बचत ठगीमा पनि अनुसन्धान चलिरहेको छ । सहकारीको बचत ठगीकै आरोपित राप्रपाकी सांसद गीता बस्नेत ६ महिनादेखि फरार छिन् । नवलपरासीको छिपछिपे, चितवनको सनराइज र बर्दियाको नमस्ते सहकारीबाट गैरकानुनी रूपमा रकम बर्दियाको कृष्णसार रिसोर्टमा लगेर हिनामिना गरेको आरोपमा अदालतले उनीविरुद्ध पक्राउ पुर्जी जारी गरेको थियो । रास्वपा सभापति लामिछानेजस्तै बस्नेत पनि कुनै सहकारीको सञ्चालक वा बचतकर्ता होइनन् । ललितपुरको मितेरी बचत तथा ऋण सहकारी संस्थाको बचत ठगी प्रकरणमा महाप्रबन्धक ज्योति गुरुङ फरार छिन् । उनी कांग्रेस उपसभापति धनराज गुरुङकी पूर्वपत्नी हुन् । सहकारीको करिब १४ करोड हिनामिना भएको थाहा पाएपछि सहकारी सञ्चालकहरूले धनराज र ज्योति गुरुङसहितलाई उपस्थित गराएर २०७६ पुस १६ मा छलफल गराएका थिए । त्यसको दुई महिनापछि धनराज र ज्योतिले ललितपुर अदालतमा सम्बन्धविच्छेद गरेका थिए । तर एक वर्षपछि धनराजले सहकारीबाट ऋण लिँदा श्रीमतीको नाममा ज्योति गुरुङ उल्लेख गरेका थिए । त्यही कारण कानुनी कारबाहीबाट उन्मुक्ति लिन धनराजले ज्योतिसँग कागजी सम्बन्धविच्छेद गरेको आरोप सहकारी सञ्चालकहरूले लगाउँदै आएका छन् । सहकारी बचत अपचलनसम्बन्धी संसदीय छानबिन विशेष समितिले कांग्रेस उपभापति धनराजमाथि पनि अनुसन्धान सिफारिस गरेको थियो । प्रहरीले उनलाई बोलाएर बयान लिएको छ तर गम्भीर अनुसन्धान नगरिएको भन्दै सरकारको आलोचना भइरहेको छ ।संसदीय छानबिन विशेष समितिको प्रतिवेदनअनुसार सहकारी ठगीमा प्रहरीले एक दशकमा ६ सय ६९ जनालाई पक्राउ गरेको छ भने अदालतले पक्राउ पुर्जी जारी गरे पनि १ हजार ५ सय ४० जना फरार छन् । त्यस बीचमा २४ हजार २ सय २४ जना पीडित सर्वसाधारणका २ सय ५८ उजुरी प्रहरीमा परेका थिए । यी उजुरीमा अनुसन्धान गरेर प्रहरीले प्रतिवेदन बुझाएपछि १ सय ११ मुद्दा दर्ता गरिए । ती मुद्दामा १ हजार ३ सय ९१ जनालाई अभियुक्त बनाइएको छ । अदालत पुगेका मुद्दामा १ अर्ब ९० करोड ४६ लाख बिगो मागदाबी गरिएको छ । संसदीय छानबिनको प्रतिवेदन सार्वजनिक भइसकेपछि केही आरोपित पक्राउ परेका छन्, पक्राउ पुर्जी जारी भएपछि कतिपय फरार छन् ।"
मन्त्रिपरिषद्का निर्णय पनि अख्तियारको दायरामा ल्याउने गरी विधेयक,"(काठमाडौं)प्रतिनिधिसभाको राज्य व्यवस्था तथा सुशासन समितिअन्तर्गतको उपसमितिले मन्त्रिपरिषद्का सबै निर्णय नीतिगत नहुने व्याख्या गर्दै अख्तियार दुरुपयोग अनुसन्धान आयोग (तेस्रो संशोधन) विधेयक पारित गरेको छ । विधेयक समिति हुँदै सदनबाट हुबहु पारित भए संघ र प्रदेश सरकारले गरेका निर्णयमाथि अख्तियारले अनुसन्धान गर्ने बाटो खुल्नेछ । राज्य व्यवस्था समितिले कांग्रेस सांसद हृदयराम थानी संयोजकत्वमा गठन गरेको उपसमितिले पारित गरेको विधेयकमा मन्त्रिपरिषद्का कस्ता निर्णय नीतिगत नमान्ने भन्ने व्याख्या गरिएको छ । प्रचलित कानुनबमोजिम हुनेमा बाहेक सर्वसाधारणलाई समान रूपमा लागू नहुने र सार्वजनिक रूपमा घोषणा भएको नीतिको प्रतिकूल हुने गरी कुनै खास व्यक्ति वा निजी संस्थालाई मात्र लाभ हुने गरी गरिएको निर्णय, सार्वजनिक खरिदसम्बन्धी प्रचलित कानुनबमोजिम हुनेमा बाहेक सार्वजनिक खरिद सम्बन्धमा गरिएको निर्णय र प्रचलित कानुनबमोजिम अन्य निकाय वा अधिकारीले निर्णय गर्नुपर्ने विषयमा अधिकारक्षेत्र नाघी गरिएको निर्णय नीतिगत नहुने विधेयकमा उल्लेख छ ।यसअघि मन्त्रिपरिषद्को कुनै पनि निर्णयमा अख्तियारले अनुसन्धान गर्न पाउँदैनथ्यो । त्यसैले मन्त्रालयका सहसचिव, सचिव वा अन्य सरकारी अधिकारीले कानुनी कारबाहीबाट बच्न मन्त्रिपरिषद्बाट निर्णय गराउने प्रवृत्ति छ । मन्त्रिपरिषद्ले गर्ने जुनसुकै निर्णय नीतिगत हुने र मन्त्रिपरिषद्का नीतिगत निर्णयमाथि अख्तियारले छानबिन गर्न नपाउने कानुनी व्यवस्थाले मुलुकको सुशासनमा प्रश्न उठ्दै आएको छ, पूर्वकानुनमन्त्री तथा कानुनका विज्ञ माधवप्रसाद पौडेलले भने । मुलुकको सुशासनमाथि प्रश्न उठ्ने कार्य मन्त्रिपरिषद्बाट भएकाले उसका निर्णयमाथि अख्तियारले छानबिन गर्न पाउने कानुनी व्यवस्था आवश्यक रहेको पूर्वमन्त्री पौडेलको भनाइ छ । मन्त्रिपरिषद्ले गरेको निर्णयले सुशासनलाई प्रतिकूल प्रभाव पर्ने काम भएकाले यस्तो व्यवस्था राख्नुपर्ने अवस्था आयो । विगतमा हाम्रो क्याबिनेटबाट कमीकमजोरी भएकाले सार्वजनिक रूपमा प्रश्न उठेका हुन्, उनले भने । पूर्वकानुनमन्त्री तथा एमाले सांसद लीलानाथ श्रेष्ठले भने संविधानले मन्त्रिपरिषद्लाई कार्यकारी अधिकार दिएकाले कानुनले हातखुट्टा बाँध्न नहुने बताए । संविधान मूल कानुन हो । संविधानले कार्यकारी अधिकार मन्त्रिपरिषद्लाई दिएको छ, हातखुट्टा बाँधेर पौडी खेल भन्ने हुँदैन, उनले भने । नीतिगत निर्णय गर्ने प्रधानमन्त्री र मन्त्री छानबिनको दायरामा नआउने तर प्रस्ताव लैजाने सचिवलाई भने मुद्दा लाग्ने व्यवस्था रहेको भनी उपसमिति बैठकमा प्रश्न उठेको थियो । मन्त्रिपरिषद्का निर्णय अख्तियारको छानबिनको दायरामा आउने भन्ने व्यवस्थाले प्रधानमन्त्री, मन्त्री र सरकारका उच्च अधिकारीलाई सही काम गर्नुपर्ने तर गलत कामलाई कानुनले छुट दिँदैन भन्ने मान्यता स्थापित गर्ने सांसद र कानुनका विज्ञको भनाइ छ ।प्रदेश मन्त्रिपरिषद्ले गरेका निर्णय नीतिगत हुने कि नहुने भन्ने विषयमा पनि राज्य व्यवस्थाको उपसमितिमा छलफल भएको थियो । अन्तिममा उपसमितिले केन्द्र सरकारले जस्तै प्रदेश मन्त्रिपरिषद्का लागि पनि केके विषयलाई नीतिगत निर्णय होइनन् भन्ने व्याख्या लाग्ने र प्रदेश मन्त्रिपरिषद्ले पनि रोक लगाएका विषयबाहेकमा नीतिगत निर्णय लिन सक्ने व्यवस्था गरेको छ । अख्तियारका सचिव घनश्याम उपाध्यायले प्रदेश मन्त्रिपरिषद्का निर्णयलाई नीतिगत नमान्ने कानुन बनाउनुपर्ने बताएका थिए । प्रदेश मन्त्रिपरिषद्ले गर्ने निर्णयलाई नीतिगत निर्णय नमान्दा राम्रो हुन्छ, उनले भनेका थिए । मुलुक संघीयतामा गएको र प्रदेश संरचना वर्तमान व्यवस्थाको प्रमुख अंग भएकाले प्रदेश मन्त्रिपरिषद्लाई नीतिगत निर्णयको अधिकार नदिने गरी कानुन निर्माण गर्न नसकिने सांसदहरूको भनाइ थियो । माओवादी सांसद हितराज पाण्डेले प्रदेश सरकारलाई नीतिगत निर्णय गर्ने अधिकार दिँदा के बिग्रिन्छ भनी प्रस्ट पार्न सचिवहरूलाई भनेका थिए । जसपा नेपालका सांसद प्रकाश अधिकारीले संघीयताको मर्मअनुसार प्रदेशभित्रको विषयमा नीतिगत निर्णय लिन पाउने अधिकार प्रदेश मन्त्रिपरिषद्लाई दिनुपर्ने बताए । प्रधानमन्त्री कार्यालयका कानुन सचिव फणीन्द्र गौतमले भने प्रदेशमा सुशासन कमजोर रहेको र के नीतिगत निर्णय हो, के होइन भन्ने छुट्याउन सक्ने जनशक्ति विकास नभइसकेकाले त्यस्तो अधिकार दिन नहुने तर्क गरेका थिए । मुलुक संघीयतामा गएकाले प्रदेश सरकारलाई नीतिगत निर्णय लिने अधिकारै राख्न हुन्न भन्ने कानुन बनाउन नसकिने भन्दै सांसदहरू छलफलमा प्रस्तुत भएपछि प्रदेश मन्त्रिपरिषद्लाई पनि नीतिगत निर्णय लिने अधिकार रहने विषयमा उपसमिति तयार भएको थियो । अख्तियार दुरुपयोग अनुसन्धान आयोगमा आफ्नो नाम र ठेगाना उल्लेख नगरी उजुरी दर्ता गराउन पाउने व्यवस्था यथावत् रहने भएको छ । अख्तियार दुरुपयोग अनुसन्धान आयोग (तेस्रो संशोधन) विधेयकमा रहेको अख्तियारमा दर्ता हुन जाने उजुरीकर्ताका नाम र ठेगाना उल्लेख नभएका उजुरी पनि दर्ता हुन पाउने व्यवस्था संशोधन नगर्ने सहमति जुटेको हो । राज्यव्यवस्थाको उपसमितिले बेनामे उजुरीको वर्तमान व्यवस्था हटाउन भनी विधेयकमा दर्ता भएका संशोधन प्रस्तावमाथि निर्णय गर्न नहुने निर्णय लिएको हो ।अख्तियारमा पर्ने बेनामी उजुरीको प्रावधान नै हटाउनुपर्ने संशोधन कांग्रेसका तीन सांसदले राखेका थिए । हाल ऊर्जाराज्यमन्त्री रहेका पूर्णबहादुर तामाङका साथै रमा कोइराला र सुनीलकुमार शर्माले अख्तियारमा बेनामी उजुरी दर्ता गर्न नहुने कानुनी व्यवस्था गर्नॅपर्ने भन्दै विधेयकमा संशोधन राखेका थिए । तामाङ र कोइरालाले अख्तियारमा उजुरी वा निवेदन दर्ता गर्दा उजुरीकर्ताले नागरिकताको प्रति (डिजिटल वा फोटोकपी) पेस गर्नॅपर्ने व्यवस्था राख्नका लागि संशोधन प्रस्ताव राखेका थिए । उपसमितिका संयोजक थानीले प्रतिनिधिसभा नियमावलीमा सरकारले संशोधनका लागि खुला नगरेको दफामा संशोधन राख्न नपाउने व्यवस्था रहेकाले बेनामी उजुरीका सम्बन्धमा परेका संशोधन प्रस्तावलाई निर्णयार्थ प्रस्तुत नगरिएको बताए । उपसमितिले अख्तियार दुरुपयोग अनुसन्धान आयोग ऐन संशोधन विधेयक मंगलबार पारित गरेको हो । यसको प्रतिवेदन बुधबार बस्ने समितिको पूर्ण बैठकमा पेस गर्ने तयारी रहेको उपसमिति संयोजक थानीले जानकारी दिए । अख्तियार दुरुपयोग अनुसन्धान आयोग ऐन, २०४८ लाई संशोधन गर्न बनेको विधेयक ५ वर्षदेखि संसद्मा विचाराधीन छ । सरकारले २०७६ माघमा उक्त विधेयक राष्ट्रिय सभामा दर्ता गराएको थियो । राष्ट्रिय सभाले २०७९ चैतमा पारित गरेर उक्त विधेयकलाई प्रतिनिधिसभामा पठाएको हो ।"
नेपाली श्रमिक १७३ देशमा,"(काठमाडौं)कामको खोजीका लागि पछिल्लो एक दशकमा भारतबाहेक १ सय ७३ मुलुकमा ६० लाख ९८ हजार ८० जना नेपाली श्रमिक पुगेका छन् । जसमा ५६ लाख ८१ हजार ६ सय २७ पुरुष र ४ लाख १६ हजार ४ सय ५३ महिला छन् । यो संख्या वैदेशिक रोजगार विभागबाट सन् २०१४ जनवरी १ देखि २०२४ को जुलाई १६ सम्म वैधानिक रूपमा श्रम स्वीकृति लिई गएकाको मात्र हो । यसबाहेक व्यक्तिगत पहुँच वा अन्य उपायबाट विभागसँग श्रम स्वीकृति नलिईकनै गएकाको संख्या सरकारी अभिलेखमा छैन । पछिल्लो एक दशकमा लिबिया, सिरिया, बर्मा, मेक्सिको, जिबुती, इक्वेडर र गुआनामा जान श्रम स्वीकृति लिइएको छैन ।विभागका प्रवक्ता गुरुदत्त सुवेदीले व्यक्तिको पहुँच बढ्दा नेपाली विश्वभर छरिएको बताए । चलनचल्तीमा नामै नसुनिएका देशमा पनि व्यक्तिगत पहुँचका आधारमा काम गर्न गएको देखिन्छ, उनले भने, म्यानपावर कम्पनीबाट भने संस्थागत हिसाबले निश्चित देशमा गइरहेका छन् । विभागबाट श्रम स्वीकृति लिई सबैभन्दा बढी कतारमा १६ लाख ६ हजार ५ सय २१ जना पुगेका छन् । सबैभन्दा कम भने सुरिनाममा एक जना मात्र पुगेको देखिन्छ । अहिलेसम्म नेपाली श्रमिकका लागि प्रमुख गन्तव्य देश खाडी र मलेसिया हो । ८० प्रतिशत नेपाली श्रमिक त्यही छन्, उनले भने, थोरै संख्यामा युरोप, अफ्रिका र अन्य देशमा छन् । उनका अनुसार विभागले विदेश जाने श्रमिकको मात्र विवरण राखेको छ । हरेक दिन जति नेपाली जान्छन्, त्यति नै संख्यामा फर्किरहेको देखिन्छ । नेपाल फर्कने उडान रित्तो छैन, उनले भने, जानेको तथ्यांक छ, फर्कनेको छैन । २०७८ को जनगणनाअनुसार २२ लाख मात्र नेपाली देशबाहिर छन् ।अन्तर्राष्ट्रिय श्रम संगठनको आइतबार सार्वजनिक प्रतिवेदनअनुसार विश्वभरका आप्रवासी श्रमिक युरोपको उत्तरी, दक्षिणी र पश्चिमी क्षेत्र, उत्तरी अमेरिका र अरब देशमा केन्द्रित हुन थालेका छन् । प्रतिवेदनअनुसार सन् ०२२ सम्ममा यी क्षेत्रमा आप्रवासी श्रमिकको संख्या बढेर २३३ प्रतिशत पुगेको छ । विश्भर १६ करोड ७७ लाख आप्रवासी श्रमिक पुगेका छन्, जसमा २५ देखि ५४ वर्ष उमेरका ७४९ प्रतिशत छन् । त्यसरी गएका आप्रवासी श्रमिकमा ६८४ सेवा क्षेत्र, २४३ प्रतिशत उद्योग र ७४ प्रतिशत कृषिमा काम गरिरहेको प्रतिवेदनमा उल्लेख छ । विश्वव्यापी श्रमशक्ति अभावलाई सम्बोधन गर्न र आर्थिक वृद्धिमा योगदान पुर्याउन आप्रवासी श्रमिक अपरिहार्य छन्, प्रतिवेदन जारी गर्दै आईएलओका महानिर्देशक गिल्बर्ट एफ होङबोले भने, उनीहरूको अधिकार र मर्यादित काममा पहुँच सुनिश्चित गर्नॅ नैतिक अनिवार्यता मात्र होइन, आर्थिक आवश्यकता पनि हो ।नेपालमा आर्थिक रूपमा क्रियाशील उमेर समूहको जनसंख्या ६१ प्रतिशत छ । यो जनसांख्यिक लाभ लिने अवस्था हो । यसमध्येको १६ देखि ४० वर्षसम्मको अत्यन्त चलायमान उमेर समूहको जनसंख्या नै ४२५६ प्रतिशत छ । यहाँ रोजगारीको अभाव छ, उत्पादनशील रोजगारी र मर्यादित कामका अवसरको अभावमा ठूलो संख्यामा युवाहरू निर्वाहमूखी जीविकोपार्जनका लागि वैदेशिक रोजगारमा गइरहेका छन्, श्रमविज्ञ डा गणेश गुरुङले भने, नेपालीहरू अन्तर्राष्ट्रिय बजार फैलिँदा संकटमा पुगेको अर्थतन्त्रलाई बलियो बनाएको छ । राष्ट्रिय जनगणनाअनुसार २३४ प्रतिशत परिवारबाट वैदेशिक रोजगारमा कार्यरत छन् । विप्रेषण प्राप्त गर्ने घरपरिवारका दृष्टिले ५६ प्रतिशत घरधुरी अर्थात् आधाभन्दा बढी नेपालीको मनमस्तिष्क र चासो विदेशमा रहेका आफन्तमा अडिएको छ । ६ वर्षदेखि यूएईमा कार्यरत भोजपुरका ४० वर्षीय धन राईले प्लम्बिङको काम गरिरहेका छन् । हातमा सीप भएपछि उनले यूएई छाड्नुपरेको छैन, मेरो परिवार चलेको छ, उनले भने । अन्तर्राष्ट्रिय आप्रवासन संगठन (आईओएम) का अनुसार सन् १९७० देखि खाडी समन्वय परिषद्का मुलुकको पेट्रोलियम पदार्थ निर्यातबाट भएको आर्थिक वृद्धिदरपश्चात् निर्माण, बिक्रीवितरण तथा सेवाजस्ता क्षेत्रमा श्रमिकको उच्च माग हुन गयो । फलस्वरूप नेपाललगायत अन्य राष्ट्रका लागि ती देश महत्त्वपूर्ण श्रम बजारका रूपमा स्थापित भए । ती देशमा आफ्ना नागरिकभन्दा बाहिरका नागरिक बढी छन् । संयुक्त अरब इमिरेटस्मा ८८ प्रतिशत, कतारमा ७९ प्रतिशत, कुवेतमा ७२ प्रतिशत र बहराइनमा ४५ प्रतिशत आप्रवासी छन् । ९० को दशकको अन्त्यतिर र २००० कोदशकको सुरुदेखि खाडी मुलुकमा श्रम आप्रवासन उल्लेखनीय रूपमा बढेको हो ।प्रवासी नेपाली समन्वय समितिका अनुसार आप्रवासी श्रमिकमध्ये १५ प्रतिशत मात्रैले फ्री भिसा, फ्री टिकट पाएका छन् । अझै उच्च संख्यामा श्रमिक ८० देखि १लाख ८० हजारसम्म शुल्क तिर्न बाध्य छन् । श्रमिकहरू मानव बेचबिखन, तस्करी र जबरजस्ती श्रमको अधिक प्रयोगमा फसिरहेका छन् ।अध्ययनहरूका अनुसार श्रमिक सबैभन्दा बढी करारको समस्यामा पर्छन् । उनीहरूको करार नै फेरबदल गरिन्छ । २२ प्रतिशत श्रमिकले पारिश्रमिक भुक्तानी पाउँदैनन् । समयमा नै नेपाल फर्कन नपाउने कामदार संख्या २२ प्रतिशत छ । बिनाकाम गन्तव्य देशमा अलपत्र पर्ने १६ प्रतिशत छन् ।व्यावसायिक सुरक्षा र स्वास्थ्यमा पनि धेरैले समस्या भोगेको देखिएको छ । उचित स्वास्थ्योपचार नपाएर र कार्यस्थल असुरक्षित भइदिँदा हरेक वर्ष एक हजार जना श्रमिकको ज्यान गइरहेको छ । पछिल्लो एक दशकमा मात्र १० हजारको ज्यान गइसकेको छ । धेरै आप्रवासी कामदार जेलमा छन् । नेपाल ट्रेड युनियन महासंघ (जिफन्ट) का महासचिव लक्ष्मणकुमार शर्माले वैदेशिक रोजगारीमा अदक्ष श्रमिकको सट्टा प्राविधिक सीप र दक्षतासहितका श्रमिक बढ्दो देखिए पनि रोजगारीका दौरानमा हुने गरेको ठगीमा कमी आउन सकेको छैन । प्रवासमा हुने मृत्य र अंगभंगको दर घटेको छैन, यसतर्फ सरकारको ध्यान जानु र प्रभावकारी कारबाही अगाडि बढाउनु जरुरी छ, उनले भने ।"
'एराज टुर' सँगै सर्वाधिक धनी महिला संगीतकर्मी बनिन् स्विफ्ट,(एजेन्सीहरूको सहयोगमा)
आयोगले प्रधानमन्त्रीलाई बुझायो त्रिविको सम्पत्ति छानबिन प्रतिवेदन,"(काठमाडौं)प्रधानमन्त्री केपी शर्मा ओलीसमक्ष त्रिभुवन विश्वविद्यालयको जग्गा तथा सम्पत्ति खोजबिन आयोगले मंगलबार प्रतिवेदन हस्तान्तरण गरेको छ । शिक्षा, विज्ञान तथा प्रविधिमन्त्री विद्या भट्टराई र विश्वविद्यालयका पदाधिकारी सहितको उपस्थितिमा आयोगका सदस्य महेन्द्र थापाले प्रधानमन्त्री निवास बालुवाटारमा सो प्रतिवेदन हस्तान्तरण गरे । गत जेठ १७ गते मन्त्रिपरिषद्बाट पूर्वसचिव शारदाप्रसाद त्रितालको संयोजकत्वमा पाँच सदस्यीय आयोग गठन गरिएको थियो ।आयोगले यही मंसिर १४ गते शिक्षा, विज्ञान तथा प्रविधिमन्त्री विद्या भट्टराईलाई प्रतिवेदन बुझाएको थियो । प्रतिवेदन बुझेपछि प्रधानमन्त्री ओलीले छानबिन समितिसक्षम व्यक्तिको संयोजकत्वमा आयोग गठन गरिएको उल्लेख गर्दै प्रतिवेदनले औंल्याएका निष्कर्षलाई अविलम्ब कार्यान्वयन गरिने बताए । आयोगले अध्ययन गर्न नभ्याएका र नसकेका क्षेत्रलाई पनि थप अध्ययन गरी निचोडमा पुग्नुपर्ने प्रधानमन्त्री एवं त्रिविका कुलपति ओलीको भनाइ थियो ।संयोजक त्रिताल अस्वस्थ भएका कारण सदस्य महेन्द्र थापाले संयोजन गरी प्रतिवेदनलाई अन्तिम रूप दिएका थिए । प्रतिवेदनले विसं २०१३ सालदेखिका त्रिविको कीर्तिपुर, नैकाप, ढुंगेअड्डा, पाटनलगायत काठमाडौं उपत्यकाका २१ क्याम्पसका जग्गाको अवस्था, दुरुपयोग र उपयोगका लागि समाधानका उपायहरूसमेत सुझाएको छ । समितिले जग्गाको दुरुपयोग भएका सम्बन्धमा अख्तियार दुरुपयोग आयोग र नेपाली प्रहरीको केन्द्रीय अनुसन्धान ब्युरोमा लेखी पठाउन पनि सुझाव दिएको छ । छानबिनमा त्रिभुवन विश्वविद्यालयको करिब २४ सय रोपनी जग्गा हिनामिना तथा अतिक्रमण गरिएको खुलासा भएको छ । जग्गा छानबिन तथा खोजबिन समितिले विश्वविद्यालय आसपास करिब एक हजार रोपनी जग्गा हराएको, अन्य ठाउँमा लगभग एक हजार रोपनी जग्गा अतिक्रमणमा परेको र ललितपुरका लुभु तथा पुल्चोकमा करिब ४ सय रोपनी जग्गा वर्षौंदेखि भोगचलनबाहिर रहेको पत्ता लगाएको हो । केन्द्रीय कार्यालय मातहत ३७ सय रोपनी जग्गा हुनुपर्ने त्रिविको दाबी छ । त्यसमध्ये १ हजार रोपनी अतिक्रमणमा परेको भन्दै सरकारले गत जेठमा उच्चस्तरीय छानबिन समिति गठन गरेको थियो । तर समितिले थप १४ सय रोपनी जग्गा हिनामिना तथा अतिक्रमण भएको खुलासा गरेको छ । बल्खु क्षेत्रको करिब १ हजार रोपनी संकुचन भएको र राजदरबारबाट प्राप्त लुभुको ३७५ रोपनी र पुल्चोक आसपासको २१ रोपनी जग्गा पनि हिनामिना भएको समितिको निष्कर्ष छ । यसअघि १ हजार रोपनी जग्गा पदाधिकारीकै मिलेमतोमा अतिक्रमणमा परेको विवरण सार्वजनिक भइसकेको थियो । यसमध्ये नैकापमा १२५ रोपनी, विश्वविद्यालय परिसरमा ल्याबोरेटरी स्कुलले १ सय ८ रोपनी, बीपी प्लानेटोरियमको कार्यालयले १ सय ५० रोपनी, काठमाडौं उपत्यका खानेपानी आयोजनाले २४ रोपनी, राधास्वामी सत्संग व्यासले १३ रोपनी, राष्ट्रिय आयुर्वेद अनुसन्धान तथा तालिम केन्द्रले ३० रोपनी अतिक्रमण गरेको छानबिन समितिले निष्कर्ष निकालेको छ । समितिका अनुसार बागबानी विकास केन्द्रले २८१ रोपनी, प्रहरी वृत्त कीर्तिपुरले ४ रोपनी, नेपाल प्रहरी वृत्त कालीमाटीले १ रोपनी, त्रिवि प्राध्यापक, कर्मचारी संघ, नेपाल प्राध्यापक संघले करिब १८ रोपनी र ढुंगा, गिट्टी, बालुवा डिपोले १० रोपनी जग्गा अतिक्रमण गरेका छन् ।"
निर्वाचन आयोगमा दर्ता हुँदै चन्द नेतृत्वको नेकपा,"(काठमाडौं)नेत्रविक्रम चन्द नेतृत्वको नेकपा पनि अब निर्वाचन आयोगमा दर्ता हुने भएको छ । कपिलवस्तुको शिवगढीमा रहेको केन्द्रीय कार्यालयमा मंगलबार सकिएको केन्द्रीय समिति बैठकले २०८४ को निर्वाचनमा सहभागी हुने गरी पार्टी दर्ता प्रक्रिया अघि बढाउने निर्णय गरेको हो । २०८४ को चुनावका लागि पार्टी दर्ता गर्ने निर्णय भएको छ, स्थायी समिति सदस्य सन्तोष बुढाले भने, त्यसका लागि आवश्यक प्रक्रिया अघि बढाउने प्रस्ताव पास भएको छ ।गत स्थानीय तह निर्वाचनमा पार्टीले स्वतन्त्र उम्मेदवार उठाए पनि जित्न सकेन । केन्द्रीय समितिले निर्वाचन क्षेत्रलाई केन्द्रमा राखेर पार्टीका काम अघि बढाउने निर्णयसमेत गरेको छ ।चुनावलाई प्रयोग गर्दा अहिले नै मोर्चा, गठबन्धनको मानसिकतामा नअल्झेर एकल र स्वतन्त्र पहलमा जाने गरी गर्नुपर्दछ, महासचिव नेत्रविक्रम चन्दको पारित प्रतिवेदनमा भनिएको छ, त्यसका लागि सबै वडा, पालिका, प्रदेश एवं संघका निर्वाचन क्षेत्रलाई केन्द्रमा राखेर कामलाई अगाडि बढाउनुपर्छ । पार्टीले २०८४ को चुनावलाई लक्षित गरी उपयुक्त चुनाव चिह्न लिने निर्णयसमेत गरेको छ । २०८४ को चुनावलाई क्रान्तिको एक महत्त्वपूर्ण मोर्चाका रूपमा प्रयोग गर्ने नीतिसमेत उसले लिएको छ । यसका लागि चुनावसम्बन्धी सारा पुराना मान्यतालाई सर्वप्रथम भत्काउनुपर्छ र नयाँ मान्यताहरूलाई आत्मसात् गर्नुपर्छ, बैठकले पारित प्रतिवेदनमा भनिएको छ, हामीले चुनावलाई सोचभन्दा बाहिरबाट सञ्चालन गर्नुपर्दछ । त्यसको समाधान नै एकीकृत जनक्रान्तिभित्र चुनावलाई क्रान्तिको मोर्चाका रूपमा बुझेर प्रयोग गर्नु हो । मोर्चका रूपमा प्रयोग गर्दा केके गर्न आवश्यक हुन्छ, त्यो सबै गर्नुपर्दछ । चुनाव जित्ने तरिका र उम्मेदवारबारे चनाखो हुनुपर्ने पनि बैठकले निर्णय गरेको छ । नेकपा चुनावमा जानुपर्ने स्थितिमा जनतासँग पुग्ने, जनप्रतिनिधिहरू छनोट गर्ने, विजय हासिल गर्ने मौलिक र नयाँ तरिकाहरू प्रयोग गर्नुपर्दछ, निर्णयमा भनिएको छ, यसका लागि परिवार, समाज, वडा, पालिका, प्रदेश एवं संघ चुनाव क्षेत्रको दुरुस्त विवरण तयार पार्ने, भूमिका निश्चित गर्ने र निरन्तर लागिपर्ने तरिका प्रयोग गर्नुपर्दछ ।सूचनामा सामाजिक सञ्जालको प्रयोगले नयाँ पुराना पार्टीलाई प्रभाव पारिरहेको चन्दको भनाइ छ । सूचनामा सामाजिक सञ्जालले प्रवेश पाएपछि नेपालका पुराना पार्टी र नेताहरू कमजोर हुन थालेका हुन् । विश्वमा उदारवाद र निजीकरणको प्रभूत्व बढेपछि समाजवादले धक्का खाएको हो, प्रतिवेदनमा भनिएको छ, समाजमा नयाँ विशेषताहरू पैदा हुँदा राजनीतिक सत्ता, शक्तिले पनि सोचविचारलाई नयाँमा उठाउनै पर्ने हुन्छ, अन्यथा उल्टो परिणाम भोग्नुपर्छ । नेकपाले राष्ट्रिय स्वाधीनता, भ्रष्टाचार, सहकारी ठगीलाई केन्द्रबिन्दुमा राखेर संघर्ष उठाउन जोड दिने निर्णय गरेको छ । पार्टीले मिटरब्याज, लघुवित्त, एमसीसी, युवा पलायनजस्ता समस्यालाई लिएर मुद्दाअनुसारका संरचना निर्माण गरेर संघर्ष गर्ने कार्यक्रम पनि बनाएको छ । कम्युनिस्टबीच ध्रुवीकरण र पार्टी एकताको पहल गर्ने पनि प्रतिवेदनमा उल्लेख छ । माओवादी केन्द्र र नेकपाबीच लामो समयदेखि एकता लागि छलफल चले पनि निष्कर्षमा पुग्न सकेको छैन । एकताको विषय माओवादी केन्द्रको निर्णयमा पनि भर पर्ने पार्टीको ठहर छ । हामी एकताको पक्षमा हो तर माओवादी केन्द्रले कस्तो धारणा बनाउँछ भन्ने विषय मुख्य छ, हामीले एकताको विषय उठाउँदा जहिले पनि क्रान्तिकारी पार्टी, यसको विचार, उद्देश्य, संगठनलाई केन्द्रमा राख्दै आएका छौं, प्रतिवेदनमा भनिएको छ, केवल एकताको एकहोरो नारा मात्र दिने तर विचार, उद्देश्य र संगठनजस्ता विषयमा स्पष्टता ल्याउन वास्ता नगर्ने या ध्यान नदिने तरिकाले हुँदैन । एकता तत्काल सम्भव नभए मोर्चाबन्दी गर्ने नीतिलाई अख्तियार गर्नुपर्नेमा पनि चन्दको जोड छ । विचारको विकासलाई सहयोग पुग्ने, नयाँ आधारहरू निर्माण गर्न सक्ने र क्रान्तिलाई अगाडि बढाउन सक्ने गरी एकता गर्ने । यदि एकता तत्काल छैन भने पनि साम्राज्यवादीहरूले देशमाथि गरिरहेको चरम हस्तक्षेप, घेराबन्दी र दलाल पुँजीपति वर्गको जनघाती कार्यहरूको संवेदनशीलतालाई दृष्टिगत गरी पार्टी बलियो मोर्चाबन्दी गर्ने नीतिलाई जोडतोडका साथ पकड्नुपर्छ, चन्दले भनेका छन्, मोर्चाको उल्लेख गर्दा हामीले समाजवादी मोर्चालाई सक्रिय बनाउन, अन्य पार्टीलाई जोड्न जोड दिनुपर्छ ।"
भारतले पठायो शर्माको 'एग्रिमो',(काठमाडौं) भारतका लागि प्रस्तावित राजदूत शंकरप्रसाद शर्मालाई भारत सरकारले एग्रिमो (सहमति) प्रदान गरेको छ । नेपालले लगातार दोस्रो पटकका लागि शर्मालाई भारतको राजदूतमा पठाउने निर्णय गरेको थियो । त्यसका लागि भारत सरकारलाई पत्राचार गरिएको ७८ दिनपछि एग्रिमो प्राप्त भएको हो । शर्मा २०७८ चैतदेखि २०८१ असारसम्म नेपालका लागि भारतमा राजदूत थिए । चारवर्षे कार्यकाल पूरा नहुँदै पुष्पकमल दाहाल नेतृत्वको सरकारले गत जेठ अन्तिममा ११ देशका राजदूतलाई फिर्ता बोलाउने निर्णय गर्दा त्यसमा शर्मा पनि परेका थिए । तर लगत्तै सत्ता समीकरणमा फेरबदल भयो र कांग्रेसको समर्थनमा प्रधानमन्त्री बनेका केपी शर्मा ओली नेतृत्वको सरकारले साउन १४ मा शर्मालाई पुनः भारतका लागि राजदूत सिफारिस गर्यो । सरकारले शर्मासँगै १९ देशका लागि राजदूत सिफारिस गरेको थियो । संसदीय सुनुवाइ समितिले असोज ३ मा राजदूतको सिफारिस अनुमोदन गरेको थियो । त्यसपछि परराष्ट्र मन्त्रालयले असोज ११ मा भारतसँग शर्माका नाममा सहमति मागेको थियो । परराष्ट्र मन्त्रालयका एक अधिकारीका अनुसार भारतले मंसिर २८ मा एग्रिमो पठाएको छ । शर्माको पहिलो कार्यकालमा पनि तीन महिनापछि मात्र भारतले एग्रिमो पठाएको थियो । त्यस अगाडि नीलाम्बर आचार्यका लागि एग्रिमो पठाउन भारतले दुई महिना लगाएको थियो । शर्माको एग्रिमो आएपछि परराष्ट्रले नियुक्ति तथा शपथको प्रक्रियाका लागि राष्ट्रपति कार्यालयलाई पत्राचार गरेको छ । पद तथा गोपनीयताको शपथग्रहणपछि शर्मा नयाँदिल्ली जानेछन् ।
टुहुरा पढाउँदै केआई सिंह गाउँपालिका,"(डोटी)दुई वर्षकै उमेरमा आमाले छोडेपछि दीपा रोका मगर अलपत्र परिन् । बुबाको काँधमा स्याहासुसारको जिम्मा आयो । बडीकेदार गाउँपालिका ३ धारापानी दुर्गम गाउँमा हुर्किएकी दीपाले ६ वर्षको उमेर हुँदासम्म स्कुल देख्न पाइनन् । सोही गाउँका ९ वर्षीय भक्तबहादुर रोका मगरलाई पनि आमाले कलिलै उमेरमा छोडेर अर्को विवाह गरिन् । बदलामा बुबा मेकसिं रोका मगरले सौतेनी आमा भित्र्याए । घरायसी काममै मात्र लगाइएका भक्तबहादुरले पनि स्कुल जान पाएनन् । अहिले दुवै जना केआई सिंह गाउँपालिकाले टुहुरा तथा अनाथ बालबालिकाका लागि सञ्चालनमा ल्याएको छात्रावासमा छन् । छात्रावासमा उनीहरूजस्तै अरू ११ जना छन्, जसमध्ये कसैले आमा गुमाएका छन् त कसैले बुबा । गरिबी र आफन्त अभाव झेलेका उनीहरू छात्रावासमा पढेर पढिरहेका छन् । कक्षा १ मा अध्ययनरत दीपा र भक्तबहादुर दुवैलाई मामा नाता पर्ने हर्कबहादुर पुनमगरले वडा नं ४ मा रहेको सरस्वती आधारभूत विद्यालयको छात्रावासमा भर्ना गरिदिएका हुन् । गाउँपालिकाले खाना आवास, स्टेसनरी खर्चदेखि औषधी उपचारको समेत जिम्मा लिएर दीपा र भक्तबहादुरलाई पढाइरहेको छ । विद्यालयमा पढ्न पाउँदा दुवै जना खुसी छन्, मामा हर्कबहादुरले भने, आमा नहुँदा बिचल्ली भएका भान्जाभान्जी विद्यालयमा खाना तथा आवासको व्यवस्था पाउँदा मामाघरसमेत आउन मान्दैनन् ।केआई सिंह गाउँपालिकाले टुहुरा तथा अनाथ बालबालिकालाई कक्षा ५ सम्म निःशुल्क रूपमा पढाइरहेको छ । जसले स्याहारसुसार र पठनपाठन पाएका छैनन्, तिनीहरूको सम्पूर्ण जिम्मेवारी उठाउने अभिभारा गाउँपालिकाले लिएको छ, अध्यक्ष लोकेन्द्रबहादुर शाहीले भने, लामो समयदेखि टुहुरा बालबालिकाको पठनपाठनका लागि तयारी गरिरहे पनि चालु आर्थिक वर्षबाट मात्र सुरुवात गर्न सफल भयौं । अध्यक्ष शाहीले कैलालीदेखिसमेत विद्यार्थी पढ्न आएको बताए । सुरुवातको वर्ष भएकाले सूचना एव प्रचार अभावले थोरै बालबालिका आए पनि आउँदो वर्ष संख्या बढ्न सक्ने उनको अपेक्षा छ । गाउँपालिकाले न्यानो लुगा, स्टेसनरी, खाना तथा आवासको सम्पूर्ण खर्च व्यहोरोको सरस्वती आविका प्रधानाध्यापक पदमबहादुर विष्टले बताए । अभिभावक नहुँदा विद्यालय जानबाट वञ्चित बालबालिकाले केआई सिंह गाउँपालिकाको निर्णयपछि सुनौलो अवसर पाएकोमा उनले खुसी व्यक्त गरे । कास्की पोखरामा मजदुरी गरेर जीवन गुजारा गरिरहेका लालबहादुरले केआई सिंह गाउँपालिका नै आफ्नो सन्तानको अभिभावक भएकोमा खुसी व्यक्त गरे । उनका छोरा टेकेन्द्र बुढामगर सरस्वती आविको छात्रावासमै बसेर शिशु कक्षामा पढिरहेका छन् । श्रीमतीले एक वर्षअघि नै छोडेर गइन्, काम नगरी मुखमा आहारा पुग्दैन, उनले भने, गाउँपालिकाले जिम्मेवारी नलिएको भए मेरो बच्चाले विद्यालयको मुखै देख्न पाउँदैन थियो । अढाई वर्षीय अर्को छोरालाई वृद्ध आमाबुबाको जिम्मामा छोडेर आफू मजदुरी गर्न पोखरा आएको जानकारी दिए । छात्रावासमा केआई सिंह गाउँपालिकाका ७, बोगटान फुडसिल गाउँपालिकाका २, बडीकेदार गाउँपालिकाका २ र कैलाली चुरेका २ गरी १३ अनाथ बालबालिका अध्ययनरत छन् । वडा नं ४ पिलेगडाको लेकाली क्षेत्रमा रहेको सरस्वती आवि मनोरम र प्राकृतिक सौन्दर्यले भरिपूर्ण क्षेत्रमा छ । जनजाति समुदायको बाहुल्य रहे पनि न्यून जनसंख्या र जनचेतना अभावका कारण विद्यार्थी संख्या न्यून रहँदै आएको छ ।करोडौंको लगानीमा निर्माण भएका विद्यालयको संरचनाको सदुपयोग गर्न गाउँपालिकाले टुहुरा बालबालिकाका लागि छात्रावाससहित पढाइ सुरु गरेपछि स्थानीय खुसी भएका छन् ।"
मतदाता स्वतः दर्ता प्रणालीको आवश्यकता,राई युवा राजनीतिक अभियन्ता हुन् ।
संक्रमणकालीन न्यायमा दिक्कलाग्दो दलीय दाउपेच,"५० को दशकमा सुरु भएको द्वन्द्वबाट पीडितलाई न्याय दिने प्रक्रिया ८० को दशकको सुरुवातमा पनि अलपत्र परेको छ । बेपत्ता पारिएका व्यक्तिको छानबिन र सत्यनिरूपण तथा मेलमिलाप आयोगका अध्यक्ष तथा सदस्य नियुक्तिका लागि सिफारिस गर्न गठित समितिले सहमति जुटाउन नसकी आफ्नो म्याद र वैधानिकता गुमाएको छ । गत कात्तिक २ मा गठित समितिको अवधि असफलताबीच सोमबार समाप्त भएको छ । अब पुनः नयाँ समिति गठन र त्यसले नयाँ प्रक्रिया प्रारम्भ गर्नुपर्ने भएकाले आयोगको गठन फेरि अर्को दिक्कलाग्दो शृंखलामा प्रवेश गरेको छ । परिणामतः द्वन्द्वपीडितको न्यायको प्राप्तिको पर्खाइ पनि लम्बिने निश्चित छ । साथसाथै, दलहरूको गैरजिम्मेवार प्रवृत्तिको पुनरावृत्ति यहाँ पनि भएको छ । २०६३ मा बृहत् शान्ति सम्झौता भएदेखि नै संक्रमणकालीन न्यायको विषय कांग्रेस, एमाले र माओवादीको दाउपेचमा पर्दै आएको छ । त्यसैकारण यससम्बन्धी ऐन संशोधनको एजेन्डामा नै उनीहरू सहमत थिएनन् । गत साउनमा मात्र उनीहरूबीच सहमति जुटेपछि ऐन संशोधन भएको थियो । त्यसैले आयोगका अध्यक्ष र सदस्य सिफारिस गर्न समिति पनि गठन भयो । समितिले कात्तिक २३ मा आवेदन माग गरेकामा १५६ जनाले दाबेदारी प्रस्तुत गरेका थिए । तीमध्ये समितिले अध्यक्षमा ८ र सदस्यमा ३२ जनाको सर्ट लिस्ट समेत तयार गरेको थियो । उजुरी लिने र प्रस्तुतीकरणसमेत हेर्ने जस्ता प्रक्रिया अपनाउँदै अघि बढेको समितिले अध्यक्ष तथा सदस्यहरूको सिफारिस गर्ने अपेक्षा गरिएको थियो । तर समिति आफ्नो एकमात्र कार्यादेशमा असफल भयो ।संसद्बाट ऐन संशोधन भएसँगै संक्रमणकालीन न्यायको विषय दलीय दाउपेचभन्दा मुक्त भएर कानुनी बाटोबाट अघि बढ्ने अपेक्षा गरिएको थियो । तर, समिति नै दलहरूको निर्देशनबाट मुक्त हुन सकेन । संक्रमणकालीन न्यायसम्बन्धी दुवै आयोगका पदाधिकारीको सिफारिस गर्ने संवेदनशील जिम्मेवारी पाएको समितिलाई दलहरूले आआफ्नो राजनीति औजार बनाउन खोज्दा प्रक्रिया नै फेरि विच्छेद भएको छ । पीडितले न्याय पाऊन् भन्ने आधारभूत विषयप्रति दलहरू इमानदार देखिएनन् । बरु कसरी हुन्छ, धरातल नै नभएको आयोग गठन गर्ने र उसको सिफारिसमा बन्ने आयोगहरूलाई पंगु बनाउन दलहरूको पौंठेजोरी देखियो । जसले न्यायको पर्खाइमा बसेका पीडितलाई फेरि निराश भएको छ ।ढिलो गरी अघि बढेको प्रक्रियालाई सहजीकरणका गर्दै शान्ति प्रक्रियालाई पूर्णता दिने अवसर फेरि आएको थियो । किनकि, प्रमुख दलहरूबीच सहमति जुटेर ऐन संशोधन भएको थियो । यसप्रति गहिरो दृष्टि राखिरहेका कैयौं राष्ट्रिय तथा अन्तर्राष्ट्रिय संस्था तथा देशहरूले सकारात्मक प्रतिक्रिया दिएका थिए । विगतबाट नसिक्ने, कोही कसैप्रति जवाफदेही पनि हुनु नपर्ने उनीहरूको बानी यस सन्दर्भमा पनि पुनरावृत्ति भयो । उनीहरू अझै पनि बलियो, विश्वसनीय र नैतिक धरातलमा उभिएको व्यक्तिको नेतृत्वमा आयोग गठन होस् र त्यसले सफलतापूर्वक काम गरोस् भन्ने चाहँदैनन् भन्ने प्रस्ट भएको छ । हुन त, यस किसिमको राजनीतिक खेलकुद दलहरूका निम्ति दैनन्दिनको उपक्रम हो । यसको प्रतिफल उनीहरूले नै भोग्नेछन् नै । तर यो विषय यतिमा मात्रै सीमित हुँदैन । यो विषय हजारौं द्वन्द्वपीडितको न्याय पाउने अपेक्षासँग जोडिएको छ । कम्तीमा सत्यनिरूपण तथा मेलमिलाप आयोगमा उजुरी दर्ता गर्ने झन्डै ६४ हजार र बेपत्ता पारिएका व्यक्तिको छानबिन आयोगमा उजुरी दर्ता गर्ने झन्डै ३ हजार उजुरीकर्ता यतिबेला पुनः निराश बनेका छन् । उनीहरूलाई बेवास्ता गर्न दलहरूले सक्ने छैनन् ।पीडितलाई झुक्याउने नियत राखेकै कारण पीडितप्रति थप अन्याय त भएकै छ । देशको समय, बौद्धिक, आर्थिक र भौतिक लगानी पनि प्रतिफलविहीन भइरहेको छ । समस्या तन्किरहँदा गिजोलिँदै पनि गएको छ । मुलुकमाथि उठेका प्रश्न र गुम्दै गएको छविको हिसाबकिताब नै छैन । समितिको म्याद सकिएकाले अब अर्को समिति गठन हुने र कम्तीमा त्यसले सफलतापूर्वक काम गर्न सक्ने अपेक्षा गर्नुको विकल्प अहिलेलाई छैन । सक्षम आयोग बनाउन बलियो सिफारिस समिति अपरिहार्य छ । दलहरूले आफ्नो रुचिअनुकूल होइन, न्यायअनुकूल आयोग बनाउने मार्गप्रशस्त गर्न सके भने मात्र यो प्रक्रियाले कानुनी र सामाजिक स्वीकार्यता र वैधानिकता पाउनेछ । कर्मकाण्डी प्रक्रियाले न्याय प्रक्रियालाई विश्वसनीय बनाउन सक्दैन । त्यसैले आयोग गठनका लागि नयाँ शिराबाट हुने पहलको सुरुवातमै इमानको आवश्यकता छ ।"
महोत्सवका नाममा हात्तीलाई यातना !,"चितवन हात्ती महोत्सवमा हात्ती दौड, फुटबल तथा पोलोजस्ता गतिविधि पुनः सञ्चालन गर्नु कोही पनि विवेकसंगत व्यक्तिलाई खेदपूर्ण लाग्छ । यी क्रूर तथा निर्दयी कार्यक्रम आजभन्दा पाँच वर्षअघि नै स्थगित गरिएको थियो र यो सदाका लागि त्यहीं बन्द गरिनुपर्थ्यो । अघिल्ला वर्ष महोत्सव आयोजना गर्ने क्रममा सहभागी हात्तीलाई अंकुशजस्ता चुच्चा हतियारले बारम्बार हिर्काइएको, घोचिएको र बलपूर्वक कान तानेको भिडियो फुटेज देखिएका थिए । आघातको अवस्थामा रहेका हात्तीमाथि माहुतेहरूले लट्ठी तथा चक्कुजस्ता काठका धारिला हतियार प्रयोग गरेको पनि देखिन्छ । एउटा सानो डराएको छावालाई कानपछाडि बारम्बार घोचेर फुटबल खेलाउन खोज्दा उसको कानमा रगताम्य घाउ भएको देखिएको थियो । खेल मैदानबाहिर पनि माहुतेहरूले बिनाकुनै हिच्किचाहट क्रूर तरिकाले घोच्ने तथा पिट्ने कार्य गरिएका थिए । हिंसा र नियन्त्रणपछि मात्रै यस्ता जटिल गतिविधिमा ठूला पशुलाई जबर्जस्ती सरिक गराउन सम्भव छ । यस्ता विवादास्पद तथा निन्दनीय योजना अगाडि बढेको खण्डमा जिम्मेवारपूर्वक यात्रा गर्ने पर्यटकले आफ्नो गन्तव्य नेपाललाई रोज्ने छैनन्, नेपालको प्रतिष्ठामा पनि यसले ठूलो धक्का लाग्नेछ । संसारले यो विषयलाई नियालिरहेको छ । र, यसको परिणाम अत्यन्तै गम्भीर हुनेछ । जेसन बेकर, वरिष्ठ उपाध्यक्ष, पेटा एसिया, हङकङ"
राजा महेन्द्रको राष्ट्रप्रेमको मूल्यांकन,"आज जर्मनीले आफ्नो अतीतलाई सम्मानपूर्वक सम्झने एउटा अनुपम उदाहरण प्रस्तुत गरेको छ । एडोल्फ हिटलरजस्तो विवादास्पद व्यक्तित्वले द्वितीय विश्वयुद्धका क्रममा मानव इतिहासकै भयावह नरसंहार र युद्धको नेतृत्व गरे । तर, अहिले पनि जर्मनीमा उनका मूर्ति र स्मारकलाई इतिहासका पाठ सम्झने माध्यमका रूपमा सम्मानपूर्वक राखिएको छ । इतिहासलाई केवल गाली गरेर होइन, त्यसबाट शिक्षा लिएर राष्ट्र निर्माण गर्नुपर्छ भन्ने उदाहरण हो यो । नेपालमा पनि राजा महेन्द्रको व्यक्तित्व र योगदानलाई यस्तै वस्तुनिष्ठ दृष्टिकोणले हेर्नुपर्ने आवश्यकता छ ।राजा महेन्द्रले २०११ सालमा नेपालको राजकीय नेतृत्व सम्हाल्दा देश अस्थिर राजनीतिक अवस्थामा थियो । प्रजातान्त्रिक अभ्यास कमजोर थियो भने भारतको बढ्दो प्रभावका कारण नेपालको सम्प्रभुता खतरामा पर्दै गएको थियो । यस्तो चुनौतीपूर्ण अवस्थामा महेन्द्रले राष्ट्रिय स्वाभिमान र अखण्डतालाई केन्द्रमा राखेर नेतृत्व गरे । २०१७ पुस १ मा उनले पञ्चायती व्यवस्था स्थापना गरे । यो कदमले उनको शासनकाललाई सबैभन्दा विवादास्पद बनायो । समर्थकहरूले यसलाई राष्ट्रिय अखण्डताका लागि लिइएको साहसी निर्णय मानेका छन् । उनीहरूका अनुसार, बहुदलीय प्रणालीमा भएको अस्थिरता र विदेशी हस्तक्षेपले देशलाई विखण्डनको जोखिममा पारेको थियो । तर, आलोचकहरूले यसलाई लोकतन्त्रको अन्त्य र नागरिक स्वतन्त्रताको हननका रूपमा व्याख्या गरेका छन् । उनको शासनकालमा नेपालमा आधुनिक विकासको खाका तयार पारिएको थियो । महेन्द्रले महेन्द्र राजमार्ग, कोदारी मार्ग र हेटौंडा औद्योगिक क्षेत्रजस्ता परियोजना अघि सारे । त्रिभुवन विश्वविद्यालय, प्रज्ञा प्रतिष्ठान र आधुनिक रंगशाला स्थापना गरेर शिक्षा र संस्कृतिमा सुधार ल्याए । यी सबै कार्यले नेपाललाई आत्मनिर्भर र सुदृढ राष्ट्रका रूपमा उभ्याउन महत्त्वपूर्ण भूमिका खेले ।महेन्द्रको शासनकालमा भएको अर्को ठूलो उपलब्धि भारतको चेकपोस्ट हटाउन सफल हुनु थियो । भारतले उत्तरतिर राखेका १८ वटा चेकपोस्ट राष्ट्रिय सम्प्रभुताका लागि चुनौती बनेका थिए । ती हटाएर उनले नेपालको भूभाग र राजनीतिक स्वतन्त्रताको रक्षा गरे । यो कदमले नेपाललाई एक स्वतन्त्र र सशक्त राष्ट्रका रूपमा उभ्याउन सहयोग पुर्यायो । तर, पञ्चायती व्यवस्थामा देखिएको निरंकुशताले आलोचनालाई पनि जन्म दियो । राजनीतिक दलमाथि प्रतिबन्ध लगाएर जनताको आवाज दबाइएको थियो । लोकतन्त्र र मानवअधिकारको अभावले उनको शासनलाई अलोकप्रिय बनायो । यी कदम लामो समयसम्म आलोचनाको केन्द्रमा रहिरहे । २०४७ सालपछि नेपालले प्रजातन्त्र र गणतन्त्रको यात्रा थाले पनि आज पनि राजनीतिक अस्थिरता, भ्रष्टाचार र दलगत स्वार्थका कारण देशले अपेक्षित प्रगति गर्न सकेको छैन । यस्तो अवस्थामा राजा महेन्द्रको नेतृत्व क्षमताको चर्चा हुनुलाई अस्वाभाविक मान्न सकिँदैन । उनको दूरदर्शिता र दृढ नेतृत्व अहिले पनि स्मरणीय छ ।महेन्द्रको योगदानलाई नकार्न सकिन्न । उनले देशको सम्प्रभुता र अखण्डताको रक्षा गर्दै आधुनिक विकासका आधारशिला निर्माण गरे । तर, लोकतन्त्रको हनन र नागरिक अधिकारको दमनका केही घटनाले उनको शासन विवादास्पद बनायो । इतिहासलाई गाली गरेर होइन, त्यसबाट शिक्षा लिएर मात्रै राष्ट्र निर्माण सम्भव छ । हामीले महेन्द्रको योगदान र उनका त्रुटिबाट पाठ सिक्दै भविष्यको दिशामा अघि बढ्नुपर्ने आवश्यकता छ । इतिहासलाई सम्मान गर्नु भनेको केवल अतीत सम्झिनु होइन, त्यसबाट सिकेर भविष्यको मार्ग प्रशस्त गर्नु हो । राजा महेन्द्रको राष्ट्रप्रेम र दूरदर्शिताले नेपाललाई दिएको पाठ आज पनि महत्त्वपूर्ण छ । सन्तोष सिम्खडा, टोकियो, जापान"
विप्रेषणमा तथ्यांक र मिथ्यांकको मिसमास,लेखकद्वय सोसल साइन्स बहाः मा आबद्ध छन् ।
स्थानीय सरकारलाई बेग्लै प्रतिष्ठान,प्याकुरेल गाउँपालिका राष्ट्रिय महासंघ नेपालका कार्यकारी निर्देशक हुन् ।
वैकल्पिक राजनीतिको खोजी,"हाम्रा राजनीतिक दल, शक्ति, समूह आदिको स्थापना, आधार एवं धरातलसमेत सामेली र लोकतान्त्रिक विधिअनुरूप छैनन् । जातीय, साम्प्रदायिक, क्षेत्रीय, लैंगिक, धार्मिक, भाषिक, वर्गीय, सामाजिकसांस्कृतिक विविधतायुक्त मुलुकका राजनीतिक दल, शक्ति तिनका नीति, विधान र नेतृत्व समावेशी र लोकतान्त्रिक छैनन् । सात दशकभन्दा अघि स्थापना गरिएका पहिलो, लोकतान्त्रिक विचार वा धरातलमा आधारित कांग्रेसलगायतका दल तथा दोस्रो, अझ स्वघोषित सर्वहारा वर्गको मुक्तिकामी तथा जनताको हितका लागि राजनीति गर्ने भनिने कम्युनिस्ट पार्टीहरू छन् । ती दल स्थापनाका समयमा समावेशी र लोकतान्त्रिक विधि, नीति तथा नेतृत्व स्थापित गर्ने कार्य कठिन मानिन्थ्यो होला तथापि हालको अवस्थामा समेत उनीहरू परिवर्तनशील किन हुन सकेनन् ? राजनीतिक दल, संस्था र शक्तिहरू असमावेशी र अलोकतान्त्रिक रहेको अवस्थामा कर्मचारीतन्त्र, शासन, प्रशासन, मिडिया, सुरक्षा निकाय, निजी क्षेत्र आदिसमेत सोहीबमोजिम बन्दै आए, छन् । आज सबै दलको अध्यक्ष वा प्रमुख, पदाधिकारी, विभिन्न नीतिगत तथा निर्णायक संरचना र तहहरू विधिवत् गठन गरिएका छन् । तथापि ती दलका प्रमुख नेता र उसका सीमित विश्वासपात्रका स्वार्थबमोजिम नै सञ्चालित छन् । जब कुनै राष्ट्रिय हितसँग प्रत्यक्षपरोक्ष सरोकार राख्ने सवालको निर्णय गर्नुपर्दासमेत दलका आधिकारिक निकाय, वैधानिक समितिको बैठकबाट संस्थागत निष्कर्ष निकाल्नुको सट्टा दलपति र उसको स्वार्थ समूहको अनुकूल निर्णय गरिन्छ भने त्यस्तो दलको विधान, घोषणापत्र, नीतिका ठेलीहरूमा जेसुकै लेखिएका भए पनि त्यस्ता कार्य र निर्णय गर्ने दल वा संस्था लोकतान्त्रिक हुनै सक्दैनन् ।संघीयता कार्यान्वयनमा असफलता अर्थात् प्रदेशसभा र सरकार निकम्मा बनाइनुमा संघीय (केन्द्रीय) सरकार, व्यवस्थापिका, प्रमुख दल र कर्मचारीतन्त्र आदि मुख्य दोषी हुन् । संविधानले व्यवस्था गरेका ३ तहका सरकार र तीनका पृथक तथा साझा अधिकार र क्षेत्रबमोजिमका धेरै कानुन निर्माणमा विलम्ब गरेर प्रमुख दल, संघीय संसद्, सरकार र कर्मचारीतन्त्रले संघीय व्यवस्था नै बदनाम र धराशायी अवस्थामा पुर्याएका छन् । उसो त धर्मनिरपेक्षता अनुरूपको राज्य, दल र समाजको परिकल्पना नै हुन सकिरहेको छैन । विडम्बना, समावेशिता र समानता कार्यान्वयनमा संविधानअनुसारका ऐन, कानुन बनाउनेतर्फ कोही कसैको ध्यान गएको देखिँदैन ।कांग्रेस, एमाले, माओवादी आदि मुख्य दलका प्रदेश, स्थानीय संरचना विधिवत् गठन गरिएका छन् । तथापि ती दलका प्रदेश समिति कति स्वायत्त र अधिकार सम्पन्न छन् ? केन्द्रको जुनसुकै निर्णय र निर्देशनमा सहीछाप ठोक्नेबाहेक तिनीहरूमाथि कुनै अधिकार छैन । यसै परिघटनाबाट प्रस्ट हुन्छ कि, प्रमुख दलहरूको संघीयताप्रतिको दृष्टिकोण र व्यवहार कस्तो होला ? कम्युनिस्ट धङधङीबाट लोकतान्त्रिक बन्ने बाटोमा अग्रसर रहेको एमाले केपी शर्मा ओलीको नेतृत्वमा पुगेपछि आलोचना, सामूहिक नेतृत्व र निर्णयजस्ता व्यवस्था फाजिलमा पर्ने गरेको विदितै छ । कांग्रेस लोकतान्त्रिक दल भन्ने गरेको भए पनि नेतृत्व र निर्णय गर्ने विधिका सम्बन्धमा दुनियाँ जानकार नै छ । विशेषतः सभापति र उनका स्वार्थ समूहका निर्णयबमोजिम चल्ने कांग्रेसलाई लोकतान्त्रिक र विधिअनुसार चल्ने दल मान्न सकिँदैन । माओवादीमा अध्यक्ष पुष्पकमल दाहाल नै तीन दशकभन्दा अघिदेखि सर्वेसर्वा छन् ।गतिशील समाजमा वैकल्पिक विचारमाथि बहस सधैं चल्नुपर्छ । लोकतन्त्रमा त झनै जरुरी छ । प्रतिपक्षी दल त्यसमा पनि विचारहीन तर पुराना दलका खराबी, कमीकमजोरीलाई मुख्य हतियार बनाएर अहिले नयाँ दलहरू उदय भएका छन् । ६० को दशकतिर कांग्रेस, एमाले जनविश्वास गुमाएर कमजोर अवस्थामा पुगेका थिए । ०६४ सालको संविधानसभा निर्वाचनमा प्रत्यक्षतर्फ कांग्रेस, एमालेको सिट एकै ठाउँ जोड्दासमेत माओवादीभन्दा सानो थियो । २०७० सालमा भएको अर्को निर्वाचनमा माओवादी एकाएक तेस्रो शक्ति बन्यो । १० वर्ष सशस्त्र क्रान्ति गरेर पुरातन, संसदीय व्यवस्थामा बदनाम दलको जबर्जस्त विकल्पका रूपमा उदाएको थियो, माओवादी । एक दशक नहुँदै माओवादीको अनपेक्षित अलोकप्रियता र कांग्रेसएमालेको पुनरुदय कसरी सम्भव भयो ? मुख्यतः माओवादीको सांगठनिक विभाजन, राष्ट्रिय मुद्दा, जनजीविका आदिमा देखापरेका नीतिगत स्खलन नै थियो । त्यसो भए पुराना दलले कुन जनपक्षीय, राष्ट्रिय हितमा काम गरेर उनीहरू फेरि ठूला शक्ति बने ? यसको जवाफ हो, माओवादीको खराब भूमिकाका कारण कांग्रेस, एमाले आदिलाई अनपेक्षित फाइदा पुग्यो । त्यसैले दुइटा तथ्य देखापर्छ । पहिलो, पुराना दल सुध्रिएका, जनपक्षीय बनेका छैनन् । दोस्रो, सशक्त वैकल्पिक शक्तिको खाँचो अद्यापि छ । राष्ट्रिय स्वतन्त्र पार्टी सभापति रवि लामिछाने हाल प्रहरी हिरासतमा छन् । उनीमाथि लागेका आरोपको न्यायिक निरूपण नहुँदै रास्वपाका अन्य नेतृत्वमा शून्यता, अन्योलता, दिशाहीनता देखापरेको छ । बाबुराम भट्टराईको दलको नाम जेसुकै राखे पनि उनको मूल उद्देश्य प्रत्यक्ष निर्वाचित कार्यकारी राष्ट्रपति र समानुपातिक संसद् रहने व्यवस्था हो । जसको सोझो नियत, उनको नृजातीय समुदायलाई कम्तीमा एक सय वर्ष निर्बाध सत्ता सुरक्षित गर्नु हो । उत्पीडित समुदाय मात्रै होइन खस र नेवार समुदायसमेत प्रत्यक्ष राष्ट्रपति निर्वाचित बन्ने हैसियत राख्दैनन् । नेपालको राजनीतिमा खराब र अक्षम दलको विरोध गर्दै उदाएका रास्वपा, मधेश र थारूकेन्द्रित दलको फरक योजना र वैकल्पिक शक्ति बन्न सक्ने सम्भावना देखिँदैन । पुराना दलका बेथिति उनीहरूमा झन् प्रबल देखा पर्दै छ । उनीहरूको नेतृत्व तथा व्यवहारसमेत अहं ब्रम्हास्मि नीति भन्दा फरक छैन । अतः वैकल्पिक शक्तिको खोजी जारी छ ।"
'ट्यालेन्ट हन्ट' मा भेटिएका क्रिकेटर,"(काठमाडौं)विपिन शर्माको यो काम असाध्यै राम्रो मान्नुपर्छ । त्यसो त उनी नेपाल प्रिमियर लिग (एनपीएल) को पहिलो संस्करणका सबैभन्दा कान्छा खेलाडीमध्ये एक हुन् । तर उनको काम भने कुनै परिपक्व व्यावसायिक खेलाडीको भन्दा कम छैन । बोलाइ र खेलाइ दुवैमा । कुरा के भन्दा कर्णाली याक्ससँग जोडिएयताका उनी प्रत्येक दिनलाई नोटबुकमा टिपिरहेका छन् । यो दिन यस्तो भयो, त्यो दिन त्यस्तो भयो भनेर । प्रशिक्षणबाट केही न केही त सिक्ने हुन्छ नै, त्यो पनि उनी टिप्छन् ।अहिले नोटबुकमा जेजति टिपोट गरिरहेका छन्, ती सबै आफ्नो खेल जीवनको कुनै न कुनै क्षण काम लाग्ने छ भन्नेमा विपिन विश्वस्त छन् । अझ उनी कति धेरै उत्साहित छन् भने जति बेला सुर्खेत फर्कने छन्, डायरीका पाना पल्टाउने छन्, साथीभाइलाई पनि देखाउने छन् । कुरा आफैंमा रोमाञ्चक छ । जति बेला एनपीएलको हालको संस्करण सकिनेछ, त्यति बेला नेपाली क्रिकेटले के उपलब्धि हासिल गर्यो भन्ने प्रश्न स्वभावतः उठ्ने नै छ, यस्तोमा जवाफ हुनेछ, विपिनजस्ता खेलाडीहरू ।सबैभन्दा पहिले फ्ल्यासब्याकमै जाऔं न । एक महिनाभन्दा केही समय अगाडि विराटनगरमा नरेश श्रेष्ठ मेमोरियल यू१९ पुरुष राष्ट्रिय क्रिकेट प्रतियोगिता भएको थियो । त्यसमा विपिनले कर्णालीको प्रतिनिधित्व गर्दै खेलेका थिए । त्यसमा उनले आफ्नो बलिङबाट तहल्का नै मच्चाए । त्यसअघि उनी ठीकठाकका खेलाडी नै मानिन्थे । तर उनको भाग्यले पर्खिरहेको भने एनपीएल नै थियो । कर्णाली याक्सले चलाएको ट्यालेन्ट हन्ट मा भाग लिए । र, छनोट पनि भए । त्यसपछि जे भयो, त्यो एउटा मीठो कथाजस्तै रह्यो । कर्णाली याक्सले बुधबार इलिमिनेटर खेल्नेछ, चितवन राइनोजविरुद्ध । तय जस्तै छ, विपिनले फेरि एकपल्ट खेल्न पाउने छन् । यसको आधार के भन्दा आफ्नो देब्रेहाते स्पिन बलिङको मद्दतले लगातार ६ खेल खेलिसकेका छन्, अब यो सिलसिला टुट्नेवाला छैन । उनले जारी एनपीएलका ६ खेलमा १ सय २६ बल फाल्दै ९ विकेट लिइसकेका छन् । त्यो भनेको समग्रमा २१ ओभर हो ।अझ त्यसमा दुई मेडन ओभर पनि समावेश छ । अनि १ सय २७ रन भने खर्चेका छन्, झन्डैझन्डै ६ को इकोनोमी रेट सहित । उनले यी सबै खेलमा एक न एक विकेट लिएकै छन्, खाली हात हुनुपरेको छैन । त्यसमध्ये चितवन राइनोजविरुद्ध नै उनको प्रदर्शन सबैभन्दा राम्रो रहेको छ, मात्र २१ रन दिएर ३ विकेट । उनले खाली कर्णाली याक्सको पहिलो खेल मात्र खेलेनन् । काठमाडौं गुर्खाजविरुद्ध उनले पहिलो पटक खेल्न पाए र त्यसमा आफूलाई प्रमाणित पनि गरे ।विपिनले कोरेको मीठो कथा आफैंमा स्वप्निल पनि छ । जस्तो, शिखर धवनले भारतका लागि पहिलो पटक वान डे खेल्दा उनी सानै थिए, मात्र दुई वर्षका । धवनभन्दा पाकिस्तानका सोहेल तनवीर त अझ पुराना खेलाडी हुन् । उनले खेल्न सुरु गर्दा विपिन जन्मेकै थिएनन् । दुवै नामी खेलाडी । भलै दुवैले अन्तर्राष्ट्रिय क्रिकेटबाट संन्यास लिइसके तर उनीहरूमा अझै दमचाहिँ उस्तै छ । संयोग कस्तो रह्यो भने विपिनले धवनसँग ड्रेसिङ रुम सेयर गर्न पाए ।धवन भारत फर्किसके पनि आफ्नो छाप भने छाडे । विपिनले त्यो सबै नजिकबाट हेर्ने मौका पाए । उनले भनेका छन्, धवन दाइसँग ब्रेकफास्ट र डिनरसँगै गर्दाको अनुभव नै बेग्लै । प्रशिक्षक ज्ञानेन्द्र मल्लले उनलाई काठमाडौं गुर्खाजविरुद्ध डेब्यु को मौका दिए । यी प्रशिक्षकले खेलअघि औपचारिक कुराकानीमा भनेका पनि थिए, विपिनको स्पिन बलिङमा केही न केही त छ । नभन्दै उनले काठमाडौं गुर्खाजका ओपनर माइकल लेभिटको विकेट पनि लिए । तर दुर्भाग्य, त्यो खेल भने कर्णालीले जितेन । चितवनविरुद्धको खेलमा भने विपिनले उत्कृष्ट नै प्रदर्शन गरे । उनले लिएका तीन विकेटमध्ये एक सिकार अरू कोही नभएर तनवीर थिए । त्यसैले उनी रहे, प्लेयर अफ द म्याच पनि । एक प्रकारले उनी एनपीएल इतिहासमै यस्तो अवार्ड जित्ने कान्छो खेलाडी बने । आखिरमा उनको उमेर हो, १६ वर्ष २ महिना हाराहारीका । उनले विराटनगर किंग्सविरुद्धको खेलमा मार्टिन गप्टिलको पनि विकेट लिए ।गप्टिल कुनै समय न्युजिल्यान्डका ओपनर थिए, उनी पनि विपिनकै सिकार बने । अझ लुम्बिनी लायन्सविरुद्धको खेलमा उनले बेन कटिङको विकेट पनि आफ्नो नाममा लेखाए । कटिङ आफ्नो समयका अस्ट्रेलियाली अलराउन्डर थिए । भनेपछि उनले लिएका विकेटको सूची बनाउँदा त्यसमा गप्टिल, तनवीर र कटिङ सबै परे । त्यसबाहेक पोखरा एजेन्जर्सका आन्द्रेस गौस, काठमाडौं गुर्खाजका माइकल लेभिटको विकेट पनि उनैले लिए । त्यसैले त जतिले उनको खेल हेरेका छन्, सबैले प्रशंसा मात्र गरिरहेका छन् । उनी आफैं भन्छन्, मेरो आत्मविश्वास प्रत्येक खेलबाट बढिरहेको छ ।विपिनका सिनियर साथी खेलाडी जिसन मक्सुद भन्छन्, विपिनमा धेरै क्षमता छ । आउने दिनमा उनको प्रदर्शन अझ राम्रो हुनेछ । ट्यालेन्ट हन्टमा छानिएर यसपल्टको एनपीएल खेल्ने उनी एक्ला खेलाडी भने होइनन् । वसन्त कार्कीले सुदूरपश्चिमका लागि खेले, सुदीप अर्यालले पोखरा एभेन्जर्सका लागि । तर सबै अर्थमा निर्णायक, सफल र सटीक भने विपिन सावित भइरहेका छन् । विश्वास गरौं, अबका दिनमा उनी अझ उपयोगी खेलाडी भएर निस्कने छन् ।"
डा रिजाललाई ॐ अस्पतालको सम्मान,"काठमाडौं (कास) नेपालका अग्रणी स्त्री तथा प्रसूति रोग विशेषज्ञ डा भोलाप्रसाद रिजाललाई काठमाडौंको चाबहिलस्थित ॐ हस्पिटलले गत शनिबार सम्मानित गरेको छ । डा रिजाललाई २८ औं वार्षिक साधारणसभाको अवसरमा ॐ अस्पतालले संस्थापक तथा संरक्षक बाट विशेष सम्मान गरेको हो । नेपाली कला, साहित्य, संगीत, फिल्म, समाज सेवा र सनातन धर्मको सेवामा प्रेरणादायी रूपमा सक्रिय डा रिजाललाई सम्मानित गर्न पाउँदा ॐ अस्पताल परिवार नै सम्मानित भएको अनुभूति गरिरहेको भन्दै अस्पतालका अध्यक्ष डा आनन्दप्रसाद श्रेष्ठले रिजालको आदर्शलाई निरन्तरता दिने बताए ।सम्मान कार्यक्रममा अस्पतालका मेडिकल डाइरेक्टर डा हरिश जोशीसहित अस्पतालका सञ्चालक तथा प्रमुख कार्यकारी अधिकृतले माला तथा खादा पहिर्याएर बधाई दिएका थिए । सम्मान ग्रहणपछि डा रिजालले अस्पतालको परिकल्पना, सुरुवाती दिनका संघर्षको स्मरण गर्दै भने, आजको ॐ अस्पताल देशले गर्व गर्न लायकको निजी क्षेत्रको स्वास्थ्य सेवा प्रदायक बनाउन अहोरात्र लागिपर्नु भएका सबैलाई धन्यवाद दिन चाहन्छु । उनले ॐ अस्पताल आफूले जन्माएको सन्तानसरह लाग्ने टिप्पणी गर्दै यस अस्पतालको हितमा सधैं साथ रहेको र भविष्यमा पनि रहिरहने जिकिर गरेका थिए ।२०४६ सालमा नेपालको स्वास्थ्य क्षेत्रमा निजी क्षेत्रबाट स्थापना भएको तत्कालीन ॐ नर्सिङ होम २०५२ सालदेखि ॐ हस्पिटल एन्ड रिसर्च सेन्टर प्रालिमा रूपान्तरण भएको थियो । अस्पतालले विगत ३५ वर्षदेखि गुणस्तरीय, आधुनिक र पहुँचयोग्य स्वास्थ्य सेवा प्रदान गर्दै आएको छ । डा रिजालले नेपालमा आधुनिक चिकित्सा क्षेत्रको स्तर वृद्धि गर्दै नयाँ पुस्ताका चिकित्सकलाई प्रेरणा तथा मार्गदर्शन दिनुका साथै हजारौं महिलाको जीवन रक्षा गरिसकेका छन् । उनले नेपालमा नै पहिलो पटक ॐ अस्पतालमा आईभीएफ सेन्टरको स्थापना गरी हजारौं निःसन्तान दम्पतीलाई वात्सल्य सुख प्रदान गरेका छन् भने ॐ हेल्थ फाउन्डेसनमार्फत नेपालका दुर्गम तथा अति विकट क्षेत्रमा स्वास्थ्य सेवाको पहुँच पुर्याएर अस्पतालको सामाजिक उत्तरदायित्वको आदर्शसमेत स्थापित गरेका हुन् ।"
सिलिगुडीचारआली र अमलेखगन्जलोथर पाइप लाइन ५४ महिनामा सक्ने सहमति,"(काठमाडौं)नेपाल आयल निगम र इन्डियन आयल कर्पोरेसन (आईओसी) को स्टेरिङ कमिटी बैठकले दुई पेट्रोलियम पाइप लाइन परियोजना ५४ महिनाभित्रै सक्ने सहमति गरेको छ । सिलिगुडीचारआली र अमलेखगन्जलोथर पेट्रोलियम पाइप लाइन उक्त अवधिभित्र सक्ने गरी काम थाल्ने सहमति भएको हो । मंगलबार काठमाडौंमा सुरु भएको बैठकले प्राविधिक तथ्यांक एकआपसमा आदानप्रदान गरी निर्माणका क्रममा कुनै समस्या आए तत्काल समाधान गर्ने सहमति पनि गरेको छ । निर्माण अवधिको गणना आजकै मितिदेखि सुरु भएको छ, निगमका प्रवक्ता मनोजकुमार ठाकुरले भने, बैठकले पाइप लाइन सञ्चालन र समस्या आए तत्काल समाधान गरेर बाटो देखाउने सहमति गरेको छ । उनका अनुसार पाइप लाइन बनाउने जग्गामा बाउन्ड्री चाँडै सक्ने र आईओसीलाई हस्तान्तरण गर्नेबारे छलफल भएको छ । निगमले हस्तान्तरण गरेलगत्तै आईओसी टेन्डरमा जानेछ, उनले भने ।दोस्रो चरणको पेट्रोलियम पाइप लाइन विस्तार गर्न भारतसँग १५ अर्बका दुई वटा पाइप लाइन र एउटा स्मार्ट ग्रिनफिल्ड टर्मिनल बनाउने सम्झौता भइसकेको छ । यी परियोजना भारतले अनुदानमै बनाइदिने गरी सम्झौता भइसकेको छ । भारतको सिलिगुडीदेखि नेपालको झापास्थित चारआलीसम्म ५० किमि लामो पेट्रोलियम पाइप लाइन र चारआलीमै १८ हजार ९ सय किलोलिटर क्षमताको स्माट ग्रिनफिल्ड टर्मिनल बनाइदिने सम्झौता भएको हो । झापामा निगमको करिब २३ बिघा जग्गा छ । पाइप लाइन बनेसँगै त्यहाँ पेट्रोल र डिजेल भण्डारण गरिनेछ । त्यस्तै, नेपालको अमलेखगन्जबाट चितवनको लोथरसम्म ६२ किमि लामो पेट्रोलियम पाइप लाइन परियोजना पनि बनाउने सम्झौता भएको छ । यो पाइप लाइन पनि भारतले अनुदानमै बनाइदिनेछ । स्टेरिङ कमिटीको यो दोस्रो बैठक हो । पहिलो बैठक २०२४ अक्टोबर १४ अक्टोबरमा अनलाइनमार्फत भएको थियो । निगमको इन्जिनियरिङ परियोजना तथा सूचना प्रविधि विभाग निर्देशक विनितमणि उपाध्यायले स्टेरिङ कमिटीको बैठक नियमित गर्ने सहमति भएको बताए । बैठकमा निगमका तर्फबाट नायब कार्यकारी निर्देशक वीरेन्द्र गोइत, नायब कार्यकारी निर्देशक दीपक बराल, इन्जिनियरिङ परियोजना तथा सूचना प्रविधि विभाग निर्देशक उपाध्यायलगायत सहभागी थिए । आईओसीका तर्फबाट नेपालका कन्ट्री म्यानेजर निरुपम रायजादासहित अनिरुद्ध थाटे, प्रवीनकुमार सहभागी थिए ।"
झापामा जग्गा विवादको असर आयोजनामा,"आयल निगमले पाइप लाइन परियोजना ५४ महिनाभित्रै निर्माण सक्ने लक्ष्य राखे पनि झापामा ढिलाइ हुने भएको छ । निगमलाई जग्गा बिक्री गरेका व्यक्तिले नै पुनः जग्गा हडप्ने प्रयास गरेपछि निर्माणमा ढिलाइ हुने भएको निगमले बताएको हो । जग्गा विवादको विषय अदालतमा प्रवेश भए पनि मुद्दा छिनोफानो हुन सकेको छैन । निगमका अनुसार जग्गा विवादको मुद्दाको पेसी सरेको सरै छ । झापामा आईओसीले अनुदानमै बनाइदिने सम्झौता भएको छ । दुई देशको प्रधानमन्त्रीस्तरीय सम्झौता हो । तर जग्गा विवाद टुंगो नलाग्दा ढिलाइ हुने संकेत देखिएको छ, निगम जग्गा व्यवस्थापन समिति संयोजक प्रदीप यादवले भने, स्थानीय जनप्रतिनिधि, प्रशासनको रोहोबरमा नापी कार्यालय झापाको प्राविधिकले नापजाँच गरेर जग्गाको विषयमा प्रस्ट पारिसकेको छ । अब अदालतको आदेशको पर्खाइमा छौं । इन्धन भण्डारण विस्तार गर्ने योजनासहित निगमले ०७४ मा झापाको मेचीनगर नगरपालिका१३ मा २३ बिघा ३ कट्टा १३ धुर जग्गा किनेको थियो । उक्त जग्गामध्ये स्थानीय छत्रबहादुर कार्की र रिता कार्कीले २ बिघा जग्गा हडप्ने प्रयास गरेको निगमले जनाएको छ । झापामा खरिद गरिएको जग्गाको लालपुर्जा भए पनि फिल्डमा दुई बिघा कम भेटिएको थियो । त्यसपछि निगमको जग्गा संरक्षण तथा यकिन गर्न उपनिर्देशक प्रदीपकुमार यादवको संयोजकत्वमा जग्गा व्यवस्थापन समिति गठन भएको थियो । समितिले नापी कार्यालय र प्रशासन गुहारेको थियो । नापीको टोलीले फागुन ३० मा जग्गा नापजाँच गरी पुर्जाअनुसारकै जग्गा फिल्डमा पुर्याइदिने काम गरेको थियो । नापीले अपुग भनेर निगमको स्वामित्वमा ल्याइएको २ बिघा छत्रबहादुर कार्की र रिता कार्कीले निगमलाई बिक्री गरेको जग्गा भएको नापी कार्यालयले जनाएको छ ।निगमले दुई जनाको संयुक्त कित्ताको ८ बिघामध्ये ५ बिघा किनेको थियो । तर जग्गा नापचाँज गर्दा ३ बिघा मात्रै पाएको थियो । त्यसपछि विवाद उत्पन्न भएको हो । जिल्ला प्रशासन, नापी कार्यालय र स्थानीय जनप्रतिनिधिको रोहबरमा लालपुर्जाअनुसारको जग्गा संरक्षण गर्न थालेपछि छत्रबहादुर र रिता कार्कीले हकदाबी गर्दै मुद्दा दायर गरेका थिए । गत चैत ६ मा जिल्ला अदालत झापाले निगमलाई जग्गामा कुनै संरचना नबनाउन अन्तरिम आदेश दिएको थियो । साउन २९ मा बहसका लागि पेसी तोकिएको थियो । त्यसपछि भदौ दोस्रो जिल्ला अदालत झापाले पुनः नापजाँच गर्न आदेश दिएको थियो । जिल्ला न्यायाधीश तेजबहादुर खड्काको इजलासले पुराना धनी छत्रबहादुर कार्की र उनकी बहिनी रिताले हकदाबी गरेको कित्ता नम्बर १४० को १ बिघा १० कट्टा र कित्ता नम्बर १२६६ मा पर्ने १९ कट्टामध्ये ७ कट्टा जमिन र निगम स्वामित्वमा रहेको थप २० वटा कित्तामा रहेको सबै जग्गाको पुनः नापजाँच आदेश दिएको छ । विवाद दुइटा कित्तामा भए पनि अदालतले सबै २० कित्ता जग्गा नाप्न आदेश दिएको थियो । जिल्ला अदालतको रोहबर र प्रहरी प्रशासन, मालपोत तथा नापी अधिकृतको समन्वयमा असोज ५ मा नापजाँच भएको थियो । जग्गाको नापजाँच गरे पनि विवाद समाधान हुन सकेन । त्यसपछि कात्तिक १० मा डिजिटल प्रविधिबाट नापचाँज भएको थियो । डिजिटल प्रविधिबाट नापचाँज गरिएको प्रतिवेदन कात्तिक १४ मा अदालतमा पेस गरियो ।त्यसपछि अदालतले कात्तिक १७ का लागि पेसी तोक्यो, पछि रद्द गरेर मंसिर २४ गते राखियो । फेरि सारेर पुस ३ का लागि पेसी तोकेको छ, निगमका एक अधिकारीले भने, नापजाँचको प्रतिवेदन समयमै पेस गरिए पनि पेसी सरेकै सरै छ । यसले परियोजनामा समेत असर गरेको छ ।"
औद्योगिक क्षेत्रमा बिजुली कटौती,"(काठमाडौं)नेपाल विद्युत् प्राधिकरणले औद्योगिक क्षेत्रमा विद्युत् कटौती थालेको छ । हिउँदमा आन्तरिक उत्पादनले माग नधान्ने र भारतले साँझको समय (पिक आवर) मा आयात गर्न नदिएको जनाउँदै प्राधिकरणले औद्योगिक क्षेत्रमा साँझ ५ बजेदेखि ९ बजेसम्म विद्युत् कटौती थालेको हो । हिउँदमा खोला तथा नदीमा पानी घट्दा नदी प्रवाही (आरओआर) जलविद्युत् आयोजनाहरूको उत्पादन क्षमता एक तिहाइ घट्ने गरेको छ । चिसोका कारण यही समयमा विद्युत्को माग बढ्छ । हिउँदको माग र आपूर्ति व्यवस्थापन गर्न भारतबाट विद्युत् आयात गर्नुपर्ने हुन्छ । भारतबाट अहिले दैनिक ५० देखि १ सय मेगावाटसम्म बिजुली आयात गरिरहेको प्राधिकरणले जनाएको छ ।४५६ मेगावाटको माथिल्लो तामाकोशीबाट उत्पादन बन्द हुँदा विद्युत् व्यवस्थापनमा समस्या भइरहेको प्राधिकरणका कार्यकारी निर्देशक कुलमान घिसिङ बताउँछन् । गत असोज ११ र १२ को वर्षाले माथिल्लो तामाकोशीका संरचनामा क्षति पुर्याएको थियो । पिक समयमा आयात अनुमति पाएका छैनौं । माथिल्लो तामाकोशी सञ्चालनमा रहेको भए दिउँसो बढी आयात गरी तामाकोशीको जलाशयमा पानी जम्मा गरी पिक समयमा चलाउन सकिन्थ्यो, घिसिङले भने भने, आयोजना नचलेसम्म औद्योगिक क्षेत्रमा पिक समयमा विद्युत् केही कटौती गर्नुपर्ने अवस्था छ । यो आयोजनाबाट आगामी पुस १० भित्र उत्पादन सुरु गर्ने प्राधिकरणको तयारी रहेको घिसिङले बताए । पिक आवरमा अन्य ग्राहकको विद्युत् आपूर्ति भने कटौती नहुने उनले जानकारी दिए ।भारतको केन्द्रीय विद्युत् प्राधिकरणले नेपाल विद्युत् प्राधिकरणलाई आगामी चैत २ (१५ मार्च २०२५) सम्म ढल्केबरमुजफ्फपुर ४०० केभी अन्तरदेशीय प्रसारण लाइनमार्फत ६०० मेगावाट र टनकपुरमहेन्द्रनगर १३२ केभी प्रसारण लाइनबाट ५४ मेगावाट गरी दैनिक ६५४ मेगावाटसम्म विद्युत् आयात अनुमति दिएको छ । तर, पिक आवर (साँझ ५ देखि रातको ९ बजे) सम्म भने विद्युत् आयात गर्न नपाउने व्यवस्था छ । त्यसपछि चैत ३ देखि आगामी असार १६ सम्म (१६ मार्च३० जुन २०२५)सम्म सोलार आवर अर्थात बिहान ६ बजेदेखि साँझ ६ बजेसम्म मात्र आयात गर्न पाउने स्वीकृति दिइएको छ । गत शुक्रबार ढल्केबरनवलपुर १३२ केभी प्रसारण लाइनको तार (कन्डक्टर) चुँडिँदा ढल्केबर पश्चिमका बारा र पर्सा औद्योगिक करिडोरमा विद्युत् आपूर्ति प्रभावित भएको थियो । उक्त लाइनको मर्मत गरी सोमबार दिउँसोदेखि सञ्चालनमा ल्याइएको छ । यसैगरी, दार्चुलाको चमेलियादेखि कैलालीको अत्तरियासम्मको १३२ केभी प्रसारण लाइनअन्तर्गत बैतडी खोचलेक भन्ने स्थानमा रूख ढलेर एउटा सर्किटमा क्षति पुगेको छ । उक्त लाइनको मर्मत भइरहेको प्राधिकरणले जनाएको छ ।"
सरकारले ल्यायो पानीजहाज सञ्चालनसम्बन्धी विधेयक,"(काठमाडौं)सरकारले पानीजहाज (सञ्चालन तथा व्यवस्थापन) सम्बन्धी विधेयक राष्ट्रिय सभामा दर्ता गराएको छ । विधेयकमा जलमार्ग रुट निर्धारण, अनुमति र प्रयोगसम्बन्धी प्रावधान राखिएको छ । पानीजहाज कार्यालयको व्यवस्था, सेवा सञ्चालन, पानीजहाजको दर्ता, स्वामित्व, पानीजहाजलाई राष्ट्रियताको प्रमाणपत्र प्रदान गर्ने, नेपालको झन्डा प्रयोग गर्नेलगायत विषयहरू विधेयकमा समेटिएको छ ।२०२७ सालमा बनेको पानीजहाजसम्बन्धी तीन वटा कानुनहरू नेपालको व्यापारिक पानीजहाजको झन्डासम्बन्धी ऐन, पानीजहाज दर्ता ऐन र नेपाल पानीजहाज (प्रमाणपत्र र रोजनामचा) ऐनलाई प्रस्तावित नयाँ ऐनले विस्थापन गर्नेछ । नयाँ कानुन आएपछि आन्तरिक जलमार्गमा पानीजहाज सञ्चालन व्यवस्थित हुने तथा समुद्रमा नेपाली ध्वजावाहक पानीजहाज सञ्चालन सम्भव हुने अपेक्षा छ ।पुरानो कानुन आएयता दर्जनौं अन्तर्राष्ट्रिय महासन्धिहरू लागू भइसकेको र ती प्रावधान पुरानो ऐनले नसमेटेकाले नयाँ ऐनको प्रस्ताव गरिएको भौतिक पूर्वाधार तथा यातायात मन्त्रालयले विधेयकमा उल्लेख गरेको छ । नेपालभित्रकै विभिन्न नदी तथा तालमा विभिन्न क्षमताका जलयानहरू सञ्चालनमा आइरहेकाले त्यसको नियमन र व्यवस्थापनका लागि पनि नयाँ कानुन आवश्यक रहेको विधेयकमा भनिएको छ । अघिल्लो पटक प्रधानमन्त्री भएका बेला केपी शर्मा ओलीले नेपालमा पानीजहाज चलाउने योजना सार्वजनिक गरेका थिए । ओली प्रधानमन्त्री रहेका बेला २०७५ फागुन २ मो ललितपुरको एकान्तकुनामा पानीजहाज कार्यालय स्थापना नै गरिएको थियो । समुद्रसँग नजोडिएको भूपरिवेष्टित देशमा पानीजहाजको चर्चालाई एक थरीले व्यंग्य पनि गर्दै आएका छन् । प्रधानमन्त्री ओलीले भने त्यसलाई देशको विकास र समृद्धिसँग जोडेर व्याख्या गर्दै आएका छन् ।"
अमेरिकी डलरमा हरेक दिन नयाँ रेकर्ड,"(काठमाडौं)नेपाल राष्ट्र बैंकले बुधबारका लागि एक अमेरिकी डलरको विनिमय दर १३६१४ रुपैयाँ (बिक्री दर) तोकेको छ । यो हालसम्मकै उच्च हो ।पछिल्ला साता अमेरिकी डलरको तुलनामा नेपाली रुपैयाँ निरन्तर कमजोर बन्दै आएको छ । सोही कारण डलरको विनिमय दरले हरेक दिन नयाँ रेकर्ड बनाउँदै आएको हो । गत सोमबार एक अमेरिकी डलरको विनिमय दर १३५९७ रुपैयाँ थियो । मंगलबार बढेर १३६०९ रुपैयाँ पुग्यो भने बुधबार थप बढेर १३६१४ रुपैयाँ पुगेको राष्ट्र बैंकले जनाएको छ । बुधबारका लागि एक अमेरिकी डलरको खरिद मूल्य भने १३५५४ रुपैयाँ तोकिएको छ ।राष्ट्र बैंकका अनुसार गत कात्तिक मसान्तमा अमेरिकी डलरसँग नेपाली रुपैयाँ १०२ प्रतिशतले अवमूल्यन भएको छ । गत वर्षको सोही अवधिमा नेपाली रुपैयाँ ११८ प्रतिशतले अवमूल्यन भएको थियो । गत कात्तिक मसान्तमा अमेरिकी डलर एकको खरिद विनिमय दर १३४७४ रुपैयाँ पुगेको छ । गत असार मसान्तमा उक्त विनिमय दर १३३३६ रुपैयाँ रहेको थियो ।अमेरिकी डलरको भाउ बढोस् वा घटोस्, त्यसको प्रत्यक्ष असर नेपाली रुपैयाँमा पर्दैन । तर डलरको भाउमा आएको उतारचढावले भारतीय मुद्रा (भारु) प्रत्यक्ष प्रभावित हुने र त्यसको असरले नेपाली मुद्रा बलियो वा कमजोर हुने गरेको छ । नेरु र भारुबीच स्थिर विनिमय दर छ । नेपालको कुल वैदेशिक व्यापारको ठूलो हिस्सा भारतमा निर्भर छ । यसकारण भारुको विनिमय दर घटबढ भएपछि नेरु पनि प्रभावित हुन्छ । मंगलबार राति साढे ८ बजे (नेपाली समय) सम्म एक अमेरिकी डलरको विनिमय दर भारु ८४९१ पुगेको छ । पछिल्ला केही सातायता डलरको तुलनामा भारु पनि निरन्तर अवमूल्यन हुँदै आएको छ । पछिल्ला दिनमा विश्व बजारमा डलरको माग बढिरहेकाले भाउ पनि बढेको हो । अमेरिकी रिपब्लिकन नेता डोनाल्ड ट्रम्प राष्ट्रपति बनेसँगै अमेरिकी डलर निरन्तरजसो उकालो लागिरहेको छ ।ट्रम्पले आफ्नो चुनावी घोषणापत्रमा अमेरिकी डलरलाई पुनः रिजर्भ करेन्सीका रूपमा विकसित गर्ने उल्लेख गरेका छन् । उनी फेरि राष्ट्रपति निर्वाचित भएकाले डलरप्रति लगानीकर्ता आकर्षित भएको जानकारहरू बताउँछन् । आगामी जनवरीमा राष्ट्रपतिको कार्यभार सम्हालेपछि ट्रम्पले डलरबारे कस्तो नीति लिन्छन्, त्यसका आधारमा यसको भाउ अझै बढ्ने वा घट्ने निश्चित हुने जानकारहरूको भनाइ छ ।डलर बलियो बन्दा नेपाललाई लाभ पनि हुन्छ । हालको अवस्थामा सबैभन्दा बढी फाइदा रेमिट्यान्स आप्रवाहमा पर्छ । डलर बलियो हुँदा एकातिर रेमिट्यान्स आप्रवाह (मुलुक भित्रिने रकम) बढ्छ भने अर्कोतिर रेमिट्यान्स पठाउनेको संख्या पनि तीव्र हुन्छ । डलर बढेको समयमा फाइदा पुग्ने भएकाले विदेशमा रहेका नेपालीले ठूलो मात्रामा रेमिट्यान्स पठाउँछन् । डलर बलियो हुँदा प्रत्यक्ष वैदेशिक लगानी (एफडीआई) मा पनि सकारात्मक प्रभाव पर्छ ।रेमिट्यान्स र एफडीआईमा आएको सुधारले मुलुकको भुक्तानी सन्तुलन बचतमा राख्न ठूलो मद्दत पुग्छ । अहिले रेमिट्यान्स बढिरहनुको एउटा कारण अमेरिकी डलर बलियो हुनु पनि भएको जानकार बताउँछन् । असोज र कात्तिक दसैं र तिहारको महिना भएकाले डलरको भाउ बढ्दा नेपाल आउने रेमिट्यान्स आप्रवाहमा सकारात्मक प्रभाव परेको उनीहरूको अनुमान छ । तर, गत कात्तिकमा नेपाल आउने रेमिट्यान्सको वृद्धिदरमा कमी आएको छ । नेपालले पर्यटन र निर्यातमा राम्रो सुधार गरेर पनि डलर बलियो हुनुको लाभ लिन सक्थ्यो । अहिले न त पर्यटक अपेक्षित रूपमा बढाउन सकिएको छ, न त निर्यात नै बढाउने सम्भावना छ । यसकारण डलर बलियो भएको लाभ नेपालले खासै लिन नसकेको जानकार बताउँछन् ।डलरको भाउ बढ्दा सबैभन्दा बढी नोक्सानी वस्तु तथा सेवाको आयातबापतको भुक्तानीमा हुन्छ । यद्यपि पछिल्ला महिनामा आयात धेरै बढ्न नसकेकाले त्यसबापत भुक्तानी गर्नुपर्ने दायित्व त्यति बढेको छैन । यस्तै, डलरको मूल्य बढ्दा विदेश अध्ययन, भ्रमण, स्वास्थ्य उपचारमा धेरै रकम खर्चिनुपर्ने हुन्छ । विदेशी लगानी फिर्ता, विदेशी लगानीको लाभांश वितरणलगायतमा पनि धेरै रकम खर्चिनुपर्ने हुन्छ । त्यो नेपालका लागि नोक्सानी हो ।"
लोभिजिबिलिटी र राति पनि राजविराजमा उडान हुने,"(काठमाडौं)पाइलटलाई दृश्यमा सघाउने १३ करोड रुपैयाँको उपकरण जडान भएसँगै अब राजविराज विमानस्थलमा खराब मौसम र रात्रिकालीन समयमा पनि जहाज उडानअवतरण गराउन मिल्ने भएको छ । राजविराजमा यसअघि न्यूनतम ५ हजार मिटर भिजिबिलिटी हुँदा मात्रै उडान हुने गरेको थियो । अब न्यूनतम २ हजार मिटर भिजिबिलिटी भएको अवस्थामा पनि जहाज अवतरण गर्न सकिनेछ ।नेपाल नागरिक उड्डयन प्राधिकरणले २ वर्षअघि राजविराज विमानस्थलमा खराब मौसम अनि रात्रिकालीन समयमा उडान गराउन जहाजलाई आवश्यक पर्ने दृश्यात्मक उपकरणहरू (भिजिवल एड) जडान थालेको थियो । सबै उपकरण जडान भएपछि शुक्रबार काठमाडौंबाट नियमित उडानमा जनकपुर पुगेको बुद्ध एयरको एटीआर विमानले त्यहाँबाट राजविराज पुगेर ती उपकरण तथा प्रणालीको सटीकताको परीक्षण गरेको थियो । जनकपुरबाट बुद्ध एयरको खाली एटीआर७२ विमान लिएर गएका प्रशिक्षक पाइलट मनोज केसी र क्याप्टेन सिद्धार्थबहादुर सिंहले परीक्षण उडान गरेर प्राविधिक प्रतिवेदन बुझाएपछि सोमबार रातिदेखि राजविराज विमानस्थलमा रात्रिकालीन उडान गर्न सकिने भएको हो । रात्रिकालीन उडान गर्न सकिने यो नेपालको १० औं विमानस्थल भएको छ । रात्रिकालीन उडान सुविधा यसअघि काठमाडौंस्थित त्रिभुवन अन्तर्राष्ट्रिय विमानस्थल, पोखरा अन्तर्राष्ट्रिय विमानस्थल, भैरहवास्थित गौतम बुद्ध अन्तर्राष्ट्रिय विमानस्थल, धनगढी, नेपालगन्ज, सिमरा, जनकपुर, विराटनगर र चन्द्रगढीमा थियो । कठिन मौसम र कम दृश्य (भिजिबिलिटी) मा जहाजलाई सघाउने भिजुअल एडको कन्ट्रोल सिस्टम विमानस्थलको टावरमा राखिएको छ । संस्कृति, पर्यटन तथा नागरिक उड्डयनमन्त्री बद्री पाण्डेले सोमबार स्विच थिचेर उद्घाटन गरेका थिए । भिजिबिलिटी घट्दा उडान नहुने चिन्ता हटेपछि जिल्लामा पर्यटकको आगमन बढ्ने पर्यटनमन्त्री पाण्डेले बताए । प्राधिकरणका महानिर्देशक प्रदीप अधिकारीले अब सुर्खेतमा पनि भिजुअल एड प्रणाली जडान हुन लागेको जानकारी दिए । प्राधिकरणका निर्देशक सुनीलकुमार कुशवाहका अनुसार १३ करोड ६० लाख रुपैयाँ लागतमा बेल्जियमबाट राजविराज विमानस्थलकै लागि डिजाइन गरिएका धावनमार्गको किनारा संकेत गर्ने रनवे एज लाइट, धावनमार्ग र एप्रोन जोड्ने ट्याक्सीवे लाइट, जहाजलाई अवतरणमा संकेत गर्ने थ्रेसहोल्ड लाइट जडान गरिएको छ । यस्तै, इन्स्ट्रुमेन्ट फ्लाइट ल्यान्डिङ सिस्टमअन्तर्गत रिक्वाइर्ड न्याभिगेसन पर्फर्मेन्स भूउपग्रहमा आधारित अप्रोच प्रणालीलाई सघाउने प्रिसिजन एप्रोच पाथ इन्डिकेटर लाइट जडान भएका छन् । २०१६ सालमा स्थापना भएको राजविराज विमानस्थलमा ०५२ सालपछि उडान नियमित हुन सकेको थिएन । प्राधिकरणले रात्रिकालीन उडानमा सघाउने प्रणाली जडान गर्नुअघि ३० करोड हाराहारी थप लगानी गरेर कच्ची धावनमार्गको सुधार गर्दै १५ सय मिटर लामो धावनमार्ग पक्की बनाउनेदेखि एप्रोन, ट्याक्सीवे, टर्मिनल भवनलगायत सुविधा थपेको थियो । त्यसपछि काठमाडौं ओहोरदोहोर गर्न जनकपुर र विराटनगर आउजाउ गर्ने यात्रुहरू यो विमानस्थल हुँदै उड्न थालेका थिए । पूर्वाधार विस्तारपछि ०७५ असारदेखि राजविराजमा श्री एयरलाइन्सले सीआरजे विमानबाट उडान सुरु गरेको थियो । प्राधिकरणका सहप्रवक्ता ज्ञानेन्द्र भुलका अनुसार अहिले यहाँ बुद्ध एयरले दैनिक एउटा उडान गर्दै आएको छ । बुद्धले नै अब रात्रिकालीन दोस्रो उडान गर्ने योजना छ । हिउँदयाममा कम भिजिबिलिटीका कारण उडान डिले हुने र रद्द हुने समस्याबाट मुक्त भएसँगै राजविराज विमानस्थल हुँदै कोशीटप्पु, चतरा, छिन्नमस्तालगायत पर्यटकीय क्षेत्रमा चहलपहल बढ्ने अपेक्षा रहेको जनमत पार्टीका अध्यक्ष एवं सप्तरी२ का सांसद सीके राउतले बताए ।"
अमेरिका बस्ने ६० प्रतिशत नेपालीले पठाउँछन् रेमिट्यान्स,"(काठमाडौं) पछिल्लो डेढ दशकमा अमेरिकामा नेपालीको संख्या ६० प्रतिशतले बढेको र तीमध्ये करिब ६० प्रतिशतले नेपालमा रेमिट्यान्स पठाउने गरेको एक अध्ययनले देखाएको छ । थिंक ट्यांक संस्था सर्वाङ्गीण विकास अध्ययन केन्द्र (आईआईडीएस) ले मंगलबार सार्वजनिक गरेको अध्ययन प्रतिवेदनले अमेरिका बस्ने नेपालीको ठूलो हिस्साले नियमित रेमिट्यान्स पठाउने गरेको देखाएको हो । आईआईडीएसले नेपाली माइग्रान्ट ड्रिम्स इन द अमेरिकन ल्यान्डस्केप ः एन एक्सप्लोरेसन अफ द नेपाली डायस्पोरा इन द युनाइटेड स्टेट्स अध्ययन प्रतिवेदन सार्वजनिक गरेको हो । प्रतिवेदनअनुसार अमेरिकाबाट सन् २०२३ मा १२८ अर्ब डलर रेमिट्यान्स नेपाल भित्रिएको थियो । यो नेपालको कुल रेमिट्यान्सको १२ प्रतिशत हो । रेमिट्यान्स आप्रवाहका लागि नेपालका मुख्य स्रोत साउदी अरबिया, मलेसिया, भारत, कतार र अमेरिका हुन् । १२ सय नेपालीमाझ हामीले सर्वेक्षण गरेका थियौं, प्रतिवेदनका लेखकमध्ये एक अरुणराज जोशीले भने, हाम्रो नतिजा अमेरिकी जनगणनाको नतिजासँग मेल खाएको हुँदा यसले अमेरिकाका नेपालीहरूको आर्थिकसामाजिक वास्तविकताको एउटा प्रतिबिम्ब प्रस्तुत गर्छ । अमेरिकाको नेपाली डायस्पोराले नेपाल पठाउने वार्षिक औसत रेमिट्यान्स ८ हजार ६ सय ६६ डलर रहेको अध्ययनले देखाएको छ । त्यहाँका करिब २ लाख नेपालीमध्ये ५९६ प्रतिशतले नियमित रेमिट्यान्स पठाउने र ४०४ प्रतिशतले कुनै पनि रकम नपठाउने गरेको पनि अध्ययनमा उल्लेख छ । त्यहाँका करिब २० प्रतिशत नेपालीको वार्षिक आय शून्य डलरदेखि १५ हजार डलरसम्म रहेको, १२ प्रतिशतको आय १५ हजारदेखि ३० हजार डलर, ७४५ प्रतिशतको आय ४५ हजारदेखि ६० हजार, ७ प्रतिशतको ७५ हजारदेखि ९० हजार डलर र २ प्रतिशतको आम्दानी वार्षिक १ लाख ३५ हजारदेखि १ लाख ५० हजार डलर छ । अमेरिकाबाट रेमिट्यान्स रकम तुलनात्मक रूपमा कम भए पनि प्रतिव्यक्ति योगदान भने अन्य देशको तुलनामा उच्च रहेको अध्ययनको मुख्य निचोड छ । कतारबाट पठाइने प्रतिव्यक्ति रेमिट्यान्स औसतमा वार्षिक ४ हजार ३ सय २७ डलर छ भने साउदी अरेबियाबाट ३ हजार ३ सय ६१ डलर र मलेसियाबाट २ हजार ८ सय ७६ डलर मात्र छ । सबैभन्दा धेरै आप्रवासी कामदार रहेको यूएईबाट नेपाल आउने औसत प्रतिव्यक्ति रेमिट्यान्स ३ हजार ८ सय १ डलर छ । अमेरिकाबाट पठाइने प्रतिव्यक्ति रेमिट्यान्स कतारको भन्दा १५१ गुणा, साउदी अरेबियाको भन्दा १९५ गुणा, मलेसियाको भन्दा २२८ गुणाले बढी छ, रिपोर्ट सार्वजनिक गर्ने क्रममा अध्ययन प्रतिवेदनका लेखक विभव प्रधानले भने, नेपाल भित्रिने कुल रेमिट्यान्समा अमेरिकाबाट आउने रेमिट्यान्सको योगदान करिब ११६२ प्रतिशत छ । अमेरिकाका ६३ प्रतिशत नेपालीले अनौपचारिक च्यानलबाट पनि परिवारजनलाई रकम पठाउने गरेको अध्ययनमा उल्लेख छ । अमेरिकामा ८० हजारभन्दा धेरै आम्दानी गर्ने ७०६ प्रतिशत नेपालीले १० हजारभन्दा कम रेमिट्यान्स पठाउने गरेका छन् भने २१ प्रतिशतले १० हजारदेखि ३० हजार डलर र १२ प्रतिशतले मात्रै ७० हजारभन्दा बढी रेमिट्यान्स पठाउने गरेका छन् ।अमेरिकाका नेपालीमध्ये १३२ प्रतिशतले नेपालमा र ९५ प्रतिशतले अमेरिकामा लगानी गर्ने गरेको देखिन्छ । त्यसमध्ये ५५६ प्रतिशतले नेपालको घरजग्गा क्षेत्रमा, ३५२ प्रतिशतले बैंक तथा वित्तीय क्षेत्र, २०४ प्रतिशतले जलविद्युत् तथा स्वच्छ ऊर्जा, ११ प्रतिशतले पर्यटन, ७४ प्रतिशतले शिक्षा तथा कृषि र ६५ प्रतिशतले सूचना प्रविधि एवं मिडिया क्षेत्रमा लगानी गर्ने गरेका छन् । अधिकांशले काठमाडौंमा लगानी गर्ने भएकाले यहाँको घरजग्गाको मूल्य अकासिनुको एउटा कारण हुन सक्छ, लेखक प्रधानले भने । अध्ययनमा सहभागीमध्ये ५८२ प्रतिशतले नेपालबाट अमेरिका जाँदा १० हजार डलरभन्दा कम खर्च गरेको बताएका थिए भने ७५ प्रतिशतले ५० हजारभन्दा बढी खर्च गरेर अमेरिका आएको प्रतिक्रिया दिएका थिए । आप्रवासनका सन्दर्भमा नेपालमा कति रेमिट्यान्स भित्रिन्छ भन्नेमा धेरै चर्चा भए पनि नेपालबाट बाहिरिने रकममा समेत चासो दिनुपर्ने अध्ययनमा उल्लेख छ । गत वर्ष मात्रै वैदेशिक अध्ययनका लागि १ लाख १२ हजार विद्यार्थीले नो अब्जेक्सन लेटर लिएका थिए भने विदेशिएका विद्यार्थीले १२५ अर्ब रुपैयाँ विदेश लगेका थिए । यस सर्वेक्षणमा पनि सबैभन्दा धेरै ५८ प्रतिशतले प्रमुख रूपमा शैक्षिक अवसरको खोजी वा उच्च शिक्षाका लागि अमेरिका आएको बताएका थिए । अमेरिकामा रहेका एकतिहाइ अर्थात् ३५ प्रतिशत प्रवासी नेपाली प्रविधि क्षेत्रमा आबद्ध छन् भने १६ प्रतिशत स्वास्थ्य क्षेत्र, ८ प्रतिशत वित्त, ७ प्रतिशत शिक्षा, ७ प्रतिशत फुड तथा होटल सेवा क्षेत्रमा कार्यरत छन् ।"
मर्स्याङ्दी करिडोर प्रसारण लाइन,"(काठमाडौं)मर्स्याङ्दी करिडोर २२० केभी प्रसारण लाइन आयोजनाअन्तर्गत लमजुङको उदीपुर सबस्टेसन, तनहुँको आँबुखैरनीस्थित मार्कीचोक हुँदै चितवनको भरतपुर महानगरपालिका आँपटारीस्थित नयाँ भरतपुर सबस्टेसनसम्मको प्रसारण लाइन निर्माणले गति लिएको छ । मर्स्याङ्दी, दोर्दी तथा त्रिशूली नदी र ती नदीका सहायक खोलामा निर्मित एवं निर्माणाधीन निजी क्षेत्रका जलविद्युत् आयोजनाले उदीपुरमार्कीचोकभरतपुर प्रसारण लाइन खण्डको सबकन्ट्र्याक लिएर निर्माण अगाडि बढाइएका छन् । उक्त खण्ड आगामी जेठभित्र निर्माण सक्ने गरी काम अगाडि बढाइएको छ ।उदीपुरमार्कीचोकभरतपुर प्रसारण लाइन खण्डको ठेक्का लिएको चिनियाँ कम्पनी पिङगाओ ग्रुप अफ कम्पनीले छनोट गरेको सब कन्ट्र्याक्टरबाट समयमै काम सम्पन्न गरी लाइन सञ्चालनमा ल्याउने अवस्था नदेखिएपछि निजी क्षेत्रका जलविद्युत् आयोजनाहरूले आफैं सबकन्ट्र्याक लिएर निर्माण अगाडि बढाएका हुन् । यसमा मर्स्याङ्दी, दोर्दी तथा त्रिशूली नदी र ती नदीहरूका सहायक खोलामा जलविद्युत् निर्माण गरी सञ्चालनमा रहेका ७ र निर्माणाधीन ७ गरी १४ जलविद्युत् आयोजनाको सहभागिता छ । उदीपुरमार्कीचोकभरतपुर प्रसारण लाइन खण्ड निर्माण सम्पन्न भई सञ्चालनमा आएपछि मात्र उक्त नदी र खोलाहरूमा निर्माणाधीन जलविद्युत् आयोजनाहरूको वर्षायामको विद्युत् पूर्ण रूपमा राष्ट्रिय प्रसारण लाइनमा प्रवाह हुने अवस्था छ ।तनहुँ र चितवनमा निर्माण भइरहेको प्रसारण लाइनको अनुगमन गरी नेपाल विद्युत् प्राधिकरणका कार्यकारी निर्देशक कुलमान घिसिङले मंगलबार आगामी जेठभित्र काम सम्पन्न गर्न संस्थाका तर्फबाट आवश्यक सहयोग र सहजीकरण गर्ने बताए । मर्स्याङ्दी, दोर्दी तथा त्रिशूली नदी र ती नदीका सहायक खोलामा वर्षायाममा उत्पादित विद्युत् प्रवाहका लागि उदीपुरमार्कीचोकभरतपुर प्रसारण लाइन खण्ड महत्त्वपूर्ण रहेकाले जनशक्ति थप गरी निर्माण सम्पन्न गर्न उनले निर्माण व्यवसायीलाई निर्देशन दिए ।प्रसारण लाइनमा पर्ने वन क्षेत्रको जग्गा प्रयोग, रुख कटान, जग्गा प्राप्ति र मार्गधिकारमा रहेका समस्या समाधान गरी निर्माणस्थल उपलब्ध गराउन आयोजना व्यवस्थापनलाई उनले निर्देशन दिए । डिभिजन वन कार्यालय चितवन र तनहुँका प्रमुखलाई फोन गरी उनले वन क्षेत्रको जग्गा प्रयोग र रुख कटानमा स्वीकृति प्रक्रियामा सहजीकरण गरिदिएर महत्त्वपूर्ण प्रसारण लाइनको निर्माण जतिसक्दो छिट्टो सम्पन्न गर्न आवश्यक सहयोग गरिदिन अनुरोध गरे ।उदीपुरमार्कीचोक ४० किलोमिटर प्रसारण लाइन खण्डमा ११६ वटा टावर निर्माण गर्नुपर्नेछ । त्यसमध्ये ९० वटा टावरको जग हालिएको छ । मार्कीचोकभरतपुर २८ किलोमिटर प्रसारण लाइन खण्डमा ८३ वटा टावर निर्माण गर्नुपर्नेछ । यसमध्ये ३८ वटा टावरको जग हालिएको छ । हाल ६ ठाउँमा काम भइरहेको छ । टावर पार्ट्स, कन्डक्टर (तार) लगायतका सम्पूर्ण उपकरण तथा निर्माण सामग्री आपूर्ति भइसकेको छ ।उदीपुरबाट गोरखा, तनहुँ हुँदै नयाँ भरतपुरसम्मको प्रसारण लाइन निर्माणका लागि ६९६९ हेक्टर वन क्षेत्रको जग्गा प्रयोग गर्नुपर्नेछ । त्यहाँ रहेका १० हजार २ सय २५ रुख कटान गर्नुपर्नेछ । वन क्षेत्रको जग्गा प्रयोग र रुख कटान स्वीकृति सम्पूर्ण प्रक्रिया पूरा गरी केही ठाउँमा कटान सुरु भइसकेको आयोजना प्रमुख नारायण रेग्मीले बताए । टावर प्याडका लागि निजी जग्गा अधिग्रहण भइसकेको र मार्गधिकारमा पर्ने जग्गा तथा संरचनाको क्षतिपूर्ति निर्धारणको प्रक्रिया अघि बढिसकेको प्रमुख रेग्मीले उल्लेख गरे । प्रसारण लाइन समयमा नबने राज्यलाई नै ठूलो नोक्सानी हुने देखिएपछि मर्स्याङ्दी र त्रिशूली नदी करिडोरका जलविद्युत् प्रवर्द्धकहरूको अग्रसरता एवं सहमतिमा सबकन्ट्र्याक लिएर निर्माण सुरु गरिएको निजी क्षेत्रका ऊर्जा उत्पादकहरूका तर्फबाट निर्माणमा खटिएका ऊर्जा उद्यमी मोहन कार्कीले बताए । कार्कीले प्रसारण लाइन सकिएपछि ती नदी करिडोरमा निर्माण भएका जलविद्युत् आयोजनाहरूको हाल कायम रहेको वैकल्पिक व्यवस्थालाई चालु आर्थिक वर्ष २०८१८२ भित्र अन्त्य गर्ने प्राधिकरणसँग सहमति भएको उल्लेख गरे । प्रसारण लाइन निर्माण कार्यसम्पादन अनुगमन एवम् सरोकारवालाहरूसँग समन्वय गर्न प्रवर्द्धकहरूका तर्फबाट ५ सदस्यीय अनुगमन समिति बनाइएको छ ।मर्स्याङ्दी करिडोर प्रसारण लाइन आयोजनाअन्तर्गत २२० केभी क्षमताका चार वटा सबस्टेसनमध्ये उदीपुर र नयाँ भरतपुर सबस्टेसन निर्माण सम्पन्न भइसकेका छन् । लमजुङको खुदी सबस्टेसन निर्माणका अन्तिम चरणमा छ भने मनाङको धारापानीमा सबस्टेसन निर्माणाधीन छ ।"
नागरिक लगानी कोष र आईएमईबीच सेयर प्रत्याभूति सम्झौता,काठमाडौं (कास) नागरिक लगानी कोष र आईएमई लिमिटेडबीच मंगलबार सेयर प्रत्याभूति गर्ने सम्झौता भएको छ । सम्झौतामा कोषका कार्यकारी निर्देशक पर्वतकुमार कार्की र आईएमईका प्रमुख कार्यकारी अधिकृत दिवाकर पौडेलले हस्ताक्षर गरे । आईएमईले प्रतिसेयर एक सय रुपैयाँका दरले १२ लाख ५० हजार ६ सय ६७ कित्ताबापतको १२ करोड ५० लाख ६६ हजार ७ सय रुपैयाँ बराबरको सेयर निष्कासन गर्ने सम्बन्धमा कोषसँग प्रत्याभूति सम्झौता गरेको हो । सम्झौताको अवधि हस्ताक्षर भएको मितिले ६ महिनासम्म रहने कोषले विज्ञप्तिमार्फत जानकारी दिएको छ ।
उत्कृष्ट करदाताका रूपमा एनसेल सम्मानित,काठमाडौं (कास) एनसेल उत्कृष्ट करदाताका रूपमा ललितपुर महानगरपालिकाबाट सम्मानित भएको छ । मंगलबार महानगरपालिकाले १०६ औं स्थापना दिवसको अवसरमा एनसेललाई सम्मान गरेको हो । गत आर्थिक वर्षमा संस्थागततर्फ सबैभन्दा बढी कर एनसेलले तिरेको थियो । प्रधानमन्त्री केपी शर्मा ओली र महानगरका मेयर चिरीबाबु महर्जनले एनसेलका प्रमुख कार्यकारी अधिकृत तथा प्रबन्ध निर्देशक जाब्बोर कायुमोभलाई सम्मान पत्र प्रदान गरे । आर्थिक वर्ष २०८०८१ सम्ममा सरकारलाई विभिन्न कर तथा शुल्क शीर्षकहरूमा तीन अर्ब रुपैयाँभन्दा बढी तिरिरहेको दाबी कम्पनीले गरेको छ ।
सानिमा बैंक र नेपाल क्लियरिङ हाउसबीच सम्झौता,"काठमाडौं (कास) सानिमा बैंक र नेपाल क्लियरिङ हाउसबीच अन्तरदेशीय भुक्तानी गर्नेसम्बन्धी सम्झौता भएको छ । बैंक र क्लियरिङ हाउसबीच अलि पे नेटवर्क प्रयोगकर्तालाई सहजै अन्तरदेशीय भुक्तानी गर्न उक्त सम्झौता भएको जनाइएको छ । यस सम्झौताअन्तर्गत अलि पेका प्रयोगकर्ताले नेपालमा डोमेस्टिक वालेटमार्फत भुक्तानी गर्न सक्नेछन् । साथै चीन, हङकङ, सिंगापुर, मलेसिया, इन्डोनेसिया, फिलिपिन्स, मंगोलिया, थाइल्यान्ड, दक्षिण कोरिया, स्वीडेन, इटालीलगायतका देशबाट नेपालमा आएका पर्यटकले पनि सोही वालेटमार्फत भुक्तानीको सेवा प्रयोग गर्न सक्नेछन् । पर्यटक र अलि पे प्रयोगकर्ताले नेपालमा रहेका नेपाल पे क्यूआर र यसका इन्टेरोपेरेबल क्यूआरमा भुक्तानी गर्न सकिने बैंकले जानकारी दिएको छ ।"
भेस्पा र अप्रिलियाका स्कुटरमा ॅहट डिल्स योजना,"काठमाडौं (कास) भेस्पा र अप्रिलिया स्कुटरका लागि नेफालको आधिकारिक बित्रेता डेल्टा अटो कर्पले हट डिल्स योजना ल्याएको छ । योजनाअन्तर्गत ग्राहकले भेस्पा र अप्रिलियाका स्कुटर खरिदमा सात हजार पाँच सय रुपैयाँ नगद छुट पाउनेछन् । साथै ग्राहकले नयाँ स्कुटर खरिदमा हुडी, स्कुटर कभर, हेल्मेट र कि रिङ उपहारस्वरूप पाउने कम्पनीले जानकारी दिएको छ । यसका अतिरिक्त कम्पनीले स्कुटर खरिद गर्न फाइनान्स सुविधासमेत उपलब्ध गराउने जनाएको छ । यसैगरी पुरानो स्कुटरसँग नयाँ स्कुटर एक्सचेन्ज गर्न सकिनेसमेत उल्लेख गरेको छ ।"
"विद्यार्थी १२, शिक्षक २","(जुम्ला)जुम्लाको तातोपानी गाउँपालिका४ स्थित गणेश आधारभूत विद्यालय गिडिचौरमा कक्षा ५ सम्म पढाउने अनुमति छ तर १२ जना मात्र विद्यार्थी छन् । त्यसमध्ये बाल विकास केन्द्रका मात्र १० जना छन्, अन्य कक्षा २ का हुन् । उनीहरूलाई पढाउने २ जना छन् । हरेक वर्षको भर्ना अभियानमा शिक्षकहरू अभिभावकको घरदैलोमा पुग्छन्, बच्चा पठाइदिन आग्रह गर्छन् । तर अभिभावकले विद्यार्थी पठाउँदैनन् । त्यही कारण कक्षा ३, ४ र ५ मा विद्यार्थी शून्य भएका हुन् । विद्यालयमा भौतिक संरचनाको अवस्था राम्रो छ । घेराबारा गरिएको छ । खानेपानी र शौचालयको सुविधा छ । २०४९ सालमा स्थापना भएको यस विद्यालयमा एक जना स्थायी शिक्षक छन् । उनी विद्यालयका प्रधानाध्यापक हुन् । काम पर्दा उनी पनि विद्यालयमा पुग्न सक्दैनन् । विद्यालय प्रायः बाल विकास सहजकर्ताका भरमा चल्छ । विद्यालयमा स्थायी शिक्षक दरबन्दी भने तीन वटा छ । विद्यार्थी नभएको भन्दै पालिकाले दुई शिक्षकलाई विद्यार्थी चाप भएको अर्कै विद्यालयमा पठाइसकेको छ । प्रधानाध्यापक नन्दकृष्ण चौलागाईं नजिकै माध्यमिक विद्यालय भएकाले विद्यार्थी रोक्न नसकिएको बताउँछन् । साना बच्चा दिदीदाइसँगै माध्यमिक विद्यालयमा जान्छन्, उनले भने, नजिकै निजी विद्यालय पनि छ । कतिपय अभिभावकले सदरमुकाम खलंगामा खोलिएका निजी विद्यालयमा छोराछोरीलाई पठाउँछन् । विद्यालयले मंसिर र चैतमा अभिभावक भेला बोलाउने गरेको छ । त्यति बेला कि विद्यार्थी पठाइदिनुस् कि त विद्यालय नै खारेज गर्नुस् भन्ने प्रस्ताव लैजान्छौं, प्रधानाध्यापक चौलागाईंले भने, भेलामा सबै अभिभावकले सकारात्मक कुरा राख्छन्, उनले भने, आफ्ना बालबालिका पठाउँदैनन् । विद्यालय व्यवस्थापन समितिको अध्यक्ष बन्न भने हानाथाप हुन्छ । विद्यालयमा चरम दलीय राजनीति हुने गरेको छ । अध्यक्ष हुने पक्षले मात्र विद्यार्थी पठाउने गर्छन्, अर्को पक्षले कार्यकालभरि विद्यार्थी पठाउँदैनन् । कांग्रेस, माओवादीको अध्यक्ष आए एमालेले पठाउँदैनन् । अहिले एमालेनिकट व्यक्ति अध्यक्ष छन्, अन्यले विद्यार्थी पठाएका छैनन्, प्रधानाध्यापक चौलागाईंले भने । विद्यालयमा अतिविपन्न परिवारका विद्यार्थी मात्रै आइरहेको अभिभावक ददिम सार्कीले बताए । उनले विद्यालयमा पठनपाठन पनि राम्रो नभएको बताए । सरकारी स्कुलमा पढाउने शिक्षकका छोराछोरी बोर्डिङमा छन्, उनले भने । नाजुक अवस्था देखिएका विद्यालयलाई गाभ्ने अभियान पनि तातोपानी गाउँपालिकाले चलाएको छ । अहिले हरेक विद्यालय अनुगमन गरेर विद्यालयको टाउको गनिरहेका छौं, गाउँपालिका अध्यक्ष नन्दप्रसाद चौलागाईंले भने ।"
लामिछानेलाई थप ४ दिन हिरासतमा राख्न अनुमति,"(पोखरा)रास्वपा सभापति एवं गोर्खा मिडिया नेटवर्क प्रालिका पूर्वप्रबन्ध निर्देशक रवि लामिछानेलाई थप ४ दिन हिरासतमा राख्न जिल्ला अदालत कास्कीले अनुमति दिएको छ । मंगलबार न्यायाधीश हिमलाल बेलबासेको इजलासले लामिछानेसहित छविलाल जोशी, लीला पछाई, रामबहादुर खनाल र कृष्णबहादुर गुरुङलाई हिरासतमा राख्न म्याद थप गरेको हो ।असोज ६ मा पक्राउ परेका गोर्खा मिडियाका पूर्वउपाध्यक्ष जोशीलाई नवौंपल्ट र कात्तिक २ मा पक्राउ परेका लामिछानेलाई आठौंपल्ट म्याद थप भएको हो । जोशी पक्राउ परेको दिनलाई आधार मानेर सम्पत्ति शुद्धीकरणको कसुरमा प्रहरीले ९० दिनसम्म हिरासतमा राखेर अनुसन्धान गर्न पाउँछ । त्यहीअनुरूप प्रहरीले अन्तिमपल्ट ४ दिनको म्याद पाएको हो । पोखराको सूर्यदर्शन सहकारीको रकम संगठित रूपमा ठगी र सम्पत्ति शुद्धीकरणसम्बन्धी कसुरमा अनुसन्धान गरेर जिल्ला प्रहरी कार्यालय कास्कीले सोमबार नै प्रतिवेदन जिल्ला सरकारी वकिल कार्यालय कास्कीलाई बुझाइसकेको छ । मंगलबार सरकारी वकिल र लामिछानेका निजी कानुन व्यवसायीले म्याद थपको पक्ष र विपक्षमा बहस गरेका थिए । सरकारी वकिलले प्रतिवेदनको विश्लेषण गरेर मुद्दा चल्ने वा नचल्ने, चल्ने भए कसकसलाई कुनकुन अभियोगमा मुद्दा चलाउने भन्ने निर्क्योल गर्न समय लाग्ने तर्क गरेका थिए । लामिछानेका कानुन व्यवसायीले भने प्रहरी अनुसन्धान प्रतिवेदन तयार भइसकेकाले उनीहरू थुनामा राख्न नमिल्ने जिकिर गरे ।"
सुदूर र जनकपुरको नजर सिधै फाइनलमा,"(काठमाडौं)नेपाल प्रिमियर लिग (एनपीएल) बाट चार टिम छुटिसकेका छन् । अब बुधबार दुई खेलपछि थप एक टिमको प्रतियोगिताबाट चुनौती सकिनेछ । बाँकी तीन टिममध्ये एकले ढुक्क भएर भन्न सक्नेछ, फाइनल पुग्यौं । अझ एकले धन्न आफू त जोगियो, अझै फाइनलको सम्भावना छ भन्ने छ । अनि एउटा अर्को टिमले आफ्नो एउटा नजर फाइनलतर्फ तेर्स्याउन सक्नेछ । यही त हो, इलिमिनेटर र क्वालिफायरको मज्जा । फ्रेन्चाइज क्रिकेटमा जसले यो इलिमिनेटर र क्वालिफायरको नियम बनाएको थियो, त्यसलाई धन्यवाद दिनैपर्छ । आखिरमा लिग चरणको समाप्तिमा शीर्ष दुई स्थानमा रहने टिमले थप एउटा मौका त पाउनुपर्ने नै हो । तेस्रो र चौथो स्थानमा रहेको टिमभन्दा शीर्ष दुईलाई केही थप सुविधा हुनैपर्छ । यसले ट्वान्टी२० क्रिकेटलाई अझ रोमाञ्चक बनाएको छ । कीर्तिपुरस्थित त्रिवि क्रिकेट मैदानमा बुधबार बिहान र दिउँसो हुने खेल हुँदा अपेक्षा गर्यो भने त्यसले रोमाञ्चकताको हद पार गर्नेछ । पहिलो खेल छ, इलिमिनेटर । त्यसमा भिड्ने छन् चितवन राइनोज र कर्णाली याक्स । चितवन अंकतालिकाको तेस्रो स्थानमा ८ अंकसहित थियो । सायद प्रतियोगिता सुरु हुन अगाडि चितवनलाई कसैले यो स्थान त्यसै दिएको भए पनि उसले त्यसलाई सहर्षस्वीकार्ने थियो । यस्तोमा किनभन्दा कम्तीमा कागजमा चितवनको छवि केही कमजोर थियो । तर, मैदानमा यसले केही मीठा जित निकाल्यो । त्यसमा सबैभन्दा बढी उल्लेखनीय रह्यो, सुदूरपश्चित रोयल्स र जनकपुर बोल्ट्सविरुद्ध नै । एक प्रकारले चितवन किङ मेकर जस्तै रह्यो, अंकतालिकामा कुन टिम कहाँ रहनेछ भनेर निर्धारण गर्ने । यहाँनिर चितवनका दुई विदेशी खेलाडीको नाम उल्लेख गर्नुपर्ने हुन्छ । बलरतर्फ पाकिस्तानका सोहेल तनवीर अनि ब्याटरतर्फ रवि बोपारा । तनवीरलाई बलियो साथ दिए युवा देव्रेहाते तीव्र गतिका बलर रिजन ढकालले । उनी प्रतियोगिताको एउटा खोजको रूपमा देखिएका छन् । ठीक यही बेला कुशल मल्लले पनि छनक देखाएका छन्, आफू लयमा फर्किएको छु भनेर । धेरै अर्थमा कर्णाली भने भाग्यमानी टिम रह्यो । टोलीको पनि ८ अंक नै थियो । रह्यो चौथो स्थानमा । उसलाई नेट रेनरेटले साथ दियो भन्दा हुन्छ । तर, खेलमा भाग्यले त्यही टिमलाई त साथ दिन्छ, जसले बहादुरीपूर्वक खेल्छ । प्रतियोगिता सुरु हुनुअगाडि नै चर्चामा कुनै टिमले अरू सबैलाई पछाडि छाडेको थियो भने त्यो कर्णालीले नै थियो । तर जतिबेला प्रतियोगिता सुरु भयो । लाग्यो, कतै यो हल्ला गर्ने टिम मात्र त होइन ? तर होइन रहेछ । प्रतियोगितामा कर्णालीले लगातार आत्मसात् गरेका चार जित यसकै उदाहरण त हो । शिखर धवन भित्र्याएर कर्णालीले तहल्का नै मच्चायो । प्रमाणित गर्यो, क्रिकेट खेलमात्र होइन, यसले देशको छवि बनाउन पनि मदत गर्छ । शिखरको प्रदर्शन आफैंमा न खराब रह्यो न त राम्रो नै । अस्ट्रेलियाका विलियम बोसिस्टो आएपछि भने कर्णालीको खेल चम्किएको मान्न सकिन्छ । गुलशन झाको प्रदर्शन ठीकठाक नै छ । सायद कोही एक खेलाडीले धेरैको मन चोरेको छ भने ती हुन्, लोकल आइकोनिक खेलाडी हुँदै एकाएक चर्चामा छाएका विपिन शर्मा ।चितवन र कर्णालीबीचको खेलमा जसले जित्यो, त्यसले अर्को क्वालिफायर खेल्नेछ । हार्ने टिम पक्कै पनि निराश हुनेछ । सोच्नेछ, कति धेरै नजिक थियौं तर अझै कति टाढा रहेछ । त्यो खेल हुनेछ, क्वालिफायर२ । त्यसभन्दा अगाडि हुनेछ, क्वालिफायर१ । यसमा जित्ने टिम सिधै फाइनल पुग्नेछ । हार्नेलाई थप एक मौका हुनेछ । हार्ने टिमले फेरि भिड्ने हो, त्यही इलिमिनेटर विजेतासँग । क्वालिफायरको यही भिडन्तमा उत्रनेछन्, सुदूरपश्चिम र जनकपुर । कुनै एक टिमसँग डाहा गर्न सकिन्छ भने त्यो सुदूरपश्चिम नै हो । लिग चरणका ७ खेलमध्ये ६ खेल जित्नुले भन्छ, यो टिममा पक्कै केही राम्रो छ । त्यसैले त यो १२ अंकसहित शीर्षस्थानमा रह्यो । फेरि यसले भावनात्मक रूपमा सुदूरपश्चिमकै जसरी प्रतिनिधित्व गरिरहेको छ । त्यो पनि हेर्नलायक छ । अब यस्तो टिमको ब्याटिङ र बलिङ राम्रो हुनुपर्यो नै । सुदूरपश्चिमले किन राम्रो गर्यो भन्दा त्यसको ठ्याक्कै उत्तर हो, यसका विदेशी खेलाडीले राम्रो गरिरहेका छन् । ब्रान्डन म्याकमुलेन भन्ने कि स्कट कुग्लेइन, दुवैले दमदार खेलेका छन् । जतिबेला धेरैले विनोद भण्डारीलाई बिर्सने प्रयास गरिरहेका थिए, उनले आफ्नो प्रदर्शनको मदतमा फेरि सम्झन बाध्य पारेका छन् । विकेट पछाडि उनको सटिकपनको प्रशंसा गर्नु नै पर्छ । र, रह्यो, जनकपुरको कुरा । यो टिमले प्रतियोगितामा सुरुमै एक प्रकारको लय स्थापित गरेको थियो । सुदूरपश्चिमविरुद्ध डाह हुन्छ भने यो जनकपुर टिमप्रति सहानुभूति हुनेछ । विशेषतः तटस्थ समर्थकको । अझ भनौं, जनकपुरको प्रदर्शन भलाद्मी नायकको जस्तो छ । जनकपुर ७ मध्ये ५ खेलमा विजयी रह्यो । सुरुआती खेलहरू जितेर टोलीले तहल्का नै मच्चायो भन्दा हुन्छ । यी खेलमा टोलीको प्रदर्शन राम्रो रह्यो । त्यसपछि भने त्यही प्रदर्शन केही हदसम्म तलमाथि पर्यो । फेरि एकपल्ट दोहोर्याएर भन्नुपर्छ, जनकपुरका लागि सर्वाधिक महत्त्वका खेलाडी हुन्, लाहिरू मिलान्था अनि जिम्मी निसम । सँगै आफ्नै ललित राजवंशी पनि छन् । तर कप्तान अनिल साहको चोटलाई लिएर टोली अन्योल छ । सुदूरपश्चिमविरुद्धको खेलमा सम्भवतः उनी हुने छैनन् । औंलामा लागेको चोटका कारण उनले प्रतियोगिता गुमाउने सम्भावना छ । जनकपुरसामु एउटा कुशल कप्तान र ओपनिङ ब्याटर दुवैको विकल्पमा संयोजन मिलाएर टोली उतार्नुपर्ने चुनौती पनि छ । भनेपछि जतिबेला चितवन र कर्णाली दिनको पहिलो खेलमा भिड्नेछन्, त्यतिबेला दुवै टिमसामु कुनै प्रकारको त्रुटि गर्ने मौका हुन्न । गर्छ भने उसको चुनौती त्यही बेला सकिन्छ । यो खेल जित्नेले आफ्नो आत्मविश्वास ब्युँझाउन सक्छ । दिनको दोस्रो खेलले पनि हार्नेलाई मौका दिन्छ । यो टिमलाई आफ्नो कमजोरी कहाँनिर छ भनेर विश्लेषण गर्ने अवसर हुनेछ । बुधबारको खेलको सबैभन्दा ठूलो विजेता भने त्यही हुनेछ, जसले सिधै फाइनलमा स्थान बनाउने छ ।"
विजेतालाई १ करोड १० लाख,"काठमाडौं (कास) नेपाल प्रिमियर लिग (एनपीएल) विजेताले १ करोड १० लाख रुपैयाँ पुरस्कार पाउने भएको छ । आयोजक नेपाल क्रिकेट संघ (क्यान) ले प्रतियोगिताको प्लेअफ खेल सुरु हुनु अघिल्लो दिन पुरस्कार राशिको घोषणा गर्दै विजेतालाई नेपाली खेलकुदको सबैभन्दा ठूलो रकम दिन लागेको जनाएको हो । अखिल नेपाल फुटबल संघ (एन्फा) ले २०७२ मा नेसनल लिग विजेता टोलीलाई पुरस्कार राशि १ करोड प्रदान गरेको थियो, जुन थ्रीस्टार क्लबले जितेको थियो । त्यसयता नेपाली खेलकुदमा एनपीएलले घोषणा गरेको यो रकम सबैभन्दा ठूलो पुरस्कार राशि हो । एनपीएलको उपविजेताले ५१ लाख, तेस्रो हुनेले २५ लाख र चौथो हुनेले १५ लाख रुपैयाँ पाउने क्यानले जनाएको छ ।"
नेपालले श्रीलंका र बंगलादेशसँग खेल्ने,"काठमाडौं (कास) नेपाल र भारतबीच एसीसी महिला यू१९ एसिया कप क्रिकेटको मंगलबारको खेल वर्षाका कारण रद्द भएको छ । यसअघि नै यी दुई टोली मलेसियामा भइरहेको प्रतियोगिताको सुपर फोर मा पुगिसकेका थिए । नेपाल र भारत दुवैले समूह ए को खेलमा पाकिस्तानलाई पराजित गरेको थियो । भारतले टस जितेपछि ब्याटिङ निम्तो पाएको नेपालले निर्धारित २० ओभरमा ८ विकेट गुमाई ९४ रन बनाएको थियो । कप्तान पूजा महतोले सर्वाधिक २५ रन बनाइन् । उनले ४० बल खेल्दै ३ चौका प्रहार गरिन् । एलिसा यादवले ९ बल खेलेर ४ चौकासहित अविजित २० रन बनाइन् । अन्यले दोहोरो स्कोर बनाउन सकेनन् ।सना प्रविन ९, सावित्री धामी ३, सोनी पाख्रिन ८, ज्योत्स्निका मरासिनी ६, सीमाना केसी शून्य, अनु कडायत र कुसुम गोदार समान १ रनमा आउट भए । रिया शर्मा ३ रनमा अविजित रहिन् । भारतकी पारुनिका सिसोडिआले ४ ओभरमा १२ रन खर्चेर ४ विकेट लिइन् । भारतले ३१ ओभरमा विनाक्षति २८ रन बनाएको अवस्थामा वर्षाले खेल बिथोलिएको थियो । नेपालले सुपर फोर मा बिहीबार श्रीलंका र शुक्रबार बंगलादेशसँग खेल्नेछ ।"
कभर्डहल उद्घाटनमा भक्कानिए नेम्बाङ,"(पाँचथर)जिल्ला समन्वय समिति पाँचथर परिसरमा निर्मित ब्याडमिन्टन हल उद्घाटन कार्यक्रम तय गरिएको थियो । प्रमुख अतिथिका रूपमा निम्त्याइएका थिए प्रतिनिधिसभा सांसद वसन्तकुमार नेम्बाङ । २०८० माघ १८ गते ताप्लेजुङमा नेकपा एमालेको कार्यक्रममा सहभागी हुन गएका बेला अचानक मष्तिस्कघात भएर उपचारका क्रममा रहेका नेम्बाङ १० महिनापछि मंगलबार औपचारिक कार्यक्रममा उपस्थित हुँदै थिए । त्यही भएर कार्यक्रमस्थलमा उपस्थित जिल्लावासी हर्षित देखिन्थे । बिहान १० बजे नेम्बाङ चढेको गाडी कार्यक्रमस्थल आइपुग्यो । गाडीबाट ओरालेर नेम्बाङलाई सोफामा लगेर राखियो । औपचारिक कार्यक्रम सुरु भयो । हलको भित्तामा राखिएको शिलालेखको पर्दा खोल्दै भवन उद्घाटन गरियो । ढोकामा टाँगिएको रिबन नेम्बाङले श्रीमतीको सहयोग लिएर काटे । लट्ठीको सहारामा हलभित्र प्रवेश गरे । कोर्ट हेरे विस्तारै बाहिर ल्याएर अतिथिकै कुर्सीमा राखियो । त्यसपछि जिल्लाबाट प्रतिनिधित्व गर्दै राष्ट्रिय खेलकुद प्रतियोगितामा भाग लिएर उपाधि जितेका खेलाडी पविन्द्र योक्पाङदेनलाई नेम्बाङकै हातबाट कदरपत्र दिलाइयो ।अबको पालो प्रमुख अतिथि बोल्ने थियो । नेम्बाङ बोल्न नसक्ने अवस्थामा रहेकाले पत्नी भूमिका सुब्बालाई मन्तव्यका लागि बोलाइयो । भूमिका स्टेजमा पुगेर वसन्तको ब्याडमिन्टन खेलप्रतिको लगावसँगै खेलकुद विकासका लागि निर्वाह गरेको भूमिकाबारे बोल्ने थालिन् । पत्नीलाई हेरिरहेका नेम्बाङको आँखाबाट अश्रुधारा बग्न थाल्यो । उनी एकाएक भावुक भए । स्वकीय सचिव गणेश योङहाङ र फिदिम १ का वडाध्यक्ष गजाधर भट्टराईले सम्हाल्न खोजे तर सम्हालिन गाह्रो भयो । दुई तीनपल्ट प्रयास गर्दा एक घुट्की चिया पिए । जिल्लाबाट प्रतिनिधित्व गर्ने एकमात्रै प्रतिनिधिसभा सांसद नेम्बाङलाई यो अवस्थामा देख्दा उपस्थित सबैका आँखा रसाए । कोही भक्कानिए, कोही आँसु पुछ्न थाले । कार्यक्रमस्थलमा एकाएक सन्नाटा छायो ।मष्तिस्कघातको उपचार गराइरहेका नेम्बाङको बोली २०८० माघ १८ यता बन्द भएको छ । यद्यपि उनी कान राम्ररी सुन्छन् । मान्छे चिन्छन् । आफूलाई केही भन्न मन लाग्दा इसारा गर्छन् । नेम्बाङ काठमाडौं र भारतका विभिन्न अस्पतालमा उपचारपछि दुई साताअघि गृहजिल्ला पाँचथर आइपुगेका हुन् ।उनी भौतिक पूर्वाधार तथा यातायातमन्त्री रहेको समयमा २०७६ साल असार ३ देखि जिल्ला समन्वय समिति पाँचथरको स्वामित्वमा रहेको ब्याडमिन्टन कभर्डहलको पुनर्निर्माण थालिएको थियो । गत वैशाख १५ गते निर्माण कार्य सकिए पनि उद्घाटन भने भएको थिएन । कभर्डहलको पुनर्निर्माणको अगुवाइ गरेका नेम्बाङबाटै उद्घाटन गर्न १८ महिनासम्म थाँती राखिएको ब्याडमिन्टन संघका सचिव मंगल बेघाले बताए । ब्याडमिन्टन खेलाडीसमेत रहेका नेम्बाङ पाँचथरमा यो खेललाई प्रवेश गराएर संस्थागत गर्ने अनि युवापुस्तालाई खेल्न प्रेरित गर्ने पहिलो व्यक्ति हुन् ।नेम्बाङ मन्त्री बनेपछि उनकै पहलमा संघीय सरकारले हल पुनर्निर्माणका लागि १ करोड २८ लाख ९१ हजार बजेट व्यवस्था गरेको थियो । नेम्वाङले गरेको परिकल्पनाअनुसार बनाइएको नयाँ हलमा ब्याडमिन्टन खेलाउन नपाउँदा दुःख लागेको ब्याडमिन्टन संघ पाँचथरका अध्यक्ष तेजबहादुर तुम्बापोको प्रतिक्रिया थियो ।"
हेटौंडामा प्रदेश लिग फुटबल हुने,"मकवानपुर (कास) दोस्रो संस्करणको वाग्मती प्रदेश लिग फुटबल प्रतियोगिता हेटौंडामा हुने भएको छ । प्रतियोगिता हेटौंडा५ स्थित पिप्लेक्याम्पा रंगशालामा पुस १० देखि हुनेछ । ११ जिल्लाका लिग च्याम्पियन क्लबको सहभागिता रहने आयोजक वाग्मती प्रदेश फुटबल संघले मंगलबार पत्रकार सम्मेलन गर्दै तयारी विषयमा जानकारी दिइएको हो ।प्रतियोगिताको तयारी पूरा भएको छ । हामी मैदानको स्तरोन्नति गर्ने, खेल र खेलाडीलाई व्यवस्थापन कार्यमा जुटेका छौं, एन्फा सदस्य टीकाराम लामाले भने । लिगमा पदमपोखरी युवा क्लब (मकवानपुर), बीएफसी (चितवन), धुनिबेसी युथ समाज (धादिङ), बट्टार युथ क्लब (नुवाकोट), चित्लाङ फुटबल क्लब (काठमाडौं), थिमी युथ क्लब (भक्तपुर), माउन्ट एभरेस्ट एफसी (काभ्रे), चौतारा स्पोर्टिङ (सिन्धुपाल्चोक), टाइगर टिम (दोलखा), ब्लु अल्पाइन (सिन्धुली) र ललितपुर क्लबको सहभागिता हुनेछ । लिगकम नकआउट आधारमा हुने प्रतियोगिताको फाइनलमा पुग्ने दुई टोलीले अखिल नेपाल फुटबल संघ (एन्फा) ले आयोजना गर्ने राष्ट्रिय फुटबल लिगमा सहभागिता जनाउने मौका प्राप्त गर्ने आयोजक संघका कार्यबाहक अध्यक्ष राजीव बस्नेतले बताए ।विजेताले २ लाख र उपविजेताले १ लाखसहित सिल्ड प्राप्त गर्नेछन् । प्रतियोगितामा ३१ लाख खर्च हुने अनुमान आयोजकको छ । खेल तालिकाअनुसार समूह ए मा काठमाडौं, काभ्रे र चितवन, समूह बी मा भक्तपुर सिन्धुली र सिन्धुपाल्चोक, समूह सी मा धादिङ, ललितपुर र मकवानपुर तथा समूह डी मा नुवाकोट र दोलखाका लिग च्याम्पियन क्लब छन् ।"
राष्ट्रिय जागृति सेमिफाइनलमा,"(झापा)बिर्तामोडको डोमालाल राजवंशी रंगशालामा जारी झापा कप फुटबल प्रतियोगितामा मंगलबार पाहुना टोली जीटीए दार्जिलिङलाई टाइब्रेकरमा हराउँदै इटहरीको राष्ट्रिय जागृति क्लब सेमिफाइनल पुगेको छ । दार्जिलिङलाई ४२ गोलले हराउँदै जागृतिले अन्तिम चारको स्थान पक्का गरेको हो । टाइब्रेकरमा जागृतिका प्रवेश दनुवार, सविन घिमिरे, योगेन्द्र कार्की र विदेशी खेलाडी नाम्दी इबोसीले गोल गरे । निशान लिम्बूको प्रहार बारमा लागेर फर्कियो । दार्जिलिङका आशिष देवान र प्रितम राईले मात्र गोल गर्न सके । अंगद थापामगर र भाइचुङ राईको प्रहार जागृतिका गोलकिपर नीरज चौधरीले विफल पारे । खेलको १७ औं मिनेटमा जागृतिका प्रवेश बस्नेतले गोल गर्दै टोलीलाई अग्रता दिलाए । खमिरगिल्सन कन्दङवाको पासलाई सदुपयोग गर्दै प्रवेशले गोल गरे । खेलको २२ औं मिनेटमा दार्जिलिङले खेल बराबरी गर्यो । देवाशिष राईले मध्यभागबाट दुई डिफेन्डरलाई बिट गर्दै गरेको प्रहार गोलकिपरबाट रिबाउन्स भयो । उक्त बललाई पुनः प्रहार गर्दै गोलमा परिणत गरे । खेलको ६८ औं मिनेटमा जागृतिका स्ट्राइकर मिलन राईले विपक्षी गोलकिपर निगम सिंहलाई फाउल गरेपछि रातो कार्ड पाएर मैदान बाहिरिए । १० खेलाडीमा सीमित भएको जागृति त्यसपछि दबाबमा परे पनि गोलरक्षक नीरज चौधरीको उत्कृष्ट प्रदर्शन टिमलाई सेमिफाइनलमा पुर्याउन सफल भयो । प्लेयर अफ द म्याच गोलरक्षक नीरज नै भए । उनले १० हजार रुपैयाँ पुरस्कार पाए । बुधबार चर्च ब्वाइज युनाइटेड र गोर्खा ब्वाइज स्पोर्ट्स क्लब रूपन्देहीबीच प्रतिस्पर्धा हुनेछ ।"
