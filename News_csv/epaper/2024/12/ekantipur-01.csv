शीर्षक,विवरण
एनपीएलको भव्य आरम्भ,"(काठमाडौं)कीर्तिपुरस्थित त्रिवि क्रिकेट मैदानमा शनिबारदेखि बहुप्रतीक्षित नेपाल प्रिमियर लिग (एनपीएल) सुरु भएको छ । उद्घाटन खेलमा प्रतिस्पर्धी थिए, जनकपुर बोल्ट्स र विराटनगर किंग्स । जनकपुरले विराटनगरलाई ८ विकेटले हराएर एनपीएलमा सुखद सुरुआत लिएको छ । दुवै टिमबाट उच्च स्कोर गर्ने ब्याटर विदेशी खेलाडी रहे । श्रीलंकामा जन्मेका अमेरिकी खेलाडी लाहिरू मिलान्थाले ७५ रनको योगदान गरेपछि १ सय २८ रनको लक्ष्य जनकपुरले सहजै पूरा गरेको थियो । त्यसअघि न्युजिल्यान्डका मार्टिन गप्टिलको ५५ रनको सहयोगमा विराटनगरले १ सय २७ रन बनाएको थियो ।एनपीएलको उद्घाटन खेल हुँदै गर्दा धेरै सम्झनलायक र केही बिर्सनलायक घटना भए । खेल सुरु हुनु तीन घण्टाभन्दा अघि नै दर्शक आउन सुरु भइसकेको थियो । तर, ती सबै समर्थक उत्तिकै भाग्यमानी रहेनन् । टिकट काटेकाहरू नै दर्शकदीर्घासम्म पुग्न सकेनन् । उल्टै केही समर्थक प्रहरीको लाठीचार्जबाट घाइतेसमेत भए । ठूलो खेलको अवसरमा नेपालमा जहिल्यै सुरक्षा व्यवस्था फितलो हुने गर्छ । जनकपुर र विराटनगरबीचको खेलमा पनि स्थिति लगभग यस्तै रह्यो । दर्शकदीर्घासम्म पुग्न नसकेकालाई पूरा खेल अवधिमा शृंखलाबद्ध रूपमा लखेट्ने काममा प्रहरी खटिरहनुपरेको थियो । यो घटनाले फेरि एउटा तथ्य सिद्ध भएको छ, नेपाली क्रिकेट लोकप्रियता र विस्तारको आधारमा असाध्यै अगाडि बढ्न खोजिरहेको छ । तर, हामीसँग त्यसलाई सुहाउँदो न भौतिक पूर्वाधार रहेछ न त व्यवस्थापन । यी सबै बिर्सनलायक घटनाबाहेक प्रतियोगिताको चर्चाले त्यो विन्दु छोएको छ, जसले भन्छ एनपीएलले नेपाली क्रिकेटलाई उद्योगको स्वरूप दिन सक्छ । यसले अन्ततः क्रिकेटलाई मात्र होइन, अन्य धेरै क्षेत्रमा सहयोग पुर्याउन सक्षम बन्ने संकेत दिन्छ । सम्भवतः चुस्त व्यवस्थापन र यसलाई मेल खाने फ्रेन्चाइज टिमले प्रतियोगितालाई अगाडि बढाउने हो भने यसको लोकप्रियता र विस्तारले नेपाली क्रिकेटको सीमा मज्जाले नाघ्ने छ । सजिलै अनुमान गर्न सकिन्छ, यसपल्टको एनपीएलको आर्थिक विवरणले एक अर्ब रुपैयाँ छुनेछ । देशको आर्थिक स्थिति खासै राम्रो नभइरहेको स्थितिमा पनि सबै टिमले मन खोलेर खर्च गरिरहेका मात्र छैनन्, तिनले ठुल्ठूला ब्रान्डलाई प्रायोजकका रूपमा पनि पाइरहेका छन् । नेपाल क्रिकेट संघ (क्यान) का सचिव तथा सबै प्रकारले एनपीएलका हर्ताकर्ता पारस खड्काले दोहोर्याएर भनेका छन्, एनपीएल नेपाली क्रिकेटकै लागि ठूलो अवसर हो, यसले यो खेलकुदलाई नै अर्कै स्तरमा पुर्याउनेछ । उद्घाटन खेल सुरु हुन ठ्याक्कै अगाडि एउटा अर्को सुखद समाचार आयो, यसपल्टको विजेताले पुरस्कारकै रूपमा १ करोड ११ लाख रुपैयाँ जित्नेछ । कुल पुरस्कार राशि नै २ करोड ११ लाख रुपैयाँ छ । दोस्रो हुनेले ५० लाख पाउनेछ भने तेस्रो हुनेको खातामा ३० लाख पर्नेछ । चौथो हुनेले २० लाख पाउनेछ । प्रत्येक फ्रेन्चाइज टिमले गरेको खर्च अगाडि यो पुरस्कार राशि केही पनि नहुन सक्छ । अझ यो पहिलो संस्करणमै प्रत्येक फ्रेन्चाइज टिमले जति खर्च गरेका छन्, त्यसको ठूलै अंश लगानीकै रूपमा रहनेछ । क्यान सचिव पारस स्वयं पनि सहमत छन्, यो प्रतियोगिता मात्र नाफामा गएर पुग्नेछैन, फ्रेन्चाइज टिम आफैं नाफामा जानुपर्छ । फ्रेन्चाइज टिम कसरी नाफामा जानेछन् त ? यो नै सबैभन्दा ठूलो चुनौती हो । तर, फ्रेन्चाइज टिम आफैं बलियो व्यवस्थापनसहित अगाडि जाने हो भने त्यो दिन धेरै टाढा हुनेछैन, जतिबेला यी टिम नाफामा जानेछन् वा कम्तीमा घाटा खाने छैनन् । यसपल्टको प्रतियोगितामा सबैभन्दा आक्रामक भएर अगाडि आएको टिम हो, कर्णाली याक्स । टोलीले नै सम्भवतः तुलनात्मक रूपमा बढी खर्च गरेर भारतीय स्टार खेलाडी शिखर धवनलाई भित्र्याएको छ । उनी जत्तिको स्तरको खेलाडी नेपाल आएर खेल्ने सपना त अरू खेलले देख्नसमेत सक्दैनन्, वास्तविकता त झन् टाढाको कुरा । तर, नेपाली क्रिकेट असाध्यै भाग्यमानी छ किनकि उनी साँच्चै नेपाल आएका छन् । अब कीर्तिपुर मैदानमा खेल्दै पनि छन् । धवनको पनि भनाइ छ, एनपीएलले राम्रो मात्र गर्नुपर्छ, यसले पूरा देशलाई नै फाइदा गर्छ । यसको सुखद संकेत उद्घाटन खेलमै देखिएको थियो । अनलाइनमार्फत बिक्रीमा राखिएको केही घण्टामै खेलको पूरा टिकट बिक्री भएको थियो । व्यवस्थापन र सुरक्षाका कमजोरीलाई छोप्ने हो भने प्रतियोगिताले साँच्चै सुन्दर र सानदार सुरुआत पाएको छ । प्रतियोगितामा कुल ८ टिम छन् । तिनै टोलीमा दर्जनभन्दा बढी देशका खेलाडी आबद्ध भएका छन् । तिनीहरूले सुरुमा लिग चरणमा एकआपसमा खेल्नेछन् । त्यसपछि इलिमिनेटर र क्वालिफायर चरणको खेल हुनेछ । पुस ६ मा हुने फाइनलले निर्धारण गर्नेछ, पहिलो ऐतिहासिक एनपीएल च्याम्पियन को रह्यो भनेर । विराटनगरका कप्तान हुन् सन्दीप लामिछाने । उनले प्रतियोगिताको पूर्वसन्ध्यामा मिडियासामु भनेका थिए, यो प्रतियोगिता कहाँ पुग्नेछ, के हुनेछ, त्यो अबको दुई तीन वर्षले निर्धारण गर्नेछ । यो नै हो, वास्तविकता । नेपाली क्रिकेटले कमाएको सबैभन्दा ठूलो सम्पत्ति भनेकै यसका समर्थक हुन् । उनीहरू टिकट काटेर खेल हेर्न तयार छन् । तिनीहरूलाई पनि चाहिने भनेको सुविधासम्पन्न भौतिक पूर्वाधार र सुरक्षा व्यवस्था नै त हो । जुन उद्घाटन खेलमा भने थिएन ।"
प्रधानमन्त्रीको चीन भ्रमणको तयारी अन्तिम चरणमा,"(काठमाडौं)प्रधानमन्त्री केपी शर्मा ओलीको सोमबारबाट हुने चारदिने औपचारिक चीन भ्रमणको तयारी अन्तिम चरणमा पुगेको छ । भ्रमण तयारीकै क्रममा चीन प्रस्थान गरेकी परराष्ट्रमन्त्री आरजु राणा देउवा चिनियाँ समकक्षी वाङ यीसँग भेटवार्ता गरेर शनिबार स्वदेश फर्किसकेकी छन् । सबैभन्दा पेचिलो बन्दै आएको बीआरआईसम्बन्धी दस्ताबेजमा सत्तारूढ कांग्रेस र एमालेले शुक्रबार नै सहमति जुटाइसकेका छन् । प्रधानमन्त्री ओली र परराष्ट्रमन्त्री राणाले शनिबार साँझ राष्ट्रपति रामचन्द्र पौडेललाई भेटेर चीन भ्रमणको तयारीबारे जानकारी गराएका छन् । प्रधानमन्त्रीज्यूले आसन्न चीन भ्रमणका विषयमा र परराष्ट्रमन्त्रीज्यूले आफ्नो चीन भ्रमणबारे राष्ट्रपतिलाई जानकारी दिनुभयो, राष्ट्रपतिका प्रेस सल्लाहकार किरण पोखरेलले भने । राष्ट्रपति पौडेलले प्रधानमन्त्री ओलीलाई चीन भ्रमणको शुभकामना दिएका छन् । प्रधानमन्त्री ओलीको चीन भ्रमणलाई बिहीबारको मन्त्रिपरिषद् बैठकले स्वीकृत गरिसकेको छ । चीन भ्रमणका क्रममा सम्झौता गर्ने तयारी गरिएको बीआरआईसम्बन्धी दस्ताबेजमा सत्तारूढ कांग्रेस र एमालेबीच सहमति जुटाएर मस्यौदा बनाउने कार्यदललाई प्रधानमन्त्री ओली र कांग्रेस सभापति शेरबहादुर देउवाले धन्यवाद दिएका छन् । कार्यदलका तीन सदस्य र एक प्राविधिक सदस्यलाई शनिबार बालुवाटारमा बोलाएर सहमतिमा दस्ताबेजको मस्यौदा तयार पार्ने महत्त्वपूर्ण जिम्मेवारी पूरा गरेको भन्दै ओली र देउवाले धन्यवाद दिएका हुन् । ओली र देउवासँगको भेटमा कार्यदलका तर्फबाट कांग्रेसका महामन्त्री गगन थापाले मस्यौदाबारे विस्तृत जानकारी गराएका थिए ।चीनले प्रस्ताव गरेको बीआरआई कार्यान्वयनसम्बन्धी दस्ताबेजमा सत्तारूढ दलहरूमा फरकफरक मत देखिएपछि सहमति जुटाउन तीन सदस्यीय कार्यदल बनाइएको थियो । कार्यदलमा एमालेका तर्फबाट प्रधानमन्त्रीका मुख्य सल्लाहकार विष्णु रिमाल र आर्थिक तथा विकास सल्लाहकार युवराज खतिवडा तथा कांग्रेसका तर्फबाट महामन्त्री गगन थापा थिए । प्राविधिक सहयोगीका रूपमा अन्तर्राष्ट्रिय कानुनी मामिलाका जानकार सेमन्त दाहाल संलग्न थिए । कार्यदलले प्रस्तावित बीआरआई कार्यान्वयन योजना को सट्टा बीआरआई सहकार्य फ्रेमवर्क शीर्षक राखेर सम्झौता गर्ने गरी सहमति जुटाएको थियो । दस्ताबेजको अन्तर्वस्तुमा पनि संशोधन गरेर कार्यदलले मस्यौदा तयार गरेको थियो । ओली र देउवाले धन्यवाद ज्ञापनका लागि बोलाएको बैठकमा एमालेका वरिष्ठ उपाध्यक्ष ईश्वर पोखरेल, उपप्रधान तथा अर्थमन्त्री विष्णु पौडेल पनि सहभागी थिए । कांग्रेसका तर्फबाट गृहमन्त्री रमेश लेखक, उपसभापति पूर्णबहादुर खड्का र नेता कृष्णप्रसाद सिटौला उपस्थित थिए । शुक्रबार तयार गरिएको दस्ताबेजको मस्यौदा नेपाल सरकारले चीन सरकारलाई पठाइसकेको छ । परराष्ट्रमन्त्री राणाले पनि शुक्रबारै नेपाल सरकारको प्रस्तावबारे चिनियाँ अधिकारीलाई जानकारी गराइसकेकी छन् । चिनियाँ पक्षसँग अनौपचारिक तहमा छलफल गरेरै मस्यौदा तयार गरिएको र त्यसमा सकारात्मक प्रतिक्रिया पनि आएको नेताहरूको भनाइ छ । प्रधानमन्त्री ओलीको चीन भ्रमणका क्रममा उक्त मस्यौदामा हस्ताक्षर हुने सम्भावना छ ।बीआरआईअन्तर्गत सञ्चालन हुने परियोजनामा नेपाल सरकारले अनुदान मात्रै लिने सत्तारूढ दुई दलको साझा धारणा बनेको छ । बीआरआई परियोजनामा ऋण नलिने नीति उनीहरूले बनाएका हुन् । बीआरआई सहकार्य फ्रेमवर्ककै मस्यौदामा नेपालले पूर्वाधार, सहरी विकास र कनेक्टिभिटीसँग सम्बन्धित एक दर्जन परियोजनाको सूचीसमेत राखिएको छ । नेपाल पक्षले बीआरआईका लागि टोखाखहरे सुरुङमार्ग, हिल्सासिमकोट सडक, किमाथांकाखाँदबारी सडक र पुल, जिलोङकेरुङकाठमाडौं सीमापार रेलमार्ग, काठमाडौंहेटौंडा पोडवे, अमरगढी सिटी हल, जिलोङकेरुङरसुवागढी चिलिमे २२० केभी सीमापार प्रसारण लाइन, काठमाडौं उपत्यका प्रसारण लाइन स्तरोन्नति, मदन भण्डारी विश्वविद्यालय, काठमाडौं साइन्टिफिक सेन्टर एन्ड साइन्स म्युजियम, चीननेपाल औद्योगिक मित्रपार्क र झापा स्पोर्ट्स एन्ड एथलेक्टिस कम्प्लेक्स परियोजना अघि सार्न लागेको हो । नेपाल र चीनबीच बीआरआईसम्बन्धी समझदारीपत्रमा सन् २०१७ मै हस्ताक्षर भए पनि नेपालमा त्यसअन्तर्गत कुनै परियोजना सुरु भएको छैन । परियोजना सञ्चालनका लागि केही वर्षयता चीनले कार्यान्वयन योजना सम्झौता गर्नुपर्ने सर्त राख्दै आएको थियो । सहकार्य फ्रेमवर्कमा हस्ताक्षर भए नेपालमा बीआरआई परियोजना सञ्चालनको ढोका खुल्नेछ । 'बीआरआई दुवै देशको सहमतिमै अघि बढ्छ'परराष्ट्रमन्त्री आरजु राणा देउवाले नेपालमा बीआरआई परियोजना दुवै देशको सहमतिमै अघि बढ्ने बताएकी छन् । चिनियाँ विदेशमन्त्री वाङ यीको निमन्त्रणामा चीनको औपचारिक भ्रमण सकेर शनिबार स्वदेश फर्किएकी उनले त्रिभुवन अन्तर्राष्ट्रिय विमानस्थलमा आयोजित पत्रकार सम्मेलनमा भनिन्, अहिले नेपाल ऋण लिन सक्ने अवस्थामा छैन । चिनियाँ पक्षसँग पनि यही विषयमा कुराकानी भयो । मन्त्री राणाले नेपाल र चीनबीच सदियौंदेखि घनिष्ठ एवं मित्रवत् सम्बन्ध रहिआएको उल्लेख गर्दै ऐतिहासिक सम्बन्धलाई थप सुदृढ बनाई जनस्तरमा विस्तार गर्न दुई देशबीच समय समयमा उच्चस्तरीय भ्रमण आदानप्रदान हुने गरेको बताइन् । मेरो यो भ्रमण पनि त्यसैको निरन्तरता हो, उनले भनिन् । मन्त्री राणाले भ्रमणका क्रममा शुक्रबार छेन्दुमा चिनियाँ विदेशमन्त्री वाङ यीसँग भेटवार्ता गरेकी थिइन् । वाङसँग दुवै देशमा रहेका अवसर र सम्भावनालाई आपसी हितका लागि भरपूर सदुपयोग गर्दै सम्बन्ध थप बलियो बनाउने विषयमा छलफल भएको उनले जानकारी दिइन् । आफूले चीनसँग व्यापार, लगानी, अन्तरदेशीय यातायात सञ्जाल र आर्थिक, सामाजिक साझेदारी वृद्धि गर्दै लैजाने दिशातर्फ सम्बन्धकेन्द्रित रहनुपर्ने धारणा राखेको र चिनियाँ समकक्षीले त्यसमा चीन सरकार सकारात्मक रहेको बताएको उनको भनाइ छ । मन्त्री राणाका अनुसार भेटवार्तामा दुवै पक्षबाट भएका उच्चस्तरीय भ्रमणका बेला गरिएका समझदारी र सम्झौतालाई तदारुकताका साथ कार्यान्वयनमा लैजाने विषयमा पनि सहमति भएको छ । नेपालचीन सम्बन्ध र द्विपक्षीय हितका विविध पक्षमा सौहार्दपूर्ण कुराकानी भयो, उनले भनिन्, प्रधानमन्त्रीको चीन भ्रमणको तयारीबारे पनि छलफल भयो । यस भ्रमणले आपसी विश्वासको वातावरणलाई थप सुदृढ बनाएको मन्त्री राणाको भनाइ छ ।"
स्थानीय तह उपनिर्वाचन आज,"(काठमाडौं)जनप्रतिनिधिको मृत्यु वा राजीनामाका कारण रिक्त बनेका स्थानीय तहका पदमा आइतबार उपनिर्वाचन हुँदै छ । नगरपालिका प्रमुख १, उपप्रमुख १, गाउँपालिका अध्यक्ष २, उपाध्यक्ष ४ तथा वडाध्यक्ष ३३ गरी ४१ पदका लागि उपनिर्वाचन गरिएको हो । निर्वाचन आयोगका अनुसार उपनिर्वाचनमा २० राजनीतिक दलका र स्वतन्त्रसमेत गरेर ३ सय ७६ जना उम्मेदवार छन् । उपनिर्वाचन हुने स्थानीय तहमा २ लाख २६ हजार ७ सय ९९ मतदाता छन् । १ सय ६२ मतदानस्थलमा २ सय ९३ मतदान केन्द्र बनाइएको छ । मतदानका लागि आइतबार बिहान ७ बजेदेखि साँझ ५ बजेसम्म समय तोकिएको छ । मत हाल्न मतदाता परिचयपत्र लिएर मतदान केन्द्रमा पुग्नुपर्नेछ । मतदाता परिचयपत्र नरहे परिचय खुल्ने नागरिकता, राष्ट्रिय परिचयपत्र, सवारी चालक परिचयपत्र, राहदानी वा स्थायी लेखा नम्बर भएको परिचयपत्रका आधारमा मतदान गर्न मिल्ने आयोगले जनाएको छ । उपनिर्वाचनका लागि सबै तयारी पूरा भएको आयोगले जनाएको छ । मतदानको पूर्वसन्ध्यामा प्रेस विज्ञप्ति जारी गरेर आयोगले उपनिर्वाचन हुने क्षेत्रका मतदातालाई आफ्नो नाम रहेको मतदान केन्द्रमा उपस्थित भएर निर्धक्कसाथ मतदान गर्न आह्वान गरेको छ । यस पटक मतदानको दिन सवारीसाधन सञ्चालनमा रोक भने लगाइएको छैन । आयोगकी प्रवक्ता नीता पोखरेल अर्यालका अनुसार मतदानस्थलको निश्चित क्षेत्रबाहेक निर्वाचन सुरक्षामा असर नपर्ने गरी यातायात सञ्चालनको व्यवस्था मिलाउन आयोगले गृह मन्त्रालयमार्फत सम्बन्धित प्रमुख जिल्ला अधिकारी लाई निर्देश गरेको छ । मतदान हुने स्थानीय तह र वडामा मात्रै सार्वजनिक बिदाको व्यवस्था मिलाउन पनि भनिएको प्रवक्ता अर्यालले बताइन् । मतदान सकिएलगत्तै प्रक्रिया पूरा गरेर मतगणना थालिने आयोगले जनाएको छ । स्थानीय तहको आधा कार्यकाल पूरा भएकै बेला हुँदै गरेको उपनिर्वाचनलाई दलहरूले मध्यावधि परीक्षण का रूपमा हेरेका छन् । उपनिर्वाचनअन्तर्गत रुकुमपूर्वको पृथा उत्तरगंगा२ को वडाध्यक्षमा माओवादीका जगत घर्ती भने निर्विरोध निर्वाचित भइसकेका छन् । कैलालीको जिसस प्रमुखमा कांग्रेसका टीकाकुमारी चौधरी (भुल) र ओखलढुंगा जिसस प्रमुखमा कांग्रेसकै टेकराज भट्टराई पनि निर्विरोध विजयी भएका छन् ।"
कोहिनुर मेटलका चार दशक मोटरसाइकलका लेगगार्डदेखि हेल्मेट उत्पादन,"(लुम्बिनी)झन्डै ४० वर्षअघि रूपन्देहीको बुटवल९ दीपनगरका रामप्रसाद बस्याल स्थानीय युवालाई रेडियामा बोल्ने तालिम दिन्थे । यसका लागि उनले बुटवलको राजमार्ग चौराहामा तालिम केन्द्र नै खोलेका थिए । उनीकहाँ काठमाडौंबाट समेत सिक्न आउँथे । बोल्ने कला सिकाउने उनले यसैलाई करिअरका रूपमा अगाडि बढाउने सोच बनाएका थिए । तर त्यसलाई थाती राखे । उनको दिमागमा एक्कासि धातु उद्योग सञ्चालन गर्ने सोच आयो । अनि खोले, कोहिनुर मेटल उद्योग । यही उद्योगमार्फत रूपन्देहीमा उनी स्थापित बनेका छन् । बस्यालले २०४४ सालमा बैंकको ऋण सहयोगमा एयर कुलर, वासिङ मेसिन उत्पादन थाले । उद्योग फस्टाउँदै गयो । त्यतिबेला मोटरसाइकल किन्नेको लहर थियो । तर मोटरसाइकलको लेगगार्ड भारतबाट आयात हुन्थ्यो । बस्यालले लेगगार्डको माग देखेपछि त्यही उत्पादन थाले । झन् व्यापार बढ्यो । मुलुकमा लेगगार्डको उत्पादन आफूले पहिलो पटक गरेको बस्यालको दाबी छ । बुटवलको रामनगरस्थित औद्योगिक क्षेत्रमा रहेको उनको उद्योगमा उत्पादित लेगगार्डको बजार मुलुकभर विस्तारित छ ।त्यस बेला बजारमा स्थापित हुन उनले सरकारी निकायमा गर्नुपर्ने लबिइङ र भारतीय लेगगार्डमा राखिरहँदा देखिने खियाको समस्या यहाँको उत्पादनमा नभइसकेपछि बजारमा स्थापित गराउन सहज भयो । बस्यालका एक छोरा र एक छोरी छन् । काठमाडौंबाट स्नातक पूरा गरेपछि छोरा सुमन बुबाले स्थापित गरेको उद्योगको व्यवस्थापन सम्हाल्न फर्किएका थिए । सुरुमा सुमनको सोच बिदेसिने थियो । साथीहरूले विदेशको बाटो पछ्याएपछि उनले मन पनि बनाएका थिए । अस्ट्रेलिया वा अमेरिका जाने सोच बनाएको सुमनले बताए । त्यसका लागि कागजपत्र तयार पारिसकेका थिए । घर आएका बेला उद्योग आउजाउ गर्थे । व्यवसाय हेर्न थालेपछि उनको मन बदलियो । बुबाको व्यवसायमा रुचि जाग्न थाल्यो । उद्योगको व्यवस्थापन सम्हाल्न पर्ने भएपछि परिवारका सदस्यले मुलुकमै बस्न फकाउन थाले । अभिभावक र आफन्तको सुझाव उनले माने ।२०६८ सालदेखि सुमनले उद्योग हाँकिरहेका छन् । आफ्ना उत्पादनले नेपालभरि बजार ओगटेको उनलाई जानकारी थियो । सुमनले बजारमा हेल्मेटको माग रहेको बुझेका थिए । त्यसैले नेपाली हेल्मेट बनाउने निर्णय गरे । यहीँ बनाउन सके भारत र चीनबाट आउने हेल्मेट विस्थापित गर्न सकिन्थ्यो भन्ने सुझाव पनि पाएँ, उनले भने, लेगगार्डको राम्रो व्यापार भइरहेको थियो । त्यसैले हेल्मेट पनि उत्पादन गर्ने सोच बनाएँ । सुमनका अनुसार २०७० बाट हेल्मेट उत्पादन सुरु भयो । त्यसका लागि कोहिनुर प्लास्टिक इन्डस्ट्रिज स्थापना गरे । उद्योगको मुख्य उत्पादन हेल्मेट बन्यो । नेपालकै पहिलो फुल प्रोडक्सन हुने कोहिनुर हेल्मेट नै हो, सुमनले भने ।बुबा रामप्रसादले बुटवल८ सुक्खानगरबाट औद्योगिक यात्रा सुरु गरेका थिए । त्यसपछि बुटवल औद्योगिक क्षेत्रमा उद्योग स्थापना गरे । अहिले तिलोत्तमा१७ गंगोलियामा ७० करोड लगानीमा नयाँ उद्योग सञ्चालनमा ल्याएका छन् । उनको उद्योग दुई बिघा क्षेत्रफलमा फैलिएको छ । उद्योगमा सुमन मात्र होइन, दिदी सीमा र बुबा पनि उत्तिकै खटिन्छन् । उद्योगमा हेल्मेट बनाउन आवश्यक सबै सामग्री उत्पादन हुन्छन् । हेल्मेट फिटिङ गरेर तयार भएपछि प्याकेजिङ गरी बजारमा पठाइने गरेको सुमनले बताए । हेल्मेट बनाउन चाहिने कच्चा पदार्थ भने तेस्रो मुलुकबाट ल्याउनुपर्ने बाध्यता रहेको उनले जनाए ।हेल्मेट बनाउन पहिले एबीएस प्लास्टिकका दाना पगालेर इन्जेक्ट गरिन्छ । ती दाना सुईको माध्यमबाट पगाल्नका लागि मेसिनमा राखिन्छ । पग्लेको दाना साँचोमा जान्छ र त्यसले आकार लिन्छ । त्यसलगत्तै स्क्रु, अन्य पार्टपुर्जा निस्कन्छ । साँचोमा बनेको हेल्मेटको आकार पेन्ट सेक्सनमा पठाइन्छ । त्यसलाई चिल्लो बनाई पेन्ट गरेपछि स्टिकर टाँसिन्छ, पुनः बाहिरबाट क्लियर आउटर कोट लगाइन्छ । अनि फिटिङ सेक्सनमा पठाइन्छ । त्यहाँ थर्मकोलमा बाहिर हेल्मेटको आकार राखेर फिट गरी तयार पारिन्छ । उद्योगमा टेस्टिङ ल्याब समेत छ । ल्याबमा हेल्मेटको गुणस्तर पक्का गरेपछि त्यसलाई ब्याचसमेत दिइन्छ र थप परिष्कृत बनाएर फाइनल आउटपुट निकालिन्छ । केपीआई हेल्मेटलाई मेड इन नेपाल, प्राउडली नेपाली भन्ने ट्याग नै दिएर बिक्री गर्ने गरिएको सुमनको भनाइ छ । कोहिनुर हेल्मेट नेपालको पहिलो सम्पूर्ण रूपमा स्वदेशमै उत्पादित हेल्मेट हो । तर मुलुकको नीतिले गर्दा उक्त उत्पादनले नेपाल स्ट्यान्डर्ड चिह्न प्राप्त गर्न सकेको छैन । तर कोहिनुर ब्युरो अफ इन्डियन स्ट्यान्डर्ड (बीआईएस) बाट नेपालमै पहिलो पटक आईएसआई प्राप्त तथा आईएसओसमेत सर्टिफाइड उत्पादन भने बनिसकेको छ । १५ वटा विभिन्न प्लान्ट रहेको उद्योगमा ११ वटा मोडलमा हेल्मेट उत्पादन हुन्छ । जसको मोडल केएच वानदेखि सुरु भई केएच ११ सम्म छ । हरेक वर्ष एउटा नयाँ मोडलमा हेल्मेट उत्पादन गर्दै कोहिनुर अघि बढिरहेको बस्यालले बताए । कोहिनुरका हरेक मोडलका हेल्मेटमा ओम नमः शिवाय लेखेर शिवको चित्रसमेत कोरिएको छ । कुनैमा मुस्ताङको सडक र मुक्तिनाथ मन्दिरको झझल्को उल्लेख छ, सुमनले भने, जसलाई अफरोड हेल्मेट भनिन्छ । कुनै हेल्मेटमा नेपालका राष्ट्रिय वस्तुसहित धार्मिक स्थलको चित्र अंकित छ । यसले हेल्मेटलाई बजारमा बिक्री गर्न र पहिचान बढाउनसमेत सहज भएको छ । उत्पादनमा अपडेटेड भइएन भने आउटडेटेड हुने डर छ, सुमनले भने, कुनै न कुनै कुरालाई नयाँ मोडलमा थप्दै जाने प्लान गरेर अघि बढ्छु त्यसले सहज बनाउँछ । मुलुकमा नाकाबन्दीका बेला नेपालको झन्डा अंकित कोहिनुर हेल्मेटको माग अत्यधिक बढेको उनले बताए । त्यसपछि हरेक हेल्मेटमा नेपाली झन्डाको लोगो राख्ने गरेको उनले जनाए । भारत र चीनमा बनेका हेल्मेटसँग नेपाली उत्पादनले प्रतिस्पर्धा गर्नु परिरहेकाले सरकारले मुलुकभित्रको उत्पादनलाई प्रोत्साहन गर्न चासो दिनुपर्ने उनको भनाइ छ । गुणस्तर विभागलाई सबै प्रमाणसहितका कागज पठाएर हेर्न आइदिनुहोस्, नेपालको स्ट्यान्डर्ड प्रदान गरिदिनुहोस् भनेर भन्दासमेत आउनुहुँदैन, उनले भने, हरेक ६ महिनामा परिवर्तन हुने प्रबन्धकलाई सबै विषय सुरुबाट बताउँदा पनि गुणस्तर चिह्न प्राप्त गर्ने दिन नै आएन । ल्याबसमेत उपलब्ध रहेकाले सबै परीक्षण गर्दा गरेर दिन मिल्ने, नमिल्ने छुट्याउनुहोस् भन्ने आग्रहसमेत सम्बन्धित निकायले स्वीकार नगरेको सुमनले बताए । उत्पादनको गुणस्तरमा कमी हुन नदिन त्यहीअनुसारको मिहिनेत र सेफ्टी कन्सर्न रहेर उत्पादन गरेको हेल्मेटलाई नेपालभरि एकछत्र र बाहिरसमेत बिक्री गर्न पाउने हो भने देश हेल्मेटमा आत्मनिर्भर रहेको प्रमाणित हुने थियो, उनले थपे, हाम्रो देशमा दैनिक ३ देखि ३ हजार २ सय हेल्मेट खपत हुन्छ, हाम्रो फुल फेज उत्पादन ५ हजार क्यापासिटीको छ, उत्पादन गरेर बजार पायौं भने विदेशमा समेत नेपाली हेल्मेट जान तयार छ । दैनिक ३ हजार उत्पादन गरेर बिक्री गरेको कोहिनुरमा हाल १ हजार हेल्मेट उत्पादन हुन्छ । हेल्मेट प्रयोगकर्ता मानिने युवा जमात बिदेसिने लहरले यसको बजार केही कम भएको सुमनले जनाए । हाल १ सय ५० कर्मचारीले प्रत्यक्ष रोजगार पाइरहेको उद्योगमा पहिले ३ सय जनासम्म कर्मचारी थिए । पोस्ट कोभिड र बिदेसिने ट्रेन्डले मानिसको रोजगारी र उत्पादनमा केही कमी भए पनि आफूहरूले भारतमा बिक्री गर्ने प्रक्रिया अघि बढाइरहेको उनले बताए ।सरकारले बाहिरबाट आउने कच्चापदार्थभन्दा हेल्मेटको मूल्य बढाउने हो भने नेपालभरि नेपाली हेल्मेटको मात्र प्रयोग हुन्थ्यो, यसले राजस्व बढ्थ्यो, यो कसैले बुझिदिएन, उनको दुखेसो छ । कच्चा पदार्थ महँगो हुँदा समस्या पर्ने गरेको उनी बताउँछन् । उद्योगमा जापानिज प्रविधिका उपकरण जडित छन् । त्यस्तै डाई भने एउटैको १ करोड पर्न जान्छ ।स्वभावमा अत्यन्तै सरल र जोसँग पनि घुलमिल भइहाल्ने सुमन रूपन्देही उद्योग संघका सचिवसमेत हुन् । उनी काममा विश्वास राख्छन् । बाहिरी वातावरणमा आवश्यकताभन्दा त्यति भिज्न नखोज्ने उनलाई आफूले नेपालमा बसेर गरिरहेको कामप्रति भने गर्व छ । उनी भन्छन्, म बिदेसिएको भए बुबाआमालाई चिन्ता हुन्थ्यो, कोहिनुर हेल्मेट आउँथेन होला, म छु उत्पादन छ, पहिचान छ र यो सन्ततिलाई पनि काम लाग्छ । आफूलाई बुबाले सिकाएर अघि बढाएकाले आफ्ना सन्ततिलाई पनि यो उद्योगमा पाइला टेक्न सहज बाटो बन्ने सुमनले बताए । १ हजार २ सयदेखि ४ हजार रुपैयाँसम्म पर्ने हेल्मेट सबै रंगमा उपलब्ध छ भने उद्योगमा काम गर्ने कर्मचारीले १७ हजार ३ सयदेखि ७५ हजारसम्म तलब लिन्छन् । उनले केही कामदारलाई त आवासको सुविधा दिएर राखेका छन् । सुरुका दिनमा पेन्ट लगाउनका लागि भारतबाट १ लाखसम्म तिरेर दक्ष जनशक्ति ल्याएर तालिम दिने, अन्य विज्ञ बोलाएर हेल्मेटको फिनिसिङबारे कर्मचारीलाई सिकाएको सुमनको भनाइ छ । नेपालमै अन्य उद्योग भएको भए कर्मचारी हेरफेर हुन्थ्यो होला, त्यसरी सिकिन्थ्यो, एकमात्र हुँदा बाहिरी म्यानपावर नल्याई काम गर्नर् नसकिने अवस्था अझै छ, उनले भने ।"
बाढीपहिरोले खेत बन्यो बगर,"(काभ्रे) भाडामा लिएको २ रोपनीमा जंगबहादुर तामाङले भदौ दोस्रो साता आलु रोपेका थिए । बेथानचोक गाउँपालिका३ स्थित उक्त फाँटमा मलजल, गोडमेल पनि राम्रै गरेका थिए । यसवर्ष ३० बोरासम्म आलु उत्पादन हुने उनको अनुमान थियो । तर असोज दोस्रो साताको बाढीपहिरोबाट बाली जोगाउन सकेनन् । मुस्किलले एक बोरा आलु निकाल्न सकिएको उनले बताए । खेत नभएर बगर जस्तो भएको छ, पूरै पुरिएर अलिअलि मात्रै बोट देखिएको थियो, उनले भने, लगानी पनि उठाउन सकिएन । अब जग्गाधनीलाई कसरी भाडा बुझाउने ? ४२ वर्षीय जंगबहादुरले एक वर्षदेखि वार्षिक ५० हजार रुपैयाँमा जग्गा भाडामा लिएर तरकारी खेती गर्दै आएका थिए । भाडाकै जग्गामा ५ वर्षयता तरकारी खेती गर्दै आएका नयाँगाउँका ५८ वर्षीय मानबहादुर तामाङलाई पनि उस्तै तनाव छ । ७ बोरा आलु रोपेर ७०८० बोरा निकालिन्थ्यो । डेढदुई लाख आम्दानी हुन्थ्यो । बाढीले ल्याएका ढुंगाले बारी पुरिएकाले मुस्किलले ५ बोरा मात्रै आलु निकाल्न सके, उनले भने । पट्ने खोलाको बगर छेउको फाँटमा ढुंगामाटोको ढिस्को थुप्रेको देखिन्छ । करिब ३ सय मिटरमाथिबाट ढुंगामाटोसहित आएको पहिरो र करिब ७८ फिट माथि पट्ने खोलाबाट हिलोसहित आएको बाढीले खेतीयोग्य जमिन अहिले सानो पहाडझैं देखिन्छ । जग्गाको साँधसिमाना भेटिँदैन । फाँटमा थुप्रिएको ढुंगामाटोलाई कसरी हटाउने र साँधसीमा छुट्याउने पनि तनावै छ, मानबहादुरले भने । सधैंजसो तरकारीले हरियो देखिने बेथानचोक३ स्थित फाँट यसपालि बाढीले बगर बनेको छ । आलु, बन्दा, काउली, धनियाँ, मूलालगायत तरकारी खेतैभरि फलेका हुन्थे । मौसमी र बेमौसमी तरकारी खेती हुन्थ्यो । अहिले ढुंगाबालुवाले पुरिएको छ । स्थानीय धनमाई तिमल्सिनाले त्यहीं फाँटमा भदौ दोस्रो साता मात्रै ११ बोरा आलु, ४ प्याकेट धनियाँ र मूला रोपेकी थिइन् । यो सिजनमा ६ लाखसम्म आम्दानी हुने उनको अनुमान बाढीपहिरोले बगाइसकेको छ । जमानादेखि नै यो ठाउँको माटो राम्रो भनेर कहलिएको थियो, तरकारी निकै राम्रो हुन्थ्यो, आम्दानी पनि ठिकै थियो, उनले भनिन्, तरकारीबाटै वर्षमा १० लाखसम्म कमाइ हुन्थ्यो, बालबच्चा पढाउन पनि सजिलो भएको थियो । जग्गाको साँधसिमाना कसरी छुट्याउने भन्ने अन्योल रहेको उनले बताइन् । जग्गा मर्मत गर्न पनि लाखौं लाग्ने जस्तो छ । यस्तोमा कसरी बाली लगाउने ? उनले भनिन् ।आलुको खेतीमा केन्द्रित यहाँका किसानले भदौ र माघमा गरी दुई सिजनमा खेती गर्दै आएका थिए । यसबाहेक मूला, काउली, धनियाँ, काक्रोलगायत अन्य तरकारी पनि लगाउँछन् । कृृषि र पशुमा आत्मनिर्भर बेथानचोक गाउँपालिकाबाट गत असोजको बाढीपहिरोअघि दैनिक ५ देखि ६ हजार किलो तरकारी र २२ हजार लिटर दूध बिक्री हुँदै आएको पालिकाको कृषि तथा पशुपन्छी शाखाले जनाएको छ । शाखाका अनुसार असोज दोस्रो सातापछि भने करिब २ हजार किलो तरकारी र १८ हजार लिटर दूधमात्रै निर्यात हुँदै आएको छ । पालिकाभर करिब ४२ सय कृषक घरधुरी रहेकोमा विपद्बाट १९ सय २६ कृषक पूर्णरूपमा प्रभावित भएको शाखाले जनाएको छ । पालिकाको कुल कृषियोग्य ३३ सय ४४ हेक्टर क्षेत्रफल जमिनमध्ये ९ सय हेक्टर क्षेत्रफलमा क्षति पुगेको शाखाको विवरण छ । वडा४, २ र ३ नम्बरमा धेरै क्षति पुगेको गाउँपालिकाका अध्यक्ष भगवान अधिकारीले बताए । खेतीयोग्य जमिन बगर बनेका छन् । कृषिलाई लयमा कसरी ल्याउन सकिन्छ भन्ने विषयमा छलफल गरिरहेका छौं, उनले भने, कसरी व्यवस्थापन गर्न सकिन्छ भन्नेबारे गाउँपालिकाले विशेष गाउँसभाबाट सम्बोधन गर्नेछ । भित्र्याउने बेलाको बाली बाढीले क्षति पुर्याएपछि पनौती नगरपालिका१२ रोशीस्थित भूमिडाँडाकी कान्छी रसाइलीलाई अन्नको जोहो गर्ने चिन्ता छ । ८ रोपनी धान, आलु, मकै, तोरी, फापर लगाएकी थिए, उनले भनिन्, एक गेडा धान भित्र्याउन पाइएन, आलु, मकै, केही निकाल्नै पाइएन, वर्ष दिन कसरी धान्ने हो ?, अर्को बाली लगाउँ भने पनि ठाउँ छैन, खेत बिग्रेर बनाउनै नसक्ने भएको छ । तरकारी तथा दूध उत्पादनमा आत्मनिर्भर पनौती नगरपालिकामा ९ हजार ३ सय ८३ घरधुरी कृषिमा आश्रित छन् । बाढीपहिरोले पनौतीका ३४ सय ८७ कृषक प्रभावित भएको नगरपालिकाको कृषि शाखाले जनाएको छ । शाखाका अनुसार पालिकाको कृषियोग्य क्षेत्रफलमध्ये ५८१ हेक्टरमा बाढीपहिरोबाट क्षति पुगेको छ । पनौती१२, १, २ र ११ मा धेरै कृषक प्रभावित भएका छन् । रोशी गाउँपालिकाको कृषियोग्य २२ सय ५ हेक्टर क्षेत्रफलमध्ये ६०१ हेक्टरमा बाढीपहिरोले क्षति पुगेको गाउँपालिकाको कृषि शाखाले जनाएको छ । जिल्ला कृषि विकास कार्यालय काभ्रेका अनुसार बाढीपहिरोबाट जिल्लाका १३ पालिकाका ८ हजार ९७२ घरधुरीका कृषक प्रभावित भएको अनुमान छ । त्यस्तै, जिल्लाभर २ हजार ५१२ हेक्टर क्षेत्रफलमा लगाएको धान, मकै, तरकारीलगायत बालीमा क्षति भएको कार्यालयको विवरण छ । बाढीपहिरोले क्षति पुर्याएको खेतीयोग्य जमिन सुधार गर्न केही समय लाग्न सक्ने जिल्ला कृषि विकास कार्यालय प्रमुख कुलप्रसाद दवाडीले बताए । उनले माटो बिग्रिएको ठाउँमा कोसेबाली लगाउन सकिने र बलौटे माटो भएको जग्गामा खरबुजा, तरबुजालगायत खेती गर्न सकिने बताए ।"
प्रधानमन्त्रीको चीन भ्रमणबाट अपेक्षा,"प्रधानमन्त्री केपी शर्मा ओलीले सोमबारदेखि छिमेकी मित्रराष्ट्र चीनको औपचारिक भ्रमण गर्दै हुनुहुन्छ । त्यसको तयारी अन्तिम चरणमा पुगेको छ । यतिबेला प्रधानमन्त्रीको भ्रमण र त्यसका एजेन्डाबारेको चर्चा व्यापक हुँदै छ । लामो समयसम्म गति लिन नसकेका बीआरआई (बेल्ट एन्ड रोड इनिसिएटिभ), पारवहन सम्झौता र विभिन्न उच्चस्तरीय भ्रमणको समयमा सम्झौता भएर कार्यान्वयन हुन नसकेका दुईपक्षीय हितका विषयले उहाँको भ्रमणपछि गति लिने अपेक्षा गरिएको छ । तर, चीनले अगाडि सारेको बहुआयामिक बीआरआई परियोजनालाई ऋण कि अनुदान भनेर बहस गरिएको छ । त्यसैगरी अन्य विषयहरू पनि राष्ट्रिय हितमा हुनेगरी कसरी टुंग्याउने भन्नेमा मूल बहस नभई सहायक र प्राविधिक विषयमा केन्द्रित हुँदा अपेक्षित उपलब्धि हासिल हुँदैन कि भन्ने आशंका पनि छ ।चिनियाँ समकक्षीको निमन्त्रणामा प्रधानमन्त्री ओलीको चीन भ्रमण हुने निश्चित भएपछि भ्रमणको विषयलाई लिएर विवाद सुरु गरियो । एउटा सार्वभौम मुलुकका प्रधानमन्त्रीको पहिलो विदेश भ्रमण कुन देशबाट हुनुपर्छ भन्दै चीन भ्रमणलाई विवादको विषय बनाउने प्रयत्नसमेत भयो । तीनतीन पटक मुलुकका प्रधानमन्त्री भइसकेका व्यक्तिले भारतीय मिडियालाई अन्तर्वार्ता दिँदै भारतसँगको विशेष सम्बन्धलाई नबुझेर प्रधानमन्त्रीले पहिला चीन भ्रमण गरेर चाइना कार्ड प्रयोग गर्न खोज्नुभएको छ भन्नु सार्वभौम मुलुकका लागि लज्जाको विषय हो । यसरी भ्रमणको तयारी सुरु हुँदै गर्दा पूर्वप्रधानमन्त्री जस्तो जिम्मेवार व्यक्तिबाट यस्तो अभिव्यक्ति आउँदा आमजनतामा पनि भ्रम सिर्जना हुन्छ । त्यसैगरी निकट छिमेकी मुलुकले विदेश सम्बन्ध जस्तो संवेदनशील विषयमा पनि हामी विभाजित छौं भन्ने बुझ्दछन् । एउटा सार्वभौम मुलुकका प्रधानमन्त्रीले पहिलो विदेश भ्रमण कुन देशबाट गर्ने देशको आवश्यकता र स्वयम् सरकारको निर्णयमा भर पर्ने कुरा हो । कुनै अमूक मुलुकमा पहिला भ्रमण गर्नुपर्छ भनेर पूर्वप्रधानमन्त्रीबाट अभिव्यक्त हुनु सर्वथा गलत छ ।कुनै पनि मित्रराष्ट्रमा हुने प्रधानमन्त्रीको भ्रमण केबल औपचारिकताका लागि होइन । यसअघि पनि वर्तमान प्रधानमन्त्रीकै नेतृत्वमा नेपाल र चीनबीच ऐतिहासिक सम्झौताहरू भएका छन् । तर अन्य उच्चस्तरीय भ्रमणका बखतमा भएका सम्झौताहरू पनि कार्यान्वयनमा ढिलाइ भइरहेको छ । कुनै सम्झौता त कार्यान्वयनमा गएका पनि छैनन् ।नेपाल र चीनबीच पटकपटक भएका सम्झौतामा बीआरआई अवधारणाअन्तर्गत नै धेरै क्षेत्र र विषय समेटिएका छन् । त्यसभित्रका विषयहरू एकएक गरी छलफल गर्ने र देशका लागि आवश्यक र हितका विषयलाई अगाडि बढाउन प्रधानमन्त्री ओलीको यस भ्रमणले भूमिका खेल्नुपर्दछ । बीआरआईका अलवा ऐतिहासिक पारवहन सम्झौता, जलविद्युत्, कनेक्टिभिटी, यातायात, शिक्षा, पर्यटन, संस्कृति, कृषि, शिक्षा, स्वास्थ्यलगायतका क्षेत्रमा विगतमा भएका सम्झौता कार्यान्वयनमा जोड दिँदै नयाँ विषयमा पनि उपलब्धि हासिल हुनुपर्दछ ।त्यसैगरी बीआरआई कार्यान्वयनमा लैजाने क्रममा यसअघि नै प्रस्ताव गरिएका पूर्वाधार, सहरी विकास र कनेक्टिभिटीसँग सम्बन्धित परियोजनाहरू अगाडि नै बढाउने गरी यो भ्रमणले उपलब्धि हासिल गर्ने विश्वास छ । अहिले नेपालको तर्फबाट प्रस्तावित जिलोङकेरुङकाठमाडौं सीमापार रेलमार्ग, टोखाछहरे सुरुङमार्ग, हिल्सासिमकोट सडक, किमाथांकासडक र पुल, जिलोङकेरुङरसुवागढी चिलिमे २२० केभी सीमापार प्रसारण लाइन, काठमाडौं उपत्यका प्रसारण लाइन स्तरोन्नति, मदन भण्डारी विश्वविद्यालय, काठमाडौंहेटौंडा पोडवे, अमरगढी सिटी हल, चीननेपाल औद्योगिक मित्रपार्कलगायतका योजना अगाडि बढाउने गरी यो भ्रमणले सफलता प्राप्त गर्नुपर्दछ । संसद्का ठूला दुई दल मिलेर बनेको सरकारका प्रधानमन्त्रीको भ्रमणमा हुन नसकेको उपलब्धि आगामी दिनमा हुन सक्दैनन् ।यद्यपि भ्रमणको अन्तिम समयमा आएर हतारहतार जस्तो भइरहेको तयारी र उठेका बहसले अपेक्षित परिणाम दिन नसक्ने हो कि भन्ने आशंका पनि छ । यसको मूल कारण भनेको दुई देशका सरोकार र आवश्यकताका विषयमा यथेष्ट समय लिएर तयारी नहुनु हो । मुलुकका कार्यकारी प्रमुखको भ्रमण उपलब्धिमूलक देखिनका लागि पर्याप्त समय लिएर आवश्यक छलफल गरी सम्झौता र सहमतिका विषयहरू टुंगिइसकेको हुनुपर्दथ्यो ।यस भ्रमणको मुख्य विषय बीआरआई नै हो । त्यसैले पनि यो कसरी अगाडि बढ्छ भनेर चासोका साथ हेरिएको छ । बीआरआईबारे देशभित्र मात्रै होइन, बाह्य शक्तिले पनि चासोका साथ हेरिरहेका छन् । त्यसकारण यस विषयमा देशभित्र पनि केही विभाजित विचारहरू आइरहेका छन् । सम्झौता भएको लामो समय बितिसक्दा पनि सत्ता साझेदार दलहरू एकमत नहुँदा र सोही बीचमा विभिन्न भूराजनीतिक चलखेल र दबाबका कारण अन्तिम अवस्थामा पुगेको बीआरआई कार्यान्वयन सम्झौता हुन नसकेको आम बुझाइ छ । यो भ्रमणमा पनि कार्यान्वयन हुने गरी उक्त सम्झौता हुन्छ कि हुँदैन, बीआरआईअन्तर्गत कुनै परियोजना अगाडि बढ्छन् कि बढ्दैनन् भन्ने चासो सर्वत्र छ ।विश्वको दोस्रो ठूलो अर्थतन्त्र भएको हाम्रो छिमेकी मित्रराष्ट्र चीनले अगाडि सारेको बीआरआई अवधारणामा विश्वका करिब १५० राष्ट्रहरूले सम्झौता गरेका छन् । त्यसअन्तर्गत दक्षिण अमेरिका, अफ्रिका, युरोप, एसियाका थुप्रै देशमा गेम चेन्जिङ प्रोजेक्ट हरू अगाडि बढेका छन् । केही अपवादबाहेक राष्ट्रिय आवश्यकता, हित र आफ्नो क्षमताअनुसार सहकार्य गरेका मुलुकहरू सफल भएका छन् । बीआरआईबाट अफ्रिका, दक्षिण अमेरिकाका देशहरू, एसियाकै पनि इन्डोनेसिया, लाओस, मध्यएसिया लगायतका देशले देखिने गरी उपलब्धि हासिल गरेका छन् । नेपाल निकट छिमेकी भएर पनि बीआरआईबारेको छलफल तथा बहस व्यापक नहुँदा र यसलाई कुनै प्रोजेक्टका रूपमा मात्रै बुझ्दा अपेक्षित फाइदा र उपलब्धि हासिल गर्न सकिएको छैन । यसलाई गति प्रदान गर्नका लागि तत्काल कार्यान्वयन सम्झौता गरी परियोजना अगाडि बढाउन जरुरी छ ।चीनले सरकारसरकारबीचको सम्बन्ध, सहकार्य, सहयोग, अनुदान, ऋण, व्यापार, सांस्कृतिक सहकार्य, छात्रवृत्ति, जनस्तरका गतिविधिलाई बीआरआईकै बहुआयामिक र बृहत् अवधारणाभित्र राखेको छ । जसबाट नेपाल जस्तो विकासका लागि बाह्य सहयोग र सहकार्य खोजिरहेको मुलुकले फाइदा लिन सक्ने क्षेत्र धेरै छन् । नेपालले सन् २०१७ मा बीआरआई सम्झौतामा हस्ताक्षर गरे पनि देखिने गरी ठूला परियोजना अगाडि बढेका छैनन् । यद्यपि नेपाल र चीनबीच भइरहेका सहकार्य, सहयोग, अवलोकन भ्रमण, छात्रवृत्ति, सरकारस्तरीय कार्यक्रमहरूमा कुनै न कुनै रूपमा यो अवधारणा जोडिएर आएको छ ।अघिल्लो कार्यकालमा हालका प्रधानमन्त्री नेतृत्वकै सरकार हुँदा अगाडि सारिएका परियोजना, पारवहनलगायतका महत्त्वपूर्ण सम्झौता, नेपालका तत्कालीन राष्ट्रपति विद्यादेवी भण्डारीको चीन भ्रमण तथा चीनका राष्ट्रपति सी चिनफिङको नेपाल भ्रमणका बेला भएका सम्झौता कार्यान्वयन गर्ने दायित्व पनि यही सरकारको हो ।बीआरआई कार्यान्वयन सम्झौताको मस्यौदामा सार्वजनिक छलफलका थुप्रै विषय छन् । ती विषयमध्ये कुनकुन राष्ट्रिय हितका लागि अगाडि बढाउने र कुनकुन नबढाउने भनेर व्यापक छलफल भएको छैन । बीआरआईमा एउटा परियोजना विशेष वा ऋण र अनुदानको विषय मात्रै छैनन् । तर, यहाँ बीआरआई अनुदान भए अगाडि बढाउने, ऋण भए नबढाउने भनेर मात्रै छलफल भइरहेको छ । यो छलफलले बीआरआई जस्तो बहुआयामिक अवधारणालाई एउटा परियोजना मात्रै जस्तो गरी बुझिएको हो कि भन्ने लागेको छ ।सरकारको प्रमुख सत्ता साझेदार दल नेपाली कांग्रेसले बीआरआईअन्तर्गत अनुदान भए लिने, नत्र नलिने भनेर धारणा सार्वजनिक गरिरहेको छ । र, भ्रमण मिति नजिकिँदै गर्दा प्रधानमन्त्री र सरकारका मन्त्रीहरूले पनि कुनै ऋण सम्झौता नगर्ने र नलिने भनेर अभिव्यक्ति दिएको पाइन्छ । यसरी बुझ्दा यो सरकार बीआरआई र यस अन्तर्गतका परियोजनाहरू अनुदान भए अगाडि बढाउने तर ऋणमा अगाडि नबढाउने मनसायमा देखिन्छ । यदि अनुदान भए मात्रै लिने भन्ने हो भने नेपालले प्रस्ताव गरेका खर्बौं लगानीका योजनाहरू कार्यान्वयन सम्भव होला ?यदि नेपाललाई कसैबाट पनि ऋण लिनुपर्ने आवश्यकता छैन र अनुदान लिएर मात्रै अगाडि बढ्न सक्छौं भन्ने हो कुरा जायज नै होला । तर हाम्रो जस्तो आर्थिक र भूराजनीतिक अवस्था भएको मुलुकले आफ्नो एक छिमेकी देशबाट कुनै प्रकारको ऋण नलिने तर अन्य देश र दातृ निकायको ऋण लिने हो भने यसलाई कसरी राष्ट्र हितको पक्षमा मान्न सकिन्छ ? सरकारले यसबारे पनि सोच्नुपर्छ ।अहिलेको अवस्थामा देशको विकास निर्माणका लागि सकभर अनुदान लिने नभए ऋण पनि लिन आवश्यक छ । ती ऋणभित्रका सर्तहरू हाम्रो राष्ट्रिय हितको पक्षमा छन् वा छैनन् भन्नेचाहिँ ख्याल गर्नुपर्दछ । त्यो रकम खर्चका मापदण्ड, सर्त र तरिका कस्ता छन् भरेर गहिरोसँग केलाउनुपर्छ । अनुदान भन्ने तर परामर्श र सेवाका नाममा अर्बौं रकम उतै फर्केर जाने सर्तमा समेत हामीले काम गरिरहेको पाइन्छ । यसमा पनि समीक्षा हुन जरुरी छ । कतिपय अनुदानहरू राष्ट्रको स्वाभिमानमा आँच आउने गरी अनुचित सर्तहरूमा आधारित भएको पाइन्छ । त्यसतर्फ चनाखो हुनुपर्छ ।हाम्रा योजना राष्ट्रिय महत्त्व र त्यसले दिने प्रतिफलका आधारमा हुनुपर्दछ । ऋण तुलनात्मक रूपमा कम ब्याज र लामो समय चुक्ता अवधिको लिनुपर्छ । हाम्रो बहस त्यसतर्फ केन्द्रित हुनुपर्छ । वार्ताको टेबलमा बस्दा यी समग्र विषयलाई ध्यान दिँदै टुंग्याइनुपर्छ । त्यसका लागि वर्तमान सरकारले क्षमता राख्दछ ।विभिन्न उच्चस्तरीय भ्रमणका क्रममा चीनसँग भएका बीआरआईलगायत सम्झौताहरू यो भ्रमणपछि कार्यान्वयन गर्न सक्नुपर्दछ । भ्रमणका बेला सम्झौताहरू हुँदै जाने तर कार्यान्वयन भने नहुने वा ढिलाइ हुने गर्दा दुई मुलुकबीच नै विश्वासको संकट उत्पन्न हुन्छ । नेपाल र चीनबीच कार्यान्वयनमा गएका परियोजनाहरू पनि सम्पन्न हुन ढिलाइ भइरहेको छ । जसले गर्दा जनस्तरमा पनि नकारात्मक प्रभाव परिरहेको छ । यसतर्फ पनि ध्यान दिँदै अगाडि आएका समस्याको तुरुन्त समाधान गर्नुपर्दछ ।त्यसैगरी बीआरआई र यसअन्तर्गतका परियोजनालाई गति दिनका लागि यो भ्रमणमा कार्यान्वयन सम्झौता हुनु नेपालको हितमा छ । प्रधानमन्त्रीको यस भ्रमणमा पनि बीआरआई कार्यान्वयनमा अगाडि बढेन भने यसको भविष्य अनिश्चित हुनेछ ।नेपालले आफ्ना दुवै छिमेकी मित्र राष्ट्रहरूसँगको सम्बन्धलाई गम्भीर रूपमा लिनुपर्दछ । हाम्रा लागि चीन वा भारत कुनै मुलुक अगाडि वा पछाडि छैनन् । दुवै देशसँग समान सम्बन्धमा रहनु राष्ट्रिय हितमा हुन्छ । त्यसैगरी, भ्रमणका एजेन्डा पनि राष्ट्रिय हितलाई केन्द्रमा राखेर समयमा टुंग्याइनुपर्दछ । समयमा तयारी नहुँदा भ्रमणले अपेक्षाकृत उपलब्धि हासिल गर्न सक्दैन भने कूटनीतिक र राजनीतिक क्षमता पनि कमजोर देखिन्छ । प्रधानमन्त्रीको यो भ्रमण पनि कुनै दबाबमा नपरी देशको समग्र हितमा केन्द्रित हुने अपेक्षा गर्दछु । तिमिल्सिना राष्ट्रिय सभाका पूर्वअध्यक्ष हुन् ।"
एनपीएलले ल्याएको उभार,"क्रिकेटको नेपाली महाकुम्भ शनिबारदेखि सुरु भएको छ । कीर्तिपुरस्थित त्रिवि मैदानमा १२ हजारभन्दा बढी दर्शकको उपस्थितिमा जनकपुर बोल्ट्स र विराटनगर किंग्सबीचको प्रतिस्पर्धासँगै नेपाल प्रिमियर लिग (एनपीएल) को औपचारिक आरम्भ भएको हो । लिग पुस ६ गतेसम्म चल्नेछ । नेपालमा यसअघि धनगढी प्रिमियर लिग, पोखरा प्रिमियर लिग र एभरेस्ट प्रिमियर लिग भइसकेको भए पनि एनपीएल अहिलेसम्मकै सबैभन्दा ठूलो लिग हो । दर्शकदेखि खेलाडीसम्मको सहभागिता, टिम निर्माणमा गरिएको मिहिनेत, भौतिक तथा प्राविधिक तयारीलगायतका विषयले पाएको चर्चाको घनत्व पनि विशिष्ट छ । नेपाल क्रिकेट संघ (क्यान) ले आफ्नो पूर्ण स्वामित्वमा आयोजना गरिरहेको यस लिगले नेपाली क्रिकेटको विकासमा सकारात्मक योगदान पुर्याउने निश्चित छ ।एनपीएलमा आठवटा फ्रेन्चाइज टिम विराटनगर किंग्स, जनकपुर बोल्ट्स, काठमाडौं गुर्खाज्, चितवन राइनोज्, पोखरा एभेन्जर्स, लुम्बिनी लायन्स, कर्णाली याक्स, सुदूरपश्चिम रोयल्स सहभागी छन् । यी टिममा नेपाली राष्ट्रिय टोलीका खेलाडीहरू र अन्य स्थापित तथा नवप्रतिभाको उपस्थिति छ । साथसाथै, नाम चलेका विदेशी खेलाडीहरू जस्तै न्युजिल्यान्डका मार्टिन गप्टिल, जिम्मी निसम र स्कट कुगेलेइज्न, भारतका शिखर धवन, इंग्ल्यान्डका स्टेफन इस्किनाजी, अस्ट्रेलियाका बेन कटिङलगायत ४० जनाले एनपीएल खेल्नेछन् । २२ दिनसम्म यस लिगले नेपाली खेल जगत्लाई क्रिकेटमय बनाउनेछ । यस क्रममा नेपाली खेलाडीले कैयौं विदेशी खेलाडीसँग खेल्न पाउनेछन् । जसले उनीहरूलाई आफ्नो प्रतिभा तिखार्न सहयोग पुर्याउनेछ । प्रतिष्ठित खेल च्यानल स्टार स्पोर्टस् बाट भइरहेको प्रत्यक्ष प्रसारणका कारण पनि नेपाली खेलाडीको प्रतिभा विश्वका अन्य खेलाडी र व्यवस्थापकको नजरमा पर्ने विश्वास गर्न सकिन्छ । जसकारण यस लिगमा अभिव्यक्त हुने क्षमताबाट नेपाली खेलाडीको क्षमताको एक्सपोजर हुने र बाह्य लिगमा पनि खेल्ने अवसर सिर्जना हुन सक्छ ।एनपीएलका लागि बाह्य खेलाडीको आगमन, खेलसँग सम्बन्धित अन्य सरोकारवालाहरूको चहलपहल, उनीहरूले नेपाल र एनपीएललाई जोडेर दिने अभिव्यक्ति र सामाजिक सञ्जालमा गर्ने पोस्टलगायतका कारणले तत्काल र दीर्घकालको पर्यटन विकासका लागि पनि योगदान पुग्नेछ । एनपीएलको प्रायोजन, विभिन्न टिमको प्रायोजन, खेलाडीहरूका लागि हुने लगानी, उनीहरूको व्यवस्थापन, विभिन्न माध्यममा हुने विज्ञापन जस्ता कारणले यहाँको अर्थतन्त्र एक हदसम्म चलायमान हुने अपेक्षा गर्न सकिन्छ । खेलाडीहरूलाई खेलेरै आर्थिक पक्ष सबल गराउन सकिन्छ भन्ने आत्मविश्वास सिर्जना गर्नेछ नै, खेलबाहेकका क्षेत्रलाई पनि तरंगित गराउनेछ । यसक्रममा नयाँनयाँ रोजगारी सिर्जना हुनेछन् । त्यसकारण एनपीएलको महत्त्व क्रिकेटको दीर्घकालीन विकासमा मात्रै सीमित छैन, त्यसभन्दा बृहत् छ । त्यसकारण एनपीएललाई क्रिकेट संस्कृतिलाई थप उन्नत बनाउन, नवप्रतिभाको पहिचान गर्न, उनीहरूको अवसर सिर्जना गर्ने जस्ता पाटोमा मात्रै खुम्च्याउन जरुरी छैन । बरु आर्थिक चहलपहल, पर्यटकीय सम्भावना, निष्पक्ष भूमिका रूपमा अन्य देशबीच भविष्यमा खेल गराउन सक्ने गरी भौतिक पूर्वाधारदेखि सुरक्षाको सुनिश्चितता विकास गर्ने अनुभव लिने अवसरका रूपमा पनि सदुपयोग गर्न सक्नुपर्छ ।शनिबार कीर्तिपुरस्थित त्रिवि मैदानमा जनकपुर बोल्ट्स र विराटनगर किंग्सबीचको उद्घाटन खेलमा दर्शकको उपस्थिति उल्लेखनीय थियो । त्यस क्षेत्रको वातावरण नै उत्सवमय थियो । मंसिर १० गते राति ८ बजेबाट क्यानले टिकट खुला गरेको तर १२ गते नै सोल्ड आउट भएको पृष्ठभूमिले पनि दर्शकको प्रतीक्षा र चासोलाई पुष्टि गर्छ । यसअघि पनि त्रिवि मैदानमा भएका खेलमा नेपाली दर्शकको उत्साहजनक उपस्थिति हुने गरेको थियो । जुन राष्ट्रिय तथा अन्तर्राष्ट्रिय सञ्चारमाध्यमको समेत लेन्समा परेका थिए । नेपाली दर्शकको यस खालको क्रेज को पुँजीकृत गर्न नसकिएको भन्दै आलोचना हुने गरेको छ । एनपीएलको सफल आयोजना र यसपछि परिवर्तन हुन सक्ने खेल वातावरणले आलोचना गर्नु नपर्ने ठाउँमा पुर्याउन सक्छ । नेपालमा ठूला क्रिकेट स्टेडियमको आवश्यकता छ । यसलाई तीनै तहका सरकार तथा निजी क्षेत्रले पनि बुझ्नुपर्छ । आआफ्नो ढंगले वा एक्लाएक्लै सातै प्रदेशमा कम्तीमा एकएकवटा सुविधासम्पन्न क्रिकेट स्टेडियम स्थापना गर्ने हो भने क्रिकेटको समृद्धि र स्टेडियममा गरिएको लगानीबाट नाफा प्राप्त हुने निश्चित जस्तै देखिन्छ ।एनपीएलको पहिलो संस्करणमै देखिएको व्यापारिक संलग्नता सकारात्मक पक्ष हो । यो संलग्नता अझ विस्तार हुँदै गएर आयोजक र फ्रेन्चाइजहरूलाई भविष्यमा आर्थिक रूपमा फलदायी र सबल हुने स्थिति निर्माण हुन सक्छ । देशभित्रका क्रिकेटप्रेमीको प्रत्यक्ष संलग्नता र उत्साह बलियो बन्यो र बाह्य मुलुकमा पनि एनपीएलको चर्चा र चासो बढ्यो भने एनपीएलको व्यावसायिक सम्भावना झन् बलियो बन्नेछ । देशभित्र क्रिकेटको क्रेज अतुलनीय छ । टिकट बिक्रीको तीव्रता र त्रिवि मैदान परिसरमा देखिएको भीडले पनि दर्शकको हुटहुटीलाई पुष्टि गर्छ । दर्शकदीर्घामा बसेर क्रिकेट हेर्न पाइयोस्, आफूहरूलाई टिकट उपलब्ध गराइयोस् भनेर हुटिङ गर्ने दर्शक नेपालबाहेक अन्य मुलुकमा सायदै छैनन् । यसरी प्रत्यक्ष उपस्थित भएर वा प्रविधिमार्फत खेल हेर्ने संख्या र सामाजिक सञ्जालमा यसबारे भएका चर्चाले एनपीएलको निरन्तरताको आधार प्रदान गर्छ । यतिबेला क्यानलाई शुभकामना व्यक्त गर्नु, लिगको सफलताको कामना गर्नु र दीर्घकालीन आयोजनाको सुनिश्चितताप्रति शुभेच्छा व्यक्त गर्नु वाञ्छनीय हुन्छ ।"
कृषकको पीडामा राज्यको बेवास्ता,"तराईमधेशमा हिउँदे बाली लगाउने यो समय युरिया मलको हाहाकारले किसानको ढाड सेकेको छ । मल पाइहाले पनि किसानलाई चर्को मूल्य तिर्न बाध्य बनाउने यो अवस्था कुनै नयाँ होइन । रोपाइँको समयमा समेत किसान मलको खोजीमा भौंतारिएको विगत सरकारलाई थाहा छ, तर तिनका आँखा र कान बन्द छन् । देशलाई खाद्य सुरक्षा प्रदान गर्ने कृषकहरू नै वर्षौंदेखि राज्यको विभेद र उदासीनताबाट पीडित छन् ।नेपालजस्तो कृषि प्रधान देशमा सरकारको प्राथमिकतामा कृषि कहिल्यै परेन । मन्त्रीहरूले विदेश भ्रमणमा करोडौं खर्च गर्न सक्छन्, पहाडै पहाडको देशमा भ्युटावर बनाउन सक्छन्, तर किसानलाई मल उपलब्ध गराउने एउटा कारखाना खोल्न सकेनन् । यस्तो नेतृत्वका कारण देशका कृषकहरू वर्षौंदेखि अभिभावकविहीन बनेका छन् । नेताहरूको भिजन र मिसन टालटुल र सस्तो लोकप्रियताभन्दा माथि कहिल्यै पुग्न सकेन । कृषि प्रधान देशको मूलधारलाई बिचौलिया र भ्रष्टाचारले ग्रस्त बनाएको छ । मल, बीउ र सिँचाइजस्ता आधारभूत सेवामा सरकारको ध्यान कहिल्यै गएन । तराईमधेशका किसान मलको पर्खाइमा हिउँदे बाली र बर्खामा रोपाइँ गर्न नसक्ने अवस्थामा छन् । सरकारको उदासीनता र कृषकप्रतिको बेवास्ताले युवा पलायन हुँदै छन् । पहाड र हिमाली भेगमा खेतीयोग्य जमिन बाँझै छ । सरकारका नीति निर्माताहरू किसानको पसिनाको मूल्य नबुझ्ने अवस्थामा छन् ।तीन तहको संघीय सरकार र झन्डै दुई तिहाइको बलियो भनिएको नेतृत्वले किसानको समस्या समाधान गर्नुपर्छ । यदि मल कारखाना खोल्न नेतृत्व अक्षम छ भने यस्ता निकम्मा नेतृत्वलाई कुर्सीमा राख्ने कुनै औचित्य छैन । कृषि प्रधान देशको यो अवस्था कृषि मन्त्रालयको अदूरदर्शिताको नतिजा हो । किसानलाई खाद्य सुरक्षा प्रदान गर्ने ग्यारेन्टी गर्न सक्ने योजनाको खाँचो छ, भाषणले मात्रै केही हुनेवाला छैन । मलको अभाव, बिचौलियाको माफियागिरी र कृषकप्रति राज्यको उदासीनता अब सहन सकिन्न । यो देशको भलो कृषकको सम्मानबाट मात्र सुरु हुन्छ । राज्यले अब किसानको श्रम र पसिनाको सही मूल्य दिनुपर्छ । सन्तोष सिम्खडा, टोकियो, जापान"
गाउँको सिंहदरबार !,"अब आफ्नो कामका लागि काठमाडौंमा रहेको सिंहदरबार धाउनु नपर्ने भयो । सिंहदरबारबाट हुने काम आफ्नै छिमेकी, दाजुभाइ, दिदीबहिनी तथा आफूजस्तै आमनागरिकबाट चुनिएको व्यक्तिले घरआँगनमा बसेर सबै काम गरिदिनेछन् । रोजगारी आफ्नै गाउँठाउँमा सिर्जना हुनेछ । स्थानीय तहको निर्वाचनपछि आमनागरिकमा यस खालको उत्साह जागेको थियो । विडम्बना, हामीले चयन गरेका जनप्रतिनिधि नै गलत परेछन् कि ! स्थानीयलाई कुनै राहत छैन । कुनै जानकारी न कुनै सवालजवाफ आर्थिक जरिवाना र करको दोहोरो मारमा जनता परेका छन् । कहींकतै उजुर लाग्दैन । सिंहदरबारले खडा गरेका समूहलाई चित्त बुझाउन नसक्दा आज जनता प्रताडित छन् । आमनागरिकले २०६२०६३ को जनआन्दोलनमा ठूलो चाहना राखेका थिए । त्यसबखत कल्पना गरिएको गाउँगाउँमा सिंहदरबार मा त आज नयाँ राजाहरूको उदय भइसकेछ । के हिजो परिवर्तनका लागि गरेको बलिदानी यही परिस्थिति निम्त्याउन थियो ? आमनागरिक यस्तै अनुत्तरित प्रश्न र आफ्नै निर्णयको बन्दी बन्न पुगेका छन् । रामकृष्ण बराल, जोरपाटी, काठमाडौं"
अन्तर्राष्ट्रिय विमानस्थल चलायमान होला ?,"हिमालयले पोखराबाट चीनको ल्हासा उडान गर्ने विषयक समाचार कान्तिपुरमा पढेपछि अलपत्र परेको पोखरा अन्तर्राष्ट्रिय विमानस्थल सञ्चालनमा आउने अपेक्षा राख्न सकिन्छ । २५ अर्ब ३४ करोड रुपैयाँ लागतमा निर्माण भएको विमानस्थल २०७९ पुसमा उद्घाटन भएको थियो । २०८० भदौमा भुटानको ड्रुक एयरले एउटा उडान भरेको र चीनको सिचुवान एयरलाइन्सले चार्टर उडान गरेको बाहेक त्यहाँ अरू अन्तर्राष्ट्रिय उडान भएको छैन । पोखराल्हासा रुटमा पर्यटक, यात्रुको संख्या उल्लेख्य हुन सक्ने सम्भावनालाई मध्यनजर गर्दै उडानको तयारी थाल्नु सकारात्मक हो । गत वर्ष डिसेम्बरमा हिमालयले यो रुटमा हप्तामा एक दिन काठमाडौंबाट उडान थालेको भए पनि यात्रु कम हुँदा बन्द हुन पुग्यो । चीनका अन्य सहरमा गरिँदै आएका उडानमा पनि यात्रुको संख्या न्यून हुँदा नियमित रूपमा विमान चल्न सकेका छैनन् । आँट, अठोट लिएर सरकारका पदाधिकारी लाग्ने हो भने पोखरा र भैरहवास्थित अन्तर्राष्ट्रिय विमानस्थल नियमित रूपमा सञ्चालन हुने आशा राख्न सकिन्छ । भुवनेश्वर शर्मा, बोस्टन, अमेरिका"
बीआरआईमा सहमति सकारात्मक,"चीनसँग बेल्ड एन्ड रोड इनिसिएटिभ (बीआरआई) सम्बन्धी थप सम्झौता गर्ने विषयमा सत्तारूढ दुई ठूला दलबीच सहमति जुटेको खबरले खुसी बनाएको छ । देशको आन्तरिक मामलामा दलबीच मत विभाजन हुनु स्वाभाविकै भए पनि बाह्य सम्बन्ध र परराष्ट नीतिहरूमा एकरूपता ल्याउन सके त्यसले देश बलियो हुने मात्र होइन बाह्य मुलुकले खेल्नसमेत पाउँदैनन् । दुर्भाग्य, विगतमा नेपालको परराष्ट्र नीति दलपिच्छे फरक ढंगले बन्ने बनाइने गरिएको थियो । जसले राष्ट्रराष्ट्रियता कमजोर भइरहेको थियो । जसको सरकार बने पनि परराष्ट्र सम्बन्धमा भने सर्वदलीय सहमति गरेर मात्र नीति बनाउने, सन्धि सम्झौता गर्ने काम होस् । यस्तो एकरूपता नेपालबाट विदेशी नियोगको प्रतिनिधित्व हुन पठाइने राजदूतको समयावधिमा पनि लागू होस् । सरकार परिवर्तन हुनासाथ राजदूत फिर्ता बोलाउने गलत परम्परा सदाका लागि हटाउने सहमति ठूला दलबीच भए राम्रो हुनेछ । प्रधानमन्त्री केपी शर्मा ओलीको आसन्न चीन भ्रमणको विषयलाई लिएर पूर्वप्रधानमन्त्री तथा माओवादी अध्यक्ष पुष्पकमल दाहालले भारतीय अखबार हिन्दु लाई दिएको अन्तर्वार्ता आलोच्यपूर्ण छ । भारतलाई देखाउन ओलीले चिनियाँ कार्ड प्रयोग गरेको भन्ने प्रचण्डको सोच आफैंमा एकांकी र खेदजनक छ । सार्वभौम मुलुकको प्रधानमन्त्री कुनै राष्ट्रिय सम्झौताका लागि अर्को देशमा जानुलाई कार्ड खेलेको भनेर नकारात्मक रूपमा लिनु गलत छ । भारतका प्रधानमन्त्री अन्य देशको भ्रमण गर्न जति स्वतन्त्र छन्, नेपालको सवालमा पनि त्यही हो । प्रचण्डले आफूलाई भारतभक्त देखाउन त्यसो गरेको जस्तो लाग्छ, जुन आफ्नै लागि प्रत्युत्पादक पनि हुन सक्छ । छिमेकी रिसाउँछ भन्दैमा आफ्नो राष्ट्रको भूमि र सार्वभौमसत्तासँग सम्झौता गर्न सकिँदैन । त्यस हिसाबमा ओलीको अडान र अहिलेको चीन भ्रमण जायज छ । गोपाल देवकोटा, जोरपाटी, काठमाडौं"
नेपालीको नियति,"भ्रष्टाचार गरून् कि काण्ड मच्चाऊन्घूस पचाऊन् कि अपराधी बचाऊन्अपचलन गरून् कि दुरुपयोग गरून् विलासी होऊन् कि सुविधामा डुबून् ।सेटिङ मिलाऊन् कि ऋण बढाऊन् कर बढाऊन् कि मन्त्री बढाऊन्सरकार चलाऊन् कि पद बढाऊन् कार्यालय थपून् कि विभाग चलाऊन् ।बकवास फैलाऊन् कि गफ लडाऊन् जागरण फैलाऊन् कि आन्दोलन चलाऊन् आक्रोश जगाऊन् कि निराशा पलाऊन् भ्रमणमा जाऊन् कि बेचेर आऊन् ।के यो देशको गति यही हो ?उत्तर आउँछ नेपालीको नियति नै यही हो । अनिमेष पाठक, सिद्धिचरण मार्ग, ओखलढुंगा"
'नेपाल र भारतको द्विपक्षीय सम्बन्धलाई चीनले कहिल्यै ईर्ष्या गर्दैन',"चीनको वुहानस्थित इन्स्टिच्युट अफ स्टेट गभर्नेन्सअन्तर्गत ह्वानजोङ युनिभर्सिटी अफ साइन्स एन्ड टेक्नोलोजीका रिसर्च फेलो हुन्, वाङ पेङ । यसअघि वाङले बेइजिङको नेसनल एकेडेमी अफ बेल्ट एन्ड रोड ग्रिन डेभलपमेन्ट (एनएबीआरजीडी) का उपमहासचिवको भूमिका निर्वाह गरेका थिए । उनी चीनको विदेश मामिलाबारे अध्ययन अनुसन्धान गर्छन् । साथै, चिनियाा राष्ट्रपति सी चिनफिङले अघि बढाएको बेल्ट एन्ड रोड इनिसिएटिभ (बीआरआई), छिमेक सम्बन्ध, नेपाल, दक्षिण एसिया र समग्रमा विश्वकै राजनीतिलाई नजिकबाट हेरिरहेका हुन्छन् । कान्तिपुर कन्क्लेभ२०२४ को चौथो संस्करणमा सहभागी हुन नेपाल आएका वाङसाग दी काठमान्डू पोस्टका पुरुषोत्तम पौडेल र कान्तिपुरका जगदीश्वर पाण्डेले चीन फर्कनुअघि वाङसाग द्विपक्षीय सम्बन्ध, भूराजनीतिक आयाम र प्रधानमन्त्री केपी शर्मा ओलीको सोमबारबाट हुने चारदिने औपचारिक चीन भ्रमणका बारेमा गरेको कुराकानीको सम्पादित अंश :सन् २०१८ पछि अहिले दोस्रो पटक नेपाल आउँदा राजनीतिक र भूराजनीतिक कोणबाट तुलना गर्दा नेपालमा के फरक पाउनुभयो ? सामान्यतया नेपाल र चीनबीचको द्विपक्षीय सम्बन्ध धेरै वर्षदेखि स्थिर रहेको छ । राजनीतिक रूपमा चीनको नेतृत्व र नेपालप्रतिको विदेश नीति स्थिर रहेको छ । नेपालको प्रशासन परिवर्तन भइरहे पनि यहाँ चीनप्रति स्थिर र मैत्री नीति रहेको हामीलाई थाहा छ । सम्बन्ध निरन्तर अगाडि बढिरहेको छ । साँच्चै, हामीसँग अझै प्रगति गर्न ठाउँ छ । नेपालका प्रधानमन्त्री केपी शर्मा ओली चीन भ्रमणमा जाँदै हुनुहुन्छ । नेपाल र चीन सरकारबीच आपसी समझदारी र राजनीतिक विश्वास अभिवृद्धि गर्ने यो उत्तम अवसर हो । दुई देशका नेताबीच आमनेसामने भेटघाट महत्त्वपूर्ण हुन्छ । हिमालका कारण (दुई देशको सीमा क्षेत्रमा) मलगायत धेरै चिनियाँले नेपाललाई टाढाको देश ठान्छन् । तर वास्तवमा हामी एकअर्काको साथमा छौं, एकअर्काबाट टाढा छैनौं । नेपाल ल्हासाबाट एक घण्टाको हवाई दूरीमा छ भने छेन्दु (सिचुवान प्रान्तको राजधानी सहर) बाट केही घण्टाको दूरीमा, जुन धेरै नजिक हो ।चीनले नेपाललाई नजिककै छिमेकी भने पनि अन्य मुलुकमा गरेजस्तो लगानी यहाँ छैन भनिन्छ नि, किन होला ?तपाईंले भन्नुभएको कुराबाट म सहमत हुन सक्दिनँ । अरू देशसँग तुलना गर्न आवश्यक छैन । किनभने प्रत्येक देशको आफ्नै परिस्थिति छन् । खासगरी नेपालको वर्तमान आर्थिक अवस्था, जनसंख्या र विदेशी पुँजीलाई प्रभावकारी रूपमा प्रयोग गर्ने क्षमतालाई ध्यानमा राख्दै नेपालमा चीनको लगानी महत्त्वपूर्ण छ । हामी बीआरआईको मुख्य परियोजनाका रूपमा पाकिस्तानमा निर्माण भइरहेको चीनपाकिस्तान आर्थिक करिडोर बीचको सहयोगका बारेमा कुरा गर्न सक्छौं । पाकिस्तानमा चीनको ठूलो लगानी छ । धेरै कारणले चीनको पाकिस्तानसँग राम्रो सम्बन्ध छ । र, तीमध्ये एउटा महत्त्वपूर्ण कुरा पनि छ पाकिस्तानी राजनीतिज्ञहरूले प्रायः तथाकथित चीन कार्ड खेल्दैनन् । पाकिस्तानमा राजनीतिक परिवर्तन भए पनि बेइजिङ र इस्लामाबादबीचको सम्बन्ध विरलै बिग्रिएको छ । बीआरआईको फ्रेमवर्कभित्र चीनको हरेक पक्षसँग बराबर साझेदारी छ । त्यसैले लगानीको कुराचाहिँ मुख्य गरी स्थानीय नेताहरू (सम्बन्धित मुलुक) को राजनीतिक छनोट र उनीहरूको घरेलु राजनीतिमा सहमति निर्माण गर्ने क्षमतामा निर्भर रहन्छ ।पाकिस्तानले चिनियाँ कार्ड खेल्दैन भनेर तपाईंले के संकेत गर्न खोज्नुभएको हो ?मलगायत धेरै चिनियाँ अन्तर्राष्ट्रिय सम्बन्धका विद्वान्हरूले पाकिस्तानको प्रशंसा गर्छन् । आन्तरिक राजनीतिमा साँठगाँठको बावजुद पनि पाकिस्तानीहरू एउटा विशेष सीमारेखाभन्दा बाहिर गएर चीनलाई कार्डका रूपमा प्रयोग गर्दैनन् । त्यही भएर हामी पाकिस्तानको बारेमा प्रशंसा गर्छौं । जसका कारण चिनियाँ कम्पनीहरूले पाकिस्तानमा ठूलो लगानी गर्ने आँट गरिरहेका छन् । यी कम्पनीले त्यहाँका स्थानीयका लागि राम्रो फाइदा गर्न सक्छन् । विगत केही वर्षमा स्थानीयका लागि १० हजारभन्दा बढी नयाँ रोजगार सिर्जना भएका छन् । यसरी चीनपाकिस्तानले उच्चस्तरको रणनीतिक पारस्परिक विश्वास आर्जन गरेका छन् । कसैलाई पनि हस्तक्षेप नगर्ने चिनियाँ विदेश नीतिको मूल सिद्धान्त हो । धेरैजसो विकासोन्मुख देशमा राजनीतिज्ञहरूले प्रायः घटनालाई फरक रूपमा प्रस्तुत गर्छन् । कुनै देशका नागरिकले उनीहरूको हितमा काम गरेनन् भने सरकार परिवर्तन गर्न सक्छन् । यसमा हामी स्पष्ट पार्न चाहन्छौं कि सत्ताका लागि लड्दा राजनीतिज्ञहरूले चीनलाई हतियारका रूपमा प्रयोग नगरुन् । राजनीतिज्ञहरूले हामीलाई आन्तरिक राजनीतिको सिकार नबनाऊन् । तपार्इंले आफ्नो मित्रहरूका लागि केही गलत गर्नुभन्दा दुवै पक्षलाई फाइदा हुने गरी विनविन (जितजित) योजना बनाउनुपर्छ ।तपाईंले चीनको लगानी स्तरको प्रक्रिया र बेइजिङले अन्य देशमा लगानी गर्न चाहेको परिस्थितिबारे उल्लेख गर्नुभयो । तर लोकतान्त्रिक सरकार र अलोकतान्त्रिक भनिँदै आएको चीनको लगानी स्तरको प्रक्रिया फरक छ भन्ने लाग्दैन ? चीन लोकतान्त्रिक देश हो । तर जब म चीनको लोकतन्त्रको वर्णन गर्छु, मानिसहरूले चीन लोकतान्त्रिक देश हो भन्छन् । किनभने चीनमा चुनाव हुँदैन भन्ने होइन । त्यो सत्य होइन । चिनियाँ सरकार, चिनियाँ नेताहरूका लागि इतिहासबारे सोच्न कडा दबाब दिइन्छ । चिनियाँ सरकार र नेताहरूले आफ्ना समर्थकका लागि मात्र नभई देशका सबै नागरिकको हितमा काम गर्नुपर्छ । उदाहरणका लागि डोनाल्ड ट्रम्पलाई लिऔं । ट्रम्पले सबै अमेरिकी जनताको सेवा गर्न आवश्यक छैन । चुनावमा साथ दिने जनतालाई साथ दिए पनि काम हुन्छ । तर, चीनमा त्यस्तो छैन । चिनियाँ सरकार जनताका विभिन्न समूहलाई मिलाएर उनीहरूलाई प्रोत्साहित गर्न र संयुक्त विकासका लागि प्रतिबद्ध हुनुपर्छ ।जमिनको मामिलामा प्रख्यात र धेरै जनसंख्या भएको चीनजस्तो देशमा सरकारले होसियारीपूर्वक कदम चालेन भने देश टुक्रिन्छ । यो चीनको दुःस्वप्न हो । हामीले इतिहासमा यस्ता धेरै विपत्ति भोगेका छौं । त्यसैले हामी यस्तो घटना फेरि नहोस् भन्ने चाहन्छौं । चिनियाँ कम्युनिस्ट पार्टी (सीपीसी), सरकार र उच्च पदस्थ नेताहरू इतिहासमा विश्वास गर्छन् । त्यसकारण चिनियाँहरूले पाँचवर्षे संरचना, परियोजना वा सुधार योजनाका डिजाइन बनाउने प्रयास गर्नुपर्छ । उदाहरणका लागि चिनियाँहरू आफूलाई अझै पनि देङ सियाओपिङको विरासत ठान्छन् । निर्वाचित नभएको नेता भएर पनि देङले स्वेच्छाचारी शक्ति प्रयोग गर्नुभएन । ५० वर्षपछि पनि देशका जनताले उहाँलाई आफ्नो नेताका रूपमा सम्झने कुरा सुनिश्चित गर्न आफ्नो शक्तिलाई विवेकपूर्ण ढंगले प्रयोग गर्नुभयो । जसले चीनमा धेरै परिवर्तन ल्यायो र फाइदा पनि पुर्यायो । अन्य चिनियाँ राजनीतिक नेताहरू पनि छन्, जसले सबै चिनियाँ जनताको जिम्मेवारी लिएका छन् । उनीहरूले एआई र आन्तरिक्ष प्रविधिजस्ता नयाँ प्रविधिमा लगानीको वातावरण सिर्जना गर्न महत्त्वपूर्ण सुधार गरेका छन् ।दक्षिण एसियाली मुलुकसँग चीनको सम्बन्धलाई कसरी मूल्यांकन गर्नुहुन्छ ?चीन धेरै द्वन्द्वमा फस्नु हुँदैन । भारतसँग सीमा विवादको समाधान गर्नुपर्छ र त्यसमा मेलमिलाप आवश्यक छ । नेपालसहित सबै छिमेकी मुलुकबीच चीनको सीमा विवाद छैन । भारत र भुटानबाहेक हाम्रा अन्य छिमेकी मुलुकसँग हाम्रो कुनै सीमा विवाद छैन । भुटान पनि चीनसँग सीमा सम्झौतामा हस्ताक्षर गर्न तयार छ । तर सायद भुटानीहरू नयाँदिल्लीको सन्देश पर्खिरहेका छन् । चीनले भुटानलाई कुनै पनि दबाब दिने छैन । अन्य देशको आन्तरिक मामिलामा मौन बस्नु चीनका तर्फबाट उचित तरिका हो । कहिलेकाहीँ छिमेकी देशका निर्णयहरू चीनको हितका लागि उपयुक्त हुँदैनन् । तर पनि चीन प्रायः चुपचाप बस्छ र राम्रो कुराको पर्खाइमा रहन्छ । चीनसँग पर्याप्त जमिन छ, त्यसैले हाम्रा छिमेकी देशको जमिनप्रति हाम्रो कुनै महत्त्वाकांक्षा छैन । यदि त्यसो हो भने साउथ चाइना सी (दक्षिण चीन सागर) मा किन द्वन्द्व भइरहेको छ ? चीनसँग भूमिको महत्त्वाकांक्षा छैन, त्यसैले हामी अन्य देशको एक इन्च जमिन चाहँदैनौं । एकै समयमा हामी यो पनि विश्वस्त पार्न चाहन्छौं कि हाम्रो एक इन्च जमिन छोड्नेवाला पनि छैनौं । तपाईं संयुक्त राष्ट्रसंघको सुरक्षा परिषद्को साक्षी हुनुहुन्छ भने ५ सदस्यहरूमा चीन सबैभन्दा विवेकी देश हो । चीनले हतियारद्वारा निर्णय लिनु हुँदैन भन्छ । दक्षिण एसियामा चीनभारत सम्बन्ध फेरि सुमधुर हुन थालेको छ । यो राम्रो सुरुवात हो । नेपालसहित अन्य दक्षिण एसियाली मुलुकसँग चीनको सम्बन्ध स्थिर छ । चीन र भारत प्राचीन सभ्यता हुन् । हाम्रा समस्यासँगै समाधान गर्न हामीसँग पर्याप्त शक्ति छ । हामीले के गर्नुपर्छ र के गर्नु हुँदैन भनेर बताउन चीनलाई तेस्रो पक्षको लामो हात चाहिँदैन । चीनलाई त्यस्तो शिक्षाको आवश्यकता छैन । हामी दाजुभाइ हौं । यदि चीनसँग समस्या छ भने हामी ती समस्यालाई सँगै समाधान गर्न सक्छौं । चीन र भारतबीचको समस्या समाधान गर्ने उत्तम उपाय भनेको आपसी राजनीतिक विश्वास, सुरक्षा समाधान र आर्थिक सहयोगको विकास हो । यस्ता विषयमा समझदारी हुन्छ भन्ने मेरो विश्वास छ । चीन र भारतका दुई नेताहरूले पहिले नै परिवर्तन गर्न र भविष्यका लागि राम्रो वातावरण सिर्जना गर्न आआफ्ना आवश्यक राजनीतिक शैली प्रयोग गरेको देखिन्छ । सुरक्षाबाहेक नेपालका लागि चीनका अन्य आकांक्षा के छन् ?छिमेकी देशहरूसँग चीनको विदेश नीतिको मुख्य आधार भनेको शान्ति र स्थिरता हो । यदि तपार्इंले चिनियाँ पंक्ति पढ्नुभयो भने हामी आपसी सम्मानको प्रशंसा गर्छौं । हामी हाम्रा मित्रराष्ट्रहरूसँग एक चीन नीतिप्रति प्रतिबद्ध हुन चाहन्छौं । दोस्रो, चीनले नेपालसँग अझ राम्रो आर्थिक सहयोग प्रवर्द्धन गर्न चाहन्छ । नेपालसँग मात्र होइन, सबै देशसँग चीन त्यही चाहन्छ । आयातनिर्यातको प्रक्रियालाई सरल बनाउने, व्यावसायिक वातावरण प्रवर्द्धन गर्ने तथा कानुन र नीतिमा पारदर्शिता ल्याउने हो । माथि उल्लिखित कुराहरू हासिल भएमा चिनियाँ कम्पनीहरूले आफ्नो लगानी बढाउने प्रयत्न गर्नेछन् ।गत वर्ष आफ्नो चीन भ्रमणका क्रममा नेपालका तत्कालीन प्रधानमन्त्री पुष्पकमल दाहालले 'एक चीन नीति' बाट 'एक चीन सिद्धान्त' मा हस्ताक्षर गर्नुभयो । नेपाल लामो समयदेखि 'एक चीन नीति' को समर्थक हो । अहिले 'एक चीन सिद्धान्त' प्रति प्रतिबद्ध हुन किन आवश्यक पर्यो ?छोटोमा भन्दा ती दुई कुरामा कुनै फरक छैन । चीनको आधारभूत विषय एक चीन सिद्धान्त हो भने हाम्रा मित्रहरूले त्यसलाई एक चीन नीतिका रूपमा अवलम्बन गर्छन् । मित्र राष्ट्रहरूले एक चीन सिद्धान्त स्वीकार गरे पनि एक चीन नीति नै सञ्चालन गर्ने हो । यसको मतलब चीनका मित्रहरूले ताइवानसँग आधिकारिक सम्पर्क विकास गर्दैनन् भन्ने हो ।पहिले काठमाडौंमा नेपाल भारत र चीनबीचको पुल बन्न सक्छ भन्ने खालका छलफल हुन्थे । तर तपाईंले त आफ्नो प्रस्तुतिहरूमा नेपाल दक्षिण एसियाको मात्र नभई पूर्वी एसियाको पनि ढोका बन्न सक्ने ठूलो आकलन गर्नुभयो । यसलाई अलि विस्तारमा बताइदिनुस् न । हामी नेपाल वा अन्य कुनै देशले यो गर्नुपर्छ भन्दैनौं । हामी भन्छौं र केही आशा गर्छौं । साँच्चै भन्नुपर्दा चीन र भारत जनसंख्या, भूभाग र बढ्दो अर्थतन्त्रका बलिया देश हुन् । चीनको पनि आफ्नै फाइदा छ । नेपाललाई यी दुई देशले भौगोलिक रूपमा नाकाबन्दी गरेका छन् । तर नेपाल परिधिमा मात्र सीमित नभई सम्भावित हब बन्न सक्छ । कम्तीमा आगामी तीन दशकमा चीन र भारत दुवैले विश्वमा सबैभन्दा आकर्षक आर्थिक अवसर प्रदान गर्न सक्छन् । नेपालले सावधानी अपनाएमा आफ्नो स्थानको आनन्द लिन सक्छ । भूगोल स्थिर छ, तर राजनीतिक भूगोल परिवर्तनशील हुन्छ । चीन र भारत एकअर्काको विरुद्धमा आए भने नेपालका लागि नराम्रो हुन सक्छ । यो नेपाली जनताका लागि दुःस्वप्न हुन सक्छ । तर सन् १९५० को बेलामा जस्तो नभए पनि चीनभारत मिलेर सीमा द्वन्द्वलाई चर्काउन नदिने र औचित्यपूर्ण ढंगले व्यापार प्रवर्द्धन गर्ने तर्कसंगत निर्णय गरेमा नेपालले आफ्नो स्थान पुलका रूपमा नभई मध्यवर्तीका रूपमा लिन सक्छ । त्यही पुलका जनताले सक्रिय भूमिका खेले भने नेपाल बन्दरगाह बन्न सक्छ । यसरी नेपालले चीन र भारतलाई धेरै ऋणी बनाउन सक्छ । किनभने दुवै देशले आफूले चाहेको सामान निकासी र पैठारी गर्न नेपालका बन्दरगाह प्रयोग गर्न अनुमति लिनुपर्छ । चीनको तिब्बत स्वायत्त क्षेत्रबाट सामान नेपाल र त्यसपछि भारतमा ट्रान्जिट हुन्छ । भारतका सहरहरूबाट नेपाल आउने सामान तिब्बत स्वायत्त क्षेत्र हुँदै चीनसम्म पुग्छन् । यो धेरै छोटो दूरी हो । र, धेरै राम्रो पनि । चीनले नेपाल र भारतको द्विपक्षीय सम्बन्धलाई कहिल्यै ईर्ष्या गर्दैन । भारतको नेपालसँगको सम्बन्धमा चीनले कहिल्यै पनि छिर्के हाल्दैन । हामीलाई थाहा छ, तपाईं साथी हुनुहुन्छ । तर केवल मित्रतालाई अनन्य नबनाउनुहोस्, यो समावेशी हुनुपर्छ ।चीनले अन्य देशको आन्तरिक मामिलामा हस्तक्षेप नगरेको उल्लेख गर्नुभयो । तत्कालीन सत्तारूढ दल नेपाल कम्युनिस्ट पार्टी (नेकपा) का नेताहरूसँग नेपालका लागि तत्कालीन चिनियाँ राजदूत होउ यान्छीले उक्त पार्टीको विवाद मिलाउनका लागि उठबस गरेको आरोप लागेको थियो । त्यसबाहेक कोभिड१९ को सङ्क्रमण आउनुअघि चीनले काठमाडौंमा गोष्ठी आयोजना गरेर नेपालका कम्युनिस्ट नेतालाई सीपीसीको 'सी विचारधारा' ढुवानी गर्न खोजेको भन्ने पनि आरोप छ । यसमा के भन्नुहुन्छ ?जोकोहीले पनि के थाहा पाउनुपर्छ भने चीनमा अन्तर्राष्ट्रिय मामिला (सार्वभौम देशका सरकारबीच) केन्द्रीय सरकारअन्तर्गत परराष्ट्र मामिला मन्त्रालयद्वारा ह्यान्डल गरिन्छ । यो अन्य देशहरूमा जस्तै हो । उही समयमा अन्तरपार्टी मामिला (सीपीसी र विश्वका अन्य सबै मित्रवत् पार्टीबीच) पार्टी प्रणालीभित्र अन्तर्राष्ट्रिय विभाग, सीपीसी केन्द्रीय समितिद्वारा ह्यान्डल गरिन्छ । परराष्ट्र मन्त्रालय र सीपीसी केन्द्रीय समितिको अन्तर्राष्ट्रिय विभागको उद्देश्य चिनियाँ सरकार, जनता, सीपीसीसहित राजनीतिक दल तथा अन्य जनताबीच आपसी समझदारी, मित्रता र सहयोग प्रवर्द्धन गर्नु हो । चीनमा सरकार र पार्टीबीचको कार्यविभाजन अलि फरक छ । त्यही कारण भ्रम सिर्जना भएका हुन् । पहिलो, यसले केन्द्रीय समितिको अन्तर्राष्ट्रिय विभागले कम्युनिस्ट वा वामपन्थी पार्टीसँग मात्र संवाद गरेको बताएको छ । त्यो गलत हो । वास्तवमा सीपीसीको अन्तर्राष्ट्रिय विभागले सीपीसीसहित सत्ताधारी तथा विपक्षी दललगायत चीनप्रति मित्रवत् रहेका विश्वका सबै राजनीतिक दलहरूका तर्फबाट बोल्छ ।दोस्रो, सीपीसी केन्द्रीय समितिको अन्तर्राष्ट्रिय विभागले अन्य देशका विपक्षी दलसँग सम्पर्क राखेको छ । यो भनाइ गलत हो र तथ्यपरक छैन । यसको केन्द्रीय समितिको अन्तर्राष्ट्रिय विभाग र विदेश मन्त्रालयका आआफ्ना प्राथमिकता छन् । यस अवधिमा परराष्ट्र मन्त्रालय र अन्य देशका सरकारी निकायले कूटनीतिक गतिविधि गरे र स्वाभाविक रूपमा देशको सत्तारूढ दलसँग सम्बन्ध राखे । यद्यपि सीपीसी केन्द्रीय समितिको अन्तर्राष्ट्रिय विभागले अन्तर्राष्ट्रिय मान्यता र अभ्यासद्वारा चीनप्रति मित्रवत् हुने सबै राजनीतिक दलसँग सम्बन्ध आदानप्रदान गर्छ । सबै कुरा बोर्डभन्दा माथि छ र दुई सरकार, दुई पार्टी र दुई जनताबीच आपसी समझदारी, विश्वास र विनविन सहयोगका लागि अनुकूल छ । आन्तरिक मामिलामा गैरहस्तक्षेप र विदेशी मामिलालाई विचारधाराले परिभाषित गर्दैन भन्ने हो । ती सीपीसी र चिनियाँ सरकारका दुई प्रमुख सिद्धान्त हुन् । सन् २०२२ अक्टोबर १५ मा सीपीसीको २० औं राष्ट्रिय कंग्रेसका प्रवक्ता सुन येलीले भनेका थिए सीपीसीले १७० भन्दा बढी देशका ६०० भन्दा बढी राजनीतिक दल र संगठनसँग विभिन्न प्रकारका सम्पर्क राखेको छ र अन्तर्राष्ट्रिय साथीको सर्कल बढ्दै छ । सुनले लामो समयदेखि स्वतन्त्रता, पूर्ण समानता, आपसी सम्मान र एकअर्काको आन्तरिक मामिलामा अहस्तक्षेपका सिद्धान्तका आधारमा सीपीसीले राजनीतिक दल र राजनीतिक शक्तिसँग व्यापक रूपमा सम्पर्क आदानप्रदान गरेको पनि बताएका थिए । सीपीसी र अन्य देशहरूमा अन्तर्राष्ट्रिय मित्रहरूको सर्कल बढ्दै गएको छ ।नेपालका प्रधानमन्त्री केपी शर्मा ओलीको औपचारिक चीन भ्रमण मंसिर १७ देखि हुँदै छ । यो भ्रमणलाई कसरी लिनुभएको छ ? नेपालका प्रधानमन्त्री विशेषगरी कम्युनिस्ट पार्टीका नेता प्रायः चीन भ्रमणमा जाने गरेका छन् । भ्रमणका क्रममा राम्रा वाचा र सम्झौता हुन्छन्, तर धेरै पूरा हुँदैनन् । यो हेर्दा प्रधानमन्त्री ओलीको भ्रमणप्रति चीन कत्तिको आशावादी छ ? म परराष्ट्र मन्त्रालयको अधिकारी त होइन । त्यसैले म चिनियाँ सरकारको प्रतिनिधित्व गर्न सक्दिनँ । तर विगत एक दशकमा नेपालचीन सम्बन्धले उल्लेखनीय प्रगति गरेको छ । दुई पक्षबीचको आपसी राजनीतिक विश्वास निरन्तर बढेको छ र आर्थिक सहयोगले प्रारम्भिक परिणाम दिएको छ । चीनमा एउटा पुरानो भनाइ छ, हतारले बर्बाद गर्छ । अर्को शब्दमा भन्नुपर्दा द्विपक्षीय सम्बन्ध विकास गर्ने होस् वा आर्थिक र व्यापारिक सहयोगबाट अर्थतन्त्रको विकास, यी विषय वस्तुगत आर्थिक विकास र कानुनअनुरूप हुनुपर्छ । त्यसमा हतार गर्न सकिँदैन । स्थिर सुधार र स्थिर प्रगति सर्वोत्तम हुन्छ ।"
बेलायतको बेकिङ प्रतियोगिता विजेता नेपाली,"(काठमाडौं)भनिन्छ, सफलताका लागि सपना देख्न पनि जान्नुपर्छ । अनि सपना पूरा गर्न चाहिन्छ निरन्तरको मिहिनेत र लगनशीलता । सपना पछ्याउँदै कर्ममा दत्तचित्त हुनेले नै सपनालाई विपनामा परिणत गर्न सक्छन् । त्यसैमध्येका एक हुन्, धादिङका नारायण श्रेष्ठ । धादिङको मैदीमा जन्मेका नारायणले एसएलसीसम्मको अध्ययन उतै सके । कक्षा ५ सम्म गाउँकै श्री पिपलटार प्राविमा पढेका उनले पछि गोर्खा दरबुङको श्री रत्नेश्वर माविबाट एसएलसी पास गरे । त्यसपछि उनी २०६७ सालमा थप अध्ययनका लागि राजधानी काठमाडौं पसे । हुन त विद्यालयमा नै कक्षा ११ र १२ को पढाइ सुरु भइसकेकाले शिक्षकहरूले त्यहीं पढिदिए हुन्थ्यो भन्ने नगरेका होइनन् । तर उनको मनमा भने सहरको रहर जागिसकेको थियो । थाहा त केही थिएन । तर ठूलो ठाउँमा गएपछि अवसर पनि पाइएला भन्ने चाहिँ थियो, नारायणले उतिबेलाका कुरा सम्झिए । काठमाडौं आइपुग्दासम्म पनि उनले के पढ्ने र कहाँ पढ्ने भन्ने केही मेसो पाउन सकेका थिएनन् । काठमाडौंमा काकाको छोराहरूसँग बसे नारायण । अनिल दाइ, केशव दाइ र सुष्मा दिदीको साथ थियो । त्यसपछि दाइदिदीहरूसँगको सल्लाहमा व्यवस्थापन पढ्न सोह्रखुट्टेको सिग्मा कलेजमा भर्ना भए । आफ्नो खर्चको जोहो गर्न केही समयमा पार्ट टाइम काम पनि थाले । दिउँसो पढाइ, साँझ गेस्ट हाउसको हेल्पर । केही साथी भने होटल म्यानेजमेन्ट पढ्थे । होटल भिजिटमा गएका बेलाका कुरा बेलिबिस्तार लगाउँथे । खुब चाख मानेर सुन्ने नारायण मख्ख पर्थे । तर मनमा कताकता चिसो पसेजस्तो हुन्थ्यो होटल म्यानेजमेन्ट नपढेकामा । होटलमा काम गरेको छोटो अनुभवले नै नारायणले यही क्षेत्रमा भविष्य देख्न थाले । तर उनलाई लाग्थ्यो हेल्पर भएर त केही हुँदैन, जे छ सेफमा छ । सहरी दुनियाँको संघर्ष र रमझम बुझ्दाबुझ्दै नारायणले १२ कक्षाको पढाइ सके । स्नातक पढ्ने तरखर गर्दैगर्दा संयुक्त अरब इमिरेट्सको दुबईमा खुल्न लागेको नयाँ होटल हिल्टनले कर्मचारी माग गर्दै नेपालमा विज्ञापन गरेको थाहा पाए । दुबईमा हेल्परकै रूपमा काम गर्न पाए पनि केही त सिकिएला नि भन्ने लाग्यो उनलाई । त्यसपछि आवदेन दिएका नारायण छानिए । काकाका छोराहरू पनि दुबईमा होटल लाइनमै काम गर्ने भएकाले पनि उनी उतै जाने निर्णयमा पुगेका थिए । एक दशकअघि दुबई पुग्दा उनले काम गर्ने होटल औपचारिक रूपमा खुलिसकेको थिएन । नयाँ होटल भएकाले धेरैथरी काम गर्नुपर्थ्यो । होटलका पेस्ट्री सेफ नेपाली थिए । नारायणका लागि भने यो अवसर बन्यो । कामका लागि बजारतिर गएर आउँदा बुबाआमाले ल्याइदिएको दुनोट, बिस्कुट, केक खाँदा नारायणलाई लाग्थ्यो आफूले पनि यस्तै बनाउन पाए पो ?बाल्यकालको त्यही स्वाद खोज्ने धुनमा उनले आफ्नो काम सकिएपछि फुर्सदमा पेस्ट्रीको काम सिक्न थाले । त्यसपछि भने मलाई यही क्षेत्रमा केही गर्न सकिन्छ भन्ने लाग्यो, उनले भने । हेल्परका रूपमा करिब ६ महिना काम गरेपछि नारायणले आफूलाई किचनमा सारिदिन आग्रह गरे । तर अनुभव कम भएकाले पाएनन् । त्यसको केही समयमा नारायणलाई कतारको दोहास्थित फोर सिजन्स होटल बाट प्रस्ताव आयो । तलब बढी हुने र उता गएपछि किचनमा काम पाउने आशाले उनी दोहा जान तयार भए । फोर सिजन्समा पेस्ट्री बनाउने मात्र करिब १५ जना थिए । विभिन्न प्रकारका पेस्ट्री तथा केक होटलमै बनाइन्थ्यो । केही समय काम गरेपछि भने उनलाई लाग्यो जिन्दगीमा जे गरियो ठिकै गरियो । अब त पेस्ट्री सेफ बन्ने सपना पनि पूरा हुन्छ भन्ने लाग्यो ।फोर सिजन्समा करिब ६ महिना हेल्परको काम गरेपछि उनी किचनमै सरुवा पाए । त्यहाँका इन्द्रकाजी राई पेस्ट्री सेफ र बेकरी सेफ विष्णु सुनार दुवै नेपाली थिए । नारायणलाई खोजेजस्तै भयो । काम गर्दै जाँदा उनलाई पेस्ट्रीमा यति रुचि बस्यो कि होटलको जागिर ८ घण्टा भए पनि काम सिक्नै उनी १५१६ घण्टासम्म व्यस्त हुन्थे । खासमा मलाई त्यही मेहेनेतले पेस्ट्री कला सिकाएको हो, नारायण भन्छन् । पेस्ट्रीमा हेल्पर भएर काम सिक्दै गर्दा कम्पनीबाटै उनले तालिम लिने अवसर पनि पाए । नारायणले तालिम पूरा गरेकै बेला एक जना सेफले काम छाडेपछि नारायणले अवसर पाए । नारायण भन्छन्, केही सेफले त नयाँ नै भएकाले हुँदैन पनि भनेका थिए । तर धेरैले विश्वास गरेकाले मैले अवसर पाएँ । पेस्ट्रीको काम सकेपछि उनले बेकरीमा पनि सघाउन पुग्थे । बेकरी सेफ विष्णुका कारण पनि नारायणले अनेकथरी बेकरी परिकार बनाउन सिके । काममा निकै लगनशील नारायणले सन् २०१८ मा बढुवा पाउने आसमा थिए । तर सोचेअनुसार बढुवाको सूचीमा नपरेपछि भने निराश भए । त्यति नै बेला फोर सिजन होटलकै आबुधावी (यूएई) शाखामा सेफको आवेदन खुलेको थाहा पाए । नारायणले पनि आवेदन दिए । त्यसपछि नारायणले करिब पाँच वर्ष आबुधावीमा काम गरे । सन् २०२३ मा यूकेबाट प्रस्ताव आएपछि भने उनी ओटुस्थित इन्टरकन्टिनेन्टल लन्डन होटलमा कार्यरत छन् । यस अवधिमा उनी जुनियर शूसेफ भइसकेका छन् । त्यही होटलबाट नारायणले विश्वकै प्रतिष्ठित र प्रतिस्पर्धात्मक बेकिङ प्रतियोगिता बेक अफ:द प्रोफेसनल्स२०२४ भाग लिने अवसर पाएका हुन् । नारायण गत जुलाईमा भएको बेक अफ:द प्रोफेसनल्स२०२४ को विजेता हुन् । उनी र भारतका तञ्जु शर्माको टोलीले प्रतियोगिताको फाइनलमा रोयल एयरफोर्स क्लबका प्रतिस्पर्धीलाई पछि पार्दै उपाधि चुमेका थिए । नारायणले चिनी, चकलेट, चाउ पेस्ट्री र पाटे सुक्रे जस्ता प्रविधिगत क्षेत्रमा आफ्नो असाधारण सीप र दक्षता देखाउँदै प्रतियोगिताको विजेता बन्न सफल भएका हुन् । बेक अफ विजेता बन्नु जो कोहीका असाधारण उपलब्धि जस्तै हो । त्यसमाथि यो नेपालका पनि गौरवको कुरा हो, नारायण भन्छन् । उपाधि नै जितेपछि त झन् आफूमाथि नयाँ केही गर्ने चुनाती थपिएको बताउँछन् उनी । पछिल्लो समय भने नारायण चकलेटसम्बन्धी नयाँनयाँ परिकार बनाउन क्रियाशील छन् । त्यसका साथै उनी आगामी दिनमा नेपाली सामग्रीहरूलाई विश्वस्तरमा प्रवर्द्धन गर्ने तयारीमा पनि छन् । उनी भन्छन्, मैले बनाउने सामग्रीमा गुड र नेपाली खाद्यान्न प्रयोग गर्ने सोच छ । नेपालको पाककलालाई विश्वस्तरीय बनाउँदै ग्लोबल मार्केटमा उपलब्ध गराउने सोच छ । त्यसका साथै, आफूले जानेको सीप अरूलाई सिकाउने सोच पनि छ नारायणको । उनी भन्छन्, मैले जानेको सीप नेपालमा पनि फैलाउनु छ । केकमा नेपाली स्वाद मिसाएर नेपालीपन दिन चिनीको सट्टा सक्खर प्रयोग गर्ने सोच छ ।"
रक्सौलकाठमाडौं रेलमार्गको अन्तिम प्रतिवेदन आउन ढिला,"(काठमाडौं) काठमाडौंरक्सौल रेलमार्गको फिल्ड सर्भेको काम सकिएको १७ महिना पुग्दा पनि अन्तिम रिपोर्ट अझै आइसकेको छैन । भारतको कोंकण रेलवे कर्पोरेसनको प्राविधिक टोलीले २२ महिना लगाएर फिल्ड सर्भे गरेको थियो । यसअनुसार कोंकणले भौतिक पूर्वाधार तथा यातायात मन्त्रालयलाई ०८० असारमा उक्त प्रतिवेदन बुझाएको थियो । प्रतिवेदन हेरेर थपघट गर्नुपर्ने विषय समावेश गरी गत वैशाख अन्तिममा परराष्ट्र मन्त्रालय पठाइएको थियो । प्रतिवेदनमा केही विषय प्रस्ट गरेर पठाउन भन्दै परराष्ट्रले पुनः भौतिक मन्त्रालय नै फर्काएको थियो । त्यसपछि दुई महिनाअघि अन्तिम प्रतिवेदन परराष्ट्रट मन्त्रालयमार्फत भारतीय दूतावास पठाइएको भौतिक मन्त्रालयका पूर्वाधार निर्माण तथा यातायात महाशाखा प्रमुख सहसचिव कृष्णराज पन्थले बताए । सुझाव पठाएपछि उताबाट थप केही प्रतिक्रिया आएको छैन, उनले भने, छुटेका केही विषय थप्न र केही परिर्वतन गर्न प्रतिवेदनमा लेखेर पठाएका छौं । सुरुको अध्ययन प्रतिवेदनमा काठमाडौंतराईमधेश द्रुतमार्ग (फास्ट ट्र्याक) र निजगढ अन्तर्राष्ट्रिय विमानस्थललाई रेलमार्गले कसरी जोड्छ र स्टेसन कहाँ हुने हो भनेर प्रस्ट पार्न भनिएको उनले जनाए । उक्त क्षेत्रमा रहेका सम्भावित खानी क्षेत्रलाई छलेर रेलमार्ग बनाउने गरी प्रतिवेदनमा उल्लेख गर्न सुझाएका छौं, पन्थले भने । रेलमार्ग बनाउने रुटमा खानीको ठूलो सम्भावना छ । त्यसलाई असर नपुग्ने गरी अध्ययन प्रतिवेदन बनाउन सुझाव दिइएको उनले सुनाए । अर्कोतर्फ अध्ययन गरिएको उक्त रेलमार्गमा धेरै जंगल पर्छ, धेरै रुख काट्न नपर्ने गरी अध्ययन प्रतिवेदनमा थप्न भनेका छौं, पन्थले भने, यसरी सुझाव पठाए पनि अहिलेसम्म केही जवाफ आइसकेको छैन ।रेलमार्गको फिल्ड सर्भे प्रतिवेदनमा थप्नुपर्ने आवश्यक सुझाव लेखेर पठाइएकाले त्यसलाई पुनर्विचार गरी कोंकणले पठाउने भौतिक मन्त्रालयको विकास सहायता समन्वय तथा गुणस्तर शाखाका सहसचिव भीमार्जुन अधिकारीले बताए । पहिला सबै अध्ययन प्रतिवेदन पढ्यौं, उनले भने, त्यसपछि मात्र थप्नुपर्ने र बुँदा थपघट गर्न लेखेर पठाएका छौं । कोंकणलाई पठाएको अन्तिम प्रतिवेदन आइनसकेको रेल विभागका प्रवक्ता कमलकुमार साहले पनि पुष्टि गरे । अन्तिम प्रतिवेदन आएपछि केकसरी अघि बढ्ने, थाहा हुन्छ, उनले भने । कोंकणले गरेको सर्भेको प्रतिवेदनअनुसार रेलमार्ग निर्माणका लागि ४ खर्ब लाग्नेछ । यो मुआब्जाबाहेकको रकम हो । मुआब्जाका लागि थप ७ अर्ब रुपैयाँ लाग्ने अनुमान छ । अन्तिम सर्भेअनुसार यसको दूरी १४०७९ किमि हुनेछ । यसमा सबै गरी ४२ किमिका ३२ सुरुङ रहनेछन् । १२४ वटा ठूला पुल र १२ वटा स्टेसन निर्माण गरिने सर्भे प्रतिवेदनमा उल्लेख छ । अहिलेको दूरी रक्सौलस्थित ४ किमि भारततर्फबाट सुरु भई ललितपुरको खोकनासम्म आउने उल्लेख छ । काठमाडौंतर्फको अन्तिम बिन्दु खोकनाभन्दा चोभार सुक्खा बन्दरगाहसम्म ल्याउनेबारे पनि सुझाइएको छ । रेलमार्गले पर्सा, रौतहट, बारा, मकवानपुर, ललितपुर र काठमाडौंलाई छुनेछ । यी जिल्लाको १५ सय हेक्टर क्षेत्रफल जग्गा रेलमार्ग निर्माणमा प्रयोग हुनेछ । ठेक्का भएको मितिबाट निर्माण अवधि ५ वर्षको रहने अध्ययनमा उल्लेख छ । ०७८ असोज २२ मा नेपाल र भारत सरकारका उच्च अधिकारीबीच भएको समझदारीपत्र (एमओयू) अनुसार अध्ययन अघि बढाइएको थियो ।०७६ भदौमा उक्त रेलमार्गको पूर्वसम्भाव्यता अध्ययन सकिएको हो । काठमाडौंमा ०७५ भदौमा बहुक्षेत्रीय प्राविधिक तथा आर्थिक सहयोगका लागि बंगालको खाडीको प्रयास (बिमस्टेक) को चौथो शिखर सम्मेलनका क्रममा त्यति बेला पनि प्रधानमन्त्री रहेका केपी शर्मा ओली र भारतीय प्रधानमन्त्री नरेन्द्र मोदीले रेलमार्गको पूर्वसम्भाव्यता अध्ययन गर्ने समझदारीपत्रमा हस्ताक्षर गरेका थिए । कोंकणले नेपाल सरकारसँगको समन्वयमा ८ महिना लगाएर अध्ययन प्रतिवेदन तयार पारेको थियो । भारत सरकारकै खर्चमा अध्ययन प्रतिवेदन तयार पारिएको हो । कोंकणले अन्तिम रिपोर्ट पठाएपछि आवश्यक अध्ययन र छलफलपछि मात्र त्यसलाई अन्तिम रूप दिइने मन्त्रालयले जनाएको छ । परराष्ट्र मन्त्रालयमार्फत पठाएको सुझाव प्रतिवदेनमा थप भएको जानकारी पनि आइनसकेको भौतिक सचिव केशवकुमार शर्माले बताए । हामीले केके थप्नुपर्ने हो, ती कुरा लेखेर पठाइसकेका छौं, उनले भने, तर थप गरेर प्रतिवेदनलाई अन्तिम रूप दिएको जानकारी आएको छैन ।"
शरद्कालीन हिमाल आरोहणलाई ७२ देशका आरोही नेपालमा,"(काठमाडौं) वसन्तकालीन सिजनपछिको आकर्षक मानिने शरद्कालीन हिमाल आरोहणका लागि ७२ वटा देशका १ हजार २ सय ५१ नागरिक नेपाल आइपुगेका छन् । पूर्वमा संखुवासभामा पर्ने मकालु हिमालदेखि पश्चिममा दार्चुलामा पर्ने अपीसम्मका ४६ हिमाल आरोहण गर्न यस पटक ७२ वटा देशबाट आरोही नेपाल आएको पर्यटन विभागले शुक्रबार जारी गरेको तथ्यांकमा उल्लेख छ । यस पटक सबैभन्दा धेरै संयुक्त राज्य अमेरिकाबाट १ सय ३१, बेलायतबाट १ सय ५, फ्रान्सबाट ८३, चीनबाट ७९, जर्मनीबाट ७७ रसियाबाट ७५, जापानबाट ६४, चेक रिपब्लिकबाट ६२, स्पेनबाट ५१ र अस्ट्रेलियाबाट ५० आरोही नेपाल आएका छन् । शरद्कालीन सिजनको आरोहणका लागि २ सय ९२ महिला र ९ सय ५९ पुरुष आरोही रहेको विभागका अधिकृत सन्देश मास्केले जनाए । विदेशीबाहेक ४३ जना नेपाली पनि शरद्यामको हिमाल आरोहणमा जाँदै छन् ।विभागले शुक्रबारसम्म हिमाल आरोहण अनुमतिबाट ८ करोड ५८ लाख सलामी दस्तुर संकलन गरेको छ । यस सिजनमा सगरमाथा आरोहणमा भने कोही गएका छैनन् । अरू ८ हजार अग्ला मनास्लु, धौलागिरि, मकालु र चोयुसहितका ४६ हिमालमा १ सय ५९ वटा आरोहण दल गएका छन् । यस पटक सबैभन्दा धेरै अमादब्लममा ४ सय ८१, मनास्लुमा ३ सय ८, हिमलुङमा १ सय ४४, वरुणसेमा ५१, थापापिक धम्पुसमा ३२, पुथाहिमचुलीमा २८, सारीबुङमा २१ जना आरोही पुगेका थिए । नेपालले १२ महिनामा तीन सिजन हिमाल आरोहण खुला गर्दै आएको छ । वसन्त, सेप्टेम्बर, अक्टोबर र नोभेम्बरमा पर्ने शरद् र डिसेम्बर, जनवरी, फेब्रुअरीमा पर्ने जाडोगर्मीयाम गरी तीन सिजनमध्ये सबैभन्दा धेरै वसन्तयाम र सबैभन्दा कम जाडोगर्मीयाममा आरोहण हुने गरेको छ ।"
फोहोरबाट मल र मोहर,"(चितवन) फोहोरमैला व्यवस्थापन स्थानीय तहका लागि टाउको दुखाइको विषय बन्ने गरेको छ । चितवन खैरहनी नगरपालिका४ भुवनेश्वर टोलमा रहेको सफा ऊर्जा उत्पादन प्रालिले भने फोहोरलाई कृषि उब्जाउ बढाउने मल र मोहरमा बदल्दै आएको छ । सफा ऊर्जाले दुई वर्षदेखि खैरहनी र रत्ननगर नगरपालिकाभित्रको नकुहिने ठोस फोहोरको पुनःप्रयोग र कुहिने फोहोरबाट मल बनाउने गरेको छ । यी दुई नगरपालिकामा दिनहुँ संकलन हुने १८ टन फोहोर सफा ऊर्जाले खपत गरेको हो । हामीले कुहिने फोहोर र नकुहिने ठोस पदार्थ सिसा जस्ता अन्य फोहोर संकलन हुने दिन छुट्टाछुट्टै तय गरेका छौं, सफा ऊर्जाका सञ्चालकमध्येका योगेन्द्र केसीले भने । कुहिने फोहोरबाट प्रांगारिक मल उत्पादन हुँदै आएको छ । कम्पनीले दुईवटा ब्रान्डमा मल उत्पादन गर्छ । एउटा मल प्रांगारिक प्रमाणित भएको र अर्को प्रमाणीकरणको प्रक्रियामा रहेको केसीले जनाए । वर्षको पाँच लाख किलो मल उत्पादन गर्न सक्ने क्षमता रहे पनि हाल आधा मात्रै उत्पादन हुने गरेको उनको भनाइ छ । अहिले संकलन हुने फोहोरमध्ये १० प्रतिशत मात्रै मल बनाउन मिल्ने कुहिने फोहोर हुने गरेको छ । सफा मलमा माटोलाई आवश्यक १६ प्रकारका सूक्ष्म पोषकतत्त्व रहेको उनले बताए । अन्य ठोस फोहोर पुनःप्रयोग या प्रशोधन हुन्छ । प्लास्टिकका बोतल, प्लास्टिक झोला, धातु र कागज प्रशोधन उद्योगका कच्चा पदार्थका रूपमा बिक्री हुन्छन् । कपडाबाट रेसा निकाल्छौं । रबर पनि पुनःप्रयोगमा आउन सक्छ, केसीले भने । फुटेका सिसाको धूलो बनाएर कंक्रिट ब्लक बनाउने गरेको पनि उनले जनाए । धेरै फोहोर पुनःप्रशोधन या प्रयोगमा आउने र २० प्रतिशत मात्रै ल्यान्डफिल साइटमा पठाउनुपर्ने उनको भनाइ छ । कम्पनीले फोहोर व्यवस्थापनका साथै कृषि र मलका लागि काम गरेको केसीले बताए । ७० जना युवाले १२ करोड रुपैयाँ जुटाएर कम्पनी खोलेको उनले जनाए । फोहोरबाट फरकफरक वस्तु छुट्याउन, सफा गर्न औजार उपकरण किनेका छौं । प्लान्ट राख्न जमिन किनेका छौं । अझ व्यवस्थित र स्वचालित रूपमा काम गर्न लगानी थप्दै छौं । २१ करोड रुपैयाँसम्म लगानी पुग्छ होला, केसीले भने । फोहोरमैला व्वस्थापनको काम गर्दा १ सय ३० जनाले रोजगारी पाएको सफा ऊर्जाका सेफ्टी म्यानेजर वसन्त रानाको भनाइ छ । फोहोर प्रशोधन गरी तयार गरेको प्रांगारिक मल प्रभावकारी भएको उदाहरण दिन चार बिघा जमिनमा खेती सुरु गर्न लागेको पनि उनले बताए । हामीले सयपत्री फूल रोपेर यही मल राख्यौं । परिणाम निकै राम्रो आयो । अब प्याज, लसुन र मकै लगाउँदै छौं, कम्पनीका कृषि हेर्ने फणीन्द्र न्यौपानेले भने । फोहोर व्यवस्थापन दिगो र प्रभावकारी बनाउन पालिकाहरूसँग मिलेर काम गर्न खोजेको केसीले जनाए । यो खर्चिलो पनि छ । लगानीअनुसार प्रतिफल नआए पनि फोहोर व्यवस्थापनका लागि प्रभावकारी काम भएको छ । यसले फोहोरलाई आर्जनमा बदलेको छ । वातावरणमैत्री पनि छ । प्रभावकारी रूपमा दिगो रूपमा लैजान पालिकाहरूसँग सहकार्य गर्न आवश्यक छ, केसीले भने ।"
साख मूल्यांकनको नतिजालाई अवसरमा बदलौं,"काठमाडौं (कास) नेपालले पहिलो पटक गरेको सार्वभौम साख मूल्यांकन (सोभरेन क्रेडिट रेटिङ) बाट प्राप्त नतिजालाई अवसरमा बदल्नुपर्नेमा सरोकारवालाले जोड दिएका छन् । नेपाल आर्थिक पत्रकार समाज (सेजन) को २८औं वार्षिकोत्सवका अवसरमा शनिबार काठमाडौंमा आयोजित अर्थतन्त्रको प्रबन्धन विषयक अन्तर्क्रियामा उपप्रधान तथा अर्थमन्त्री विष्णुप्रसाद पौडेलले मुलुकको सार्वभौम साख मूल्यांकनबाट पाएको नतिजा नेपालका लागि गौरवको विषय रहेको बताए । नेपाल दक्षिण एसियामा भारतपछि दोस्रो स्थानमा रहेको र यो सम्भावनालाई नतिजामा बदल्नु आवश्यक रहेको उनको भनाइ छ । सरकारलाई गर्ने आलोचनाको अन्तर्यमा निकास भेटिने भएकाले निरपेक्ष रूपमा मात्र आलोचना नगर्न उनले सुझाए । विरासतमा अत्यन्तै गम्भीर समस्याको चाङ प्राप्त गरेको र सरकारले समस्याको बीचमा रहेर काम गर्ने प्रयास गरेको उनले बताए । यसबीचमा सकारात्मक सुधार र संकेत देखापरेको उनको दाबी छ । मुलुकको सार्वभौम साख मूल्यांकनले सकारात्मक बहस सिर्जना गरेको योजना आयोगका उपाध्यक्ष शिवराज अधिकारीले बताए । अबको बहस सुधारमा केन्द्रित हुनुपर्नेमा उनको जोड छ । लगानीका क्षेत्र पहिचान गरी त्यसतर्फ बहस बढाउनुपर्ने उनको भनाइ छ । समग्र आर्थिक अवस्थाका हिसाबले नेपाल दक्षिण एसियामा दोस्रो स्थानमा रहेको क्रेडिट रेटिङबाट देखिए पनि चुनौती कायमै रहेको नेपाल राष्ट्र बैंकका गभर्नर महाप्रसाद अधिकारीले जनाए । सार्वभौम साख मूल्यांकनको अहिलेको स्तर थप राम्रो बनाउन प्रयास गर्न जरुरी रहेको उनको भनाइ छ । राजस्वका नयाँ स्रोत फेला नपरेको र यसले राज्यलाई कमजोर बनाइरहेको अर्थविद् अच्युत वाग्लेले बताए ।आर्थिक पत्रकारलाई विभिन्न विधामा पुरस्कार यसैबीच सेजनले विभिन्न पुरस्कारबाट आर्थिक पत्रकारहरूलाई पुरस्कृत गरेको छ । सेजन अवार्ड क्लिकमान्डु डटकमका पत्रकार शरद ओझा र डा भोला चालिसे लिबरल जर्नालिजम अवार्ड सेतोपाटी डटकमका भागवत भट्टराईले प्राप्त गरेको सेजनले जारी गरेको विज्ञप्तिमा उल्लेख छ । यसैगरी प्रिन्ट मिडिया अवार्ड कारोबार दैनिककी कौशिला कुँवर, डिजिटल अवार्ड १२खरी डटकमका कमल धितालले प्राप्त गरे । स्व सञ्जय न्यौपानेको स्मृतिमा स्थापित फेलोसिप भने क्यापिटल नेपाल डटकमका सुवास योन्जनले पाएका छन् ।"
'जलवायु संकट समाधान गर्न उपयोगी छ डिजिटल प्रविधि',"(काठमाडौं) अजरबैजानको राजधानी बाकुमा झन्डै दुई साता चलेर गत साता सम्पन्न संयुक्त राष्ट्रसंघीय जलवायु सम्मेलन (कोप२९) ले जलवायु परिवर्तनका अन्य विविध पक्षसँगै डिजिटल तथा टेलिकम क्षेत्रका मुद्दा समेटेर एक घोषणापत्र जारी गरेको छ । झन्डै एक हजारभन्दा बढी सरोकारवालाले अनुमोदन गरेको हरित डिजिटल कार्यसम्बन्धी कोप२९ घोषणापत्रले जलवायुसम्बन्धी कार्यहरूका लागि डिजिटल प्रविधिले खेल्न सक्ने भूमिका र यस्ता प्रविधिले ल्याउन सक्ने वातावरणीय प्रभावका विविध पक्षहरूमा जोड दिएको छ ।सन् २०३५ सम्ममा झन्डै ३ सय अर्ब अमेरिकी डलर बराबरको जलवायु लगानी प्रतिबद्धता र कार्बन क्रेडिटका लागि नयाँ नियमहरू जत्तिकै महत्त्वपूर्ण मानिएको यो घोषणापत्रलाई कुल ७५ देशका सरकारहरूसँगै ११ हजार ७० वटा कम्पनी, नागरिक समाज संस्था, अन्तर्राष्ट्रिय एवं क्षेत्रीय संगठनहरूले अनुमोदन गरेका हुन् । यसमा नेपालले पनि कुनै आपत्ति नभएको भन्दै अनुमोदनका लागि स्वीकृति दिएको वन तथा वातावरण मन्त्रालयका सचिव दीपककुमार खरालले बताए । सम्मेलन हुनुभन्दा दुई महिनाअघि नै घोषणापत्रका विधेयक हामीलाई प्राप्त भएको थियो, हामीले यसमा आपत्ति छैन भनेर प्रतिक्रिया दिएपछि अनुमोदन गरेको मानियो, उनले भने ।यस घोषणापत्रमा के विषय छन्, यसलाई अनुमोदन गरेपछि नेपाललाई कसरी फरक पर्छ वा जलवायुसम्बन्धी विषयमा नेपालको प्रविधि तथा दूरसञ्चार क्षेत्रलाई कसरी जिम्मेवार बनाउन सकिन्छ, जलवायु परिवर्तन न्यूनीकरणमा प्रविधिको प्रयोग कसरी हुन सक्छ भन्नेबारे सम्मेलनमा सहभागी नेपालका सरकारी प्रतिनिधिलाई उति जानकारी छैन । सम्मेलनमा थुप्रै समानान्तर छलफल सत्र चलिरहेका थिए, जनशक्ति अभावका कारण सबैमा हामी सहभागी हुन सकेनौं, सम्मेलनसम्बन्धी मुख्य जिम्मेवारी पाएका वन तथा वातावरण मन्त्रालयका सहसचिव सिन्धुप्रसाद ढुंगानाले भने, कहिलेकाहीं कुनै घोषणापत्रसम्बन्धी बैठकहरूमा उपस्थित भएको हुन सकिन्छ, त्यसलाई नै आयोजकले अनुमोदन गरेको भनिदिन पनि सक्छन् ।वातावरणसम्बन्धी विषयमा पत्रकारिता गर्दै आएका र कोप सम्मेलनलाई नजिकबाट नियालेका पत्रकार रमेश भुसाल यस पटक पहिलेको भन्दा तुलनात्मक रूपले राम्रो सक्रियता देखिए पनि नेपालका सरकारी प्रतिनिधिहरूको तयारीमा भने सदाझैं आवश्यक गम्भीरता नदेखिएको बताउँछन् । नेपालका सरकारी प्रतिनिधिहरूले अन्तर्राष्ट्रिय सन्धिसम्झौताहरूमा हस्ताक्षर गरिहाल्ने प्रवृत्ति छ, उनले भने, सम्मेलनमा जाने कर्मचारी सूची एक साताअघि मात्रै तय हुने र तयारीको अभावले गर्दा सहभागी सम्मेलनमा गयो, घुम्यो, आयो जस्तो मात्रै देखिन्छ । महत्त्वपूर्ण एजेन्डाहरूमा नेपालका प्रतिनिधिले आवश्यक गम्भीरता राख्न नसकेको भुसालको मूल्यांकन छ । यो सम्मेलनमा साना र कम विकसित देशहरूले खासै धेरै वार्ता गर्दैनन्, उनले भने, नेपाल न्यून विकसित देशहरूको समूहमा छ । यसमै रहेर सामूहिक वार्ता गर्ने क्रममा सहभागिता जनाउँछ ।हरित डिजिटल कार्यसम्बन्धी कोप२९ घोषणापत्र निर्माणको अगुवाइ गरेको संयुक्त राष्ट्रसंघअन्तर्गतको अन्तर्राष्ट्रिय दूरसञ्चार संघ (आईटीयू) का अनुसार बढ्दो विश्वव्यापी तापक्रम र मौसमसँग सम्बन्धित जोखिम तथा प्रकोपहरूबीच यस घोषणाले जलवायुअनुकूल डिजिटल प्रविधितर्फको विकासलाई प्रवर्द्धन गर्ने लक्ष्य राखेको छ । डिजिटल प्रविधिको बढ्दो प्रभाव, आर्टिफिसियल इन्टेलिजेन्स (एआई) को छलाङलगायत टेलिकम क्षेत्रका अन्य पूर्वाधार र प्रविधिका कारण विश्वको कुल उत्सर्जनको १५ देखि ४ प्रतिशत यो क्षेत्रबाट निस्कने आईटीयूको अनुमान छ ।दिगो विकास लक्ष्यअन्तर्गतको २०३० एजेन्डा र पेरिस सम्झौताका कतिपय लक्ष्य प्राप्त गर्न जलवायु अनुगमन, पूर्वचेतावनी प्रणाली, हरित ऊर्जा उत्पादन र प्रसारसँगै अर्थतन्त्रका कैयौं पक्षमा डिजिटल प्रविधि र टेलिकम क्षेत्रले पुर्याउँदै आएको बढ्दो योगदानबारे ग्रिन डिजिटल एक्सन घोषणापत्रले जोड दिएको छ । अझै पनि अफलाइन रहेका झन्डै अढाई अर्बभन्दा बढी व्यक्तिहरूसम्म प्रविधिको पहुँच विस्तारबारे पनि यो घोषणापत्रमा महत्त्वपूर्ण प्रावधान समेटिएका छन् ।जलवायु संकटको सामना गर्न हामी डिजिटल प्रविधिले पुर्याउने अतुलनीय सहयोगको उपयोग गर्दै डिजिटल प्रविधिहरूको वातावरणीय प्रभावलाई हामी कम गर्न सक्छौं र गर्नैपर्छ, सम्मेलनका क्रममा आईटीयूकी महासचिव डोरेन बोगदानमार्टिनले भनेकी थिइन्, हरित डिजिटल कार्यसम्बन्धी कोप२९ घोषणापत्रको सुरुवातसँगै हामीलाई जालवायु संकटको सामना गर्ने र डिजिटल उद्योगलाई यसको वातावरणीय प्रभावको जिम्मेवारी लिन आग्रह गर्ने अवसर मिलेको छ । जलवायु प्रक्षेपणमा एआईको प्रयोगदेखि नवीकरणीय ऊर्जा प्रणालीको सुधार र उन्नत डिजिटल प्रविधिको विकासले विश्वव्यापी रूपमा दिगो समाधानमा मुख्य भूमिका खेल्ने आईटीयूको विज्ञप्तिमा उल्लेख छ ।हरितगृह ग्यास उत्सर्जन घटाउन र दिगो डिजिटल प्रविधिको विकाससँगै ऊर्जा दक्षता र जलवायु अनुगमनका लागि एआई र बिग डेटा जस्ता प्रविधिको प्रयोगलाई यो घोषणापत्रले महत्त्व दिएको छ । अत्यन्तै प्रतिकूल परिस्थितिमा पनि संवेदनशील डिजिटल प्रणालीहरू निरन्तर चल्ने सुनिश्चितता गर्दै जलवायु परिवर्तनका प्रभाव सामना गर्न सक्ने डिजिटल पूर्वाधार विकासलाई पनि यसले प्राथमिकता दिएको छ । स्वच्छ ऊर्जाको प्रयोग, ऊर्जा मितव्ययी अभ्याससँगै पुनःप्रयोग तथा ईवेस्ट व्यवस्थापन प्रणालीको सुधार गर्दै डिजिटल प्रविधिको वातावरणीय प्रभाव घटाउन घोषणापत्रले जोड दिएको छ ।अतिकम विकसित देश, विकासशील देश र साना विकासशील देशहरूमा डिजिटल प्रविधिको पहुँच बढाउने लक्ष्य घोषणापत्रले लिएको छ । यसमा डिजिटल सीप, साक्षरता र क्षमता अभिवृद्धिका पहलहरूलाई समावेश गरिएको छ । वातावरणीय रूपमा दिगो प्रविधि विकासमा लगानी प्रोत्साहन गर्दै जलवायुका विषयलाई प्रविधिको विकास प्रक्रियामा समाहित गर्ने विभिन्न क्षेत्रहरूबीच सहकार्य बढाउनेमा पनि यसले जोड दिएको छ ।"
भूकम्पले क्षति पुगेको भवन र टेन्टबाट स्वास्थ्य सेवा,"(सल्यान) सल्यानको दार्मा गाउँपालिका स्वास्थ्यचौकीमा कार्यरत स्वास्थ्यकर्मीले एक वर्षदेखि भूकम्पले क्षति पुगेको भवन र टेन्टबाट स्वास्थ्य सेवा दिँदै आएका छन् । जाजरकोटको रामीडाँडालाई केन्द्रबिन्दु बनाएर गत वर्ष कात्तिक १७ मा शुक्रबार राति गएको भूकम्पले स्वास्थ्यचौकीमा क्षति पुगेको थियो । तर मर्मत तथा पुनर्निर्माणमा सम्बन्धित निकायले बेवास्ता गर्दा स्वास्थ्यकर्मी जोखिम मोलेर सेवा दिन बाध्य भएका हुन् । भवन असुरक्षित रहेको र त्यहाँबाट सेवा दिन नमिल्ने भन्दै आए पनि सम्बन्धित निकायले अहिलेसम्म मर्मत तथा पुनर्निर्माणमा चासो नदिएको ढाकाडाम स्वास्थ्यचौकीका इन्चार्ज दिपक चन्दले जानकारी गराए । भूकम्पले दुईतले भवन क्षति भयो । दुई महिना जति खुला चौरबाट सेवा दियौँ । खुला चौरमा पनि चिसो र वर्षात्को समस्या भयो । पालिकाले व्यवस्था गर्ने भनेपछि चर्किएको भवन प्रयोग गर्दै आएका छौं, उनले भने ।भवन बाहिर तथा भित्रबाट चिरा परेको चन्दले बताए । पालिकाले पनि भवनको व्यवस्था गर्न सकेको छैन । आएका बिरामीलाई त्यत्तिकै पठाउन नमिल्ने भएकाले डराइडराई सेवा दिनुपरेको छ । भवन पुनर्निर्माणका लागि सम्बन्धित निकायमा माग पत्र पेस गरे पनि सुनुवाइ नभएको उनको भनाइ छ । भल्चौर स्वास्थ्यचौकीका इन्चार्ज तथा स्वास्थ्यकर्मी यज्ञबहादुर बुढाथोकीले अनुगमनका क्रममा चर्किएको भवनमा नबस्न सुझाव पाए पनि विकल्प नभएको बताए । पहिला पहिला त क्षति पुगेको भवनमा छिर्नै डर लाग्थ्यो । यसमै पुरिएर मरिने त हैन भन्ने लाग्थ्यो । अहिले अलि बानी परेको छ, उनले भने ।भूकम्पले भवन बस्नलायक नभएपछि सामुदायिक स्वास्थ्य इकाइ केन्द्र ढाकाडामले एक वर्षदेखि टेन्टबाट सेवा दिँदै आएको छ । साँघुरो टेन्टमा औषधि, बिरामीको परिक्षण, अन्य सामग्री राख्नुपरेको केन्द्रका स्वास्थ्यकर्मी यज्ञबहादुर खड्काले बताए । गत वैशाख र जेठमा आएको हुरीले टेन्ट प्वाल परेको छ । वर्षात्को समयमा पानीले हिलाम्मे हुँदा सेवा दिन कठिनाइ भएको थियो । टेन्टभित्र ३४ जनाभन्दा बढी बस्न मिल्दैन । भिरालो जग्गामा टेन्ट छ, जेजस्तो भए पनि बाध्य भएर सेवा दिनुपरेको छ, खड्काले भने ।भूकम्पले दार्मा गाउँपालिकामा ८ स्वास्थ्य संस्थामा क्षति पुगेको छ । सबैभन्दा बढी वडा नं १ दार्माकोट, वडा नं ५ ढाकाडाम, भल्चौरको स्वास्थ्य संस्थामा क्षति भएको छ । पर्याप्त बजेट नआएकै कारण मर्मत तथा भवन पुनर्निर्माण गर्न नसकिएको पालिकाका स्वास्थ्य शाखा प्रमुख यज्ञबहादुर बस्नेतले बताए । दार्माकोटमा भर्खर नयाँ भवन बनेकाले सेवा दिन समस्या नभए पनि ढाकाडाम र भल्चौर स्वास्थ्य संस्थाका स्वास्थ्यकर्मीलाई सेवा दिन भने कठिनाइ भएको उनको भनाइ छ । यो वर्ष दार्माकोट स्वास्थ्यचौकी र सामुदायिक स्वास्थ्य इकाइ केन्द्र ढाकाडाममा भवन बनाउन २ करोड बजेट आएको उनले जानकारी दिए ।"
उद्घाटन खेलमा जनकपुरको गर्जन,"उही मिलान्था लाहिरू मिलान्था दुई वर्षपछि नेपाल फर्किएका हुन् । तर, पहिलेका मिलान्था र अहिलेका मिलान्थामा खासै फरक थिएन । दुई वर्षअघिको विवादास्पद नेपाल टी२० लिगमा उनले लुम्बिनी अलस्टार्सबाट खेलेका थिए । उनले अलस्टार्सलाई विजेता बनाउने क्रममा १२२ माथिको स्ट्राइक रेटमा ३ सय ४९ रन जोडेका थिए । उनी उक्त प्रतियोगितामा सर्वाधिक रन बनाउने खेलाडी सूचीमा तेस्रो स्थानमा थिए । मिलान्थाले विराटनगर सुपर किंग्सविरुद्ध फाइनलमा २८ बलमा ४१ रन बनाएका थिए ।दुई वर्षपछि नेपाल फर्किएका उनी उस्तै रहे । विकेटमा जमेपछि उनले हरेक जसो बाउन्ड्रीमा खुसी मनाए । उनले ३९ बलमा अर्धशतक प्रहार गरेका थिए । मिलान्थाले विकेटमा टिकेर खेल्दा टिमलाई सजिलो भएको जनकपुरका कप्तान अनिल साहले बताए ।"
एसिया प्यासिफिक करातेमा ९ पदक,"काठमाडौं (कास) सिंगापुरमा भएको १६ औं एसिया प्यासिफिक सितोरियो कराते प्रतियोगितामा नेपालले २ स्वर्ण, २ रजत र ५ कांस्यसहित कुल ९ पदक जितेको छ । नेपालका लागि सिनियर महिलातर्फ ६८ केजीभन्दा माथि तौल समूहमा एसियाडकी पदकधारी एरिका गुरुङले स्वर्ण दिलाइन् । ५० केजीमुनि तौल समूहमा अन्जली महर्जनले पनि स्वर्ण जितिन् । सिनियर महिला ५५ केजीमुनि निरुपा दोङ तामाङले रजत तथा एलिसा रास्कोटी मगर, टपी थापा र मेघा लिम्बूको महिला टिमले टिम काता रजत पदक जितेका थिए । महिला सिनियर एकल कातामा एलिसा, महिला जुनियर ४५ केजीमुनि पोर्सिया चौधरी, ६८ केजीमुनि आशिका राई, पुरुष १६ वर्षमुनि एकल कातामा रेहान जाबेद र सिनियर पुरुष ८४ केजीमुनि मोहम्मद शेखु आलमले कांस्य पदक जितेका थिए । प्रतियोगितामा नेपालका १२ खेलाडीले भाग लिएका थिए । आइतबार एसिया प्यासिफिक सितोरियो करातेको कंग्रेसमा नेपालको तर्फबाट नेपाल सितोरियो कराते संघका अध्यक्ष दावा गुरुङ र नेपाल कराते महासंघका अध्यक्ष युवराज लामाले भाग लिनेछन् । नेपाली कराते टोली सोमबार स्वदेश फर्कने कार्यक्रम छ ।"
त्रिवेणी कप फुटबल पुसमा,"लमजुङ (कास) सदरमुकाम बेंसीसहरमा पुस १२ देखि त्रिवेणी कप फुटबल प्रतियोगिताको ३२ औं संस्करण हुने भएको छ । बेंसीसहरको सहजीस्थित त्रिवेणी रंगशालामा ९ दिन प्रतियोगिता चल्नेछ । आयोजक त्रिवेणी युवा क्लबले विजेताको पुरस्कार १२ लाख रुपैयाँ, त्रिवेणी कप रहेको छ । गत वर्ष प्रथम पुरस्कार ८ लाख रुपैयाँ रहेकोमा यस वर्ष बढाएर १२ लाख रुपैयाँ पुर्याएको आयोजक क्लबका अध्यक्ष राजकुमार घिमिरेले शनिबार पत्रकार सम्मेलनमा बताए । उनका अनुसार उपविजेताले ६ लाख पाउनेछ । पुरस्कारमा करकट्टी हुने आयोजकले जनाएको छ । प्रतियोगितामा सेमीफाइनल पराजित दुई टिमले २२ लाख पाउनेछन् । सर्वोत्कृष्ट खेलाडी र सर्वाधिक गोलकर्तालाई २५२५ हजार प्रदान गरिनेछ । आयोजकले त्रिवेणी कप फुटबलमा प्रवेश शुल्क निःशुल्क गरेको छ । नेपालका ए डिभिजनका टिमले पनि सहभागिता जनाउने छ । प्रतियोगितामा कुल ८४ लाख ९० हजार रुपैयाँ खर्च हुने आयोजकले जनाएको छ ।"
