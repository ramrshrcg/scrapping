शीर्षक,विवरण
"उपभोक्तालाई चिनी नगदमा, किसानको उखु उधारोमा","संघका केन्द्रीय सचिव कुशवाहका अनुसार बाराको कलैया उपमहानगर२४, श्रीपुरमा रहेको रिलायन्स सुगर एन्ड केमिकल इन्डस्ट्रिजलाई उखु दिने गरी बारा र पर्सामा यसपालि बढीमा ४ हजार बिघामा ७ देखि ८ हजार किसानले उखु खेती गरेका छन्, जुन किसानको हकमा ५० प्रतिशत र उखु खेती क्षेत्रफलको हकमा ४० प्रतिशतले कमी छ । यो मिलको उखु क्रसिङ गर्ने क्षमता दैनिक ३० हजार क्विन्टल हो । त्यसअनुसार यसपालि उखु नै नपुग्ने भएको कुशवाहले बताए । सरकारले मलका लागि दिनुपर्ने अनुदान असोजमा दिन्छ, जसले किसानले असारमा मल छर्न पाउँदैनन् र त्यस बेला मलको समेत अभाव हुन्छ, उनले भने, त्यसैले किसानको मन मरेको छ । सरकारले यस वर्षका लागि अनुदानको निर्णयसमेत गर्न नभ्याएको कुशवाहको भनाइ छ । गत वर्ष सरकारले किसानलाई प्रतिक्विन्टल ७० रुपैयाँ अनुदान दिएकामा यसपालि निर्णय गरिसकेको छैन । सरकारले समयमा उखुको मूल्य तोक्न नसक्ने र उखु खरिद गरेबापत मिलले दिने भुक्तानी सास्तीका कारण जिल्लामा उखु किसानको संख्या बर्सेनि घट्दो छ । नगदे बालीलाई प्रोत्साहनका रूपमा लिँदै आएका किसान पछिल्लो समय उखु खेतीबाट त्यति सन्तुष्ट छैनन् ।दुई दशकभन्दा बढी समयदेखि उखु खेती गर्दै आएका वृन्दावनस्थित हरसाहका किसान दीपलाल साहले यसपालि उखु खेती गरेनन् । समयमै उखुको मूल्य नतोकिने र हचुवाका भरमा मिलमा लैजाँदा बढेको मूल्य दिन सञ्चालकले आनाकानी गर्ने र भनेका बेला भुक्तानी नपाउने समस्याले उखु लगाउन छाडेको उनले जनाए । गत वर्ष कटहरिया नगरपालिकामा रहेको बाबा बैजुनाथ सुगर एन्ड केमिकल प्रालिले सरकारले थप गरेको उखुको मूल्य नदिएपछि किसानले २०८१ कात्तिक २७ मा जिल्ला प्रशासन कार्यालयमा उजुरी गरेका थिए । मिलले प्रतिक्विन्टल ५४० रुपैयाँमा उखु किनेको थियो । सरकारले २५ रुपैयाँ बढाएर ५६५ रुपैयाँ कायम गर्यो । तर भुक्तानी दिने बेला मिलले ५४० कै दरले दिएपछि विरोध गरिएको उखु उत्पादक संघ रौतहटका अध्यक्ष अशोकप्रसाद यादवले बताए । उखुको मूल्य र भुक्तानीमा झमेला हुन थालेपछि जिल्लामा किसानको संख्या बर्सेनि घटेको छ, उनले भने, सरकारले मूल्य तोके पनि मिल मालिक तिर्न तयार छैनन् । मिल सञ्चालक बैजुनाथ बाबराले भने सरकारले तोकेको मूल्य दिन आफूहरू तयार रहेको दाबी गरे । हामीले किसानलाई सरकारले मूल्य तोकेको दिनदेखि सोहीअनुसारको मूल्य कायम गरेर भुक्तानी दिन्छौं भनेकै हौं, उनले भने, मूल्य तोक्नै ढिला गरेपछि हाम्रो के गल्ती ?सञ्चालक बाबरालाई कार्यालयमै बोलाएर सरकारले थपेको रकम किसानलाई भुक्तानी दिन प्रमुख जिल्ला अधिकारी हीरालाल रेग्मीले अनुरोध गरेका थिए । तर पनि सरकारले मूल्य कायम गरेको थप रकम २५ रुपैयाँ भुक्तानी नपाएको उखु किसान रामवचन यादवको गुनासो छ । किसानको कति रकम दिन बाँकी छ भन्ने तथ्यांक भने सञ्चालक बाबराले दिन चाहेनन् । गत वर्ष उखु किसानको संख्या ७ हजार हाराहारीमा रहेको अध्यक्ष यादव बताउँछन् । यस वर्ष घटेर ६ हजारमा सीमित छ । सरकारले समयमा मूल्य तोक्न नसक्दा समस्या हुने गरेको किसानको गुनासो छ । गोल्छा समूहको स्वामित्वमा २०४९ सालमा शिलान्यास भई २०५१ सालबाट क्रसिङ सुरु गरेको श्रीराम सुगर मिल २६ वर्ष निरन्तर सञ्चालनमा आई २०७७ साउन १० मा बन्द भयो । यसले उखु किसानको संख्या ह्वात्तै घटेको संघको भनाइ छ । गरुडा नगरपालिकास्थित श्रीराम सुगर मिलले २०७१ देखि ३५ करोड बक्यौता राखेको थियो । उसले सबै बक्यौता तिरेर मिल बन्द गरेको हो । तर श्रीराम सुगर मिल सञ्चालनमा आएपछि जिल्लाका किसान उखुमा हौसिए । बारा, पर्सा, रौतहटका किसानको एक सिजनमा ३० लाख क्विन्टलसम्म उखु क्रसिङ गर्ने मिलको लक्ष्य थियो । रौतहटमा मात्र १८ हजार किसानले एकै सिजनमा उखु खेती गरे । त्यस बेला झन्डै २८ लाख क्विन्टल उखु उत्पादन भएको अध्यक्ष यादवले बताए । पछिल्लो समय सरकारले तोकेको मूल्यमा समेत मिल सञ्चालकले झमेला गर्न थालेपछि किसानले बिस्तारै उखु लगाउन छाडेको यादवको भनाइ छ । बाबा बैजुनाथ सुगर मिल सञ्चालनमा आएको ७ वर्ष पुगेको छ । तर मिलले कुनै पनि सिजनमा लक्ष्यअनुसारको उखु क्रसिङ गर्न सकेको छैन । उखु किसानको संख्या घटेपछि मिललाई समस्या परेको हो । एक सिजनमा २० देखि २५ लाख क्विन्टलसम्म उखु क्रसिङ गर्ने लक्ष्य राखेको मिलले बर्सेनि १० देखि साढे १२ लाख क्विन्टलमै चित्त बुझाउनुपरेको छ । रौतहटका किसानलाई उखुप्रति आकर्षित गराउन हरसम्भव प्रयास गरिएको सञ्चालक बाबराले दाबी गरे ।"
संसद्को लेखा समिति ४ महिनादेखि 'निद्रा मा,"समिति सभापति पोखरेल भदौयता कार्यकक्षमा पनि विरलै आउने गरेको उनी निकटस्थले जानकारी दिए । पोखरेल प्रायः गृह जिल्ला मोरङमै बस्दै आएका छन् । हाल पनि उनी मोरङमा नै छन् । भदौ ९ को बैठकको उद्देश्य पूरा नभएपछि सभापति पोखरेलको काठमाडौंमा उपस्थिति कम छ, समितिका एक सदस्यले भने, आर्थिक सुशासन र वित्तीय अनुशासन कायम गराउने दायित्व लेखा समितिको हो तर सरकारको नेतृत्व गरिरहेको पार्टीको भएका कारण उहाँले बैठक बोलाउन चासो नदेखाएको हुनुपर्छ ।सार्वजनिक लेखा समितिमा लामो समय सचिव भएर काम गरेका संसद्का पूर्वसचिव सोमबहादुर थापाले भने ४ महिनासम्म लेखा समितिको बैठक नबस्नु संसदीय व्यवस्थाका लागि दुःखद भएको बताए । सरकारमाथि नियमनकारी निकायमा अत्यन्त महत्त्वपूर्ण लेखा समिति हो । यसैको बैठक यति लामो समय बस्न नसक्नु दुःखद हो, उनले भने, सिद्धान्त र नैतिकताले सरकार सञ्चालन गर्ने दलले सरकारका कामकारबाही र खर्चको सही मूल्यांकन गर्दैन भन्ने मान्यता छ । त्यही कारण अहिले सार्वजनिक लेखा समितिमाथि प्रश्न उठिरहेको छ । सरकारले लेखा समिति सभापतिलाई प्रयोग गरेको टिप्पणी आइरहेको उल्लेख गर्दै थापाले भने, लेखा समिति सभापति र सदस्य विवादमा आउनु राम्रो होइन । लेखाले निष्पक्ष, इमानदारी र जवाफदेहिताका साथ अनुगमन गर्नुपर्छ । समिति निष्क्रिय हुँदा मुलुकलाई हुने हानिको हिसाब नै हुँदैन ।समिति क्रियाशील भएन भन्ने प्रश्नको जवाफमा भने पोखरेलले आक्रोश व्यक्त गरेका छन् । उनले भनेका छन्, समिति क्रियाशील हुनु भनेको के तस्कर, बेइमानको अफर मान्नुपर्थ्यो मैले ? के गर्नुपर्थ्यो ? मुलुकका निम्ति काम गर्ने हो कि बेइमानका निम्ति काम गर्ने हो ? मुलुकका निम्ति काम भयो कि भएन भनेर हेर्नुस्, छानबिन गर्नुस् ।रास्वपाका सांसद हरि ढकालले भने लेखा समितिलाई सरकारको सहयोगी बनाइएको बताए । पार्टी सरकारमा जानेबित्तिकै लेखा समिति सभापति प्रतिपक्षलाई दिनुपर्ने हो तर त्यो नैतिकता देखिएन, उनले भने । भदौ ९ को बैठकमा सबै सांसदले डेडिकेटेड फिडर र ट्रंक लाइनको बक्यौता उठाउन भनेर विद्युत् प्राधिकरणलाई निर्देशन दिन भनेको तर सभापति पोखरेलले घिसिङमाथि कारबाही गर्ने निर्णय लेख्नुपर्ने बताएपछि विवाद भएको ढकालले जानकारी दिए ।लेखा समितिको सभापति प्रतिपक्षी दललाई दिने संसदीय मान्यता भए पनि विगतमा त्यसको पालना हुन सकेको थिएन । त्यसै कारण पोखरेलले पार्टीले पाएको पद भएकाले नछाड्ने जिकिर गर्दै आएका छन् । म सभापति होइन, दल सभापति हो । म दलको प्रतिनिधि हो । व्यक्तिकेन्द्रित कुरा नगरौं, संस्थाकेन्द्रित कुरा गरौं । व्यक्तिकेन्द्रित कुरा गरेर आम जनतामा भ्रम सिर्जना गर्नु उपयुक्त हुँदैन, उनले भने ।कांग्रेस सांसद केसीले भने सार्वजनिक लेखा समिति सभापति प्रतिपक्षलाई दिँदा नै सुशासनको प्रत्याभूति हुने बताए । यसपालि समिति सभापतिमा चुनाव नभएर पार्टीको भागबन्डा भएको हो । सत्ता र प्रतिपक्ष भनिएन । विगतमा पनि पटकपटक सत्तापक्षको लेखा सभापति भएकै हो । तर लेखा समितिको सभापति प्रतिपक्षकै हुँदा सुशासनको प्रत्याभूति हुन सक्छ, उनले भने । माओवादी सांसद मोदीले भने विगतमा प्रतिपक्षलाई लेखा समिति सभापति नदिएर गल्ती गरिएको र अहिले पनि त्यसैको आडमा गल्ती दोहोर्याउने काम भएको बताए । प्रत्येक ६ महिनामा प्रतिपक्ष र सत्तापक्ष बदलिने भएकाले प्रतिनिधिसभा नियमावलीमा नै लेखा समिति सभापति प्रतिपक्षी दलको हुनुपर्ने व्यवस्था गर्नैपर्ने अवस्था आएको पूर्वसचिव थापाले बताए । संसारभरिकै संसदीय व्यवस्थामा सिद्धान्ततः सत्तापक्षको सांसद लेखा समिति सभापति हुँदैन । प्रतिनिधिसभा नियमावलीमा पार्टी सत्तामा गएपछि विपक्षमा हुँदा पाएको पद राजीनामा गर्नुपर्छ भन्ने व्यवस्था राख्नुपर्छ, उनले भने, अरूले छाडेनन् भने मैले किन छाड्ने भन्ने हुँदैन । गलत अभ्यासलाई पछ्याउनु राम्रो भएन । लेखा समिति सभापति पोखरेल उदाहरणीय बन्नुपर्यो, संसदीय मूल्य मान्यताभन्दा विपरीत यो पदमा बस्दिनँ भन्नुपर्छ ।"
"चुरे दोहन अनियन्त्रित, नगरपालिकालाई पर्वाह छैन","(धनगढी)गोदावरी नगरपालिकाका पदाधिकारी, ठेकेदार कम्पनी, त्यस क्षेत्रको वडाका पदाधिकारी र सामुदायिक वन उपभोक्ता समितिको संलग्नतामा कैलालीको चुरे तटीय क्षेत्रमा खुलेआम दोहन भइरहेको हो । गोदावरी नगरपालिकाका वडा १२ मा पर्ने मछली खोला र वडा ११ मा पर्ने रातो पानी क्षेत्रबाट अवैध रूपमा नदीजन्य पदार्थ चोरीनिकासी भइरहेको हो । यी दुवै चुरे तटीय क्षेत्रका ढुंगा, गिट्टी, बालुवालगायत नदीजन्य पदार्थ उत्खनन तथा संकलन गर्न निषेध छ । मछली खोला क्षेत्रमा पुग्दा दर्जनौं ट्र्याक्टरहरू निर्बाध ढंगले ढुंगा, बालुवा संकलन तथा ओसारपसार गरिरहेका भेटिए । मछली खोलामा महाकाली सिँचाइ प्रणालीको बाँध पनि छ । बाँध क्षेत्रमा ढुंगा, गिट्टी, बालुवा उत्खनन गर्न निषेधित गरिए पनि यहाँबाट निर्बाध रूपमा ढुंगा, बालुवा उत्खनन तथा ओसारपसार भइरहेको छ । बाँधस्थलभन्दा धेरै माथिसम्मबाट ट्र्याक्टरहरूले नदीजन्य पदार्थ ओसारिरहेका छन् । रातो पानी चुरे क्षेत्रको फेदी हो । त्यस क्षेत्रमा पनि निर्बाध ढंगले ढुंगा, गिट्टी, बालुवा उत्खनन, संकलन तथा ओसारपसार गरिएको छ । सोनी कन्स्ट्रक्सन कम्पनीले गोदावरी नगरपालिकाको राजस्व संकलनको रसिद प्रयोग गरेर मछली खोला र रातो पानी क्षेत्रबाट ढुंगा, गिट्टी, बालुवा उत्खनन, संकलन तथा ओसारपसार गराइरहेको छ । कम्पनीले गोदावरी नगरपालिकाको रसिदमा मछली खोला क्षेत्रबाट प्रतिट्र्याक्टर तीन सय रुपैयाँ र रातो पानी क्षेत्रबाट प्रतिट्र्याक्टर १ हजार २ सय रुपैयाँ राजस्व लिएर अवैध रूपमा नदीजन्य पदार्थ उत्खनन तथा ओसारपसार गरिरहेको हो । कम्पनीले मात्रै नभई आफ्नो क्षेत्रको प्राकृतिक स्रोतसाधनको संरक्षण गर्नुपर्ने दायित्व बोकेका र सामुदायिक वन उपभोक्ता समूहले पनि मिलेमतोमा नदीजन्य पदार्थको अवैध चोरीनिकासी गराइरहेको पाइएको छ । मछली खोला क्षेत्रमा पर्ने ग्वासी समैजी वन उपभोक्ता समूहले तथा रातो पानी क्षेत्रमा रातो पानी वन उपभोक्ता समूहले प्रतिट्र्याक्टर १ सय ५० रुपैयाँ कर संकलन गर्ने गरेका हुन् । नगरपालिकाले मछली खोला र रातो पानी क्षेत्रमा नदीजन्य पदार्थ संकलन तथा निकासीका लागि कुनै ठेक्का सम्झौता भने गरेको छैन । नगरपालिकाले नगर क्षेत्रभित्र पर्ने गोदावरी, खैराला र खुटिया नदीबाट मात्र नदीजन्य पदार्थ संकलन तथा ओसारपसार गर्ने ठेक्का गरेको छ । अवैध रूपमा नदीजन्य पदार्थ उत्खनन, संकलन तथा ओसारपसार गर्दै आएको सोनी कन्स्ट्रक्सनका प्रतिनिधि योगेश भट्टले पनि मछली खोला र रातो पानी क्षेत्रबाट ढुंगा बालुवा उत्खनन भएको स्विकार्दै भने, तर अहिले हामीले उत्खनन रोकिसकेका छौं ।अनुगमन समिति संयोजकसमेत रहेकी नगरपालिकाकी उपप्रमुख शारदादेवी रोकायाले गोदावरी खोला, खैराना र खुटिया नदीबाट मात्र नदीजन्य पदार्थ संकलन गर्न पाउने गरी ठेक्का लगाइएको बताइन् । मछली खोला र रातो पानी क्षेत्रबाट नदीजन्य पदार्थ संकलन भइरहेको कुनै जानकारी छैन, उपप्रमुख रोकायाले भनिन् हामीलाई त कसैले पनि जानकारी नै दिएनन् । हामीले पनि अनुगमनमा ध्यान दिन सकेका छैनौं । तर रोकायाले त्यसो भने तापनि महिनौंदेखि खुलेआम नदीजन्य पदार्थ चोरीनिकासी भइरहेको स्थानीय बासिन्दाहरू बताउँछन् । गोदावरी नगरपालिकाका इन्जिनियर पूर्ण कुँवरले मछली खोला र रातो पानी क्षेत्रबाट नदीजन्य पदार्थ उत्खनन, संकलन तथा ओसारपसारका लागि वातावरणीय अध्ययनसमेत नभएको बताए । त्यस क्षेत्रबाट नदीजन्य पदार्थ उत्खनन तथा संकलन र ओसारपसार गर्ने अनुमति कसैलाई छैन, उनले भने । गोदावरी१२ का देवबहादुर बडैला महिनौं अघिदेखि चुरे तटीय क्षेत्रमा पर्ने महाकाली सिँचाइ प्रणालीको बाँध रहेको स्थान र त्योभन्दा माथिसम्म पुगेर निर्बाध रूपमा दैनिक दर्जनौंको संख्यामा आउने ट्र्याक्टरले ढुंगा, गिट्टी, बालुवा ओसारपसार गरिरहेको बताउँछन् । कुनै रोकटोक छैन । सबै ठूलाबडाको मिलेमतोमा भएजस्तो लाग्छ, बडैलाले भने, वन उपभोक्ता समूह, वडा, ठेकेदार, नगरपालिका सबै नमिलेको भए त कसरी सम्भव छ र ? चुरे क्षेत्रमा अवैध उत्खनन नरोकिए प्राकृतिक विपद्को जोखिम बढ्ने तथा मोहना सिँचाइ प्रणालीको बाँधसमेत भत्किने जोखिम रहेको उनले बताए । गोदावरी नगरपालिकाका प्रमुख प्रशासकीय अधिकृत हरिदत्त भट्टले अनुमति प्रदान नगरिएको क्षेत्रबाट नदीजन्य पदार्थ उत्खनन तथा संकलन भइरहेको हो भने गैरकानुनी हुने बताए । निश्चित कानुनी प्रक्रिया पूरा नगरी ठेक्का लगाउन पनि पाइँदैन, उनले भने, वडाका पदाधिकारीहरूको कमजोरी तथा मिलेमतोमा त्यसो भइरहेको हुनुपर्छ । हामी बुझ्छौं । चुरे क्षेत्र संरक्षण गर्नु सबैको दायित्व हो । त्यस क्षेत्रको दोहनले विपत्ति निम्त्याउँछ । नगरप्रमुख वीरेन्द्र भट्टले पनि मछली खोला र रातो पानीबाट नदीजन्य पदार्थ उत्खनन भइरहेको कुनै जानकारी नभएको बताए । यदि त्यसो हो भने त्यो गैरकानुनी कार्य हो । त्यस क्षेत्रमा ईआईए नै गरेका छैनौं ।मछली खोलाबाट नदीजन्य पदार्थ ओसार्दै गरेको अवस्थामा भेटिएका एक ट्र्याक्टरका चालक कमलसिंह रानाले नगरपालिका र सामुदायिक वनलाई कर तिरेर ढुंगा, बालुवा संकलन तथा ओसारपसार गर्ने गरेको बताए । म त ड्राइभर हुँ, कर रसिद काटेर ढुंगा बालुवा संकलन गर्छु । अरू मलाई केही थाहा छैन, उनले भने । उता रातो पानी क्षेत्रबाट बालुवा ओसार्दै गरेको अवस्थामा ट्र्याक्टरको लस्कर भेटियो । चुरे पहाडको फेदसम्मै पुग्नुपर्ने अवस्था छ । तलतलतिर माल पाइँदैन, अर्का ट्र्याक्टर चालक दलबहादुर खातीले कान्तिपुरसँग भने, एउटा ट्र्याक्टरको प्रति ट्रिप १२ सय नगरपालिकालाई र डेढ सय रुपैयाँ सामुदायिक वनलाई तिरिरहेका छौं । उनले कैलाली कञ्चनपुरका विभिन्न ठाउँमा ढुंगा बालुवा ओसार्ने गरेको बताए । कैलालीका प्रमुख जिल्ला अधिकारी धर्मेन्द्रकुमार मिश्रले नदीजन्य पदार्थको अवैध संकलन तथा ओसारपसार नियन्त्रणको पहिलो जिम्मेवारी सम्बन्धित स्थानीय तहकै रहेको बताए । ईआईए गराउने, ठेक्का लगाउने र चोरीनिकासी नियन्त्रण गर्ने पहिलो जिम्मेवारी सम्बन्धित स्थानीय तहकै हो, प्रजिअ मिश्रले भने, प्रजिअ, सुरक्षा निकायका प्रमुखसहितको अनुगमन समिति पछि हुन्छ । जानकारी पाएसम्म नियन्त्रण गर्ने काम हाम्रो पनि हो । कृष्णपुर२ कञ्चनपुरको सोनी कन्स्ट्रक्सनले गोदावरी नगरपालिकासँग ०८१८२ का लागि गोदावरी खोलाको नदीजन्य पदार्थ तोकिएको परिमाणमा मात्र संकलन गर्नका लागि गत कात्तिक १२ मा २ करोड २८ लाख ५० हजार रुपैयाँमा सम्झौता गरेको छ । तर उसले सम्झौताको क्षेत्रविपरीत मछली खोला र रातो पानी क्षेत्रबाट पनि निर्बाध नदीजन्य पदार्थ संकलन गरिरहेको हो । त्यसैगरी, नगरपालिकाले किरण कन्स्ट्रक्सनसँग गत कात्तिक ९ मा खैराना खोलाबाट तोकिएको परिमाणमा नदीजन्य पदार्थ संकलनका लागि १ करोड ३२ लाख १८ हजार रुपैयाँमा ०८१०८२ का लागि ठेक्का सम्झौता गरेको छ । यस्तै, धनगढी उपमहानगरपालिका२ को बालाजी कन्स्ट्रक्सनसँग पनि नगरपालिकाले गत मंसिर १८ मा खुटिया खोलाबाट तोकिएको परिमाणमा नदीजन्य पदार्थ संकलनका लागि ५ करोड ४६ लाख ६० हजार रुपैयाँमा ठेक्का सम्झौता गरेको छ ।कान्छो पहाड भनेर चिनिने चुरे क्षेत्रको भूबनोट निकै कमजोर मानिन्छ । जानकारका अनुसार चुरेको आफ्नै विशिष्ट महत्त्व छ । यो क्षेत्र सामान्यतः पूर्ण रूपमा नखाँदिएको खुकुलो पत्रे चट्टान भएको र महाभारतबाट बग्ने नदीहरू यही चुरे क्षेत्र भई तराईतर्फ बग्ने हुँदा प्राकृतिक रूपले यो क्षेत्र अत्यन्त संवेदनशील मानिन्छ । विज्ञका अनुसार चुरे पहाड तथा भावर क्षेत्रको जलाधारको अवस्था क्षयीकरण हुँदै गएकाले तराई क्षेत्रमा थुप्रै वातावरणीय समस्याहरू देखा पर्दै गएका छन् । पानीको स्रोत सुक्दै गएका छन् । बाढीको प्रकोपले वर्षेनि तराई मधेसका खेतीयोग्य जमिनमा बालुवा तथा पाँगो माटो थुपार्ने र गाउँबस्तीको कटानसँगै डुबान हुने गरेका छन् । चुरे विनाश समयमै रोक्न सकिएन भने यस क्षेत्रको पारिस्थितिक प्रणाली थप कमजोर बन्न गई तराई क्षेत्रको जनजीवन थप संकटग्रस्त बन्न सक्छ, राष्ट्रपति चुरे तराई मधेश संरक्षण विकास कार्यक्रम कार्यान्वयन इकाइ लम्की कैलालीका भूसंरक्षण सहायक महेश मिश्रले भने, पछिल्ला वर्षहरूमा मानव सिर्जित समस्याले चुरे विनाश क्रम बढेको बढ्यै छ । अव्यवस्थित बसोबास, प्राकृतिक स्रोत सम्पदाको दोहन, घरेलु चौपाया चरिचरन, नदीजन्य पदार्थको अव्यवस्थित उत्खनन, वन डढेलो, वातावरण अमैत्री विकासका पूर्वाधार निर्माणलगायतका कारणले चुरे क्षेत्र मासिँदै गएको छ । हाम्रो जिम्मेवारी त खहरे रोकथामसँगै केही ठाउँमा तटबन्ध निर्माण र केही रिचार्ज पोखरी बनाउने काम मात्र हो । त्यो कार्यक्रम सबै माथिबाटै आउँछ ।तटीय तराई क्षेत्रमा बाढीबाट बर्सेनि हुने जनधनको क्षति चुरे विनाशको उपज हो । कैलालीलगायत तराईका जिल्लाहरूमा वर्षात् तथा बेमौसमी वर्षात्का बेला ठूलो मात्रामा वर्षेनि क्षति हुने गरेको छ । समितिको ०७४ मा चुरे संरक्षणको २० वर्षे गुरुयोजना पनि बनेको छ । तर कार्यान्वयन भने फितलो छ । ६ मिटरभन्दा बढी चौडा खोलानालाको संख्या १ हजार ३२ वटा रहेको कैलालीमा चुरेबाट राजमार्ग पार गरी बग्ने खोलानालाको संख्या ५४ छ । १ सय ८१ सिमसार क्षेत्र रहेको कैलाली १ हजार ९ सय २० मिटरको चुरे हाइट समेटिएको प्राकृतिक विविधताले भरिपूर्ण जिल्ला मानिन्छ । ४० प्रतिशत हिस्सा चुरेको कैलालीले ओगटेको छ । त्योमध्ये पनि ९० प्रतिशत जंगल क्षेत्र रहेको तथ्यांक छ । तर निरन्तरको अतिक्रमणले पछिल्ला वर्षहरूमा चुरेको वन क्षेत्र घट्दो क्रममा रहेको देखिन्छ ।"
संक्रमणकालीन न्याय आयोगका पदाधिकारी नियुक्ति हुन नसकेकामा सर्वत्र चासो,"(काठमाडौं)संक्रमणकालीन न्यायसम्बन्धी आयोगमा पदाधिकारी नियुक्ति प्रक्रिया ढिला भएको विषयमा देशविदेशबाट चासो र चिन्ता व्यक्त भएको छ । पूर्वप्रधानन्यायाधीश ओमप्रकाश मिश्र नेतृत्वको समिति आयोगका पदाधिकारी सिफारिस गर्न असफल भएपछि मानवअधिकारवादी र द्वन्द्वपीडितका संस्थाले सरकारलाई खबरदारी गरेका छन् । द्वन्द्वपीडितका अढाई दर्जन संस्थाले बिहीबार विज्ञप्ति निकालेर राजनीतिक दलहरूको स्वार्थ र हस्तक्षेपका कारण पदाधिकारी सिफारिस गर्न समिति असफल भएको बताएका छन् । यसले न्याय पाउने हकमा कुठाराघात भएको उल्लेख गर्दै उनीहरूले न्याय निरूपण प्रक्रिया अघि बढाउन सरकारलाई आग्रह गरेका छन् । अन्तर्राष्ट्रिय मानवअधिकारवादी संस्था एमनेस्टी इन्टरनेसनल, ह्युमन राइट्स वाच र इन्टरनेसनल कमिसन अफ जुरिस्टले भने बुधबार प्रधानमन्त्री केपी शर्मा ओलीलाई संयुक्त पत्र लेख्दै अर्को सिफारिस समिति गठन गरेर अघि बढ्न आग्रह गरेका थिए । ती तीन अन्तर्राष्ट्रिय संस्थाले प्रधानमन्त्रीलाई लेखेको पत्रमा नेपालको शान्ति प्रक्रिया नै असफल हुन लागेको त होइन भन्ने संकेत देखिएको पत्रमा उल्लेख गरेका छन् । विश्वसनीय नियुक्तिका लागि समितिले काम गर्न नसक्दा सर्वसम्मतिमा सिफारिस गर्न नसकेको उनीहरूको बुझाइ छ । ती संस्थाले पुरानो गल्ती नदोहोरिने गरी सिफारिस समिति गठन गर्न भनेका छन् । सिफारिस समितिको कामले स्वतन्त्रता, निष्पक्षता, समावेशिता, पारदर्शिता र सहभागिताको मापदण्ड पूरा गर्ने अपेक्षा गरिनु स्वाभाविक भएको जनाउँदै उनीहरूले पीडित, नागरिक समाज र अन्तर्राष्ट्रिय संघसंस्थाले उठाएको चासो सम्बोधन हुनुपर्ने पत्रमा उल्लेख गरेका छन् । कानुनमा परिकल्पना गरेबमोजिम आयोगहरूले महत्त्वपूर्ण कार्यादेश पूरा गर्न आयुक्तहरूमा दक्षता, निष्ठा र जनविश्वास अत्यावश्यक हुन्छ, पत्रमा लेखिएको छ, पीडित, उत्तरजीवी र नागरिक समाजका सरोकारवालासँग परामर्श गरी आयोगमा स्वतन्त्र, निष्पक्ष, सक्षम र व्यापक रूपमा स्वीकृत नेतृत्व छनोटका लागि उपयुक्त वातावरण सुनिश्चित गर्न हामी प्रधानमन्त्री र प्रमुख राजनीतिक दलका नेतालाई आग्रह गर्छौं । संक्रमणकालीन न्यायका लागि अन्तर्राष्ट्रिय मानवअधिकार कानुन, अन्तर्राष्ट्रिय मानवीय कानुन र अन्तर्राष्ट्रिय फौजदारी कानुनको पालना आवश्यक भएको जनाउँदै अन्तर्राष्ट्रिय संस्थाहरूले प्रधानमन्त्री ओलीलाई यी कानुनको वैधानिकताको रक्षा गर्न आग्रह पनि गरेका छन् । संक्रमणकालीन न्यायमा यसअघि दुई वटा असफल प्रयास भएको सन्दर्भमा तेस्रो असफलताको जोखिम व्यापक चिन्ताको विषय बनिरहेको छ, उनीहरूले प्रधानमन्त्रीलाई लेखेका छन्, यस्तो असफलताले अन्तर्राष्ट्रिय कानुनअन्तर्गतका अपराधलगायतका गम्भीर मानवअधिकार उल्लंघनमा जवाफदेहिता सुनिश्चित गर्न नेपालको इच्छा वा अक्षमतालाई संकेत गर्न सक्छ । एमनेस्टीकी दक्षिण एसिया क्षेत्रीय निर्देशक स्मृति सिंह, ह्युमन राइट्स वाचकी एसिया उपनिर्देशक मिनाक्षी गांगुली र कमिसन अफ जुरिस्टकी एसिया प्यासिफिक क्षेत्रीय निर्देशक मेलिसा उप्रेतीले संयुक्त रूपमा प्रधानमन्त्री ओलीलाई पत्र लेखेकी हुन् । पत्रको बोधार्थमा कांग्रेस सभापति शेरबहादुर देउवा र माओवादी अध्यक्ष पुष्पकमल दाहालको नाम उल्लेख छ । अन्तर्राष्ट्रिय समुदायले पत्र लेखेको भोलिपल्ट द्वन्द्वपीडितका २८ संस्थाले संयुक्त र गम्भीर मानवअधिकार उल्लंघनका पीडितको राष्ट्रिय सञ्जाल ले छुट्टै विज्ञप्ति जारी गरी तत्काल विश्वसनीय प्रक्रियाबाट अर्को सिफारिस समिति गठन गरी संक्रमणकालीन न्यायको प्रक्रियालाई अघि बढाउन सरकारलाई आग्रह गरेका छन् । दलहरूको स्वार्थ र हस्तक्षेपका कारण सत्य निरूपण तथा मेलमिलाप आयोग र बेपत्ता पारिएका व्यक्तिको छानबिन आयोगमा पदाधिकारी नियुक्ति गर्न समिति असफल भएको भन्दै उनीहरूले दुःख प्रकट गरेका छन् । दुई महिनाको कार्य अवधिसहित कात्तिक २ मा सिफारिस समिति गठन भएपश्चात् पुस पहिलो साता विश्वसनीय दुवै आयोग गठन हुने र दुई वर्षभन्दा लामो समयदेखि बन्द रहेको उजुरी छानबिनलगायतका काम तत्काल आरम्भ हुने र छिट्टै सत्य, न्याय तथा परिपूरण पाइने विश्वास समग्र पीडित समुदायले लिएको थियो, द्वन्द्वपीडित साझा चौतारीलगायत २८ संस्थाले जारी गरेको विज्ञप्तिमा उल्लेख छ, तर अकस्मात् सिफारिस प्रक्रिया नै अवरुद्ध भएको घटनाबाट पीडित समुदायको न्यायको विश्वास र अपेक्षामाथि तुसारापात भएको छ, आयोग गठन प्रक्रिया थप गिजोलिएको छ, झन् अन्योल छाएको छ ।शान्ति सम्झौताको राष्ट्रिय कार्यभारलाई विश्वसनीय ढंगले समाधान गर्न ख्याति प्राप्त र राष्ट्रले पत्याएका व्यक्तिहरू निवेदन हालेर आयोगमा नआउने जनाउँदै उनीहरूले त्यस्ता व्यक्ति पहिचान गरेर अनुरोध गर्नुपर्नेमा सरकारले चाहेको मानिसलाई सिफारिस गराउन खोज्दा गिजोलिएको उल्लेख गरेका छन् । सिफारिस समिति राजनीतिक दलको स्वार्थमा आएका भनिएका व्यक्तिहरूले विश्वास र समाधान दिन सक्नेमा विश्वस्त हुन सकेन र यसपालि त्यस्तो दबाबलाई अस्वीकार गर्ने आँट गर्यो, उनीहरूले लेखेका छन्, तर समितिले विश्वसनीय र पारदर्शी प्रक्रिया तय गरी स्वायत्त ढंगले आफ्नो अधिकार पूर्ण उपयोग गरेर संक्रमणकालीन न्याय समाधानका लागि सर्वोत्कृष्ट व्यक्ति सिफारिस गर्ने साहसचाहिँ देखाउन सकेन ।अब सिफारिस समिति नै कसरी बन्ला, त्यस्तो समितिमा बस्न को तयार होला भन्ने अन्योल उत्पन्न भएको ती संस्थाहरूको विश्लेषण छ । निहित स्वार्थबाट प्रेरित भएर बाधा अड्काउमार्फत त्यही समितिलाई नै ब्युँताउनुपर्ने कुरा पनि सुनिएको छ । हामीले सकेनौं भन्ने समितिलाई ब्युँताउनु कदापि न्यायसंगत हुँदैन, उनीहरूले भनेका छन्, त्यसैले पीडित समुदायको अर्थपूर्ण सहभागिता सुनिश्चित गर्दै तत्काल विश्वसनीय र स्वायत्त नयाँ सिफारिस समिति गठन गर्न सरकार, प्रमुख राजनीतिक दल एवं शीर्ष नेतृत्वसँग जोडदार माग गर्छौं ।गम्भीर मानवअधिकार उल्लंघनका पीडितहरूको राष्ट्रिय सञ्जाल ले भने जारी गरेको विज्ञप्तिमा जिम्मेवारी पूरा नगरेर सिफारिस समितिले २ महिनाको अवधि खेर फालेको टिप्पणी गरेको छ । उसले आयोग गठनको प्रक्रिया पुनः अघि बढाउन सरकारसँग अपिल गरेको छ । ऐन कार्यान्वयनको सवालमा इमानदार प्रयत्न नगरी र लोकतान्त्रिक विधिप्रक्रियाभन्दा नियन्त्रित र निर्देशित प्रक्रिया अवलम्बन गरी व्यापक रूपमा विषय विज्ञ, इमानदार र दृढ इच्छाशक्ति भएका सबै पक्षलाई स्विकार्य हुने आयुक्तहरूको खोजी गर्न नसकी समिति आफैं विघटनको स्थितिमा पुग्नु खेदजन्य विषय हो, सञ्जालले भनेको छ, सिफारिस समितिको अक्षमताले प्रक्रिया बिथोल्न खोज्नेहरूलाई ठाउँ दिएको छ ।"
लामिछानेको तस्बिर सार्वजनिक भएकामा छानबिन समिति,"(पोखरा)सहकारी ठगी आरोपमा कास्की हिरासतमा रहेका रास्वपा सभापति रवि लामिछानेको तस्बिर सार्वजनिक भएको घटनाबारे छानबिन गर्न प्रहरी प्रधान कार्यालयले समिति गठन गरेको छ । प्रहरीको गण्डकी प्रदेश तालिम केन्द्रका प्रमुख तथा वरिष्ठ उपरीक्षक मुकुन्द मरासिनीको नेतृत्वमा चार सदस्यीय समिति गठन गरिएको हो । यसअघि गृहमन्त्री रमेश लेखकले तस्बिर सार्वजनिक गर्ने र जिम्मेवार प्रहरी अधिकारीमाथि अनुसन्धान गर्न प्रहरी महानिरीक्षक वसन्त कुँवरलाई निर्देशन दिएका थिए । हिरासतको कोठामा लामिछाने सिरक ओढेर सुतिरहेको तस्बिर बुधबार सामाजिक सञ्जालमा सार्वजनिक भएपछि कसरी बाहिर आयो भन्ने बहस बिहीबार सुरु भएको थियो । रास्वपाले तस्बिर सार्वजनिक हुनुमा प्रहरीलाई दोष दिएको थियो । लामिछानेकै सहयोगी दीपक बोहोराले बुधबार राति फेसबुकमा लामिछाने कास्की प्रहरीको हिरासतभित्र सिरक ओढेर सुतिरहेको तस्बिर राखेका थिए । अन्याय गर्नुको पनि हद हुन्छ । रवि दाइ हिरासत कक्षमा सुतेको सीसीटीभीको यो फोटो कास्की प्रहरीले कसलाई पठाउन स्क्रिनसट गरेको होला ?, उनले प्रश्न गरेका थिए, अनि के उद्देश्यका लागि सार्वजनिक गरियो ? कति हो यो फोटोको मूल्य ? न्याय मरेको छैन भने कसैले न कसैले त यसको मूल्य चुकाउनुपर्ला । बिहीबार बिहानसम्म उक्त तस्बिर सामाजिक सञ्जालमा भाइरल भइसकेको थियो । बोहोराले आफ्ना सभापतिको तस्बिर फेसबुकमा राखेको १२ घण्टा नबित्दै आफूलाई रास्वपाकै एक शुभचिन्तक बताउने चिकित्सक निकोलस भुसालले तस्बिर सार्वजनिक गरेको जिम्मा लिएका छन् । उनले उक्त तस्बिर गत शनिबार दिउँसो ४ बजे खिचिएको र मंगलबार फेसबुकमा राखेको बताएका छन् । त्यो दिन लामिछानेलाई भेट्न र हौसला दिन हिरासतमै गएको उनको भनाइ छ । हिरासतमा लामिछानेको स्वास्थ्य अवस्था बुझेर फर्किएपछि जिल्ला प्रहरी कार्यालयको कन्ट्रोल रुम मा बस्ने क्रममा सीसीटीभी फुटेजको डिस्प्ले हुने टीभी स्क्रिन बाट उक्त तस्बिर खिचेको उनले बताएका छन् । भेटेर निस्किएपछि सीसीटीभीको मनिटरमा फोटो खिचेको हुँ, हिरासतभित्र खिचेको होइन, सीसीटीभी क्यामेराको फुटेज खिचेको हो । अन्यथा सोचेको थिइँन, तर गल्तीको लागि जिम्मेवारी लिएर क्षमा माग्छु ।भुसालले उक्त तस्बिर बाहिर ल्याउनु गल्ती भएको भन्दै सजाय भोग्न तयार रहेकोसमेत बताएका छन् । मबाट कसैलाई दोष लगाउने या खराब नियत थिएन, उनले भनेका छन्, भ्रममा नपर्न अनुरोध छ । म स्वास्थ्य अवस्था बुझ्न र हौसला प्रदान गर्न गएको थिएँ, भाइरल गराउँछु भन्ने सोचेर होइन । कसरी बसिरहेका छन् भनेर बुझाउन फोटो खिचेको हुँ ।लामिछानेको तस्बिर बाहिरिएपछि प्रहरीको आलोचना भएको छ । जिल्ला प्रहरी कार्यालय परिसरभित्र प्रवेश गर्नेबित्तिकै गेटनजिकै प्रहरीले सर्वसाधारणको मोबाइल राख्ने गरेको छ । तर, भुसालले भने आफूसँग मोबाइल नमागिएको दाबी गरेका छन् । उनले प्रहरीकै अगाडि उक्त फोटो खिचेको र आफूले फोटो खिच्दाको फुटेज पनि प्रहरीसँग हुनुपर्ने जिकिर गरेका छन् । जिल्ला प्रहरी कार्यालय कास्कीले बिहीबार विज्ञप्ति जारी गर्दै उक्त तस्बिर सार्वजनिक भएकोप्रति गम्भीर ध्यानाकर्षण भएको जनाएको छ । सहकारी ठगी, संगठित अपराध र सम्पत्ति शुद्धीकरण कसुरको तथ्यपूर्ण अनुसन्धानलाई नकारात्मक प्रभाव पार्ने गरी भुसालको फेसबुक पेजबाट तस्बिर प्रकाशित हुँदा प्रहरीको व्यावसायिकतामा आँच आउने किसिमले विभिन्न सामाजिक सञ्जालमा अनधिकृत तस्बिर सम्प्रेषण भएको विज्ञप्तिमा उल्लेख छ । प्रचलित साइबर अपराधसम्बन्धी कानुनी प्रावधानलाई समेत उल्लंघन गरी अनधिकृत रूपमा सामग्री प्रकाशन तथा सम्प्रेषण गर्ने कार्यमा संलग्न जोकोही व्यक्तिलाई पनि कानुनी दायरामा ल्याइ कानुनबमोजिम अनुसन्धान तथा कारबाही गरिने विज्ञप्तिमा बताइएको छ । जिल्ला प्रहरी कार्यालय कास्कीका प्रवक्ता डीएसपी वसन्तकुमार शर्माले घटनाबारे छानबिन भइरहेको बताएका छन् । प्रारम्भिक अनुसन्धानमा भुसालले उक्त तस्बिर सार्वजनिक गरेको थाहा भए पनि थप छानबिनपछि मात्र स्पष्ट हुने डीएसपी शर्माले बताए । छानबिनपछि पक्राउ गरेर आवश्यकताअनुसार कुन कानुनमा टेकेर कारबाही गर्ने भन्ने छलफल गर्दै छौं, उनले भने, दुईतीनवटा कानुन आकर्षित हुने देखिन्छ । वरिष्ठ अधिवक्ता सुरेन्द्र थापा मगरले मुलुकी अपराध संहिता, २०७४ मा विद्युतीय माध्यमद्वारा गोपनीयता भंग गर्न नहुने व्यवस्था गरिएको बताए । मुलुकी अपराध संहिताको धारा २९८ को उपधारा (१) मा कसैले विद्युतीय माध्यममा रहेको वा प्रवाह हुने सूचना, जानकारी, पत्राचार अनधिकृत रूपमा प्राप्त गर्न त्यसको गोपनीयता भंग गर्न वा अनधिकृत रूपमा कसैलाई हस्तान्तरण गर्न वा गराउन नहुने उल्लेख छ । त्यस्तो कसुर गर्ने वा गराउने व्यक्तिलाई २ वर्षसम्म कैद वा २० हजार रुपैयाँसम्म जरिवाना वा दुवै सजाय हुने व्यवस्था छ । त्यसरी तस्बिर सार्वजनिक गर्दा वैयक्तिक गोपनीयतासम्बन्धी ऐन, २०७५ र विद्युतीय कारोबार ऐनसमेत आकर्षित हुने देखिन्छ ।हिरासतको तस्बिर सार्वजनिक हुनुमा प्रमुख रूपमा प्रहरीकै कमजोरी भएको र यसले अनुसन्धानमा समेत असर पर्न सक्ने सुरक्षा विज्ञको भनाइ छ । नेपाल प्रहरीका पूर्वडीआईजी हेमन्त मल्लले सुरक्षाका हिसाबले हिरासतभित्रको तस्बिर सार्वजनिक हुनुले सुरक्षा व्यवस्थाको कमजोरी देखिनुका साथै जारी अनुसन्धानमा समेत असर पर्ने बताए । उनले भने, हिरासतभित्र भीआईपीलाई फरक व्यवहार गरिँदो रहेछ भनेर आम कैदीबन्दीको मनोविज्ञानमा असर पार्छ । कतिपय अवस्थामा यसले अनुसन्धानलाई पनि असर पार्छ ।"
समुदायको सक्रियताले गिद्धको संख्या बढ्दै,"(पाल्पा)पाल्पाको रामपुर नगरपालिका८, आँपचौरका ७६ वर्षीय थानेश्वर अर्यालले ४० वर्षअघि खैरेनी जंगलमा सयौंको संख्यामा गिद्ध देखेका थिए । बेलुकीपख जंगल जाँदा गिद्धको बथानले रुख ढाकेको हुन्थ्यो । बुढा सिमलको रुखमा गिद्धको बथान नै बास बस्थ्यो । हेर्दाहेर्दै गिद्धको संख्या घट्दै गयो । गिद्ध घट्दै जाँदा २० वर्षअघि त २०३० वटा मात्रै थिए, उनले भने, अहिले भने हरेक वर्ष बढ्दो छ । अर्यालले भनेजस्तै २०४९५० सालतिरसम्म रामपुरस्थित खैरेनी वनमा एक हजार हाराहारी गिद्ध थिए । तर त्यसयता गिद्धको संख्या घट्दै गयो । यस क्षेत्रमा बसोवास गर्ने समुदायले २०४९ सालतिर सामुदायिक वन बनाएपछि बिस्तारै गिद्धको संरक्षण हुँदै गयो । २०५८ सालपछि यस क्षेत्रलाई गिद्ध संरक्षण क्षेत्र घोषणा गरियो । वनलाई सामुदायीकरण गर्न थालिएपछि वन संरक्षणका साथै विभिन्न प्रजातिका बोटबिरुवा हुर्के । पशुपक्षी संरक्षण, वनमा सिकार खेल्न निषेध गरियो । पर्यावरण सुधारका साथै गिद्ध संरक्षणको काम अघि बढ्यो । काठदाउरा चोरीनिकासी बन्द गरियो । त्यसपछि भने पुनः गिद्धले बास बस्ने थलो बनायो । यहाँ वर्षमा ३० देखि ४५ वटासम्म गिद्धले गुँड बनाउन थालेका छन्, स्थानीय उपभोक्ता रुक्मांगत अर्यालले भने, अहिले पर्यापर्यटनको प्रमुख क्षेत्र बनाउने तयारीमा हामी पुगेका छौं ।२०७२ सालदेखि सामुदायिक वन समूहले गिद्धको आहार व्यवस्थापन गरेको छ । त्यसका लागि मरेका पशु खान घेरबार गरिएको छ । वनभित्र खोरेत रोग लागेका, भ्याक्सिन लगाएका पशु बन्देज गरिएको खैरेनी सामुदायिक वन उपभोक्ता समूहका अध्यक्ष छायाचन्द्र पंगेनीले बताए । कालीगण्डकी नदीले घेरेको वनलाई सानो खैरेनी र नदीले नघेरेको वनलाई ठूलो खैरेनी वन नामकरण गरिएको छ । खैरेनी वन क्षेत्रमा निर्मित गिद्ध पार्क, प्रवेश द्वार र वन क्षेत्रमा निर्मित पैदल मार्गले पर्यापर्यटनका लागि महत्त्वपूर्ण भूमिका खेल्ने सामुदायिक वनका सदस्य तथा उपभोक्ता नारायणप्रसाद अर्यालले बताए । जंगलभित्र जटायु अवलोकन स्थल, जटायु पार्क, वन व्यवस्थापन र चौतारी निर्माण गरिएको छ । गिद्ध बासस्थानको प्रचूर सम्भावना रहेको वनमा निर्मित जटायु पार्क पर्यटकका लागि प्रमुख गन्तव्य बन्न सक्ने उनको भनाइ छ । खैरेनी सामुदायिक वनका उपभोक्ता सूर्यप्रसाद अर्यालले संरक्षण र दिगोपनाका लागि समुदायको सक्रियता जरुरी छ भन्ने बुझेको बताए । गिद्ध विज्ञका अनुसार विश्वमा २३ प्रजातिका गिद्धमध्ये १४ संकटापन्न अवस्थामा छन् । ९ प्रजातिका गिद्ध नेपालमा पाइने पर्छ । यहाँ सेतो गिद्ध, सानो खैरो गिद्ध, डंगर गिद्ध, सुन गिद्ध, हिमाली गिद्ध र राज गिद्ध देखिएका छन् । विषादी प्रयोग गरेका पशु खाएर गिद्ध मर्ने कारणले धेरैतिर गिद्ध लोप हुने स्थितिमा पुगेको छ । पशु उपचारमा प्रयोग गरिने डाइक्लोफेनेक औषधिमा सरकारले गत २०६३ मा प्रतिबन्ध लगाएपछि लोपोन्मुख गिद्धका दुई प्रजाति डंगर र सानो खैरो गिद्धको संख्या बढेको वनविज्ञ संयोग बस्नेतले बताए । तीन वर्षयता डिभिजन वन कार्यालयले यहाँ बजेट विनियोजन गरेर गिद्ध संरक्षण र पर्यापर्यटनका काम अघि बढाएको छ । गुरुयोजना बनाएर वन क्षेत्रलाई पर्यटकीय क्षेत्रका रूपमा विकास गर्दै अघि बढेको डिभिजन वन प्रमुख नारायणदेव भट्टराईले बताए । खैरेनी सामुदायिक वन क्षेत्र कालीगण्डकी नदीको किनारामा अवस्थित टापु हो । यसलाई पर्यापर्यटनका हिसाबले अघि बढाउन सकिने डिभिजन वन कार्यालयले जनाएको छ । वन क्षेत्र ३१५० हेक्टर छ । यो जिल्लामै सबैभन्दा सानो सामुदायिक वन हो । वन उपभोक्ता समूहका अनुसार यस क्षेत्रमा गिद्घको राम्रो उपस्थिति हुनुको मुख्य कारण कालीगण्डकी नदीको घुमाइ हो । वन वरिपरि नदी घुम्दा बगेर आएको जीवजन्तु किनारा लाग्ने गर्छन् । गिद्धलाई प्राकृतिक रूपमा सिनोको उपलब्धता हुने भएकाले पनि गिद्धको बासस्थल बनेको स्थानीय योगराज अर्यालले बताए । यो ठाउँ मानव बस्तीभन्दा टाढा छ । यहाँ सिमलका बुढा रूखहरू पर्याप्त छन्, उनले भने, अग्ला रूख भएको स्थानलाई गिद्धले बासस्थान बनाएको छ । डिभिजन वन कार्यालयका सूचना अधिकारी खिलबहादुर तामाङले पनि मानवीय गतिविधि खासै नहुने क्षेत्र भएकाले गिद्धले बासस्थान बनाएको हुन सक्ने बताए । वन कार्यालयको अध्ययनअनुसार यहाँ १ सय ५ प्रजातिका पक्षी, १३ प्रजातिका स्तनधारी, ८ प्रजातिका उभयचर र सरिसृप, ८ प्रजातिका रूख, ८ प्रजातिका मिचाहा वनस्पति, ३० प्रजातिका पुतली छन् भने यहाँ ३ सय ५० वटा गिद्ध छन् । पछिल्लो वर्ष यहाँ गिद्धको गुँड ३४ वटा भेटिएका छन् । यस वनलाई नेपालमा नै सेतो डंगुर गिद्धको सबैभन्दा बढी घनत्व रहेको वनका रूपमा उल्लेख गरेको पक्षी संरक्षण संघले जनाएको छ । खैरेनी वनलाई महत्त्वपूर्ण पक्षी क्षेत्रका रूपमा समेत सूचीकृत गरिएको छ । यस क्षेत्रलाई पक्षीमा आधारित पर्यापर्यटन गन्तव्यका रूपमा विकास गर्न सकिन्छ, रामपुर नगरपालिकाका प्रमुख रमणबहादुर थापाले भने ।गिद्धलाई पर्यापर्यटनका हिसाबले समेत आकर्षणको केन्द्र बनाउन सकिने सूचना अधिकारी तामाङले बताए । तर यस क्षेत्रमा गिद्धलाई आवश्यक परिमाणमा खानाको अभाव कायमै छ । गिद्धको आहार व्यवस्थापनका लागि समूहको आन्तरिक स्रोत बलियो छैन । वन क्षेत्रको व्यवस्थापन र गिद्धको हेरचाहका लागि प्राविधिक जनशक्तिको अभाव छ ।"
ललिता निवासदेखि बालमन्दिर र अब त्रिविको जग्गा प्रकरण,"ललिता निवास, बाँसबारी, बालमन्दिर र अब त्रिभुवन विश्वविद्यालय । सार्वजनिक जग्गा अतिक्रमण तथा हिनामिनाको अर्को प्रकरण सहतमा आएको छ । त्रिवि र यसअन्तर्गतका उपत्यकाका आंगिक क्याम्पसको जग्गा खोजबिनका लागि सरकारले गठन गरेको आयोगले २४ सय रोपनी जग्गा हिनामिना तथा अतिक्रमणको तथ्य पत्ता लगाएको छ । पूर्वसचिव शारदाप्रसाद त्रिताल नेतृत्वको आयोगले उक्त तथ्यसहितको प्रतिवेदन क्रमशः शिक्षामन्त्री विद्या भट्टराई र प्रधानमन्त्री केपी शर्मा ओलीलाई बुझाएपछि अब यसको कार्यान्वयन कति तदारुकताका साथ हुन्छ भन्ने चासो छ । २०७६ सालमा पूर्वसचिव त्रितालकै नेतृत्वमा गठित समितिको प्रतिवेदनबाट ललिता निवासको जग्गा हिनामिनाको विस्तृत विवरण सार्वजनिक भएको थियो । त्यो जग्गा अहिले सरकारकै नाममा ल्याउने प्रक्रिया चलिरहेको छ । साथसाथै, केही समययता बाँसबारी तथा बालमन्दिरजस्ता जग्गा हिनामिनाका प्रकरणहरू पनि सार्वजनिक भएका छन् । त्यही शृंखलामा जोडिएको छ त्रिभुवन विश्वविद्यालयको २४ सय रोपनी जग्गा अतिक्रमण तथा हिनामिना । यस्ता अनेकौं प्रकरणका साझा विशेषता के हुन् भने, सत्ता र शक्तिको आडमा केही समूहले सार्वजनिक जग्गा कब्जा गर्ने गरेका छन् । खरिदबिक्रीको शृंखला चलाउने गरेका छन् । तर राज्यले इच्छाशक्ति देखाएमा जग्गा फिर्ता गर्न सक्छ । उदारहरण यिनै प्रकरणले पनि गरेका छन् । केन्द्रीय कार्यालय मातहत ३७ सय रोपनी जग्गा हुनुपर्ने त्रिविको दाबी थियो र त्यसमध्ये एक हजार रोपनी अतिक्रमणमा परेको छ भन्ने विश्वास यसअघि नै गरिएको थियो । तर, प्रतिवेदनले त्योभन्दा निकै धेरै जग्गा हिनामिना भएको तथ्य बाहिर ल्याएको छ । त्रिवि परिसरमै रहेको ल्याब स्कुलसहितका संस्था तथा समूहले एक हजार रोपनी जग्गा अतिक्रमण गरेको, २०१३ मा मुआब्जा वितरण गरेयता थप एक हजार रोपनी जग्गा हराएको र ललितपुरको लुभु तथा पुल्चोकको करिब ४ सय रोपनी जग्गा खोजबिन गर्न आयोगले सिफारिस गरेको छ । आयोगले अतिक्रमित जग्गाका विषयमा विस्तृत अनुसन्धान गरी कानुनबमोजिम कारबाही गर्न पनि सिफारिस गरेको छ ।एउटा प्राज्ञिक संस्थाको करिब २४ सय रोपनी जग्गा हिनामिना तथा अतिक्रमण गम्भीर विषय हो । त्यसैले सरकार तथा सरोकारवालाले यो प्रतिवेदन कार्यान्वयनका लागि तत्कालै अग्रसरता लिनुपर्छ । हुन त, प्रधानमन्त्रीले सार्वजनिक रूपमै समितिबाट सिफारिस भएका विषयलाई तत्काल कार्यान्वयन गर्ने प्रतिबद्धता व्यक्त गरेका छन् । तर, यो प्रकरणमा सत्तारूढ दलका नेताहरू उमेश श्रेष्ठ र कृष्णगोपाल श्रेष्ठ पनि जोडिएकाले प्रतिवेदन कार्यान्वयनमा आशंका पनि छ । त्रिविको जग्गामाथि यसै पनि सत्ता र शक्तिको आडमा बलमिच्याइँ छ । त्यसमध्ये पनि स्कुल त्रिविको शिक्षा संकायका विद्यार्थीलाई शिक्षण अभ्यासका लागि खोलिएको ल्याब स्कुल अहिले निश्चित समूहको पकडमा छ । कांग्रेस कोषाध्यक्षसमेत रहेको व्यवसायी उमेश श्रेष्ठ र पूर्वशिक्षामन्त्री तथा एमाले नेता कृष्णगोपाल श्रेष्ठलगायतको समूहले उक्त स्कुल सञ्चालन गर्दै आएको छ । २०५७ साउन १३ मा सम्झौता गरेर शिक्षा मन्त्रालयले उक्त स्कुलको जग्गा गुठीलाई १५ वर्षका लागि दिएको थियो । १५ वर्षे सम्झौता सकिएपछि पनि यो समूहले जग्गा खाली गरेन । बरु, १ सय ८ रोपनी जग्गा प्रयोग गर्दै विद्यार्थी र अभिभावकबाट शुल्क उठाएर व्यापारव्यवसाय गरेको आयोगको ठहर छ । त्रिविले जग्गा खाली गराउन पत्राचार तथा पत्रिकामा सूचना प्रकाशित गर्दा पनि राजनीतिक प्रभावका कारण सफल हुन सकेको थिएन । बरु उसले जग्गामा घेराबारा लगाएर सीमा कायम गर्ने प्रयास गरेको थियो । अझ अनौठो त, २०७८ सालमा स्कुलले उक्त जग्गाका विषयमा त्रिवि दाबी पेस गर्न नआएको र ऊसँग कुनै प्रमाण नभएको भन्दै जग्गा आफ्नो नाममा गरिदिन मालपोत कार्यालयसहित सरकारी निकायमा पत्राचार गरेको पाइएको छ । व्यावसायिक र सामाजिक रूपमा यो ठूलो बेइमानी हो । यतिबेला त्रिवि जग्गा हिनामिना तथा अतिक्रमण प्रकरणमा सरकारको अतिरिक्त सक्रियता आवश्यक छ । ल्याब स्कुललाई मात्रै हेर्दा पनि यसमा प्रमुख पार्टीका नेताहरू नै संलग्न देखिन्छन् । त्यसैले सरकारले आफूनिकट वा परका व्यक्ति वा समूहप्रति निरपेक्ष धारणा राख्न आवश्यक छ । उसको प्रमुख ध्यान दोषीलाई कारबाही गर्ने र जग्गा फिर्ता ल्याइछाड्नेतर्फ हुनुपर्छ । त्रिविको जग्गा फिर्ता ल्याउन र दोषीमाथि कारबाही गर्न सरकार कति प्रतिबद्ध छ भन्ने पुष्टि ल्याब स्कुलप्रति उसको आगामी व्यवहारले नै प्रस्ट पार्छ । अहिलेसम्म त्रिविको जग्गा हिनामिना र अतिक्रमण गर्नेलाई कारबाही गर्ने र जग्गा फिर्ता ल्याउने त छँदै छ । त्यो यतिबेलाको मुख्य कार्यभार बन्नु नै पर्छ । तर अब त्रिविको जग्गा गैरशैक्षिक कामका लागि जोकसैलाई दिने परिपाटीको पनि अन्त्य हुनुपर्छ । उसको जग्गा उपयोगका सन्दर्भमा प्रस्ट नीति बन्नुपर्छ । जग्गा उपयोग गर्न दिँदा केही पदाधिकारीबाट होइन, सिनेटबाट नै निर्णय गर्नुपर्छ । त्यसका सम्झौताहरू पारदर्शी हुनुपर्छ । सरकारले पनि त्रिविको जग्गा उपयोग गर्न दिने गरी बलमिच्याइँपूर्वक निर्णय गर्ने प्रवृत्ति अन्त्य हुनुपर्छ । त्रिविको जग्गामा त्रिविकै एकल अधिकार स्थापित हुनुपर्छ ।"
भ्रमण दशकका अर्थहीन दुई वर्ष,"सरकारले सन् २०२२ मा २०२३ देखि लागू हुने गरी भ्रमण दशक घोषणा गरेपछि पर्यटन व्यवसायीदेखि सर्वसाधारणसम्म खुसी नहुने कोही थिएनन् । मुलुकको पर्यटन प्रवर्द्धनका लागि केन्द्रले बृहत्तर कार्ययोजना तयार पार्ने, ७५३ वटै पालिकालाई सक्रिय बनाई आवश्यकता र सम्भावनाका आधारमा विज्ञापन एवं विविध क्रियाकलाप सञ्चालन गरेर पर्यटकमाझ आकर्षण थप्ने अपेक्षा सबैमा थियो । दूरदराजका जिल्ला, गाउँबस्तीका प्राकृतिक सौन्दर्य, कला, भाषा एवं सर्वसाधारणको दैनिकीले सबैलाई खुसी बनाउने आशा स्थानीय बासिन्दामा पलाएको थियो । पर्यटन व्यवसायी र स्थानीय सरकारको संयुक्त प्रयासबाट छोटो समयमा पर्यटन उद्योग माथि उठ्नु असम्भव पनि देखिँदैन । विडम्बना, अब सबैले राजनीतिक उद्योगलाई सर्वस्व ठान्न थालेका छन् । गाउँगाउँमा सरकारको उपस्थिति रहँदासमेत सबभन्दा सस्तो र विदेशी मुद्रा आर्जन हुने व्यवसाय पर्यटन हो भनेर जिम्मेवार पदाधिकारी, सरोकारवालाले चिन्न सकेका छैनन् । हाम्रा सातै प्रदेशले पर्यटनको प्रचुर सम्भावना बोकेका छन् । प्रदेश २ र ५ मा हिमाली जिल्ला नभएको, चीनको सिमानासँग नजोडिएको भए पनि यिनीहरू सीता र बुद्धका भूमि हुन्, पाइलैपिच्छे पर्यटनको सम्भावना बोकेका छन् । बाँकी ५ वटा प्रदेश चीन र भारतसँग जोडिएका छन् । हिमालबाट आभूषित भएका, अलौकिक प्राकृतिक सौन्दर्यले भरिएका र लामो समयदेखि नेपाललाई पर्वतीय मुलुकका रूपमा चिनाउँदै आएका छन् । सातवटै प्रदेशमा धार्मिकस्थलको कमी नहुँदा धार्मिक पर्यटकको आकर्षण निरन्तर बढ्ने विश्वास राख्न सकिन्छ । दुःखको कुरा, अहिलेसम्म केन्द्र, प्रदेश र स्थानीय सरकारको भूमिका कस्तो रहने भन्ने विषयमा खासै छलफल हुने गरेको पाइँदैन । मुलुकलाई पर्यटनको सर्वोत्कृष्ट गन्तव्य बनाउने चेष्टा देखिँदैन । प्रचारप्रसार, विज्ञापन, पर्यटकको सुविधा एवं सुरक्षाको प्रत्याभूति दिने गरी सबै पालिकालाई जिम्मेवार बनाएर अघि बढ्ने हो भने दुई वर्ष अर्थहीन बने पनि बाँकी आठ वर्ष भ्रमण दशक लाई सफल बनाउन सकिन्छ । भुवनेश्वर शर्मा, बोस्टन, अमेरिका"
खेलाडीलाई राज्यले चिनोस्,"आखिर खेलाडी भनेको खेलाडी हो, त्यसलाई लिंगका आधारमा किन विभेद गरिन्छ ? पुरुषलाई भन्दा बढी सुविधा त महिला खेलाडीलाई दिनुपर्ने हो । किनभने महिलालाई खेलकुदमा लाग्न घरसमाजबाट निकै चुनौती छ । उनीहरू आफ्नै बलबुतामा अन्तर्राष्ट्रियस्तरमा पुग्नु सानोतिनो कुरा होइन । सबै मिलेर महिला खेलाडीलाई सम्मान गर्नुपर्छ । नेपालमा क्रिकेट खेल्न राम्रो मैदानको अभाव छ । खेलाडीका लागि उचित तलबभत्ता छैन । खेल खेल्न नसकेको भोलिपल्ट के गर्ने भन्ने अन्योल छ । यस्तो नाजुक अवस्थामा पनि खेलाडीले अन्तर्राष्ट्रियस्तरमा नेपालको छवि उँचो राख्नु चानचुने कुरा होइन । खेलमै लागेर बाँच्न सकिने अवस्था कहिले आउला ? सेवा सुविधा सबै नेता र तिनका आफन्तलाई मात्रै हुने हो कि देशको शिर उँचो पार्ने खेलाडीलाई पनि ? पुरुषोत्तम घिमिरे, जोरपाटी, काठमाडौं"
शौचालय सफाइमा चेतना,"जयराम चापागाईं, रामपुर१, पाल्पा"
पतञ्जली जग्गामा कठघराको खोजी,"पतञ्जली योगपीठ तथा आयुर्वेद कम्पनी नेपालले काभ्रे जिल्लामा ८ सय १५ रोपनी हदबन्दीभन्दा बढी जग्गा किन्न नेपाल सरकारबाट २०६६ माघ १८ मा अनुमति पायो । उसले आयुर्वेदिक विश्वविद्यालय, अनुसन्धान केन्द्र, योगशाला, आयुर्वेद औषधि उद्योग र गाई फार्म चलाउन तथा जडीबुटी खेती गर्न अनुमति पाएको थियो । कृषि उद्योग वा उद्योग व्यवसाय गर्नका लागि हदबन्दीभन्दा बढी जग्गा सरकारको स्वीकृतिमा त्यस्तो काममा रहेसम्म राख्न पाउने व्यवस्था भूमिसम्बन्धी ऐन, २०२१ को दफा १२ ले गरेको छ । सोही कानुनी प्रावधानका आधारमा उसलाई ८ सय १५ रोपनी जग्गा किन्न नेपाल सरकारले अनुमति दिएको थियो ।पतञ्जलीले साविक काभ्रे जिल्लाको नासिकास्थान (साँगा) र महेन्द्रज्योति गाविस तथा चलाल गणेशस्थान (हाल बनेपा नगरपालिका) मा ५ सय ९३ रोपनी ५ आना १ दाम १ पैसा जग्गा खरिद गरेको थियो । कम्पनीले धुलिखेलमा ८८ रोपनी १ पैसा १ दाम किनेको छ, त्यही जग्गामा मात्रै पतञ्जली केन्द्र सञ्चालनमा छ । त्यस स्थानमा सोभन्दा बढी जग्गा खरिद गर्न नपाएको, हाउजिङ कम्पनी र अन्य व्यापारीले संस्थाको उद्देश्य पूरा गर्न बाधा पुर्याएको भन्नेसमेत कारण देखाई संस्थाले खरिद गरेको हदबन्दी छुटका जग्गाहरू बिक्री, सट्टापट्टा र ठाउँसारी गरी त्यही मूल्य र त्यही अनुपातका अन्य स्थानका जग्गा खरिद गर्नु परेकाले संस्थाको मूल उद्देश्यअनुरूप सञ्चालन गर्नका लागि जग्गा बिक्री, सट्टापट्टा र ठाउँसारी गर्न अनुमति दिनु हुन भनी पतञ्जलीका सञ्चालक शालिग्राम सिंहले भूमिसुधारमन्त्रीसमक्ष २०६६ साल फागुन १७ मा निवेदन दिएका थिए । त्यसकै आधारमा बिक्री हुने जग्गाबाट प्राप्त रकम बराबरको जग्गा जुन प्रयोजनका लागि खरिद गरिएको हो, सोही प्रयोजनमा मात्र प्रयोग हुने तथा विधेयक समितिको मिति २०६६।१०।१८ निर्णयको अधीनमा रहने गरी पतञ्जलीलाई हदबन्दीभन्दा बढी जग्गाको बेचबिखन गरी सट्टापट्टा गर्न स्वीकृति दिने गरी मन्त्रिपरिषद्बाट २०६६ साल चैत ६ मा निर्णय भएको थियो ।निवेदनमा कति र कुनकुन जग्गा बिक्री, सट्टापट्टा र ठाउँसारी गर्ने भन्ने खुलाइएको छैन । मन्त्रिपरिषद्को निर्णयमा पनि कुन जग्गा र कति क्षेत्रफल भन्ने खुलाइएको छैन । खरिद गरेको सबै ५ सय ९३ रोपनी जग्गा नै बिक्रीसमेत गर्न अनुमति मागेकामा क्षेत्रफल नखुलाई अनुमति दिने मन्त्रिपरिषद्को निर्णयबाट सबै जग्गा बिक्रीसमेत गर्न अनुमति दिइयो । यसलाई तत्कालीन मुख्यसचिव माधवप्रसाद घिमिरेले प्रमाणित गरेको देखिन्छ । खरिद गरेको जग्गा ५ सय ९३ रोपनीलाई टुक््रयाएर झन्डै दुई तिहाइ अर्थात् ३ सय ५२ रोपनी जग्गा अढाई महिनामै पतञ्जलीबाट बिक्री गरियो । तर अन्यत्र खरिद गरिएन । सो जग्गा भने प्लटिङ गर्न बिक्री गरिएको देखिन्छ ।जुन प्रयोजनका लागि हदबन्दी छुट पाएको हो, सोही काममा बाहेक अन्य काममा प्रयोग, साटफेर वा बिक्री गर्न ऐनको दफा १२ ले रोक लगाएको छ । तर कानुनी बन्देजतिर मन्त्रिपरिषद्लगायत कुनै पदाधिकारीले हेरेको देखिएन । कानुनी बन्देज कसैले उल्लंघन गर्न पाइँदैन । तर, डेढ दशकअघि माधवकुमार नेपाल नेतृत्वको मन्त्रिपरिषद्ले हदबन्दीभन्दा बढी जग्गा बिक्री, सट्टापट्टा र ठाउँसारी गर्ने भन्ने एक जना सञ्चालक शालिग्राम सिंहको निवेदनको भरमा बेच्न अनुमति दिएको थियो । हदबन्दीभन्दा बढीको जग्गा बिक्री गर्न दिने कानुनी व्यवस्था पहिले पनि थिएन र अहिले पनि छैन । यस प्रकार कानुनी प्रावधान बाहिर हदबन्दी बढीको जग्गा बिक्री, सट्टापट्टा र ठाउँसारी गर्न मन्त्रिपरिषद्ले निर्णय गरेको देखिन्छ ।मन्त्रिपरिषद्ले कुन कुन जग्गा बिक्री गर्ने, कुन कुन सट्टापट्टा र ठाउँसारी गर्ने भन्ने कुनै विवरण नै नलिई पतञ्जलीका एक जना सञ्चालकको हचुवा निवेदनको भरमा जग्गा बिक्री, सट्टापट्टा र ठाउँसारी गर्न अनुमति दिएको थियो । मन्त्रिपरिषद्को निर्णयपछि आजसम्म कति जग्गा बिक्री, सट्टापट्टा र ठाउँसारी भए भन्नेतिर कहिल्यै हेरिएन । पतञ्जलीले काष्ठमण्डप बिजनेस होम्सलाई ४ सय रोपनी जग्गा बिक्री गर्ने सम्झौता गरेको थियो । ३ सय ५३ रोपनी खरिदबिक्री भएको छ । मालपोतमा एक लाख रुपैयाँ रोपनीका दरले कर तिरे पनि आपसी कागजमा भने प्रतिरोपनी सरदर १० लाखका दरले खरिदबिक्री भएको लेखिएको छ । कम मोल देखाएर कारोबारमा राजस्व छलिएको छ ।पतञ्जलीलाई जग्गा बिक्रीसमेत गर्न दिने मन्त्रिपरिषद्को निर्णय कार्यान्वयन गराउने सम्बन्धमा भूमिसुधार तथा व्यवस्थापन विभागका तत्कालीन महानिर्देशक केशरबहादुर बानियाँले मन्त्रिपरिषद्को निर्णयमा कानुनी आधार खुलेको नदेखिएको भन्दै मन्त्रिपरिषद्लाई पत्र लेखे । त्यस्तै बिक्री हुने जग्गाबाट प्राप्त रकम बराबरको जग्गा भन्नाले कति रकम र कति जग्गा हुने हो ? साविकको जग्गा कति रकममा बिक्री हुन्छ ? कसरी यकिन गर्ने हो ? र, साथै २०६६ माघ १८ को विधेयक समितिको निर्णयको अधीनमा रही भन्ने व्यहोरा प्राप्त पत्रमा लेखिएकामा सो निर्णयको व्यहोरा जानकारी भएमा तदनुसार काम अगाडि बढाउन उपयुक्त हुने भएकाले जग्गा बिक्री गर्न दिएको निर्णयको थप व्याख्या गरी निर्देशन पाउन अनुरोध गरी पत्र लेखे । २०६६ साल चैत १७ को पत्रबाट मन्त्रिपरिषद्को निर्णय कार्यान्वयन गर्न पदसोपान तथा पदीय मर्यादाविपरीत इन्कार गरेको भन्दै महानिर्देशक जस्तो पदाधिकारीलाई निजामती सेवा ऐनअनुसार किन कारबाही नगर्ने भन्दै सचिव छविराज पन्तले २०६६ चैत २७ मा नेपाल सरकार मन्त्रिपरिषद्को निर्णयानुसार महानिर्देशक बानियाँलाई २४ घण्टाभित्र स्पष्टीकरण मागेर पत्र लेखे । बानियाँलाई स्पष्टीकरण सोध्ने निर्णयका अतिरिक्त हदबन्दी छुट जग्गा बेच्न स्वीकृति दिने निर्णय कार्यान्वयन गराउन पुनः विभागलाई निर्देशन दिने निर्णय पनि मन्त्रिपरिषद्बाट भएको थियो । तर दोस्रो पत्रपछि पनि कानुनविपरीतका निर्णय कार्यान्वयन नगर्ने भन्दै बानियाँले मन्त्रालयलाई जवाफ पठाएका थिए । जवाफ चित्तबुझ्दो नभएको कारण देखाएर उनलाई महानिर्देशकबाट हटाइएको थियो ।तत्कालीन मुख्यसचिव माधव घिमिरे र भूमिसुधार सचिव पन्तको रोजाइमा सहसचिव जितबहादुर थापालाई विभागको महानिर्देशक बनाइएको थियो । थापा महानिर्देशक बनेको भोलिपल्ट चैत २७ मा पतञ्जलीलाई हदबन्दी छुट जग्गा बिक्रीका लागि बाटो खोल्न विभागले मालपोत कार्यालय काभ्रेलाई पत्राचार गरेको थियो । संयोग, गैरकानुनी रूपमा हदबन्दी छुट जग्गा पतञ्जलीलाई बिक्रीको अनुमति दिन दोस्रो पटक पत्र पठाएको मितिको तीन दिनपछि बालुवाटारस्थित ललिता निवास र त्यसले चर्चेको सरकारी जग्गा भूमाफियालाई सुम्पिने निर्णय मन्त्रिपरिषद्बाटै भएको थियो । ललिता निवासबारे २०६६ चैत २९ मा मन्त्रिपरिषद्ले गरेको सो निर्णय गैरकानुनी भन्दै विशेष अदालतले निर्णय प्रक्रियामा संलग्न कर्मचारीलाई २०८० गत फागुन ३ मा दोषी ठहर गरिसकेको छ । संयोगले ती दुवै निर्णय गर्ने मन्त्रिपरिषद्को अध्यक्षता प्रधानमन्त्री माधवकुमार नेपालले गरेका थिए । सर्त, सम्झौता र भूमिसम्बन्धी कानुनविपरीत हदबन्दी छुट जग्गा बिक्री गर्न कठिन हुने भन्दै मालपोत काभ्रेले पनि २०६७ जेठ १७ मा विभागलाई पत्र पठाएको थियो । काभ्रेका तत्कालीन प्रमुख मालपोत अधिकृत जनार्दन गुरागाईंले हदबन्दी छुट जग्गाबाट प्राप्त रकम बराबरको जग्गा किन्ने सुनिश्चितता नभएको र जग्गा बिक्रीबाट प्राप्त रकमको पनि यकिन परिमाण नभएको कारण देखाएर निर्णयमा थप स्पष्ट हुन आवश्यक रहेको व्यहोरा खुलाएर विभागलाई पत्र पठाएका थिए । उनले उठाएको प्रश्नको अहिले १५ वर्षसम्म पनि जवाफ आएको पाइँदैन । काभ्रे मालपोतको व्यहोरामा थप स्पष्ट हुन भन्दै महानिर्देशक थापाले असार ३ मा भूमिसुधार मन्त्रालयलाई पत्राचार गरेका थिए । त्यसको ८ दिनपछि असार ११ मा तत्कालीन सचिव पन्तले ५ वर्ष अवधिभित्र बिक्रीसट्टाभर्ना सक्ने गरी कम्पनीबाट कागज गराई लिखत पास गराउन सचिवस्तरीय निर्णयबाट तोक आदेश गरेका थिए । भारतका योगगुरु रामदेव बाबाको शक्तिले त्यही दिन यो व्यहोरासहितको पत्र विभागलाई पठाइयो । पन्तको यो निर्णयबाट हदबन्दी छुट जग्गा पतञ्जलीले बिक्री गरेको थियो । अहिले १५ वर्षसम्म पनि सट्टाभर्ना हुन सकेको छैन । कम्पनीबाट कागज गराएकामा पनि अहिलेसम्म भूमिसुधार मन्त्रालय अर्थात् नेपाल सरकारले खोजबिन गरेन ।पतञ्जलीको विवादमा मन्त्रिपरिषद्लाई भूमिसम्बन्धी ऐन, २०२१ को दफा ७ र १२ लगायत कुनै पनि कानुनले हदबन्दीभन्दा बढी जग्गा बिक्री गर्न दिन सक्ने अधिकार दिएको छैन । मन्त्रिपरिषद्लगायत कुनै पनि कानुनी निकाय वा अधिकारीले कानुनले दिएको अधिकार नाघेर निर्णय गर्न मिल्दैन । बिनाआधार निर्णय गरेमा त्यो निर्णय कानुनविपरीत हुन जान्छ । मन्त्रिपरिषद्ले नीतिगत निर्णयको नाममा पनि कानुन छलेर तथा कानुनविपरीत निर्णय गर्न पाउँदैन । कानुनमा कुनै व्यवस्था नभएको दैवी प्रकोप परेमा, महामारी आएमा, भूकम्पले जनधनको ज्यादै क्षति पुर्याएमा तत्काल उद्धार गर्ने र राहत दिने जस्ता काम नीतिगत निर्णयभित्र पर्दछन् । हदबन्दीभन्दा बढी जग्गा पतञ्जलीले सरकारको अनुमतिले किनेकामा कानुनभन्दा बाहिर गएर सोही जग्गा बिक्री गर्न दिने निर्णय गर्न मिल्दैन । मन्त्रिपरिषद्को यो निर्णय सरासर कानुनविपरीत छ । जुन निर्णयलाई पुनर्विचार गर्न भूमिसुधार विभागका तत्कालीन महानिर्देशक केशरबहादुर बानियाँले लिखित रूपमा सूचना गरेकामा मन्त्रिपरिषद्को निर्णयको अवज्ञा गरेको दोष लगाएर एक इमानदार अधिकारीलाई सरुवा नै गरे । प्रमुख मालपोत अधिकृतले पनि सट्टाभर्नाको प्रश्न उठाई बिक्री कार्य रोकेकामा ५ वर्षभित्र सट्टापट्टा कार्य सक्ने गरी कम्पनीबाट कागज गराई बिक्री गर्न दिन मन्त्रालयका तत्कालीन सचिव छविराज पन्तको लिखित आदेशपछि जग्गा बिक्री हुन सम्भव भएको थियो ।प्रधानमन्त्री माधवकुमार नेपाल मन्त्रिपरिषद्ले गरेको सरकारी जग्गामा मोही कायम गर्ने गलत निर्णय ललिता निवास काण्डमा पनि भूमिसुधार कार्यालय काठमाडौंले मानेको थिएन । यो पतञ्जलीको विवादमा पनि उनै माधवकुमार नेपाल मन्त्रिपरिषद्को निर्णयलाई भूमिसुधार विभागका तत्कालीन महानिर्देशक बानियाँले मौकैमा सरकारलाई गलत निर्णय भएको सूचना गरेका थिए । तर उनलाई नै कारबाही गरियो । काभ्रेका प्रमुख मालपोत अधिकृतले समेत मन्त्रिपरिषद्को निर्णयलाई हाँक दिए । ५ वर्षभित्र सट्टापट्टा गर्न कबुल गराउनू भनेर मन्त्रालयका सचिव छविराज पन्तको लिखित आदेशपछि मात्र जग्गा बेचिएको थियो । सरकारका साना पदाधिकारीहरू भने देशप्रति, कानुनप्रति कति इमानदार र बफादार रहेछन् भन्ने यो घटनाबाट देखिन आयो । तर इमानदारलाई शूली चढाउन मन्त्रिपरिषद् नै लागेको देखियो ।ललिता निवास प्रकरणमा मोहीको विवाद मालपोत कार्यालयबाट गराउन मन्त्रिपरिषद्बाट निर्णय गर्न झुक्किएको र विश्वासमा परेर गरेको भनेर निर्णय गर्ने प्रधानमन्त्रीलाई भ्रष्टाचारमा मुद्दा लगाइएन । पतञ्जलीको विवादमा भने मन्त्रिपरिषद्को निर्णय कानुनअनुकूल छैन । पुनर्विचार गरियोस् भन्ने महानिर्देशकलाई नै निर्णय अवज्ञा गरेको आरोप लगाई २४ घण्टाभित्र मन्त्रिपरिषद्बाट स्पष्टीकरण सोधियो । महानिर्देशक बानियाँले मन्त्रिपरिषद्को निर्णय कानुनविपरीत छ भनी मौकैमा सूचना दिएकामा उनीमाथि नै कारबाही गरेकाले यो निर्णयमा प्रधानमन्त्रीले थाहा पाइनँ, झुक्किएँ भन्न मिल्दैन । बिक्री गर्न दिने निर्णय गराउन प्रस्ताव पेस गर्ने भूमिसुधार सचिव छविराज पन्त, मन्त्री डम्बर श्रेष्ठ, प्रधानमन्त्री माधवकुमार नेपाल र समग्र मन्त्रिपरिषद् नै दोषी हो । उनीहरूले अख्तियार दुरुपयोग गरेको प्रस्ट देखिएको छ । तर कतैबाट सोधपुछसम्म भएन, छानबिन गरेर मुद्दा लगाउने कुरा त परै रहोस् । यो भ्रष्टाचारको अपराध हो । कतिपय अवस्थामा लिनु खानु गरेको प्रत्यक्ष प्रमाणबाट नदेखिने अवस्थामा पनि कामकारबाही र निर्णयबाट भ्रष्टाचार भए गरेको पुष्टि हुन जान्छ ।सरकारले गलत रूपमा कानुनविपरीत हदबन्दीको जग्गा बिक्री गर्न स्वीकृति दिएको छ । सरकारले स्वीकृति दिएकाले बिक्री गरेको भनी पतञ्जलीले उम्कन पाउँदैन । ५ वर्षभित्र सट्टापट्टा कार्य सक्ने गरी कम्पनीबाट कागज गराई बिक्री गर्न दिने सर्तको पालना पतञ्जलीले नगरेकाले पतञ्जलीले उम्कन पाउँदैन । पतञ्जली योगपीठ नेपाल परिवारले त्यतिबेला जग्गा बिक्री गरेपछि सट्टाभर्ना जग्गा नकिनेकामा अन्य विभिन्न कल्याणकारी काम गरेको भनी असार १४ गते पत्रपत्रिकामा विज्ञापन गरेर आरोपको खण्डन गरेको पाइन्छ । सर्तसहित जग्गा बिक्री गर्न दिएकामा सर्त उल्लंघन गर्नु हदबन्दी छुट जग्गाको दुरुपयोग नै हो ।पतञ्जलीका तर्फबाट जग्गा बिक्री गर्न निवेदन दिने र जग्गा बिक्री गर्नेलगायत कामकारबाही गर्ने सञ्चालक शालिग्राम सिंह भएकाले निजलाई पनि छानबिनको दायरामा ल्याइनुपर्ने हुन्छ । पतञ्जली नेपालका हर्ताकर्ता रहेका उनीमाथि मिटरब्याजमा पतञ्जलीको ५ करोड रुपैयाँ ३५ प्रतिशतभन्दा बढी ब्याजमा लगाएको उजुरी परेको थियो । ५ करोडको गहनासमेत बन्धकी राखेर फिर्ता नगरेकामा लक्की ज्वेलर्स नयाँ सडकका प्रोप्राइटर ऋषि ठाकुरको अनुचित लेनदेन (मिटरब्याज) जाँचबुझ आयोगमा उजुरी परेको थियो । पछि जिल्ला प्रशासन कार्यालय काठमाडौंबाट सहमतिमा टुंग्याइएको थियो । पतञ्जलीका स्वामी रामदेवले नै सबै विकृति गरे गराए भन्ने अवस्था नहोला । तर पतञ्जलीले कानुनलाई पालन गरेर बिक्री भएको जग्गाको सट्टाभर्ना गराउनुपर्नेमा नगर्नुबाट नै नियत सफा देखिन आएन । स्वामी रामदेव बाबा, आचार्य बालकृष्ण र शालिग्राम सिंह आदि सञ्चालकमध्ये कसको बदनियत हो भन्ने तथ्य त छानबिनबाट खुल्ला नै । पतञ्जलीको हदबन्दी छुटको जग्गामा संसद्को लेखा समितिले पनि छानबिन थालेको छ । अख्तियार दुरुपयोग अनुसन्धान आयोगले पनि विस्तृत अनुसन्धान गरिरहेको छ । रामदेव बाबाको ख्यातिमा नेपालको कानुनलाई मिचेर मन्त्रिपरिषद्बाट हदबन्दी छुटको जग्गा बिक्री गर्न दिने निर्णय गर्ने गराउनेहरू जोसुकै भए पनि कानुनको कठघरामा ल्याइनुपर्दछ । कार्की विशेष अदालतका पूर्वअध्यक्ष हुन् ।"
शिक्षा विधेयकको खास समस्या,"मूल सरोकारवाला मूल सरोकारवाला नै राजनीतिक दल हुन् । त्यसमा पनि त्यसका हेडसर (भए हेडमिस) हरू हुन् । तिनीहरूमा कमसेकम सत्ताधारीका दुई र मुख्य प्रतिपक्षीका एक शीर्षमूर्ति हुनुपर्यो । चतुर्मँर्ति वा पञ्चमूर्ति पनि हुन सक्छ तर सहमतिमा पुग्न गाह्रो भएर कुरा भाँडिन सक्ने भएकाले थोरै दलका एक नम्बरकै नेता भए हुन्छ । उनीहरूको सुझबुझ, इच्छा र स्वार्थ रक्षामा यो निर्भर रहन्छ । माथिका मूल विवादित विषयमा उनीहरूले टाउको नहल्लाई धेरै पात हल्लिनेवाला छैन । तर उनीहरूले चाहने हो भने संवैधानिक प्रश्नबाहेक अरू सवालले चुट्कीमा दिशा लिन सक्छन् । यस सन्दर्भमा कांग्रेसले शिक्षा नीति बनाउने कुरो महत्त्वपूर्ण छ । अर्का सरोकारवाला शिक्षक र निजीवाला हुन् । उनीहरू एकअर्काका विषयमा मौन हुन्छन्, यद्यपि सैद्धान्तिक रूपमा शिक्षक सार्वजनिक शिक्षाको पक्षमा लाग्नुपर्ने हुन्छ । कति शिक्षकलाई त सार्वजनिक शिक्षाको पक्षमा बोल्यो भने आफ्ना निजी विद्यालयमा रहेका सन्तान प्रताडित होलान् भन्ने डर पनि होला π अनि शिक्षक महासंघ वा तिनीहरूका घटकको नेतृत्व पुरानै शिक्षकमा रहेको छ । शिक्षकको नयाँ पुस्तासँग कसरी संवाद गर्ने विचार गर्नु जरुरी छ । निजीसँगको संवाद राजनीतिक दृढतामा भर पर्छ । विद्रोही र संस्थापनका सैन्य समायोजन गर्न सक्ने, स्थानीय तहको ढाँचा चुट्कीमा नै बनाएर सहमति गर्न सक्ने शासकीय संयन्त्रले निजीको खारेजीदेखि उपयोगसम्मका काम गर्न सक्छ । अभिभावकलाई रिझाएर नाफासमेत निकाल्न सक्ने निजी क्षेत्र पनि सहमतिमा आउन सक्छ । त्यसको मेन स्विच त दलहरूसँगै छ । ती दुई स्विच सँगसँगै रहनु पनि विधेयकको कब्जियतको कारण हो । कारण र उपचारको औषधि एउटै ठाउँमा छ । यसको नयाँ हकवाला (सरोकारवालाभन्दा पर) पालिका हो । क्षमताको प्रश्न उनीहरूप्रति नै हो । उनीहरूले आफ्ना दलका तालुकवालाका कारण पनि यस विषयमा सुन्ने गरी र बरोबर बोलेका छैनन् । यिनीहरूका महासंघ सुषुप्तप्रायः नै छन् । केही उदाहरणीय पालिकाका कामबाहेक उनीहरूको कार्यप्रदर्शन उत्साहजनक छैन । यिनीहरूले नबुझेको के देखियो भने पालिका भनेका विकेन्द्रित सरकार मात्र होइनन् बरु स्थानीयकरण र स्थानीय स्वायत्तताका सहजकर्ता पनि हुन् । विद्यालय व्यवस्थापन समिति स्थानीय लोकतन्त्र र स्वायत्तताका परम्परागत एकाइ हुन् । स्रोत र राज्यका निकायको उपेक्षा बेहोरिरहेको तर सामुदायिकताको नाराले भए पनि खारेजीमै नपरेको तर मागको प्रतिनिधित्व गर्ने पक्षको समूह हो यो । यिनीहरू मूल हकवाला अर्थात् अभिभावकका प्रत्यक्ष प्रतिनिधि हुन् । सामान्यतः आफ्नो आकार र विचार नभएको मानिने कर्मचारीतन्त्र अर्को मूल सरोकारवाला हो । उनीहरूसँग अनुभव र औजार छ । शिक्षा र शासन सँगै बुझ्न सक्छन् । अध्ययन र तुलनात्मक दृष्टि राख्ने मौका पाएका हुन्छन् । उनीहरूसँग छुट्टै समूहजस्तै परामर्श गर्नुपर्छ । खासगरी दातृ निकायसमेतका गैरसरकारी संस्था यसका छद्म सरोकारवाला हुन् । उनीहरू कूटनीतिक रूपमा विचार प्रभावित गर्छन् । शिक्षामा बहुपक्षीय बृहत् परामर्श गर्नु सधैं वाञ्छनीय छ, त्यसमा पनि खुला सामाजिक परीक्षणको किसिमको परामर्श गरियो भने त्यसले सबैलाई दिशा दिन्छ । समितिले एक पटक बिलकुलै फरक पृष्ठभूमि भएका (राष्ट्र बैंकसहित बैंक सञ्चालक, विद्यालय चलाउने बाहेकका उद्योगी व्यापारी, सुरक्षा निकायका उच्च प्रतिनिधि, वकिल वा डाक्टरका समूह) सँग परामर्श लिँदा नयाँ दृष्टिकोण आउँछ । संसदीय समितिले थप छलफल गर्नुअगाडि कानुनी परामर्शसहित उच्च राजनीतिक सहमति बनाउनुपर्ने विषय पूर्वमन्त्री सुमना श्रेष्ठले विषय संसदीय समितिमा नै उठान गरिसकेकी छन् । सँगसँगै समितिले प्रक्रिया पुर्याएर सशोधनका स्वीकार्य वा अविवादित पक्षअनुसार मिलाउने र झिक्ने काम गर्न लगाउनुपर्छ । यसअघि नै शिक्षाबारे बृहत् परामर्श गर्नु लाभदायक हुन्छ । समितिले सरकारलाई यस्तो परामर्श आयोजन गर्ने निर्देश गर्न सक्छ ।"
क्रिकेटको लोकप्रियतासँगै बौद्धिक सम्पत्तिको चासो,"नेपाल प्रिमियर लिग (एनपीएल) सकिने तर्खरमा छ । मंसिर १५ देखि सुरु यो प्रतियोगितामा राष्ट्रियस्तरका अधिकांश खेलाडी र क्रिकेट पावरहाउस राष्ट्र भारत, बेलायत, अस्ट्रेलियासहितका अन्तर्राष्ट्रिय खेलाडी पनि क्लबमार्फत सहभागी छन् । क्रिकेटप्रेमी र दर्शकको उत्साह देख्दा नेपाली क्रिकेट व्यावसायिक युगको चरणमा प्रवेश भएको मान्न सकिन्छ । खेल जति व्यावसायिक युगतर्फ अग्रसर हुन्छ, खेलाडी तथा टिमको नामको दुरुपयोग हुन सक्ने चुनौती रहन्छ । खेलमा प्रयोग हुने नक्कली तथा गुणस्तरहीन सामग्री, खेलसँग सम्बन्धित प्रतिलिपि अधिकारको नक्कल वा चोरी, क्याप, जर्सी, जुत्ता, मोजालगायत पोसाकको उत्पादन तथा नक्कल, खेलजन्य सामग्रीको उत्पादन, ब्रान्ड तथा डिजाइनको नक्कलसमेतका अनधिकृत क्रियाकलाप पनि देखिन सक्छन् । विभिन्न व्यक्ति, संस्था तथा सरकारको एक प्रमुख आयस्रोतका रूपमा बौद्धिक सम्पत्ति क्षेत्रको उदय हुँदै गएकाले बौद्धिक सम्पत्ति अधिकारको संरक्षण अपरिहार्य हुन पुगेको छ । सन् २०२० मा स्विट्जरल्यान्ड र सिंगापुरमा ४०, अमेरिकामा ३९, ईयूमा ३८, दक्षिण कोरियामा ३४, जापान र क्यानडामा ३०, चीन र बेलायतमा २७ र जर्मनी तथा भारतमा २५ प्रतिशत हिस्सा अर्थतन्त्र अर्थात् कुल गार्हस्थ्य उत्पादनमा बौद्धिक सम्पत्तिको योगदान छ । यस्तो नतिजा हासिल गर्न इजरायल र दक्षिण कोरियाले कुल गार्हस्थ्य उत्पादनको करिब ५ प्रतिशत लगानी गरेका छन् । अमेरिका, स्विडेन, स्विट्जरल्यान्ड, जापान र जर्मनीले औसत ३५, चीन, अस्ट्रेलिया, फ्रान्स, डेनमार्क, फिनल्यान्डले औसत २५ र भारतले करिब १ प्रतिशत लगानी अनुसन्धान तथा विकासमा खर्च गरेका छन् । यस क्षेत्रमा भएको लगानीले आर्थिक वृद्धि, प्रतिस्पर्धा, नवप्रवर्तनलाई प्रवर्द्धन गर्दै सर्वसाधारणलाई रोजगारी र सरकारलाई देश विकासका लागि राजस्व प्राप्त हुन्छ । यो लेखमा क्रिकेटसँग सम्बन्धित बौद्धिक सम्पत्ति अधिकारका विविध पक्षको संक्षिप्त चर्चा गरिनेछ ।पेटेन्ट ः कुनै समस्या समाधान गर्न पत्ता लागेको नयाँ प्राविधिक उपायलाई आविष्कार भनिन्छ भने त्यसका आविष्कारकर्तालाई कानुनबमोजिम प्रदान गरिने एकाधिकारलाई पेटेन्टका रूपमा बुझिन्छ । क्रिकेटमा प्रयोग हुने सामग्री बल, ब्याट, प्याड, लेग गार्ड, सुज, ग्लोभ, हेल्मेट जस्ता उपकरण एवं सामग्री गुणस्तरीय बनाउन र खेलाडीको सुरक्षाका लागि निरन्तर अनुसन्धान तथा विकासमार्फत आविष्कारमा सुधार गरिएको हुन्छ । पेटेन्ट अधिकारमार्फत आविष्कारकर्ता र लगानीकर्ता संस्थाको लगानीको समेत सुरक्षाको प्रत्याभूति भएको हुन्छ ।औद्योगिक डिजाइन ः कुनै वस्तुलाई आकर्षक स्वरूप दिन प्रयोग गरिने सेप, कन्फिगरेसन, प्याटर्नको दृश्य रूपको दुई वा तीन कोणीय वा दुवैको मिश्रित स्वरूपमा उत्पादित आकृतिलाई डिजाइनका रूपमा लिइन्छ । क्रिकेटमा प्रयोग हुने उपकरण एवं सामग्रीलाई आकर्षक स्वरूप प्रदान गर्न त्यस्तो आकृतिमाथिको अधिकार सुरक्षित गर्नुपर्ने हुन्छ । यो खेलका उपकरण तथा सामग्रीमा डिजाइनको खास महत्त्व रहन्छ । उपकरण तथा सामग्रीका उत्पादकबीच अन्य उत्पादकभन्दा फरक र आकर्षक बनाउन प्रतिस्पर्धा भइरहने हुँदा क्रिकेटका यस्ता सामग्रीका बौद्धिक सम्पत्ति (डिजाइन) संरक्षणका लागि उत्पादकले विशेष ध्यान दिनुपर्ने हुन्छ ।व्यापार चिह्न (ट्रेडमार्क) ः एक व्यावसायिक प्रतिष्ठानको वस्तु वा सेवालाई अर्को व्यावसायिक प्रतिष्ठानको वस्तु वा सेवाभन्दा फरक छुट्याउन, उपभोक्तालाई वस्तु वा सेवा पहिचानमा सहजता प्रदान गर्न फरक नाम, लोगो, चिह्न, शब्द, नम्बर, अक्षर, ध्वनि, चित्र प्रयोग गरिन्छ । चलनचल्तीको भाषामा व्यापार चिह्न (ट्रेडमार्क) लाई ब्रान्ड भन्ने गरिन्छ । क्रिकेटका सन्दर्भमा टिम, खेलाडी, प्रतियोगिता तथा खेल सामग्रीलाई अन्य टिम, खेलाडी, प्रतियोगिता तथा खेल सामग्रीभन्दा अलग पहिचान बनाउन व्यापार चिह्नको प्रयोग गरिएको हुन्छ । उदाहरणका लागि जर्सी, क्याप, चिया वा कफी मग, ल्यापटप तथा मोबाइलमा प्रयोग गरिने स्टिकर तथा कभर, एनपीएल, विराटनगर किंग्स, जनकपुर बोल्ट्स, चितवन राइनोज्, काठमान्डु गुर्खाज्, पोखरा एभेन्जर्स, लुम्बिनी लायन्स, कर्णाली याक्स, सुदूरपश्चिम रोयल्स नाम तथा नामसहितको लोगो प्रयोग गरिएको छ । यसले ब्रान्ड भ्याल्यु यकिन गर्न र जनसाधारणमा ख्याति स्थापित गराउन सहयोग पुर्याउँछ । सुप्रसिद्ध खेलाडीका माध्यमबाट क्लब तथा टिमको ख्याति बढाउन पनि सघाउ पुगेको हुन्छ । व्यावसायिक गोपनीयता (ट्रेड सिक्रेट) ः क्रिकेटमा प्रयोग हुने माथि उल्लिखित उपकरण एवं सामग्री बनाउन प्रयोग हुने सूत्र (फर्मुला), व्यावसायिक सूचना, रणनीतिक खेल योजनालाई व्यावसायिक गोपनीयताका रूपमा लिन सकिन्छ । यसबाट अहिलेको प्रतिस्पर्धात्मक समयमा सामग्रीको अनधिकृत उत्पादन रोकेर खेल सामग्री उत्पादन गर्ने उद्योगको विकास तथा विशिष्टीकरणमा सहयोगसमेत पुर्याउँछ ।भौगोलिक संकेत (जियोग्राफिकल इन्डिकेसन्स) ः कुनै खास भूगोलमा उत्पादनमा हुने विशिष्ट गुण, विशेषता तथा जनस्तरमा ख्यातिप्राप्त वस्तुको पहिचानको प्रयोग हुने नामलाई भौगोलिक संकेत भनिन्छ । यस्तो विशेषता भएको सामग्री क्रिकेटमा पनि प्रयोग भएको पाइन्छ । दक्षिण पूर्वी इंग्ल्यान्डको नदी किनार र होचो भूभागमा पाइने एक प्रकारको रूख सालिक्स अल्बाको काठबाट बनाइने हलुको र बलियो क्रिकेट ब्याटलाई इङलिस विल्लो नाममा भौगोलिक संकेतका रूपमा व्यावसायिक उत्पादन गरिएको पाइन्छ । यसलाई बेलायतले जीआई ट्यागका रूपमा संरक्षित गरेको छ । क्रिकेटमा प्रयोग हुन सक्ने यस्ता वस्तु नेपालमा पनि नहोला भन्न सकिन्न । यसमा सरोकारवाला पक्षले अध्ययन अनुसन्धान गर्नुपर्ने देखिन्छ ।प्रतिलिपि अधिकार (कपीराइट) ः आयोजकले तयार गरेको मौलिक सिर्जनात्मकता र कलात्मक सामग्रीलाई प्रतिलिपि अधिकारका रूपमा लिन सकिन्छ । खेलसँग सम्बन्धित प्रतिलिपि अधिकारमा खेलको टिम एन्थम तथा थिम सङ, सम्बन्धित गीतसंगीत, खेलको श्रव्यदृश्य, विज्ञापन, टिम वा खेलको नारा, चित्रकला, खेलको प्रत्यक्ष प्रसारण, पुनःप्रसारण, वितरण, खेल, खेलाडी, खेल समारोहको फोटोको प्रकाशन, खेल प्रतियोगिताका प्रतिवेदन, ब्रोसर, फ्लेयर एवं खेलका लिखित दस्ताबेज पर्छन् । यसको प्रयोग, प्रकाशन एवं प्रसारण सम्बन्धित व्यक्ति, आयोजक निकाय वा अधिकारप्राप्त निकायबाट अधिकारप्राप्त गर्न उपर्युक्त कार्यका लागि अनुमति लिनुपर्छ । आयोजकको लगानी, खेलको व्यवस्थापन तथा भविष्यमा खेलको विकासका लागि प्रतिलिपि अधिकारको संरक्षण आवश्यक हुन्छ । आईपीएलको लोकप्रियताका आधारमा सन् २०२३ देखि २०२७ सम्मका लागि प्रसारण संस्थाले खेल प्रसारणको प्रतिलिपि अधिकार लिएबापत आईपीएललाई भारतीय रुपैयाँ ४८,३९० करोडमा सम्झौता गरेको छ ।बौद्धिक सम्पत्ति र बौद्धिक सम्पत्ति अधिकार ः बौद्धिक सम्पत्ति भन्नाले मानव मस्तिष्कको सिर्जना हो भने बौद्धिक सम्पत्ति अधिकार भन्नाले आफ्नो सिर्जनालाई अनधिकृत प्रयोग हुनबाट रोक्न सक्ने अधिकार हो । अन्य व्यक्ति वा संस्थाको बौद्धिक सम्पत्तिको प्रयोग वा उपयोग गर्नुपरेमा लाइसेन्सिङ, फ्रेन्चाजिङ करार जस्ता माध्यममार्फत गर्नुपर्ने हुन्छ ।पेटेन्ट, डिजाइन र ट्रेडमार्क ऐन, २०२२ बमोजिम उद्योग विभाग र प्रतिलिपि अधिकार ऐन, २०५९ बमोजिम नेपाल प्रतिलिपि अधिकार रजिस्ट्रारको कार्यालयमार्फत बौद्धिक सम्पत्ति अधिकारको संरक्षणको कार्य भइरहेको छ । व्यावसायिक गोपनीयतालाई करार कानुनमार्फत कार्यान्वयन गर्न सकिन्छ भने भौगोलिक संकेतको संरक्षणका लागि हालसम्म कानुन बनिसकेको छैन । बौद्धिक सम्पत्ति अधिकारका सम्पूर्ण विधालाई राष्ट्रिय बौद्धिक सम्पत्ति नीति, २०७३ र नेपाल सदस्य तथा पक्ष रहेको विश्व व्यापार संगठन र व्यापार सम्बद्ध बौद्धिक सम्पत्ति अधिकारसम्बन्धी महासन्धि, १९९४ ले समेत समेटेको छ ।अतः क्रिकेट दिन प्रतिदिन लोकप्रिय र व्यावसायिक हुँदै गएको सन्दर्भमा सम्बद्ध बौद्धिक सम्पत्ति अधिकारको पक्षमा समेत सचेतना आवश्यक छ । यसमा खेल उपकरण तथा सामग्री उत्पादक, खेलाडी, टिम, नेपाल क्रिकेट संघ तथा सरकार सबैको ध्यान जान जरुरी छ । बराल बौद्धिक सम्पत्तिसम्बन्धी कानुनका जानकार हुन् । यहाँ व्यक्त धारणा लेखकका निजी हुन् ।"
सुशासनका लागि पारदर्शिता,"सरकारले गर्ने हरेक सार्वजनिक कार्य पारदर्शी भए मात्र देशमा भ्रष्टाचार, अनियमितता र अपराध हुन पाउँदैन । सुशासनको अवस्थाका आधारमा मात्र कुनै पनि देशको लोकतन्त्र कति बलियो छ भनेर आकलन गर्न सकिन्छ । जनउत्तरदायी शासनको पूर्वसर्त मानिने सुशासन सरकारको क्रियाकलाप जाँच्ने कसी हो भने पारदर्शिताको प्रत्याभूतिबाट मात्रै सुशासनको जग बस्छ । नेपालको संविधान, सरकारका योजना तथा नीतिमा सुशासन, सामाजिक न्याय र मानवअधिकारको प्रत्याभूति तथा आर्थिकसामाजिक रूपान्तरणका लागि विभिन्न व्यवस्था गरिएको छ । यद्यपि नागरिकले आधारभूत आवश्यकता पूरा गरी सहज रूपले जीवनयापन गर्ने आवसर पाएका छैनन् । अशिक्षा, गरिबी, बेरोजगारीजस्ता समस्या व्याप्त छन् । प्रशासनलाई चुस्त, दुरुस्त, सक्षम र पारदर्शी बनाउने कार्य सरकारको प्राथमिकतामा परेको देखिँदैन । सरकारी संयन्त्रको कार्यशैलीमा पुरातन सोच र प्रक्रियाको गन्ध छ । सेवा प्रवेश गर्दा कर्मचारीले लिनुपर्ने गोपनीयताको शपथ र काम गर्दा अपनाउनुपर्ने पारदर्शिताबीच तालमेल छैन । जसका कारण नागरिकले सहज रूपले सूचना प्राप्त गर्न सकेका छैनन् । सरकार अस्थिर छ । सरकारी निकायबाट हुने हरेक क्रियाकलापमा पारदर्शिता र जवाफदेहिता कायम गराउन क्रियाशील नागरिक समाजसमेत राजनीतिक दलमा मिसिन थालेको छ । संविधानको धारा ५१ मा राज्यका नीतिअन्तर्गत सार्वजनिक प्रशासनलाई स्वच्छ, सक्षम, निष्पक्ष, पारदर्शी, भ्रष्टाचारमुक्त, जनउत्तरदायी र सहभागितामूलक बनाउँदै राज्यबाट प्राप्त सेवा सुविधामा जनताको समान र सहज पहुँच सुनिश्चित गरी सुशासनको प्रत्याभूति गर्ने उल्लेख छ । धारा २७ मा सूचनाको हकअन्तर्गत प्रत्येक नागरिकलाई आफ्नो वा सार्वजनिक सरोकारको कुनै पनि विषयको सूचना माग्ने र पाउने हक हुनेछ भन्ने व्यवस्था छ । तर, सुशासनको पूर्वसर्त मानिले सूचनाको हकको प्रभावकारी कार्यान्वयन हुन सकेको छैन । सोह्रौं योजनामा शासन सञ्चालन प्रक्रिया र विकास प्रक्रियालाई मितव्ययी तवरले सुशासनको माध्यमबाट सञ्चालन गरिने उल्लेख छ । सुशासन (व्यवस्थापन तथा सञ्चालन) ऐन २०६४ को प्रस्तावनाले जनसहभागिता, पारदर्शिता, जवाफदेहिता र कानुनी शासनलाई उच्च जोड दिने गरी शासन सञ्चालन गर्नुपर्ने भावना समेटेको छ । यस ऐनले सुशासनलाई प्रत्याभूति गर्ने सन्दर्भमा नागरिक बडापत्र, सार्वजनिक सुनुवाइ, गुनासो व्यवस्थापन जस्ता पक्षमा जोड दिएको छ । यस्ता व्यवस्था भए पनि व्यावहारिक रूपमा देखिएका चुनौती र समस्याको कारण नागरिकले सुशासनको अनुभूति गर्न पाएका छैनन् । कानुन कार्यान्वयनमा उदासीनता, संस्थागत पूर्वाधारको कमी, राजनीतिक प्रतिबद्धता तथा प्रशासनिक इच्छाशक्तिको अभाव, अत्यधिक भ्रष्टाचार, पारदर्शिता र उत्तरदायित्वको अभावले सुशासनका लागि गरिएका प्रयासले सफलता पाउन नसकेका हुन् । सूचनाको हकसम्बन्धी ऐन, २०६४ मा जनताको जीउज्यान, सम्पत्ति, गोप्यता, राज्यको सार्वभौमिकता, अखण्डता राष्ट्रिय सुरक्षा, सार्वजनिक शान्ति तथा सुव्यवस्था, अन्तर्राष्ट्रिय सम्बन्ध, अपराधअनुसन्धानसम्बन्धी सूचना प्रकाशन गर्न नपाइने व्यवस्था छ । यसैगरी आर्थिक, व्यापारिक तथा मौद्रिक, वित्त तथा बौद्धिक सम्पत्तिको संरक्षण, व्यापारिक गोपनीयता, जातजाति सम्प्रदायबीचको सुसम्बन्धमा प्रत्यक्ष वा प्रतिकूल असर पार्ने विषय पनि सार्वजनिक गर्न निषेध गरिएको छ । यी बाहेकका सार्वजनिक सरोकारका विषय र सरकारी कामकारबाहीका बारेमा जनतालाई सरकारले पर्याप्त र सही सूचना दिनैपर्छ । सूचनाको हक कार्यान्वयन तहमा रहेका कर्मचारी पनि व्यक्तिगत स्वार्थ र भागबन्डामा केन्द्रित रहेका छन् । जसका कारण यस हकको पूर्णतः कार्यान्वयन र विस्तार भएको छैन । बहुसंख्यक ग्रामीण क्षेत्रका जनता सही सूचनाबाट वञ्चित छन् । सञ्चारमाध्यममा पनि राजनीतिक छाया परेकाले पूर्णतः स्वतन्त्र हुन सकेका छैनन् । सबै सार्वजनिक निकायले आफ्ना कामबारे ऐनअनुसार विवरण सार्वजनिक गर्ने र तीनतीन महिनामा अद्यावधिक गर्ने गरेको देखिँदैन । सुशासनको प्रत्याभूति गरी शासन व्यवस्था तथा सेवा प्रवाहमा नागरिकको पहुँच वृद्धि गराउनमा धेरै नै व्यवधान देखिएका छन् । जनताको अभिमत र चाहनालाई मूर्तरूप दिन तथा सरकारलाई जिम्मेवार बनाउन प्रशासन र प्रेस दुवैको महत्त्वपूर्ण भूमिका हुन्छ । आर्थिक एवं सामाजिक सेवा प्रवाहमा नागरिकको पहुँच र स्वामित्व बढाउन शासन व्यवस्था पारदर्शी र जवाफदेही हुनुपर्छ । नागरिकसँगको सम्बन्धमा स्वच्छता, निष्पक्षता, इमानदारिता स्थापित गर्दै कर्मचारीमा पेसागत दक्षता, व्यावसायिकता र विशिष्टता वृद्धि गर्ने कसी हो, पारदर्शिता र सुशासन । त्यसैले प्रशासनले जनता र सरकारबीचको सम्बन्धलाई स्वच्छ, निष्पक्ष र सुमधुर बनाउन पेसागत दक्षता, व्यावसायिकता र विशिष्टताका आधारमा कार्यसञ्चालन गर्नुपर्छ । नागरिकको हक अधिकारको पक्षपोषण गर्ने गरी सरकारी क्रियाकलापबारे यथेष्ट सन्देश प्रवाह गर्न सञ्चारमाध्यम सक्षम भएमा मात्र सुशासन पनि दिगो र प्रभावकारी हुन सक्छ । सरकारी कर्मचारीले पनि शासकीय प्रणालीको शुद्धताका लागि कानुनी शासन, पारदर्शिता, पदीय जिम्मेवारी र जवाफदेहिता, सामाजिक न्याय जस्ता विषयमा ध्यान दिनु आवश्यक छ ।"
पुस ९ देखि पाल्पा महोत्सव,"पाल्पा (कास) पुस ९ देखि पाल्पाको बगनासकाली गाउँपालिका१, चिलाङ्दीमा हुने पाल्पा महोत्सवको तयारी तीव्र पारिएको छ । कुटुम्ब मिडिया नेटवर्क प्रालिको आयोजना र बगनासकाली गाउँपालिकाको प्रवर्द्धनमा हुने महोत्सव पुस १८ सम्म चल्नेछ । १ लाख ५० हजार दर्शकले अवलोकन गर्ने अपेक्षा गरिएको महोत्सवमा ३ करोड रुपैयाँको कारोबार हुने आयोजक समितिका संयोजक नारायण न्यौपानेले बताए ।पर्यटन प्रवर्द्धन, व्यापार एवं स्थानीय कलासंस्कृति तथा धार्मिक, सांस्कृतिक महत्त्वलाई प्रचारप्रसार गर्न महोत्सव आयोजना गरिएको उनले बताए । महोत्सवमा फोटो ग्यालरी, स्थानीय कलासंस्कृति, झ्याउरे, सोरठी, रत्यौली, बालन, भजन, कौरा, मारुनी, लाखे, पञ्चेबाजा, लोपोन्मुख कुमाल, बोटेलगायत समुदायका कलासंस्कृति प्रस्तुत गरिने आयोजक समितिका सदस्य विष्णुप्रसाद घिमिरेले बताए । महोत्सवमा कृषि, घरेलु उद्यम, शिक्षा, प्रविधि र व्यापार व्यवसाय, रेस्टुरेन्ट गरी १ सय ५० स्टल रहने बताइएको छ । महोत्सवमा बगनासकाली डान्स आइडलमार्फत प्रतिभा पहिचान गरिनेछ । राष्ट्रिय तथा स्थानीय कलाकार र कला केन्द्रले सांस्कृतिक कार्यक्रमले महोत्सवलाई थप आकर्षक गराउने आयोजकले जनाए ।महोत्सव स्थलमा स्टलका रूपमा रहेका होटल तथा रेस्टुरेन्टमा दुनाटपरीलाई प्राथमिकता दिइने बताइएको छ । कृषि उत्पादनको प्रदर्शनी र कृषि उत्पादन सुलभ मूल्यमा खरिदबिक्रीको व्यवस्था मिलाइने आयोजकले जनाए । लोपोन्मुख बगनासे साँचो, दुनाटपरी उद्योग, विद्यार्थीहरूबाट निर्मित शैक्षिक सामग्री प्रदर्शनीको तयारी गरिएको आयोजक समिति सदस्य यज्ञमूर्ति तिमिल्सेनाले बताए ।"
मायादेवी मार्गमा लेडी राइडर,"(लुम्बिनी)उनी बाइक राइड गर्न भनेपछि हुरुक्क हुन्छिन् । न घामले छेक्छ, न पानीले । मोटरसाइकल कुदाउने कुरा उठ्नासाथ आईटेनरी बनाई हाल्छिन्, ललितपुर सातदोबाटोकी तुलसा पहाडी । २९ वर्षे लेडी बाइक राइडर पहाडीले यस पटकको राइड मा भने शान्ति र आध्यात्मिक अनुभूति गर्न पाउँदा दंग छिन् । रानी मायादेवी गर्भवती भई बच्चा जन्माउन माइत जाँदै गरेको बेला बाटोमै राजुकमार सिद्धार्थ जन्मेका थिए । पछि उनलाई सोही बाटो हुँदै राजदरबार ल्याइएको थियो । मायादेवी सुत्केरी भएर दरबार फर्किंदाको बाटो भएर यतिबेला तुलसासहितका १० जना महिला बाइक राइडर ले यात्रा गरेका हुन् । बच्चा जन्मेपछिको स्तनपानको अनुभूति र रोमाञ्चकताले हाम्रो यात्रा नै अविस्मरणीय बनायो, तुलसाले थपिन्, आध्यात्मिक शक्ति सञ्चय भयो । लेडी राइडर समूहकी अर्की काठमाडौं चाबहिल बस्ने सोनम शाहीले पनि आफूलाई तुलसालाई जस्तै अनुभूति भएको बताइन् । २६ सय वर्षपछि पनि यो बाटो अझै अप्ठ्यारो नै रहेछ, उनले भनिन्, त्यतिखेर झन् कस्तो अप्ठ्यारो थियो होला ? मोटरसाइकल राइड भनेपछि हुरुक्क हुने ३२ वर्षे सोनम मायादेवी सुत्केरी भएर फर्कंदाको बाटो हुँदै बाइक कुदाउँदा शान्तिको ऊर्जा पाएको बताइन् । आमा मायादेवी सुत्केरी मार्गको प्रचारप्रसार गरी पर्यटन प्रवर्द्धन गर्न काठमाडौंको दुईपांग्रे क्विन्स कम्युनिटी का १० जना लेडी राइडर ले यस मार्गमा मोटरसाइकल यात्रा गरेका हुन् । सधैं कालोपत्र बाटोमा बाइक हुइँक्याउँदै आएका उनीहरू यसपटक भने सुत्केरी मार्गको धुलौटे बाटो छिचोलेका हुन् । यस यात्राले मनमा शान्ति ल्याएकोमा सबैको एकमत थियो । बुद्धिस्ट सर्किट्स डटकमको आयोजनामा यी १० महिला मोटरसाइकल चालकले लुम्बिनीको मायादेवी मन्दिर दक्षिण गेटबाट सुत्केरी मार्ग पछ्याउँदै यात्रा थालेका थिए । उनीहरूको राइड लुम्बिनीबाट पडरिया, मनौरी, सिवलवा, बिजुवा, सिसहनिया, दोहनी, अरौराकोट हुँदै निग्लिहवा पुगेको थियो । त्यहाँबाट गोबरी, तिलौरी हुँदै शाक्यवंशीय राजधानी तिलौराकोट पुगेर टुंगिएको थियो । झन्डै ३९ किमि लामो बाटो उनीहरूले ४ घण्टा लगाएर पूरा गरेका थिए । यात्राका क्रममा यी महिला चालकहरूले सुत्केरी मार्गले छोएका विभिन्न गाउँठाउँका बारेमा सोध्दै, बुझ्दै आफ्नो यात्राको उद्देश्यबारे स्थानीयलाई पनि जानकारी गराएका थिए । बाइक राइड मा निस्कँदा गाउँले परिवेश, हरियाली र मनमोहक वातावरणले निकै लोभ्याएको ३४ वर्षीया राइडर मोनिका रजाली मगरले बताइन् । ४ घण्टा बितेको त पत्तै भएन, उनले भनिन् ।मायादेवी सुत्केरी भई नवजात शिशुलाई बोकेर राजदरबार फर्कंदाको बाटोको अवस्था कस्तो होला भन्ने लागेर आफूहरू राइडमा निस्किएको ललितपुर नक्खीपोटकी २८ वर्षीया राइडर मनिता शाहीले बताइन् । धेरै उपासिका यो बाटोमा यात्रा गर्न र हेर्न लालायित छन्, उनले भनिन्, अब हामीले पनि धेरै जानकारी पायौं, यस मार्गका बारेमा सक्दो प्रचार गर्नेछौं । महिलाका कुरा हुँदा महिलाले नै यो मार्गको अन्वषेण गरेर प्रचार गरून् भनेर नै महिला राइडरलाई यहाँ ल्याएर राइड गर्न लगाएको लुम्बिनी विकास कोषका सद्भावना दूत तथा पर्यटन व्यवसायी विक्रम पाँणीकाजीले बताए । लुम्बिनी र कपिलवस्तुको पर्यटन विकासका लागि नयाँ गन्तव्यका रूपमा ६ वर्षअघि मायादेवी सुत्केरी मार्ग पहिचान गरी नयाँ पर्यटकीय गन्तव्य बनाउन सकिने योजना अघि सारिएको थियो । सुत्केरी मार्गलाई पर्यटकीय महत्त्वको बनाउने अवधारणा लिइएको लुम्बिनी विकास कोषका सद्भावना दूतसमेत रहेका पाँणीकाजीले बताए । लामो समयदेखि बुद्धस्थलबारेमा पुरातात्त्विक अध्ययन अन्वेषणमा लागिरहेका वरिष्ठ पुरातत्त्वविद् वसन्त विडारीले मायादेवी सुत्केरी मार्गको पत्ता लगाएका थिए । मानव चोला लिएर संसारमा अहिंसाको अभियान चलाउने बुद्धलाई जन्म दिएपछि आमा मायादेवीले तय गरेको यस मार्गलाई आध्यात्मसँग जोडेर पछिल्लो समय पर्यटन प्रबर्द्धन गर्न खोजिएको हो । सुत्केरी मार्गको बाटो देखाएर अध्यात्मिक ऊर्जा प्रदान गर्ने कामले यस क्षेत्रको महत्त्व बढाउन लाग्नुपर्ने भिक्षु मैत्री महास्थवीरले बताए । यो ट्रेलको विकास हुनासाथ स्थानीय पर्यटनसँग स्वतः जोडिन्छन्, व्यापार बढ्छ । त्यसले रोजगारी सृजना गर्छ । जसले गर्दा यस क्षेत्रकै समग्र विकास हुनेछ, उनले थपे ।३० जना बढी सदस्य रहेको लेडी राइडर समूह दुईपांग्रे क्विन्स कम्युनिटीले मायादेवी सुत्केरी मार्गको प्रचारप्रसारमा अभियान नै चलाउने समूहकी संयोजक तुलसाले बताइन् । पेसाले नृत्य निर्देशक उनी संस्कृति संरक्षण र पर्यटन प्रवर्द्धनको नारा बनाएर काम गर्न यो राइडले अझ उत्प्रेरित गरेको तर्क गरिन् । यसअघि पनि १४ जनाको समूहले मोटर गर्ल्स टु द सिन्धुलीगढी राइड गरेको उनले जनाइन् । त्यस्तै, दोस्रो राइडका रूपमा मोटर गर्ल्स टु रिङरोड राइड गरिएको तुलसाले बताइन् । उनले यसअघि पनि नेपाली पहिरनको संरक्षण गर्ने उद्देश्यले सारी लगाएर ३० जनाले थ्रु मोटरसाइकल अभियान चलाएर यात्रा गरेको बताइन् ।"
सिम्रौनगढमा भेटियो मध्यकालीन वास्तु संरचना,"(बारा)मध्यकालीन नेपालको इतिहासमा ऐतिहासिक र सांस्कृतिक महत्त्व बोकेको भन्दै बाराको सिम्रौनगढ क्षेत्रलाई संरक्षण गर्ने अभियान चलाइएको छ । पुरातत्त्व विभागको टोलीले हालै गरेको तीन साता लामो अन्वेषणका क्रममा सिम्रौनगढ नगरपालिका४ हरिहरपुरमा मध्यकालीन विकसित सहरका केही अवशेष फेला पारेको दाबी गरेको छ । विभिन्नखाले संरचनाले मध्यकालको ११५४ देखि १३७१७२ सालसम्मका बीचमा सिम्रौनगढ क्षेत्र मध्यकालीन सहरका रूपमा विकसित रहेका प्रमाणहरू प्राप्ति हुन थालेको हो, अन्वेषण टोलीमा खटिएका पुरातत्त्व विभागका अधिकृत हरिप्रसाद भुसालले भने, यस क्षेत्रमा त्यस कालका वास्तु संरचना, मानवीय गतिविधि प्राप्तिले यस क्षेत्र मध्यकालीन सहर रहेको तथ्य खुलेको हो । उत्खनन गरिएको हरिहरपुर भन्ने ठाउँ सिम्रौनगढको राजधानीको केन्द्र रहेनरहेको भन्न नमिल्ने भए पनि सहर रहेको पर्याप्त आधार रहेको उनले दाबी गरे । पर्यटन विभागको बजेटले सिम्रौनगढ नगरपालिका४ हरिहरपुर गाउँको सन्दुकियामाईमा आधुनिक सभाहलसहित पर्खाल बनाउने क्रममा प्राप्त सूचनाका आधारमा आपत्कालीन उत्खनन गर्दा मध्यकालीन प्रमाण प्राप्ति भएको भुसालले बताए । गत मंसिर ४ देखि २५ गतेसम्म यहाँ उत्खनन गरिएको थियो । त्यसक्रममा यी प्रमाणहरू प्राप्तिपछि पुरातत्त्व विभागले यस स्थलको सुरक्षा गर्न जागरणमूलक अभिमुखी कार्यक्रमसमेत गरेको थियो । अब चाँडै बजेट व्यवस्थापन गरी सिम्रौनगढको विभिन्न स्थानमा विस्तृत अन्वेषण गरिनेछ, अधिकृत भुसालले थपे, यो आपत्कालीन अन्वेषण थियो । अन्वेषणका लागि सिम्रौनगढको ८ स्थानमा संरक्षित क्षेत्र तोकेका छौं । टोलीमा पुरातत्त्व विभागका प्रमुख पुरातत्त्व अधिकृत भाष्कर ज्ञवाली, अधिकृत हरिप्रसाद भुसाल, पुरातत्त्वविद् देवेन्द्रनाथ तिवारी, छविकार (फोटोग्राफर) नर्मदा श्रेष्ठलगायतका थिए । बेलायतको दुरहाम विश्वविद्यालयले पनि यस क्षेत्रलाई अन्वेषण, उत्खनन र अनुसन्धानका लागि यसअघि नै इन्डिकेट गरिसकेको विभागका अधिकृत भुसालले बताए । उनका अनुसार प्राचीन स्मारक संरक्षण ऐन, २०१३ को दफा १२ को उपदफा क, ख र ग मा उल्लिखित विवरणसहितको फलामे बोर्ड लगाई संरक्षित गरिएको छ । उक्त दफामा त्यस स्थलको सुरक्षा, संरक्षण, दण्ड सजायबारे कानुनी व्यवस्था उल्लेख छ । कसैले खनजोत गरेको पाइएमा कारबाही हुनेछ, उनले भने । कंकाली मन्दिर, डढेको चामलजस्तो पाइने अमरपुरस्थित माटोको डिल (सुरक्षा पर्खाल), महन्थ पोखरी, कमलेश्वरनाथ महादेवस्थल, सन्दसकियामाई स्थल, रानीवास मन्दिर, ननसगरा ढाट र कोतवालीलाई संरक्षित क्षेत्रका रूपमा राखिएको हो । सिम्रौनगढ४ हरिहरपुरको सन्दुसकियामाईमा उत्खनन गर्दा वास्तु संरचना (मठमन्दिर र घरमा छाडिएको) र विभिन्न चरणको मानवीय गतिविधि भएको जानकारी पाइएको छ । विभिन्न आकारका इँटा, माटाका भाँडाकुँडा, माटाका खेलौना, फलामका किल्लाहरू, धातुका औंठीहरू (रिङ), शृंगार बनाउने औजार, कलात्मक विभिन्न स्तम्भ तथा अन्य डेकोरेसन का सामग्रीहरू प्राप्त भएको बताइएको छ ।"
चित्रकला प्रदर्शनी हुँदै,ललितपुर (कास) आर्ट सोमले ललितपुरमा चित्रकला प्रदर्शनी गर्ने भएको छ । चित्रकलासम्बन्धी सीप सिकाउँदै आएको एकेडेमी आर्ट सोमले ललिततपुरको पुल्चोकमा आगामी शनिबारदेखि चित्रकला प्रदर्शनी गर्ने भएको हो । तीन दिनसम्म चल्ने उक्त प्रदर्शनीमा आर्ट सोमले आफ्नो एकेडेमीमा अध्ययनरत विद्यार्थीको चित्रकला प्रदर्शनीमा राख्ने एकेडेमीका संस्थापक सुजनवीर बज्राचार्यले बताए । विद्यार्थीमा चित्रकलामार्फत सिर्जनशीलताको विकास गर्न भन्दै एकेडेमीको सुरुवात गरेको बज्राचार्यले बताए । एकेडेमीले भौतिक र अनलाइनमार्फत विद्यार्थीलाई चित्रकला सिकाउँदै आएको छ । प्रदर्शनीमा एकेडेमीमा अध्ययनरत २१ जना विद्यार्थीको चित्रकला प्रदर्शनीमा राखिने बज्राचार्यले बताए । बिहान ११ बजेदेखि साँझ ५ बजेसम्म चल्ने प्रदर्शनीलाई निःशुल्क अवलोकन गर्न सकिने बताइएको छ ।
बर्सेनि साढे ३ अर्बको छुर्पी निर्यात,"(काठमाडौं)छुर्पीको निर्यात उत्साहजनक रूपमा बढेको छ । चालु आर्थिक वर्षको ४ महिनामा ६ लाख २१ हजार ७ सय ४७ किलो निर्यात भएको हो । उक्त निर्यातबाट १ अर्ब १५ करोड रुपैयाँ भित्रिएको भन्सार विभागको तथ्यांक छ । अमेरिका, क्यानडा, ब्राजिल, चीन, ग्रिस, जापान, दक्षिण कोरिया, मलेसिया, सिंगापुर, युके, युक्रेनलगायत मुलुकमा छुर्पी निर्यात हुने विभागले जनाएको छ । त्यसमध्ये औसतमा करिब ९० प्रतिशत नै अमेरिका निर्यात हुने गरेको विभागको भनाइ छ । ४ महिनामा अमेरिकामा मात्रै १ अर्ब २ करोड २३ लाख ७१ हजार रुपैयाँको ५ लाख ५२ हजार ४८ किलो छुर्पी निर्यात भएको छ । दोस्रो निर्यात गन्तव्य क्यानडा हो । ४ महिनामा क्यानडामा ७ करोड ७२ लाख ९७ हजार रुपैयाँको ३२ हजार ४ सय ५ किलो छुर्पी निर्यात भएको विभागले बताएको छ । पूर्वतिर उत्पादन भएको छुर्पी धेरै भारत जान्छ । भारतीय व्यवसायीले त्यही छुर्पी निर्यातसमेत गर्छन् । तर नेपाली ब्रान्डमा पठाउन नसकिएको नेपाल डेरी उद्योग संघका अध्यक्ष राजकुमार दाहालले जनाए । पूर्वका ससाना डेरी उद्योगबाट उत्पादित छुर्पी भारत जान्छ । खुला सीमाका कारण रेकर्ड पनि हुँदैन, उनले भने, नेपालबाट धेरै निर्यात गर्न सक्छौं । तर नेपाली ब्रान्डमा पठाउन सकेनौं । पूर्वाधार बनाउन सकेनौं ।अन्तर्राष्ट्रिय बजारमा माग बढ्न थालेपछि छुर्पी उत्पादन गर्ने डेरी उद्योग पनि बढेका छन् । तर व्यवस्थित उत्पादन छैन । धेरैजसोले पराम्परागत रूपमै उत्पादन गर्छन् । केहीले भने निर्यातकर्ताको मागअनुसार उत्पादन गरिरहेका छन् । त्यसपछि निर्यातकर्ताले मोडिफाई गरेर निर्यात गर्दै आएका छन् । विगतदेखिको ट्रेन्ड हेर्दा पाँचथर, इलामतिर घरघरमै छुर्पी उत्पादन हुन्छ । तर सबै जनाले निर्यात गर्दैनन् । निर्यातकर्ताले संकलन गरेर निर्यात गर्छन्, अध्यक्ष दाहालले भने, छुर्पी मात्रै उत्पादन गर्न ठूलो उद्योग आइसकेको छैन । तर यसको सम्भावना छ । व्यवसायीका अनुसार विदेशमा कुकुरको प्रमुख खान्की नै छुर्पी हो । हरेक वर्ष माग बढ्दो छ, तर गुणस्तरीय उत्पादन र आपूर्तिको समस्या छ, दाहालले भने, केही कम्पनीले संकलनसँगै उत्पादन पनि गर्न थालेका छन । तर पर्याप्त छैन । विभागको पछिल्लो ५ वर्षको तथ्यांकअनुसार निर्यात बजार उत्साहजनक छ । २०७६७७ मा १ अर्ब २२ करोड ८३ लाख रुपैयाँको ७ लाख १७ हजार २ सय ६४ किलो छुर्पी निर्यात भएको छ । यसमध्ये अमेरिकामा मात्रै १ अर्ब ५ करोड ९१ लाख रुपैयाँको ६ लाख २४ हजार ३ सय ५३ किलो निर्यात भएको छ । दोस्रोमा क्यानडामा ९ करोड २२ लाख रुपैयाँको ५४ हजार २ सय ८७ किलो निर्यात भएको छ । २०७७७८ मा १ अर्ब ९६ करोड ५० लाख ४६ हजार रुपैयाँको १२ लाख ६२ हजार ९ सय ९८ किलो छुर्पी निर्यात भएको उल्लेख छ । सबैभन्दा धेरै अमेरिकामै निर्यात भएको छ । अमेरिकामा १ अर्ब ७० करोड १३ लाख ५९ हजार रुपैयाँको १० लाख ३२ हजार १ सय ७ किलो निर्यात भएको छ । दोस्रोमा क्यानडामा १६ करोड १३ लाख ९१ हजार रुपैयाँको ८४ हजार १ सय ३ किलो निर्यात भएको विभागको तथ्यांक छ । माता पाथीभारा डेरी उद्योग प्रालिका सञ्चालक गंगा खड्काले पनि अन्तर्राष्ट्रिय बजारमा माग बढिरहेको बताए । अमेरिका र भारतमा छुर्पी निर्यात गर्दे आएका उनले युरोपमा पनि तयारी गरिरहेको जनाए । छुर्पीको बजार राम्रो छ । मासिक ३० हजार किलो निर्यात हुन्छ, उनले भने, उत्पादन र संकलन क्षमता थप बढाउँदै छु । खड्काले १० हजार किलो आफ्नै डेरीमा छुर्पी उत्पादन गरे पनि १५ देखि २० हजार केजी अन्य डेरीबाट संकलन गर्छन् । १ किलो छुर्पी बनाउन २२ देखि २५ लिटर दूध चाहिन्छ । छुर्पी उत्पादनले किसानलाई समेत प्रोत्साहन भएको खड्काको भनाइ छ । विभागका अनुसार २०७८७९ मा २ अर्ब ९१ करोड १९ लाखको छुर्पी निर्यात भएको छ । यस अवधिमा १७ लाख ४४ हजार ४ सय ५१ किलो निर्यात भएको जनाएको छ । अमेरिकामा मात्रै २ अर्ब ४४ करोड ५० लाख ३७ हजार रुपैयाँको १३ लाख ५८ हजार ६ सय ५ किलो निर्यात भएको विभागको तथ्यांक छ । दोस्रोमा क्यानडामा ३१ करोड ३५ लाख ५२ हजार रुपैयाँको १ लाख ५० हजार १७ किलो निर्यात भएको छ । २०७९८० मा ३ अर्ब ४० करोड ९० लाख रुपैयाँको १७ लाख ८६ हजार १ सय १२ किलो निर्यात भएको छ । अमेरिकामा २ अर्ब ९६ करोड ७६ लाख रुपैयाँको १५ लाख २६ हजार ४ सय ४३ किलो निर्यात भएको छ । क्यानडामा २९ करोड ४२ लाख रुपैयाँको १ लाख ४४ हजार ५ सय ३२ किलो छुर्पी निर्यात भएको छ । २०८०८१ मा ३ अर्ब १८ करोड ४३ लाख रुपैयाँको १६ लाख ४६ हजार ८ सय ८७ किलो निर्यात भएको विभागको भनाइ छ । यस अवधिमा अमेरिकामा २ अर्ब ७६ करोड १३ लाख रुपैयाँको १४ लाख ३५ हजार ८ सय ५३ किलो र क्यानडामा २६ करोड ६३ लाख रुपैयाँको १ लाख २३ हजार ८ सय २२ किलो निर्यात भएको छ । गायत्री डेरी उद्योगका सञ्चालक निराजन कोइरालाले पनि मासिक २५ हजारदेखि ३० हजार किलो निर्यात गरेको बताए । बटर बिक्री नहुँदा छुर्पी उत्पादनमा समस्या हुन थालेको उनले जनाए । छुर्पीको बजार राम्रो छ । तर उत्पादनका क्रममा बटर पनि बन्छ । त्यो बिक्री हुँदैन । बटर बिक्री नहुँदा छुर्पी उत्पादनमा समस्या छ, उनले भने । बजार सुनिश्चित गर्न सरकारले छुर्पीको मापदण्ड जारी गर्नुपर्ने कोइरालाले बताए । अहिले उत्पादन बिक्रीवितरण भएको छ । तर व्यवस्थित छैन, यसको मापदण्ड नै छैन, उनले भने, अन्तर्राष्ट्रिय बजारमा बजार सुधार गर्न सरकारले तत्काल छुर्पीको गुणस्तरसम्बन्धी मापदण्ड जारी गर्नुपर्छ । पछिल्लो समय सुजल डेरीले पनि छुर्पी उत्पादन गर्ने तयारी थालेको छ । सुजलले युरोपबाट प्रविधि ल्याएर उत्पादन गर्ने गृहकार्य गरिराखेको जनाएको छ ।"
छुर्पी बनाउन मनरामलाई दिनहुँ १० हजार लिटर दूध दिँदै डीडीसी,"काठमाडौं (कास) दुग्ध विकास संस्थान (डीडीसी) ले मनराम हिमालयन हेन्डिक्राफ्ट प्रालिलाई दिनको १० हजार लिटर दूध बेच्ने सम्झौता गरेको छ । नयाँ बजार खोज्ने क्रममा डीडीसीले बुधबार मनराम हिमालयनसँग दुग्ध पदार्थ बिक्री गर्ने सम्झौता गरेको हो । सम्झौतापत्रमा डीडीसीका महाप्रबन्धक सूर्य पौडेल र हिमालयनका प्रमुख वित्त अधिकृत पुनम कार्कीले हस्ताक्षर गरे । सम्झौतापछि डीडीसीले दैनिक १० हजार लिटर दुग्ध पदार्थ बिक्री गर्नेछ । मनराम हिमालयनले छुर्पी बनाएर निर्यात गर्ने जनाएको छ । सम्झौतासँगै दिनको ७ लाख रुपैयाँको नयाँ बजार थपिएको डीडीसीका सूचना अधिकारी राजेन्द्र अधिकारीले बताए । डीडीसीले उपलब्ध गराउने एक हजार लिटर दुग्ध पदार्थबाट मनराम हिमालयन हेन्डिक्राफ्ट प्रालिले छुर्पी बनाउनेछ । डीडीसीले विराटनगर परियोजनाबाट दुग्ध पदार्थ उपलब्ध गराउनेछ, अधिकारीले भने, डीडीसीले कच्चा पदार्थ उपलब्ध गराएपछि मनराम हिमालयन हेन्डिक्राफ्ट प्रालिले आफ्नो मागअनुसार छुर्पी बनाएर निर्यात गर्नेछ । डीडीसी र हिमालयनबीच एक वर्षका लागि सम्झौता भएको छ । एक वर्षपछि सम्झौता पुनः नवीकरण गरिने डीडीसीले जनाएको छ । सुधारका आयोजनाअन्तर्गत डीडीसीले आफ्नो प्रोडक्ट चीन निर्यातको पहल गरिराखेको जनाएको छ । डीडीसीकै प्रोडक्ट मात्रै बेच्ने गरी चीनमा निर्यातका लागि पहल गरिराखेका छौं, भन्सारमा डकुमेन्टहरू पठाएका छौं, महाप्रबन्धक सूर्य पौडेलले भने, चीन निर्यात भए डीडीसीको प्रोडक्ट गोदाममा थन्किँदैन ।"
नारायणगढमुग्लिङ सडकमा बल्ल बने बाटो बराबरका पुल,"पुराना पुल केही जीर्ण भने छन् । रेलिङ बिग्रिएकाभाँच्चिएका छन् । यस विषयलाई डिभिजन सडक कार्यालयले सम्बोधन गर्नुपर्ने नागढुंगामुग्लिन सडक योजना पश्चिम खण्डका सूचना अधिकारी इन्जिनियर सचिन्द्र मिश्र बताउँछन् । बनेका नयाँ पुल र आडका पूरा पुल हुँदै सहज रूपमा गाडी ओहोरदोहोर भइरहेको डिभिजन सडक कार्यालयले जनाएको छ । केही ठाउँमा रेलिङ मर्मत र पुलहरूको उचाइ मिलाउनुपर्ने जस्तो देखिन्छ । संकेत चिह्न राखेका छौं । कुनै अलमल नभई नयाँ पुराना पुल प्रयोग गर्दै गाडी चल्ने व्यवस्था मिलाएका छौं, भरतपुरको डिभिजन सडक कार्यालयका प्रमुख नारायणप्रसाद लामिछानेले भने । नारायणगढमुग्लिन सडक संघीय राजधानी काठमाडौं र पर्यटकीय सहर पोखरालाई देशको पूर्वी र पश्चिम भेगसँग जोड्ने मुख्य मार्ग हो । राजधानीको जीवनरेखा (लाइफ लाइन) पनि भनिने यो सडक हुँदै दिनहुँ १० हजारभन्दा बढी सानाठूला गाडी ओहोरदोहोर गर्छन् ।"
बंगलादेशलाई बिजुली बेचेर ४० लाख आम्दानी,"(काठमाडौं)नेपालले बंगलादेशलाई बिजुली बेचेर ४० लाख ७१ हजार रुपैयाँ आम्दानी गरेको छ । गत कात्तिक ३० मा नेपालले बंगलादेशलाई बिजुली बिक्री गरेको थियो । उक्त दिन ४ लाख ७० हजार युनिट बिजुली बिक्री गरिएको नेपाल विद्युत् प्राधिकरणले जनाएको छ । यसबाट ३० हजार ८० डलर आम्दानी भएको प्राधिकरणका प्रवक्ता चन्दनकुमार घोषले जनाए । गत कात्तिक ३० को विदेशी विनिमय दरअनुसार भने ४० लाख ७१ हजार रुपैयाँ हो । तर नेपालले डलरमै भुक्तानी पाउने घोषको भनाइ छ । वर्षायामको ५ महिना अर्थात् हरेक वर्षको जुन १५नोभेम्बर १५ सम्म बिजुली बिक्री गर्ने गरी नेपाल, भारत र बंगलादेशबीच गत असोज १७ मा सम्झौता भएको थियो । सम्झौता भए पनि बंगलादेशलाई बिजुली बिक्री गर्ने आयोजनाबारे भारतले अनुमति दिनुपर्थ्यो । भारतले अनुमति दिएलगत्तै नोभेम्बर १५ मा नेपालले बिजुली निर्यात गरेको हो ।नेपालले त्रिशूली र चिलिमे जलविद्युत् आयोजनाबाट उत्पादित क्रमशः १८६० र २१४० गरी ४० मेगावाट विद्युत् बंगलादेश निर्यात गर्नेछ । भारतको केन्द्रीय विद्युत् प्राधिकरणले दुई आयोजनाहरूबाट उत्पादित ४० मेगावाट विद्युत् सन् २०२९ अक्टोबर २ सम्म बंगलादेश निर्यात स्वीकृति दिएको हो । यी दुवै भारतमा विद्युत् निर्यातका लागि स्वीकृति पाइसकेका आयोजना हुन् । नेपालले आगामी वर्ष सन् २०२५ को जुन १५ बाट बंगलादेशतर्फ पुनः बिजुली निर्यात सुरु गर्नेछ । नेपाल विद्युत् प्राधिकरणले पाँच वर्ष ४० मेगावाट विद्युत् अमेरिकी डलरमा बंगलादेशलाई बिक्री गरेको छ । नेपालबंगलादेशबीच विद्युत् व्यापार डलरमा हुनेछ । प्राधिकरणले बंगलादेश विद्युत् बिक्री गरी प्रतियुनिट ६४० अमेरिकी सेन्ट पाउनेछ । नेपालले विद्युत् बिक्रीबाट पहिलोपल्ट डलरमा आम्दानी गर्न लागेको हो । भारतसँगको विद्युत् व्यापार भारुमा हुँदै आएको छ । बंगलादेश निर्यात हुने विद्युत्को मूल्य प्राधिकरणले भारतको मुजफ्फरपुर बिन्दुमा पाउनेछ । ढल्केबरबाट मुजफ्फरपुरसम्मको प्रसारण लाइनको प्राविधिक चुहावट प्राधिकरणले नै बेहोर्नेछ ।नेपाल र भारतबीचको पहिलो अन्तरदेशीय ढल्केबरमुजफ्फरपुर ४०० केभी प्रसारण लाइन हुँदै भारतको मुजफ्फरपुर सबस्टेसनमा विद्युत् पुग्नेछ । त्यसपछि मुजफ्फरपुर सबस्टेसनबाट भारतको प्रसारण लाइनमार्फत भारतबंगलादेशबीचको बेहरामपुर (भारत)भेडामारा (बंगलादेश) ४०० केभी प्रसारण लाइनमार्फत बंगलादेश विद्युत् पुग्ने प्राधिकरणले जनाएको छ ।मुजफ्फरपुर बिन्दुपछिको प्रसारण लाइन शुल्क, चुहावट र भारतले लिने ट्रेडिङ मार्जिनलगायतका सम्पूर्ण कर तथा शुल्कहरू बंगलादेशले नै बेहोर्नेछ । नेपालबाट ४० मेगावाट विद्युत् भारतीय प्रसारण ग्रिड प्रयोग गरी बंगलादेश लैजानका लागि नेपाल विद्युत् प्राधिकरण, भारतको एनटीपीसी विद्युत् व्यापार निगम (एनभीभीएन), बंगलादेश पावर डेभलपमेन्ट बोर्ड (बीपीडीबी) बीच गत असोज १७ मा त्रिपक्षीय विद्युत् बिक्री सम्झौता भएको थियो ।त्रिपक्षीय विद्युत् बिक्री सम्झौतापछि प्राधिकरणले गत असोज २३ मा बंगलादेश विद्युत् निर्यात स्वीकृतिका लागि आयोजनाहरूको सूची भारतको केन्द्रीय विद्युत् प्राधिकरणमा पठाएको थियो । भारतको केन्द्रीय विद्युत् प्राधिकरणले स्वीकृति दिएपछि विद्युत् निर्यात सुरु गरिएको हो ।कानुनमा भएको व्यवस्थाबमोजिम बीपीडीबी २०८० पुस १६ मा नेपालबाट उत्पादित ४० मेगावाट विद्युत् बंगलादेश, भारत र नेपालका निकायहरूबीचको त्रिपक्षीय सम्झौताअनुसार हुने गरी पाँच वर्षसम्म खरिदका लागि बोलपत्र (टेन्डर) आह्वान गरिएको थियो । प्राधिकरणले विद्युत् बिक्रीका लागि तोकिएको ढाँचामा बिक्री गरिने विद्युत्को दरसहितको बोलपत्रसम्बन्धी कागजात पेस गरेको थियो । प्राधिकरणले पेस गरेको बोलपत्र स्वीकृत भएपछि त्रिपक्षीय विद्युत् बिक्री सम्झौताको प्रक्रिया अगाडि बढेको थियो ।"
माघ पहिलो साताभित्र माथिल्लो तामाकोशी पूर्ण सञ्चालनमा,"(लामाबगर, दोलखा) गत असोज १२ को पहिराले क्षति गरेको स्वदेशी लगानीको देशकै ठूलो ४५६ मेगावाटको माथिल्लो तामाकोशी जलविद्युत् केन्द्रको मर्मत तीव्र पारिएको छ । पुस १० को समयसीमा राखेर विद्युत् केन्द्रबाट उत्पादन थाल्ने गरी तयारी थालिएको छ । तर केन्द्रको मर्मत गरेर पूर्ण सञ्चालनमा ल्याउन कम्तीमा थप १ महिनाभन्दा बढी समय अर्थात् माघ पहिलो सातासम्म लाग्ने देखिएको तामाकोशी जलविद्युत् केन्द्रका प्रमुख कार्यकारी अधिकृत मोहन गौतमले बताए । विद्युत् केन्द्रका दुई वटा बालुवा थिग्य्राउने (डिस्यान्डर) पोखरीको मर्मत अन्तिम चरणमा छ, जसमध्ये बायाँतर्फको डिस्यान्डर मर्मत सकिएलगत्तै बाँधस्थलबाट सिधै पानी पठाएर विद्युत् उत्पादनको तयारी भइरहेको छ । बायाँतर्फको डिस्यान्डर मर्मत सकिन लागेकाले पुसको १० मा तामाकोशीको पानी सिधै पठाएर विद्युत् उत्पादन गरिने विद्युत केन्द्रका प्रबन्धक पूर्णगोपाल रञ्जितले कान्तिपुरलाई बताए । पहिरोले विद्युत् केन्द्रलाई पूर्ण रूपमा क्षति गरेको थियो । डिस्यान्डर र प्रसारण लाइनको ४६ नम्बर टावरमा क्षति गरेको थियो । यसमध्ये टावर निर्माण सकिएको छ भने क्षति गरेको बायाँतर्फको डिस्यान्डर मर्मत सकिएपछि पानी भरिने रञ्जितको भनाइ छ । पहिराले क्षति गरेको हेडवर्क्स कन्ट्रोल सेन्टर भने विद्युत् उत्पादन भएपछि मात्रै निर्माण गरिने उनले जनाए । तत्कालका लागि जलाशय भरेर ४ मध्ये २ वटा गेट खोलेर नदीको बहाव बराबरको पानी विद्युत् गृहमा पठाएर बिजुली उत्पादन गरिने रञ्जितले बताए । पुस ८९ बाट बाँधस्थलमा पानी भर्न थाल्छौं । दुईमध्ये बायाँतर्फको डिस्यान्डर मर्मत आजभोलि नै सकिन्छ र सञ्चालनमा आउँछ, रञ्जितले भने, विगतमा जस्तो पूर्ण रूपमा बाँधस्थलबाट पानी पठाइँदैन, खोलामा जति छ, उति नै पानी पठाएर विद्युत् उत्पादन गर्छौं । पुसमा तामाकोशीबाट १ सय २५ देखि ३० मेगावाटसम्म बिजुली उत्पादन हुने अनुमान छ । त्यसपछि खोलाको पानी घट्दै जाने भएकाले उत्पादन पनि घट्ने उनको भनाइ छ । बालुवा थिग्य्राउने पोखरी पूर्ण रूपमा मर्मत गर्न अझै एक महिना लाग्छ, गौतमले भने, पहिरोले क्षतिग्रस्त बनाएको विद्युत् सञ्चालन गृह निर्माण गर्न त्योभन्दा पनि बढी समय लाग्छ, डिस्यान्डर मर्मत गरेर विद्युत् उत्पादन पूर्ण क्षमतामा गर्छौं । आउँदो साताबाट राष्ट्रिय प्रसारण लाइनमा १ सय ३० मेगावाटसम्म पठाउने सकिने उनले बताए । तामाकोशीको उत्पादन बन्द हुँदा देशभर विद्युत् मागमा असर परेको छ, गौतमले भने, हामी दिनरात नभनी काममा छौं, पिक आवरको माग धान्ने विद्युत् उत्पादन गर्ने तयारी तीव्र छ । माघ पहिलो साताबाट तामाकोशीले पूर्ण क्षमतामा पिक आवरमा ४ सय ५६ मेगावाट विद्युत् उत्पादन गर्ने उनको भनाइ छ । पहिरोले माथिल्लो तामाकोसी विद्युत केन्द्रको बाँधस्थल तल दायाँतर्फ रहेको नियन्त्रण कक्ष, डिस्यान्डर र बाँधबाट डिस्यान्डरसम्म पानी पुर्याउने नहर (कल्भर्ट) मा क्षति पुर्याएको थियो । क्षति भएका सबै संरचनाको मर्मत भइरहेको र नयाँ निर्माण गर्नुपर्ने संरचनाका लागि बोलपत्र आह्वान गर्ने तयारी पनि रहेको गौतमले जनाए । तामाकोशी जलविद्युत् केन्द्रको डिजाइन डिस्चार्ज (पानीको बहाव) ६६ क्युसेक हो । गएको असोजको अविरल वर्षामा तामाकोशी नदीको बहाव बाँधस्थलमा ४६१ क्युसेक पुगेको थियो । तामाकोसीले प्राधिकरणसँग गरेको विद्युत् खरिद सम्झौता (पीपीए) अनुसार पानीको बहाव २५० क्युसेक हुनासाथ विद्युत् गृह बन्द गर्नुपर्छ । सोहीअनुसार असोज ११ देखि जलविद्युत् केन्द्रको उत्पादन बन्द छ । प्रतिदिन ४ करोड रुपैयाँ बराबरको विद्युत् उत्पादन गर्ने क्षमता तामाकोसीको छ । तामाकोशी बन्न समय लाग्ने भएपछि नेपाल विद्युत् प्राधिकरणलाई हिउँदको लोड व्यवस्थापन गर्न चुनौती थपिएको छ ।"
"नयाँ वर्षमा मध्यपुर थिमि, सौराहा र पोखरामा महोत्सव","(काठमाडौं) अंग्रेजी नयाँ वर्ष २०२५ को साइत पारेर कतै घुम्न जाने सोचमा हुनुहुन्छ ? कुनै योजना बनाउनुभएको छैन भने सौराहा, पोखरा वा भक्तपुर घुम्न तयार हुनुहोस् । आन्तरिक पर्यटक वृद्धि गर्नेलगायत उद्देश्य राखेर अंग्रेजी नयाँ वर्षवरिपरि भक्तपुरको थिमिमा मध्यपुर महोत्सव, पोखराको लेकसाइडमा सडक महोत्सव र चितवनको सौराहामा हात्ती पर्यटन महोत्सव हुँदै छन् । मध्यपुर थिमिमा पुस १२ देखि तीन दिन ऐतिहासिक जात्रा, नाच, पुराना मुद्रा र सिक्का प्रदर्शनी गरिँदै छ । पर्यटनलाई स्थानीय विकासको साझेदार बनाउनुपर्दछ । स्थानीय सम्पदालाई रोजगारी एवं आयसँग जोडेर अर्थतन्त्रलाई थप गतिशील बनाउन सकिन्छ भन्ने अवधारणामा मध्यपुर महोत्सव२०८१ आयोजना हुँदै छ, नगर प्रमुख सुरेन्द्र श्रेष्ठले भने । विभिन्न समयमा आयोजित वः महोत्सव, धिमेबाजा प्रतियोगिता, बाँसुरी बाजा प्रतियोगिता, भजन गायन प्रतियोगितालगायत कार्यक्रमले नगरलाई आन्तरिक एवं बाह्य पर्यटकका आँखासम्म पुर्याएको श्रेष्ठको भनाइ छ । यिनै परिदृश्य र अवधारणामा मध्यपुर महोत्सव आयोजना गर्दै छौं, उनले भने । चितवनमा पुस ११ देखि १५ सम्म १८औं हात्ती तथा पर्यटन महोत्सव हुने भएको छ । रत्ननगरस्थित बाघमारा मध्यवर्ती सामुदायिक वनको चौरमा महोत्सव हुने आयोजक क्षेत्रीय होटल संघ नेपाल, चितवन, युनाइटेड हात्ती सञ्चालन सहकारी संस्था र रेस्टुरेन्ट एन्ड बार एसोसिएसन नेपालले जनाएका छन् । महोत्सवका विभिन्न गतिविधिमा निजी स्तरमा सञ्चालित र सरकारी स्वामित्वमा रहेका गरी ८० वटा हात्ती सहभागी हुनेछन् । २०५५ सालबाट सुरु भएको हात्ती महोत्सव कोराना महामारीको प्रकोपका कारण तीन वर्ष रोकिएको थियो । विश्वसम्पदामा सूचीमा सूचीकृत नेपालकै पहिलो राष्ट्रिय निकुञ्ज चितवन राष्ट्रिय निकुञ्जको काखमा रहेको सौराहामा महोत्सव हुने आयोजकको दाबी छ । दुई दशकदेखि आयोजना गर्दै आएको महोत्सवले सौराहासहित चितवनमा पर्यटक आगमन बढाउन सफल भएको आयोजकको भनाइ छ । महोत्सवका कारण हरेक वर्ष २५ देखि ३० प्रतिशत पर्यटकको आगमनमा वृद्धि हुने गरेको पनि बताइएको छ । पोखराको लेकसाइड क्षेत्रमा अंग्रेजी नयाँ वर्षको स्वागतमा पुस १३ देखि ५ दिन सडक महोत्सव हुँदै छ । सडकमै खाऊँ, सडकमै नाचौं सडकमै रमाऊँ नारासहित महोत्सव हुँदै छ । महोत्सवमा विभिन्न जातजातिका सांस्कृतिक कार्यक्रम, मौलिक वेशभूषा प्रदर्शन, झाँकी, राष्ट्रिय तथा अन्तर्राष्ट्रिय खानाको प्रदर्शन, लाइभ कन्सर्ट, डुंगा दौड, वेटर रेस, टग अफ वार, मःम, ससेज खाने प्रतियोगिता, स्थानीय उत्पादन, हस्तकला र चित्रमूर्तिकलाको आनन्द लिन पाइने रेस्टुरेन्ट एन्ड बार एसोसिएसनका महासचिव वीरेन्द्र शेरचनले जनाए । फेवातालमा हुने डुंगा दौडमा भाग लिन यस वर्ष पनि चीनबाट जहाज चार्टर गरेर विदेशी आउने उनले बताए ।"
त्रिवेणी गाउँपालिकामा वडाबाटै योजना सम्झौता,सल्यान (कास) जिल्लाको त्रिवेणी गाउँपालिकाले चालु आर्थिक वर्षदेखि वडाबाटै योजना सम्झौता सुरु गरेको छ । सर्वसाधारणको सहजताका लागि तथा पालिकामा धाउनुपर्ने बाध्यताको अन्त्य गर्न गाउँपालिकाले वडाबाटै योजना सम्झौता सुरु गरेको हो । पालिकाले ६ वडामध्ये ४ र ५ मा सम्झौताको काम सकिसकेको छ भने अन्यमा सम्झौता प्रक्रियालाई अगाडि बढाएको छ । वडाबाटै योजना सम्झौता हुन थालेपछि पालिकाका सर्वसाधारण तथा सेवाग्राहीलाई राहत मिलेको बताइएको छ । सेवाग्राहीले विगतमा विभिन्न किसिमका समस्या भोग्दै आएको र सानोतिनो योजनाका लागि पालिका आउनुपर्ने बाध्यताको अन्त्य गर्न वडाबाटै योजना सम्झौताको काम गरिएको त्रिवेणी गाउँपालिकाका अध्यक्ष खिमबहादुर रावतले जनाए । वडाबाट उपभोक्ता समितिमार्फत हुने सबै खालका योजना सम्झौता भइरहेको उनको भनाइ छ । योजना सम्झौता गर्न टाढाबाट आउनुपर्ने र कहिले कर्मचारी फिल्डमा गएका बेला सर्वसाधारण त्यत्तिकै घर फर्कनुपर्ने समस्या अब हटेको गाउँपालिकाका प्रमुख प्रशासकीय अधिकृत खुमबहादुर केसिले बताए । वडाबाट योजना सम्झौता मात्र नभई बैंक खाता खोल्ने काम पनि भइरहेको उनले बताए । पालिकाले वडाबाटै योजना सम्झौताको काम अगाडि बढाएपछि स्थानीय उपभोक्तालाई धेरै सहज भएको र दौडधुपसमेत गर्न नपरेको त्रिवेणी गाउँपालिका४ का वडाध्यक्ष छविराज शर्माले पनि दाबी गरे ।
नौबिसेमुग्लिन सडक पुस ७ देखि १३ सम्म आंशिक बन्द,"(गोरखा) पृथ्वी राजमार्गअन्तर्गत नौबिसेमुग्लिन खण्ड पुस ७ देखि १३ सम्म आंशिक बन्द हुने भएको छ । नौबिसेमुग्लिन खण्डको पोखरेभीर र विशालटारमा चट्टान काटी मोड सुधार गर्ने कामका लागि आंशिक रूपमा सडक बन्द गर्न लागिएको नागढुंगामुग्लिङ सडक योजना पश्चिम खण्डका सहायक आवासीय इन्जिनियर अशोक देवकोटाले जनाए । बिहान ११ देखि दिउँसो २ बजेसम्म सवारीसाधन आंशिक रूपमा रोकी निर्माण कार्य गरिने नागढुंगामुग्लिङ सडक योजना (पूर्वी र पश्चिम खण्ड) तथा जिल्ला ट्राफिक प्रहरी कार्यालय धादिङले संयुक्त रूपमा जारी गरेको सूचनामा उल्लेख छ । पहाडको माटो काट्नुपर्ने भएकाले कार्यालयको आग्रह र समन्वयमा राजमार्ग आंशिक बन्द हुन लागेको हो, देवकोटाले भने । उक्त अवधिमा एम्बुलेन्स र सुरक्षा निकायका बाहेक सवारी सञ्चालनमा रोक लगाइएको जिल्ला प्रशासन कार्यालय धादिङले जनाएको छ । पोखरेभीरको मोड सुधारका लागि उक्त अवधिमा नौबिसेबाट गजुरी छिर्ने भारी सवारीलाई गल्छीबैरेनी र हलुका सवारीलाई जरेखेतमा रोकिनेछ । मलेखुतर्फबाट नौबिसे छिर्ने भारी सवारीलाई चालिसे र हलुका सवारीलाई घाटबेंसीमा रोकिनेछ । विशालटारको मोड सुधारका लागि मुग्लिनतर्फबाट मलेखु छिर्ने भारी सवारीलाई मझिमटार र हलुका सवारीलाई चरौंदी बजारमा रोकिनेछ । मलेखुतर्फबाट मुग्लिन छिर्ने भारी सवारीलाई बेनीघाट र हलुका सवारीलाई विशालटारमा रोकिनेछ । आंशिक रूपमा रोकिने सवारी दिउँसो २ बजेपछि मात्र छाड्ने सूचनामा उल्लेख छ । सवारी चलाउँदा लेन अनुशासन कायम राख्न र सवारी लामबद्ध भएको अवस्थामा जथाभावी ओभरटेक नगर्न पनि जिल्ला ट्राफिक प्रहरी कार्यालय धादिङले अनुरोध गरेको छ ।"
अर्थ संक्षेप,"सिद्धार्थ बैंकको ॅप्लाटिनम क्रेडिट कार्ड काठमाडौं (कास) सिद्धार्थ बैंकले प्लाटिनम क्रेडिट कार्ड सञ्चालनमा ल्याएको छ । आफ्ना ग्राहकलाई उत्कृष्ट सेवा प्रदान गर्ने अभिप्रायले भिसा प्लाटिनम क्रेडिट कार्ड सञ्चालनमा ल्याइएको बैंकले जनाएको छ । बिहीबार त्रिवि अन्तर्राष्ट्रिय क्रिकेट मैदानमा जारी नेपाल प्रिमियर लिग (एनपीएल) को खेल समाप्तिपछि सोही मञ्चबाट बैंकका प्रमुख कार्यकारी अधिकृत सुन्दरप्रसाद कँडेलले कार्ड सार्वजनिक गरे । कार्ड प्रयोग गर्ने ग्राहकले वार्षिक दुई पटकसम्म एयरपोर्ट लाउन्जमा निःशुल्क प्रवेश प्राप्त गर्न सक्नेछन् । साथै उक्त कार्डको प्रयोग गरी ४५० भन्दा बढी यूएनओ मर्चेन्टमा ४० प्रतिशतसम्म छुट पाउन सक्ने बैंकले बताएको । उक्त कार्डका लागि सुरुवाती ३ महिनाभित्र आवेदन दिने ग्राहकलाई निःशुल्क अन्तर्राष्ट्रिय ट्राभल कार्ड उपलब्ध हुनेछ । सो कार्ड नेपाल, भुटान र भारतमा प्रयोग गर्न सकिने बैंकले जनाएको छ । सात जिल्लाका मेकानिक्सलाई सीएफ मोटोको तालिम काठमाडौं (कास) सीएफ मोटो नेपालले सात जिल्लाका मेकानिक्सलाई काठमाडौंमा तालिम दिएको छ । चीनस्थित सीएफ मोटो हेडक्वार्टरको ट्रेनिङ विभागका टिमले नेपालमा तालिम प्रदान गरेको कम्पनीले जानकारी दिएको छ । मंसिर २९ देखि पुस २ सम्म सञ्चालित तालिममा काठमाडौं, भक्तपुर, ललितपुर, काभ्रे, हेटौंडा, बुटवल र पोखराका टेक्निसियन सहभागी रहेको कम्पनीले बताएको छ । कम्पनीको सीएफ मोटो नेपालका लागि आधिकारिक वितरक ऋषि ट्रेड सेन्टरले तालिम दिएको थियो । नेपालमा सीएफ मोटोको पहिलेदेखि उत्पादन गर्दै आएको र ग्राहकबाट कम्पनीको स्पेयर पार्ट्स उपलब्ध नभएको गुनासो आएपछि यसको समाधान दिन उक्त तालिम आयोजना गरिएको कम्पनीका महाप्रबन्धक उज्ज्वल जोशीले जनाए । आर्थिक कूटनीतिलाई प्राथमिकतामा राख्न राजदूतलाई चेम्बरको आग्रहकाठमाडौं (कास) नेपाल चेम्बर अफ कमर्सले आर्थिक कूटनीतिलाई उच्च प्राथमिकतामा राखेर काम गर्न नवनियुक्त राजदूतहरूलाई सुझाव दिएको छ । काठमाडौंको जमलस्थित चेम्बर भवनमा आयोजित स्वागत तथा परिचयात्मक कार्यक्रममा विभिन्न मुलुकका राजदूतलाई नेपालमा लगानी भित्र्याउन तथा निर्यात सहजीकरणमार्फत आर्थिक कूटनीतिलाई पहिलो प्राथमिकतामा राख्न आग्रह गरेको हो । नेपालको दिगो आर्थिक विकास र समुन्नतिका लागि आर्थिक कूटनीति महत्त्वपूर्ण भएको चेम्बर अध्यक्ष कमलेशकुमार अग्रवालले बताए । नेपालमा लगानीको वातावरण राम्रो रहेको सन्देश विश्व समुदायलाई दिन अध्यक्ष अग्रवालले राजदूतसमक्ष आग्रह गरे । सम्बन्धित देशसँग बीटूबी मिटिङ तथा लगानी र व्यापार सहजीकरणका लागि द्विपक्षीय सम्झौताका लागि पहल गरिदिन उनले अनुरोधसमेत गरे । कार्यक्रममा विभिन्न देशका राजदूतहरूले आफूले प्रतिनिधित्व गर्ने देशका निजी क्षेत्रसँग सहकार्य गर्ने प्रतिबद्धता जनाए । कार्यक्रममा बेल्जियमका लागि नवनियुक्त राजदूत सेवा लम्साल, अस्ट्रेलियाका लागि चित्रलेखा यादव, डेनमार्कका लागि सुम्निमा तुलाधर, रुसका लागि जंगबहादुर चौहान तथा दक्षिण अफ्रिकाका लागि कपिलमान श्रेष्ठ, पोर्चुगलका लागि राजदूत प्रकाशमणि पौडेल, श्रीलंकाका लागि पूर्णबहादुर नेपाली, मलेसियाका लागि नेत्रप्रसाद तिम्सिना र स्पेनका लागि राजदूत सनिल नेपालको उपस्थिति थियो ।इन्फर्मेटिक्स कलेजका १३० विद्यार्थी दीक्षितकाठमाडौं (कास) इन्फर्मेटिक्स कलेज पोखराले दीक्षान्त समारोह २०२४ आयोजना गरेको छ । समारोहमा कलेजबाट स्नातक तहका १३० जना विद्यार्थी दीक्षित भएको कलेजले जनाएको छ । स्नातक तहका बिजनेस एडमिनिस्ट्रेसन विषयमा १३ र कम्प्युटिङ विषयमा ११७ जना विद्यार्थी दीक्षित भएका हुन् । कलेजले वार्षिक दीक्षान्त समारोहमा उत्कृष्ट विद्यार्थीलाई इनोभेट नेपाल ग्रुप पोस्टग्र्याजुएट छात्रवृत्ति समेत दिएको छ । यस वर्ष कलेजले उत्कृष्ट विद्यार्थी आयुषकाजी श्रेष्ठलाई प्रदान गरेको छ । विद्यार्थी श्रेष्ठले इस्लिङ्टन कलेजमा इन्फर्मेसन टेक्नोलोजी र एप्लाइड सेक्युरिटी विषयमा स्नातकोत्तर गर्ने कलेजले बताएको छ ।एनसेलको अनलिमिटेड सापटी सुविधाकाठमाडौं (कास) एनसेलले आफ्ना ग्राहकको सुविधाका लागि अनलिमिटेड सापटी सेवा ल्याएको जनाएको छ । यो सेवासँगै सुरु भएसँगै ग्राहकले अब ब्यालेन्स नभएको बेला एक दिनका लागि अनलिमिटेड सापटी लिन सक्नेछन् । यसका लागि एनसेल प्रिपेड ग्राहकले ५ रुपैयाँभन्दा कम रकम भएको समयमा २४ घण्टाका लागि सो सेवा निरन्तर गर्न सकिने कम्पनीले जनाएको छ । यसको शुल्क भने ५० रुपैयाँ रहनेछ । सापटी लिएको सेवा भने ग्राहकले रिचार्ज गर्दा काटिने कम्पनीको भनाइ छ ।"
गाउँपालिका अध्यक्षले मेसिन फुटाइदिएपछि राहदानी सेवा ठप्प,"(गुल्मी)कालीगण्डकी गाउँपालिका अध्यक्ष वेदबहादुर थापाले राहदानी शाखाको स्क्यानर फुटाइदिएपछि जिल्ला प्रशासन कार्यालयमा राहदानी वितरण कार्य ठप्प भएको छ । टोकन प्रणालीका कारण आफ्नो पालिकाबाट आउने सेवाग्राहीको पासपोर्ट बनाउने पालो नआएको भन्दै थापाले प्रशासनको स्क्यानर फुटाइदिएपछि राहदानी सेवा ठप्प भएको हो । बिहीबार विपद् व्यवस्थापनसम्बन्धी बैठकका लागि प्रशासन कार्यालयमा पुगेका थापाले आफ्नो पालिकाबाट पासपोर्ट बनाउन आएका सेवाग्राहीका बारेमा बुझ्न राहदानी शाखामा पुगेको र विवाद भएपछि स्क्यानर फुटाएको सहायक प्रमुख जिल्ला अधिकारी हरिप्रसाद गैरेले बताए । आज सेवाग्राहीको चाप धेरै भएकाले भोलिसम्मकै लागि टोकन वितरण भएको थियो, अध्यक्षज्यूले केही सेवाग्राहीको पालो समयमै नआएको विषयमा विवाद हुँदा स्क्यानर फुटाउनुभएछ, गैरेले भने । स्क्यानर फुटेपछि गुल्मीमा राहदानी बनाउने काम रोकिएको छ । फुटेको मेसिन यहाँ अन्यत्र किन्न पनि नपाइने रहेछ, अब विभागबाट अर्को मेसिन नआएसम्म राहदानी बनाउने काम रोकिएको छ, सहायक प्रमुख जिल्ला अधिकारी गैरेले भने, भोलि विभाग खुलेपछि सकेसम्म चाँडो ल्याउने व्यवस्था गर्दै छौं ।स्क्यानर फुटाएपछि अध्यक्ष थापालाई प्रहरीले नियन्त्रणमा लिएको थियो । प्रहरीसमक्ष थापाले लिखित माफी मागेको र फुटाएको मेसिनको क्षतिपूर्ति तिर्ने सहमति भएपछि राति आफन्तको जिम्मा लगाएको जिल्ला प्रहरी कार्यालयका सूचना अधिकारी डीएसपी शंकर पोखरेलले बताए ।कालीगण्डकी गाउँपालिका जिल्लाको सबैभन्दा टाढाको पालिका भएका कारण नागरिकता, पासपोर्ट र मालपोतका लागि मात्र सेवाग्राहीहरू सदरमुकाम आउने गर्छन् ।"
उमागौरी सहकारी ठगीका अभियुक्त अझै फरार,"(विराटनगर) मोरङको धनपालथान गाउँपालिकास्थित उमागौरी कृषि सहकारीको रकम अपचलनमा मुद्दा चलाइएका २५ जना अझै पक्राउ परेका छैनन् । संसद्को सार्वजनिक लेखा समिति सभापति ऋषिकेश पोखरेलकी पत्नी अञ्जला कोइरालालगायत अभियुक्त फरार रहेका हुन् । प्रहरी अनुसन्धान प्रतिवेदनका आधारमा सहकारीको रकम अपचलनमा २६ जनाविरुद्ध गत बिहीबार जिल्ला अदालतमा मुद्दा दायर भएको थियो । अभियुक्तमध्ये रोशन राजवंशी पहिले नै पक्राउ परेर पुपर्क्षका लागि थुनामा छन् । अन्य २६ जनालाई क्राउ गर्न गत मंगलबार मोरङ जिल्ला अदालतले पुर्जी जारी गरेको थियो । पुर्जी जारी हुँदा कोइराला विराटनगरमै थिइन् । विराटनगरको महेन्द्र रात्रि विद्यालयकी शिक्षक कोइराला गत शुक्रबार विद्यालयमा उपस्थित थिइन् । राष्ट्रपति रनिङ शिल्ड प्रतियोगितामा समेत उपस्थित उनले आइतबारदेखि भने बिरामी भएको भन्दै पाँच दिन बिदा लिएको विद्यालयले जनाएको छ । ठगी आरोपमा सहकारीका अध्यक्ष शम्भु रौनियार, उपाध्यक्ष लक्ष्मण साह रौनियार, सचिव आलम अन्सारी मियाँसहितविरुद्ध २२ करोड बिगोसहित मुद्दा दर्ता गरिएको छ । अधिकांश अभियुक्त पक्राउ नपर्दा सहकारीपीडितले प्रहरी मिलेमतोको शंका गरेका छन् । जिल्ला प्रहरी कार्यालय मोरङका प्रवक्ता डीएसपी वेद जोशीले भने अभियुक्तहरूको खोजी कार्य तीव्र पारेको बताए । आरोपित भारतमा लुकेर बसेको अनुमान छ, उनले भने । लेखा समिति सभापति पोखरेलले यसअघि सहकारी ठगीमा आफ्नो र परिवारको संलग्नता नभएको दाबी गर्दै आएका थिए । तर प्रहरीको अनुसन्धानमा कोइरालाको संलग्नता देखिएपछि जिल्ला अदालतमा मुद्दा चलाइएको हो । सहकारीले नबिल बैंक र आरएसडीसी लघुवित्तबाट २४ करोडभन्दा बढी ऋण लिएको थियो । तर कर्जाको ठूलो अंश सहकारीका पदाधिकारीले नै हिनामिना गरेको आरोप बचतकर्ताले लगाएका छन् । ऋणीका नाममा धितो राखेर लिएको कर्जाको आधा रकम सम्बन्धित व्यक्तिलाई नदिई सञ्चालकले हिनामिना गरेको देखिएको छ । २०७२ देखि २०७८ सम्म सञ्चालक समिति सदस्य रहेकी कोइरालासमेतको हस्ताक्षरबाट सहकारीले कर्जा लिएको प्रमाण अभियोगपत्रमा समेटिएको छ । नबिल बैंकमा धितो राखेर लिएको ऋण फिर्ता गर्न नसक्दा सहकारीका करिब पाँच हजार सेयर सदस्य प्रभावित भएका छन् । कर्सिया क्षेत्रमा धेरै बचतकर्ता पीडित भएका छन्, सहकारीका सदस्य श्यामप्रसाद राजवंशीले भने, मेरो पनि डुबेको छ । दसैंको बहाना बनाएर गत कात्तिक १३ मा बन्द गरिएको सहकारी अहिलेसम्म खुल्न सकेको छैन । सभापति पोखरेलको राजीनामा मागमाओवादी केन्द्रको कोशी संसदीय दलले उमागौरी सहकारी संस्था ठगीमा निष्पक्ष अनुसन्धान आवश्यक रहेको भन्दै संसद्को सार्वजनिक लेखा समितिका सभापति ऋषिकेश पोखरेलको राजीनामा मागेको छ । संसदीय दलका नेता इन्द्र आङ्बोले सहकारी ठगीमा अञ्जला कोइरालाको संलग्नता प्रहरीको अनुसन्धानमा देखिएकाले पोखरेलले सभापति पदबाट राजीनामा दिनुपर्ने बताए । आङ्बोले पोखरेल सत्तारूढ दल एमालेको नेता भएका कारण सहकारीको ठगीसम्बन्धी अनुसन्धान प्रभावित भएको बताए । निष्पक्ष अनुसन्धानका लागि पोखरेलको राजीनामा गर्नुको विकल्प छैन, बिहीबार विराटनगरमा पत्रकार सम्मेलन गरेर उनले भने, सरकारलाई वित्तीय अनुशासनमा राख्ने निकायको प्रमुखकै पत्नी सहकारी ठगीमा मुछिएको विषय सामान्य होइन ।"
जनकपुरको निर्णायक भेट सुदूरसँगै,"(काठमाडौं)नेपाल प्रिमियर लिगले अन्ततः सुखद अन्त्य पाउन भएको छ । किनभने पहिलो संस्करणको उपाधि त्यही टिमले जित्ने छ, जसको उपलब्धिमा कुनै गुनासो हुने छैन । लिग चरणको समाप्तिमा जुन दुई टिम शीर्षमा रहे, तिनैले फाइनल खेल्ने भएका छन् । कीर्तिपुरस्थित त्रिवि क्रिकेट मैदानमा बिहीबार भएको क्वालिफायर२ को खेलमा जनकपुर बोल्ट्सले कर्णाली याक्सलाई २ विकेटले पराजित गर्यो । जनकपुर लिगको अन्त्यमा दोस्रो स्थानमा थियो ।अब शनिबार हुने फाइनलमा जनकपुरको भेट हुनेछ, सुदूरपश्चिम रोयल्ससँग । सुदूरपश्चिम त्यही टिम हो, जसले लिग तालिकाको शीर्षस्थान कब्जा गरेको थियो । यो फाइनल हुनेछ नम्बर १ र २ टिमबीचको । लिग चरणसँगै क्वालिफायर१ मा सुदूरपश्चिमले जनकपुरलाई हराएको थियो । यस्तोमा सुदूरपश्चिमसामु आफ्नो नजिकको प्रतिद्वन्द्वीमाथि जितको ह्याट्रिक रच्ने अवसर हुनेछ । त्यहीं जनकपुरसामु ती दुई हारको मीठो बदला लिने अवसर छ ।क्वालिफायर२ पनि लगभग त्यही रह्यो, जुन पूरा प्रतियोगिताको रह्यो । कीर्तिपुर मैदानको पिच ब्याटिङका लागि गाह्रो थियो, बल मज्जाले ब्याटमा आइरहेको थिएन । त्यसैले खेल कम स्कोरकै रह्यो । पहिलो ब्याटिङ गरेको कर्णालीले सम्भवतः २० जति रन बढी बढाएको भए खेलको पूरा कथा बेग्लै हुन्थ्यो । तर, इलिमिनेटरमा चितवन राइनोजलाई हराएर यहाँसम्म पुगेको कर्णालीलाई पनि आफ्नो प्रदर्शनमा सम्भवतः अपसोच पटक्कै रहने छैन । बरू गर्व रहनेछ ।नायक निसमयो खेलका नायक रहे, न्युजिल्यान्डका अलराउन्डर जिम्मी निसम । दुई टिमबीचमा कुनै अन्तर थियो भने त्यो यिनै अनुभवी खेलाडी रहे । पिचले ब्याटरलाई मदत गरिरहेको थिएन, यस्तोमा शक्तिशाली प्रहार गर्न माहिर निसमको प्रदर्शन निर्णायक साबित भयो । उनले १७ बलमा ४० रन बनाए । यसअघि उनले ३० बलमा दुई विकेट पनि लिएका थिए । यस्तोमा उनी नै निर्विवाद प्लेयर अफ द म्याच रहे । जनकपुरले जितका लागि १ सय १९ रनको लक्ष्य पाएको थियो । त्यसलाई टोलीले १९ ओभरमा पूरा गरेको थियो ।जनकपुरले ८ विकेट गुमाएर ठ्याक्कै १ सय १९ रन नै बनायो । यो स्कोरमा ४० रनको महत्त्व के हुन्छ, त्यो प्रस्ट देखिन्छ नै । यो खेलको मज्जा नै अर्को रह्यो । मैले आफ्नो टिमको जितमा चाहिँदो योगदान गर्न सकें, त्यसैले खुसी पनि छु, रोमाञ्च महसुस गरिरहेको छु । पिच पक्कै पनि ब्याटरका लागि सहयोगी थिएन । त्यसैले पनि मेरो प्रदर्शन राम्रो रह्यो भन्न सकिन्छ, निसमले सुनाए ।जनकपुरको सुरुआत राम्रो रहेन । १६ रन बनाउँदासम्म टोलीले तीन विकेट गुमाइसकेको थियो । ओपनर जोडी शुभ कंसाकार र कप्तान आसिफ शेख सस्तोमै आउट भए । शुभले ३ रन बनाए भने आसिफले ४ रनमात्रै । लगत्तै लाहिरू मिलान्था पनि २ रनमै समेटिए । त्यसपछि आकाश त्रिपाठी र हर्ष ठाकरले २५ रनको महत्त्वपूर्ण साझेदारी गरे । हर्षले रनआउट हुनुअगाडि १७ रन बनाए भने आकाशको ब्याटबाट १३ रन निस्केको थियो ।यहींबाट सुरु हुन्छ, निसमको निर्णायक ब्याटिङ । उनले १७ बलमात्र सामना गरे । त्यसमा २ चौका र ५ निर्मम छक्का सामेल थियो । बाउन्ड्रीमा उनको एउटा क्याच लगभग छुटेको मान्न सकिन्छ । सम्भवतः यो नै खेलको टर्निङ प्वाइन्ट साबित भयो । उनलाई १४ रन बनाएका मायन यादवले बलियो साथ दिए । अन्त्यतिर शेर मल्लले बहादुरीले भरिएको १६ रनको इनिङ्स खेले । मात्र १० बल सामना गरे । उनकै ब्याट विजयी रन निस्केको थियो ।कर्णालीका लागि किशोर खेलाडी विपिन शर्मा फेरि एकपल्ट उत्कृष्ट साबित भए । उनले १७ रनमा ३ विकेट लिए । त्यसमध्ये उनको एउटा सिकार रहे स्वयं निसम । उनको बलिङमा निसम मज्जाले बोल्ड भएका थिए । सायद हामी केही रन कम बनायौं, विपिनले पछि भने । मिडियासामु प्रस्तुत हुने क्रममा उनले त्यो मनको कुरा खोले । जसले बताउँछ, यी खेलाडी लामो रेसका घोडा हुन् । उनको भनाइ थियो, मलाई धेरै उचालेर लेख्नुपर्दैन । मलाई अझ लामो यात्रा तय गर्नु छ ।ठोस इनिङ्सको अभावटस हारेर पहिले ब्याटिङमा ओर्लेको कर्णालीको सबैभन्दा खराब पक्ष रह्यो । कोही एक ब्याटरले टिकेर केही लामो ठोस इनिङ्स खेल्न सकेनन् । गुलसन झाले २० ओभरमा २५ रन बनाए । यो नै सबैभन्दा ठूलो व्यक्तिगत स्कोर रह्यो । उनलाई छाडेर सुरुमै ओपनर देव खनालले २० बलमा २४ रन बनाए । होइन भने अन्त्यतिर युनिश ठकुरीले १७ बलमा १२ रन बनाए । बीचमा तीन विदेशी खेलाडीले केही रन त जोडे । तर, चाँडै पेभेलियन फर्कने बाटो रोजे । त्यसमा जिसन मक्सुदले १२, विलिमय बोसिस्टोले १४ र चाडविक वाल्टनले ११ रन बनाए । ओपनरको भूमिकामा आएका भारतीय खेलाडी जयकिसन कोल्सावाला ४ बलमात्रै टिके । अघिल्लो दिन आकर्षक इनिङ्स खेलेका उनले एकै रन मात्र बनाउन सके । धेरै हदसम्म जनकपुरका बलर पनि कर्णालीको तुलनामा सटिक साबित भए । निसमले मात्र २ विकेट लिएनन्, २२ विकेट लिनेमा ललित राजवंशी र मोहम्मद मोहसिन पनि रहे । जनकपुरका सबै बलरले किफायती बलिङ गरेका थिए ।"
इन्टरनेसनल च्यालेन्ज ब्याडमिन्टनको तयारी,"काठमाडौं (कास) नेपाल ब्याडमिन्टन संघले दोस्रो पटक नेपाल इन्टरनेसनल च्यालेन्ज ब्याडमिन्टन प्रतियोगिता आयोजना गर्ने भएको छ । विश्व ब्याडमिन्टन महासंघ र ब्याडमिन्टन एसियाको स्वीकृतिमा पुस ८ देखि ११ सम्म त्रिपुरेश्वरस्थित राखेप कभर्डहलमा योनेक्स सनराइज नेपाल इन्टरनेसनल च्यालेन्ज २०२४ मा नेपालसहित २२ देशका खेलाडीले प्रतिस्पर्धा गर्नेछन् ।भारत, अमेरिका, थाइल्याण्ड, सिंगापुर, श्रीलंका, बंगलादेश, भियतनाम, क्यानडा, मलेसिया, इन्डोनेसिया, इरान, इटाली, यूएई, जाम्बिया, युगान्डा, इंग्ल्यान्ड, न्युजिल्यान्ड, म्यानमार, अस्ट्रेलिया, युक्रेन र जापान खेलाडी आउने बिहीबार पत्रकार सम्मेलनमा जानकारी गराइयो ।च्यालेन्जमा पुरुषपुरुष सिंगल्स र डबल्स तथा मिक्स डबल्स गरी ५ विधामा प्रतिस्पर्धा हुनेछ । त्यसमा १ सय ७४ खेलाडीले प्रतिस्पर्धा गर्नेछन् ।१५ हजार अमेरिकी डलरको पुरस्कार राशि रहेको प्रतियोगितामा सबै विधाका विजेताले १२ सय डलर, उपविजेताले ७२० डलर, सेमिफाइनलिस्टले ६ सय डलर र क्वाटरफाइनल पुगेका खेलाडीले ४८० डलर प्राप्त गर्नेछन् ।च्यालेन्जलगत्तै १२ देखि १४ सम्म नेपाल जुनियर अन्तराष्ट्रिय सिरिज २०२४ आयोजना हुनेछ । त्यसमा नेपालसहित भारत, न्युजिल्यान्ड, मलेसिया, थाइल्यान्ड, इरान, यूएईका खेलाडीले ५ विधामा प्रतिस्पर्धा गर्नेछन् । त्यसमा १ सय ७ खेलाडीका सहभागिता हुनेछ ।नेपालबाट सिनियरतर्फ ९ पुरुष र ७ महिला तथा जुनियरतर्फ ८ पुरुष र ८ महिला खेलाडीले प्रतिस्पर्धा गर्ने ब्याडमिन्टन संघका अध्यक्ष रामजीबहादुर श्रेष्ठले जानकारी गराए ।योनेक्स सनराइज कम्पनी सिंगापुरले मुख्य प्रायोजन गर्ने च्यालेन्ज र सिरिजको लागत करिब १ करोड १६ लाख रहेको जनाइएको छ । योनेक्सले १५ हजार अमेरिकी डलरसहित प्रतिस्पर्धी नेपाली खेलाडीलाई खेल पोसाक र ४ सेट ब्याडमिन्टन कोर्ट उपलब्ध गराउने छ । बाँकी रकम राष्ट्रिय खेलकुद परिषद्, वाग्मती प्रदेश खेलकुद विकास परिषद्, विभिन्न बैंक, कम्पनी र सहयोगी संघसंस्थाबाट पूर्ति गरिने अध्यक्ष श्रेष्ठले बताए ।"
नेपाल र श्रीलंकाले अंक बाँडे,काठमाडौं (कास) एसीसी महिला यू१९ एसिया कप क्रिकेटको बिहीबार नेपाल र श्रीलंकाबीचको खेल वर्षाले बिथोलिएको छ । सुपर फोरको खेल नतिजाविहीन रह्यो । दुवै टिमले ११ अंकमा चित्त बुझाए । मलेसियाको बायुमास ओभलमा नेपालले टस जितेर श्रीलंकालाई पहिले ब्याटिङ गर्ने निम्तो दिएको थियो ।श्रीलंकाली इनिङ्स एकै ओभरमात्र सम्भव भयो । त्यसमा टोलीले एक विकेट गुमाउँदै एक रन बनाएको थियो । त्यसपछि खेल अगाडि बढ्न सकेन । नेपाल समूह बी को उपविजेताका रूपमा सुपर४ मा पुगेको थियो भने श्रीलंका समूह ए को दोस्रो स्थानमा थियो । लिग चरणमा नेपाल र भारतबीचको खेल पनि वर्षाले पूरा हुन पाएको थिएन ।
एनआरटीका अञ्जनको ह्याट्रिक,"(झापा)कप्तान अञ्जन विष्टको ह्याट्रिक मदतमा एनआरटीले बिर्तामोडमा भइरहेको झापा कप फुटबल प्रतियोगिताको सेमिफाइनलमा स्थान बनाएको छ ।एनआरटीले काठमाडौ लिग विजेता चित्लाङ एफसीलाई ५१ को फराकिलो अन्तरले पराजित गर्दै अन्तिम चारमा स्थान बनायो ।एनआरटीको जितले प्रतियोगिताको सेमिफाइनल समीकरण पूरा भएको छ । एनआरटीले इटहरीको राष्ट्रिय जागृति क्लबसँग दोस्रो सेमिफाइनलमा खेल्नेछ । त्यसअघि शुक्रबार सिरहाको सलहेश एफसी र चर्च ब्वाइज युनाइटेडबीच पहिलो सेमिफाइनलमा प्रतिस्पर्धा हुनेछ ।बिहीबार खेलको १३ औं मिनेटमा कप्तान अञ्जनले विदेशी खेलाडी नेमारको पासमा गोल गर्दै टोलीलाई अग्रता दिलाए । त्यसपछि ३६ औं मिनेटमा चित्लाङका डिफेन्डर गौरव श्रेष्ठले अञ्जनलाई फाउल गरेपछि एनआरटीले पेनाल्टी पायो । त्यसमा उनै अञ्जनले गोल गरेर खेल २० को अवस्थामा पुर्याए । पहिलो हाफको अन्त्यतिर ४२ औं मिनेटमा चित्लाङबाट फाजिलको हेडर पासमा उत्कृष्ट भली प्रहार गर्दै जनक कोइरालाले गोल फर्काएका थिए । दोस्रो हाफमा एनआरटीले आक्रमणको लय कायमै राख्यो । ६५ औं मिनेटमा अञ्जनको पासमा नेमारले एकल प्रयासमार्फत टिमका लागि तेस्रो गोल गरे । त्यसपछि ६८ औं मिनेटमा नेमारकै पासमा शिशिर लेखीले गोल थप्दै एनआरटीलाई ४१ को अग्रता दिलााए ।खेलको ८८ औं मिनेटमा गौरव श्रेष्ठले पुनः अञ्जनलाई फाउल गरेपछि एनआरटीले दोस्रो पेनाल्टी प्राप्त गर्यो । त्यसमै अञ्जनले गोल गरेर ह्याट्रिक पूरा गरेका थिए । खेलभर एनआरटीले विपक्षी पोस्टमा दर्जनौं आक्रमण गरेको थियो । २१ औं मिनेटमा अञ्जनले २५ यार्डबाट हानेको फ्रिकिक चित्लाङका गोलरक्षकले पञ्च गरेर बचाए । २९ औं मिनेटमा अञ्जनको अर्को प्रहार पोलमा लागेर फर्कियो ।एनआरटीले यसअघि झापा गोल्डकप फाइनलमा चर्च ब्वाइजसँग पराजय बेहोरेको थियो । तर, हालै सम्पन्न इलाम गोल्डकपमा एनआरटी च्याम्पियन बनेको थियो । खेलको प्लेयर अफ द म्याच एनआरटीका कप्तान अञ्जन विष्ट घोषित भए । उनले १० हजार रुपैयाँ पुरस्कार प्राप्त गरे ।"
नेपाल र भुटानको खेल कान्तिपुर एचडीमा,काठमाडौं (कास) नेपाल र भुटानका यू१६ तथा यू१९ महिला टोलीबीच युथ मैत्रीपूर्ण फुटबल हुने भएको छ ।दशरथ रंगशालामा आज शुक्रबार दिउँसो नेपाली यू१६ र ड्रागन गर्ल (भुटानी यू१६) बीच फुटबल प्रतिस्पर्धा हुनेछ । पुस ७ गते सोमबार भने दुवै देशका यू१९ टिमबीच खेल हुनेछ ।पछिल्लो समय महिला फुटबलको क्रेज बढिरहेको स्थितिमा नेपाल र भुटानका युवा टोलीबीच मैत्रीपूर्ण खेल गरेको एन्फाले जनाएको छ । साफ वुमेन्स च्याम्पियनसिपमा नेपाली महिला टिमको सानदार प्रदर्शनले पनि धेरैको मन जितेको थियो । साफमा भुटानले पनि दमदार प्रदर्शन गरेको थियो । उमेर समूहका ड्रागन गर्लले पनि रंगशालामा उत्कृष्ट फुटबल प्रदर्शन अपेक्षा छ । बिहीबार पत्रकार सम्मेलनमा यू१६ का कप्तानद्वय नेपालका भूमिका बुढाथोकी र भुटानकी छिरिङ ल्हामुले मैत्रीपूर्ण खेल भए पनि उत्कृष्ट खेल पस्कने बताएका छन् । खेलको प्रत्यक्ष प्रसारण कान्तिपुर म्याक्स एचडी र एडीआर स्पोर्ट्स युट्युब च्यानलमार्फत हुनेछ । टिकेटिङ पार्टनर ईसेवा रहेको ग्लोबल राइट होल्डर कम्पनी एडी रिलिज प्रालिले जनाएको छ ।
नाइरालाई दोहोरो उपाधि,"काठमाडौं (कास) २२ औं जयकर मेमोरियल राष्ट्रिय जुनियर टेनिस प्रतियोगितामा यू९ र यू१० गर्ल्स दुवैतर्फ नाइरा छोदेन घलेले उपाधि जितेकी छन् ।सातदोबाटोस्थित टेनिस कोर्टमा बिहीबार नाइराले यू९ फाइनलमा निम्ति कुँवरलाई ४१, ४० ले हराइन् । अर्को विधामा उनले तभिसी राणालाई ६१, ६१ ले पराजित गरेकी थिइन् ।यू१२ गर्ल्स सिंगल्समा अनुश्री धोजु र आयुषा जिसी फाइनल पुगेका छन् । अनुश्रीले मेरिना थापालाई ६४, ६३ ले र आयुषाले सरा पन्तलाई ६३, ६३ ले हराए । यू१४ तर्फ अनाबेला मल्ल र आयुषा जिसी सेमिफाइनल पुगेका छन् । अनावेलाले कर्मिष्ठा श्रेष्ठलाई ३६, ६३, ६२ ले र आयुषाले मेरिना थापालाई ६३, ६२ को सोझो सेटमा हराएका थिए ।सोही उमेर समूहको ब्वाइजतर्फ असभसम्राट हाडा र व्रिजेश अर्याल फाइनल पुगेका छन् । असभले विश्वविशेष डल्लाकोटीलाई ६२, ६२ ले र ब्रिजेशले सञ्जय रोकायालाई ६४, ६१ ले हराएका थिए । विश्वविशेष भने यू१२ ब्वाइज सिंगलको फाइनलमा पुगेका छन् । उनले सुजन कुइँकेललाई ६३, ६१ ले हराए । उनले फाइनलमा आरित मल्लसँग खेल्नेछन् । आरितले सभ्यजंग कार्कीलाई ६१, ६२ ले पराजित गरेका थिए ।"
छोटकरी,"पुसेमेला भलिबल स्पर्धाताप्लेजुङ (कास) मेरिङदेन गाउँपालिका ३ दोभानमा पुसे मेलाको अवसरमा आयोजित अन्तरजिल्ला आमन्त्रित पुरुष भलिबल प्रतियोगिताको सेमिफाइनल समीकरण पूरा भएको छ । शुक्रबार सेमिफाइनलमा मुकेश मेमोरियल क्लब ताप्लेजुङ र पाथीभरा टाइगर क्लब झापा तथा सभापोखरी भलिबल क्लब संखुवासभा र भोजपुर भलिबल टिमबीच प्रतिस्पर्धा हुनेछ । बिहीबार नाम्चे भलिबल क्लब सिक्किमले हिमाली तोक्पेगोला युथ क्लब पापुङलाई २६२४, २५१८, २५२२ ले, सभापोखरीले पाँचथर भलिबल क्लबलाई २५१८, २५२०, २५१८ ले र पाथीभराले भोजपुरलाई २५१९, २५२३, २५२१ ले हराए ।सरस्वतीलाई स्वर्णकाठमाडौं (कास) जेम्स स्कुलमा भइरहेको थन्डर बोल्ट्स कपअन्तर्गत बिहीबार भलिबल फाइनलमा सरस्वती माविले ओलिभ स्कुललाई हराएर स्वर्ण पदक जितेको छ । एपीएफ स्कुलले कांस्य पदक जित्यो । बास्केटबल यू१८ छात्रतर्फ निस्टले एलआरआईलाई ३४३० स्कोरले हरायो । छात्रातर्फ गोल्डेनगेटले लर्डस लाइट एकेडेमीमाथि २८१९ को जित पायो । यू१६ छात्रतर्फ सेन्ट जेभियर्सले लिटिल फ्लावरलाई ५०१० ले, एलआरआईले निस्टलाई ३२१४ र मातृभूमिले लिटिल एन्जल्सलाई ५६२८ स्कोरले हराए ।हिमरश्मि कप भलिबलकाठमाडौं (कास) आयोजक हिमरश्मि नीलो र लालीगुराँस नेसनल एकेडेमी बुधबार प्रथम हिमरश्मि कप यू१९ कलेजस्कुल उपत्यकाव्यापी छात्र भलिबल प्रतियोगिताको प्रिक्वाटरफाइनल पुगेका छन् । हिमरश्मिले एन्जल्स हार्टलाई १४२५, २५१९, १५७ ले पराजित गर्दै समूह डी को विजेता बनेको हो । पहिलो खेलमा हिमरश्मिले गणेश कलेजलाई २० ले हराएको थियो । एन्जल्स हार्टले गणेशलाई २५१४, २५१५ को सोझो सेटमा हराएर उपविजेता हुँदै प्रिक्वाटरफाइनलमा पुग्यो । दोहोरो जित निकालेको लालीगुराँसले गीताञ्जलीलाई २५१९, २५२१ र कालीदेवी माविलाई २५१३, २५२३ को सोझो सेटमा हरायो । लालीगुराँस समूह बी को विजेता भयो ।"
