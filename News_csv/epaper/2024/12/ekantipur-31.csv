शीर्षक,विवरण
संविधान संशोधनमा दलको बल कि विज्ञको विवेक ?,"(काठमाडौं)कांग्रेस र एमालेले सरकार गठनको चार महिनापछि संविधान संशोधनको गृहकार्य गर्न भन्दै कार्यदल बनाउने निर्णय गरेसँगै कुनकुन विषयमा संशोधन गर्ने र यसको विधि के हुने भन्नेबारे आम चासो बढेको छ । २०७२ असोज ३ मा संविधानसभाबाट जारी भएको संविधान राजनीतिक दलको कार्यदलले दिने सुझावका आधारमा संशोधन हुन सक्ने कि नसक्ने भन्ने प्रश्न उब्जेको छ । संविधानविद्हरू संविधानको संरचनागत ढाँचादेखि राज्यका ३ वटै अंगमा देखिएका असंगत विषयमा संशोधन आवश्यक परेकाले सबैलाई स्वीकार्य हुने वैधानिक हैसियतको आयोग नै बनाउनुपर्नेमा जोड दिन्छन् । सत्तारूढ दलको राजनीतिक कार्यदलले दिने सुझाव आम स्वीकार्यको विषय हुन नसक्ने भएकाले प्रधानन्यायाधीश वा न्यायाधीशको नेतृत्वमा आयोग गठन हुनुपर्ने उनीहरूको सुझाव छ ।गृहमन्त्री रमेश लेखकका अनुसार दुई दलबीच गठन हुने कार्यदलले संविधान कार्यान्वयनको समीक्षा गर्दै संविधानमा कहाँ बाधा र अवरोध देखिएका छन्, तिनको निर्क्योल गरेर अन्य दलसँग छलफल गर्नेछ । दुई ठूला दलले संविधान संशोधनको कार्यदल बनाइराख्दा कुनकुन विषयमा संशोधन आवश्यक भन्ने खुलस्त पार्न सकिरहेका छैनन् । कांग्रेस र एमालेभित्र भने निर्वाचन प्रणाली र थ्रेसहोल्ड लाई लिएर बढी बहस भइरहेको छ । तीन प्रतिशत थ्रेसहोल्ड को व्यवस्था राजनीतिक दलसम्बन्धी ऐनमा मात्र रहेकाले त्यसलाई बढाएर संविधानमै व्यवस्था गर्ने विषयमा समेत दुई दलभित्र आन्तरिक छलफल चलिरहेको छ ।संविधानविद्हरू भने कार्यपालिका, व्यवस्थापिका र न्यायपालिकाका संरचनाभित्र धेरै असंगत विषय प्रवेश भएकाले त्यसमा संशोधन आवश्यक भएको बताउँछन् । संविधान निर्माणमा सक्रिय भूमिका खेलेका वरिष्ठ अधिवक्ता राधेश्याम अधिकारी नेताहरूले भनेजस्तो निर्वाचन प्रणालीमा मात्र नभएर धेरै विषयमा संशोधन आवश्यक भएको ठान्छन् । संविधान निर्माणका बेला सरकारको स्थिरता खोज्नकै लागि प्रधानमन्त्री नियुक्ति भएको दुई वर्षसम्म अविश्वास प्रस्ताव ल्याउन नपाउने व्यवस्था संविधानमा राखिएको छ । तर सरकारमा सहभागी कुनै एक दल बाहिरिनासाथ ३० दिनभित्र प्रधानमन्त्रीले विश्वासको मत लिनुपर्ने संवैधानिक बाध्यात्मक प्रावधान रहेकाले दुई वर्षसम्म प्रधानमन्त्रीविरुद्ध अविश्वासको प्रस्ताव राख्न नपाउने प्रावधानले काम नगरेको वरिष्ठ अधिवक्ता अधिकारीको भनाइ छ । प्रधानमन्त्रीलाई विश्वासको मत लिन बाध्य पारेरै सरकार गठन र पुनर्गठनका खेल यसबीचमा धेरै पटक भए, उनी भन्छन्, एक वर्षमै चार पटकसम्म समीकरण अदलबदलका घटना भएका छन्, त्यसैले सरकार गठनकै विषयमा पनि संविधान संशोधन हुनुपर्ने देखिन्छ ।अर्का संविधानविद् चन्द्रकान्त ज्ञवाली संविधान कार्यान्वयनमा सबैभन्दा ठूलो समस्या नै सरकार गठनमा देखिएको बताउँछन् । उनका अनुसार निर्वाचनपछि पहिलोपल्ट सरकार निर्माणमा समस्या नभए पनि त्यसपछिका समीकरण अदलबदलमा सरकार कुन धाराबाट बनाउने भन्ने विषयमा राजनीतिक विवाद हुने गरेको छ । चार महिनाअघि प्रधानमन्त्री केपी शर्मा ओली संविधानको धारा ७६ (२) अन्तर्गत नियुक्ति भएको विषयलाई माओवादी र केही दलले असंवैधानिक भएको तर्क अघि सारेका थिए । संविधानको धारा ७६ (२) अन्तर्गत विश्वासको मत नपाएपछि सरकार गठन संविधानको धारा ७६ (३) अनुसार जानुपर्नेमा माओवादीसहित केही दलहरूको मत थियो । कुन धाराबाट सरकार गठन गर्नेदेखि प्रधानमन्त्रीले संसद् विघटन गर्न पाउने कि नपाउने भन्नेसम्मका राजनीतिक घटनाक्रमले यसबीचमा कैयन् पटक संवैधानिक जटिलतासमेत खडा हुन पुग्यो, राजनीतिक तहमा उब्जेको विवाद अदालतसम्म पुग्यो, ज्ञवाली भन्छन्, संविधानले सरकारको विकल्प हुँदासम्म संसद् विघटन गर्न प्रधानमन्त्रीलाई निषेध गरे पनि दुईदुई पटक संसद् विघटनका प्रयास यसबीचमै भए, सरकार गठनको जटिलता निवारण गर्न प्रधानमन्त्रीको नियुक्तिसमेत परमादेशबाटै हुने नौलो अभ्यासको सुरुवातसमेत भयो ।संविधानभन्दा पनि नेताहरूको राजनीतिक संस्कार, संवैधानिक नैतिकता, लोकतान्त्रिक आचरण र अभ्यासमा संकट देखिएकाले संशोधनमार्फत संविधानमै सबै कुरा प्रस्ट बनाउनुपर्ने धारणा उनको छ । भन्छन्, संविधानको छिद्र प्रयोग गरेर नेताहरूले जे पनि गर्न सक्ने देखिएकाले अब संविधानमै प्रस्ट व्यवस्था गर्नुपर्ने देखियो ।संविधान संशोधन आवश्यक रहेको भन्दै कानुन व्यवसायीको छाता संगठन नेपाल बार एसोसिएसनले पनि न्याय क्षेत्रसँग सम्बन्धित सुझावसमेत अघि सारेको थियो । वरिष्ठ अधिवक्ता टीकाराम भट्टराईका अनुसार बारले न्याय क्षेत्रका बेथिति हटाउन न्यायपालिकाको सुधारका लागि २०८१ को राष्ट्रिय सम्मेलनबाटै पारित गरेर सरकारलाई बुँदागत रूपमै सुझावसमेत दिइसकेको छ । बारले न्याय क्षेत्रको निष्पक्षता र स्वतन्त्र न्याय प्रणालीका लागि संसदीय सुनुवाइबाट प्रधानन्यायाधीश र न्यायाधीशलाई अलग गरिनुपर्ने, उच्च अदालतलाई अभिलेख अदालत बनाइनुपर्ने, उच्च अदालतलाई प्रदेश र स्थानीय तहले बनाएका कानुनको वैधानिकताको परीक्षण गर्ने अधिकार दिनुपर्ने, संवैधानिक परिषद्मा प्रधानन्यायाधीशलाई राख्न नहुनेसहितका बुँदा अघि सारेको छ ।पूर्वप्रधानन्यायाधीश चोलेन्द्रशमशेर जबराबाट मन्त्रिपरिषद् सदस्यदेखि संवैधानिक निकायका पदाधिकारी नियुक्तिमा समेत भागबन्डा खोज्ने काम भएपछि नै बारले संविधान संशोधनको माग अघि सारेको थियो । तत्कालीन प्रधानमन्त्री शेरबहादुर देउवा नेतृत्वको मन्त्रिपरिषद्मा आफन्त गजेन्द्र हमाललाई उद्योग वाणिज्य तथा आपूर्तिमन्त्री बनाउन भूमिका खेल्नुका साथै प्रधानमन्त्री केपी शर्मा ओलीले ५२ जना संवैधानिक पदाधिकारी नियुक्ति गर्दा भागबन्डामा समेत जबरा सहभागी भएका थिए । मन्त्रिपरिषद्कै हिस्सेदार बनेकामा चर्को विरोध भएपछि जबराले हमाललाई राजीनामा दिन लगाएका थिए । त्यसपछि नेपाल बार एसोसिएसनले संवैधानिक परिषद्मा प्रधानन्यायाधीशको भूमिका खुम्च्याउनुपर्ने, संसदीय सुनुवाइबाट प्रधानन्यायाधीश र न्यायाधीशलाई अलग नगरी न्यायिक क्षेत्रको सुधार नहुने निष्कर्षसहित पहिलोपल्ट संविधान संशोधनको मुद्दा अघि सारेको वरिष्ठ अधिवक्ता भट्टराई बताउँछन् ।प्रधानन्यायाधीश, प्रधानमन्त्री र विपक्षी दलको नेता बसेर राज्य सत्ताका पद बाँडफाँट गर्ने काम भएपछि न्यायालय स्वतन्त्र हुन सकेन, संवैधानिक परिषद्मा प्रधानन्यायाधीशसमेत भागबन्डामा सहभागी हुँदा त्यससम्बन्धी मुद्दा हेर्न डराउने स्थिति बन्यो । जस्तो, तीन वर्षदेखि संवैधानिक पदाधिकारी नियुक्तिसम्बन्धी विवादको रिट अहिले पनि संवैधानिक इजलासमा विचाराधीन छ, निर्णय हुन सकेको छैन, भट्टराई भन्छन्, अर्कोतर्फ प्रधानन्यायाधीश र न्यायाधीशको सुनुवाइ गर्ने व्यवस्थाले न्यायाधीशहरू संसदीय सुनुवाइबाट पास हुन नेताहरूको घरदैलो धाउन थाले, सुनुवाइमा पास गरिदिने नेताविरुद्धका मुद्दा हेर्न डराउने र पन्छाउने प्रवृत्ति हाबी भयो, त्यसैले न्यायपालिकाको संरचनामै संशोधन हुनुपर्छ भन्ने निष्कर्ष बारको हो ।संविधानविद् अधिकारी १० वर्षको अभ्यास र अनुभवले हरेक क्षेत्रका विषयमा संविधान चलाउनुपर्ने स्थिति देखिएको ठान्छन् । कार्यकारी तहमा मात्र होइन, व्यवस्थापिका तहमै पनि संशोधन हुनुपर्ने उनको सुझाव छ । प्रतिनिधिसभाले कुनै विधेयक राष्ट्रिय सभालाई पठाउनासाथ ६० दिनभित्र प्रतिनिधिसभालाई पठाएन भने स्वतः लागू हुने व्यवस्था संविधानमै गरियो तर राष्ट्रिय सभामा सुरु भएर पठाइएको विधेयक प्रतिनिधिसभाले पाँच वर्षको कार्यकालभित्र पनि त्यसै राखिदिएको अवस्था छ, उनी भन्छन्, कतिपय विषय संविधानमा नबाझिने गरी ऐनबाट परिस्कृत गर्न सकिन्थ्यो तर नेताहरूको संविधानको छिद्रमा खेल्ने प्रवृत्तिका कारण अब प्रस्ट पारेर संशोधन गर्नुपर्ने अवस्था देखिएको छ ।संविधान कार्यान्वयनमा आएको ९ वर्ष ३ महिना भइसकेको छ । संविधानको भाग २७ को धारा २६५ मा कार्यान्वयनको १० वर्षमा पुनरावलोकन गर्न सकिने व्यवस्था छ । त्यससम्बन्धी व्यवस्था समावेशी आयोगप्रति लक्षित देखिए पनि त्यसको मर्म हरेक दस वर्षमा संविधानको समीक्षा गर्ने र आवश्यक देखिए संशोधन गर्दै जाने भन्ने रहेको संविधानविद् बताउँछन् । पूर्वमहान्यायाधिवक्तासमेत रहेका वरिष्ठ अधिवक्ता मुक्ति प्रधान दुई दलले राष्ट्रिय सभालाई मात्र समानुपातिक र समावेशी बनाउने गरेर चलाइरहेको बहस प्रतिगामी भएको बताउँछन् । अहिले चर्चामा रहेको संविधान संशोधनको एजेन्डा राजनीतिक स्वार्थ र गठबन्धन लम्ब्याउने उद्देश्यबाट आएको देखिन्छ, उनले भने, के विषयमा संशोधन गर्ने, दुई दलको पार्टी पंक्तिमै छलफल भएको छैन । कुनै औपचारिक बैठकमा एजेन्डा आएको छैन । सरकारको आयु बढाउने हिसाबले मात्र संविधान संशोधनको कुरा उठाइएको जस्तो देखिन्छ । अधिवक्ता दीपेन्द्र झा संविधान संशोधनको अहिलेको प्रक्रियासँग असहमत छन् । जुन नेताहरूले संविधानलाई भत्काउने र बिगार्ने काम गरे, तिनैको कार्यदलबाट संविधान संशोधन अघि बढाउँदा सर्वस्वीकार्य हुन नसक्ने उनको तर्क छ । पूर्वप्रधानन्यायाधीश वा न्यायाधीशको नेतृत्वमा स्वतन्त्र व्यक्तिहरू राखेर संविधान संशोधनको गृहकार्य थाल्नुपर्ने उनी बताउँछन् । राजनीतिक दलले त संसद्मा आफ्नो सुझाव राख्ने हो तर सत्तारूढ दलको कार्यदलको सुझावमा अघि बढ्ने हो भने झन् समस्या निम्तिनेछ, उनले भने, राजनीतिक कार्यदलको सुझावमा हुने संशोधन पेन्डुराज बक्स बन्छ । हरेक नागरिकले स्वामित्व लिने वातावरण बन्दैन ।संविधानमा कांग्रेस र एमालेको मात्र होइन, माओवादीसहित अन्य दलको पनि आआफ्ना स्वार्थ र सरोकार छन् । कांग्रेस र एमालेले संविधान संशोधनमार्फत मुलुकलाई दुईदलीय प्रणालीतर्फ अग्रसर गराउन खोजेको आशंका माओवादीसहितका दलले गर्दै आएका छन् । त्यसको प्रतिवाद गर्दै माओवादीले समावेशी र समानुपातिक प्रतिनिधित्व अझै बढाउनुपर्ने, प्रत्यक्ष राष्ट्रपतीय प्रणालीमा जानुपर्नेलगायतका काउन्टर प्रस्ताव सार्वजनिक गर्दै आएको छ । राष्ट्रपतीय प्रणालीको मुद्दामा उपेन्द्र यादव नेतृत्वको जसपा नेपालको समेत समर्थन देखिएको छ । राप्रपाको स्वार्थ धर्मनिरपेक्षता हटाउनेतर्फ केन्द्रित छ । धर्मनिरपेक्षताको मुद्दा कांग्रेसभित्र पनि देखिएको छ ।गणतन्त्र, संघीयता, धर्मनिरपेक्षतालगायतका संविधानका मूलभूत विषयमा संशोधन गर्दा संविधान नै असफल हुने बाटोतर्फ जान सक्ने जोखिम भएकाले कार्यान्वयनका दिशामा असंगत देखिएका केही प्रणालीगत विषयमा मात्र संशोधन गरिनुपर्ने संविधानविद् अधिकारी बताउँछन् । अर्का संविधानविद् भट्टराई निर्वाचन प्रणालीमा समानुपातिक र समावेशी प्रतिनिधित्वको व्यवस्था यथावत् राखेर निर्वाचन क्षेत्रलाई समेत समावेशी बनाउन आवश्यक भएको ठान्छन् । राजनीतिक दलसम्बन्धी संवैधानिक व्यवस्थामा एउटै व्यक्ति दुई पटकभन्दा बढी कार्यकारी प्रमुख हुन नपाउने प्रबन्ध थप गरिनुपर्ने भट्टराईको सुझाव छ । हरेक राजनीतिक दलभित्र नेतृत्वको विकासका लागि पनि यस्तो प्रबन्ध आवश्यक रहेको उनी ठान्छन् । राजनीतिक नेतृत्व हस्तान्तरण प्रक्रिया धिमा भयो, संघीय लोकतान्त्रिक व्यवस्था र गणतन्त्रमाथि नै वितृष्णा फैलियो, त्यसैले संविधानको धारा २६९ मा संशोधन हुनुपर्छ, उनले भने, त्यसपछि प्रदेश र संघको अधिकारको विषयलाई थप प्रस्ट पारिनुपर्छ ।संविधानविद् भट्टराईका अनुसार संघ र प्रदेश, प्रदेश र स्थानीय तहका अधिकारलाई थप प्रस्ट पार्नुपर्ने देखिएको छ । अर्का संविधानविद् ज्ञवाली अधिकार सूचीको विषय मात्र नभएर सैद्धान्तिक रूपमै प्रदेश संरचनामा सुधार हुनु आवश्यक भएको ठान्छन् । उनका अनुसार प्रदेशअन्तर्गत स्थानीय तह हुने गरी संरचना बदल्नुपर्छ । राजनीतिक, प्रशासनिक र आर्थिक अधिकार प्रदेशमा केन्द्रित गर्नुपर्छ, केन्द्रले आठदस वटा अधिकारबाहेक अरू राख्न जरुरी छैन, २५ वटा मन्त्रालय पनि केन्द्रमा आवश्यक छैन, उनी भन्छन्, प्रदेश संख्या घटाएरै भए पनि ती सबैलाई प्रदेश मातहत राख्नुपर्छ । प्रदेश संरचना अर्धन्यायिक निकायजस्तो पनि भएन । राजनीतिक द्वन्द्व व्यवस्थापन गर्न बनाइएको औपचारिक संरचनामा मात्रै सीमित रहन पुगेको छ । ज्ञवालीका अनुसार आठ वटा क्षेत्रमा कर उठाउने अधिकार प्रदेशलाई दिइएको छ । त्यसमध्ये पनि पाँच वटा स्थानीय तहलाई छ । उसका छुट्टै चार वटा क्षेत्रमा कर उठाउने अधिकार पनि छ । यसले के देखाउँछ भने शतप्रतिशत नै स्थानीय तहले कर उठाउँछ र प्रदेशलाई ४० प्रतिशत दिएर आफूले ६० प्रतिशत राख्छ, उनी भन्छन्, यस्तो अवस्थाले प्रदेश आर्थिक रूपमा चल्न सक्ने स्थिति रहेन । यसको सम्पूर्ण चिरफार हुने गरी छलफल अघि बढाइनुपर्छ ।संविधानलाई तराई, मधेस र पहाड सबैको स्वीकार्य बनाउने गरी सत्तारूढ दलले संशोधनको गृहकार्यदेखि नै होसियारी अपनाउनुपर्ने सुझाव अधिवक्ता झाको छ । असोज ३ को संविधान दिवसलाई मधेशकेन्द्रित दलले अझै पनि कालो दिन मान्दै आएका छन् । संविधान जारी भएपछि त्यसविरुद्धको आन्दोलनका क्रममा २० जनाको ज्यान गइसकेको छ । मधेशकेन्द्रित दलले अझै पनि समावेशी, समानुपातिक, प्रदेश संरचना, नागरिकता, भाषालगायतका विषयलाई लिएर संविधान संशोधन हुनुपर्ने माग जारी राखेका छन् ।२०७२ असोज ३ मा जारी भएपछि दुई पटक संविधान संशोधन भएको छ । आंशिक रूपमा भए पनि मधेशकेन्द्रित दलको मागलाई सम्बोधन गर्न तत्कालीन सुशील कोइराला नेतृत्वको सरकारले संविधान जारी भएको चार महिनाकै बीचमा पहिलो संशोधन गरेको थियो । जसमा समानुपातिक र समावेशी सिद्धान्तलाई स्वीकार गर्ने, जनसंख्या र भूगोलका आधारमा निर्वाचन क्षेत्र निर्धारण गर्ने विषय समावेश थिए । मधेशकेन्द्रित दलले त्यतिमै चित्त बुझाएनन् । संशोधन पर्याप्त नभएको भन्दै प्रदेश संरचनाको सीमांकन, भाषा, नागरिकता र राष्ट्रिय सभामा प्रतिनिधित्वलगायतका विषयमा संशोधनको माग उठाउँदै आएका छन् । २०७४ को संसदीय चुनावमा जानुअघि कांग्रेस र माओवादी गठबन्धन सरकारले दोस्रो पटक संशोधन विधेयक अघि सारेको थियो । जसमा लुम्बिनी प्रदेशको सीमांकनको विषयदेखि भाषा, नागरिक र राष्ट्रिय सभाको प्रतिनिधित्वको विषय समावेश थिए । तर, त्यतिबेला प्रमुख प्रतिपक्ष रहेको एमाले विरोधमा उभिँदा संशोधन विधेयक अस्वीकृत भएको थियो । २०७७ मा तत्कालीन ओली नेतृत्वको सरकारका पालामा लिम्पियाधुरा र कालापानी क्षेत्र समेटिएको नयाँ नक्सा संविधानको निसाना छापमा समावेश गर्न दोस्रो संशोधन भएको थियो ।सत्ता समीकरण गठन र पुनर्गठनका बेला मधेशकेन्द्रित दलले संविधान संशोधनको मुद्दालाई सत्तामा जाने भर्याङ बनाउँदै आएका छन् । तर, दलहरू सरकारबाहिर रहँदा र सरकारमा पुगिसकेपछि संविधान संशोधनको माग ओझेलमा पर्दै आएको छ । अधिवक्ता झा मधेशकेन्द्रित दलले उठाएका कतिपय मुद्दा अझै बाँकी रहेको र कतिपय असान्दर्भिक भइसकेको बताउँछन् । संघीयतालाई अझै अधिकार सम्पन्न बनाउनुपर्छ । कमजोरी सुधार्नुपर्छ तर समानुपातिक व्यवस्थाको विकल्प स्वीकार्य हुन्न । अहिले संवैधानिक इजलासले काम गर्न सकेको अवस्था छैन । संसदीय व्यवस्था नै असफल भएको तर्क छ, झाले थपे, संविधान संशोधनलाई राजनीतिक हतकन्डाका रूपमा प्रयोग गर्न हुन्न । आम जनताको जीवन पद्धतिसँग जोड्ने गरी संशोधन हुनुपर्छ । त्यसका लागि स्वतन्त्र व्यक्तिको नेतृत्वमा कार्यदल बन्नुपर्छ ।"
शताब्दी उमेरमा अस्ताए नेपाली शान्ति प्रक्रियाका साथी,"(काठमाडौं)अमेरिकी पूर्वराष्ट्रपति जेम्स अर्ल कार्टर जुनियर (जिम्मी कार्टर) को सय वर्षको उमेरमा आइतबार निधन भएको छ । धेरैले नेपालसँग उनको सम्बन्ध जोड्दा शान्ति प्रक्रिया अघि बढाउन र संविधानसभाको चुनाव गराउन पहल गर्ने साथीका रूपमा चिन्छन् । यद्यपि, उनको नेपाल साइनो त्यसभन्दा पनि दशकौं पुरानो हो । राष्ट्रपति छँदै उहाँले बीपी कोइरालाको जेल रिहाइका लागि पहल गर्नुभएको थियो, त्यसका लागि राजा वीरेन्द्रलाई फोन गर्नुभएको थियो, कांग्रेस नेता मीनेन्द्र रिजाल भन्छन्, संसारमा लोकतन्त्रविरुद्ध जहाँ जे भए पनि बोल्ने मानिस हुनुहुन्थ्यो कार्टर । राष्ट्रपतिबाट हटेको एक वर्षपछि नै सन् १९८२ मा कार्टर सेन्टर स्थापना गरेर विश्वभर लोकतन्त्र, मानवअधिकार र बालअधिकारका क्षेत्रमा काम गर्न थालेका उनी सन् १९८५ मा पत्नी रोजालिनका साथ पदयात्राका लागि नेपाल आएका थिए । त्यतिबेला उहाँ कालापत्थर पनि जानुभएको थियो, नेपालमा दुई साता बिताउनुभएको थियो, सन् २००४ मा नेपालको शान्ति प्रक्रियालाई सघाउन खुलेको कार्टर सेन्टरका राजनीतिक विश्लेषक घनश्याम ओझा भन्छन्, त्यही बेलादेखि उहाँलाई नेपालको निकै माया लागेको रहेछ । नेपालप्रति कार्टरको यही चासो बुझेर होला, दरबार हत्याकाण्डपछि राजाले सत्ता हत्याउँदा गणतन्त्रका लागि संयुक्त आन्दोलन गर्ने तयारीमा रहेका ७ दल र विद्रोही माओवादीले अन्तर्राष्ट्रिय समर्थन जुटाउन कार्टरलाई नै सम्पर्क गरेका थिए । त्यसका लागि सन् २००५ को अन्ततिर एटलान्टास्थित कार्टर सेन्टर पुगेर उहाँसँग भेटेको थिएँ, अमेरिकाका लागि नेपालका पूर्वराजदूत अर्जुन कार्की भन्छन्, त्यतिबेला उहाँले नेपालको बिग्रँदो अवस्था र बढ्दो द्वन्द्वलाई जतिसक्दो चाँडो हटाएर लोकतन्त्र बहाली गर्ने पक्षमा चासो देखाउनु भएको थियो । माओवादीलाई शान्ति प्रक्रियामा ल्याउन कार्टरले अमेरिकी दृष्टिकोणलाई बढी लचिलो बनाउन मुख्य भूमिका निर्वाह गरेका थिए । पहिलो संविधानसभाको चुनाव २०६४ चैत २८ मा हुनुअघि उनी पर्यवेक्षणमा आएका थिए । अमेरिकाले आतंकवादी सूचीमा राखिराखेकै बेला माओवादी अध्यक्ष पुष्पकमल दाहाल, तत्कालीन उपाध्यक्ष बाबुराम भट्टराईलगायत नेतालाई कार्टरले भेटेका थिए । त्यो भेटको सम्झना अझै ताजा रहेको भट्टराईले बताए । भारत, चीन र अमेरिका सामरिक रूपले महत्त्वपूर्ण शक्ति भएकाले शान्ति प्रक्रियामा यिनीहरूको सहयोग चाहिन्छ भन्ने हामीलाई लागेको थियो, भट्टराई भन्छन्, सेना समायोजन, संविधान निर्माण र संक्रमणकालीन न्यायलगायत सबै मुद्दा टुंग्याउन चीन र भारतसँगको सम्बन्ध त हामीलाई सहजै थियो, तर अमेरिकाले आतंकवादी सूचीमा राखिराखेका बेला कार्टरले हामीलाई भेटेर त्यतिबेलाको अमेरिकी राज्य प्रशासनलाई शान्ति प्रक्रियाबारे लचिलो हुन आग्रह गरे, त्यो ठूलो कुरा थियो । कार्टरलाई एक्काइसौं शताब्दीका सम्झिनलायक विश्व नेता मान्छन्, पूर्वप्रधानमन्त्री भट्टराई । लोकतन्त्र र मानवअधिकार रक्षाका लागि उहाँको ठूलो योगदान रह्यो, उनी भन्छन्, चुनाव जितेर पहिलो पार्टी भइसक्दा पनि अमेरिकाले हामीलाई आतंकवादीकै सूचीमा राखिराखेको थियो, त्यसलाई हटाउन आफूले पहल गर्ने कुरा उहाँले मसँगको भेटमा गर्नुभएको थियो ।२०६३ माघमा अन्तरिम संविधान जारी भएपछि ६ महिनाभित्र संविधानसभाको चुनाव गराउने तय भएको थियो । हामीले २०६४ जेठमा चुनावको मिति तोक्यौं, पर्यवेक्षणका लागि कार्टर स्वयं आउने कुरा थियो, तत्कालीन प्रमुख निर्वाचन आयुक्त भोजराज पोखरेल भन्छन्, दलहरूबीच निर्वाचन प्रणालीमा कुरा नमिल्दा अन्तिम समयमा चुनाव स्थगित हुन पुग्यो, तर पनि कार्टर पूर्वनिर्धारित तालिकाअनुसार नेपाल आउनुभयो र सिधै निर्वाचन आयोगमा छिरेर कसरी नेपालको शान्ति प्रक्रियालाई अघि बढाउन सकिएला भनेर सोधखोज गर्नुभयो ।अर्को पटक मंसिरमा गर्ने भनिएको चुनाव पनि रद्द भयो । निर्वाचन प्रणालीमा चित्त नबुझाएको माओवादीले सत्ता छाडेपछि निर्वाचन आयोगले समानुपातिक सूचीको उम्मेदवारी दिने अन्तिम दिन चुनाव स्थगित गरेको घोषणा गर्यो । त्यतिखेर पनि कार्टर नेपाल आएर शान्ति प्रक्रिया भाँडियो भने बर्बाद हुन्छ भन्दै नागरिक समाजका अगुवादेखि दलका नेताहरूसम्मलाई भेटेर सहजीकरण गर्ने काम गरेको पोखरेल सम्झन्छन् । खासगरी, निर्वाचन प्राणलीमा माओवादी र अन्य दलबीच सहमति हुन सकेको थिएन । माओवादी शतप्रतिशत समानुपातिक निर्वाचनको पक्षमा थियो भने कांग्रेस र एमाले शतप्रतिशत प्रत्यक्ष चुनाव चाहन्थे । दुवै पक्षलाई भेटघाट गरेर समानुपातिक ६० र प्रत्यक्ष ४० प्रतिशत गरी मिश्रित प्रणालीबाट सांसद चुनिने विधिमा सहमत गराउन कार्टरले मुख्य भूमिका निर्वाह गरेको राजनीतिक विश्लेषक ओझाले बताए । २०६४ मा पहिलो संविधानसभा चुनावको पर्यवेक्षणका लागि कार्टर सेन्टरले देशैभर आफ्ना पर्यवेक्षकलाई पठाएको थियो । तिनले दिएको सूचनाका आधारमा अपराह्न ३ बजे नै कार्टरले छिटपुट घटनाबाहेक चुनाव शान्तिपूर्ण रहेको अभिव्यक्ति दिए, जसलाई संसारभरका सञ्चार माध्यमले प्रमुखताका साथ प्रकाशन प्रसारण गरे । धेरैले उहाँको अभिव्यक्ति अलिक हतारमा आएको भनेर आलोचना गरेका थिए, पोखरेल भन्छन्, तर, उहाँले त्यति भन्दिनाले नेपालको निर्वाचनले अन्तर्राष्ट्रिय जगत्मा वैधता पायो, केही गरी दलहरूमध्ये कसैले चुनावको परिणामलाई धाँधली भयो भनेर नस्विकारेको भए नेपालको शान्ति प्रक्रिया नै भाँडिन सक्थ्यो ।दोस्रो संविधानसभाको चुनाव २०७० मंसिर ४ मा हुँदा पनि ८९ वर्षका कार्टर नेपाल आएका थिए । यस पटक मैले उहाँलाई पहिलेझैं मतदान सम्पन्न नहुँदै यस्तो भयो भनेर प्रतिक्रिया दिँदा आलोचना आउन सक्ने संकेत दिएको थिएँ, तत्कालीन प्रमुख आयुक्त नीलकण्ठ उप्रेती भन्छन्, उहाँले यसलाई बडो सकारात्मक रूपमा लिनुभयो र साँझ साढे ६ बजेतिर फोन गरेर अब मैले बोल्दा हुन्छ त भनेर सोध्नुभयो, यति ठूलो भईकन पनि यस्तो नम्र स्वभावको मानिस मैले देखेकै थिइनँ ।अमेरिकाका ३९औं राष्ट्रपति कार्टरले सार्वजनिक सेवा, विश्वव्यापी शान्ति निर्माण र मानवतावादी कार्यमा गहिरो र स्थायी छाप छाडेका छन् । उनको प्रभाव केवल ह्वाइटहाउससम्म सीमित थिएन, संसारको कुनाकुनामा फैलिएको थियो, जहाँ शान्ति र न्याय संकटमा थियो । सन् १९२४ को १ अक्टोबरमा अमेरिकाको जर्जियामा जन्मिएका कार्टरका बुबा बदाम किसान थिए । उनको बाल्यकाल ठूलो मन्दी र पृथकतावादी दक्षिणी अमेरिकी समाजमा बित्यो । अमेरिकी नौसेनामा पनि काम गरेका कार्टरले पछि जागिर छाडेर बुबाकै बदाम खेतीलाई सम्हाले । साथसाथै राजनीति पनि अघि बढाए । सन् १९६२ मा उनी जर्जियाको सिनेटमा निर्वाचित भए, १९६६ मा हारे पनि १९७० मा त्यसै राज्यको गभर्नर पद जिते । सन् १९७७ मा राष्ट्रपति चुनिएका कार्टरले मानवअधिकारका पक्षमा विश्वव्यापी वकालत गरे र मध्यपूर्व एसियामा शान्ति ल्याउन उल्लेखनीय कदम चाले । विशेष गरी क्याम्प डेविड सम्झौतामा इजिप्ट र इजरायलबीच शान्ति स्थापना गराए । पर्यावरणदेखि सामाजिक न्यायसम्मका धेरै मुद्दामा उल्लेख्य सुधार गरेका थिए । चीनसँगको नीतिका मामलामा निक्सनको उपलब्धिलाई विस्तार गर्दै कार्टरले सन् १९७९ जनवरीमा पूर्ण कूटनीतिक सम्बन्ध स्थापना गर्ने सम्झौतामा हस्ताक्षर गरे । कार्टरका लागि यो एक कठिन निर्णय थियो, जसका लागि ताइवानसँगको औपचारिक कूटनीतिक सम्बन्धलाई उनले समाप्त गर्नुपरेको थियो । त्यसपछि चीनका नेता देङ स्याओपिङको अमेरिका भ्रमणले दुई देशबीचको सम्बन्धमा ऐतिहासिक सुधार ल्यायो ।त्यसै वर्ष कार्टरले सोभियत प्रमुख लियोनिद ब्रिझनेभसँग दोस्रो रणनीतिक अस्त्र सीमा वार्तालाप समाप्त गर्ने सम्झौता (साल्ट सेकेन्ड) मा हस्ताक्षर गरे । यसले रणनीतिक आणविक अस्त्रको प्रसारलाई खुम्च्यायो । त्यसैबेला अमेरिकामा ऊर्जा संकट चुलिएको थियो । सन् १९७९ मा कार्टरले सम्बोधन गर्दै राष्ट्रपति पदका आलोचनाहरूले राष्ट्रलाई नैतिक र आत्मिक अवसादमा पारेको भन्दै तिनको आलोचना गरे जसले उनलाई ठूलो राजनीतिक क्षति पुर्यायो । उनका विपक्षीहरू, विशेष गरी रोनाल्ड रेगनलाई कार्टर एक नकारात्मक र प्रेरणाहीन नेता हुन् भनेर प्रचार गर्न सजिलो बनायो । सन् १९८० को चुनावमा रिपब्लिकन उम्मेदवार रेगनसँग कार्टर पराजित भए ।तर, कार्टरका लागि राष्ट्रपतीय पदबाट बाहिरिएपछिका वर्षहरू अझ बढी उपलब्धिमूलक भए । उनी कुनै पूर्वराष्ट्रपति जस्तो विश्राममा बसेनन्, बरु उनले आफ्नो जीवनलाई सेवामा समर्पित गरे । विश्वभर स्वास्थ्य, मानवअधिकार र लोकतान्त्रिक शासनका पक्षमा महत्त्वपूर्ण कार्य गरिरहे । उनले १ सय ३५ भन्दा बढी देशमा १ सय २५ भन्दा बढी चुनावको निगरानी गरे । यही कामका लागि २००२ मा उनलाई नोबेल शान्ति पुरस्कार दिइयो ।उनले सधैं भन्ने गर्थे, एक व्यक्तिले संसार बदल्न सक्छ, यो विश्वास मात्र होइन, यो मेरो जीवनको ध्येय हो । विश्व नेताहरूले जिम्मी कार्टरको निधनले लोकतन्त्रका धरोहरको अवसान भएको भन्दै समवेदना व्यक्त गरेका छन् । इजिप्टका राष्ट्रपति अब्देल फत्ताह अलसीसीले इजरायलसँग आफ्नो देशको शान्ति सम्झौता गराउन कार्टरले गरेको प्रयासका कारण उनी इतिहासमा अमिट रहनेछन् भनेका छन् भन्दै मृत्युको खबरले दुःख लागेको बताएका छन् । फ्रान्सेली राष्ट्रपति इम्यानुएल म्याक्रोंले जीवनभरि सबैभन्दा कमजोरका अधिकारका लागि काम गरेका कार्टरको मृत्युमा शोक प्रकट गर्दै श्रद्धाञ्जली व्यक्त गर्छु भनी सन्देश पठाएका छन् । बेलायती प्रधानमन्त्री किर स्टार्मरले वक्तव्य जारी गर्दै भनेका छन्, मलाई राष्ट्रपति कार्टरको निधनको खबरले धेरै दुःख लाग्यो । चीन, भारत, जापान, जर्मनीदेखि विश्वभरका सरकार तथा राष्ट्रप्रमुखले कार्टरको मृत्युमा गहिरो शोक प्रकट गरेका छन् । प्रधानमन्त्री केपी शर्मा ओलीले पनि कार्टरको निधनमा शोक प्रकट गरेका छन् । कार्टरले गत अक्टोबर २०२४ मा आफ्नो १०० औं जन्मदिन मनाएका थिए । क्यान्सरको उपचारका क्रममा रहेका उनका अन्तिम १९ महिना हस्पिस सेन्टरमा बितेको थियो । प्रेममा परेको एक वर्षपछि नै उनले सन् १९४६ मा एलेनोरा रोजालिन स्मिथसँग विवाह गरेका थिए । सन् २०१५ मा उनले आफ्नो पुस्तक ए फुल लाइफ पनि लेखेका थिए ।"
अयोध्या पुगेर पोखरा फर्कियो सेतो गिद्ध,"(कपिलवस्तु)विश्वकै दुर्लभ सेतो गिद्ध भारतको अयोध्या पुगेर फेरि पोखरा फर्किएको छ । स्याटेलाइट ट्याग लगाइएको गिद्ध अयोध्याको घाघरा नदीछेउ ३ दिन बसेर पोखरा फर्किएको हो । नेपालका सेतो गिद्धबारे अनुसन्धान गरिरहेका विज्ञ कृष्णप्रसाद भुसालले गत असोज २ मा पाँच वटा गिद्धमा स्याटेलाइट ट्याग लगाएका थिए । पोखराको लामीआल र दोबिल्ला डम्पिङ साइडमा सेतो गिद्धलाई समातेर ट्याग लगाइएको थियो । तीन वटा वयस्क (४ देखि ५ वर्ष), एउटा अल्पवयस्क (३ वर्ष) र एउटा बच्चा (२ वर्ष) को गिद्धलाई ट्याग लगाइएको थियो । यिनैमध्येको एउटा वयस्क गिद्ध कात्तिक १४ मा पोखराबाट करिब २५० किमि उडेर अयोध्या पुगेको भुसालले बताए । गिद्ध पहिलो दिनमै पोखराबाट रूपन्देहीको गैडहवा तालनजिक गिद्ध रेस्टुरेन्ट पुगेको थियो । अर्को दिन लुम्बिनी आसपास बस्यो । तेस्रो दिन भारतको बलरामपुरनजिक ५ दिन बसेको देखिन्छ । त्यसपछि अयोध्याको घाँघरा नदी आसपास ३ दिन बसेर पोखरा फर्किएको हो । पोखरा आउने क्रममा अयोध्याबाट बिहानै उडेको गिद्ध कपिलवस्तुको राजापानी सामुदायिक वनमा बास बसेको र अर्को दिन स्याङ्जाको पुतली बजार बसेर तेस्रो दिन पोखरा पुगेको भुसालले बताए । दुई साता बाहिर घुमेर गिद्ध पोखरा फर्किएको छ । अन्य चार वटा गिद्ध तनहुँ आसपास आउनेजाने गरिरहेको देखिन्छ, उनले भने, अरूको त्यति धेरै लामो आवतजावत छैन । दैनिक २०३० किमिसम्म आवतजावत गरिरहेका छन् ।सेतो गिद्ध आहाराको खोजीमा जाने दूरी, प्रजनन गर्ने स्थान र बसाइँसराइको अवस्था तथा चुनौतीबारे पत्ता लगाउन ट्याग लगाइएको हो । राष्ट्रिय निकुञ्ज तथा वन्यजन्तु विभागबाट अनुमति लिएर लेग होल ट्र्याप लगाइएको भुसालले बताए । दुई लाख मूल्य पर्ने स्याटेलाइट ट्याग ३० ग्रामको हुन्छ । स्याटेलाइट सम्पर्कबाट दुईदुई घण्टामा तथ्यांक आउँछ । कुन दिशातिर कति उचाइ र गतिमा उडिरहेको भन्ने सबै तथ्यांक यसबाट पाइन्छ, उनले भने, ब्याट्रीले काम गरेनगरेको र चार्ज रहेनहरेको सबैको जानकारी पनि आइरहने हुँदा अध्ययनमा सहज हुन्छ ।घामले आफैं चार्ज हुने ब्याट्री राखिएको ३ देखि ५ वर्षसम्म आयु रहेको स्याटेलाइट ट्याग जडान गर्ने भुसाल आफैं विशेषज्ञ हुन् । उनको नेतृत्वमा बुल्गेरियाका विशेषज्ञ डा भ्लादिमिर दोब्रे र संरक्षणकर्मी दिमित्री चेरनेभा, गिद्ध विशेषज्ञ अंकितविलास जोशी र ईश्वरी चौधरीको टोलीले ट्याग लगाएका थिए । ट्याग लगाएको तीन महिना भयो, गिद्धहरूको खासै मुभमेन्ट देखिएको छैन, अयोध्या गएको गिद्ध पनि आहारकै लागि गएजस्तो लाग्छ, गिद्ध विशेषज्ञ जोशीले भने, अब यसको प्रजननको बेला आउँदै छ, यो बेला केही नयाँ तथ्य थाहा पाउन सकिन्छ । कस्तो ठाउँमा कसरी गुड लगाउँछ, कसरी बचेरा हुर्काउँछ र केके समस्या भएजस्ता सूचना पाउन सकिए संरक्षणका लागि योजना बनाउन सहयोग पुग्ने उनले बताए । एउटा बच्चा मात्र जन्माउने यो गिद्धले माघमा गुँड बनाउँछ भने फागुनचैतमा ओथारो बसेर असारसम्ममा बचेरा उडाउँछ । नेपालमा दुर्लभ सेतो गिद्धको संख्या ३ सयदेखि १ हजारसम्म रहेको अनुमान छ । यसमध्ये आधा संख्या पोखरा उपत्यकामा रहेको विज्ञहरूको अनुमान छ । यसको तौल दुईदेखि तीन केजीसम्म हुन्छ । यसअघि पनि आहारा र जोडी खोज्दै दुर्लभ डंगर गिद्ध भारतको हिमाचल प्रदेशका विभिन्न स्थान हुँदै पाकिस्तानसम्म पुगेको थियो । सन् २०१८ मा नवलपरासीको पिठौलीबाट ११ सय किमि यात्रा गर्दै भारत र पाकिस्तानको सिमासम्म पुगेको थियो । सिकारी चरा समूहअन्तर्गत पर्ने गिद्ध ठूलो मांसहारी पन्छी हो । यसले आफैं सिकार नगरी मरेका जनावरको सिनो खान्छ । सिनो र फालेको मासुजन्य फोहोर पदार्थ खाई वातावरणको दुर्गन्ध घटाउन महत्त्वपूर्ण भूमिका निर्वाह गर्ने भएकाले गिद्धलाई प्रकृतिको कुचीकार पनि भनिन्छ ।"
आमाकी 'प्रिय भाइ' करिश्मा,"(काठमाडौं)आमा थिइन् पारी घरमा, छोरी वारि । बीचमा चल्थ्यो, आमाछोरीबीचको मायाप्रेम । आमा रातिसम्मै छोरीको झ्यालमा चियाउँथिन् । देख्थिन्, रातभरि ननिभेको कोठा । र, सखारै फोनमा सोध्थिन्, भाइ, बेलुका तिम्रो बत्ती किन ननिभेको ?वल्लो घरको टपमा थियो उनको कोठा । कोठामा बेलाबेलामा जमघट भइरहन्थ्यो । आमा उसैगरी नियाल्थिन् । र, भोलिपल्ट फेरि सोधिहाल्थिन्, भाइ, हिजो बेल्का पार्टी थियो हो ? यो सोधखोज एकोहोरो मात्रै थिएन । छोरीले पनि पल्लो घरको कोठातिर आँखा लगाइरहन्थिन् । चियोचर्चो गर्थिन् । देख्थिन्, आमा राति अबेरसम्मै टेलिभिजनमा मग्न भएको । बिहान उसैगरी फोनमा भन्थिन्, मामी, तिमीले किन अबेलासम्म टीभी हेरेको ? प्रेमिल यो शृंखला वर्षौंसम्म चलिरह्यो । अचानक ललितपुर, टौखेलको त्यो खाली जग्गामा भवन ठडियो । सपिङ मल बन्यो । मानिसका लागि सुविधा थपिए । तर आमाछोरीका लागि? हाम्रा लागि त त्यो एउटा पर्खाल भयो, उनै आमाकी भाइ अर्थात् अभिनेत्री करिश्मा मानन्धरले भनिन् । भवनले छेकबार लगाएको आमाछोरीको दूरीलाई प्रविधिले पुनः जोडिदियो । आजकल आमा आफैं ह्वाट्सएपमा भिडियो कल गर्छिन् । र, सोध्छिन्, भाइ, के गर्दै छौ ?धेरैले आमालाई ममतामयीभन्दा माथि कहिल्यै देखेनन् । तर अरूले नदेखेको कुरा करिश्माले सधैं आफ्नी आमामा देखिन् । लामो कपाल भएकी, सुतीको धोती लगाएकी, सधैं हतारमा हिँडिरहने, एउटी बलियो महिला, उनी थप्छिन्, आमाको चित्र आँखामा अझै पनि त्यसैगरी बसिरहेको छ । हुन पनि करिश्माले छिचोलेको जीवनभन्दा निकै गह्रुँगा थिए उनका आमाका दुःख । तर कोमलकुमारीले दुःख कहिल्यै सुनाइनन् । न उनले आँसुले भिजेका आँखा नै अरूलाई देखाइन् । आमा नरोएको हो कि मैले नदेखेको ? आमासँग लुट्पुटिएर सुत्दाताका नै करिश्मा आमालाई सोध्थिन्, मामी, तिमीलाई बुबाको याद आउँदैन ? आमाले किन नआउनु भन्दानभन्दै प्रतिप्रश्न गरिहाल्थिन्, अनि रुन्न थ्यौ त ? आमा भन्थिन्, रुन्थें नि, किन नरुनु ?क्षेत्रबहादुर केसीसँग विवाह हुँदा कोमलकुमारी १८ वर्षकी थिइन् । करिश्माकी जेठी आमा रोगी थिइन् । उनैले ५० वर्षका श्रीमान्सँग आफ्नी भदैनीको विवाह गराइदिइन् । क्षेत्रबहादुर आर्मीका मेजर थिए । बा बित्दा करिश्मा साढे २ वर्षकी थिइन् । बहिनी कोपिला २१ दिनकी मात्र । बुबा मरेपछि के भयो मामी ? करिश्माले एक दिन आमालाई सोधिन् । के हुनु, म बेहोस भएँ रे । बेहोस हुँदा दाँतमा पानी हाल्दा छुरीले घोचिदिए रे । अनि मेरो दाँत फाँट्यो, आमाले आफ्नो फाटेको दाँत देखाउँदै सुनाइन् । किरिया बसेको बेलामा आमाको सपनामा एक दिन बा आएछन् । भनेछन्, बुल्टु ता पिर नमान । जेठी छोरीले नाम कमाउँछ । कान्छी छोरीको नि राम्रो हुन्छ । आमा कहिलेकाहीं करिश्मालाई भन्छिन्, भाइ, उनले भनेको पूरा भयो नि ।श्रीमान् बितेपछि कोमलकुमारीका दुःख झन् थपिए । संघर्षका शृंखला सुरु भए । अधिकारका लागि उनले अर्को लडाइँ लड्नुपर्यो । अड्डा, अदालत धाउनुपर्यो । त्यो लडाइँ पछिसम्मै चल्यो । ललितपुरको घर छाडेर आमा काठमाडौं गौशालातिर डेरामा बस्न थालिन् । बिहिनीलाई हजुरआमाले मामाघर लगेकी थिइन् । यता आमासँग करिश्मा रहिन् । ४ वर्षकी करिश्मालाई पशुपति स्कुल जान ठूलै युद्ध लड्नुपरेजस्तो हुन्थ्यो । कोमलकुमारी होटलमा काम गर्थिन्, छोरीलाई स्कुलसम्म छाड्ने फुर्सतसमेत थिएन । बरु भित्ता समाउँदै जाऊ, बाँदर आयो भने भाग । सडकतिर नजाऊ भन्दै सम्झाउँथिन् । करिश्मा भित्ता समाउँदा समाउँदै भित्तामै भुलिदिन्थिन् । स्कुलसम्म पुग्नै पाउँथिनन् ।चाहेर पनि कोमलकुमारीले दुवै छोरी आफूसँगै राख्न सकिनन् । करिश्मा पनि सिन्धुपाल्चोक तीनघरेस्थित मामाघर लगिइन्, हजुरआमाले हुर्काइन् । दिदीबहिनी हजुरआमासँगै सुत्थे । हजुरआमा बिहान ४ बजे ताराहरू हेर्दै उठ्थिन् । हजुरआमा लामो निद्रामा गएको पनि निकै वर्ष बितिसक्यो । अहिले करिश्मा ४ बजे उठेर छतमा जान्छिन् र ताराहरू हेर्छिन् । अनि हजुरआमाको स्मृतिलाई ताजा गर्छिन् । कोमलकुमारी बेलाबेलामा माइत आउँथिन् । स्कुलबाट घर आउनासाथ कसैले भनिदिन्थ्यो, ममी आउँदै छिन् । दिदीबहिनी झोला फ्याँकेर हतारहतार पिप्लेतिर लाग्थे । पिप्लेतल पानीघाट र त्यसपछि देउराली आउँथ्यो । रात नपरुन्जेल आमालाई पर्खेर बस्थे । साँझ ढल्दासम्म पनि आमा आउँदिनथिइन् । कसैले भनिदिन्थे, हेर यी काजीका भुराहरू कति हेरेर बसेका । अब आउँदैन तिमीहरूका ममी । फर्किंदा दिदीबहिनीको आँखाभरि आँसु टिलपिल हुन्थ्यो । तर, आमा आउने आस यति छिट्टै मर्दैन थियो । अर्को दिन आमा आउने खबर सुन्नासाथ उनीहरू उसैगरी दौडेर पुग्थे । गाडीबाट सेतो पहिरनमा ओर्लिएको आमाको छाया माथिबाट धूमिल देखिन्थ्यो । बहिनी करिश्मालाई सोध्थिन्, बुनु, यो ममी हो ? त्यो धमिलो छाया नजिक नआइन्जेल उनीहरू ठम्याउन सक्दैनथिए । जतिजति उकालो लाग्यो सानो आकार ठूलो हुँदै जान्थ्यो । पानीघाटसम्म आइपुग्दा उनीहरूले बल्ल ठम्याउँथे, यो त ममी हो । त्यसपछि दौड्दै ममीको समीप जान्थे र अँगालो मार्थे । म्वाइँ खान्थे । कोमलकुमारीले मनभरि माया र झोलाभरि कोसेली ल्याएकी हुन्थिन् ।उनीहरूलाई आमा वासना आउँथिन् । आमा आएको दिन गाउँका साथीमाझ दिदीबहिनीको फूर्ति बढ्थ्यो । नयाँनयाँ फ्रक र बबी पाइन्ट देखाउँदै साथीहरूलाई धाक लगाउँथे । आमा जाने दिन आँसुको भेल बग्थ्यो । मामीसँगै जान खोज्थ्यौं, हामीलाई बाँधिदिन्थे । हामी हातमा टोकिदिन्थ्यौं, करिश्मा सम्झन्छिन् । बिस्तारै थाहा हुँदै गयो आमा आएपछि फर्किन्छिन् भनेर । पछि त दुवैलाई बानी पर्न थाल्यो ।करिश्मा ९ वर्षकी हुँदा हजुरबा, हजुरआमासहित उनीहरू काठमाडौं आए । अनि आमासँगै बस्न थाले । सहरमा खुम्चिनुपर्दा हजुरबा यता खुसी हुनै सकेनन् । काठमाडौं आएको केही वर्षमै बिते । कोमलकुमारीकी आमा विधवा छोरीलाई हेरेर रुँदै भन्थिन्, मेरी छोरी कलिलै उमेरमा विधवा भई । करिश्मालाई आफ्नी आमा संसारकै सबैभन्दा राम्री लाग्थिन् । सोच्थिन्, मामीले अर्को बिहे गरिदिए पनि हुने । एक दिन भनिन् पनि, मामी, तिमी बिहे गर । बहिनीलाई म हेर्छु । जवाफमा करिश्माले थप्पड पाइन् । त्यसपछि कहिल्यै भन्ने आँट गरिनन् । फिल्म बगानमा करिश्माले एकल आमाको भूमिका निर्वाह गरेकी छन् । उक्त चरित्रमा अभिनय गर्दाको क्षण उनले आफ्नी आमा सम्झिन् । आमाकै सिको गरिन् । त्यही भएर त्यो फिल्ममा म मामीजस्तै देखिएकी छु, उनी सुनाउँछिन् ।१२ वर्षकी हुँदा करिश्मा आमाको दुःख बुझ्ने भइकसेकी थिइन् । आमाले किराना पसल थापेकी थिइन् । उनी आमालाई सघाउँथिन् । त्यतिबेला लाग्थ्यो, अब मैले पैसा कमाउनुपर्छ । उनीहरू बत्तीसपुतली बस्थे । त्यहाँका महिलाहरू गार्मेन्टमा काम गर्न जान्थे । स्कुलको मिनपचास बिदामा उनी पनि गार्मेन्टमा काम गर्न गइन् । दुई महिना काम गरेर ६ सय रुपैयाँ कमाइन् । त्यो पैसा व्यवहार धान्न आमालाई दिइन् । तिनताकै उनको भेट वरिपरि बस्ने अञ्जली सुब्बा र प्रकाश अधिकारीसँग हुन्थ्यो । प्रकाश फिल्ममा हिरो बन्न संघर्ष गरिरहेका थिए । त्यतिबेलासम्म सहरको स्वभाव गाउँकै जस्तो थियो । एकअर्काको घरमा बसेर उनीहरू चियागफ गर्थे । अञ्जलीकहाँ प्रकाश आइरहन्थे । करिश्मा गइरहन्थिन् । उनले जिस्काउँथिन्, प्रकाश दाइ, हजुर त हिरो बन्ने रे हैन ? प्रकाश र अञ्जलीले पनि ठट्टामै भने, यो बुनुलाई पनि हिरोइन बनाउनुपर्छ । नभन्दै तिनै न्यानो सम्बन्धका कारण करिश्माले पहिलो फिल्म सन्तानमा डेब्यु गरिन् । त्यसपछि अभिनय सिक्न भारतको बम्बई गइन् । त्यहाँ फिल्म दंगा फसादमा काम गरिन् । बम्बईबाट फर्केपछि त फिल्मका अफरैअफर । उनले एकैपटक ६ वटा फिल्म साइन गरिन् । भर्खरै नेपाल टेलिभिजन सुरु भएको थियो । विज्ञापनमा खेलिन् । अचानक अनपेक्षित पैसा कमाउन थालिन् । त्यसपछि उनले आत्मविश्वासका साथ आमालाई भनिन्, मामी, अब तिमी काम गर्न छाडिदेऊ ।आमा करिश्माको फिल्म यात्रासँग खुसी थिइन् । तर सन् २००० पछि करिश्मा अमेरिका पलायन भइन् । कोमलकुमारी त्यो कुरामा उति खुसी थिइनन् । म ३२ वर्षकी थिएँ । त्यतिबेला मैले जीवनमा दुःख, ठक्कर अझै खानुपर्छ भन्ने लागेर अमेरिका गएँ । पछि १० महिनाका लागि मामीलाई बोलाएँ, उनी स्मृतिका सिलसिला जोड्छिन्, तर उहाँ मेरो कामदेखि खुसी हुनुहुन्थेन । कोमलकुमारी छोरीलाई भन्थिन्, भाइ, यहाँ किन यस्तो काम गर्नुपर्यो तिम्ले ? तिमीलाई नपुग्दो के छ ? करिश्मा आमा खुसी भएको हेर्न चाहन्थिन् । उनी समुद्र वरिपरि घुमाउन लैजान्थिन् । कोमलकुमारी समुद्रलाई वाग्मतीसँग तुलना गरिदिन्थिन् । अन्ततः छोरीका लागि अमेरिका खुसी नभएको ठम्याउँदै आमा फर्किइन् । पछि त करिश्मा पनि नेपाल फर्किइन् । यता हालेको करिअरको जगमै टेकेर काममा रमाउन थालिन् ।करिश्माले छोरी कविता जन्मिएपछि आमाका कहिल्यै नबुझेका दुःख बुझिन् । कहिल्यै महसुस नगरिएका अनुभूति बुझिन् । बाध्यताहरू बुझिन् । बालखा छोरीलाई घरमा छाडेर सुटिङमा जाँदा मुटु नै चुँडालेको भान हुन्थ्यो । त्यतिबेला अनुभूति गर्थिन्, हामीलाई मामाघर छाड्दा ममीमा के बितेको थियो होला ? अहिले आफू खुसी हुन उनी आमा र छोरीको आँखामा हेर्छिन् । जब उनीहरूको आँखामा खुसी देख्छु । त्योभन्दा ठूलो आनन्द केही लाग्दैन, उनी व्यक्त गर्छिन् । पढ्दै गरेकी बुनुलाई पैसा कमाएर आमालाई सघाउनु थियो । उनले पैसा कमाउनकै लागि फिल्म रोजिन् । कक्षा ८ पढिरहेकी बुनुलाई त्यहीं छोडेर हिँडिन् । कहाँकहाँ पुगिन् । कति ठक्करहरू खाइन् । थुप्रै फिल्महरू खेलिन् । अनवरत दौडिरहिन् । दौडँदादौडँदै एक दिन सम्झिन पुगिन् उही सानी बुनु । जसलाई उनी सपनामा देख्थिन् । पोसाक लगाएर हिँडिरहेकी बुनु । जो नछुटाइकन स्कुल जान्थिन् । मिहिनेतका साथ पढ्थिन् । छोरी हुर्काएर पनि ठूलो बनाइसकेपछि एक दिन निर्णय गरिन्, सानी बुनुको छुटेको पढाइलाई निरन्तरता दिने । कक्षा ८ को परीक्षा हलमा जाँदा उनले बेन्चमा उही बुनुलाई पाइन् । अहिले करिश्मा स्नातक दोस्रो वर्षमा पढिरहेकी छन् । उनको यो पढाइसँग पनि आमा कोमलकुमारी खुसी छिन् । तर आमा छोरीले रोजेको राजनीतिक यात्रासँग भने सन्तुष्ट छैनन् । जहिल्यै आमा भन्छिन्, तिमी सोझी छौ । छलकपट गर्न जान्दैनौ । यहाँ त कूटनीति हुन्छ । यो तिम्रा लागि हैन । करिश्मा सहमत हुन्नन् । आमासँगको भेटमा गेटबाटै भन्नुपर्छ, मामी, आज राजनीतिको कुरा नगरौं है । आजकल त लाग्छ, आमाले भनेको सही थियो ।कोमलकुमारी उमेरले ७० कटिसकिन् । अहिले उनलाई सुगर छ । करिश्मालाई कसैको चिन्ता छ भने बढी आमाकै छ । जो बेलाबेलामा बिसन्चो भइराख्छिन् । आमालाई बिसन्चो हुँदा करिश्माको मन बिसन्चो हुन्छ । नजिकै रहेकी आमालाई भेट्न करिश्मा दिन बिराएर पुग्छिन् । भन्छिन्, मामी, एक्लै नबस । आमा मान्दिनन् । जस्तै बिमार हुँदा पनि उनलाई आफैंले पकाएर खानुपर्छ । बरु आमाको सन्तान स्नेहबाट करिश्मा द्रविभूत हुन्छिन् । म मरेपछि किरिया गर्ने पैसा यहाँ छ भन्दै देखाउनुहुन्छ । हेर्नु त, त्यो लेभलसम्म सोच्नुहुन्छ, करिश्मा भावुक हुँदै भन्छिन्, आमाको माया त धेरै नै गहिरो हुँदो रहेछ ।"
'सरकार गठनकै विषयमा पनि संविधान संशोधन आवश्यक छ',"कांग्रेस र एमालेले संविधान संशोधनका लागि कार्यदल बनाएर गृहकार्य अघि बढाउन खोजिरहेका छन् । तर, केके विषयमा संविधान संशोधन गर्ने भन्ने प्रस्ट छैन । तपाईंको विचारमा केकस्ता विषयमा संशोधन गर्नुपर्ने देख्नुहुन्छ ? संविधान कार्यान्वयनको नौ वर्ष पूरा भएर १० वर्ष लागिरहेको परिप्रेक्ष्यमा संशोधनको जुन कुरा उठेको छ, यो ठीक छ । यसबीचको अनुभवले पनि सबै कुरामा चलाउनुपर्ने देखियो । जस्तो, कार्यपालिकामा सरकार बनाउने कसरी ? कुन बेलामा अविश्वासको प्रस्ताव ल्याउनेदेखि सरकार गठन र पुनर्गठनमा धेरै कुरा असंगत देखिएका छन् । त्यससम्बन्धी व्यवस्थालाई प्रस्ट पार्नुपर्ने देखिएको छ । सरकारलाई स्थिरता दिने भनेर दुई वर्षसम्म अविश्वासको प्रस्ताव राख्न नपाउने भनियो । तर, सरकारमा धेरै पार्टी जाने, कुनै एउटा पार्टी निस्कनासाथ प्रधानमन्त्रीले विश्वासको मत लिनुपर्ने भयो । जसले गर्दा एक वर्षमा चार वटासम्म सरकार बनिसक्यो । पटकपटक विश्वासको मत लिनुपर्ने अवस्था सिर्जना भयो । यसलाई मिलाउन छलफल गर्न आवश्यक छ । दुई दलले त प्रारम्भिक छलफलमा कहाँकहाँनिर संशोधन गर्ने भन्ने भन्दा पनि निर्वाचन प्रणालीलाई मात्रै बहसमा ल्याएर अरू विषयलाई प्राथमिकता नदिएको जस्तो देखिएको छ नि ? संविधानले दिएका कैयन् कुराहरूलाई हामीले ऐनद्वारा परिस्कृत गरेर अघि बढाउन सकिन्थ्यो । संघीयता, समावेशिता र समानुपातिक जस्ता कुरामा ऐनबाट पनि सुधार गर्न सकिन्थ्यो । तर, हाम्रा नेताहरूको चालचलन के छ भने संसद्मा त्यससम्बन्धी विधेयक नलैजाने र संविधानको छिद्रमा खेल्ने । कानुन आफूअनुकूल भएन, बाधा पर्यो भने अध्यादेश ल्याइदिने काम भयो । यी सबै कुराहरूलाई ध्यान दिएर सबै कुरा संविधानमा प्रस्ट पार्नुपर्ने अवस्था देखिएको छ । तपाईंको विचारमा संविधानमा प्रस्ट पार्नुपर्ने विषयहरू केके छन् ? व्यवस्थापिकाअन्तर्गत प्रतिनिधिसभा र राष्ट्रिय सभाले गर्ने एउटै काममा पनि विभेदपूर्ण व्यवस्था छ । जस्तो, प्रतिनिधिसभाले पास गरेर पठाएको विधेयक राष्ट्रिय सभामा जान्छ । राष्ट्रिय सभाले ६० दिनभित्र पठाएन भने स्वतः नै लागू गर्न सकिने व्यवस्था संविधानमा छ । जबकि राष्ट्रिय सभामा उत्पत्ति भएर प्रतिनिधिसभामा पठाएको विधेयक चाहिँ पाँच वर्षभित्र पनि पारित नगरेर त्यसै राखेको अवस्था छ । यी कुराहरू पनि मिलाउनुपर्ने छ । तेस्रो कुरा, राष्ट्रिय सभामा अध्यक्षमा उपराष्ट्रपतिलाई बनाउने कि नबनाउने भन्ने संविधान निर्माणकै बेलामा चर्चा भएको थियो । राजनीतिक सन्तुलनको हिसाबले त्यतिबेला नेताहरूले मानेनन् । तर, अहिले सबैलाई बनाउनुपर्ने रहेछ भन्ने अनुभूति भएको छ । अरू थप विषयहरू केके छन् त ? न्यायपालिकामा सुधार गर्नुपर्ने कुराहरू राम्रैसँगै चलिरहेको छ । न्यायपालिकामा न्यायाधीशको नियुक्ति नै बाधक बन्ने अवस्था बनिरहेको छ । संवैधानिक परिषद्को पुनःसंरचना पनि संशोधन गर्नुपर्ने देखिन्छ । संविधान भनेको जहिले पनि अघि बढाउनका लागि हुनुपर्छ । त्यसलाई रोक्ने कामले देश चल्दैन । राज्य चल्दैन । त्यसैले राजनीतिक दलहरूले कुनै एउटै विषयमा मात्रै ध्यान नदिएर व्यवस्थापिका, कार्यपालिका र न्यायपालिकाका सबै असंगत विषयहरूमा संशोधन गर्ने गरी गृहकार्य अघि बढाउनुपर्छ । संविधानले समावेशी आयोगहरूलाई १० वर्षको बीचमा पुनरावलोकन गर्नुपर्ने भनेको छ । यसमा के भन्नुहुन्छ ? हो, आयोगहरूका सम्बन्धमा पनि धेरै विषय छन् । आयोगहरूलाई घटाउने हो कि मर्ज गराउने त्यसतर्फ पनि अघि बढ्नुपर्छ । नेताहरू संविधानको छिद्रलाई आफ्नो अनुकूल ढाल्ने कारणले ती सबै छिद्रहरू टालेर अघि बढ्नुपर्छ । संविधानले सबै कुरा प्रस्ट नपारेसम्म नहुने स्थिति देखिएको छ ।"
"'दलीय कार्यदल होइन, पूर्वन्यायाधीशहरूसहितको विज्ञ टोली बनाउनुपर्छ'","दुई दलले संविधान संशोधनका लागि कार्यदल बनाउने निर्णय लिएका छन् । यसलाई कसरी हेर्नु भएको छ ? कार्यदल बनाउने कुरा नै बेठिक छ । देशमा पूर्वप्रधानन्यायाधीशहरू छन्, न्यायाधीशहरू र संविधानविद्हरू छन् । स्वतन्त्र मानिसलाई राखेर, यो १० वर्षको बीचमा संविधानले कहाँनेर काम गर्यो, कहाँनेर गरेन भनेर अध्ययन हुनुपर्छ । विज्ञताका आधारमा बनाइएको प्रतिवेदनबमोजिम सरकारले संविधान संशोधनको विधेयक संसद्मा पठाउनुपर्छ । कार्यदलले पनि सबै राजनीतिक दलको सहमतिमा मात्रै संशोधनको विषय तय गर्ने भनेकै छन् नि ? यो अवधिमा जसले बिगारे, तिनै राजनीतिक दलका नेताहरूको कार्यदल बनाएर आम स्वीकार्यता बढ्दैन । यसको कुनै औचित्य छैन । जनताले पनि विश्वास गर्ने मान्छे यो देशमा छन् । सेवा निवृत्त भएका युवा न्यायाधीशहरू नै घरमा बसिरहेका छन् । तिनीहरूलाई राखेर आयोग बनाए के हुन्छ ? दलहरूले संसद्मा विधेयक गएपछि आफ्नो धारणा राखे भइहाल्छ नि । जसरी दलका नेताहरूले यसको प्रक्रिया सुरु गर्न खोजेका छन्, त्यो नै बेठिक हो भन्ने मेरो बुझाइ छ । यो विवादित पनि हुन्छ । संविधान परिमार्जन गर्ने बाटो पनि बन्दैन । त्यसपछि मात्रै विषयवस्तुमा जानुपर्छ । यो कांग्रेस र एमालेको मात्रै संविधान होइन । सबैले स्वीकार्य हुने गरी प्रक्रिया नै अघि बढाउनुपर्छ । नत्र यो पेन्डोराज बक्स जस्तो हुन्छ । संशोधन गर्नुपर्ने विषयहरूमा तपाईं के भन्नुहुन्छ ?जस्तो यी बीचमा संवैधानिक इजलासले काम गर्न सकेको देखिएन । निर्वाचन प्रणाली राखेका छौं, तर त्यसको चरम दुरुपयोग भयो । नेताका श्रीमती, आसेपासे र आफन्तलाई ल्यायो । मर्मअनुसार कार्यान्वयन भएन । त्यसलाई सच्याउन आवश्यक छ । निर्वाचन कानुनबाट पनि सच्याउन सकिन्छ । तर, त्यसका लागि संविधानमा पनि राखिनुपर्छ । तर, समानुपातिकको विकल्प छैन । अर्को कार्यकारीको विषयमा संशोधन आवश्यक देखियो । संसदीय प्रणालीले काम गरेन, त्यसैले राष्ट्रपतीय प्रणालीमा जाउँ भन्ने माओवादीको प्रस्ताव छ । त्यसमा छलफल पनि भइरहेको छ । कार्यकारी मोडलमा जाँदा संसदीय व्यवस्था असफल भयो भन्ने कुरा जनमानसमा पनि परेको छ । त्यसमा पनि छलफल गर्न सकिन्छ । संघीयताको विषयमा जुन हिसाबले कार्यान्वयन गर्नुपर्दथ्यो, त्यो हुन सकेन । डेलिभरी दिन सकेन । त्यसकारणले संघीयतालाई अधिकार दिएर काम गर्न सक्ने खालको बनाउन आवश्यक छ । संविधान जारी भएदेखि नै मधेशकेन्द्रित दलहरूले असन्तुष्टि जनाउँदै आन्दोलनसमेत गर्दै आइरहेका छन् । केही माग पहिलो संशोधनमार्फत समेट्ने काम पनि भयो । तर, त्यसलाई समेत अपर्याप्त भनेर संविधान जारी गरेको दिनलाई कालो दिवसका रूपमा मनाउने क्रम अझै जारी छ । अब हुने संशोधनमा मधेशकेन्द्रित दलका मागलाई कसरी जोड्न सकिएला ?त्यसमा धेरै कुरा थियो । पछि आफैं कति कुराहरू थिग्रिएर गएका छन । कतिपय कुराहरू अहिले आएर असान्दर्भिक पनि भएर गरएका छन् । कतिपय कुराहरू अझै पनि तार्किक छन् । त्यसैले यसमा छलफल गर्न सकिन्छ । तर, मेरो मुख्य विमति नै कार्यदलमा नै छ । कार्यदलले यी सबै कुराको अध्ययन गर्न सक्दैन । संविधानलाई सबैको स्वीकार्यता बढाउने, आमजनताको जीवन पद्धतिसँग जोड्ने हो भने स्वतन्त्र व्यक्तिको नेतृत्वमा आयोग वा कार्यदल जे बनाए पनि हुन्छ । त्यसले मात्रै तराईमधेशका भावनालाई पनि सम्बोधन गर्न सक्छ । तर, दलहरूको कार्यदलले गर्दैन ।"
"साउदीबाट फर्किएका दुई श्रमिकमा मंकीपक्स, एकको अवस्था जटिल","(काठमाडौं)साउदी अरबबाट फर्केका मंकीपक्स संक्रमित एक नेपालीको अवस्था जटिल देखिएको छ । पछिल्लो दस दिनमा साउदी अरबबाट फर्किएका दुई नेपालीमा मंकीपक्स (एमपक्स) पुष्टि भएको थियो । उनीहरूमध्ये गत शनिबार काठमाडौं आएका सिन्धुलीका ४४ वर्षीय पुरुषको अवस्था यसअघि पहिचान भएका संक्रमितको भन्दा जटिल देखिएको हो । उनी हाल सहिद शुक्रराज ट्रपिकल तथा सरुवा रोग अस्पताल टेकुको आइसोलेसनमा उपचाररत छन् । छाला रोग विशेषज्ञ डा सिवेन्द्रकुमार झाका अनुसार ती पुरुषको मृगौला, फोक्सो, कलेजो जस्ता संवेदनशील अंगलाई भने असर गरेको छैन । अनुहार, छाती, हातखुट्टालगायत शरीरभरि संक्रमण देखिएको छ, उनले भने, छालाको दृष्टिकोणबाट हेर्दा संवेदनशील तथा जटिल देखिएको हो । ती पुरुष साउदी अरबमा करिब १६ वर्षदेखि काम गर्दै आएका थिए । मंकीपक्स लागेपछि साउदी अबरकै अस्पतालमा १७ दिनदेखि उपचाररत थिए । उनी साउदी अरबबाट दोहा हुँदै शनिबार बिहान सवा १० बजे त्रिभुवन अन्तर्राष्ट्रिय विमानस्थल आइपुगेका थिए । विमानस्थलबाट सिधै स्वयम्भूस्थित आफन्तकोमा गएका थिए । भोलिपल्ट आइतबार मात्र उपचारका लागि टेकु अस्पताल पुगेका थिए । नमुना परीक्षण गर्ने क्रममा उनलाई मंकीपक्स संक्रमण पुष्टि भएको थियो ।गत पुस ५ मा साउदी अरबबाटै फर्केका तनहुँका ३६ वर्षीय पुरुषलाई पनि मंकीपक्स पुष्टि भएको थियो । उनको पनि टेकु अस्पतालमै उपचार भइरहेको छ । उनको अवस्था सुधारोन्मुख रहेको अस्पतालले जनाएको छ । अस्पतालका निर्देशक डा युवानिधि बसौलाले ती युवकको घाउ लगभग सुकिसकेको बताए । नयाँ घाउ पनि देखापरेको छैन, उनले भने, केही दिनमा डिस्चार्ज गर्ने तयारी छ ।चिकित्सकका अनुसार मंकीपक्स संक्रमित व्यक्ति वा पशुसँगको सम्पर्कमा आउँदा, शरीरबाट निस्किएको थुक, र्याल, घाउ, खटिरा, भाइरस रहेको ओछ्यान र लुगाबाट सर्छ । तर, सिन्धुलीका युवामा संक्रमण पुष्टि भएको २४ घण्टा बितिसक्दा पनि सम्बन्धित निकायले कन्ट्याक्ट ट्रेसिङ गरेको छैन । स्वास्थ्य सेवा विभाग इपिडिमियोलोजी तथा रोग नियन्त्रण महाशाखाका निर्देशक डा यदुचन्द्र घिमिरेले संक्रमित व्यक्तिको परिवारलाई मंकीपक्सबारे जानकारी रहेको र सतर्कता अपनाउन भनिसकेको बताए । कन्ट्याक्ट ट्रेसिङका लागि स्वास्थ्यकर्मी पठाउने तयारी छ, उनले भने, साउदी अरबमा मंकीपक्स संक्रमित अन्य नेपालीको अवस्थाबारे जानकारी दिन त्यहाँको सरकारी संयन्त्रलाई आग्रह गरेका छौं ।साउदी अरब नेपालीको रोजगारीको प्रमुख गन्तव्यमध्येमा पर्छ । त्यहाँ मात्र ४ लाख नेपाली श्रमिक कार्यरत छन् । निर्देशक घिमिरेका अनुसार साउदी अरबको स्वास्थ्य मन्त्रालयअन्तर्गतको राष्ट्रिय इन्टरनेसनल हेल्थ रिप्रेजेन्टेटिभ (आईएचआर) सँग त्यहाँ कार्यरत नेपालीको अवस्थाबारे जानकारी लिने प्रयास जारी छ । स्वास्थ्य मन्त्रालयका अनुसार केही दिनयता अफ्रिकी मुलुक कंगोमा मंकीपक्स भाइरसको घातक प्रजाति क्लेड १ बी फैलिरहेको छ । गत जनवरी यतामात्र उक्त भाइरसका कारण विश्वभरि पाँच सय ४८ जनाको मृत्यु भइसकेको छ । विश्व स्वास्थ्य संगठन (डब्लूएचओ) ले पनि मंकीपक्स संक्रमण बढिरहेको भन्दै सबै मुलुकलाई सतर्कता अपनाउन आग्रह गरेको छ । सन् २०२२०२३ मा पनि मंकीपक्स विश्वव्यापी प्रकोपका रूपमा फैलिएको थियो ।मंकीपक्स बिफर रोग लाग्ने प्रजातिको भाइरसबाट संक्रमण हुने गर्छ । एमपक्सले कमैलाई मात्र गम्भीर बिरामी बनाउने बताइएको छ । सन् १९८० मा बिफरको उन्मूलन र विश्वव्यापी बिफर खोपको अन्त्यपछि पनि मंकीपक्स मध्य पूर्वी र पश्चिम अफ्रिकामा निरन्तर रूपमा देखा परिरहेको छ । छाला रोग विशेषज्ञहरूका अनुसार यसले ज्वरो आउने, सामान्यतया ज्वरो सुरु भएको १ देखि ३ दिनभित्रमा छाला, अनुहार, हत्केला र पैतालामा डाबर देखा पर्ने, डाबर परिवर्तन भई फोका हुँदै पाप्रा लागेर उप्किने गर्छ । टाउको, ढाड र मांसपेशी दुख्ने र शरीरका ग्रन्थीहरू बढ्ने हुन्छ । आँखामा संक्रमण भई दृष्टि गुम्ने, निमोनिया, गर्भ खेर जाने र मृत्युसमेत हुन सक्छ ।स्वास्थ्य मन्त्रालयले छिमेकी देशमा मंकीपक्स भाइरसको संक्रमण बढिरहेकाले नेपालीलाई पनि सतर्कता अपनाउन आग्रह गरेको छ । हवाई तथा सीमा नाकाका हेल्थ डेस्क तथा सरुवा रोगको निगरानी गर्न संघ, प्रदेश र स्थानीय तहलाई निर्देशन दिइसकेको मन्त्रालयका प्रवक्ता डा प्रकाश बुढाथोकीले बताए । सातवटै प्रदेशमा मंकीपक्स रोकथाम तथा व्यवस्थापनका लागि अस्पताल र फोकल पर्सन तोकेका छौं, उनले भने, कसैलाई शंकास्पद देखिए परीक्षण गर्न आग्रह गर्छु ।"
सामुदायिक शौचालयले फेरिएको बस्ती,"(लहान) जन्मिँदै सरस्वती पासवानका दुवै खुट्टा थिएनन् । खुट्टा नहुँदा दिनचर्यामा सकस त छँदै थियो, शौचको बेला झन् गाह्रो हुन्थ्यो । घरबस्तीमा शौचालय थिएन । शौच गर्न घिस्रिँदै नजिकको खेत वा बाँसघारी पुग्नुपर्थ्यो । लहान११ पररियाको सदाय (मुसहर) बस्तीकी १३ वर्षीया सरस्वती अहिले ह्विलचेयरमा बसेर शौचालय पुग्छिन् । बस्तीको अपांगतामैत्री सामुदायिक शौचालयले सहज बनाएको हो । भन्छिन्, पहिला बहुत कष्ट हुन्थ्यो, अहिले धेरै सुबिस्ता भएको छ । घरभन्दा पनि मलाई शौचालयको माया लाग्छ ।पररियाको सदाय बस्ती सकिनै लाग्दा दुईतिर दुई पोखरी छन् । पोखरीसँग टाँसिएका खेत र बाँसघारी छन् । स्थानीय राजकुमार सदा पहिले शौचका लागि नजिकका खेत र बाँसघारी पुग्ने गरेको बताउँछन् । पहिला धेरै दिक्कत थियो । जग्गाधनीले थाहा पाए कुट्न आउँथ्यो । यो पोखरी हात धुने ठाउँ थियो, उनले भने, अहिले खेततिर हेर्न पनि मन लाग्दैन । सानले शौचालय जान्छुआउँछु । खुला शौच, दूषित खानेपानी र सरसफाइको अभावले स्थानीय बिरामी पर्ने क्रम बढेपछि द विकन परियोजनाअन्तर्गत लहान नगरपालिका, नेपाल खानेपानी संस्थान, वाटर एड, एलियन वाटर र दलित जनकल्याण युवा क्लबको सहकार्यमा सामुदायिक शौचालय निर्माण, स्वच्छ खानेपानी र सरसफाइका लागि काम थालिएको हो । परियोजनाअन्तर्गत पहिलो चरणमा लहान११ पररिया र वडा २२ जहदीमा सामुदायिक शौचालय बनाइएको छ । ४६ वर्षकी सोमनीदेवी पासवान पररियाको सलेशदिनाभद्री सामुदायिक शौचालय सञ्चालन तथा व्यवस्थापन समितिकी अध्यक्ष हुन् । उनको रेखदेखमा १० वटा सिट भएको शौचालय छ । एउटा भने अपांगतामैत्री छ । ३० घरका २ सय ५० जनालाई तोकेरै शौचालय छुट्याइएको छ । हरेक घरबाट मासिक १ सय रुपैयाँ लिएर शौचालयको सरसफाइ र बिजुली बिल तिर्न खर्च गरिन्छ । पासवानले भनिन्, पहिला रोगको धेरै समस्या थियो । अहिले धेरै सुधार भएको छ । जहदीको शौचालय रेखदेख लुटनीदेवी सदायले गर्छिन् । बस्तीका २२ घरका करिब २ सय जनाले सामुदायिक शौचालय प्रयोग गर्छन् ।केही वर्षपहिले खुला दिसापिसाबमुक्त क्षेत्र घोषणा गरिँदा यहाँ प्यान र सिट बाँडिएको थियो । एउटै कोठामा भान्सा र सुत्नुपर्ने बाध्यतामा रहेका भूमिहीन पासवान र मुसहर समुदायलाई शौचालय थपिएपछि झन् आपत् पर्यो । भान्सा र शौचालय नछुट्टिने भयो । यसबाट खानेपानीको स्रोत प्रदूषित हुन पुग्यो । परिणामस्वरूप, छाला, झाडापखाला र पानीजन्य रोगका बिरामी बढे । लहान२२ जहदीकी ५८ वर्षीया बरतनिया सदायले भान्सानजिकै दाउरा राखेको ठाउँमा शौचालय बनाएकी थिइन् । शौचालयले त बिरामी पार्यो, बरतनिया देवीले भनिन्, जेठो छोरालाई झाडापखाला चल्यो । मलाई दादले हैरान बनायो । स्वास्थ्य चौकी गएपछि पो थाहा पाइयो, दूषित पानीले रोगी बनाएको रहेछ ।लहान नगरपालिकाको स्वास्थ्य शाखाका अनुसार पररियामा अघिल्लो वर्ष छालासम्बन्धी रोगका मात्रै करिब चार सयले उपचार गराए । लहान११ मै दूषित खानेपानीले पाँच सयभन्दा बढी बिरामी परे । लहान२२ मा गत वर्ष छालासम्बन्धी रोगका चार सयभन्दा बढी बिरामी देखिए । यो वडामा दूषित खानेपानी प्रयोगले झन्डै आठ सय बिरामी परेका थिए । अधिकांश बिरामीमा टाइफाइड, आउँ, झाडापखाला र जुकाको समस्या देखिएको थियो, स्वास्थ्य शाखा प्रमुख रामानन्द चौधरीले भने, छाला रोगमा एक्जिमा, दाद, घाउ, पिलो र लुतो देखियो । शौचालय प्रयोगपछि बिरामीको संख्या घटेको लुटनीदेवीले बताइन् । यो शौचालय मात्र होइन, हाम्रा लागि रोगव्याधिबाट छुटकारा दिलाउने घर पनि बनेको छ, उनले भनिन् । लहान नगरप्रमुख महेशप्रसाद चौधरीले मुसहर, पासवान र डोम बस्तीलाई लक्षित गरेर सामुदायिक शौचालय निर्माण गरिएको बताए । खानेपानीका लागि पाइपलाइन जडानका क्रममा रहेको उनले जानकारी दिए । लहानका सबै २४ वडामा सामुदायिक शौचालय बनाउने र शुद्ध खानेपानी पुर्याउने लक्ष्य रहेको वाटर एडका प्रोजेक्ट म्यानेजर राजेश लोहनीले बताए ।"
सार्वजनिक बिदा बढाउन कति सम्भव ?,"सार्वजनिक बिदाका सन्दर्भमा नेपाल धेरैका लागि नौलो देश भएको छ । विश्वका कमै देशमा आइतबार अफिसडे (कार्यदिन) पर्ने गर्छ । त्यसै कारण पनि नेपाल आएर केही दिन बिताउने विदेशीले यहाँको सार्वजनिक बिदाबारे प्रश्न गर्छन् । पछिल्ला सरकारले कुनै दुर्घटना या पदमा रहेका मान्छेको निधनको शोकमा बिदा दिने गरेका कारण पनि कसरी अकस्मात् बिदा भयो होला भनेर प्रश्न गर्नु स्वाभाविक हो । पछिल्लो समय सार्वजनिक बिदाको विषयले आन्तरिक रूपमा पनि चर्चा पाउन थालेको छ । केही समयअघि पूर्वप्रधानमन्त्री बाबुराम भट्टराईले सार्वजनिक बिदाका विषयमा सामाजिक सञ्जालमार्फत बहसको सुरुवात गर्दै लेखे नेपालमा सार्वजनिक बिदा धेरै भयो, कटौती गरौं । उनलाई पछ्याएझैं देखिने गरी स्वतन्त्र सांसद अमरेशकुमार सिंहले प्रतिनिधिसभाको राज्यव्यवस्था तथा सुशासन समितिमा समय लिएर उही विषय उठान गरे । बिदा धेरै भएका कारण जनतालाई प्रभावकारी काम दिन नसकिरहेको, कर्मचारीले काम गर्नुपर्ने भए पनि वर्षमा झन्डै दुई महिना शनिबार पर्ने र प्रदेश तथा स्थानीय तहले आआफ्नै ढंगले बिदा दिने प्रवृत्ति बढेकाले सार्वजनिक बिदा कटौती गर्नुपर्ने उनको प्रस्ताव थियो । यी दुवै सन्दर्भले राम्रै मिडिया स्पेस पाएका कारण यस आलेखमा सार्वजनिक बिदा सन्दर्भमा विश्व परिवेशलाई नेपालसँग जोडेर हेर्ने प्रयास गरिएको छ । माथि भनिएझैं के नेपालमा सार्वजनिक बिदा धेरै हो ? तथ्यांकले त्यसो भन्दैन । सार्वजनिक बिदाका दुई पहलु छन्, एउटा हरेक सप्ताहान्तमा हुने बिदा र अर्को विभिन्न चाडपर्वउत्सवमा हुने बिदा । सप्ताहान्तबाहेक सार्वजनिक बिदा मनाउनेमा नेपाल विश्वमा अग्रणी देखिएको छ । २०८० सालमा ३५ दिन सरकारी कार्यालय बन्द भए भने यस वर्ष २७ चाडपर्व र ७ अन्य उत्सवसहित ३४ दिन सार्वजनिक बिदाका नाममा कार्यालय बन्द हुँदै छन् । तर सप्ताहान्तका दिनसमेत जाडेर हेर्दा नेपालले मनाइरहेको सार्वजनिक बिदा अत्यन्त कम छ । पश्चिमा देशमा चाडपर्व र उत्सवमा हुने बिदा वर्षमा १० देखि २० दिनको हुन्छ । त्यहाँ मनाइने दुईदिने सप्ताहान्तले नेपालमा भन्दा कार्यालय धेरै दिन बन्द हुन्छन्, कर्मचारीले बढी बिदा मनाउन पाउँछन् । ११ दिन मात्र चाडपर्व र उत्सवमा हुने बिदा मनाउने अमेरिकामा वर्षमा सरदर ११५ दिन कार्यालय बन्द हुन्छन् र कर्मचारी घर बस्न पाउँछन् । नेपालमा अहिलेको अवस्थामा ५१ देखि ५२ दिन सप्ताहान्त या शनिबार, ३४ देखि ३५ दिन चाडपर्व र उत्सवमा हुने बिदा हुन्छ । अरू २३ दिनको कसैको निधन या दुर्घटनामा दिइने अपर्झट बिदासमेत जोड्दा बढीमा ९० दिन अर्थात् अमेरिकाको भन्दा २५ दिन कम बिदा हुने गरेको पाइन्छ । यो म्यानमारको भन्दा ४५ दिन, इरान र श्रीलंकाका भन्दा ४० दिन, भारतको भन्दा ३६ दिन र चीनको भन्दा झन्डै ३० दिन कम हो । त्यहाँ बिहान ९ बजेदेखि सुरु हुने कार्यालय समय र नेपालका प्रायः सरकारी कार्यालयमा कार्यान्वयनमा ल्याइएको १० बजेदेखिको समयको सन्दर्भ बचत हुने जम्मा ५ घण्टा हो । शुक्रबारको २३ घण्टा जोड्ने गरे पनि कार्यालय जानेआउने तयारीमै समय जाने कारण यी सीमित घण्टा कर्मचारीको गुणस्तरीय पारिवारिक समयका दृष्टिले त्यति फलदायी भन्न सकिन्न । सप्ताहान्तको अभ्यास सप्ताहान्त बिदाको इतिहास हेर्दा अमेरिकी कार उत्पादक हेनरी फोर्डले आजभन्दा ९९ वर्ष अगाडि अर्थात् सन् १९२६ मा काम गर्ने समय हप्ताको ६ बाट घटाएर ५ दिनमा ल्याएका थिए । उनको छोरा इड्सेल फोर्डको हवाला दिँदै न्युयोर्क टाइम्सले लेखेको छ हरेक मान्छेलाई आराम र मनोरञ्जनका लागि हप्तामा १ दिनभन्दा बढी समय चाहिन्छ । हरेक मान्छे गुणात्मक हिसाबले जिउन उसलाई धेरै समय परिवारसँग बिताउने गरी व्यवस्था गर्न आवश्यक छ । नेपालमा भने २०२२ मई १५ देखि हप्तामा दुई दिन बिदा सुरु गरे पनि एक महिना नहुँदै त्यसलाई खारेज गरियो । खारेजीको कारण दिँदै भनियो कि इन्धनमा बचत होला भनेर बिदा त दिइयो, तर त्यसो भएन । अर्कातिर कार्यालयमा काम लिनेको चाप बढ्यो । यस्तो व्यवस्था सुरु गरेको अर्को हप्ता नै परिणाम खोज्ने र ३४ हप्ताको अनुभवका आधारमा उद्देश्य सफल भएन भन्ने निर्क्योल नै कच्चा थियो । बल्लतल्ल हप्तामा दुई दिन बिदा पाउँदा सुरुका केही हप्ता त यसअघि गर्न नसकेर टरिरहेका भेटघाट, जान नसकेका स्थानको भ्रमण आदिमा अवश्य बित्थ्यो । विस्तारै त्यो समय घरपरिवारमा, आफन्त तथा साथीभाइसँग र मनोरञ्जनमा लाग्थ्यो । त्यसबेलाको अर्को कमजोर पक्ष भनेको सरकारले त्यो नियम लगाइरहँदा सरकारीभन्दा बढी रोजगारी दिइरहेका अन्य क्षेत्रमा लागू थिएन । बहुदलीय व्यवस्थाको पुनःस्थापनासँगै गठित प्रशासकीय पुनर्संरचना आयोगले हप्तामा ५ दिन कार्यालय समय बनाउन सिफारिस गरेको देखिन्छ । लोडसेडिङ घटाउन सहयोग पुग्ला भनेर गरिएको उक्त सिफारिस तत्काल कार्यान्वयन नभए पनि त्यसको झन्डै दशकपश्चात् तत्कालीन प्रधानमन्त्री कृष्णप्रसाद भट्टराईले काठमाडौं उपत्यकामा त्यसलाई लागू गर्ने प्रयास गरे । तर त्यो प्रयास एक वर्ष पनि नटिकी फिर्ता लिइयो । दुई दशकपश्चात् आएर योगेश भट्टराई पर्यटनमन्त्री भएका बेला भ्रमण वर्ष तयारीको मौका पारी कार्यालयमा हप्तामा २ दिन बिदाको छलफल ब्युँताएको देखिन्छ । यसले आन्तरिक पर्यटन बढाउने भनेर एक अध्ययन समिति नै बनाइएको थियो । समितिले गरेको एसियाका ४३ सहित १२७ देशको अध्ययनअनुसार ११६ देशमा हप्ताको ५ दिने कार्यालय समय रहेको देखिएको थियो भने नेपालबाहेक सबै ३८ एसियाली मुलुकमा ५ दिने कार्यालय समय र २ दिने सप्ताहान्तको अभ्यास थियो । तर एकाएक कोभिड महामारीले आवतजावतमा प्रभाव पारेपपछि त्यो प्रस्ताव अगाडि बढ्न त के भ्रमण वर्षको अवधारणा नै धरापमा पर्यो । कोभिड महामारीले विश्वको काम गर्ने तरिकामा आमूल परिवर्तन गरिदिएको छ । नियमित बैठक, छलफलका लागि कार्यालय नै पुगिरहनु पर्दैन । एउटै हलमा बसेर गरिने अन्तरक्रिया भर्चुअल प्लाटफर्मको सहायतामा आआफ्ना घर या फरकफरक कार्यस्थलबाट गर्न सकिन्छ । कामको प्रकृति हेरेर कार्यालयमा उपस्थित नभई गर्न सकिने कतिपय यस्ता कामका लागि पश्चिमा देशमा वर्क फ्रम होम को अभ्यासले बढावा पाइरहेको छ । नेपालकै कतिपय संस्थामा पनि यस्ता अभ्यास सुरु भइसक्दा सरकारी क्षेत्रको सुरु गरेको अभ्यास एक महिना नपुग्दै फिर्ता लिनुलाई हाम्रो समाजको संकीर्ण वा परम्परागत सोचको उपज भन्न सकिन्छ । नेपालको उल्टो यात्रा विश्व परिवेशमा अब हप्ताको दुई दिन होइन, बिदालाई तीन या चार दिनमा लैजाने बहस चल्दै छ । १९२६ मा फोर्डले सुरु गरेको अभ्यासबाट एक कदम अघि बढेर सन् १९५६ मा अमेरिकाका तत्कालीन उपराष्ट्रपति रिचर्ड निक्सनले निकट भविष्यदेखि नै कार्यालय समय ५ दिनबाट ४ दिने बनाएर अमेरिकी जनतालाई पूर्ण रूपमा पारिवारिक समय उपलब्ध गराउने घोषणा गरे । अबको समय तीनदिने सप्ताहान्तको हुने भन्दै दि ट्र्रिब्युटमा (२०२२ जनवरी २१) अद्रिएन म्याममिहन लेख्छन् हप्तामा चार दिन काम ! नामक नयाँ कार्यक्रमले बेलायतमा मात्र नभई निरन्तर विश्वव्यापी बढावा पाइरहेको छ, किनभने यसमा श्रमिकको तलबमा नोक्सान हुने छैन ।छोटो कार्यसप्ताहका रूपमा यसले गति लिनुमा सयौं संगठनले यसमा लिएको चासो र रुचि पनि हो । बेलायतस्थित अटोनोमीजस्ता नेतृत्वदायी थिंकट्यांक र क्याम्ब्रिज, अक्सफोर्ड र बोस्टन कलेजका अनुसन्धानकर्ताले फोर डे विक ग्लोबल तथा फोर डे विक यूके क्याम्पेनको ब्यानरमा सुरु गरेकामा विस्तारै सयौं संगठनले यसमा चासो र रुचि देखाइरहेका छन् । छोटो कार्यहप्ता नै कमजोर अर्थतन्त्रलाई सन्तुलनमा ल्याउने उपाय हुन सक्छ भन्ने सोचले पनि पछिल्ला दिनमा महत्त्व त्यहाँ पाइरहेका देखिन्छन् । यो सोचलाई आन्दोलनकै रूप दिनेमा बेलायत अग्रणी रहे पनि अन्य देशमा पनि यसबारे काम भएका पाइन्छन् । आइसल्यान्डमा सन् २०१५ देखि २०१९ सम्म लागू गरिएको सार्वजनिक क्षेत्रमा छोटो कार्यहप्ताको परिणामले उत्पादन र श्रमिकको कल्याणमा तीव्र वृद्धि भएको २०२१ मा भएको अनुसन्धान प्रतिवेदनले देखाएको छ । स्कटल्यान्डले कल्याणकारी अर्थतन्त्रको ट्रायलका रूपमा यो प्रतिबद्धता लागू गर्न सन् २०२२ मा र स्पेनले केही समयअघि इच्छुक कम्पनीलाई यस सन्दर्भमा बहुवर्षीय पाइलट परियोजनामा जान प्रोत्साहित गरेको छ । जापानले कामदारलाई चारदिने हप्ता पछ्याउन अनुमति दिन सुझाउँदै प्यानासोनिकजस्तो सबभन्दा ठूलो इलेक्ट्रोनिक कम्पनीले यो नीति लागू नै गरेको पाइन्छ । माथि भनेझै प्रायः देशले बैठक, छलफल तथा लेक्चरजस्ता कामका लागि भर्चुअल स्पेसको बढीभन्दा बढी उपयोग गरिरहेका छन् । इमेल र इन्टरनेटको सहारामा कम्प्युटरमार्फत गर्न सकिने कामका लागि कार्यालयमा उपस्थित हुनभन्दा वर्क फर्म होमको विकल्प लिन कर्मचारीलाई प्रोत्साहन गरेको पाइन्छ । तर नेपालले भने कार्यालयमा उपस्थितिको मापदण्डलाई अरू कडाइ गर्न डिजिटल हाजिरीका मेसिन खरिद गर्ने र प्रमुखकहाँ हाजिर कपी राख्ने प्रवृत्तिमा अभ्यस्त गराउन खोज्दै छ । सेवाग्राहीलाई सेवा दिन कार्यालयमै रहनुपर्नेका हकमा मात्र नभई प्राध्यापक, अनुसन्धानदाता र अध्येतासम्मका हकमा यस्तो व्यवस्था लागू गर्दै छ । शैक्षिक संस्था तथा विश्वविद्यालयमा शैक्षिक गतिविधि नै नभए पनि तलब खान प्रत्येक दिन कार्यालय समयमा गएर डिजिटल हाजिरीका मेसिनमा औंठाछाप दिने गरी विकसित गरिएको यो व्यवस्था आफैंमा उल्टो यात्रा हो । एक विश्वविद्यालयका कुनै कर्मचारीको उदाहरण दिँदै त्यहाँका प्राध्यापकले भनेका थिए उनलाई कार्यालय बोलाउनुभन्दा त १० प्रतिशत तलब थपेर घरमै राखिदिए विश्वविद्यालयलाई फाइदा हुन्थ्यो । यो भनाइ अन्यत्र पनि किन लागू हुन्छ भने क्लर्कभन्दा तल्लो तहमा काम गर्नेहरू अधिकांश भनसुन र राजनीतिक निकटताका आधारमा आएका हुन्छन् । उनीहरूको कार्यालय बसाइ बिजुली, पानी, शौचालयलगायतका सुविधामा दबाब दिने सन्दर्भमा मात्र कामयावी देखिन्छ, न कि काम चुस्त बनाउन र उत्पादकत्व बढाउन । अझ बिहान हाजिर गरेर हिँड्ने, बेलुका हाजिर ठोक्न कार्यालय पुग्ने, दिउँसोभरि अरू काममा जाने अभ्यास त छँदै छ । कार्यहप्ता छोट्याउँदा एउटा कम्पनी र संगठनका साथसाथै राष्ट्रिय उत्पादकत्वमा वृद्धि भएको विभिन्न अध्ययनले देखाएका छन् । सप्ताहान्त धेरै भएका देशमा बिदाका दिन कामदारलाई आराम र किनमेलका लागि समय जुटाउँछ । सामाजिक, पारिवारिक र साथीभाइसँग भेटघाटको मौका दिन्छ । मनोरञ्जनजस्ता व्यक्तिगत इच्छा पूरा गर्नका साथै नियमित कामको थकानबाट मुक्त भई काममा लाग्न ऊर्जा प्राप्त हुन्छ । भनिन्छ, राम्रो विश्राम पाएका श्रमिक नै उत्तम श्रमिक हुन् । सन् २०१९ मा भएको हेल्दी एन्ड सेफ्टी एक्जुकेटिभ को सर्वेक्षणमा ५४ प्रतिशतले काममा अनुपस्थित हुनुको सबभन्दा ठूलो कारण कामको दबाब भनेका छन् । हेन्ले बिजनेस स्कुलको २०१९ को अध्ययनले ४ कार्यदिन कार्यान्ययन गर्दा श्रमिक खुसी देखिए, कम दबाबमा रहे । जसका कारण बिरामी बिदा बस्ने दरमा कमी आयो । परिणामस्वरूप उनीहरू बढी उत्पादन केन्द्रित हुने थाले ।कार्यालय जानु भनेको जागिरेका परिवारले घरमा स्वस्थ खाना पकाउनखान भ्याउँदैनन् । बजारमा पाइने मिसावटयुक्त, प्याकेजिङ गरिएका पत्रु खानामा निर्भर रहनुपर्ने हुन सक्छ । कार्यालयमा कार्यदिन घट्दा उनीहरूले परिवार र साथीभाइलाई समय दिन पाउँछन् । आकस्मिक काम पर्दा कार्यालय छाडेर भाग्नु पर्दैन । कार्यालय जाने दिन घट्दा यातायातका साधन सडकमा कम दौडने भएकाले कार्बन उत्सर्जन कमी आउँछ, जसले सहरको धूलोधूवाँ प्रदूषण घटाउँछ ।चारदिने कार्यहप्ताको वकालत सुरु गरेको बेलायतले यसमार्फत लैंगिक समानतामा सुधार देखिएको बताएको छ । बेलायतका ६५ प्रतिशत पूर्णकालीन कामदारले घरमा बढी समय बिताउन, बालबच्चा र वृद्धवृद्धाको हेरचाहमा ध्यान दिन पाएका छन् । महिलाले मात्रै गर्नुपरेका घरेलु कामले असमानता बढाएको भनिएको थियो, त्यसमा पुरुषले पनि सघाउने क्रम बढेको छ । काम र परिणाम केन्द्रित हुनुभन्दा पनि हाजिर गराएर तलब खाएको महसुस गराउने नियन्त्रणमूखी प्रशासकीय सोचमा रुमल्लिएको नेपालले अन्यत्रका यस्ता अभ्यास र परिणामबाट सिक्ने कि ?"
नेपाली नाताको फराकिलो सिमाना,"मान्छेको व्यक्तिगत वा सामूहिक स्थानान्तरणको इतिहास उसको उद्विकाससँगै जोडिएको छ । राज्यका पर्खाल ठडिनु र नागरिकताको कागज प्रयोगमा आउनुअघिदेखि मान्छे स्वच्छन्द रूपमा स्थानान्तरण गर्थ्यो । राज्यलाई जब आफ्नै सुरक्षाका लागि समूहको आवश्यकता भयो, तब बसोम्बासीको नियमन र अभिलेख गर्न थालिएको हो । चुनौतीले धकेलिएर वा अवसरले तानिएर स्थानान्तरण भएको पुस्ताले आफ्नो मूल थातथलोसँगको नाता कायमै राख्ने यत्न गरिरहेको हुन्छ । त्यसैले पनि कुनै कालखण्डमा बाहिरिएकाहरूले मातृदेशसँग नाता जीवन्त राख्न व्यक्तिगत र सामूहिक रूपमा पहल गर्दै आएका हुन्छन् । गैरआवासीय नेपाली संघ (एनआरएनए) त्यस्तै एउटा प्रयत्न हो । तर एउटा परिभाषाको जगमा स्थापित एउटै संस्थाले सयौं वर्ष पुरानो र बहुआयामिक स्थानान्तरणको सबै पक्षलाई समेट्न सक्दैन । यसैकारण नयाँनयाँ सवाल उठिरहन्छन् । यसकै उदाहरण हो, गैरआवासीय नेपालीको परिभाषामा नअट्ने नेपाली मूलका नागरिकको सबाल । यो वर्गमा पर्ने विदेशी नागरिकलाई पनि कुनै ढाँचाको परिचयपत्र दिएर नेपालसँग नाता कायम गराउने प्रयत्न चलिरहेको छ । यो सकारात्मक छ ।गैरआवासीय नेपालीको परिभाषा आफैं पनि फराकिलो छ । शिक्षा र रोजगारीका लागि विदेश गएकादेखि, सार्कको सदस्य मुलुकबाहेक अन्य मुलुकको नागरिकता लिएको अवस्थामा पनि उनीहरूलाई यही परिभाषाले समेट्दै आएको छ । विदेश गएर पुस्तौंदेखि उतैको बसोम्बासी भएका नेपाली मूलका व्यक्तिहरूको पनि संख्या ठूलो छ । बाबुआमा, बाजेबज्यैभन्दा पनि अगाडि नै विभिन्न देश पुगेका र ती देशकै नागरिक बनेकाहरू धेरै छन् । कैयौं त सातौं पुस्ताअघिदेखि नेपालबाहिर छन् । खासगरी बर्मा, थाइल्यान्ड, मलेसिया, फिजी, सिंगापुर लगायतका देशमा त्यस वर्गका नागरिक धेरै छन् । उनीहरूले आफूलाई नेपाली मूलका नागरिकका रूपमा परिचय दिन्छन्, नेपालसँग आफ्नो पुर्खाको देशका रूपमा आत्मीयता व्यक्त गर्छन् । तर उनीहरूलाई गैरआवासीय नेपालीसम्बन्धी कानुनले चिन्दैन । नेपालसँग जोडिने औपचारिक साइनो उनीहरूसँग छैन । यस्तो पृष्ठभूमिमा उनीहरूले नेपालसँग आफ्नो साइनोलाई नवीकरण गर्न चाहनु स्वाभाविक र प्राकृतिक छ । यसमा सम्बन्धित सबै पक्ष सकारात्मक हुनुपर्छ ।चारपाँच वटा देशमा यस किसिमका नागरिक ५६ लाखको हाराहारीमा रहेको अनुमान छ । तर, उनीहरूसँग आफू नेपाली मूलको भएको देखाउन कुनै प्रमाणपत्र छैन, छ त केबल नेपाली भाषा, चालचलन र संस्कृति । यो सम्बन्ध कागजको लिखतभन्दा निकै बलियो छ । ती नागरिक जुन देशमा पुगेका छन्, उनीहरूसँगै नेपाली विविधता पनि पुगेको छ । जसलाई उनीहरूले पुस्तौंपुस्ता जोगाएर राखेका छन् । नेपालसँग भौगोलिक र राजनीतिक सम्बन्ध टुटे पनि सांस्कृतिक सम्बन्ध कायम छ । त्यही सम्बन्धको धागोलाई उनीहरू थप बलियो बनाउन चाहन्छन् । त्यसका लागि नेपालसँग सम्बन्ध देखिने गरी कुनै किसिमको परिचयपत्रको खोजी गरिरहेका छन् । त्यसले उनीहरूलाई आम विदेशी जस्तो होइन, पुर्खौली भूमिमा आइपुगेका आफन्तका रूपमा व्यवहार गर्ने नीति हुनुपर्छ । परिचयपत्रले नेपालसँग उनीहरूको सामाजिक, सांस्कृतिक र आर्थिक सम्बन्ध थप बलियो बन्छ । त्यसका अतिरिक्त पुस्तौंपुस्ता विदेशमा सिकेको सीप, उनीहरूको आर्थिक हैसियतबाट नेपालले लाभ लिन पनि सक्छ । नेपाललाई कुनै किसिमको संकट पर्दा उनीहरूमाझ आह्वान गर्न सकिन्छ । नेपालसँग जोडिने उनीहरूको चाहना र हुटहुटीलाई प्रोत्साहन नगर्ने हो भने उनीहरूमै आफूहरू नेपाली मूलको होइनौं रहेछ भन्ने महसुस हुन सक्छ । जसले विभिन्न देशमा स्वतःस्फुर्त फैलिएको भाषा, कला र संस्कृतिप्रतिको अपनत्व बिलाउन सक्छ । अर्कोतिर सबैले परिचयपत्र चाहन्छन् भन्ने पनि होइन । जसले चाहन्छन्, उनीहरूलाई गैरआवासीय नेपालीसम्बन्धी ऐन २०६४ मा संशोधन गरेर सहज विधिबाट परिचयपत्र दिन सकिन्छ ।नेपाल राज्य पनि यस सबालमा सकारात्मक नै छ । प्रधानमन्त्री केपी शर्मा ओलीले त सार्वजनिक रूपमै त्यस्तो मागप्रति कञ्जुस्याइँ गर्नु नपर्ने बताइसकेका छन् । कानुनमन्त्री अजयकुमार चौरसियाले पनि परिचयपत्र दिन आवश्यक पर्ने कानुनी प्रावधानबारे काम भइरहेको बताएका छन् । त्यसका लागि गैरआवासीय नेपालीसम्बन्धी ऐन, २०६४ लाई संशोधन गर्ने तयारी छ । अब भने यो विषयलाई ढिलाइ गर्नु हुँदैन । माग गर्ने पक्ष र नेपाल सरकार दुवै सकारात्मक भइसकेको स्थितिमा यो विषय अल्झिनुपर्ने कुनै कारण पनि देखिँदैन । परिचयपत्र दिँदा दुवै पक्षलाई कुनै अप्ठ्यारो पर्दैन । बरु त्यसले फाइदै पुग्छ ।"
आफ्नो गहना नचिन्ने हामी,"कृषि एवं अन्य उद्योग व्यवसाय धाराशायी बन्दै गएका कारण आयातमूखी अर्थतन्त्र नेपालको परिचायक बनेको छ । पहिलेदेखि जीविकाको मुख्य आधार कृषि र पशुपालन भए पनि अब यी व्यवसायबाट सर्वसाधारण पूर्णतः पलायन हुन बाध्य छन् । पहिले हिमालदेखि तराईसम्म मौसमअनुसारको खेती गर्ने प्रचलन रहँदा मुलुक सर्वत्र हराभरा देखिन्थ्यो, जैविक कृषि उत्पादन प्रयोगले नागरिकको स्वास्थ्यमा नकारात्मक असर पर्दैनथ्यो । त्यतिबेला नेपालका धेरै कृषि उपज भारतलगायत अन्य मुलुकमा निर्यात हुन्थ्यो भन्दा यो सबैलाई सपनाजस्तो लाग्न सक्छ । तर, खुराफाती राजनीतिले मुलुकका ठूला उद्योग, कलकारखाना तहसनहस बनेको यथार्थ दोहोर्याइरहनु पर्दैन ।मुलुकलाई टेवा दिने दुई खम्बा गर्लम्मै ढलेपछि अब हामीलाई त्राण दिने क्षेत्र पर्यटन उद्योग नै हो । हुन त पछिल्लो समय सूचना प्रविधिको विकासले पनि अर्थतन्त्र सुधारमा महत्त्वपूर्ण भूमिका खेलेको छ, तर गाउँगाउँका जनतालाई यसले प्रत्यक्ष असर पार्न सक्दैन । पर्यटन प्रवर्द्धनको कुरा गर्ने हो भने अनेक सोच, विचारधारा बोक्ने विश्वका मानिसलाई आकर्षित पार्न विविधताले भरिएको हाम्रोजस्तो अनुपम देश अन्यत्र भेट्न सकिँदैन । धर्म, संस्कार, कला, साहित्य, भाषा, प्राकृतिक सौन्दर्यदेखि मानिसको बोलीचाली, रहनसहनसम्म अन्तर्राष्ट्रियजगत्का निम्ति कौतूहलको विषय बन्दै आएको छ । साहसिक यात्रा, पर्वतीय दौड प्रतियोगिता, बन्जी जम्प, पैदलयात्रा, पाराग्लाइडिङ, र्याफ्टिङ, साइक्लिङजस्ता खेल गतिविधिले विश्वमा नेपालको पहिचान बढेको छ भने हिन्दु र बौद्ध धर्मावलम्बीका निम्ति सातवटै प्रदेश उत्कृष्ट देखिन्छन् । उता हिमालतिरको विषय उठाउँदा विश्वका १० मध्ये ८ वटा अग्ला हिमशिखरका धनी हामीले उचित प्रचारप्रसारबाट पर्यटकको ओइरो लगाउने क्षमता बोकेका छौं । त्यस्तै हिमालदेखि तराईसम्म देखिने जलवायु, नदीनाला र प्राकृतिक सौन्दर्य पर्यटकका निम्ति अद्वितीय सावित भएका छन् । प्रकृतिको यति ठूलो उपहार पाएर पनि हामी स्विट्जरल्यान्ड र जापानको फुजी पहाडको गफ गरेर थाक्दैनौं । सरकार, पर्यटन व्यवसायी, सरोकारवाला मिलेर पर्यटकीय स्थलहरूको पहिचान गरी नेपाललाई पर्यटनमय बनाउने दिन कहिले आउला ? भुवनेश्वर शर्मा, बोस्टन, अमेरिका"
सम्पत्ति छानबिनको बहस,"पूर्वप्रधानमन्त्री एवं नेपाल समाजवादी पार्टीका नेता बाबुराम भट्टराईले २०४६ सालयताका सबै नेता, कर्मचारीको सम्पत्ति छानबिन गर्नुपर्ने कुरा उठाउँदै आएका छन् । त्यसका लागि आफू पनि तयार रहेको उनले बताइसकेका छन् । उनले भनेजस्तै सरकारी ओहोदामा बस्ने सबै तहतप्काका व्यक्तिको सम्पत्ति छानबिन हुनुपर्छ । अहिलेसम्म कुनै पनि नेताले बोल्न आँट नगरेको कुरा भट्टराईले गरेका छन् । के नेताहरू कमाउनकै लागि राजनीतिमा आएका हुन् र ?भ्रष्टाचारमुक्त देश बनाउँछु भनेर बारम्बार भाषण गर्ने अनि भ्रष्टाचारीलाई संरक्षण गर्ने नेताको दोहोरो चरित्रको अन्त्य हुनुपर्छ । हिजो राजधानीमा आउँदा चप्पल लगाएर फुटपाथमा मकै टोक्दै हिँड्ने व्यक्तिले कसरी आलिसान घर बनाएका छन्, कसरी त्यो सम्भव भयो, छानबिनको विषय बन्नुपर्छ । सहकारी ठगीमा पक्राउ परेका रास्वपाका सभापति रवि लामिछानेमाथि सम्पत्ति शुद्धीकरणको समेत मुद्दा लागेको छ, उनको संसद् पद निलम्बनमा परेको छ । अदालतले उनको पक्षमा फैसला गर्ला नगर्ला, त्यो पछिको कुरा हो । सरकारलाई प्रश्न छ, के यो देशमा एउटा रवि मात्र त्यस्ता पात्र हुन्, जसले भ्रष्टाचार गरेर सम्पत्ति कमाएका छन् ? उनी मात्र होइन, सहकारी ठगीमा मुछिएका अन्य नेता, तिनका परिवारका साथै अन्य भ्रष्टाचार प्रकरणमा जोडिएका नेतामाथि अविलम्ब छानबिन अगाडि बढाउनुपर्छ । जनतालाई करमाथि कर थोपरेर नेताहरूले मस्ती गर्ने अवस्थाको अन्त्य हुनुपर्छ । राजनीतिक आग्रह पूर्वाग्रह नराखी भ्रष्टाचारी जो भए पनि कानुनअनुसार कारबाही गर्नपर्छ । राजनीतिको आडमा जसले जे गर्दा हुने अवस्था आएकाले देशमा भ्रष्टाचार बढेको हो । यसरी देशमा नेतादेखि कर्मचारीसम्मको सम्पत्ति छानबिनपछि दोषीलाई कारबाही गर्ने हो भने भ्रष्टाचार ५० प्रतिशत कम भएर जान्छ । पुरुषोत्तम घिमिरे, जोरपाटी, काठमाडौ"
सहकारी अध्यादेशमा छुटेका पक्ष,"सरकारीको नियमन र बचतकर्ताको रकम फिर्ता गर्नेसम्बन्धी अध्यादेश राष्ट्रपतिले आइतबार प्रमाणीकरण गरेपछि कार्यान्वयनको बाटो खुलेको छ । अब राजपत्रमा प्रकाशन भएको मितिदेखि अध्यादेश लागू हुनेछ । अध्यादेशमा सुधारका धेरै कुरा गरिएका छन् तर यो अपूरो र थप संशोधन गर्नुपर्ने देखिएको छ । अहिले जारी अध्यादेशबाट मात्रै समस्याग्रस्त सहकारीका बचतकर्ताको यसै आर्थिक वर्षभित्र पैसा फिर्ता हुने सम्भावना न्यून छ । किनकि सहकारीमा रहेका धितो लिलाम गरेर पैसा आएपछि मात्र बचतकर्ताको पैसा फिर्ता हुने उल्लेख छ । न कि तत्कालका लागि सरकारले दिने र पछि सहकारीबाट शोधभर्ना उठाउने कुरा गरिएको छ । लिलाम प्रक्रिया सुरु गरी अन्त हुन निकै समय लाग्छ । कानुनी झमेला पनि उत्तिकै हुन्छ । यसर्थ यो आर्थिक वर्ष कसैको पनि बचत फिर्ता हुन सम्भावना छैन । अहिलेसम्म सरकारसँग पीडितको तथ्यांकसमेत छैन । सरकारले चालु आर्थिक वर्षको बजेटमै सरकारी संस्थामा रहेका ५ लाखभन्दा मुनिको बचतपीडितलाई फिर्ता गर्ने उल्लेख छ । त्यसयता ७ महिनासम्म यो विषयमा सिन्को भाँचिएको छैन । उता सबै पीडितलाई पैसा फिर्ता गर्न सक्ने न सरकारको क्षमता छ न त ढुकुटीमा पैसा नै छ । यस्तै अध्यादेशमा बचतको सीमा राखेको सही भए पनि कर्जाको सीमा राखेको भने मिलेको छैन । अध्यादेशले जिल्लास्तरीय सहकारीले १० लाखभन्दा बढी कर्जा दिन नपाइने नियम राख्दा त्यसले भएका राम्रा सहकारीको कारोबार खुम्चेर झनै समस्या उत्पन्न हुन सक्छ । यसर्थ कारोबार खुम्चाउने यो प्रावधान संशोधन हुनु आवश्यक छ । १० प्रतिशत खराब सहकारीलाई हेरेर ९० प्रतिशत राम्रा सहकारीलाई मर्का पार्ने काम गर्नुहुन्न । गोपाल देवकोटा, गोकर्णेश्वर ८, काठमाडौं"
अर्थतन्त्रको सकस फुकाउने औजारको खोजी,"लोकतान्त्रिक शासकीय प्रणालीबाट व्यक्तिगत स्वतन्त्रता, आत्मसम्मान र समृद्ध समाज निर्माण हुन्छ भन्ने मान्यतामा विश्वव्यापी रूपमा उदारवादी सोच अँगालेर लोकतान्त्रिक पद्धतिको क्रमिक विकास भएको थियो । यस क्रममा दोस्रो विश्वयुद्धपछि विश्व अर्थव्यवस्थामा सहज रूपले दीर्घकालीन पुँजी व्यवस्था गर्न र विनिमय व्यवस्थामा स्थायित्व ल्याउने उद्देश्यले बहुपक्षीय अन्तर्राष्ट्रिय वित्तीय संस्थाहरूको स्थापना भएको थियो ।सन् १९७० को दशकमा पश्चिमी मुलुकहरूले बेरोजगारी, उच्च दरको मुद्रास्फीति र अर्थराजनीतिसँग सम्बन्धित समस्या भोगेपछि अर्थतन्त्रमा सरकारी नियन्त्रण तथा हस्तक्षेपको नीति निरन्तरताले राजनीतिक आर्थिक समस्या बढ्दै गएको तथ्य आत्मसात गरेपछि व्यक्तिको स्वतन्त्रता, उत्कृष्टता, व्यावसायिकता र प्रतिस्पर्धी बजारमा आधारित उदारवादी अर्थव्यवस्थाले गति लियो । सन् १९८० को दशकमा अन्तर्राष्ट्रिय बहुपक्षीय वित्तीय संघसंस्थाहरूका माध्यमबाट उदार आर्थिक सुधारका नीति तथा कार्यक्रम विश्वभर कार्यान्वयनमा आयो । यसले मुख्यतः अनुशासित आर्थिक नीति, बजार संयन्त्रको प्रतिस्पर्धी उपयोग र वस्तु, सेवा व्यापार तथा लगानी उदारीकरण र खुलापनलाई जोड दियो । सन् १९८० को दशकको अन्त्यतिर सोभियत संघको विघटनले उदार तथा खुलापनको विस्तारले थप गति लियो । सन् १९७८ देखि नै व्यापार, लगानी र अर्थनीतिमा चीनले उदारपनको अवलम्बन गरेको थियो । सन् १९९० को दशकमा नेपाल, भारतलगायत विश्वका धेरै मुलुकले उदार आर्थिक सुधार तथा खुलापनको नीति कार्यान्वयन गरे ।लोकतान्त्रिक शासन प्रणाली अवलम्बन गरेका वा नियन्त्रित शासन प्रणाली अपनाए पनि आर्थिक नीतिमा उदार तथा खुलापन अँगालेका मुलुकहरूले सुरुका चार दशकसम्म यथेष्ट लाभ प्राप्त गरे । आय बढाउने, गरिबी घटाउने, शिक्षा, स्वास्थ्य, पूर्वाधार क्षेत्रको विस्तार एवं स्तर बढाउने र बाह्य मुलुकसँग पहुँच बनाएर उत्पादित वस्तु तथा सेवा व्यापार, लगानी, रोजगारी सिर्जनामा उपलब्धि हासिल गरे । युद्धग्रस्त, आन्तरिक द्वन्द्वमा फसेका र राजनैतिक स्थिरता नभएका मुलुकहरूले उदारपन तथा आर्थिक सुधारका कार्यक्रमबाट अपेक्षित लाभ लिन सकेनन् । नेपालकै सन्दर्भलाई लिने हो भने, सन् १९९० मा उदार आर्थिक सुधारको नीति कार्यान्वयन गरेपछि सन् १९९४ मा उच्च ८ प्रतिशतको आर्थिक वृद्धिदर हासिल भएको थियो । राजनीतिक अस्थिरता, सशस्त्र संघर्ष, संक्रमणकाल र नेतृत्वको जोडघटाउका कारणले सुधार प्रक्रियाले निरन्तरता नपाउँदा अहिलेसम्म आर्थिक वृद्धिदर न्यून रह्यो । विगत तीन वर्षको आर्थिक वृद्धिदर औसतमा ३ प्रतिशतभन्दा कम छ । उदार आर्थिक सुधारमा अवरोधउदारपनको क्षयीकरणको मूल्य नेपालले मात्र होइन, विश्वले नै व्यहोर्नुपरेको छ । विगत डेढ दशकयता विश्वमै उदारपन एवं लोकतान्त्रिक मूल्यमान्यतामा लागेको ग्रहणको आकार बढ्दो छ । विश्वका विकसित तथा अविकसित मुलुकहरूको सत्ता सञ्चालनमा आसीन नेतृत्व स्वार्थ लिप्साबाट प्रभावित र लोकतान्त्रिक मूल्यमान्यताबाट विचलित भई स्वमूखी नीति कार्यान्वयन गर्दा राजनीतिमा विचलन एवं भ्रष्टीकरणले प्रश्रय पाएको छ । राष्ट्रवाद, लोकप्रियतावादको मुकुन्डोभित्र नेतृत्वको अधिनायकी रबैया, भ्रष्ट क्रियाकलाप र अक्षमतालाई लुकाएर लोकतान्त्रिक प्रणाली नै खराब हो भन्ने भाष्य निर्माणमा पश्चगामी समूह लागिपरेका छन् ।सन् १९९७ मा पूर्वी एसियाली मुलुक, २००१ मा अर्जेन्टिनालगायत दक्षिण अमेरिकी मुलुक र सन् २००८ मा अमेरिकालगायत विश्वको वित्तीय बजारमा आएको आर्थिक संकटले उदारवादी आर्थिक सुधारमा गतिरोध आयो । द्वन्द्वग्रस्त र संक्रमणकालमा रहेका विकासशील मुलुकहरूले विधि, संस्था, संगठन र श्रमबजारसम्बन्धी नीति सञ्चालनमा ध्यान पुर्याउन नसक्दा उदारपनमाथिको आक्षेप बढ्दै गयो । ठूला बहुराष्ट्रिय कम्पनीहरूको एकाधिकारमा वृद्धि, आर्थिक असमानतामा बढ्दो खाडल, अमेरिकालगायत विकसित मुलुकहरूको नीति उदारपनमा भन्दा आत्मपरक सोचमा खुम्चिएका कारण आर्थिक उदारपनका साथै लोकतान्त्रिक अभ्यासमा पनि आशंका हुन थालेको छ । उदार आर्थिक सुधार नीतिमा संकट देखिन थालेपछि विश्वमा लोकप्रियतावादले थप मलजल पायो । लोकप्रियतावादीे क्रियाकलापले शासकीयवृत्त, दलीय कार्यकर्ता र बिचौलियालाई राज्यको लागतमा फाइदा पुर्यायो । नेतृत्वको गुणगानमा लोकप्रियतावादले क्षणिक सन्तुष्टि पुर्याए पनि दीर्घकालमा वास्तविक परिणाम कल्पनामा सीमित रहने तथ्य विश्वको अनुभवले प्रस्ट गरेको छ । ख्याति आर्जनको लोभमा अल्पायुको लोकप्रियतावाद को चक्र घुमीफिरी आइरहने क्रम देखिएकाले मुलुकको दीर्घकालीन हितका लागि यसले निरन्तरता पाउनु हुँदैन । लोकतान्त्रिक नेतृत्वको विचलनलोकतन्त्रको मौलिक मान्यता र आदर्शलाई कुल्चेर साख कुसाखका आधारमा चल्ने हैकमवादी नेतृत्वले थिचिने किचिने निर्धो प्राणी जनता नै हो । कमजोर बन्ने लोकतन्त्र नै हो । दूरदर्शी, स्वच्छ तथा सक्षम नेतृत्वले लोकतन्त्रकै माध्यमबाट आर्थिक, सामाजिक र भौतिक क्षेत्रमा हासिल गरेको उपलब्धिलाई अनदेख गरी अतिरञ्जित कल्पनामा नेतृत्व रमाइरहेका छन् । जननिराशा र अविश्वासको शृंखला बढ्दै जाँदा आगामी निर्वाचनमा लोकतान्त्रिक विधिअनुसार निर्वाचित हुने जनप्रतिनिधिहरूको स्वरूपमा परिवर्तनको संकेत देखा पर्दै छन् । धेरै जनसंख्या भएका र लोकतान्त्रिक पद्धति अवलम्बन गरेका मुलुकहरूको रुझान पनि अन्तर्मुखी, संरक्षणवादी र हैकमवादी स्वरूपतर्फ अग्रसर देखिन्छन् । विश्व राजनीति, अर्थव्यवस्था, शान्ति, भाइचारा र सामूहिक अग्रगमन बिथोलिएर अन्योल सिर्जना हुने आशंका देखा परेको छ । सानो अर्थतन्त्र भएको नेपाल पनि यसको प्रभाववाट अछुतो रहन सक्दैन । यस्तो परिस्थितिमा सनातनी आर्थिक सोचमा परिमार्जन गर्दै परिणाममूलक नीति, कार्यक्रम तथा आयोजना सञ्चालन गर्नुपर्छ । विद्यमान विधि, संस्था र प्रक्रियामा सुधार गर्नुका साथै राष्ट्रिय आवश्यकताका आधारमा प्राथमिकता निर्धारण, तीनै तहका सरकारमा असरल्ल बेथिति एवं स्रोतसाधनको दुरुपयोगमा नियन्त्रण, बोझिलो तथा खर्चिलो संघीयतामा काँटछाँट र जवाफदेही, चुस्त एवं छरितो कर्मचारी संयन्त्रको व्यवस्थालाई सुधार प्रक्रियाको अंग बनाउनुपर्छ । पुँजी, पुँजीपति, श्रमिक, सीप र सर्वसाधारण जनता समृद्ध लोकतन्त्रका पर्याय हुन् । लोकतान्त्रिक शासन प्रणाली नभएका मुलुकमा पनि यी तत्त्व सक्रिय छन् । फरक यति मात्र हो कि गैरलोकतान्त्रिक मुलुकमा सर्वहाराको नाममा सिमित व्यक्ति, दल र समूहले अपारदर्शी तवरले शासन गर्छन् । नागरिक स्वतन्त्रता, फरक विचार, विरोध र पारदर्शिताले ठाउँ पाउँदैन । स्वार्थको गठजोडले मूल्यमान्यता र नैतिकता गौण बन्न पुग्छन् । लोकतान्त्रिक मुलुकमा पनि सत्ता स्वार्थकै कारणले कतिपय नेतृत्व आत्मपरक, स्वमूखी, अपारदर्शी र अनुदार बन्दै गएको अवस्थाले लोकतान्त्रिक मूल्यमान्यताको क्षयीकरण भएको छ ।समृद्धिका लागि सरकारको भूमिका मात्र पर्याप्त हुँदैन । सरकारको दानबाट मात्र समृद्धि आउने होइन । सरकार वा निजी क्षेत्रले सार्वजनिक प्राकृतिक स्रोत तथा सम्पत्तिको दोहन, श्रमशोषण र उपभोक्ताको शोषण गरेर आर्जन गरेको धन सम्पत्तिले क्षणिक रूपमा पुँजी निर्माण र आर्थिक वृद्धिमा सहयोग पुग्ला । तर, यसले जन्माउने आर्थिक सामाजिक असमानता र विकृतिको मूल्य दीर्घकालमा नागरिकले चुकाउनुपर्ने हुनाले समृद्धिको यात्रा अधुरो रहन्छ । सरकारी अनुदान, हस्तक्षेप र सस्तो लोकप्रियतावादी वितरणमूखी विनियोजनले मात्र समृद्धि ल्याउन सक्दैन । विधि, नियम र बजार मान्यतामा परिचालित निजी क्षेत्र र दूरदर्शी, स्वच्छ, सक्षम तथा जवाफदेही नेतृत्वको क्रियाकलापले समृद्धि प्राप्त गर्ने हो । नागरिक स्वतन्त्रता, बहुविचार, बहुमतको सम्मान र स्वस्थ प्रतिस्पर्धा उदार लोकतन्त्रको मौलिक चरित्र हो । केही समयदेखि नेतृत्वमा मौलाएको अनुदार एवं स्वमूखी प्रवृत्तिले लोकतन्त्रको मूल आत्मा मार्न सक्दैन । हैकम, नियन्त्रण र पाखण्डपन लामो समय टिक्दैन । प्रमुख नेतृत्व मुलुक र जनताप्रति निष्ठावान्, निजी स्वार्थबाट टाढा र दूरदर्शी भयो भने वरिपरिका स्वार्थी समूह तथा अन्तर्गतका संस्था एवं संगठनले आघात पुर्याउन सक्दैनन् । लोकतन्त्र प्रतिस्थापनको बहस निरर्थक बन्न पुग्छ । स्वस्थ प्रतिस्पर्धा वस्तु तथा सेवा व्यापारमा मात्र होइन, राजनीतिक प्रतिद्वन्द्विता, प्रशासनिक यन्त्र सञ्चालन, संगठन परिचालन र सार्वजनिक सेवा प्रवाहमा समेत आवश्यक छ । ज्ञान, उत्कृष्टता, इमानदारिता र लगनलाई पन्छाएर स्वार्थ, मिलेमतो, भागबन्डा र मूल्य मान्यताविपरीतका कामले लोकतन्त्रप्रति वितृष्णा एवं चुनौती बढाएको छ । सत्तामा पुगेका नयाँ पुराना सबैजसो दल र दलका नेताको क्रियाकलापले युवावर्गमा निराशा बढाएको हो । वास्तवमा नागरिकको स्वतन्त्र अस्तित्व, समानता, समृद्धि र उत्कृष्टताको पक्षपोषण गर्ने लोकतान्त्रिक पद्धतिको खिलाफमा सर्वसाधारण जनता छैनन् । विसंगतिविरुद्ध आवाज उठाउनु नागरिकको कर्तव्य हो । लोकतान्त्रिक मूल्यमान्यता तथा उदारपनमा आएको स्खलन र नेतृत्वको विचलनलाई औंल्याएर लोकतान्त्रिक पद्धतिप्रति उब्जेको उदासिनता चिर्ने कर्तव्य नेतृत्वको हो ।हत्केलामा ज्यानको बाजी राखेर दिनरात सुकेको रोटी, नुन खुर्सानी, बम, बारुद र जनचेतानामूलक सन्देश एउटै झोलामा बोकेर लोकतन्त्रका लागि कुनाकन्दरामा पुग्ने हजारौं नेपाली सहिद भए । राष्ट्रप्रेम, आर्थिक सामाजिक समानता, महिला अधिकार, पहिचान र समावेशिताको वकालत गर्दै पितृसत्तावाद, वंश तथा शक्तिकेन्द्रको विरोध गर्ने तिनै नेता अहिले शक्तिकेन्द्रमा पुगेपछि सहिदको बलिदान र लोकतन्त्रको मान्यता भुलेर आफ्ना सन्तान, अंशियार र आसेपासेलाई संरक्षण गर्दै शासन सञ्चालन गरिरहेका छन् । शक्ति तथा अधिकार नै सर्वस्व हो, शक्तिकै आडमा निरन्तर बाँच्न सकिन्छ भन्ने नेतृत्वको भ्रमको मूल्य मुलुकले चुकाउनुपरेको छ । दुःखलाग्दो कुरा, त्याग, बलिदान र संघर्षको इतिहास बोकेका दल, व्यक्ति र संस्था जवाफदेहिताबिनाको ठुल्ठूला अभिव्यक्ति तथा कब्जियती व्यवहार प्रकट गरिरहेका छन् । विश्वमा बहुजनले आत्मसात गरेको लोकतान्त्रिक पद्धतिमाथि सत्ताशक्तिको दबदबा, स्वार्थ र मिलेमतोमा स्रोतसाधनको दुरुपयोग भएका कारणले सर्वसाधारण जनता निराशामा जिउन विवश छन् । निराश अवस्थामा पनि आशा बोकेर दुःखकष्टका साथ जीवनयापन गरिरहेका जनताको विश्वास आर्जन गर्ने उपाय जनतालाई सहज सार्वजनिक सेवासुविधा, सुशासन र अर्थतन्त्रमा सुधार नै पहिलो प्राथमिकता हो ।भूराजनीतिक चुनौती एवं अवसरको संयोजन, उपयोग र छिनोफानो चुड्की बजाएर सुल्झने स्थितिमा हुँदैन । तर लामो समयसम्म चुनौतीको सेरोफेरोमा राजनीति रुमल्लिँदा अवसरको रूपमा उपयोग गर्न सकिने आर्थिक कूटनीतिको पाटो गौण बन्न पुगेको छ । भारतको छिमेक पहिलो, अमेरिकाको एमसीसी तथा इन्डोप्यासिफिक स्ट्रेटेजी र चीनको बीआरआई लामो समयदेखि हाम्रो राजनीतिको वरिपरि घुमिरहेको छ । केही वर्षदेखिको कूटनीतिक गतिविधिहरूले अन्तर्राष्ट्रिय सम्बन्ध सन्तुलित रूपमा हिँड्न नसकेको आभास दिइरहेको छ ।सुशासन र अर्थतन्त्र सुधारविधिको शासन, सार्वजनिक प्रशासनमा पारदर्शिता, जवाफदेहिता र स्वच्छ नेतृत्व सुशासनका प्रमुख आधार हुन् । अर्थतन्त्र सुधार र सुशासनको प्रत्यक्ष एवं सकारात्मक सम्बन्ध रहेको छ । सार्वजनिक सेवाप्रवाह, विकास निर्माण, जनताको जीवन निर्वाहमा सुधार र उच्च आर्थिक वृद्धि तथा समृद्धिका लागि सुशासन अपरिहार्य छ । राज्यशक्ति आफ्नो हातमा राख्ने सोच, सार्वजनिक साधनस्रोत संकलन, विनियोजन तथा उपयोगमा स्वार्थसमूहको प्रभाव, नियमनकारी संस्थाहरूको न्यून अनुगमन एवं कार्यान्वयन र दण्डहिनताले प्रश्रय पाएको कारण भ्रष्टाचार बढेको र सुशासन खस्केको हो । सरकारले तात्कालिक सुधारको एजेन्डामा सुशासन प्रवर्द्धनका लागि भ्रष्टाचार नियन्त्रणमा प्राथमिकता दिनुपर्छ । विदेशी सहयोग आश्रित विकास सोच, सार्वजनिक प्राकृतिक स्रोतसाधन उपयोग एवं आन्तरिक स्रोत परिचालनमा उदासिनता, राजस्व संकलन, विनियोजन तथा उपयोगमा बेथिति र संघीयताको बोझले थिचिएको विद्यमान परिस्थितिमा सुशासन र अर्थतन्त्र सुधारको पहल सत्तासीन नेतृत्वले दृढतापूर्वक लिनुपर्ने आवश्यकता छ । सुधारको एजेन्डा लोकप्रियतावादको पृष्ठपोषण गर्ने उपायका रूपमा होइन, अर्थतन्त्रको वास्तविक सकस फुकाउने औजारका रूपमा ल्याउनुपर्छ । संविधानको कमीकमजोरीमा संशोधन, विदेश सम्बन्ध र तात्कालिक सामयिक विषयमा टीकाटिप्पणी हुनु स्वाभाविक हो । उच्चस्तरीय आर्थिक सुधार सुझाव आयोग कार्यरत रहे पनि अन्तिम प्रतिवेदन तयार गर्न केही समय लाग्न सक्ने हुनाले अर्थतन्त्रको सुधारमा तत्काल कार्यान्वयन गर्न सकिने सुझाव अन्तरिम प्रतिवेदनको रुपमा सरकारले आयोगबाट प्राप्त गरि अर्थतन्त्रको सुधारलाई पहिलो प्राथमिकता दिनु पर्दछ । छिटो आर्थिक सुधार जनतालाई नेतृत्वको उपहार हुनेछ ।"
प्रधानमन्त्रीको 'मनको बाघ',"सन् २००९ अक्टोबरमा काठमाडौंमा ग्लोबल टाइगर वर्कसप आयोजना भयो । त्यसमा सहभागी १३ देशका २५० भन्दा बढी विशेषज्ञ, वैज्ञानिक र सरकारी प्रतिनिधि लोप हुनुअघि नै बाघ जोगाउने कदम चाल्न एकमत भए । बाघ चोरीसिकारीविरुद्ध लाग्न खाका कोरे । एक शताब्दीअघि विश्वभर करिब एक लाख बाघ रहेकामा ३५०० हाराहारीमा आउनु स्वाभाविक चिन्ताको विषय थियो । वन्यजन्तुको अवैध व्यापार, बासस्थानको क्षति, खण्डीकरण र ठूलो मात्रामा चोरीसिकारीका कारण बाघ घट्दै गइरहेका थिए । त्यसैले तत्काल, अत्यावश्यक र परिवर्तनकारी काम नगर्ने हो भने जंगली बाघ सधैंभरका लागि लोप हुने चिन्ता उनीहरूमा थियो । यही वर्कसपले आगामी १० वर्षभित्र बाघको संख्या दोब्बर बनाउने प्रतिबद्धता पनि सार्वजनिक गर्यो ।अर्को वर्ष २०१० मा रुसको सेन्ट पिटर्सबर्गमा विश्व बाघ मञ्चको सम्मेलन भयो । सम्मेलनले ग्लोबल टाइगर रिकभरी प्रोग्राम तय गरी २०२२ सम्म बाघको संख्या दोब्बर बनाउन डब्लिङ द टाइगर नारा तय गर्यो । २००९ को सर्वेक्षणमा नेपालमा १२१ बाघ थिए, २०२२ सम्म २५० पुर्याउने लक्ष्य नेपालले लियो । लक्ष्यभन्दा बढी ३५५ पुर्याउने पहिलो मुलुक बनेपछि नेपालको यो उपलब्धि अन्तर्राष्ट्रियस्तरमै चर्चाको विषय बनेको थियो ।विश्वमै संकटापन्न वन्यजन्तु बाघको संरक्षणमा नेपालले हासिल गरेका उपलब्धिलाई विश्वले प्रशंसा गरिरहेको छ । तर, गत बिहीबार प्रधानमन्त्री केपी शर्मा ओलीले बाघको आक्रमण र मानवीय क्षतिबारे दिएको अभिव्यक्तिले धेरै प्रश्न उब्जाएको छ । कोप२९ को समीक्षाका सन्दर्भमा वन तथा वातावरण मन्त्रालयले गरेको कार्यक्रममा उनले भने, मान्छे खुवाएर बाघ पाल्न सकिँदैन, हामीलाई डेढ सय बाघ भए पुग्छ । उनी यतिमै रोकिएनन्, बाँकी बाघ मित्रराष्ट्रहरूलाई उपहार दिन सकिनेसमेत बताए । वन क्षेत्र र मानवबस्तीमा हुने बाघको आक्रमण र मानवीय क्षतिको पीडालाई नजरअन्दाज गर्न मिल्दैन र हुँदैन पनि । संरक्षणको सफलतामा खुसी बाँडिरहँदा अर्कातिर मानवीय मूल्य पनि चुकाइरहेका छौं । तर, प्रधानमन्त्रीले भनेझैं के हामीले डेढ सय बाघ मात्रै जोगाए पुग्छ ? त्यति नै पर्याप्त थियो भने नेपालले प्रतिबद्धता गरेको वर्ष २०१० मै झन्डै उक्त संख्यामा बाघ पुगिसकेका थिए । त्यसयता संरक्षणका लागि भएको राज्यको लगानी, संरक्षणकर्मी र समुदायको संघर्ष बेकार थियो त ?नेपाली उखान छ वनको बाघले खाओस्नखाओस्, मनको बाघले खान्छ । प्रधानमन्त्री ओलीको उक्त अभिव्यक्ति यो उखानसँग किन मेल खाइरहेको छ ? बाघ संरक्षणमा राज्यका निकाय, बाघप्रति सरोकार राख्ने संघसंस्था, संरक्षणकर्मी र समुदायको अनेकौं प्रयास र सफलताले विश्वमै नेपाल चिनिएको छ । तर, प्रधानमन्त्री किन संरक्षणकर्मीको कामलाई अवमूल्यन गरिरहेका छन् ? हामीकहाँ बाघ वृद्धिको यो रफ्तार हेर्दा संख्या अझ बढ्न सक्ने देखिन्छ । तर यसलाई हामीले त्रासका रूपमा मात्र होइन अवसरका रूपमा पनि लिनुपर्छ । बाघ पर्यटन, पर्यावरण संरक्षण र सन्तुलनमा देखिएको सफलताबाट विश्व समुदायबाट लिन सक्ने फाइदा पनि हेर्नुपर्छ । त्यसो त प्रधानन्त्रीलाई मनको बाघ ले खाएको अर्को प्रसंग पनि रहेछ । बाघ संरक्षण समितिका सदस्य शरद अधिकारीले बाघ दिवस मनाउने सन्दर्भमा उनलाई प्रस्ताव गरेका रहेछन्, प्रधानमन्त्रीबाघ संवाद कार्यक्रमबारे । त्यसबेला ओलीले जवाफ दिएछन् विषय धेरै राम्रो छ, गम्भीर प्रकृतिको कार्यक्रम । त्योभन्दा अघि नै बाघले खाइदियो भने ? बाघले मात्रै मान्छे मारिरहेको छ ? गैंडा, हात्ती, चितुवाले पनि मानवीय क्षति गरेका घटना छन् । तराईमधेशमा सर्पदंशबाट ज्यान गुमाएका समाचार आइरहन्छन् । प्रधानमन्त्रीको भनाइले मान्छे मार्ने जुनसुकै जीवजन्तु शत्रु नै हुन् भन्ने भाष्य निर्माण हुने त होइन ? जीवजन्तुको पनि आफ्नै जीवनचक्र छ । जैविक विविधता र पर्यावरण चक्रमा तिनको भूमिका महत्त्वपूर्ण छ । लोपोन्मुख, संकटापन्न जीवजन्तु छन् भने तिनको संरक्षण गर्ने हो । राष्ट्रिय निकुञ्ज तथा वन्यजन्तु संरक्षण ऐनले संरक्षित वन्यजन्तुको सिकार गर्न निषेध गरेको छ । संकटापन्न वन्यजन्तु तथा वनस्पतिको अन्तर्राष्ट्रिय व्यापार नियन्त्रण महासन्धि (साइटिस) को अनुसूची १ र विश्व प्रकृति संरक्षण संघ (आईयूसीएन) को खतरामा परेका वन्यजन्तुको सूचीमा पनि बाघ संकटापन्न प्रजातिमा समावेश छ । नेपाल, भारत, भुटान, बंगलादेश, चीन, म्यानमार, इन्डोनेसिया, थाइल्यान्ड, लाओस, कम्बोडिया, रुस, मलेसिया, भियतनाम गरी विश्वका १३ देशमा मात्रै बाघ पाइन्छ । बाघको उपप्रजातिमध्येको पाटेबाघ नेपाल, भारत, बंगलादेश र भुटानमा पाइन्छ । सन् १९९५ मा नेपालमा ९८ बाघ थिए । २००९ मा आइपुग्दा १२१ पुगे । सन् २०१३ मा १९८, २०१८ मा २३५ हुँदै सन् २०२२ को गणनामा बाघको संख्या ३५५ पुग्यो । बासस्थानको सुरक्षा र आहाराको उपलब्धतावन्यजन्तुमानवबीचको द्वन्द्व निरन्तर चलिरहन्छ । तर, दुवैतर्फ कुनै क्षति नहुने गरी सहअस्तित्व कायम गरेमा मानव र प्रकृतिको सम्बन्ध रहिरहन्छ । यसको सन्तुलन मिलाउने पहिलो भूमिका राज्यकै हो । बाघका लागि संरक्षित क्षेत्रको बासस्थान उपयुक्त छछैन, खण्डीकृत हुँदै पो गएका छन् कि ! आहारा प्रजातिको उपलब्धता र समस्याग्रस्त बाघको पहिचानमा थप कार्ययोजना लागू गर्न ढिलाइ गर्नु हुन्न ।बाघका मुख्य आहारा मृग, जरायो, बँदेल, नीलगाई, गौरीगाई आदि हुन् । बाघको संख्या कटौती गर्ने कि उसको आहारा वृद्धितिर अभियान थाल्ने ? आहारा प्रजातिको संख्या बढाउँदा चौतर्फी फाइदा देखिन्छ । बाघका लागि घाँस खाने जनावर चाहिन्छ, तिनका लागि पानी र घाँसे मैदान चाहिने भयो, बाघलाई घना जंगल । यसरी जैविक विविधता बाँचिरहने भयो भने पारिस्थितिक प्रणाली चक्र आफ्नै गतिमा चलिरहने भयो । तर, हामी किन यसलाई बिथोल्न खोजिरहेका छौं ?हाम्रो वन क्षेत्र र आहारा प्रजातिको संख्याका आधारमा बाघ वृद्धिलाई लिएर बढी त्रसित भइहाल्नुपर्ने अवस्था पनि देखिन्न । चितनवपर्सा कम्प्लेक्समा रहेको सिकार घनत्वले त्यहाँ १७५ बाघ धान्न सक्ने रिपोर्ट सार्वजनिक भइसकेको छ । एसेस्मेन्ट अफ इकोलोजिकल क्यारिङ क्यापासिटी अफ रोयल बंगाल टाइगर रिपोर्टमा मध्यवर्ती क्षेत्रले पनि थप बाघ धान्न सक्ने उल्लेख छ । जबकि अहिले चितवन र पर्सामा १६९ बाघ छन् । यस्तै, बर्दियाबाँके कम्प्लेक्समा १६१ बाघ धान्न सक्ने अध्ययन हालै सार्वजनिक भएको छ । यी दुवै संरक्षित क्षेत्रमा बाघको प्रमुख आहारा चित्तल र हरिणको उपलब्धता पर्याप्त रहेको रिकभरी अफ टाइगर्स: एसेसिङ इकोलोजिकल क्यारिङ क्यापासिटी इन बर्दियाबाँके कम्प्लेक्स शीर्षकको रिसर्च आर्टिकलमा उल्लेख छ । अहिले यी दुई क्षेत्रमा १५० बाघ छन् । नेपाल, भारत, बंगलादेश र भुटानमा मात्र पाइने पाटेबाघको औसत आयु १५ वर्ष मात्रै हो । यसबीच कतिपय दुर्घटनावश मर्ने गरेका पनि छन् । २००९ देखि २०१८ को अवधिमा ५५ वयस्क बाघ मरेको रिपोर्ट सार्वजनिक भएको थियो । बायोडाइभर्सिटी एन्ड कन्जर्भेसन जर्नलमा प्रकाशित रिपोर्टमा अधिकांश बाघ जुधेर मरेको उल्लेख छ । त्यसयता पनि मृत बाघ फेला पर्ने क्रम रोकिएको छैन ।मानवीय क्षति कसरी रोक्ने ?बाघको संख्या वृद्धिसँगै मानवीय क्षति पनि बढेको छ । विगत ६ वर्षमा मात्रै बाघको आक्रमणमा ६८ जनाले ज्यान गुमाएका छन् । विज्ञहरू भन्छन् बाघको प्राकृतिक आहार मान्छे होइन । प्राकृतिक आहार जुटाउन नसकेको अवस्थामा मात्र बाघले मान्छेमाथि आक्रमण गर्छ । समस्याग्रस्त बाघको निसाना मान्छे बन्न पुग्छ । घाइते, धेरै भोको वा वृद्ध, मान्छे वा घरपालुवा पशुपक्षी खान पल्केका बाघ समस्याग्रस्त हुन् । विज्ञहरू के पनि भन्छन् भने ९० प्रतिशत बाघ आफ्नो क्षेत्रमै विचरण गर्छन्, बाहिर निस्कने बाघ १० प्रतिशत मात्रै हुन् । तिनको मात्रै निगरानी र नियन्त्रण गर्ने हो भने मानवीय क्षति धेरै कम गर्न सकिन्छ । प्रधानमन्त्रीले ठूलो त्रास देखाए पनि अहिल्यै आत्तिहाल्नुपर्ने अवस्था छैन । तर, बढ्दो बाघको व्यवस्थापनमा भने राज्यले गहन योजना बनाउन ढिलाइ गर्नु हुँदैन । पहिलो त मानवीय क्षति हुनै दिन भएन । भएका खण्डमा तत्काल राहत र क्षतिपूर्ति उपलब्ध गराउनु अनिवार्य छँदै छ । आक्रामक वा समस्याग्रस्त बाघको निगरानी र पहिचान गरी नियन्त्रणमा लिनुको विकल्प छैन । यसका लागि निकुञ्ज वा चिडियाखानामा उद्धार केन्द्र विस्तारव्यवस्थापनलाई ध्यान दिनु जरुरी छ । निकुञ्ज वरपर र मध्यवर्ती क्षेत्रका बासिन्दाको जंगल निर्भरतालाई कम गर्न राज्यले ठोस योजना बनाई लागू गर्नुपर्छ । धेरैजसो मृत्युका घटना वन क्षेत्रमा घाँसदाउरा गर्न जाँदा, निगुरो खोज्न वा माछा मार्न गएका बेला भएका छन् । त्यहाँका स्थानीयलाई जीविकोपार्जनका विकल्प दिन सक्नुपर्छ । बाघ हेर्नकै लागि चितवन र बर्दियामा लाखौं पर्यटक पुग्छन् । त्यसले स्थानीयलाई दिएको रोजगारी, होटलरेस्टुराँको विस्तार र समग्रमा अर्थतन्त्र चलायमानको सकारात्मक पाटोलाई पनि बिर्सन मिल्दैन । संरक्षित क्षेत्र वरपर पर्यापर्यटनको विकास एउटा आधार बन्न सक्छ । अर्को त स्थानीयमा बाघमैत्री चेतना बढाउनु पनि हो । मध्यवर्ती वन क्षेत्रमा बस्ती विस्तार र जग्गा अतिक्रमण, सुरक्षित तारबेराको कमजोर व्यवस्थापन, न्यु बजेट, प्राकृतिक स्रोतमा मानवीय चाप अहिले देखिएका चुनौती हुन् । संरक्षित क्षेत्रभित्रका जैविक मार्ग वन्यजन्तु अनुकूल नहुँदा पनि मानवीय क्षति बढिरहेको छ । वन्यजन्तु हिँड्ने बाटोमा सडक र भौतिक संरचना बनेपछि त्यसको अप्रिय परिणाम हामीले नै भोगिरहेका छौं ।१० वर्षमा पाएको सफलतापछि अब बाघ व्यवस्थापन गर्नु नै मुख्य चुनौतीका रूपमा देखिएको छ । बाघको संख्या सीमित गर्ने नै सोच हो भने यसका लागि राज्यले कार्यविधि, नीति, निर्देशिका तयार गर्नुपर्छ । जंगलमै रमाउने बाघलाई मानवबस्तीसम्म आइपुग्ने अवस्था कसरी बन्यो ? संरक्षित क्षेत्रमा भएगरेका मानवीय गतिविधि, पानीका स्रोत र आहारा प्रजातिको उपलब्धता कस्तो छ ? यसबारे अध्ययन गरेर मात्रै बाघको संख्या कटौतीका योजना बनाउनु बेस हुनेछ । बाघ संरक्षणमा लागेका राष्ट्रिय निकुञ्ज तथा वन्यजन्तु संरक्षण विभाग, वन विभाग, प्रकृति संरक्षण कोषलगायतका निकायले पनि यसमा थप काम गर्नुपर्नेछ । त्यसो त राष्ट्रिय बाघ संरक्षण समितिका अध्यक्ष नै प्रधानमन्त्री छन् । संरक्षणका योजनामा सफलता त पायौं, त्यसपछिको व्यवस्थापन र क्षति कम गर्न हामी कहाँ चुकिरहेका छौं ? आत्ममूल्यांकन जरुरी छ ।"
बेजोड लयमा बुमराह,"(काठमाडौं)सायद जसप्रित बुमराहमा कुनै कमजोरी नै छैन, भारतका पूर्वब्याट्सम्यान र हालका क्रिकेट कमेन्टेटर सञ्जय मान्जरेकर भन्छन् । यति राम्रा बलर हुन्, उनी । त्यसैले भारतीय टिमका लागि उनको असाध्यै धेरै महत्त्व छ । मान्जरेकर मात्रै होइनन्, भारतका पुराना खेलाडीहरू अहिले उनको प्रशंसामै समय बिताइरहेका छन् । त्यसो त मेलबर्न क्रिकेट मैदानमा भएको चौथो टेस्टमा भारत अस्ट्रेलियाको हातबाट ठूलै अन्तरले पराजित रह्यो । यस हारसँगै पाँच खेलको सिरिजमा भारत पछाडि पनि परेको छ । तर कसैले पनि बुमराहको प्रदर्शनमा कहीं कतै कमजोरी देखिरहेका छैनन् । खासमा यो चौथो टेस्ट खुबै रोमाञ्चक रह्यो । टेस्टको चौथो दिन बुमराहले यति धेरै उत्कृष्ट बलिङ गरे कि अस्ट्रेलियाली मध्यक्रम ध्वस्तजस्तै भएको थियो । यसले एक समय भारतीय जितको सम्भावना पनि बनेको थियो । तर जसरी बलरका रूपमा बुमराहले प्रदर्शन गरे, त्यस्तै प्रदर्शन ब्याटरले भारतका लागि गर्न सकेनन्, अझ भन्दा रोहित शर्मा र विराट कोहली निकै फितलो रहे ।बुमराहले मेलबर्नमा नौ विकेट लिए, पहिलो इनिङ्समा चार अनि दोस्रोमा पाँच । मान्जरेकर थप्छन्, बुमराह भारतीय क्रिकेटका लागि उपहार हुन्, जति बेला उनलाई लिएर कुनै अपेक्षा हुन्छ, त्यसलाई बुमराहले पूरा गर्छन् नै । टेस्टदेखि वान डे होस् वा टीट्वान्टी क्रिकेट, ती सबैमा बुमराह छाएकै हुन्छन् । अहिले ठ्याक्कै उनको धेरै चर्चा किन पनि छ भने मेलबर्नमा भएको त्यही खेलकै क्रममा उनले २०० औं टेस्ट विकेट हात पारेका छन् ।र, यही तथ्यांकमा टेकेर भन्न सकिन्छ, यत्तिको बलर विरलै मात्र देख्न पाइन्छ । टेस्ट क्रिकेटको लामो न लामो इतिहासमा बुमराह त्यस्तो पहिलो बलर हुन्, जसले दुई सय विकेट त लिए नै, त्यो पनि १९५ को औसतले । यसको अर्थ के भने, उनी औसतमा २० रन दिएपछि एक विकेट त लिइहाल्छन् । उनको जत्तिकै प्रदर्शन गर्ने अन्य तीन बलर पनि छन्, खासमा उनीभन्दा केही टाढा । संयोगले तीनै बलर वेस्ट इन्डिजका हुन् । त्यसमा म्याल्कम मार्सल, जोए गारनर र कर्टली एम्ब्रोज आउँछन् । मार्सलले २०९४ को औसतमा दुई सय विकेट लिए । यत्तिकै विकेटका लागि गार्नरले २०९७ र एम्ब्रोसले २०९९ को औसत बनाए । ती तीनै बलरलाई विश्व क्रिकेटकै महान् खेलाडी सूचीमा राखिन्छ । जति बेला विश्व क्रिकेटमा वेस्ट इन्डिजको एकछत्र राज चलिरहेको थियो, त्यही बेलाका खेलाडी हुन्, उनीहरू । त्यसमध्ये एम्ब्रोज लगभग अन्तिम पुस्ताका खेलाडी रहे । भनेपछि अब बुमराहको तुलना ती खेलाडीसँग पनि हुन थालेको छ । विश्व क्रिकेटमा वासिम अक्रमलाई पनि उत्तिकै महान खेलाडीको सूचीमा राखिन्छ । आफ्नो बायाँ हाते बलिङको मद्दतले सन् ९० को दशकतिर उनी तहल्का मच्चाउँथे । आजभोलि बुमराहको तुलना तिनै अक्रमसँग पनि हुन थालेको छ । अस्ट्रेलियाका पुराना खेलाडी जस्टिन ल्यान्गर भन्छन्, बुमराह अक्रमको दायाँ हाते संस्करण हुन् । अक्रमले जसरी आफ्नो समयमा खेल्थे, बुमराह अहिले त्यसरी नै खेलिरहेका छन् ।अझ उनी के पनि मान्छन् भने बुमराह नै त्यस्ता बलर हुन्, जसले अस्ट्रेलियाली ब्याटरलाई सपनामा पनि दुःख दिने गर्छन् । त्यसैले त हो, बुमराह सजिलै भारतका लागि सबैभन्दा कम टेस्ट खेलेर दुई सय विकेट लिने बलर पनि बनेका छन् । यसबीच अन्तर्राष्ट्रिय क्रिकेट काउन्सिल (आईसीसी) ले सोमबार मात्रै सन् २०२४ को उत्कृष्ट खेलाडीको सूची निकालेको छ । त्यसमा पनि बुमराह परेका छन् । उनीसँगै प्रत्याशीमा इंग्ल्यान्डका ह्यारी ब्रुक्स, जो रुट र अष्ट्रेलियाका ट्रेभिस हेड पनि छन् ।त्यसमध्ये एक खेलाडीले सर ग्यारफिल्ड सोबर्स ट्रफी जित्नेछन् । त्यसमा जहाँ ब्रुक्स, रुट र हेड ब्याटर हुन्, त्यहीं बुमराह मात्रै बलर छन् । उनी यस सूचीमा पर्नु पछाडि टेस्ट क्रिकेटमा उनको उत्कृष्ट प्रदर्शन त छँदै छ, सँगै गत जुनमा भएको टीट्वान्टी विश्वकपमा उनको उत्तिकै उच्च बलिङ पनि कारक रहेको छ । त्यस प्रतियोगितामा उनले १५ विकेट लिएका थिए, त्यो पनि अविश्वसनीय ८२४ को औसतले । त्यसैले उनी प्रतियोगिताकै उत्कृष्ट खेलाडी पनि घोषित भए ।उनकै प्रदर्शनले त हो, भारत त्यस प्रतियोगिताको च्याम्पियन भएको । टेस्ट क्रिकेटकै कुरा गर्ने हो भने उनले सन् २०२४ मा ७१ विकेट लिए, १३ टेस्टमै, त्यो पनि १४९२ को औसतले । त्यस अगाडि उनी चोटकै कारण लामो समय मैदान बाहिर रहेका थिए । त्यस अर्थमा पनि भारतीय टिममा उनको पुनरागमन उत्कृष्ट रह्यो । यहाँनिर प्रश्न बन्छ, बुमराहमा त्यस्तो के छ, जसले उनलाई घातक बनाउँछ, अझ भनौं, अरूभन्दा फरक पनि ।त्यसको उत्तर हो, उनको साँच्चै फरक शैली । उनको बलिङ शैली धेरै हदसम्म अस्वाभाविक छ । अरू धेरै फास्ट बलरभन्दा ठ्याक्कै छुटिने गरेर उनी फरक छन् । उनको बलिङको एउटा ठूलो विशेषता हो, उनी लामो रनअप लिँदैनन् । छोटो दौडपछि नै उनी बल फाल्न पुगिसक्छन् । खालि यसबीच उनी केही उफ्रिन खोज्छन् । खासमा उनले बललाई गति दिने भनेकै हातले मात्रै हो । उनको कुहिनामा गज्जबको लचकता छ, अझ यसलाई धेरै नै लचकता भने पनि हुन्छ ।बुमराह आफ्नो हातको मुठीलाई असाध्यै पछाडिसम्म लान सक्छन् । अनि बल फ्याल्दा उनको हात र खुट्टा सिधा रेखामा देखिन्छ । यही कारणले त हो, ब्याटर उनले कस्तो बलिङ गर्नेछन् भनेर दोधारमा पर्ने । उनी अधिकांश समय अफ स्टम्पको बाहिर बलिङ गर्छन् अनि प्रायः सर्ट लेन्थ बल हुने गर्छ । यही शैलीकै कारण उनी बारम्बार चोटग्रस्त पनि भइरहन्छन् । तर जब यही शैलीले वर्तमान विश्व क्रिकेटकै घातक बलर बनाउँछ भने यत्तिको जोखिम पनि ठीकै छ ।"
मोसन पोस्टरमा एक्टर,"काठमाडौं (कास) आगामी माघ १६ देखि प्रदर्शनमा आउन लागेको फिल्म एक्टर ले सोमबार मोसन पोस्टर सार्वजनिक गरेको छ । पोस्टरमा फिल्मका मुख्य कलाकारहरू प्रदीप खड्का, आना शर्मा, दिव्या रायमाझी र राजबल्लभ कोइरालालाई प्रस्तुत गरिएको छ । विजय बस्यालले डिजाइन गरेको पोस्टरले फिल्मको कथा र चरित्रलाई चित्रण गराउने प्रयास रहेको निर्देशक राजन भुसालले बताए । सार्वजनिक पोस्टरले एक्टर पात्रको भावनात्मक सम्बन्धमा केन्द्रित रहेको छनक दिएको छ । जहाँ अभिनेता खड्काको चरित्र चोटग्रस्त अनुहारमा प्रस्तुत छन् । यसअघि पनि एक्टर बाटखड्काको विभिन्न चरित्र तस्बिर सार्वजनिक गरिएको थियो । यसै फिल्मबाट अभिनेता कोइराला एक दशकपछि नेपाली फिल्ममा कमब्याक गर्दै छन् भने रायमाझीले डेब्यु गर्दै छिन् । उनी अभिनेता दिलीप रायमाझीकी छोरी हुन् । यस फिल्मको पटकथा निर्देशन भुसालले आकाश बरालसँग मिलेर तयार पारेका हुन् । एक्टर लाई नरेन्द्र मैनालीले छायांकन गरेका हुन् भने सम्पादन निमेष श्रेष्ठको रहेको छ । संगीत हर्कुलस बस्नेत, रोहित शाक्य र एलिस कार्कीले दिएका छन् ।"
दूरसञ्चार मातहत ल्याएपछि स्मार्ट टेलिकमको व्यवस्थापन डेढ वर्षदेखि अलपत्र,"(काठमाडौं)निर्धारित समयभित्र अनुमतिपत्र नवीकरणलगायत प्रक्रिया पूरा नगरेपछि गत वर्ष खारेजीमा परेर सरकार मातहत आएको स्मार्ट टेलिकमसँग सम्बन्धित समस्या थप पेचिलो बन्दै गएको छ । उक्त टेलिकमका टावर भाडामा राख्न दिएका घरधनीले लामो समयको विद्युत् महसुस बक्यौता तिर्न अन्यथा कारबाही भोग्न विद्युत् प्राधिकरणले चेतावनी दिएको छ । प्राधिकरणको चेतावनीपछि अन्यायमा परेको भन्दै दुई साताअघि विद्युत् प्राधिकरण केन्द्रीय कार्यालयमा करिब सय जना पीडित घरधनीले धर्ना दिए । लगत्तै उनीहरूले छेउमै रहेको दूरसञ्चार प्राधिकरणमा पुगेर समस्या समाधानका लागि आग्रह पनि गरे । २०८० वैशाख पहिलो साता स्मार्टको लाइसेन्स खारेज भएको थियो । समय छँदै लाइसेन्स नवीकरण नगराएपछि स्वतः खारेजीमा परेको स्मार्ट टेलिकमलाई दूरसञ्चार प्राधिकरणले कानुनबमोजिम आफ्नो मातहत ल्याएको थियो । त्यसयता प्राधिकरणले कम्पनीको सम्पत्ति व्यवस्थापन, ग्राहक र विक्रेताको अन्योल सम्बोधन गर्न सकेको छैन । करिब २४ लाख ग्राहकको सिम तथा त्यसमा रहेको करोडौं रुपैयाँसमेत अलपत्र र जोखिममा परेको छ । स्मार्टसँग सम्बन्धित टावरलगायत अस्थायी संरचना व्यवस्थापनका कुनै पनि काम दूरसञ्चारले अघि बढाउन सकेको छैन । दूरसञ्चार प्राधिकरण र सरकारले कानुनबमोजिम व्यवस्थापन र सम्पत्ति मूल्यांकनका लागि गठन गरिनुपर्ने समिति बनाउन अग्रसरतासमेत देखाएका छैनन् ।मुलुकको दूरसञ्चार क्षेत्र व्यवस्थापन र नियमन कतिसम्म फितलो छ भन्ने यस घटनाले देखाएको यस क्षेत्रका जानकार बताउँछन् । गत वर्ष एनसेल स्वामित्व हस्तान्तरणका क्रममा उठेको विवाद सुल्झाउने क्रममा सरकारले अनुमतिपत्रको अवधि सकिएपछि २०८६ मा एनसेललाई सरकार मातहत आउने सुनिश्चितता गरेर मात्र सेवा सञ्चालन अनुमति दिन नियामक दूरसञ्चार प्राधिकरणलाई निर्देशन दिएको थियो । प्राधिकरणकै तथ्यांकअनुसार सेवा बन्द हुँदा करिब २४ लाख प्रयोगकर्ता रहेको स्मार्ट टेलिकमलाई आफू मातहत कसरी सञ्चालन गर्ने भन्ने विषयमा डेढ वर्षदेखि उल्झनमा रहेको सरकारले २ करोड २४ लाखभन्दा बढी ग्राहक रहेको एनसेललाई आफू मातहत ल्याएर सञ्चालन गर्ने विषय झनै जटिल देखिन पुगेको जानकारको भनाइ छ । स्मार्ट टेलिकमका टावर रहेका घरधनी मात्र नभएर प्रयोगकर्ता र विक्रेता पनि छुट्टाछुट्टै समूह बनाएर आन्दोलनमा छन् । विक्रेताले करिब ५३ करोड रुपैयाँ स्मार्टको रिचार्ज कार्डमा फसेको बताउँदै आएका छन् । विद्युत् प्राधिकरण पुगेका स्मार्ट पीडित घरधनीले समयमै स्मार्टको विवाद, सम्पत्ति र दायित्व व्यवस्थापन नहुँदा आफूहरू मर्कामा परेको गुनासो विद्युत् प्राधिकरणका निर्देशक कुलमान घिसिङसँग राखेका थिए । उनीहरूले स्मार्टका टावरले खपत गरेको बिजुलीको महसुल आफूहरूले तिर्न नसक्नेबारे घिसिङलाई ध्यानाकर्षण गराएका थिए । स्मार्ट टेलिकमका टावरले खपत गरेको बिजुलीको पैसा स्मार्टले नै तिर्ने हो, हामीले किन बक्यौता चुक्ता गर्ने ? चाबहिल मैजुबहालका सन्दीप आचार्यले भने, तर स्मार्टका नाममा रहेको बिजुलीको बक्यौता हामीले नतिरे प्राधिकरणले हाम्रो घरको लाइन काटिदिने चेतावनी दिएपछि धर्नामा आउन बाध्य भएका हौं । चार वर्षअघि मासिक १६ हजार रुपैयाँ भाडा लिने गरी स्मार्टको टावर राख्न दिएको र त्यसको डेढ वर्षपछि आफूले भाडा पाउन छाडेको गुनासो पनि आचार्यले गरे । अब भाडा उठाउनुभन्दा टावर नै हटाउन पाए बढी राहत हुने पीडितको माग छ । कुपन्डोलकी कल्पना खड्काले २०७३ मा घरको छतमा स्मार्टको टावर राखेको र पछि हटाउन खोज्दा दूरसञ्चार प्राधिकरणले रोक्दै आएको दुखेसो पोखिन् । त्यो टावरको इन्स्योरेन्स छैन, मर्मतसम्भार नभएको वर्षौं भयो, ढलेर क्षति भए, कसैलाई लागे मेरो थाप्लोमा जिम्मेवारी आउने भएकाले साह्रै डर लागेको छ, उनले भनिन्, त्यसमाथि विद्युत् प्राधिकरणका कर्मचारीले उल्टै घरमै आएर स्मार्टले खपत गरेको बिजुलीको पैसा तिर्न दबाब दिँदा समस्यामा परेका छौं । अलिकति भाडा आउँछ भनेर राख्न दिएँ, अहिले पछुताइरहेकी छु ।स्मार्टका नाममा रहेको बिजुलीको महसुल तोकिएको समयमा नतिरे घरकै बिजुलीको लाइन काटिने भन्दै प्राधिकरणले पत्र पठाएपछि आफूहरू बाध्य भएर धर्ना बस्न आएको थापाथलीका प्रकाशभक्त श्रेष्ठले बताए । हालै मात्र स्मार्ट टेलिकमका नाममा रहेको १ लाख ७२ हजार रुपैयाँ बिजुली महसुल बुझाइसकेको धापासीका एक घरधनीले जनाए । इमाडोल३, ललितपुरकी नित्यकुमारी खत्रीलाई विद्युत् प्राधिकरणको लगनखेल वितरण केन्द्रले गत वर्ष पुस ७ मै पत्र पठाएर ९४ हजार ५ दिनभित्र कार्यालयमा जम्मा गर्न भनेको थियो । बक्यौता रकम उक्त समयभित्र जम्मा नभए घरधनी तपाईंका नाममा रहेको विद्युतीय मिटरसमेतको लाइन काट्न बाध्य हुने जानकारी गराइन्छ, खत्रीलाई सम्बोधन गरिएको पत्रमा प्राधिकरणले भनेको छ । घरको लाइन काटिने डरले महसुल तिरेको उनले बताइन् ।स्मार्टपीडित समूहको गुनासो सुन्दै विद्युत् प्राधिकरणका निर्देशक घिसिङले हालसम्म कसैको घरको लाइन नकाटेको प्रस्ट्याए । यस विषयमा छलफल गरेर उचित समाधान निकाल्ने उनको प्रतिबद्धता छ । तपाईंहरूलाई बक्यौता तिर्न भनेर चिठी आएको होला । तर यस विषयमा उचित समाधानको उपाय ननिकालेसम्म कसैको पनि लाइन काटिँदैन, उनले भने, स्मार्ट मात्रै होइन, यूटीएलका टावरको विषयमा पनि यो समस्या छ, हामी उचित समाधान खोज्दै छौं । काठमाडौं उपत्यकामा मात्र स्मार्ट टेलिकमका करिब ३ सय १७ वटा र देशभर १७ सय वटा बीटीएस टावर छन् । व्यक्तिका घरमा राखिएका टावरमा स्मार्टका लागि छुट्टै र घरधनीको छुट्टै बिजुलीका मिटर छन् । स्मार्ट टेलिकमको सेवा बन्द भएकाले उसलाई दिएको बिजुलीको लाइन काटिसकेको प्राधिकरणले जनाएको छ । तर पनि कम्पनीले सेवा सञ्चालनमा छँदा उपभोग गरेको बिजुलीको महसुल नतिरे त्यो तिर्ने दायित्व कानुनतः घरधनीको हुने भएकाले घरधनीलाई नै बिल पठाइएको प्राधिकरणका उपकार्यकारी निर्देशक मनोज सिलवालको भनाइ छ ।स्मार्ट वा यूटीएलले पैसा नतिरेपछि हामीले उहिल्यै लाइन काटिसक्यौं । तर अहिलेसम्म घरबेटीलाई बिल आइरहेको छ । हामीले विनियमावलीको व्यवस्थाअनुसार लाइन काटेपछि ६ महिनासम्म न्यूनतम महसुल लिन्छौं र त्यसपछि लिँदैनौं, सिलवालले भने, यसअनुरूप अघि बढ्न मंसिर ४ मा सबैलाई परिपत्र गरिसकेका छौं । अब लाइन नकाटुन्जेलसम्मको बिल तपाईंहरूले तिर्नुपर्छ र त्यसपछि ६ महिनाको न्यूनतम महसुल पनि तिर्नुपर्छ । ६ महिनापछिको बिल भने मिनाहा हुन्छ ।काठमाडौं उपत्यकाका ८० घरधनीले स्मार्ट टेलिकमपीडित समूह बनाएर जिल्ला प्रशासन कार्यालयदेखि विद्युत् प्राधिकरण, दूरसञ्चार प्राधिकरण, सञ्चार मन्त्रालय, ऊर्जा, जलस्रोत तथा सिँचाइ मन्त्रालयलगायत निकायका नेतृत्वसँगै सांसद र जनप्रतिनिधिलाई समस्या सुनाइरहेका छन् । टावर भएका घरधनीलाई १ लाखदेखि १२ लाख रुपैयाँसम्मको बिजुलीको बिल आएको छ । स्मार्टले सरकारलाई तिर्न बाँकी दायित्व करिब २७ अर्ब रुपैयाँ छ । बन्द हुनुअघि स्मार्ट टेलिकममा लाल साहु डिस्ट्रिब्युटर प्रालि सिंगापुरको ७० प्रतिशत, जिल्याटको १० प्रतिशत र सचिनलाल आचार्य नेतृत्वको स्क्वायर नेटवर्कको २० प्रतिशत स्वामित्व थियो । सचिनलाल हालै एनसेलको स्वामित्व खरिद गरेका सतीशलाल आचार्यका भाइ हुन् । बिजुलीको बक्यौता महसुलबारे घिसिङले सहजीकरण गर्ने आश्वासन दिएपछि आफ्ना घरबाट स्मार्टको टावर हटाइदिन माग गर्दै पीडितहरू जमलस्थित दूरसञ्चार प्राधिकरणको कार्यालय पुगेका थिए । टावर निकाल्न नमिल्ने प्राधिकरणले स्पष्ट पारेपछि उनीहरू अब सञ्चार तथा सूचना प्रविधि मन्त्रालयमा गएर गुनासो राख्ने तयारीमा छन् । यसमा आफूले केही गर्न नसक्ने भएकाले अन्य निकायमा जान पीडितलाई दूरसञ्चार प्राधिकरणका अध्यक्ष भूपेन्द्र भण्डारीले सुझाए । तपाईंहरूका समस्या मैले बुझेको छु तर यो मैले मात्र समाधान गर्न सक्ने विषय होइन, तपाईंहरूले अन्य निकायमा पनि जानुपर्छ, भण्डारीले पीडितलाई भने, यसमा एकातिर सर्वसाधारणको समस्या समाधान गर्नुपर्ने र अर्कोतिर सरकारको सम्पत्ति व्यवस्थापन गर्नुपर्ने दायित्व छ । यसको शतप्रतिशत अधिकार प्राधिकरणलाई छैन । प्राधिकरण व्यवस्थापन समितिको संयोजक हुने भए पनि समितिमा अर्थ, कानुन र सञ्चार मन्त्रालयका प्रतिनिधि छन् । आफूले समयमै दायित्वअनुरूपको काम गर्न खोजे पनि डेढ वर्षको प्रयासपछि बल्ल बाँकी तीनवटा निकायका प्रतिनिधि उपलब्ध भएकाले यो साता मात्र समितिले पूर्णता पाएको उनको दाबी छ । अनुमतिपत्र बहाल नरहेका दूरसञ्चार सेवा प्रदायकको सम्पत्ति व्यवस्थापनका लागि प्राधिकरणले सोसम्बन्धी नियमावली, २०७९ को नियम ३७ अनुसार दूरसञ्चार सेवालाई निरन्तरता दिन व्यवस्थापन समूह गठन गर्नुपर्छ । व्यवस्थापन समूहले प्राधिकरणले नियन्त्रणमा लिएको सम्पत्ति तथा रेडियो फ्रिक्वेन्सीको व्यवस्थापन ६ महिनाभित्र गरिसक्नुपर्ने उल्लेख छ । नियम १३ मा भने प्राधिकरणले नियन्त्रणमा लिएको सेवा प्रदायकको सम्पत्तिको मूल्य निर्धारण गर्न प्राधिकरणको परामर्शमा नेपाल सरकारले मूल्य निर्धारण समिति गठन गर्ने उल्लेख छ । गत वर्ष नै गठन भएको भनिएको व्यवस्थापन समूहको अहिलेसम्म एउटै बैठक बसेको छैन, मूल्य निर्धारण समिति त बनेकै छैन । मूल्य निर्धारण समितिमा सदस्य रहने मूल्यांकनकर्ता पाउन प्राधिकरण र सरकारलाई हम्मेहम्मे परेको छ ।"
डेढ दशकपछि सहरी नीति,"(काठमाडौं)सरकारले डेढ दशकपछि राष्ट्रिय सहरी नीति, २०८१ ल्याएको छ । गत मंसिर २८ मा बसेको मन्त्रिपरिषद् बैठकले राष्ट्रिय सहरी नीति स्वीकृत गरेको हो । वर्षौंपछि स्वीकृत सहरी नीति राजपत्रमा भने प्रकाशन हुन बाँकी रहेको सहरी विकास मन्त्रालयले जनाएको छ । राष्ट्रिय सहरी नीति, २०६४ लाई खारेज गरेर नयाँ नीति ल्याइएको हो । नीतिमा विशेष गरी चार रणनीति लिइएको छ । संघ, प्रदेश र स्थानीय सरकारको जिम्मेवारीसमेत छुट्याइएको छ । समुन्नत राष्ट्रिय सहरी प्रणाली र सहरीस्वरूपको विकास गर्ने, उत्थानशील सहरी पूर्वाधारको पहुँचमा विस्तार गर्ने, व्यवस्थित सहरी विकासका लागि स्रोत साधनको उच्चतम परिचालन गर्ने र अन्तरक्षेत्रगत समन्वय एवं सहरी सुशासन अभिवृद्धि गर्ने रणनीति अपनाइएको छ । मेगा सिटी, स्मार्ट सिटी, नयाँ सहर, हिमाली सहर, एरोसिटी, खाद्य हरियाली सहर, सहरी आर्थिक करिडोरजस्ता शब्दावलीको परिभाषा तथा मानक तयार गरिनेसमेत नीतिमा उल्लेख छ । अन्तरसहर र बस्तीहरूबीचको यातायात पहुँच अभिवृद्धि गर्न सरोकारवालासँगको सहकार्य र समन्वयमा द्रुत, अर्धद्रुत र स्थानीय मल्टिमोडल परिवहन पूर्वाधारको विकास र ट्रान्जिट ओरिएन्टेड विकासलाई प्रोत्साहन गर्ने नीति पनि छ । बृहत्तर सहरी क्षेत्र र सहरी आर्थिक करिडोरको एकीकृत विकास गरिने नीतिमा उल्लेख छ । अर्धसहरी क्षेत्रका परम्परागत मौलिक बस्तीहरूलाई सहरी ग्राम (अर्बन भिलेज) का रूपमा विकास गरिनेछ, नीतिमा भनिएको छ, आरोग्य सहरी जीवन र खाद्य सुरक्षाका लागि सरोकारवालाको समन्वय र सहकार्यमा रैथाने बाली संरक्षणसहित सहरमा कम्तीमा तीन महिनालाई पुग्ने खाद्य तथा इन्धन भण्डारण पूर्वाधारको विकास गरिनेछ । अव्यवस्थित सहरी विस्तार रोक्न सहरहरूको प्राकृतिक क्षमता, पृष्ठप्रदेशसँगको अन्तरसम्बन्ध एवं जनसंख्या वृद्धिका आधारमा सहर विस्तार योजना कार्यान्वयन, निश्चित मापदण्ड, नवप्रवर्तन र सघन लगानीका माध्यमबाट प्रदेश राजधानीहरूलाई प्रतिस्पर्धी र जीवन्त सहर बनाइनेसमेत नीति लिइएको छ । सहरी क्षेत्रमा हाटबजार, बसपार्क, व्यवसाय सुरुवाती स्थल (स्टार्टअप बिजनेस स्पेस), प्रशोधन केन्द्र, विशेष आर्थिक क्षेत्र, औद्योगिक क्षेत्रलगायतको दिगो आर्थिक आयआर्जन गर्ने खालका पूर्वाधार विकासमा समन्वय र सहकार्य गरिनेछ, नीतिमा भनिएको छ । सहरी जल सुरक्षाका लागि परिवार, समुदाय, नगरस्तर र क्षेत्रीयस्तरमा भूमिगत जल संरक्षण एवं पुनर्भरण गर्ने, फोहोरमैलाको उत्पादन घटाउने, पुनः प्रयोग गर्ने, स्रोतमा वर्गीकरण गरी चक्रीय प्रयोगबाट फोहोरमैलाको वैज्ञानिक व्यवस्थापन गर्न प्राविधिक सहयोग र आवश्यक पूर्वाधार निर्माण गर्नेसमेत नीति लिइएको छ । पूर्वाधार निर्माणमा वातावरणमैत्री निर्माण सामग्री र हरित प्रविधिलाई प्रोत्साहन, न्यून कार्बन उत्सर्जनसहित जलवायु अनुकूलन पद्धति र प्रविधिलाई अनुसरण गरिने नीतिमा उल्लेख छ । सहरी विकासको काम एकीकृत तथा समन्वयात्मक रूपमा गर्नगराउन सहरी विकासमन्त्रीको अध्यक्षतामा सरोकारवाला एवं विज्ञसहितको राष्ट्रिय सहरी विकास (समन्वय) परिषद् गठन गरिनेसमेत नीतिमा छ । सहरी विकाससम्बन्धी विभिन्न आयोजना तथा परियोजनाको कामकारबाहीलाई एकीकृत रूपमा गर्नगराउन, अनुसन्धान एवं नवप्रवर्तनलाई प्रोत्साहन गर्न तथा साझेदारी निकायको सहयोगलाई अधिकतम उपयोग गर्न सहरी सचिवको अध्यक्षतामा सहरी विकास निर्देशक समिति रहनेछ, नीतिमा भनिएको छ । सहरी नीति, २०८१ को उद्देश्य प्राप्तिका लागि संघ, प्रदेश र पालिकाले आआफ्ना नीति तथा कार्यक्रममा समावेश गरी नीति कार्यान्वयन गर्न सक्नेसमेत जनाइएको छ । सहरी नीति कार्यान्वयनका लागि संघ, प्रदेश र पालिकाहरूको जिम्मेवारीसमेत छुट्याइएको छ । राष्ट्रिय तथा प्रादेशिक नीति तथा मापदण्डको अधीनमा रही मौलिक पहिचानसहितको सहरी विकाससम्बन्धी नीति, कानुन र मापदण्डको तर्जुमा र नियमन गर्ने अधिकार पालिकाहरूलाई दिइएको छ । आधारभूत आवास आपूर्तिको योजना तर्जुमा र कार्यान्वयन, नवप्रवर्तनका साथै आर्थिक र भौतिक स्रोत साधन परिचालन गरी स्थानीय सहरी व्यवस्थापन, पहिचानमा आधारित सहरहरूको विकास, स्थानीय सम्पदा बस्तीको अभिलेखीकरण, संरक्षण र संवर्द्धनलगायत विभिन्न जिम्मेवारी पालिकाहरूलाई दिइएको छ । उत्थानशील बस्ती विकासलाई प्रोत्साहन, प्रादेशिक महत्त्वका सम्पदा बस्तीहरूको अभिलेखीकरण, संरक्षण र संवर्द्धन तथा प्रादेशिक सहरी प्रणालीको पहिचान र प्रवर्द्धनसहित प्रदेश राजधानीलाई आर्थिक केन्द्रहरूका रूपमा विकास गर्नेलगायत जिम्मेवारी प्रदेशलाई दिइएको छ । घरजग्गा व्यवसाय नियमन गर्न सरोकारवाला निकायसँग समन्वय र सहजीकरण एवं अन्तरतह तथा अन्तरनिकाय समन्वयका लागि आवश्यक संयन्त्र र सहरी सूचना व्यवस्थापन प्रणाली विकास गर्नेलगायत जिम्मेवारी संघ सरकारको छ । सहरी विकास असल अभ्यास, नवप्रवर्तन, परम्परागत ज्ञानसीपको अभिलेखीकरण, अनुसन्धान र प्रविधिलाई प्रदेश एवं पालिकाहरूमा हस्तान्तरण गर्नेसमेत संघको जिम्मेवारी रहेको नीतिमा उल्लेख छ ।"
थप ३५० मेगावाट बिजुली आयात गर्न भारतको अनुमति,"(काठमाडौं)नेपालले हिउँदयामका लागि भारतबाट थप ३५० मेगावाट बिजुली आयात गर्ने भएको छ । भारतले आगामी जुनसम्म बिजुली आयात गर्न नेपाललाई अनुमति दिएको नेपाल विद्युत् प्राधिकरणले जनाएको छ । हिउँद सुरु भएपछि खोला तथा नदीमा पानीको बहाव घटेर विद्युत् उत्पादन कम हुने भएकाले आन्तरिक माग धान्न भारतबाट आयात गरिँदै आएको छ । बर्खायाममा भारत र बंगलादेशलाई बिजुली बेच्ने नेपालले हिउँदमा भने भारतकै भर पर्नुपर्ने अवस्था छ । जलाशययुक्त आयोजना नभएकाले हिउँदमा अझै केही वर्ष भारतकै भर पर्नुपर्ने प्राधिकरणको भनाइ छ । हरेक वर्ष हिउँदमा अपुग बिजुली भारतबाट आयात गर्न भारत र नेपालबीच छुट्टाछुट्टै सम्झौता छ । त्यसमध्ये भारतको प्रतिस्पर्धी बजारबाट ल्याइने बिजुलीको सम्झौता प्रत्येक वर्ष नवीकरण गर्नुपर्छ । गत मंसिरमा ढल्केबरमुजफ्फरपुर प्रसारणलाइनबाट ६ सय र टनकपुर प्रसारणलाइनबाट ५४ गरी ६५४ मेगावाट बिजुली ल्याउन भारतले अनुमति दिइसकेको छ । सोहीबेला प्राधिकरणले १३२ केभी प्रसारणलाइनबाट समेत ६ सय मेगावाट बिजुली ल्याउन अनुमति मागेको थियो । १३२ केभीको चार वटा प्रसारणलाइनबाट ६ सय मेगावाट बिजुली आयातका आग्रह गरे पनि भारतले ३५० मेगावाट बिजुली आयात गर्न अनुमति दिएको प्राधिकरणका विद्युत् व्यापार विभागका निर्देशक राजन ढकालले बताए । कटैया (भारत)कुसवा (नेपाल), रक्सौलपरवानीपुर र गण्डक (नेपाल)रामनगर (भारत) प्रसारण लाइनबाट ४५० मेगावाट बिजुली आयातका लागि अनुमति मागेको थियो । तर भारतले ३ सय मेगावाट मात्रै आयात गर्न अनुमति दिएको छ । यस्तै १३२ केभी मैनहिया (नेपाल)सम्पतिया (न्यु नौतनवा, भारत) प्रसारणलाइनबाट १५० मेगावाट बिजुली आयातका लागि आग्रह गरे पनि भारतले ५० मेगावाटको मात्र अनुमति दिएका ढकालले जनाए । भारतले आगामी मार्च १५ सम्म २० घण्टा बिजुली आयात गर्न अनुमति दिएको ढकालको भनाइ छ । साँझको समयमा भने भारतले बिजुली निर्यात नगर्ने उनले बताए । भारतले साँझ ५ देखि राति ९ बजेसम्म बिजुली आयात गर्न दिँदैन, उनले भने, आगामी मार्च १५ पछि सोलार आवर अर्थात् बिहान ६ देखि बेलुका ६ बजेसम्म आयात गर्न पाइन्छ ।प्राधिकरणले हिउँदमा भारतको प्रतिस्पर्धी बजारबाट मात्रै एक हजार ४ मेगावाट बिजुली आयात गर्न पाउने भएको छ । ढल्केबरमुजफ्फरपुर प्रसारणलाइनबाट ६ सय मेगावाट, टनकपुरबाट ५४ मेगावाट, कटैयाकुसवा, रक्सौलपरवानीपुर र गण्डकरामनगर प्रसारण लाइनबाट ३०० मेगावाट र मैनहियासम्पतियाबाट ५० मेगावाट गरी एक हजार ४ मेगावाट आयात गर्न पाइनेछ ।"
पाइप मर्मत नगर्दा बायोग्यास प्लान्ट अलपत्र,"(विराटनगर)घरघरमा पाइपबाट ग्यास पुर्याउने लक्ष्यसहित ६ वर्षअघि डेढ करोड रुपैयाँ खर्चेर निर्माण गरिएको बायोग्यास प्लान्ट अढाई वर्षदेखि अलपत्र छ । विराटनगर महानगरपालिका१४ स्थित जतुवा गाउँमा सिलिन्डर युग अन्त्यको भएको उद्घोष गर्दै तत्कालीन प्रधानमन्त्री केपी शर्मा ओलीले बायोग्यास प्लान्ट उद्घाटन गरेका थिए । बायोग्यास उत्पादन गर्ने प्लान्टमा अहिले गोबरका गुइँठा सुकाएको देख्न सकिन्छ । प्लान्टका महँगा मेसिनमा खिया लाग्न सुरु गरेको छ भने गोबर ट्यांकीमा घाँस पलाएको छ । २०७५ भदौ ५ मा प्रधानमन्त्री ओलीले उद्घाटन गरेको यो प्लान्ट निर्माणमा ऊर्जा, जलस्रोत तथा सिँचाइ मन्त्रालय, वैकल्पिक ऊर्जा प्रवर्द्धन केन्द्र, विश्व बैंक र जलवायु लगानी कोषको सहयोगमा सञ्चालित नवीकरणीय ऊर्जा विस्तार आयोजनाको १ करोड ११ लाख, गौसेवा सदन विराटनगरको १७ लाख र विराटनगर महानगरपालिकाको १२ लाखसहित एक करोड ५० लाखको लगानी छ । गौसेवा सदनले सञ्चालन गर्दै आएको २ सय गाईको गोबरबाट उत्पादित ग्यासको क्षमता ६५ घरधुरी थियो । दुई किलोमिटर आसपासका ३२ घरधुरीलाई पाइपमार्फत ग्यास वितरण गरिएको थियो । सुरुका करिब तीन वर्ष बायोग्यास प्रयोग गर्न पाएपछि उपभोक्ताले एलपी ग्यासभन्दा गुणस्तरीय र सस्तो भएको भन्दै खुसी पनि व्यक्त गरेका थिए । अढाई वर्षयता भने ती उपभोक्ता पुनः एलपीजी ग्यास नै प्रयोग गर्न बाध्य भएका छन् । सडक विस्तारका क्रममा पाइपलाइन फुटेपछि बायोग्यास उत्पादनको काम ठप्प भएको गौसेवा सदन विराटनगरका अध्यक्ष शंकरलाल अग्रवालले जनाए । सडक बनाउने क्रममा ठेकेदारले जानकारी बिनै पाइप फुटाइदिए, अग्रवालले भने, पाइप काटिएपछि नयाँ जोड्न नसक्दा प्लान्ट अलपत्र परेको छ । प्लान्टदेखि उपभोक्तासम्म जाने मुख्य पाइपलाइन नै नष्ट भएको अग्रवालको भनाइ छ । यसले उपभोक्तासम्म ग्यास पुर्याउन असहज भएको छ । मूल पाइप र साइट पाइप सबै काम नलाग्ने गरी ध्वस्त भएका छन्, अग्रवालले भने, अब सबै पाइप नफेरेसम्म प्लान्ट चलाउन गाह्रो छ । प्लान्ट पुनः सञ्चालनका लागि करिब २० देखि २५ लाख रुपैयाँ खर्च लाग्न सक्ने अनुमान अग्रवालको छ । दुई सय गाई रहेको श्रीकृष्ण गौसेवा सदन अहिले आर्थिक संकटमा छ । ग्यास बिक्रीबाट केही रकम आम्दानी हुन्थ्यो । त्यो बाटो पनि बन्द हुँदा गोठका श्रमिकहरूलाई तलबसमेत दिन गाह्रो भइरहेको प्रबन्धक सन्तोष यादवले बताए । बायोग्यास प्लान्टले उपभोक्तालाई सस्तो र सुलभ ग्यास वितरण सँगै गौशालालाई आत्मनिर्भर गर्न सघाइरहेको थियो, यादवले भने, प्लान्ट नै बन्द भएपछि गौ सदनसमेत संकटमा परेको छ ।"
शून्य प्रतिशत ब्याजदरमै सीएफ मोटो २५० एनके,"काठमाडौं (कास) सीएफ मोटोले नेपाली ग्राहकहरूका लागि न्यु इयर, न्यु राइड योजना ल्याएको छ । कम्पनीले नयाँ वर्षको अवसरमा उक्त योजना ल्याएको हो । योजनाअनुसार ग्राहकले शून्य ब्याजदरमा २४ महिनाको सरल किस्ताबन्दीमै सीएफ मोटोको २५० एनके मोडल मोटरसाइकल किन्न सक्छन् । सीमित अवधिका लागि ल्याइएको यो योजना २०८१ को माघ १८ सम्म मात्र लागू हुने कम्पनीले जनाएको छ । साथै सीएफ मोटोको २५० एनके खरिद गर्न भने ५० प्रतिशत डाउनपेमेन्ट गर्नुपर्ने कम्पनीले बताएको छ । २५० एनके नगदमा खरिद गर्ने ग्राहकले २५ हजार रुपैयाँ छुट पाउनेछन् । यसैगरी ग्राहकले एक्सचेन्जमा भने थप ३० रुपैयाँ मूल्यांकन हुने, निःशुल्क हेल्मेट, उपहार र एक वर्षका लागि सीएफ मोटोको पार्ट खरिदमा १० प्रतिशत छुट पाउनेछन् । सीएफ मोटोको २५० एनकेमा २४९५ सीसीको इन्जिन, २०५ किलोवाटको अधिकतम शक्ति र २२ एनएमको टर्क उत्पादन गर्ने विशेषता रहेको कम्पनीको भनाइ छ ।"
क्यान महासंघको पहिलो महिला अध्यक्षमा सुनैना,"काठमाडौं (कास) कम्प्युटर एसोसिएसन अफ नेपाल (क्यान) महासंघको अध्यक्षमा सुनैना घिमिरे पाण्डे निर्वाचित भएकी छन् । यही पुस १३ मा सम्पन्न महासंघको १५औं महाधिवेशनले घिमिरेलाई अध्यक्षमा निर्वाचित गरेको हो । महासंघको अध्यक्ष पदमा उनको मात्र उम्मेदवारी परेपछि निर्विरोध निर्वाचित भएकी हुन् । महासंघको पहिलो महिला अध्यक्ष बनेकी उनी सफ्टवेयर डेभलपमेन्ट कम्पनी जेनेरल टेक्नोलोजीकी प्रबन्ध निर्देशक हुन् । घिमिरेसँग महासंघमा लामो समय विभिन्न भूमिकामा रहेर कार्यसम्पादन गरेको अनुभव छ । साथै घिमिरेको अध्यक्षतामा नयाँ कार्यसमिति समेत चयन भएको छ । महासंघको नयाँ कार्यसमितिको उपाध्यक्षमा हर्कबहादुर सेटी, चिरञ्जीवी अधिकारी, नवीन जोशी, शेखरनाथ दुलाल, सुभाष खड्का र सिर्जना श्रेष्ठ निर्वाचित भएका छन् । महासचिवमा चन्द्र विलास भुर्तेल र कोषाध्यक्षमा विक्रम सिंह निर्वाचित भएका छन् । सचिवमा सरिता न्यौपाने, अग्मा मालाकार, दीपक साह, सरुना श्रेष्ठ, मनिराज पाण्डे, रामकिशोर रावल र कर्णराज पनेरु चुनिएका छन् ।"
चर्च ब्वाइजलाई फाल्गुनन्द गोल्डकप,"(पाँचथर)चर्च ब्वाइज युनाइटेड क्लबले एघारौं फाल्गुनन्द गोल्डकप फुटबल प्रतियोगिताको उपाधि चुमेको छ । चर्च ब्वाइजले ए डिभिजन प्रतिस्पर्धी मछिन्द्र फुटबल क्लबलाई टाइब्रेकरमा ५४ गोलले हराउँदै फाल्गुनन्द ट्रफी उचालेको हो ।निर्धारित ९० मिनेटमा दुवै टिमले २२ गोलको बराबरी खेलेपछि टाइब्रेकरबाट निर्णय लिइएको हो । चर्च ब्वाइजका सुजन डंगोल, रोहन कार्की, छिरिङ लामा, एकराज बुढाथोकी, फाकुन्ले अवायमीले गोल गरे । मछिन्द्रका समीरराज थोकर, सौरभ सुब्बा, सनिश श्रेष्ठ र देवेन्द्र तामाङले गोल गरे । दयानन्द इङ्वामको प्रहार चर्च ब्वाइजका गोलरक्षक कृषल मोक्तानले बचाएपछि मछिन्द्र उपविजेतामा समेटिएको हो ।खेलको ४५ औं मिनेटमा मछिन्द्रका बिजु भुजेलले गोल गर्दै टिमको खाता खोले पनि दुई मिनेट नबित्दै इन्ज्युरी समयमा समीर तामाङले गोल गरेर खेल बराबरीमा ल्याए । ७८ औं मिनेटमा चर्च ब्वाइजका छिरिङ लामाले दोस्रो गोल गरे । मछिन्द्रका सनिश श्रेष्ठले ८८ औं मिनेटमा गोल गरेपछि खेल बराबरीमा धकेलिएको थियो । त्यसपछि खेलको निर्णय टाइब्रेकरबाट गरिएको थियो ।चर्च ब्वाइजले ट्रफीसहित १० लाख ५ सय ५५ रुपैयाँ पुरस्कार प्राप्त गर्दा उपविजेता मछिन्द्रको भागमा ५ लाख ५ सय ५५ रुपैयाँ पर्यो । चर्च ब्वाइजका समीर तामाङ सर्वोत्कृष्ट खेलाडी भए । खेलमा ६ गोल गरेका उनी नै सर्वाधिक गोल भए । उनले इभी स्कुटरसहित १५ हजार पुरस्कार पाए ।चर्च ब्वाइजका कृषल मोक्तान उत्कृष्ट गोलकिपर, देवेन्द्र तामाङ उत्कृृष्ट डिफेन्डर, दिपेश गुरुङ उत्कृष्ट मिडफिल्डर, सुमन श्रेष्ठ उत्कृष्ट प्रशिक्षक भए । सबैले जनही १० हजार पुरस्कार पाए । मछिन्द्रका विजु भुजेल उत्कृष्ट खेलाडी प्लेयर र मछिन्द्रकै सनिश श्रेष्ठ म्यान अफ द फाइनल र आयोजक फिदिम स्पोर्टिङ क्लबका मनीष क्षेत्री राइजिङ प्लेयरमा पुरस्कृत भए ।"
रोमाञ्चक जितसँगै अस्ट्रेलिया बोर्डरगावस्कर ट्रफी नजिक,"मेलबर्न (एएफपी) अस्ट्रेलियाले चौथो टेस्टको अन्तिम सेसनमा नाटकीय ढंगले भारतको ७ विकेट लिएपछि सोमबार रोमाञ्चक १ सय ८४ रनको जित हात पारेको छ । यस जितसँग ५ टेस्टको शृंखलामा २१ को अग्रता पनि लिएको छ । दिनको खेल सकिन १२५ ओभर मात्रै बाँकी रहेका बेला भारत १ सय ५५ रन बनाएर अलआउट भएको थियो । अब अन्तिम तथा पाँचौं टेस्ट शुक्रबार सिड्नीमा सुरु हुनेछ । अस्ट्रेलियाले बोर्डरगावस्कर ट्रफीलाई आफ्नोमै कायम राख्ने भने यो टेस्ट बराबरी गर्नुपर्नेछ ।यो टेस्ट निकै अद्वितीय खेलका रूपमा रह्यो, अस्ट्रेलियाली कप्तान प्याट कमिन्सले भने । उनी नै प्लेयर अफ द म्याच पनि भए । उनले पूरा टेस्टमा ६ विकेट लिए भने ९० रनको योगदान दिए । मेलबर्न क्रिकेट मैदानमा आएका कीर्तिमान दर्शकसामु दुवै टिमले सनसनीपूर्ण खेल खेलेको थियो । कमिन्सले थपे, मैले जति टेस्ट खेलें, त्यसमध्ये यो खेल विशेष रह्यो, किनभने पूरा पाँचै दिन दर्शकको कुनै कमी रहेन अनि क्रिकेट आफैंमा उच्च दर्जाको रह्यो ।भारतले जितका लागि ३ सय ४० रनको अस्वभाविक लक्ष्य पाएको थियो । भारतसामु एकमात्र राम्रो विकल्प टेस्ट बराबरीमा टुंग्याउनु थियो । यसको छाँटकाँट यशस्वी जयसवाल र ऋषभ पन्तले देखाएका थिए । उनीहरूले चिया सेसनसम्म भारतलाई तीन विकेट गुमाएर १ सय १२ रनको स्थितिमा पुर्याए । तर, ऋषभ पार्टटाइम स्पिनर ट्रेभिस हेडको बेलमा छक्का प्रहार गर्ने प्रयासमा आउट भए । यससँगै भारतीय टोली नाटकीय पतनको सिकार बन्यो ।भारतले आफ्नो अन्तिम ७ विकेट ३४ रनमा गुमाएको थियो । यसबीच टोलीले २०३ ओभरमात्र खेल्यो । ओपनर जयसवाल नै इनिङ्सको उच्च रनकर्ता रहे । उनले ८४ रन बनाए । कमिन्सले भने २८ रनमा ३ विकेट लिए । नाथन लियोनले भारतको अन्तिम विकेटका रूपमा मोहम्मद सिराजलाई एलबीडब्लू धरापमा पारे । यससँगै पूरा अस्ट्रेलियाली टिमले हेरिनसक्नु खुसीयाली मनाएको थियो । खेलपछि अस्ट्रेलियाली तीव ग्रतिका बलर मिचेल स्टार्कको दाबी थियो, आफ्नो जितमा कुनै शंका थिएन ।उनले भने, अन्तिम दिनको खेलमा त्यस्तो मोड आयो, जतिबेला पिचले बलरलाई मदत गरिरहेको थिएन । तर हामीले त्यसको पनि उत्तर खोज्यौं । हामी किन जित्यौं भने आत्तिएनौं । हामीलाई के तथ्यमा पूरा विश्वास थियो भने जित निकाल्ने काम गर्न सक्षम छौं । ऋषभ ३० रन बनाएर आउट भए । यससँगै जयसवालसँग उनको ८८ रनको साझेदारी टुटेको थियो । यसले अस्ट्रेलियाली बलरमाझ खुसीयाली र आत्मविश्वास भने बढेको थियो ।लगत्तै भारतले रवीन्द्र जडेजा र पहिलो इनिङ्समा शतक बनाउन नितिशकुमार रेड्डीलाई पनि गुमाएको थियो । जयसवाल आफैं कमिन्सको सिकार भए । उनको बहादूरीपूर्ण दुई बलको इनिङ्समा लागेको पूर्णविराम भने विवादास्पद रह्यो । हुक गर्ने प्रयासमा उनीविरुद्ध गरिएको कट्बिहाइन्डको अपिल सुरुमा अस्वीकार गरिएको थियो । तर, टीभी अम्पायरले त्यो निर्णयलाई फेरिदिए । बलले यात्रा गर्ने क्रममा कुनै आवाज निस्केको थिएन, तर दिशा भने परिवर्तन गरेको थियो ।त्यसपछि स्कट बोलान्डले आकाश दीपलाई आउट पारे । उनले समग्रमा ३९ रनमा ३ विकेट लिए । जसप्रित बुमराह भने लगातार दोस्रो इनिङ्समा शून्यमा आउट भए । वासिङ्टन सुन्दरले दृढ भएर ४५ बल सामना गरे । ५ रन बनाएर नटआउट रहे । कमिन्स आफ्नो खेलजीवनमै निर्णायक रूपमा पहिलो पटक ब्याटबाट चम्किए । पछि उनले भने, मेरो ब्याटबाट कहिले कस्तो प्रदर्शन हुन्छ, कहिल्यै थाहा हुन्न । तर, यसपल्ट भाग्यले मलाई साथ दियो ।कमिन्सले प्रतिद्वन्द्वी कप्तान रोहित शर्मासँगै केएल राहुलको विकेट लिए भने स्टार्कले विराट कोहलीलाई लन्च अगाडिको अन्तिम बलमा आउट पारे । यससँगै भारत ३ विकेट गुमाएर ३३ रनको खराब स्थितिमा पुगेको थियो । दिनको अन्तिम दुई सेसनमा हामीले ब्याटबाट राम्रो गर्नुपर्ने थियो र जितलाई प्रयास गर्नुपर्ने थियो । तर, अस्ट्रेलियाको बलबाट प्रदर्शन साँच्चै उत्कृष्ट रह्यो । हामीले अन्त्यसम्म संघर्ष जारी राख्न सकेनौं, नाजुक लयबाट गुज्रिइरहेका रोहितले भने ।उनले अस्ट्रेलियाको दोस्रो इनिङ्समा लियोन बोलान्डबीच अन्तिम विकेटमा भएको ६१ रनको साझेदारीले भारतीय जितको सम्भावना कमजोर बनाएको माने । त्यही प्रदर्शन मदतमा अस्ट्रेलियाले आफ्नो दोस्रो इनिङ्समा २ सय ३४ रनको स्कोर खडा गरेको थियो । बुमराहले भने त्यो इनिङ्समा ५७ रन खर्चेर ५ विकेट लिए । समग्रमा उनले ९ विकेट लिए । चौथो दिन अस्ट्रेलिया ६ विकेट गुमाएर ९१ रनको स्थितिमा थियो । तर, टोली त्यहाँबाट उन्मुक्ति पाउँदै जितसम्म पुग्न सफल रह्यो ।"
दीपेन्द्र ओमोडाको ब्रान्ड एम्बासडर,"काठमाडौं (कास) नेपाल प्रिमियर लिग (एनपीएल) क्रिकेटका उत्कृष्ट नेपाली खेलाडी दीपेन्द्रसिंह ऐरी सोमबार ओमोडा एन्ड जेइको अटोमोबाइल्सको ब्रान्ड एम्बासडर बनेका छन् । चिनियाँ ओमोडाका लागि नेपालको आधिकारिक वितरक एसपीजी अटोमोबाइल्स र दीपेन्द्रबीच सम्झौता भएको हो ।सम्झौतामा एसपीजी अटोमोबाइल्सका निर्देशक गौरव शारडा र दीपेन्द्रले हस्ताक्षर गरेका हुन् । निर्देशक शारडाले दीपेन्द्रलाई गाडीको साँचो हस्तान्तरण गरे । सम्झौताको आर्थिक पक्षबारे खुलाइएको छैन । निर्देशक शारडाले भविष्यका लागि यो सुरुआत भएको जनाए ।१० दिनअघि सम्पन्न एनपीएलमा दीपेन्द्रले सुदूरपश्चिम रोयल्सको नेतृत्व गरेका थिए । लगातार उत्कृष्ट प्रदर्शन गरे पनि सुदूरपश्चिम फाइनलमा जनकपुर बोल्ट्ससँग पराजित भएको थियो । २ सय २७ रन बनाउनुका साथै ८ विकेट लिएका दीपेन्द्रले ३ क्याच लिनुका साथै ७ रनआउट गरेका थिए । फाइनलमा भने दीपेन्द्र खासै चल्न सकेका थिएनन् ।उत्कृष्ट खेलाडी भएवापत दीपेन्द्रले एसपीजी अटोमोबाइल्सबाट बजारमूल्य ६२ लाख रहेको ओमोडाई ५ कार पाएका थिए । दीपेन्द्र अहिले ओमोडा कारकै ब्रान्ड एम्बासडर बनेका हुन् । खेलाडीलाई प्रोत्साहन हुने यस्तो पुरस्कारले आसा र भरोसा बढेको छ, दीपेन्द्रले भने । उनी हाल विश्व ट्वान्टी२० अन्तर्राष्ट्रिय क्रिकेटको अलराउन्डर वरीयतामा दोस्रो स्थानमा छन् । बुवा गगनसिंह र आमा नरुदेवी ऐरीसहित दीपेन्द्र कार्यक्रममा उपस्थित भएका थिए । कार्यक्रममा शारडा ग्रुपका अध्यक्ष शिवरतन शारडा, प्रबन्ध निर्देशक सन्दीपकुमार शारडा लगायतको उपस्थिति थियो ।"
मुकेश र पूर्णलक्ष्मी च्याम्पियन,"नवलपुर (कास) पूर्वी नवलपरासीको गैंडाकोटमा सम्पन्न गैंडाकोट हाफ म्याराथन दौडमा आर्मीका मुकेशबहादुर पाल र पूर्णलक्ष्मी न्यौपाने विजेता भएका छन् । २१ किलोमिटर दुरी मुकेशले १ घण्टा १६ मिनेट ८ सेकेन्ड र पूर्णलक्ष्मीले १ घण्टा ४८ मिनेट ४६ सेकेन्डमा पूरा गरेका थिए ।पुरुषतर्फ एपीएफका गोपीचन्द्र पार्की दोस्रो र बैतडीका नरेन्द्रसिंह रावतले तेस्रो भए । महिलातर्फ अनु मगर दोस्रो र सुनैना मगरले तेस्रो स्थानमा रहे । पुरुष विजेताले १ लाख, दोस्रोले ५० र तेस्रोले २५ हजार र महिला विजेताले २५ हजारमात्र पाएका थिए । ५ किलोमिटर विद्यार्थी मैत्री दौडमा जनक नमुनाका मनुप थापा विजयी भए ।विजय फाउण्डेसन नेपालको आयोजनामा भएको हाफ म्याराथनमा २ सय ४३ जनाको सहभागिता रहेको आयोजकका अध्यक्ष अध्यक्ष त्रिलोचन सापकोटाले बताए । प्रतियोगिता आयोजना गर्न वैकुण्ठ मानन्धर स्पोर्ट्स क्लबको प्राविधिक सहयोग थियो ।"
एलेक्स र डिकेनलाई स्वर्ण,"काठमाडौं (कास) ललितपुर महानगरपालिका वडा ७ का एलेक्स महर्जन र डिकेन महर्जनले छैटौं मेयर कप ललितपुर महानगरपालिका अन्तर वडा टेबलटेनिसमा स्वर्ण पदक जितेका छन् ।पुरुष सिंगल्स क्याटगोरी ए मा एलेक्स र क्याटगोरी बी मा डिकेन विजेता भए । ए क्याटगोरीमा राष्ट्रिय खेलाडी पनि प्रतिस्पर्धी थिए भने बी मा राष्ट्रिय खेलाडीबाहेक प्रतिस्पर्धा थियो । ललितपुरको पाटनको गःछेंमा भएको ए को फाइनलमा एलेक्सले राष्ट्रिय अनुभवी संयोग कपालीलाई ६११, ११६, ११९, ११७ को सेटमा पराजित गरे । वडा ८ का विपुल महर्जन र वडा ७ का डिकेन महर्जन तेस्रो भए ।डिकेनले वडा ६ का सन्जिल शाक्यलाई ११७, ६११, १२१०, ३११, ११९ को सेटमा हराए । वडा १६ का सुमन शाक्य र वडा ७ का एलेन महर्जन तेस्रो भए । ललितपुर महानगरका २९ वडामध्ये २५ वडाका ६ सय ३७ खेलाडीले १६ स्पर्धामा प्रतिस्पर्धा गरेका थिए ।प्रतियोगितामा वडा नम्बर १६ टिम च्याम्पियन बनेको छ । सर्वाधिक ३ स्वर्ण, ५ रजत र २ कांस्य जित्दै वडा १६ टिम च्याम्पियन बन्यो । दोस्रो भएको वडा ७ ले ३ स्वर्ण र ३ कांस्य जित्यो । तेस्रो स्थानको वडा १७ ले ३ स्वर्ण र १ कांस्य जित्यो । २ स्वर्ण, १ रजत र ११ कांस्यसहित वडा २० चौथो तथा १ स्वर्ण र २ रजतसहित वडा ६ पाँचौं स्थानमा रहे ।"
फुटबलर अन्जना बनिन् ड्रिमको एम्बासडर,काठमाडौं (कास) राष्ट्रिय महिला फुटबल टोलीकी गोलरक्षक अन्जना रानामगर ड्रिम अन एजुकेसनल कन्सल्टेन्सीको ब्रान्ड एम्बासडर नियुक्त भएकी छन् । ड्रिम अनका प्रबन्ध निर्देशक भीमबहादुर थापा र अन्जनाबीच सोमबार एकवर्षे सम्झौतापत्रमा हस्ताक्षर भएको छ ।सम्झौतामा आर्थिक पक्षबारे खुलाइएको छैन । सम्झौताअनुसार अञ्जना ड्रिम अनको प्रचार हुने विभिन्न कार्यक्रममा सहभागी हुने जनाइएको छ । उनले महिला खेलाडीहरूले यस किसिमको अवसर कम पाउने हुनाले सम्झौताबाट आफू निकै खुसी रहेको जनाइन् । सम्झौताबाट प्राप्त रकमले फुटबल खेल्न आर्थिक रूपमा सहयोग पुग्ने उनको दाबी थियो ।राष्ट्रिय टोलीकी सदस्य अन्जनाले त्रिभुवन आर्मी क्लबबाट व्यावसायिक फुटबल खेल्दै आएकी छन् ।
