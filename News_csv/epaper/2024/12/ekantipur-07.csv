शीर्षक,विवरण
एनपीएलमा पहिलो शतक पोखरा एभेन्जर्सको १० विकेटको कीर्तिमानी जित,"(काठमाडौं)नेपाल प्रिमियर लिग (एनपीएल) को पहिलो शतक अमेरिकी ब्याटरबाट सम्भव भएको छ । यो शतक प्रतियोगिताको छैटौं दिन शुक्रबार पोखरा एभेन्जर्सबाट खेलेका आन्द्रिज गाउसको नाममा रह्यो ।अमेरिकी गाउसले लुम्बिनी लायन्सविरुद्ध शतक प्रहार गरेका हुन् । दक्षिण अफ्रिकामा जन्मिएका उनले कीर्तिपुरस्थित त्रिवि क्रिकेट मैदानमा अविजित १०४ रनको इनिङ्स खेले । त्यसका लागि उनले मात्र ५५ बल सामना गरेका थिए । उनको शतकमा एभेन्जर्सले स्मरणीय जित हासिल गरेको थियो ।जनकपुर बोल्ट्सका लाहिरू मालिन्थाले एनपीएलमा पहिलो दिन विराटनगर किंग्सविरुद्ध अविजित ७५ रन बनाएका थिए । विकेट कन्डिसन हेर्दा थप व्यक्तिगत उच्च स्कोर हुने सम्भावना कठिन देखिन्थ्यो । शुक्रबार बिहानकै खेल हेर्ने हो भने चितवन राइनोजले १३० रनमात्र बनाउन सकेको थियो ।दिनको दोस्रो खेलमा कहानी भने ठ्याक्कै अर्कै भयो । लुम्बिनी लायन्सबाट खेलिरहेका नेपाली राष्ट्रिय टोलीका कप्तान रोहित पौडेल पनि शतक नजिक पुगेर रोकिएका थिए । रोहित ९५ रन बनाएर इनिङ्सको अन्तिम बलमा आउट भए । यसले पनि जवाफी इनिङमा एभेन्जर्सका गाउसलाई ठूलो स्कोर बनाउन जोस भरेको थियो । मैले टी२० मा शतक नहानेको धेरै भइसकेको थियो, यसले मलाई राहत दिएको छ । केही पटक ९० को स्कोरमा पुगेको थिएँ । कुनै विकेट नगुमाई जितेको खेलमा शतक बनाउनु विशेष नै हुन्छ, गाउसले खेलपछि भने । उनको शतकपछि पोखरा एभेन्जर्सले १७१ रनको लक्ष्य १७ ओभरभित्र पूरा गरेको थियो । १७६ रन बनेको इनिङ्समा उनले दिनेश खरेलसँग १७६ रनको साझेदारी गर्दै पोखरालाई कीर्तिमानी १० विकेटको जित दिलाएका थिए । दिनेशले पनि राम्रो ब्याटिङ गर्दा आफूलाई सहयोग भएको गाउसले सुनाए । रोहितले सधैंजस्तो उत्कृष्ट ब्याटिङ गरेको उनको बुझाइ रह्यो । यसै वर्षदेखि अमेरिकाको राष्ट्रिय टोलीबाट खेल्दै आएका गाउस पहिलो पटक नेपाल आएर खेलेका हुन् । स्पिन धेरै हुने हुनाले नेपालमा खेल्न निकै गाह्रो हुन्छ । पहिलो दुई ओभरमै केही चौका र छक्का प्रहार गरेकाले हामीचाहिँ भाग्यमानी रह्यौं, किनभने त्यसले हामीमाथिको दबाब घटाएको थियो । त्यसपछि लायन्सका खेलाडीले केही गल्ती गरे, त्यसको फाइदा उठायौं, गाउसले शतक बनाउनुको रहस्य खुलाए । चितवन राइनोजविरुद्धको आफ्नो पहिलो खेलमा १६२ रनको लक्ष्य पाएको पोखराले ७ रन बनाउँदा ६ विकेट गुमाएको थियो । त्यस समयमा गाउस यूएईमा मोरिसभिल साम्प आर्मीबाट अबुधाबी टी१० लिग खेलिरहेका थिए । उनले आफ्नो हुनेवाला टोलीको त्यो दयनीय स्कोर यूएईबाटै हेरिरहेका थिए । ७ रनमा ६ विकेट त बिरलै देख्न पाइन्छ । मैले पनि यस्तो पहिलो पटक नै देखेजस्तो लाग्छ । फ्रेन्चाइज क्रिकेटमा यस्तो हुन्छ । तर, त्यहाँबाट कसरी पुनरागमन गरिन्छ, त्यो महत्त्वपूर्ण हुन्छ । हामीले त्यो स्थितिबाट बलियो रूपमा पुनरागमन गरेका छौं, आफ्नो शतक प्रशिक्षक राजीव कुमारप्रति समर्पित गर्दै गाउसले भने । आफ्नो बुवाको शुक्रबार बिहान निधन भएपछि प्रशिक्षक राजीव भारत लागिसकेका छन् । सम्भवतः उनी यो प्रतियोगि तामा अब फर्कन भ्याउने छैनन् । जहिले पनि आफ्नो परिवार पहिलो प्राथमिकतामा रहने जनाउँदै गाउसले प्रशिक्षकप्रति हार्दिकता देखाए । जनकपुर बोल्ट्सविरुद्धको आफ्नो पहिलो खेलमा गाउसले २० रन बनाएका थिए । टी१० मा खेलेर आएकाले लक्ष्य बलरमाथि हाबी हुने रहेका कारण पनि लुम्बिनीविरुद्ध राम्रो खेल्न प्रेरित गरेको उनको बुझाइ छ । तर त्योभन्दा पनि उनी ओपनिङ ब्याटिङमा मौका पाएकोमा खुसी छन् । त्यसको भरपूर सदुपयोग गरेको गाउस सुनाउँछन् । ओपनिङमा केही चौका र छक्का प्रहार गर्ने अनि पावर प्लेको सदुपयोग गर्ने हो भने टिममाथि दबाब कम हुने उनको बुझाइ छ । पोखराले चितवनविरुद्ध कप्तान कुशल भुर्तेलसहित दिनेशलाई ओपनिङ ब्याटिङमा ओरालेको थियो । तर, कुशल उक्त खेलमा पहिलो बलमै आउट भए । गाउस आएपछि उनी दिनेशको ओपनिङ जोडी बनेका हुन् । गाउसले अमेरिकाबाट खेलेको पछिल्लो एकदिवसीय अन्तर्राष्ट्रिय र ट्वान्टी२० अन्तर्राष्ट्रिय दुवै नेपालविरुद्ध छन् । डेढ महिनाअघि नेपालको अमेरिका भ्रमणमा यी खेल भएका थिए । अक्टोबर २९ मा दोस्रो ट्वान्टी२० अन्तर्राष्ट्रियमा उनले नेपालविरुद्ध ६२ रन बनाएका थिए । जुनमा अमेरिकामा भएको ट्वान्टी२० विश्वकपमा गाउसले क्यानडाविरुद्ध समूह चरणको पहिलो खेलमा ६५ रन बनाएका थिए । विश्वकपमा खेलेको इनिङ्स भएकाले उनी त्यसलाई विशेष मान्छन् । त्यो ठूलो स्टेज थियो र टिमका साथीहरू, परिवारका अगाडि खेलेको थिएँ । त्यो मेरो सम्भवतः उत्कृष्ट इनिङ्स थियो, गाउसले एनपीएलको पहिलो शतकबारे भने, यो इनिङ्स पनि विशेष छ, किनभने यो ब्याटिङका लागि सजिलो विकेट थिएन ।"
पूर्वउपराष्ट्रपतिको गरिमा बिर्सेर फेरि दलीय राजनीतिमा,"(काठमाडौं)दुई कार्यकाल उपराष्ट्रपति भइसकेका नन्दबहादुर पुन दलीय राजनीतिमा सक्रिय हुन थालेका छन् । उनी पछिल्लो समय माओवादी पदाधिकारी बैठकमा आमन्त्रित नेताका रूपमा सहभागी हुँदै आएका छन् । पार्टीमा औपचारिक निर्णय नभए पनि अध्यक्ष पुष्पकमल दाहालको आग्रहमा उनी पदाधिकारी बैठकमा जाने गरेका हुन् । स्थानीय तह उपनिर्वाचनको समीक्षा गर्न बिहीबार बसेको माओवादी पदाधिकारीको बैठकमा पूर्वउपराष्ट्रपति पुन सहभागी थिए । उहाँ (पुन) आमन्त्रित नेताका रूपमा पदाधिकारी बैठकमा सहभागी हुनुभयो, माओवादी प्रवक्ता अग्निप्रसाद सापकोटाले भने, संविधानमा पूर्वउपराष्ट्रपति पुनः पार्टी सदस्य हुन नपाउने भन्ने व्यवस्था छैन । उहाँ राजनीतिमा पुनः सक्रिय हुन संविधान र कानुनले छेक्दैन । माओवादी केन्द्रीय कार्यालयका अनुसार पुनको पार्टी सदस्यता नवीकरण भने भइसकेको छैन । पूर्वउपराष्ट्रपति पुनले आफू सक्रिय राजनीतिमा लागिसकेको कान्तिपुरलाई बताए । पूर्वउपराष्ट्रपति राजनीतिमा आउन नमिल्ने कुरा संविधान र कानुनमा कहीँ लेखेको छ र ! उनले भने, म सक्रिय राजनीतिमा आइसकेँ । यसमा अझै पनि द्विविधा छ र ? यो मेरो अधिकारको कुरा हो ।काठमाडौंमा बुधबार भएको गणतन्त्र सम्मान कार्यक्रममा पुनले नेताकै शैलीमा माओवादी अध्यक्ष दाहाललाई गणतन्त्रको नायकका रूपमा चर्चा गरेका थिए । फेरि गणतन्त्रको अभियानमा अध्यक्ष प्रचण्डको नेतृत्वमा गोलबद्ध भएर अगाडि बढ्नुपर्ने आवश्यकता छ । गणतन्त्रको रक्षाका लागि दृढतापूर्वक लड्नुपर्ने जरुरी छ, उनले भनेका थिए, अहिलेको उपलब्धि कसैले उल्ट्याउन चाहन्छ भने सबै आगो बन्न तयार हुनुपर्छ । म यो गणतन्त्रको योद्धा हुँ । पुनले आवश्यक परे आफू रातो मान्छे बन्न तयार रहेको बताएका थिए । प्रक्रियावादीहरूले जाल, षड्यन्त्र गरेर प्राप्त उपलब्धिलाई फेरि उल्ट्याउन चाहन्छन् भने, समानुपातिक समावेशी र यो संघीयतालाई फेरि दायाँबायाँ गराउन चाहन्छन् भने म फेरि रातो मान्छे भएर उभिन तयार छु, उनको भनाइ थियो, विगतमा मैले जेजे गरेँ, त्योभन्दा नयाँ उचाइबाट मैले नेतृत्व गर्न सक्छु भन्ने साहस मसँग छ ।सशस्त्र द्वन्द्वका बेला नन्दबहादुर पुन, वर्षमान पुन, जनार्दन शर्मा र चन्द्रदेव खनाल माओवादी लडाकुको डेपुटी कमान्डर थिए । २०२२ कात्तिक ७ गते राङ्सी रोल्पामा जन्मिएका नन्दबहादुर पुन २०७० मा भएको दोस्रो संविधानसभा निर्वाचनमा काठमाडौं क्षेत्र नं ४ बाट प्रतिस्पर्धा गरे पनि कांग्रेसका गगन थापाबाट पराजित भएका थिए । उनी २०७२ कात्तिकदेखि २०७९ चैतसम्म उपराष्ट्रपति थिए । २०७९ चैतमा रामसहायप्रसाद यादव उपराष्ट्रपतिमा निर्वाचित भएसँगै पुनको पदावधि सकिएको थियो । यसयता डेढ वर्ष उनी कुनै राजनीतिक कार्यक्रम सहभागी भएका थिएनन् । अध्यक्ष दाहालको चाहनामा पुन राजनीतिमा सक्रिय हुन लागेको माओवादीका एक पदाधिकारीले बताए । पार्टीभित्र आफू बलियो हुने उद्देश्यले उनले पूर्वउपराष्ट्रपतिलाई सक्रिय राजनीतिमा ल्याउन खोजेको ती नेताको भनाइ छ । पार्टीभित्र अध्यक्षको नेतृत्वप्रति प्रश्न उठ्न थालेपछि पूर्वराष्ट्रपतिलाई पुनः पार्टी राजनीतिमा ल्याउन खोजेको देखिन्छ, उनले भने, त्यसले पासाङ (पुन) जीका समकालीन नेताहरूलाई दबाब राख्ने नीति देखिन्छ ।अध्यक्ष दाहाललको कार्यशैलीप्रति उपमहासचिव वर्षमान पुन र जनार्दन शर्माले बेलाबेला आलोचना गर्दै आएका छन् । उनीहरूले नेतृत्व हस्तान्तरणको विषय उठाउँदै आएका छन् । पार्टीभित्र कमान्ड भएका वर्षमान र जनार्दनमाथि दबाब राख्न पासाङलाई माथिल्लो पद दिने सम्भावना छ, अर्का एक पदाधिकारीले भने । उनले नन्दबहादुरलाई उपाध्यक्षमा मनोनयन गर्ने तयारी रहेको पनि जानकारी दिए । पार्टीभित्र आफ्ना पकड कायमै गराउन दाहालले नन्दबहादुरलाई उपाध्यक्ष बनाइन लागेको उनको विश्लेषण छ । अध्यक्षलाई पार्टीमा आफ्नो बहुमत नगुमोस् भन्ने छ । त्यसैले मुलुकको दोस्रो सर्वोच्च पदमा दुई पटक पुगेका व्यक्तिलाई राजनीतिमा ल्याउन खोज्दै हुनुहुन्छ, ती पदाधिकारीले भने पूर्वउपराष्ट्रपतिको पार्टी राजनीतिमा सक्रियताले संवैधानिक पदको गरिमामाथि नै प्रश्न उठ्न थालेको छ । पूर्वउपराष्ट्रपति पुनको सक्रियताका विषयमा माओवादीभित्रै पनि असन्तुष्टि प्रकट हुन थालेको छ । उपराष्ट्रपति भइसकेको व्यक्तिलाई राजनीतिमा ल्याएर प्रतिस्पर्धा गराउँदा धेरै प्रश्न उठ्न सक्छ, माओवादीकै एक पदाधिकारीले भने । निर्वाचन आयोगका पूर्वप्रमुख आयुक्त भोजराज पोखरेलले पूर्वराष्ट्रपति र उपराष्ट्रपतिलाई सक्रिय राजनीतिमा आउन संविधानले नछेके पनि गरिमामय पदको सम्मान गर्नुपर्ने बताए । पूर्वराष्ट्रपतिउपराष्ट्रपतिलाई राजनीतिमा फर्किन संविधानले रोक्दैन । तर गरिमामय पदको व्यक्ति सक्रिय राजनीति आउन थाल्ने हो भने त्यो पदमा उचाइ कति बढ्ला ? उनले भने, पूर्वराष्ट्रपति, पूर्वउपराष्ट्रपति राजनीतिमा आउँछु भन्नुचाहिँ अधिकारको कुरा हो । यसरी सक्रिय राजनीतिमा फर्किंदा विगतमा गरिएका कामप्रति प्रश्न उठ्न सक्ने पोखरेलले बताए ।पूर्वप्रमुख निर्वाचन आयुक्त पोखरेलले पूर्वराष्ट्रपतिउपराष्ट्रपति सक्रिय राजनीतिमा आउँदा राज्यको सुविधा भने त्याग्नुपर्ने बताए । सक्रिय राजनीतिमा आउने हो भने राज्यले दिएको सुविधा, सम्मान त्याग्नुपर्ने हुन्छ, उनले भने, राज्यको सुविधा लिएर राजनीतिमा आउँदा असमान प्रतिस्पर्धा हुन सक्छ । यो सार्वजनिक बहसको विषय हुन्छ । सक्रिय राजनीतिको रहर नपुगेको व्यक्ति राष्ट्रपति र उपराष्ट्रपतिजस्ता गरिमामय पदमा नजान उचित हुने पनि उनको भनाइ छ । संविधानको धारा ६७ मा राष्ट्रपतिको अनुपस्थितिमा राष्ट्रपतिबाट गरिने कार्य उपराष्ट्रपतिबाट सम्पादन हुने उल्लेख छ । देशको स्वतन्त्रता, सार्वभौमिकता, भौगोलिक अखण्डता, राष्ट्रिय एकता, स्वाधीनता र स्वाभिमानलाई अक्षुण्ण राखी जनताको सार्वभौम अधिकार, स्वायत्तता र स्वशासनको अधिकारलाई आत्मसात् गर्न यस मर्यादित संस्थाको भूमिका रहन्छ, उपराष्ट्रपतिको कामबारे उक्त कार्यालको वेबसाइटमा उल्लेख छ, राष्ट्र र राष्ट्रियताप्रति नागरिकको आदरभाव र राष्ट्रिय एकतामा वृद्धि गर्न सम्माननीय उपराष्ट्रपतिज्यूलाई नागरिक समाज, संघसस्था एवं नागरिकले आयोजना गर्ने धार्मिक, सामाजिक, सांस्कृतिक एवं विकास निर्माणसमेतका कार्यक्रममा प्रमुख अतिथिका रूपमा निमन्त्रणा प्राप्त हुनुका साथै विभिन्न मित्रराष्ट्रका राष्ट्रिय दिवसमा राजदूतावासद्वारा आयोजना हुने औपचारिक कार्यक्रममा प्रमुख अतिथिको रूपमा निमन्त्रणा प्राप्त हुने गर्छ ।"
"दलितलाई कुवा, गैरदलितलाई धारा","(ओलानी, कैलाली)दशकौं पुरानो जीर्ण अवस्थाको कुवालाई पर्खालले घेरा हालिएको छ । त्यो होचो पर्खालको घेराभन्दा बाहिरपट्टि दक्षिणतर्फ अर्को अग्लो पर्खाल पनि छ, जसले दलित समुदायको कुवा र गैरदलितको धारालाई छेकबारको काम गरेको छ । सुदूरपश्चिमको राजधानी कैलालीको गोदावरी नगरपालिका१० को ओलानीस्थित चाक्लेखोला गाउँमा बसोबास गर्दै आएका दलित समुदायका १० परिवार लागि पानी एक मात्र विकल्प भनेको त्यही पर्खालले घेरिएको पुरानो कुवा हो । करिब चार दशकअघि निर्माण गरिएको कुवाको भौतिक अवस्था जीर्ण र दुर्गन्धित छ । कुवालाई छेकबार गर्न बनाएको अग्लो पर्खालभन्दा बाहिर गैरदलित समुदायका दानबहादुर भाटको घर जोडिएको छ । भाटको घरमा पाइपबाट कलकल पानी बग्छ । तर भाट परिवारको धारामा दलित परिवारलाई पानी भर्न अनुमति छैन । दलित समुदायले उपभोग गर्ने कुवाको बाहिरी पर्खालसँगै जोडेर भाट परिवारले धान कुट्ने मिल सञ्चालन गरेका छन् । मिलको भुस उडेर कुवाभित्र पस्दा पानी थप फोहोर हुने गरेको छ । यही कुवाको पानी खाएको ४० वर्ष भयो, फोहोर भए पनि खान बाध्य छौं, अर्को विकल्प छैन्, चाक्लेखोलाका भीम ताम्राकारले भने, हामी १० परिवारका लागि मात्र यो कुवा हो । गैरदलितका लागि त ठाउँठाउँमा बोरिङ गरेर घरघरमा धारा जडान गरिएका छन्, तर हामी उनीहरूको धारामा जान पाउँदैनौं । दलित समुदायका स्थानीय धर्म ताम्राकार, चन्द्र ताम्राकार, पवन ताम्राकार, चेत ताम्राकार, धनबहादुर ताम्राकार, रमेश ताम्राकारलगायतका परिवारले कुवाकै पानी खाने गरेको भीमले बताए । कुवाको पानी खान बाध्य भइरहेको सुनाउने क्रममा तारा ताम्राकारले भनिन्, मेरो बिहे भएकै सालदेखि अब धारा आउँछ, अब आउँछ भन्ने सुन्न थालेकी हुँ । १० वर्ष बितिसक्यो, कहिले आउँछ थाहा छैन, अब त आशै मरिसक्यो । कुवा छेवैको धान कुटानी मिलको भुस पस्ने गरेको गुनासो पनि उनले डराइ डराइ सुनाइन्, मिलबाट भुस उडेर सिधै कुवामा पसेर पानी फोहोर छ । मिल सञ्चालक भाटले धारामा आउन कसैलाई बन्देज नभए पनि निजी भएकाले आफूले मात्र प्रयोग गर्दै आएको बताए । दलित समुदायलाई विभेद गरिएको होइन, उनीहरू धारा नजोडेर कुवाबाटै पानी खाइरहेका छन्, कुवामा भुस जान नदिन मैले नै पर्खाल बनाइदिएको हो । चाक्लेखोला बस्तीभन्दा अलि वर थमौरा गाउँ छ । त्यहाँ पनि गैरदलित परिवारका लागि घरघरमा पानीको धारा जोडिएका छन् । तर दलित समुदायका लागि झन्डै ४० वर्ष पुरानो कुवा छ । थमौरा टोलका दलित समुदायका लागि कुवाको पानीबाहेक अर्को विकल्प छैन । कुवामा पुग्दै गर्दा अलि परबाट ६० वर्षीया सरस्वती सुनार टाउकोमा बाल्टिन बोकेर पानी भर्न कुवातर्फ आउँदै थिइन् । उनी सरासर आफ्नै सुरमा कुवाभित्रबाट पानी तान्न सहज होस् भनेर बनाएको घिर्नी खिच्न थालिन् । डोरीमा बाँधिएको जर्किन कुवाभित्र डुबाएर पानी खिच्दै गरेकी सरस्वतीले धेरै बेरसम्म बोल्नै चाहिनन् । हामी बालखैदेखि दलित परिवारको पानी खाने यही कुवा हो, उनले यति मात्र भनिन्, अरूका घरमा धारा छन् । हामीलाई यही कुवाको पानी । कुवाको केही पर घर भएकी जल्धरा विकले गैरदलितका घरघरमा धारा भए पनि आफूहरूले कुवाको पानी खानु परेको भन्दै आक्रोश पोखिन् । थमौराका हामी ११ दलित परिवार मात्र कुवाको पानी खान बाध्य छौं । त्यस्तै ३५४० वर्षजति भयो होला यो कुवा बनेको, अहिले पनि हामीलाई यही कुवाकै भर हो, उनले भनिन् ।गोदावरी१० का वडाध्यक्ष रवीन्द्र शाही (गुड्डु) ले वडामा सात वर्षको अवधिमा दुई सयभन्दा धेरै बोरिङ गाडेर वडावासीलाई खानेपानी उपलब्ध गराइएको बताए । १८० बोरिङको सम्पूर्ण खर्च पालिकाबाटै बेहोरेका हौं । २० वटा बोरिङमा समुदायको एक लाख र पालिकाको एक लाख गरी आधाआधा साझेदारीमा बनाएका छौं, उनले भने, दलित समुदायका परिवारले आफ्नै कारणले धारा नजोडेका हुन् । हाम्रो केही गल्ती छैन । उनीहरू बोरिङ र धारा जोड्न गर्न तयार नै भएनन् । थमौरा र चाक्लेखोलामा पानी पिउनका लागि समेत जातीय विभेद रहेको मानव अधिकारकर्मी खडकराज जोशीले बताए । अहिलेको समयमा पनि दलित र गैरदलितको बेग्लाबेग्लै खानेपानी हुनु आफैंमा अचम्म हो, दलितका लागि कुवा तर गैरदलितका घरघरमा स्वच्छ खानेपानीका धारा छन्, इन्सेकका सुदूरपश्चिम संयोजकसमेत रहेका जोशीले भने, प्रदेशको राजधानीकै बस्तीमा त यस्तो छ भने दूरदराजको अवस्था झन् कस्तो होला ? राष्ट्रिय जनगणना ०७८ को तथ्यांकअनुसार सुदूरपश्चिममा ६ लाख ६६ हजार ८ सय ४१ मध्ये ३ हजार ३ सय ८२ घरधुरी ढाकिएको इनारकुवा र ७ हजार ९ सय १६ खुला अवस्थामा रहेका कुवा र इनारको पानी खान बाध्य छन् । सुदूरपश्चिममा खोलाझर्नाको पानी खाने घरधुरी ५ हजार ६ सय ११ छन् । कैलालीमा १ हजार ३ सय ५ घरधुरीले खुला इनार तथा कुवाको पानी खाइरहेका छन् । २०२३ तिर सुदूरपश्चिम पहाडका डोटी, डडेलधुरा, बाजुरा, बझाङलगायत जिल्लामा भोकमरी भएपछि विभिन्न ठाउँका बासिन्दा बसाइँ सर्दै तराई झर्ने क्रममा ओलानी पुगेको पाकाहरू बताउँछन् । चुरेको फेदीमा रहेको ओलानीको वल्लो छेउमा मछली खोला र पल्लो छेउमा धर्मगंगा खोला छ । गाउँको दुवैतिर कलकल बग्ने खोला छ, चारैतिर जंगल भएकाले सहजता देखेर त्यसबेला पहाडबाट झरेकाहरूको रोजाइमा ओलानी परेको स्थानीय धनबहादुर बडैला बताउँछन् । तर अहिले ओलानीको परिचय उहिलेजस्तो छैन । हाल गोदावरी नगरपालिका१०, ११ र १२ मा पर्ने ओलानी रोग, भोक र अभावको पर्याय बनेको छ । पछिल्ला वर्षमा फैलने क्रम घटेको भए पनि एक दशकअघिसम्म कैलालीमा सबैभन्दा धेरै एचआईभी संक्रमित रहेको ठाउँ हो ओलानी । खाद्यान्न अभाव त अहिले पनि उस्तै छ । मेरै वडामा पनि एचआईभी संक्रमणको बढ्दो क्रम पछिल्ला वर्षमा केही रोकिए पनि अहिले वडाभरि ४५ जना खुलेर नियमित औषधि सेवन गर्छन्, गोदावरी१० का वडाध्यक्ष शाही भन्छन्, जातीय विभेद अचेल कम भइरहे पनि विभेदरहित हुन सकेको छैन ।"
युवा ढुकढुकी छामेका गायक महेश,"सायद यो गीत लेख्दा म २१२२ वर्षको थिएँ । त्यतिबेलाको फिलिङ्सलाई नै लेखें होला । कति आफूलाई मन पर्ने महिलासँग जिस्किनुहुन्छ होला, मैले यही गीतमार्फत मेरो फ्लर्टी स्वभाव पस्कें, महेश सुनाउँछन् । शब्द, संगीत, गायन र भिडियो नै राम्रो बनेको हुँदा माया बिरानी र तातो गोली अत्यधिक रुचाइएको महेशको अनुभवले भन्छ । जुनसुकै गीत हिट हुनु त त्यो अडियो नै मन पराइदिनुभएको हो । मैले व्यक्त गरेका गीतहरूले मेरै उमेर समूहकाहरूको भावना बोकिदिएको र लोक लयका कारण हुन सक्छ, महेशले तर्क गरे । धेरैलाई थाहा नहुन सक्छ, महेश ती बाल गायक हुन् जसले ११ वर्षको उमेरमै हिट गीत गाए, सानिमा मार्देउ बरु, बगाइदेउ पानीमा । अहिलेका गीत चर्चित हुँदै गर्दा महेशले गाएको त्यो गीतको चर्चा चुलिँदै गएको छ । सौतेनी आमा बोलको उक्त गीत अहिलेको महेशले गाएको भन्दै कतिले सम्झन्छन् । त्यो गीतमाथिको ट्रोलहरू महेशसँग समयसमयमा ठोक्किरहन्छन् । कुनै बैंकले सेयर दिएन ? सानीमा मार्देउ बरु बगाई देउ पानीमा भन्ने ट्रोल अझै बन्छ । भिसा लागेन भने पनि त्यही गीतमा मिम आउँछ । त्यो गीत पुरानो हो, तर अझै फ्रेस सुनिन्छ, महेशले भने । बोतलको पानीले, लोकल भाले जस्ता चर्चित गीतका लोकगायक भोजराज काफ्लेका छोरा महेशले बाल्यकालमै सफलताको शिखर चुमेका थिए । दाजु दिनेश काफ्ले त्यतिबेलै आमा रातो साडी, चुरा पोते किन नलाको जस्तो गीतले चर्चित । दाजुको त्यो चर्चाले पनि महेशलाई गीत गाउने रहर जाग्थ्यो, चर्चित बन्ने मन हुन्थ्यो । यो गीत चलेपछि अन्तर्वार्ताहरूमा पुगे, त्यतिबेलै उनी मास्क लगाएर हिँड्थे । त्यतिबेला मेरो बाल्यकाल नै गडबडायो, खेल्नेतिर भन्दा पनि पसलतिर जाँदा पनि मास्क लगाएर जान्थें, त्यतिबेला अर्कै अनुभव भएको थियो, महेश बाल्यकालको अनुभूति सुनाउँछन्, बाल कलाकार हुनु र पछि फेरि युवा भइसकेपछि संगीतमा लाग्नु फरक कुरा रहेछ । त्यतिबेला बाबाकै कारण गीत गाएँ । पछि त संगीतलाई नै व्यवसायका रूपमा मेरो रोजाइ बन्यो नि त । अहिले बाल्यकालमा बुझ्दै आएको संगीतलाई फरक तरिकाले बुझ्ने भएका छन्, महेश । संगीत गरिरहनु त आफूलाई खोजिरहनु, भेटिरहनुजस्तो हो । नाच फिरिरी देखि धन्यवाद सम्म आइपुग्दा मेरो बुझाइ फेरिँदै आएका छन्, महेश परिपक्व सुनिन्छन्, आफूलाई खोज्नु, भेट्नु त ठूलो कुरा हो । सामाजिक कथा वस्तुका गीतका सर्जक भोजराज छोराका मायाप्रेमका गीत, गायन करिअरलाई लिएर खुसी छन् । बुवाको समयमा कलाकारिता पेसा व्यावसायिक थिएन, अहिले समय बदलियो । सुरुवातमा अन्य पेसा रोजिदिऊन् भन्ने चाहना राख्ने बुवालाई महेशले व्यावसायिक बन्दै गएको संगीत क्षेत्रप्रतिको भविष्य बलियो हुने सावित गरिदिएका छन् ।"
किन हुन्छ कम्युनिस्ट नेताको तारन्तर चीन भ्रमण ?,"(काठमाडौं)नेपालका कम्युनिस्ट पार्टीका नेताहरूको चीन भ्रमण बाक्लिँदै गएको छ । पछिल्ला तीन महिनामा मात्र एमाले, माओवादी, एकीकृत समाजवादीका दर्जनभन्दा बढी नेताले चीन भ्रमण गरिसकेका छन् । प्रधानमन्त्री एवं एमाले अध्यक्ष केपी शर्मा ओली चीनको औपचारिक भ्रमणमा रहेकै बेला पूर्वप्रधानमन्त्री एवं एकीकृत समाजवादीका वरिष्ठ नेता झलनाथ खनाल, माओवादीका वरिष्ठ उपाध्यक्ष नारायणकाजी श्रेष्ठ चीनमै थिए । एमाले पोलिटब्युरो सदस्य खिमलाल भट्टराई नेतृत्वको टोली पनि बिहीबार चीन गएको छ । एकीकृत समाजवादीका वरिष्ठ नेता खनाल सीपीसीले ग्वाङझाओमा आयोजना गरेको चाइना अन्डरस्टान्डिङ सेमिनारमा भाग लिन गएका हुन् । उनले त्यहाँ सीपीसीका वरिष्ठ नेतासँग अन्तरक्रिया गर्नुका साथै समाजवादी समाज स्थापना र त्यसको विकासबारे धारणा राखेका थिए । समाजवादी समाजको सुधार र त्यसले पार्ने प्रभावबारे मैले धारणा राखेँ, उनले भने । माओवादीका वरिष्ठ उपाध्यक्ष श्रेष्ठ सांघाईमा हुने दक्षिण एसियाको विकाससम्बन्धी सेमिनारलाई सम्बोधन गर्न बुधबार चीनतर्फ उडेका हुन् । एमालेका वरिष्ठ उपाध्यक्ष ईश्वर पोखरेलले सीपीसीको निमन्त्रणमा मंसिर पहिलो साता उच्चस्तरीय भ्रमण गरेका थिए । भ्रमणका क्रममा सीपीसी विदेश विभागका निर्देशकसँग एमाले र सीपीसीको आगामी सम्बन्धबारे छलफल भएको उनले बताए । पोखरेल नेतृत्वको टोलीमा एमाले सचिव लेखराज भट्ट, स्थायी कमिटी सदस्य गोरख बोगटी, विदेश विभाग सदस्य दीपेन्द्र श्रेष्ठ, केन्द्रीय सदस्य सम्झना देवकोटा, सरिता भुसाल, शान्ति ढकाल, कोशी प्रदेश कमिटी सचिव राजकुमार भण्डारीसहित १५ जना थिए । एमालेले चीन भ्रमणमा जाने आफ्नो नेताको टोलीलाई औपचारिक रूपमा बिदाई गर्दै आएको छ । यसले एमालेले नेताहरूको चीन भ्रमणलाई महत्त्वका साथ हेरेको देखिन्छ । कोरोना महामारीका बेला करिब दुई वर्ष नेपाली नेताहरूको चीन भ्रमण ठप्प थियो । महामारी मत्थर भएपछि भने यहाँका कम्युनिस्ट नेताहरूबाट एकपछि अर्को भ्रमण भइरहेको छ । सीपीसीले नेपालका कम्युनिस्ट पार्टीसँग भाइचारा सम्बन्ध राख्दै आएको छ । गत पुसमा एमाले र माओवादीको गठबन्धन सरकार बन्दा सीपीसीले स्वागत गरेको थियो । तर त्यो गठबन्धन ६ महिना मात्र टिक्यो । एमालेमाओवादी गठबन्धन सरकार रहँदै गत असारमा सीपीसीको निमन्त्रणामा एमाले उपमहासचिव विष्णु रिमाल नेतृत्वको टोलीले चीनमा १० दिने भ्रमण गरेको थियो । भ्रमणमा २९ सदस्यीय टोलीलाई एमाले अध्यक्ष केपी शर्मा ओलीले बिफ्रिङ र निर्देशन दिएका थिए । त्यसबेला सीपीसीका नेताहरूले पार्टी मिल्न नसके पनि सरकार बनाएको भन्दै बधाइ दिएका थिए । तर एटोली चीनमै रहेको बेला गठबन्धन टुटेको थियो । चीन भ्रमणका क्रममा चिनियाँ कम्युनिस्ट पार्टी (सीपीसी) ले नेपालका कम्युनिस्ट नेताहरूलाई सधैं एउटै सन्देश दिने गरेको छ नेपालका कम्युनिस्टहरू मिल्दा राम्रो हुन्छ । सीपीसीका नेताहरूले नेपालका नेताहरूसँग नेपालका कम्युनिस्ट पार्टीहरू किन मिल्न सक्दैनन् ? भन्ने जिज्ञासा राख्ने गरेका छन् । एकीकृत समाजवादीका वरिष्ठ नेता खनालका अनुसार यसपालिको भ्रमणमा पनि उनीसँग सीपीसीका नेताहरूले नेपालका कम्युनिस्ट पार्टी किन फुट्छन्, किन एकता हुन सक्दैन भन्ने जिज्ञासा राखेका थिए । एमालेका वरिष्ठ उपाध्यक्ष पोखरेलले पनि नेपालका कम्युनिस्ट मिल्दा राम्रो हुने शुभेच्छा चीनबाट प्रकट भएको बताए । आफूले नेपालका कम्युनिस्टबीच रहेको विवादबारे आफ्नो धारणा राखेको बताए । गत असोज अन्तिम साता चीन भ्रमण गरेका माओवादी केन्द्रका उपाध्यक्ष एवं प्रवक्ता अग्निप्रसाद सापकोटा नेपालका कम्युनिस्ट पार्टीहरू मिलून् भनेर शुभेच्छा व्यक्त गर्नु स्वाभाविक रहेको बताउँछन् । राजनीतिक विश्लेषक एवं चीनका लागि नेपालका पूर्वराजदूत महेश मास्के चीनले यहाँका कम्युनिस्ट शक्ति एक ठाउँमा आऊन् भन्ने चाहनुका केही कारण रहेको बताउँछन् । एउटै कम्युनिस्ट पार्टी भएकाले ठूला अप्ठ्यारा पार गर्दै सीपीसी यहाँ आउन सक्यो भन्ने उनीहरूको बुझाइ छ, उनले भने, नेपालको विकास गर्ने हो भने कम्युनिस्ट पार्टी एक हुनुपर्ने शुभेच्छा दिन्छन् । बलियो राजनीतिक शक्ति भएपछि आर्थिक उन्नति गर्न सहज हुने सीपीसीले सुझाव दिने गरेको मास्केले बताए । चीनले गैरकम्युनिस्ट पार्टी कांग्रेस, राष्ट्रिय स्वतन्त्र पार्टी, जनमत पार्टीलगायतका नेताहरूलाई पनि भ्रमणको निम्तो दिँदै आएको छ । एमाले र माओवादीबीच एकता भएर नेकपा बनेका बेला सीपीसीले अध्यक्ष पुष्पकमल दाहाल, वरिष्ठ नेता ईश्वर पोखरेलसहितका नेताहरूसँग भर्चुअल कार्यशाला नै चलाएको थियो । चिनियाँ राष्ट्रपति सी चिनफिङले २०७६ असोज अन्तिम साता नेपाल भ्रमण गरेका बेला नेकपा र सीपीसीका वरिष्ठ नेताबीच सी विचारधारामाथि विमर्श भएको थियो । नेपाली नेताहरूले चीन भ्रमणमा चिनियाँ विशेषताको प्रजातन्त्र माथि छलफल गर्ने गरेका छन् । को कहिले चीन भ्रमणमा गए ? एमाले पोलिटब्युरो सदस्य खिमलाल भट्टराई, मंसिर २० माओवादी वरिष्ठ उपाध्यक्ष नारायणकाजी श्रेष्ठ, मंसिर १९ र २०८० चैत ११ एकीकृत समाजवादीका वरिष्ठ नेता झलनाथ खनाल, मंसिर १५  एमाले वरिष्ठ उपाध्यक्ष ईश्वर पोखरेल, कात्तिक २६ माओवादी उपाध्यक्ष एवं प्रवक्ता अग्निप्रसाद सापकोटा, असोज २७  एमाले उपाध्यक्ष एवं अर्थमन्त्री विष्णु पौडेल, असोज ७ माओवादी उपमहासचिव वर्षमान पुन, असार २७ एमाले उपमहासचिव विष्णु रिमाल, असार १० माओवादी महासचिव देव गुरुङ, वैशाख १८ एकीकृत समाजवादी अध्यक्ष माधवकुमार नेपाल, कात्तिक २१ (२०८०) एमाले महासचिव शंकर पोखरेल, भदौ १६ (२०८०)"
सर्वोच्चमा गोला प्रक्रियाबाट यसरी तोकिन्छ पेसी,"(काठमाडौं)बिहानको ठीक १० बजे प्रधानन्यायाधीश प्रकाशमान सिंह राउतसहित सर्वोच्च अदालतका सबै न्यायाधीश लस्करै बसेका थिए । सर्वोच्चको प्रांगणमा कानुन व्यवसायी र वादीप्रतिवादीको उपस्थिति बाक्लिँदै गएको थियो । उनीहरूको आँखा प्रकाशित हुने पेसी सूचीको प्रतीक्षामा अडिएको थियो । माथि फुल कोर्टमा न्यायाधीशहरू यही पेसी सूची प्रकाशन गर्न गोला तान्न ठिक्क परेर बसेका थिए । अहिलेसम्म हामी कसैलाई पनि कुन मुद्दा कसको इजलासमा पर्छ, थाहा छैन, शुक्रबार बिहान ठीक १० बजेर ३० मिनेट जाँदा सर्वोच्चका रजिस्ट्रार भद्रकाली पोखरेलले भने, कालो झोलामा गोलाहरू हालेर बेस्सरी हल्लाइनेछ, त्यसबाट श्रीमान्हरूले लस्करै गोला झिकेर पहिले इजलास र त्यसपछि मुद्दा छान्नुहुनेछ ।३ वर्षअघि सुरु गरिएको गोला प्रथाले न्यायालयमा ल्याएको सुधार र छिमेकी देशहरूबाट समेत प्रशंसा पाएपछि सर्वोच्चले शुक्रबार यस प्रक्रियाको प्रत्यक्ष जानकारी गराएको हो । सुरुवाती सुनुवाइका लागि पेसी तोकिएका मुद्दाको छिनोफानोका लागि सुरुमा एकल इजलासका लागि गोला छान्ने सर्वोच्चको नियम छ । त्यसका लागि राता काठका गोलाहरूमा एउटामा अक्षर लेखेर बाँकीमा खाली राखी न्यायाधीशहरूमार्फत गोला तानिन्छ, प्रधानन्यायाधीश राउतले भने, जसलाई अक्षर भएको गोला पर्छ उसैलाई एकल इजलासमा तोकिएका मुद्दाहरू पर्छन् । शुक्रबार एकल इजलास एउटा मात्रै गठन हुने गरी मुद्दाहरू सूचीमा चढेका रहेछन् । पहिलो गोला प्रधानन्यायाधीशबाट तान्ने कार्यविधिको नियम छ । आठ खाली गोला र एउटा अक्षर भएको गोलालाई सर्वोच्चका कर्मचारीले एउटा कालो झोलामा हालेर बेस्सरी हल्लाए । प्रधानन्यायाधीश राउतले अन्यत्र आँखा मोडेर झोलाबाट गोला निकाले र सबैलाई देखाए । अहो, श्रीमान्लाई नै एकल इजलास पर्यो आज, अक्षर लेखिएको गोला उनको हातमा देखेपछि न्यायाधीश र कर्मचारीले एक स्वरमा भने । त्यसपछि पालो आयो संयुक्त इजलाशको, जो हाल न्यायाधीशको मौजुदा संख्याअनुसार बढीमा आठ वटासम्म गठन हुँदै आएको छ । शुक्रबार सबै न्यायाधीश उपस्थित भएकाले आठै इजलास लाग्नेवाला थियो । सिनियर आठ न्यायाधीशहरू एकएक जना एकएक इजलासमा हुन्छौं, कसकोमा को पर्ने भनेरचाहिँ जुनियर आठ न्यायाधीशले गोला छान्नुहुन्छ, सर्वोच्चकी वरिष्ठतम न्यायाधीश सपना प्रधान मल्लले भनिन्, त्यसरी आठ इजलास गठन भएपछि साप्ताहिक सूचीमा परेको मुद्दाको समूह छानिन्छ, अनि संयुक्त इजलास गठन हुन्छ । कार्यविधिअनुसार संयुक्त इजलासका लागि वरीयताक्रममा नबौं नम्बरमा रहेकी न्यायाधीश सारंगा सुवेदीले गोला तानिन् । ल, चार नम्बर तान्नुभएछ, प्रधानन्यायाधीश राउतले भने, अब उहाँ चार नम्बर इजलासका सिनियर न्यायाधीश मनोज शर्माको इजलासमा पर्नुभयो । एवं रीतले आठै इजलास गोलाबाटै तोकियो । त्यसपछि पालो आयो मुद्दा छान्ने । संयुक्त इजलासको आठ समूहमा विभाजन गरी कुन मुद्दा कसलाई पर्ने भन्ने तय गोला तानेरै गरे न्यायाधीशहरूले । लौ मलाई त भ्रष्टाचारै भ्रष्टाचारको मुद्दा परेछ, कुमार रेग्मीले गोला तानेलगत्तै भने, आज भ्रष्टाचारै भ्रष्टाचार हेरिने भइयो । रेग्मीको इजलासमा न्यायाधीश नित्यानन्द पाण्डे गोला तान्दा छानिन पुगेका थिए । उनीहरूको इजलासमा शुक्रबार भ्रष्टाचारका २७ मुद्दा परे, जसमध्ये न्यायाधीशद्वयले २१ मुद्दामाथि सुनुवाइ गर्न भ्याए । गोलाबाटै बृहत् पूर्ण इजलास पनि गठन भयो र मुद्दा पेसीमा चढाइयो । त्यसलाई फुल कोर्टमै बसेका सूचना प्रविधि फाँटका कर्मचारीले सर्वोच्चको वेबसाइटमा पेसी सूची अपलोड गरे । बाहिर जम्मा भएका सेवाग्राही र वकिलहरूले बल्ल थाहा पाए उनीहरूको मुद्दा आज कसले हेर्दै छ । भईपरी आउनेदेखि संवैधानिक इजलाससम्ममा पनि यसरी नै गोला तान्ने गरेका छौं, सर्वोच्चका न्यायाधीश तिलप्रसाद श्रेष्ठले भने, यसरी गोलाबाट पेसी तोक्ने काम संसारमा अन्यत्र कहीँ पनि रहेनछ ।फिलिपिन्स, जर्मनी र अन्य केही मुलुकमा गोलाबाट आंशिक पेसी तोक्ने काम भए पनि सबै पेसी गोलाबाटै तोकिने देश नेपाल मात्र भएकाले यसको सकारात्मक सन्देश अन्य देशमा प्रवाह भएको श्रेष्ठले बताए । तत्कालीन प्रधानन्यायाधीश चोलेन्द्र शमशेर जबराले आफूखुसी पेसी तोकेर विकृति भित्र्याएको भन्दै १५ मंसिर २०७८ देखि सर्वोच्चमा पेसी तोक्न गोलाको प्रयोग थालिएको हो । प्रधान न्यायाधीशबाट पेसी तोकिने प्रणाली ७० वर्षदेखि सर्वोच्चमा लागू थियो । यसरी पेसी तोक्दा हामीलाई भारत र पाकिस्तानका न्यायाधीशले पनि सराहना गरे, प्रधानन्यायाधीश राउतले भने, न्यायालयलाई एउटा लयमा फर्काउन गोला प्रणालीले राम्रो भूमिका निर्वाह गरेको छ ।"
मेयर साम्पाङको धम्कीविरुद्ध सञ्चारकर्मीले गराए गृहमन्त्रीको ध्यानाकर्षण,"(सुनसरी) सुनसरीका सञ्चारकर्मीले धरान उपमहानगरपालिकाका प्रमुख हर्क साम्पाङले धम्कीपूर्ण अभिव्यक्तिविरुद्ध गृहमन्त्री रमेश लेखकको ध्यानाकर्षण गराएका छन् । शुक्रबार एक कार्यक्रममा सहभागी हुन धरान पुगेका गृहमन्त्री लेखकलाई पत्रकार महासंघ सुनसरी शाखाले ध्यानाकर्षण पत्र बुझाएको हो । नगरप्रमुख साम्पाङले बारम्बार पत्रकार लक्षित धम्कीपूर्ण अभिव्यक्ति दिँदा काम गर्ने वातावरण नै नभएको र सञ्चारकर्मी असुरक्षित भएको भन्दै गृहमन्त्रीको ध्यानाकर्षण गराएको शाखाका सचिव ध्रुव ढकालले बताए । पत्रकार महासंघ सुनसरीका पूर्वअध्यक्ष हर्ष सुब्बाले साम्पाङले बारम्बार पत्रकारलाई धम्काउँदासमेत प्रहरीप्रशासनबाट कुनै कदम नचालिएको भन्दै यसमा गम्भीर हुन गृहमन्त्रीलाई आग्रह गरे । गृहमन्त्री लेखकले लोकतन्त्र र प्रेस एकअर्काका परिपूरक भएको उल्लेख गर्दै प्रेस स्वतन्त्र रहे लोकतन्त्र जीवन्त रहने बताए । साम्पाङविरुद्ध शुक्रबार इलाका प्रहरी कार्यालय धरानमा उजुरी पनि परेको छ । शाखाका जिल्ला अध्यक्ष जनकऋषि राई र महासंघका राष्ट्रिय परिषद् सदस्य गोपाल दाहालले शान्ति सुरक्षासहित आवश्यक कारबाहीको माग गर्दै प्रहरीमा उजुरी दिएका हुन् । बुधबार साम्पाङले सामाजिक सञ्जालमार्फत राई र दाहाललाई धम्की दिएका थिए । उनको अभिव्यक्तिले आफूहरू असुरक्षित भएकाले उजुरी दिएको अध्यक्ष राईले बताए । दाहालले खोज पत्रकारिता केन्द्रका लागि हर्क साम्पाङको मनमौजी शासन, बेथितिको दलदलमा धरान शीर्षकको समाचार लेखेका थिए । सोही समाचारप्रति लक्षित गर्दै प्रमुख साम्पाङले राई र दाहाललाई सामाजिक सञ्जालमार्फत धम्की दिएका थिए ।"
अमेरिकामा बन्यो छाउपडीमा आधारित भीआर फिल्म,"(काठमाडौं)महिलाविरुद्ध हुने विविध हिंसामध्ये छाउपडी, गुफाजस्ता कुप्रथा नेपालका कतिपय ठाउँमा अझै पनि कायम छ । यस्तो कुप्रथाका बारेमा थाहा पाएर आश्चर्यचकित बनेका अमेरिकाका केही विद्यार्थीले यही विषयमा आधारित भई भर्चुअल रियलिटी (भीआर) प्रविधिमा आधारित फिल्म बनाएका छन् । एक गोठभित्रको आवाज नामक फिल्मले महिनावारीका बेला छाउगोठ, गुफा वा यस्तै अलग्गै ठाउँमा बस्दा महिलाहरूले भोग्ने मानसिक र भावनात्मक संघर्षको अनुभूति दिलाउने प्रयास गरेको छ । अमेरिकाको ड्रेक्सल र पेन्सलभेनिया विश्वविद्यालयमा स्नातक र स्नातकोत्तर तहमा अध्ययनरत नेपाली र विदेशी विद्यार्थीको सामूहिक प्रयासमा यो फिल्म निर्माण भएको हो । छाउपडीजस्तो पुरानो सामाजिक कुप्रथालाई आधुनिक प्रविधिमार्फत प्रस्तुत गरेर दर्शकमाझ महिलाहरूप्रति सहानुभूति जगाउने र यस्ता समस्याविरुद्ध चेतना फैलाउने उद्देश्य लिएको निर्देशक प्रशन्न सुवेदीले बताए ।नेपालको सुदूरपश्चिम भेगमा अझै पनि छाउपडी प्रथाअनुसार महिनावारी भएका महिलालाई घरबाट टाढा, असुरक्षित र अस्वस्थ स्थानमा बनाइएका गोठमा बस्न लगाइने खबर समाचारमा सुन्दा नराम्रो लाग्यो, प्रशन्नले भने, कानुनी रूपमा प्रतिबन्ध लगाइए पनि यो प्रथा अझै लुकेर वा परिमार्जित स्वरूपमा जारी रहेछ । छाउगोठको सट्टा बाख्राको खोरमा समेत महिनावारीका बेला महिलालाई बस्न लगाइँदो रहेछ । यो त झनै खराब भयो भन्ने लागेर यसविरुद्ध फिल्ममार्फत कथा भन्ने प्रयास गरेका छौं । फिल्मकी लेखक हेमन्ता अधिकारीले महिनावारीको विषय आफ्ना लागि निकै निजी मामिलासमेत भएकाले यसमा काम गर्दा भावुक बनेको अनुभूति सुनाइन् । उनका अनुसार फिल्मको मुख्य पात्र १३ वर्षीया प्रिया हुन्, जो सुदूरपश्चिम नेपालको ग्रामीण क्षेत्रमा बस्छिन् । गायनमा रुचि राख्ने प्रियाको कथा सिंगो फिल्मको आधार हो । उनलाई गायन प्रतियोगितामा भाग लिन काठमाडौं जाने ठूलो अवसर प्राप्त हुन्छ तर महिनावारी भएपछि छाउगोठमा बस्नुपर्ने बाध्यता आइपर्छ । छाउगोठभित्र बस्दा उनले शारीरिक कठिनाइ र मानसिक द्वन्द्वको अनुभूति गर्छिन् । प्रियाको भित्री आवाज, मानसिक द्वन्द्व र सामाजिक दबाबलाई दर्शकले भीआर प्रविधिमार्फत आफैंले महसुस गर्न पाउनु यो फिल्मको विशेषता हो । भीआर हेडसेट लगाएपछि दर्शकहरू आफैं प्रिया बनेर छाउगोठको साँघुरो, अँध्यारो र सर्पसमेत आउने असुरक्षित स्थानको मिहिन अवलोकन गर्न सक्छन्, फिल्मका प्रमुख डेभलपर एवं एनिमेटर प्रसिन श्रेष्ठले भने, परम्परागत टुडी फिल्ममा हामीले जे देखायो, दर्शकले त्यति मात्रै हेर्न पाउने हो, भीआरमा भने दर्शकले चारैतिर हेर्न सक्ने भएकाले हरेक कोणबाट दृश्य निर्माण गर्नुपर्छ । अडियो पनि दर्शकको स्थानअनुसार समायोजन गर्नुपर्छ । यसले फिल्मलाई यथार्थपरक र प्रभावकारी बनाउँछ । फिल्म निर्माणको तयारी मे २०२३ मा सुरु गरिएको हो । यस प्रोजेक्टको निर्देशनमा प्रशन्न, प्रसिन र हेमन्तासँगै टेक कन्सल्ट्यान्टका रूपमा सम्पन्न भट्ट, भीआर कन्सल्ट्यान्टमा उत्सव चौधरी, साउन्ड डिजाइनमा क्रिस सेल र न्यारेसनमा मेधावी पण्डित आवद्ध छन् । थप एक अमेरिकी, एक ग्रिक र एक भियतनामी विद्यार्थी पनि यो प्रोजेक्टमा जोडिएको प्रशन्नले जानकारी दिए । नेपाली समाजको कथा भनिए पनि फिल्मका मुख्य दर्शक पश्चिमी युवाहरू भएकाले छाउपडी प्रथाबारे संयमित तवरले कथा भन्नुपर्ने चुनौती रहेको निर्देशक प्रशन्नको भनाइ छ । पश्चिमाहरूमाझ देखाउने भएकाले छाउपडी प्रथालाई खराब संस्कृतिका रूपमा मात्रै प्रस्तुत गर्ने नभई स्वास्थ्य र सामाजिक प्रभावबारे जानकारी दिन खोजिरहेका छौं, उनले भने, यसमा हामीलाई हाम्रो विश्वविद्यालयका प्राध्यापकहरूले पनि विशेष ध्यान दिन सुझाव दिनुभएको छ । फिल्मको भीआर संस्करण चाँडै नै मेटाक्वेस्ट एप मा उपलब्ध हुनेछ, जुन निःशुल्क हेर्न सकिन्छ । भीआर हेडसेट नभएकाहरूका लागि फिल्मको ननइन्टरएक्टिभ संस्करण पनि युट्युब र अन्य अनलाइन प्लाटफर्महरूमा उपलब्ध गराइने प्रशन्नले बताए । फिल्मलाई व्यावसायिक प्रयोजनका रूपमा नभई शैक्षिक सामग्रीका रूपमा वितरण गरिने उनको भनाइ छ । विद्यालय, स्वास्थ्य सम्मेलन र फिल्म महोत्सवहरूमा देखाएर महिला अधिकार र प्रजनन स्वास्थ्यबारे जागरुकता फैलाउने उद्देश्य राखेको निर्माण टोलीको भनाइ छ ।टोलीले फिल्म निर्माणमा ५ महिना लगाएर ८ मिनेट लामो प्रोटोटाइप तयार गरेको छ, जुन अन्ततः १२ देखि १४ मिनेट लामो हुने प्रसिनले बताए । यसका लागि थप जानकारी संकलन गर्न र फिल्ममा स्थानीय भाषा, देउडा भाका र ग्रामीण जनजीवन समावेश गर्न प्रशन्न र प्रसिन आउँदो साता नेपाल आउँदै छन् । कैलालीको मोहन्याल गाउँपालिका डुलेर फर्किएपछि फिल्मलाई अन्तिम रूप दिने उनीहरूको तयारी छ । नेपाल गएर थप बुझेर आउ भनेर कलेजले नै हामीलाई ४ हजार डलरको एउटा फन्डमा नोमिनेट गरेको छ, प्रशन्नले भने, हामी डिसेम्बर १० देखि जनवरी १० सम्म नेपाल आउँदै छौं । एक गोठभित्रको आवाज भर्चुअल रियलिटीका माध्यमबाट नेपालका सामाजिक मुद्दालाई विश्वसामु प्रभावकारी ढंगले प्रस्तुत गर्ने एक नयाँ प्रयास भएको प्रशन्नले बताए । अहिले तयार भएको प्रोटोटाइपमै दर्शकहरूले फिल्मभित्र पूजाको थाली बोक्न र फूलहरू छर्किएर पूजा गर्न सक्छन् । त्यस्तै भीआर हेडसेट लगाएपछि दर्शकले मादल पनि बजाउन सक्छन् । पछिल्लो समय विश्वव्यापी रूपमै भीआर फिल्मको बजार बढ्दै गएको छ । सन् २०२५ भित्र यसको आकार २० अर्ब डलर नाघ्ने अनुमान गरिएको छ । फिल्म, गेम र अन्य इन्टर्याक्टिभ एक्पेरियन्स (अन्तक्रियात्मक अनुभूति) विधामा यो प्रविधिको प्रयोग निकै रुचाइएको छ । भीआर यस्तो प्रविधि हो जसले दर्शकलाई कम्प्युटरद्वारा सिर्जना गरिएको तीनआयामी (थ्रीडी) संसारमा प्रवेश गराउँछ । यसमा हेडसेट लगाएर चारैतिर हिँड्न र हेर्न सकिन्छ जसले गर्दा दर्शकलाई त्यस स्थानमा वास्तविक रूपमै उपस्थित भएको आभास हुन्छ ।"
माछापालनले चिनिएका हरिराम,"(कञ्चनपुर) बुबा चन्द्रबहादुर चौधरीले एकदुई गह्रामा धानसँगै माछापालन सुरु गरेका थिए । डेढ दशकअघिको कुरा हो, किसानलाई माछापालनमा आकर्षित गर्न सरकारले भर्खर योजना ल्याएको थियो । बेदकोट नगरपालिका६ घुर्सुवाका हरिराम चौधरी भारतको देहरादुनबाट व्यवस्थापनमा स्नातकोत्तर सकेर गैरसरकारी संस्थाको जागिरसँगै महेन्द्रनगरकै जनज्योति बहुमुखी क्याम्पसमा अध्यापन गरिरहेका थिए । धानखेतबाट सुरु भएको माछापालनलाई बढाउँदै गएपछि आम्दानी पनि बढ्न थाल्यो । त्यसपछि हरिराम धान, गहुँ खेती गर्दै आएको तीन बिघामा माछापालन गर्न कस्सिए । जुन व्यवसाय अहिले हरिरामका लागि आम्दानीको स्रोत मात्रै बनेको छैन, उनको परिचयसमेत बनेको छ । २०७२ मा बुबाको मृत्युपछि माछापालन व्यवसायलाई उनले सम्हाले । अहिले वार्षिक करोड बढीको कारोबार गरिरहेका छन् । १० बिघा जमिनमा २२ पोखरी बनाएर उनले माछापालन गरिरहेका छन् । वर्षमा ८ सय क्विन्टल हाराहारी माछा उत्पादन गर्छन् । लगानी पनि धेरै छ, आम्दानी पनि राम्रै हुन्छ, हरिरामले भने, भुरादेखि दानासम्म निकै महँगो र सहजै पाउन नसकिने भएकाले उत्पादन लागत निकै बढी छ । अहिले उनले पंगास, कमन कार्पलगायतका माछा राखेका छन् । माछापालनबाट वर्षमा ३० लाख बढी आम्दानी गर्ने उनका माछा स्थानीय बजारमै खपत हुन्छ । व्यापारीहरू पोखरीमा नै किन्न आउँछन् । बाह्रैमास माछा उत्पादन गरिरहेका उनले भने, धान, गहुँभन्दा यसमा बढी आम्दानी छ । त्यसो त जोखिम पनि उत्तिकै रहेको बताउने हरिराम यसवर्ष वर्षाले धेरैको पोखरी फुटेर माछा बगाउँदा लाखौंको नोक्सान भएको बताउँछन् । उनका अनुसार उत्पादन गरेपछि पनि भारतीय माछाका कारण यहाँको उत्पादनले मूल्य नपाउने समस्या छ । भारतीय माछाको तुलनामा यहाँको उत्पादन मूल्य बढी हुने भएकाले प्रतिस्पर्धा गर्न नसकिने उनले बताए । अहिले पनि बजारमा अवैध रूपमा भारतीय माछा भित्रिने गरेको हरिरामको गुनासो छ । माछाको भुरा र चारा सहजै र सुलभ मूल्यमा पाउने व्यवस्था भएमा कृषकहरू अझै आकर्षित हुन सक्छन्, उनले भने, तर अहिले माछापालनमा पाइने अनुदान पनि काम गर्नेभन्दा नगर्ने किसानले पाउँछन्, यसलाई पनि सुधार गर्नु आवश्यक छ । उनले विगतको तुलनामा केही सुधार भए पनि अझै धेरै समस्या रहेको बताए । भारतबाट आयात हुने माछामा क्वारेन्टाइनदेखि भन्सार प्रक्रिया सबै पूरा गर्ने विषयमा पनि कडाइ गरिनुपर्ने चौधरी बताउँछन् । दुई साताअघि कैलाली र कञ्चनपुरका माछा व्यवसायीहरूले गड्डाचौकी भन्सार कार्यालय र पशु क्वारेन्टाइन कार्यालयमा आवश्यक प्रक्रिया कडाइका लागि पालना गरिदिन आग्रह गरेका थिए । उनीहरूले भारतबाट आउने माछाका कारण स्थानीय उत्पादनले बजार नपाएको गुनासो गरेका छन् । हरिरामले माछापालनबाटै छोरी भूमिकालाई एमबीबीएस पढाइरहेका छन् । भूमिका नेपालगन्ज मेडिकल कलेज कोहलपुरमा तीन वर्षदेखि एमबीबीएस अध्ययनरत छिन् । उनका भाइ मनीष पनि एआई विषयमा काठमाडौंमा अध्ययनरत छन् ।"
"अवैध सुनले धानेको बजार, ज्यालाजर्ती र गुणस्तरमा छैन अनुगमन","(काठमाडौं)नेपाल सुनचाँदी व्यवसायी महासंघको भनाइ मान्ने हो भने अफसिजनमा दिनको १५ देखि २० किलो सुन खपत हुन्छ । सिजनमा भने खपत बढेर दिनको ३५ देखि ४० किलोसम्म पुग्छ । दिनको २० किलोका हिसाबले चालु आर्थिक वर्षको पहिलो ४ महिनामा २४ सय किलो सुन खपत हुन्छ । कोटा प्रणालीअनुसार वाणिज्य बैंकहरूले दिनको २० किलो सुन आयात गरी बिक्री गर्न पाउँछन् । तर भन्सार विभागको आयातको तथ्यांक हेर्दा ४ महिनामा जम्मा १ सय ३२ किलो ५६४ ग्राम सुन आयात भएको छ । अर्थात् दिनको ११० किलो मात्रै सुन वैध रूपमा भित्रिएको छ । तर बजार चलेकै छ । व्यवसायीकै भनाइअनुसार धनतेरसको दुई दिनमा मात्रै करिब १ सय किलो सुन खपत भएको थियो । तर आयात परिमाण हेर्दा न्यून छ । आखिर कहाँको सुनले बजार धानेको छ ? व्यवसायीले सर्वसाधारणको माग कसरी पूर्ति गरिरहेका छन् ? जानकार भन्छन्, अवैध तस्करीको सुनले ! केही समयअघि नेपाल र भारतबीच भन्सार दरमा ५० प्रतिशतले फरक हुँदा तस्करी मौलाएको थियो । भारतको तुलनामा नेपालमा तोलाकै १८ हजारदेखि २० हजार रुपैयाँ महँगो भएपछि तस्करीको सुन नेपाल भित्रिएको जानकार बताउँछन् । एक त भन्सारले नेपाल आइपुग्दा सुन महँगो भयो । खुला सीमाका कारण भारतबाट अवैध रूपमा आएन भन्न सकिँदैन । अवैधबाहेक केही पुराना सुन पनि बजारमा आए । विदेशबाट स्वदेश फर्केकाले पनि ल्याए, महासंघका अध्यक्ष अर्जुन रसाइलीले भने, तर भन्सार नघट्दा बजारमा अवैध सुन आएकै थियो । त्यही सुनले बजार धानेको थियो ।आर्थिक वर्ष २०८१८२ को बजेटमा नेपालमा भन्सार दर ५ प्रतिशतबाट बढेर २० प्रतिशत पुगेको थियो । तर भारत सरकारले गत साउनमा भन्सार दर १५ प्रतिशतबाट ६ प्रतिशतमा झारेको थियो । भारतमा साढे ३ प्रतिशत जीएसटी लगाए पनि नेपालभारतबीचको भन्सार दर ५० प्रतिशतले फरक थियो । यही कारण भारतको तुलनामा नेपालमा सुन महँगो भयो । र, खुला सीमाका कारण अवैध कारोबारले प्रोत्साहन पाएको व्यवसायीको भनाइ छ । बजारमा दैनिक खपत ५ सय किलोसम्म हुन्छ पनि भनिन्छ । त्यो सम्भावना नभए पनि औसत खपत दिनमा २० देखि २५ किलो हो । सिजनमा ५० किलोसम्म पुग्छ । अहिले मूल्यका कारण खपत कम भए पनि १२ किलोभन्दा बढी नै छ, महासंघका पूर्वअध्यक्ष माणिकरत्न शाक्यले भने, बजार धानेको भनेको पुरानो फिर्ता आएको सुन, स्टक र तस्करीको सुनले नै हो । अवैध सुन भारतबाट आएकै छ ।कुनै बेला उत्तरबाट दक्षिणतर्फ तस्करी भई सुन बिक्री हुन्थ्यो । अहिले दक्षिणबाट उत्तरतर्फ आएको शाक्य बताउँछन् । अवैध सुन भित्रिएकै कारण केही गहना व्यवसायीले गहनामा ज्यालाजर्ती शुल्क ५ देखि ७ प्रतिशतसम्म कम गरेर बिक्री गरेको उनको दाबी छ । अन्तर्राष्ट्रिय बजारबाटै महँगोमा आएको सुनमा त्यति धेरै ज्यालाजर्ती घटाएर बिक्री गर्न सम्भव थिएन । वैध रूपमा आएको सुनमा ज्यालाजर्तीमा ५० प्रतिशत छुट दिन सकिन्न, पूर्वअध्यक्ष शाक्यले भने, सुन कहाँबाट आयो र कसरी बिक्री भयो, त्यो भने खोजीको विषय हो । सरकारले भन्सार दर ५० प्रतिशतले बढाएपछि केही व्यवसायीले ज्यालाजर्ती किन बढाए, त्यो पनि शंकाको विषय बनेको छ । यसमा सरकारी निकायले अनुसन्धान गर्न जरुरी छ ।भन्सार विभागका अनुसार साउनमा १ सय किलो (दिनको ३३३ किलो) हाराहारी सुन आयात भएको थियो । भदौमा जम्मा ५० ग्राम मात्रै आयात भयो । असोजमा आयात भएन । कात्तिकमा भने ३२ किलो सुन आयात भएको भन्सारको तथ्यांक छ । कात्तिकमै तिहारको धनतेरस परेकाले सुनको माग अत्यधिक बढेको थियो । उल्लिखित तथ्यांक हेर्दा आयात, माग र पूर्तिको परिमाण मिलेको देखिन्न । यसले पनि बजारको माग अवैध सुनले पूर्ति गरेको पुष्टि हुन्छ । गहना व्यवसायी तथा बजार विश्लेषक तेजरत्न शाक्यले पनि खुला सीमाका कारण हुने तस्करी मौलाएको दाबी गरे । तस्करी बढ्नुको मुख्य कारक भने भन्सार दर नै भएको उनको पनि स्वीकारोक्ति छ । भारत र नेपालमा भन्सार दर फरक हुँदा अवैध बाटोबाट धेरै सुन आयो, त्यही सुनले बजार चलेको थियो, तेजरत्नले भने, अवैध बाटोबाट आएपछि गहनाको ज्यालाजर्ती नलिए पनि पसल चलाउन सकिन्छ । बजारले त्यही प्रवृत्ति पछ्यायो । सरकारले भन्सार दर ५० प्रतिशत घटाएपछि भने व्यवसायीले ज्यालाजर्तीको शुल्क बढाएका छन् । यसले पनि सुनको कारोबारमा आशंका उब्जिएको छ । वाणिज्य आपूर्ति तथा उपभोक्ता संरक्षण विभागका महानिर्देशक राजन पौडेल पनि तस्करीको सुनले बजार धानेको स्विकार्छन् । वैध बाटोबाट दिनको २० किलो आयात हुन्छ, किन्न पाइन्छ । तर बजारमा ५ सय किलोसम्म खपत भएको जानकारी आएको छ । ४८० किलो सुन कहाँको हो ? यसमा गम्भीर प्रश्न छ, उनले भने, बजार तस्करीको सुनले धानेको आशंका छ । तर विडम्बना, यसको तथ्यांक कतै पाइन्न । बजारमा अवैध कारोबार भइराख्दा सरकारले अनुगमन भने गरेको छैन । तस्करीको सुन मात्रै होइन, सर्वसाधारणहरू ज्यालाजर्तीको शुल्कसँगै गुणस्तरमा पनि ठगिएका छन् । व्यवसायीले २४ क्यारेट सुनका नाममा सर्वसाधारणसँग चर्को मूल्य लिएका छन् । ९९९ प्रतिशत शुद्धता भएको सुनलाई २४ क्यारेट भनिन्छ । गहना बनाउँदा व्यवसायीले अन्य धातु पनि मिसाउँछन् । तर उपभोक्तासँग २४ क्यारेटकै मूल्य लिन्छन् । यसरी सर्वसाधारण ठगिए पनि बजार अनुगमन भएको छैन । कारोबार निर्देशिका नहुँदा अनुगमन हुन नसकेको विभागका महानिर्देशक पौडेलले बताए ।"
विषादी प्रतिबन्ध कार्यान्वयनमा आशंका,"(काठमाडौं)सरकारले ३ प्रकारका विषादी आयात र बिक्रीवितरणमा प्रतिबन्ध लगाएको छ । कृषि तथा पशुपन्छी विकास मन्त्रालयले राजपत्रमा सूचना प्रकाशन गरेर पाराक्वाटापाराक्वाट डाइक्लोराइड, क्लोरोपाइरिफस र फोरेट नामक विषादी आयात बिक्रीमा प्रतिबन्ध लगाएको हो । गत असार २५ मा बसेको जीवनाशक विषादी व्यवस्थापन समितिको बैठकले यस्तो निर्णय गरेको हो । जीवनाशक विषादी व्यवस्थापन ऐन २०७६ को दफा २२ ले दिएको अधिकार प्रयोग गरी जीवनाशक विषादी व्यवस्थापन समितिले उक्त निर्णय गरेको हो । समितिले निर्णय गरेको करिब ५ महिनापछि राजपत्रमा सूचना प्रकाशन भएको छ । पाराक्वाटापाराक्वाट डाइक्लोराइड विषादी झारपातनाशक समूहमा पर्छ । क्लोरोपाइरिफस विषादी कीटनाशक समूहमा पर्छ । फोरेट विषादी कीटनाशक समूहमा पर्छ । पाराक्वाटापाराक्वाट डाइक्लोराइड र क्लोरोपाइरिफस विषादी राजपत्रमा प्रकाशन भएकै मितिदेखि उत्पादन, संश्लेषण, निकासी र पैठारीमा प्रतिबन्ध लागेको छ । सूचना प्रकाशन हुनुअघि नेपालमा पैठारी भइसकेका विषादी खपतका लागि दुई वर्षको समय तोकिएको छ । फोरेटलाई भने समय दिइएको छैन । किनभने फोरेट २०७२ असार २० मा प्रतिबन्ध लगाउने निर्णय भएको नेपाल जनस्वास्थ्य तथा वातावरण प्रवर्द्धन केन्द्रले जनाएको छ । विषादी प्रतिबन्ध लगाउने निर्णय स्वागतयोग्य भएकाले कार्यान्वयनमा जोड दिनुपर्ने केन्द्रका कार्यकारी निर्देशक तथा वातावरण वैज्ञानिक रामचरित्र साहले बताए । यी विषादीबाट धेरै किसान पीडित भइसकेका छन् । विषादीको प्रयोगमा किसानलाई पर्याप्त तालिम छैन, उनले भने, विश्वमा यी विषादी प्रतिबन्ध भइसकेका छन् । तर नेपालमा कानुनी रूपमा आयात बिक्री भइराखेका थिए, प्रतिबन्ध गर्ने निर्णयसँगै पूर्ण कार्यान्वयनमा जानुपर्छ । यीबाहेक यस्ता अन्य अति खतरानाक विषादी पनि प्रतिबन्ध लगाउँदै जानुपर्ने उनको भनाइ छ । जानकारका अनुसार अति विषादी प्रयोग भएको तरकारीले तत्काल टाउको दुख्ने, बान्ता आउने, वाकवाकी आउने, हात काँप्ने, बेहोस हुनेलगायत समस्या हुन्छ । खतरानाक विषादीले दीर्घकालीन रूपमा क्यान्सर, लुलोलङ्गडो हुने, गर्भ तुहिने, कलेजोको खराबीलगायत समस्या निम्त्याउने बताइन्छ । विषादी प्रयोग गर्दा पहिलो मार किसानलाई नै पर्छ । तर किसानलाई विषादी प्रयोगबारे तालिम छैन । पर्याप्त ज्ञानसीप नहुँदा खुला सीमाका कारण अवैध रूपमा पनि आयात हुन्छ । यही कारण प्रतिबन्ध भएका विषादी पनि भित्रिन्छ । तर सरकारी निकायबाट नियमन छैन । यसको दायित्व प्लान्ट क्वारेन्टिन तथा विषादी व्यवस्थापन केन्द्रको हो । केन्द्रकै अनुसार ६ वर्षको अवधिमा विषादीको आयात दोब्बरले बढेको छ । आर्थिक वर्ष २०७४७५ मा ६ लाख ३५ हजार ७ सय २१ किलो विषादी आयात भएको थियो । ०७९८० मा आयात परिमाण बढेर ११ लाख ८३ हजार ७ सय ४१ किलो पुगेको छ । रकमको कुरा गर्दा गत आर्थिक वर्षमा मात्रै १ अर्ब ६९ करोड ६३ लाख रुपैयाँको विषादी आयात भएको छ । यो रकम वैधानिक रूपमा आयात भएको परिमाण हो । अवैध रूपमा पनि उत्तिकै भित्रिन्छ ।विषादी आयात गर्नकै लागि ३ सय ५० कम्पनी दर्ता भएका छन् । १९ हजारभन्दा बढी वितरक छन् । तिनै वितरकमार्फत एग्रोभेट हुँदै किसानको बारीसम्म विषादी पुगेको छ । तर प्रयोगको विधिबारे किसानलाई पर्याप्त ज्ञान छैन । तरकारी, फलफूल र खाद्यान्नमा जथाभाबी प्रयोग गरिएको विषादी उपभोक्ताको भान्सासम्म पुगेको छ । मुलुकमा मुख्यतः ७ प्रकारका विषादी आयात हुन्छन् । ती कीटनाशक, ढुसीनाशक, ब्याक्टेरियानाशक, झारनाशक, शंखेकीरानाशक, मुसानाशक, जैविक विषादीमा पर्छन् । यसअन्तर्गत सयौं विषादी छन् ।"
सिद्धबाबा सुरुङमार्ग टनेल एक महिनाभित्र ब्रेक थ्रु गरिँदै,"(पाल्पा) सिद्धार्थ राजमार्गअन्तर्गत पाल्पाको तिनाउ गाउँपालिका३ दोभानस्थित सिद्धबाबा सुरुङमार्गको टनेल एक महिनाभित्र ब्रेक थ्रु गर्ने तयारीमा छ । पहिलो र तेस्रो बाइपास (क्रस प्यासेज) ब्रेक थ्रु भइसकेको र मुख्य टनेलको काम १६५ मिटर मात्र बाँकी रहेको सिद्धबाबा सुरुङमार्ग आयोजनाले जनाएको छ । बुधबारसम्म उत्तर र दक्षिणतर्फ गरी ९ सय ६१ मिटर सुरुङ्को टनेल खनेर सकिएको आयोजना कार्यालयले जनाएको छ । तीनमध्ये दुई बाइपासको टनेल ब्रेक थ्रु भएर मुख्य टनेलको काममा व्यस्त भएको आयोजना कार्यालयका प्रमुख कृष्णराज अधिकारीले बताए । १ सय ५१ मिटर लम्बाइ रहेको पहिलो र १ सय ३० मिटर लम्बाइको तेस्रो बाइपास मुख्य सुरुङसम्म टनेल खनेर सकिएको उनको भनाइ छ । दोस्रो बाइपासको काम अब ११ मिटर मात्र बाँकी रहेको उनले जनाए । दोस्रो टनेलको १ सय ५० मिटर टनेल खनिसकिएको छ । मुख्य टनेलसँगै दोस्रो बाइपास टनेलसमेत ब्रेक थ्रु हुने आयोजना प्रमुख अधिकारीले बताए । गत भदौ २६ मा तेस्रो र असोज ४ मा पहिलो बाइपास मुख्य टनेलसँग खनेर सकिएको थियो । पहिलो बाइपास माथिल्लो सिद्धबाबा मन्दिरतर्फको र तेस्रो बाइपास दोभान ड्याम साइडतर्फको हो । मुख्य टनेलको भागसम्म नपुगेको र केही लामो भएकाले दोस्रो बाइपास ब्रेक थ्रु हुन समय लागेको हो । मुख्य सुरुङको दुवैतर्फबाट दैनिक विस्फोटसहित खन्ने काम जारी छ । अहिले सुरुङको भौतिक प्रगति ३३५९ प्रतिशत र वित्तीय प्रगति ३२२ प्रतिशत छ । वित्तीय प्रगति निर्माण कम्पनीले सुरुमै लगेको पेस्कीसमेत हो । मुख्य सुरुङको काम एक महिनाभित्र ब्रेक थ्रु गर्ने गरी काम भइरहेको छ, आयोजना प्रमुख अधिकारीले भने, त्यसका लागि सोहीअनुसार मेसिनरी प्रयोग गर्नुका साथै आवश्यकताअनुसार विस्फोटका लागि सहजीकरण गरिएको छ । पर्याप्त विस्फोटक पदार्थ रहेको र निर्माण कम्पनीले पनि आवश्यकताअनुसार झन्डै १ सय ५० कामदार निर्माणस्थलमा खटाएको आयोजना प्रमुख अधिकारीले बताए । सुरुङभित्र लाइनिङ का साथै कंक्रिटिङको कामको पनि डिजाइन फाइनल भएर काम अघि बढेको छ । सुरुङ खनेर सुरक्षाका लागि गरिने कामका साथै बाटो फराकिलो पार्नेसहित अन्य काम सुरु भइसकेको आयोजनाले जनाएको छ । आयोजनाले भित्र काम भइरहेकाले बाहिरको काम गरेको छैन । सुरुङबाहिरको पहाडमा पहिरो बग्न नदिने गरी काम भइरहेको छ । रक सेड र सडकको डिजाइनको कामसमेत अब अघि बढाइनेछ, उनले भने, त्यसका लागि पनि डिजाइन फाइनल भइसकेको छ । टनेलभित्रको लाइनिङको कामसँगै बाहिरको काम हुनेछ । सिद्धबाबा क्षेत्रको बाहिरी पहाड अड्याउन रक सेड प्रविधिबाट दक्षिणमा एक हजार ४९५ वर्गमिटरको काम भएको छ । उत्तरतर्फ ४९५ वर्गमिटर प्रोटेक्सन को काम अघि बढेको छ । चाइना स्टेट कन्स्ट्रक्सन इन्जिनियरिङ कर्पोरेसनले ७ अर्ब ३४ करोड २१ लाखमा ठेक्का लिएको यो सुरुङमार्ग बाहिरपट्टिको खण्डमा रक सेड, रक फल ब्यारियर र स्लोप प्रोटेक्सनको काम हुनेछ । सिद्धार्थ राजमार्गको चिडियाखोलादोभान सडक तिनाउ गाउँपालिका३, दोभान क्षेत्रको सिद्धबाबा सडक खण्डमा बारम्बार पहिरो खसेर दुर्घटना हुने गरेपछि विकल्पका रूपमा सुरुङ निर्माणको योजना अघि बढेको थियो । यस खण्डको चार किलोमिटर क्षेत्रमा अत्यधिक पहिरो खस्ने क्षेत्रभित्र पर्छ । योजनाअन्तर्गत बुटवलतर्फको चिडियाखोलाबाट ९ सय १० मिटर र पाल्पातर्फ ५ सय ६० मिटर दुई लेनमा सडक सुधारको काम पनि थालिने आयोजनाले जनाएको छ । राजमार्ग भएर तराईदेखि पहाडका पाल्पा, गुल्मी, स्याङ्जा, बागलुङ, पर्वतलगायत लुम्बिनी र गण्डकीका पहाडी जिल्लामा सुरुङमार्गले आवागमन सहज र सुरक्षित हुने विश्वास छ । पछिल्लो समयमा गुल्मी भएर मध्यपहाडी लोकमार्गको बागलुङ, खरबाङ पुग्न सहज भएपछि ढोरपाटन क्षेत्र पुग्नेहरूसमेत यही सडक प्रयोग गर्छन् ।"
माथिल्लो तामाकोशीबाट पुस १० भित्र विद्युत् उत्पादन तयारी,"(काठमाडौं)सञ्चालनमा रहेका जलविद्युत् आयोजनामध्ये सबैभन्दा ठूलो ४५६ मेगावाटको माथिल्लो तामाकोशीबाट आगामी पुस १० भित्र विद्युत् उत्पादन गर्ने गरी मर्मतसम्भार तालिका तय गरिएको छ । गत असोज ११ र १२ को अविरल वर्षाका कारण आएको पहिरोले दोलखाको बिगु गाउँपालिका१ लामाबगरस्थित माथिल्लो तामाकोशी जलविद्युत् केन्द्रको बाँध क्षेत्रका संरचना (हेडवर्क्स) मा ठूलो क्षति पुर्याएको थियो । बाँधस्थलभन्दा केही तल दायाँतर्फ रहेको नियन्त्रण कक्ष (कन्ट्रोल रुम) भवन, बालुवा थिग्राउने पोखरी (डिस्यान्डर) र बाँधबाट डिस्यान्डरसम्म पानी पुर्याउने भूमिगत नहर (कल्भर्ट) मा ठूलो क्षति पुगेको थियो । दुईवटा डिस्यान्डरमध्ये बायाँतर्फको डिस्यान्डरको मर्मतसम्भार आगामी पुस १० भित्र सम्पन्न गरी विद्युत् उत्पादन सुरु गर्ने तालिका तय गरिएको हो । यसका लागि आंशिक रूपमा क्षति पुगेको डिस्यान्डरको पर्खालको पुरानो ढलानलाई भत्काएर मर्मत गरिनेछ । यसैगरी, कर्ल्भटको भित्ता र सिलिङमा देखिएका चिराको ग्राउटिङ गर्ने काम समानान्तर रूपमा अगाडि बढाइनेछ । दायाँतर्फको अर्को डिस्यान्डर मर्मत र हाल सतहमा रहेको कन्ट्रोल रुमलाई भूमिगत बनाउन डिजाइन गरी पुनर्निर्माण प्रक्रिया तत्काल अगाडि बढाइनेछ । यो काम आगामी वर्षायाम सुरु हुनुभन्दा अगाडि नै सक्ने लक्ष्य तय गरिएको छ । वर्षाले क्षति पुगेको आयोजनाको विद्युत् प्रवाह गर्ने प्रसारण लाइनको एउटा टावरको मर्मतसम्भार सकिएको छ ।आयोजनाको प्रवर्द्धक कम्पनी अपर तामाकोशी हाइड्रोपावर सञ्चालक समितिका अध्यक्षसमेत रहेका नेपाल विद्युत् प्राधिकरणका कार्यकारी निर्देशक कुलमान घिसिङ, कम्पनी सञ्चालक समितिका सदस्य, प्रमुख कार्यकारी अधिकृत (सीईओ) सहितको टोलीले बुधबार आयोजनाको स्थलगत अनुगमन गरी हाल भइरहेको मर्मतसम्भारको जानकारी लिएको थियो । टोलीबाट आयोजना व्यवस्थापन, परामर्शदाता र निर्माण व्यवसायीसँग छलफल गरी पुस १० भित्र विद्युत् उत्पादन सुरु गर्ने र त्यसको १५ दिनभित्रमा विद्युत् बढी माग हुने पिक समयमा चलाउने गरी मर्मतसम्भार सम्पन्न गर्ने गरी समय तालिका तय गरिएको छ । विद्युत् कम माग हुने समयमा पानी जम्मा गरी आयोजनालाई पिक समयका ४ घण्टा पूर्ण क्षमतामा चलाउन सकिन्छ । हिउँदयामा विद्युत् गृह चलाउन नसके आन्तरिक रूपमा विद्युत् माग र आपूर्ति व्यवस्थापन चुनौतीपूर्ण देखिएकाले सञ्चालक समितिको टोली जतिसक्दो छिटो विद्युत् गृहलाई सञ्चालनमा ल्याउन अपनाउनुपर्ने उपाय तय गर्न स्थलगत अनुमगनमा गएको हो । माथिल्लो तामाकोशीबाट तोकिएको समयमा विद्युत् उत्पादन गर्न नसकिए देशभित्रको मागबमोजिम विद्युत् आपूर्ति गर्न नसकी अप्ठ्यारो अवस्था आउने भएकाले मर्मतसम्भारमा सबै गम्भीर र संवेदनशील भएर लाग्न कार्यकारी निर्देशक घिसिङले आग्रह गरे । आगामी मार्चसम्म दिउँसो र राति मात्र भारतबाट विद्युत् आयात अनुमति पाएकाले आन्तरिक उत्पादनले हिउँदयामको साँझ र बिहान (पिक समय) को विद्युत् माग धान्न गाह्रो छ, मार्च र अप्रिलमा रातिमा समेत आयात गर्न अनुमति पाएका छैनौं, यस्तो अवस्थामा पिकिङ गर्न सकिने माथिल्लो तामाकोशी आएन भने अप्ठ्यारो अवस्था आउनेछ, घिसिङले भने ।दायाँतर्फको डिस्यान्डरको मर्मतसम्भार आगामी वर्षायाम सुरु हुनुभन्दा पहिले नै सक्ने गरी काम अगाडि बढाउनुपर्नेमा उनले जोड दिए । त्यसो गर्न सकिएन भने उत्पादन गर्न नससी वर्षायाममा विद्युत् खेर फाल्नुपर्ने अवस्था आउन सक्छ, यस्तो संवेदनशील अवस्थामा सबै गम्भीर भएर मर्मतसम्भारमा लागौं, घिसिङले भने । अविरल वर्षाका कारण तामाकोशी नदीमा पानीको बहाव उच्च भएपछि असोज ११ साँझ ७ बाट विद्युत् उत्पादन उत्पादन बन्द गरिएको थियो । बाँधका सम्पूर्ण ढोका (गेट) खुला गरिएको थियो, जसका कारण आयोजनाका संरचनाको सम्भावित क्षति रोकिएको थियो । मर्मतसम्भारका हरसम्भव उपाय अवलम्बन गरी तय गरेको तालिकाबमोजिम विद्युत् उत्पादन सुरु गर्ने गरी काम भइरहेको कम्पनीका सीईओ मोहनप्रसाद गौतमले बताए ।"
विद्यार्थीको बैंक खाता खोल्दै आँबुखैरेनी,"(तनहुँ)बालबालिकालाई बचत गर्ने बानीको विकास गराई अध्ययनमा सहज बनाउने उद्देश्यले आँबुखैरेनी गाउँपालिकाले विद्यार्थीको बैंक खाता खोलिदिएको छ । गाउँपालिकाको वार्षिक नीति तथा कार्यक्रममै समावेश गरी मातहातका सामुदायिक र संस्थागत विद्यालयमा अध्ययनरत विद्यार्थीको बैंक खाता खोलिएको हो । शैक्षिक सुधार कार्यक्रमअन्तर्गत विद्यार्थी बचत खाता सञ्चालन गरी विद्यार्थीका नाममा बैंक खाता खोलिदिएको गाउँपालिकाका अध्यक्ष शुक्र चुमानले बताए । कार्यक्रममार्फत सानैदेखि बचत गर्ने बानीको विकास, रुचि तथा क्षमताअनुसारको उच्च शिक्षाको पहुँच र उद्यमशील विकास गरी सुनौलो भविष्य निर्माणका लागि सहयोग पुर्याउने उद्देश्य रहेको चुमानको भनाइ छ । गाउँपालिकाले मंसिर ६ मा आँबुखैरेनी३ स्थित रामशाह माध्यमिक विद्यालयबाट कार्यक्रम सुरु गरेको थियो । हालसम्म करिब ३ सय विद्यार्थीको खाता खोलिएको गाउँपालिकाले जनाएको छ । हामीले कार्यक्रम सुरु गर्दा गाउँपालिकाभित्रका सामुदायिक विद्यालयमा अध्ययनरत छात्राको मात्रै बैंक खाता खोलिदिने गरी अघि बढेका थियौं, उनले भने, अहिले सामुदायिक र संस्थागतमा अध्ययनरत छात्रा र छात्रकै खाता खोलिदिने भएका छौं । सामुदायिक विद्यालयमा अध्ययनरत छात्रालाई एक हजार रुपैयाँ बचत मौज्दातसहित निःशुल्क विद्यार्थी बचत खाता खोलिदिने चुमानको भनाइ छ । तर सामुदायिकका छात्र र संस्थागत विद्यालयका छात्रा र छात्रले भने आफैंले एक हजार रुपैयाँ तिर्नुपर्छ । कक्षा १ देखि १० सम्मका विद्यार्थीको विद्यार्थी बचत खाता खोलिदिन्छौं । यसले उनीहरूमा सानैदेखि बचत गर्नुपर्छ भन्ने भावनाको पनि विकास हुन्छ, । १२ कक्षाबाट उत्तीर्ण भएपछि उच्च शिक्षा हासिल गर्न बचतले सहयोग हुने, पढ्दैकमाउँदै कार्यक्रमलाई पनि यसैसँग जोड्ने र बैंक तथा गाउँपालिकाले मिलेर विद्यार्थीलाई केही तालिम दिने उद्देश्य रहेको गाउँपालिकाका प्रमुख प्रशासकीय अधिकृत विष्णुप्रसाद शर्माले बताए । रामशाह माविबाट सुरु भएको यो कार्यक्रम सबै वडाका सामुदायिक विद्यालयमा सञ्चालन गरिने शर्माको भनाइ छ । गाउँपालिकामा करिब ७ हजार विद्यार्थी अध्ययनरत छन् । विद्यार्थीको खाता कुमारी बैंकसँगको समन्वयमा खोलिनेछ । बैंकले २० हजार रुपैयाँ बराबरको स्वास्थ्य बिमाको सुविधा दिने उनले जनाए । आँबुखैरेनी गाउँपालिकाका ६ वटा वडामा २४ सामुदायिक र ८ संस्थागत गरी ३२ विद्यालय छन् । ती विद्यालयमा करिब ७ हजार १ सय ६७ जना विद्यार्थी अध्ययनरत छन् । गाउँपालिकाले सामुदायिक विद्यालयमा अध्ययनरत २ हजार ५ सय छात्रालाई निःशुल्क बैक खाता खोलिदिने भएको छ । यसका लागि गाउँपालिकाले २५ लाख रुपैयाँ बजेट विनियोजन गरेको छ । यसअघि गाउँपालिकाले जनप्रतिनिधि, कर्मचारी, शिक्षकका छोराछोरी सरकारी विद्यालयमा पढाउनुपर्ने निर्णय गरिसकेको छ । गाउँपालिकाले सामुदायिक विद्यालयमा पढाउने परिवारलाई कर छुट दिने नीति पनि ल्याएको छ ।"
कुमारी बैंकको अभियान 'शैभरि वर्षैभरि',"काठमाडौं (कास) कुमारी बैंकले यूएसएडसँगको सहकार्यमा देशैभरि वर्षैभरि उद्यमशीलता विकास एवं प्रवर्द्धन अभियानअन्तर्गत उद्यमीलाई प्रशिक्षण दिएको छ । बैंकले महिला सशक्तीकरण केन्द्र, कीर्तिपुरसँगको समन्वयमा उद्यमीलाई प्रशिक्षण प्रदान गरेको जनाएको छ । बैंकले उक्त अभियानअन्तर्गत सहज रूपमा बुझ्न सकिने वित्तीय साक्षरता पुस्तिका र वित्तीय उद्यमी प्रशिक्षण प्रदान गर्दै आएको छ । वित्तीय ज्ञान, सीप, मनोवृद्धि तथा व्यवहार विकासबाट मात्रै व्यावहारिक रूपमा उद्यमशीलता प्रवर्द्धन र विकास हुने विश्वासका साथ बैंकले प्रशिक्षण प्रदान गरेको जानकारी दिएको हो । उद्यमी प्रशिक्षणबाट स्थानीय निकायमा रहेका उद्यमी सोचको प्रवर्द्धन तथा विकासमा सहयोग पुगेको बैंकको विश्वास रहेको जनाएको छ ।"
टिकटक र सञ्चार मन्त्रालयको डिजिटल सेफ्टी कार्यक्रम,"काठमाडौं (कास) टिकटकले सञ्चार तथा सूचना प्रविधि मन्त्रालयसँगको साझेदारीमा डिजिटल सेफ्टी समिट आयोजना गरेको छ । अनलाइन सुरक्षा र डिजिटल साक्षरता प्रवर्द्धन गर्न हालै उक्त कार्यक्रम आयोजना गरिएको टिकटकले जनाएको छ । कार्यक्रममा मुख्य वक्ता रहेका सञ्चारमन्त्री पृथ्वीसुब्बा गुरुङले डिजिटल सुरक्षा अभिवृद्धि गर्न सरकारको प्रतिबद्धता रहेको बताए । मन्त्रालयका प्रवक्ता गजेन्द्र ठाकुर, डिजिटल सेफ्टी एक्सपर्ट सन्तोष सिग्देल र टिकटक क्रिएटर सुवास घिमिरेले जोखिमको अनुगमन, प्रयोगकर्ताहरूको सुरक्षा ः डिजिटल सुरक्षाका लागि साझा दृष्टिकोण विषयक अन्तर्क्रिया गरे । अन्तर्क्रियामा सहभागीहरूले फेमिली पेयरिङ टुल्स र नेपाली प्रयोगकर्ताहरूको सुरक्षामा टिकटकको प्रतिबद्धतालाई जोड दिएका थिए ।"
स्टक ब्रोकर्स एसोसिएसनको अध्यक्षमा ढकाल,"काठमाडौं (कास) स्टक ब्रोकर्स एसोसिएसन अफ नेपाल (एसबान) को अध्यक्षमा सागर ढकाल विजयी भएका छन् । शक्रबार सम्पन्न एसोसिएसनको निर्वाचनमा प्रतिद्वन्द्वी राजकुमार तिमिल्सिनालाई पराजित गर्दै ढकाल अध्यक्षमा निर्वाचित भएका हुन् । गत बिहीबार एसोसिएसनको ३० औं साधारणसभा सम्पन्न भएको थियो । बिहीबार सर्वसम्मत रूपमा एसोसिएसनको अध्यक्ष चुन्ने प्रयास गरिए पनि तिमिल्सिना र ढकालबीच सहमति जुट्न नसक्दा शुक्रबार निर्वाचन भएको थियो । निर्वाचनमा खसेको कुल ८८ मतमध्ये ढकालले ४५ मत ल्याएका थिए । ढकालका प्रतिद्वन्द्वी राजकुमार तिमिल्सिनाले ४३ मत प्राप्त गरेका छन् । यसैगरी एसोसिएसनको उपाध्यक्षमा नितेश अग्रवाल, महासचिवमा भक्तिराम घिमिरे, कोषाध्यक्षमा मदन पौडेल र सचिवमा विनय पौडेल निर्वाचित भएका छन् । कार्यसमितिको सदस्यमा विशालकुमार अग्रवाल, जेलिना कँडेल, जयन्त श्रीवास्तव र प्रियन्सु अग्रवाल निर्वाचित भएको जनाइएको छ ।"
"एनसेल, साथी र जोन्टा क्लबको अभियान ॅअरेन्ज द स्कुल","काठमाडौं (कास) एनसेल फाउन्डेसन, साथी संस्था र जोन्टा क्लब अफ काठमाडौंले लैंगिक हिंसा अन्त्य गर्ने साझा प्रतिबद्धतालाई अगाडि बढाउन अरेन्ज द स्कुल अभियान सञ्चालन गरेका छन् । उक्त अभियान लैंगिक हिंसाविरुद्धको १६ दिने अभियान र ग्लोबल जोन्टा सेज नो अभियानअन्तर्गत आयोजना गरिएको कार्यक्रममध्ये एक रहेको जनाइएको छ । अभियानअन्तर्गत हालसम्म १० विद्यालयमा करिब १५ सय विद्यार्थीलाई प्रत्यक्ष रूपमा सहभागी गराइसकिएको संस्थाहरूले जनाएका छन् । विद्यार्थी र शिक्षकलाई लैंगिक हिंसा, बालविवाह, साइबर बुलिङ, साइबर सुरक्षा तथा डेटा प्राइभेसीलगायत विषयमा जानकारी दिने र सुरक्षित तथा समान वातावरणको प्रवर्द्धनबारे सचेतना जगाउनु कार्यक्रमको मुख्य उद्देश्य रहेको एनसेलले जारी गरेको विज्ञप्तिमा उल्लेख छ ।"
हुन्डाईको सान्टा एफईलाई अवार्ड,"काठमाडौं (कास) हुन्डाईको नयाँ सान्टा एफईले वर्ष २०२५ का लागि कार वाउ अवार्ड प्राप्त गरेको छ । यस अवार्डले हुन्डाईको उत्पादनको गुणस्तर र मान्यतालाई झल्काएको कम्पनीको दाबी छ । साथै हुन्डाईले एसयूभीतर्फ अनलाइन मार्केटप्लेस फ्यामिली भ्याल्युज अवार्डसमेत जितेको छ । हुन्डाई आयोनिक ५एन लाई कार वाउको टेक ट्रेलब्लेजरको सम्मानसमेत प्रदान गरिएको कम्पनीले जारी गरेको विज्ञप्तिमा जनाइएको छ । कार वाउ पुरस्कार निर्णायक टोलीबाट कारको मूल्य, कार्यसम्पादन, दक्षता, आराम र व्यावहारिकताका आधारमा वार्षिक रूपमा सयौं कारबाट छनोट गरिने जनाइएको छ । राष्ट्रिय कर्णाली माविलाई एसबीआई बैंकको दुई लाख काठमाडौं (कास) नेपाल एसबीआई बैंकले कैलाली, लम्की चुहान नगरपालिका३ स्थित नेपाल राष्ट्रिय कर्णाली माध्यमिक विद्यालयलाई दुई लाख रुपैयाँ सहयोग गरेको छ । बैंकले आफ्नो सामाजिक उत्तरदायित्व कार्यक्रमअन्तर्गत विद्याललाई उक्त सहयोग गरेको जनाएको छ । बैंकले विद्यालयमा अध्ययनरत विद्यार्थीका लागि स्कुल ब्याग, शैक्षिक सामग्री तथा पोसाकसमेत वितरण गरेको छ । उक्त सामग्री बैंकका प्रबन्ध सञ्चालक तथा प्रमुख कार्यकारी अधिकृत दीपककुमार देले विद्यालय व्यवस्थापन समिति अध्यक्ष वसन्ती बलामी र प्रधानाध्यापक जंगबहादुर तारामीलार्ई हस्तान्तरण गरे ।"
"अनलाइनमार्फत ठगी बढ्दो, पढेलेखेका नै पीडित","(काठमाडौं) सामाजिक सञ्जाल फेसबुक चलाउँदै गर्दा ललितपुरकी एक महिलाका आँखा खेल खेलेर पैसा जित्ने पोस्टको विज्ञापनमा पुग्यो । घरमै बसेर पैसा आउने जानकारीले उनको ध्यान तान्यो र क्लिक गरिन् । त्यसपछि उनलाई सामाजिक सञ्जाल टेलिग्राममा जोडिन भनियो । टेलिग्राममा जोडिएपछि विभिन्न टास्क आउने र पूरा गरेबापत पैसा जितिने भन्ने जानकारीले उनी लोभिइन् । नाम र नम्बर लिंकमा भरेपछि जर्मनीमा दर्ता रहेको भनिएको जुमिया कम्पनीको खातामा उनको नाम दर्ता भएको जानकारी आयो । त्यसपछि क्लिक गर्दा उनलाई एक हजार रुपैयाँ दिएर हजारौं पैसा कमाउन सकिने प्रलोभनमा परिन् । उनले त्यहीअनुसार गत असार २५ मा एनआईसी बैंकको क्यूआरमा एक हजार रुपैयाँ पठाइन् । ती महिलालाई इलेक्ट्रोनिक्स, घरायसी सामग्री, ब्युटी प्रोडक्ट्स, मोबाइल फोनलगायत विभिन्न सामान देखाएर छनोट गर्न भनियो । उनले चार पटकसम्म टास्क पाइन् । त्यसपछि २ हजार ३ सय रुपैयाँ जितेको जानकारी आयो । भोलिपल्ट उनको खाता नम्बर मागेर पैसा पठाइयो । त्यसपछि त साँच्चै जितिने रहेछ भन्ने लाग्यो, स्नातकोत्तर उत्तीर्ण गरेर लोक सेवाको तयारीमा रहेकी ती महिलाले भनिन्, फुर्सदको समयको आम्दानीले फाइदै हुने सोचेर पुनः खेल खेलें । पहिले जसरी नै सामान देखाएर टास्क सुरु भयो । तर यस पटक टास्क पहिलाको जसरी सकिएन । सुरुमै टास्क कति खेल्ने भनेर छनोट गर्न लगाइयो । १० वा सोभन्दा माथिको टास्क रोजेमा नजिते पनि लगानी गरेको पैसा फिर्ता आउने भनियो । पैसा नभए ऋण पनि लिन सकिने विश्वास दिलाइयो । त्यसपछि उनले क्रमशः २ हजार, ५ हजार, १० हजार र त्यसपछि फेरि १ हजार, २ हजार गरेर १० हजारसम्म पठाइन् । तर टास्क थपिँदै गयो । सापट तिर्न राखेको १ लाख २० हजार रुपैयाँमध्ये ७१ हजार रुपैयाँ सकियो । उनलाई फरकफरक बैंकको फरकफरक व्यक्तिका खाता नम्बरमा उक्त रकम पठाउन भनिएको थियो । आफू ठगिएको थाहा पाएपछि ती महिलाले नेपाल प्रहरीको साइबर ब्युरोमा उजुरी गरिन् । त्यही उजुरीबारे बुझ्न आउने क्रममा सोमबार ब्युरोमा भेटिएकी उनी गुनासो गर्दै थिइन्, यो कुरा कसैलाई सुनायो भने यति पढेको मान्छेले के गरेको भन्छन् ! पैसाकै कारण घरमा श्रीमान्ले पनि गाली गरिरहेको उनले सुनाइन् । सुरुमै ७१ हजार लगानी गर्नुपर्छ भनेको भए त मैले कहाँ पठाउने थिएँ र ! उनले भनिन् । प्रहरीमा कार्यरत एक पुरुष पनि गत महिना यस्तै अनलाइन गेमबाट ठगिएको गुनासो लिएर साइबर ब्युरो पुगेका थिए । उनी १४ लाख १० हजार ठगिएको भन्दै गुनासो लिएर आएका थिए, ब्युरोका एक अधिकारीले भने, ह्वाट्सएपमा आएको म्यासेजकै कारण उनले पैसा गुमाएका रहेछन् । उनलाई एक महिनाअघि ह्वाट्सएपमा एउटा मेसेज आयो । त्यसमा भनिएको थियो, यो लिंकको भिडियो विज्ञापन अन गरेर लाइक गरेमा दुई सय रुपैयाँ आउँछ । उनले लाइक गर्नासाथ २ सय रुपैयाँ आयो पनि । अनलाइन गेम खेलेर हजारौं कमाउने अफर पनि दिइयो, उनले सुनाए । सुरुमा आफूले दुई हजार रुपैयाँ राखेर खेल सुरु गरेको उनले सुनाए । खेल जितेको भनेर ३ हजार १ सय रुपैयाँ आयो । भोलि पुनः अरू टास्क पूरा गरेर आम्दानी गर्न भनियो । उनीजस्तै साथीहरूको एउटा समूह बनाइयो । त्यसपछि टास्क पाँच हजारबाट बढ्दै ६ लाखसम्म पुग्यो । अनि भनियो, तपाईंको भीआईपी एकाउन्ट बनाउनुपर्छ, बल्ल हामी पैसा दिन सक्छौं । अरू साथीले उनलाई आफूले जितेको भन्दै हौसला दिइरहेका थिए । उनले पनि पैसा थप्दै गए । अहिले सम्झँदा ठगकै साथी पो रहेछन् कि जस्तो लाग्छ, समूहमा आदानप्रदान भएका मेसेज देखाउँदै उनले भने । काठमाडौंमा बस्ने एक महिलाले पनि केही दिनअघि उपहारको लोभमा परी आफू ठगिएको भन्दै साइबर ब्युरोमा उजुरी दर्ता गराएकी छन् । उनलाई विदेशबाट उपहार आएको भन्दै खबर गरिएको थियो । उपहार आएको खबर कसले कसलाई पठाएको हो भन्दै बुझ्न थालिन् । मैले सरप्राइज दिन खोजेको, तिमीले थाहा पायौ ? पठाइदिने व्यक्तिले उनलाई विश्वास दिलायो । उपहार दिने व्यक्ति अपरिचित भए पनि विश्वासमा परिन् । उपहार ल्याइदिने व्यक्तिले त्यसमा कर लाग्ने भनेपछि मैले ८० हजार रुपैयाँ पनि पठाएँ । पुनः ती व्यक्तिले उपहारभित्र महँगो सामान भएको भन्दै थप पैसा मागे । पुनः दुई लाख पठाएँ, उनले भनिन्, सामान भारतको भन्सारमा आएको भन्दै फेरि पैसा मागियो । पछि सामान छुटाउन म नै भन्सारसम्म आएको छु, मलाई पनि लुटियो, तपाईं मलाई बचाउनूस् भन्दै सामान पठाइदिने मानिसले खबर गरे, उनले भनिन्, म विश्वासमा परें । मेरो झन्डै १ करोडभन्दा माथिको रकम उक्त अपरिचित व्यक्तिले खाइदियो । यी तीन घटनाजस्तै सामाजिक सञ्जालको खाता ह्याक गरेर, गिफ्ट पठाएको भनेर, अनलाइनबाट जागिर वा ऋण दिन्छु भनेर, बैंक तथा वालेटको अफिसबाट बोलेको भनी झुक्याएर ठगी गरेको तथा नग्न फोटो र भिडियोको आडमा ब्ल्याकमेल गरेको भन्दै थुप्रै उजुरी साइबर ब्युरो, भोटाहिटीमा परेका छन् । ब्युरोका अनुसार साउनयता मात्रै परेका उजुरी केलाउँदा अनलाइन गेममा पैसा जितिने भनेर २७ करोडभन्दा बढी रकम ठगी भएको छ । ब्युरोमा आर्थिक वर्ष २०८००८१ मा साइबर अपराधका ४ हजार १ सय ४५ उजुरी परेका थिए । यस आर्थिक वर्षको मंसिरसम्म ३ हजार ७५ उजुरी दर्ता भएको ब्युरोका प्रवक्ता प्रहरी उपरीक्षक दीपकराज अवस्थीले जानकारी दिए । उनका अनुसार पाँच महिनामा ४३ करोड ८५ लाख ६४ हजार ५ सय ४५ रुपैयाँ ठगी भएको उजुरी परेको छ । गत वर्ष यही अवधिमा १ हजार ४ सय ८९ उजुरी परेका थिए । सामाजिक सञ्जालको प्रयोगमा ध्यान नपुर्याउँदा अपराध बढिरहेको छ, ब्युरोका प्रवक्ता अवस्थीले भने, साइबर अपराध बढ्नुमा लोभलालच र छिटो पैसा कमाउने उद्देश्य मुख्य देखिएको छ । साइबर ब्युरोका अनुसार आर्थिक वर्ष २०८००८१ मा साइबर अपराधसम्बन्धी १४ शीर्षकमा निवेदन परेका थिए भने चालु आर्थिक वर्षमा १६ शीर्षकका उजुरी परेका छन् । गत आर्थिक वर्षमा अनलाइन बजार र सपिङसम्बन्धी १ हजार ३ सय ७३ निवेदन दर्ता भएका थिए । जिल्ला प्रहरी कार्यालयहरूमा पनि साइबर ठगीका उजुरी दर्ता हुने गरेका छन् । ब्युरोका अनुसार सामाजिक सञ्जालमार्फत ठगिएर आउनेमा शिक्षित व्यक्ति नै धेरै छन् । कारण, सामाजिक सञ्जालमा उनीहरूलाई आउने म्यासेज अंग्रेजीमा हुन्छ । बैंकसम्बन्धी ज्ञान र खाता भएका मानिस ठगिएकाले पनि उनीहरू शिक्षित छन् भन्न सकिने ब्युरोका प्रवक्ता अवस्थी बताउँछन् । उनका अनुसार डाक्टर, शिक्षक, उच्च अधिकृतका सन्तान, प्रहरी नै यस्ता समस्याको उजुरी लिएर प्रहरीमा पुग्ने गरेका छन् । ठग्ने तरिका पनि अनौठो पाइएको छ । जागिर दिन्छु भनेर उनीहरू विज्ञापन खुलाउँछन् । आवेदन दिने नेपाली हुन्छन् । उनीहरूको नागरिकता र बैंक क्यूआर मुख्य ठगसँग हुन्छ, प्रवक्ता अवस्थीले भने, त्यसपछि ठगले तिनै खातामा पैसा जम्मा गर्न लगाउँछन् । यो कार्य प्रमाणित नभए पनि विदेशबाट हुने गरेको अनुमान गर्न सकिन्छ । नेपालमा फेसबुक, टिकटकलगायत एपले डेटा पठाउने गरे पनि टेलिग्रामले डेटा नदिँदा मूल अपराधीलाई कानुनी दायरामा ल्याउन नसकिएको उनले बताए ।"
कर्णाली र पोखरालाई जितको स्वाद,(काठमाडौं)पोखरा एभेन्जर्स र कर्णाली याक्स दुवैले नेपाल प्रिमियर लिग (एनपीएल) क्रिकेटमा पहिलो विजय हात पारेका छन् । शुक्रबार पोखराले लुम्बिनी लायन्सलाई १० विकेट र कर्णालीले चितवन राइनोजलाई ६ विकेटले पराजित गरेका थिए । पोखरा र कर्णाली दुवैले तेस्रो खेलमा आएर पहिलो जित निकालेका हुन् । यसको अर्थ एनपीएलमा विजयको स्वाद नचाख्ने टोली अब लुम्बिनीमात्र भएको छ । कर्णालीसँग चितवनको पराजयपछि अब प्रतियोगिताको अपराजित टोली जनकपुर बोल्ट्स र सुदूरपश्चिम रोयल्समात्र छन् । पहिलो दुई खेल जितेको चितवनले तेस्रो खेलमा पराजय भोगेको हो । १० विकेटको दुर्लभ जितआन्द्रिज गाउसले शतक बनाउँदै दिनेश खरेलसँग कीर्तिमानी साझेदारी गरेपछि पोखराले १० विकेटको दुर्लभ जित निकालेको थियो । पोखराले १ सय ७१ रनको लक्ष्य १६५ ओभरमा १ सय ७६ रन बनाएर पूरा गर्यो । जारी एनपीएलमा बनेको यो सबैभन्दा ठूलो साझेदारी पनि हो । गाउसले ५५ बल खेल्दै १२ चौका र ५ छक्का प्रहार गर्दै अविजित १ सय ४ रन बनाए । उनले कीर्तिपुरस्थित त्रिवि मैदानमा २० बलमा अर्धशतक र ५४ बलमा आफ्नो शतक पूरा गरेका थिए । दिनेशले ४६ बलमा अविजित ६१ रन बनाए । उनले स्कोर बराबरी भएको समयमा सूर्य तामाङको बलमा छक्का प्रहार गरेर खेल जिताए । दिनेशले समान ४ चौका र छक्का प्रहार गरे । न्युजिल्यान्डमा बसोबास गर्दै आएका उनले ३९ बलमा अर्धशतक पूरा गरेका थिए । पहिलो दुई ओभरमै २९ रन जोडेर पोखराले तीव्र गतिमा सुरुआत गरेको थियो । पावर प्लेमै ८० रन जोडेपछि पोखराका लागि जित सहज बनिसकेको थियो । पावर प्लेमा एनपीएलमा बनेको यो सबैभन्दा बढी रन थियो । पोखराले १ सय रन ८१ ओभरमा र १ सय ५० रन १४३ ओभरमा जोडेर विजयलाई केवल औपचारिकता बनाएको थियो । यसअघि टस जितेर ब्याटिङ रोजेको लुम्बिनी लायन्सले निर्धारित २० ओभरमा ५ विकेट गुमाई १ सय ७० रन बनाएको थियो । कप्तान रोहित पौडेलले ५९ बलमा ९५ रन बनाए । इनिङ्सको अन्तिम बलमा विवेक यादवले २ रन पूरा गरिसकेपछि तेस्रो रन लिन दौडिँदा रोहित रनआउट हुनपुगे । रोहितले १० चौका र ४ छक्का प्रहार गरे । रोहित र टर्म मुर्सले ७७ बलमा १ सय १० रनको साझेदारी गरेका थिए । १९ औं ओभरको अन्तिम बलमा रनआउट भएका मुर्सले ३८ बल खेल्दै समान २ चौका र छक्का प्रहार गरी ४५ रन बनाए । लुम्बिनीका ओपनिङ जोडी आशुतोष घिरोहिया र उन्मुक्त चन्द दुवै शून्यमा आउट भएका थिए । दुवैलाई विपिन खत्रीले आउट गरे । सन्दीप जोराले १५ बलमा १८ रन बनाए । नयाँ बल लिएर आएका विपिनले ३ ओभरमा १८ रन खर्चेर २ विकेट लिएका हुन् । अर्को विकेट म्याट क्रिच्लेले लिए । कर्णालीलाई राहत विदेशी खेलाडीद्वय शिखर धवन र चाडविक वाल्टनले अनुभवी इनिङ्स खेलेपछि कर्णाली याक्स विजय नजिक पुगेको थियो । तर कर्णालीको विजय सहज रहेन । विशेष गरी पाकिस्तानी बलर सोहेल तनवीरले १९ औं ओभरमा २ रनमात्र दिएपछि कर्णालीलाई अन्तिम ओभरमा विजयनिम्ति ९ रन चाहिन्थ्यो । अर्जुन घर्तीले रिजन ढकालको पहिलो तीन बलमा २२ गरेर ६ रन जोडे । चौथो बलमा उनी ११ रनमा रनआउट भए । अन्तिम २ बलमा ३ रन चाहिने अवस्थामा जिसन मक्सुदले चौका प्रहार गरी कर्णालीलाई जिताए ।धवनले ४१ बलमा ४५ र वाल्टनले १९ बलमा ३० रन बनाएपछि याक्सले १ सय ३१ रनको लक्ष्य १ बलअगाडि पूरा गरेको हो । ४ चौका र १ छक्का प्रहार गरेका धवनलाई यान निकोलस लफ्टी इटोनले कट एन्ड बोल्ड गरे । वाल्टनले ३ छक्का प्रहार गरे । धवनले देव खनालसँग पहिलो विकेटमा १० ओभरभित्र ५३ र वाल्टनसँग दोस्रो विकेटमा ३३ बलमा ५१ रन जोडेका थिए ।यसअघि इंग्लिस ब्याटर रवि बोपाराले अर्धशतक बनाए पनि टस हारेर ब्याटिङमा आएको चितवन राइनोजले निर्धारित २० ओभरमा ७ विकेट गुमाई १ सय ३० रनमात्र बनाउन सकेको थियो । बोपाराले ४० बलमा अविजित ५९ रन बनाए । कर्णालीका कप्तान सोमपाल कामीलाई १८ औं ओभरमा लगातार दुई चौका प्रहार गरी उनले आफ्नो अर्धशतक पूरा गरेका थिए । उनले कुल ७ चौका र १ छक्का प्रहार गरे । इनिङ्सको अन्तिम बलमा चौका प्रहार गरेका अर्का भेट्रान शरद भेषावकर ३ बलमा ६ रन बनाई अविजित रहे ।सोमपालले इनिङ्सको पहिलो बलमा लुक बेन्केन्स्टेनलाई शून्यमा बोल्ड गरेका थिए । दीपक बोहरा ८ र विपिन रावल ११ रनमा आउट भए । बोपारा र कप्तान कुशल मल्लले चौथो विकेटमा ४९ बलमा ६० रन जोडेका थिए । मल्लले २७ बल खेल्दै २ चौका र १ छक्कासहित २३ रन बनाए ।देव्रहाते स्पिनर विपिन शर्माले ४ ओभरमा २१ रनमात्र खर्चेर ३ विकेट लिए । उनले १७ औं ओभरमा लफ्टी इटोन (९) र सोहेल तनवीर (०) लाई आउट गरेका थिए । १९ औं ओभरमा उनले अमरसिंह राउटेलालाई ९ रनमा बोल्ड गरे । जिसन मक्सुदले ४ ओभरमा २२ रन खर्चेर २ विकेट लिए । सोमपाल कामी र नन्दन यादवले ११ विकेट लिएका थिए ।
दसौं राष्ट्रिय खेलकुद चैत अन्तिम साता हुने,"(काठमाडौं)कर्णाली प्रदेशमा हुने तय भएको दसौं राष्ट्रिय खेलकुदको मिति तोकिएको छ । आउँदो चैत २३ देखि ३० सम्म प्रतियोगिता गरिने भएको राखेपले जनाएको छ ।राष्ट्रिय खेलकुद परिषद् (राखेप) का अध्यक्ष युवा तथा खेलकुदमन्त्री तेजुलाल चौधरीको अध्यक्षतामा शुक्रबार बसेको ११८ औं राखेप बोर्ड बैठकले उक्त निर्णय गरेको हो । झन्डै १५ महिनापछि राखेप बोर्ड बैठक भएको हो ।यसअघि राखेपले दसौं राष्ट्रिय खेलकुद मंसिर २ देखि ९ सम्म कर्णाली प्रदेशमै गर्ने निर्णय गरेको थियो । गण्डकी प्रदेशमा भएको नवौं राष्ट्रिय खेलकुदको २०७९ साल कात्तिक २ भएको समापनका बेला बसेको ११५ औं बोर्ड बैठकले उक्त मितिमा दसौं राष्ट्रिय खेलकुद गर्ने प्रस्ताव गरेको थियो । राष्ट्रिय संघहरूको माग कन्फेडेरेसन अफ नेसनल स्पोर्ट्स एसोसिएसनले दसौं राष्ट्रिय खेलकुदका लागि सम्बन्धित संघहरूसँग छलफल र सुझाव लिएर निर्देशिका पारित गर्न माग गरेको छ ।एनओसीमा आबद्ध खेल संघहरू मिलेर बनेको कन्फेडेरेसनले शुक्रबार पत्रकार सम्मेलन गर्दै दसौं राष्ट्रिय खेलकुदलाई आर्थिक अपचलन र भ्रष्टाचाररहित बनाउन एक उच्चस्तरीय संयन्त्रको व्यवस्था गर्न माग गरेको छ । विगतका प्रतियोगितालाई मनन गर्दै संयन्त्र बनाइँदा दसौं राष्ट्रियमा समावेश खेल संघहरूको संलग्नता हुनुपर्ने जिकिर छ ।कन्फेडेरेसनले मंसिर १३ गते युवा तथा खेलकुदमन्त्रीलाई राष्ट्रिय खेलकुद विकास ऐन, २०७७ संशोधनका लागि बनेको विधेयक, १० औं राष्ट्रिय खेलकुदको मिति निर्धारण र राष्ट्रिय खेलकुद परिषद्मा पदाधिकारी र सदस्य नियुक्तिका बारेमा ज्ञापनपत्र पनि बुझाएको थियो । पत्रकार सम्मेलनमा कन्फेडेरेसनका अध्यक्ष प्रकाश शम्शेर राणाले परिषद्मा राष्ट्रिय खेल संघहरूको प्रतिनिधि हुने सदस्य पदमा व्यक्तिगत पहुँचका आधारमा नभई संघहरूको संस्थागत सिफारिसमा सदस्य नियुक्त गरिनुपर्ने संस्थाको माग रहेको बताए । उनले दसौं राष्ट्रिय खेलकुदमा खेलाडीलाई उपलब्ध गराउने पोसाक, खेल सामग्रीको गुणस्तर परीक्षण गरिनुपर्ने बताउँदै खेलाडीको खानपान र आवासको उचित व्यवस्था हुनुपर्ने बताए । भौगोलिक र प्राविधिक दृष्टिकोणले कर्णाली प्रदेशको खेलस्थलको उचाइसँग अन्य प्रदेशको भूबनोट र वातावरण फरक हुने भएकाले त्यस्ता प्रदेशका खेलाडीलाई कम्तीमा ३४ दिनअघि नै खेलस्थलमा पुर्याउनुपर्ने कन्फेरेसेनको माग छ ।"
ब्याडमिन्टनमा प्रफुल र रसिलालाई सफलता,"काठमाडौं (कास) आर्मीका प्रफुृल महर्जन ललितपुरमा भइरहेको तेस्रो ललितपुर मेयर कप राष्ट्रिय ब्याडमिन्टन प्रतियोगिताको सेमिफाइनल पुगेका छन् ।पुरुष एकलतर्फ प्रफुलले युनिटी ब्याडमिन्टन एकेडेमीका प्रियांशु क्षेत्रीलाई २१७, २१७ ले पराजित गर्दै अन्तिम चारमा स्थान बनाएका हुन् । उनले अब एपीएफका देवराज रानासँग प्रतिस्पर्धा गर्नेछन् । देवराजले आर्मीका सुप्रिम पन्तलाई २११८, २१११ ले हराए ।ललितपुर जिल्ला ब्याडमिन्टन संघले बालकुमारी रिमिक्स क्लबको सहआयोजनामा गरिरहेको प्रतियोगितामा एपीएफका प्रिन्स दाहालले आर्मीका डेभिड थापामगरलाई २११४, २१९ ले पराजित हराएर सेमिफाइनल तय गरे । उनले आफ्नै क्लबका क्षितिज खनालविरुद्ध खेल्नेछन् । क्षितिजले आर्मीका सुविन श्रेष्ठलाई २११०, २१४ ले पराजित गरेका थिए ।महिला एकलतर्फ आर्मीकी रसिला महर्जन सेमिफाइनल पुगिन् । रसिलाले एपीएफकी स्वर्लिन श्रेष्ठलाई २१६, २१९ ले हराइन् । रसिलाले फाइनल पुग्नका लागि आफ्नै क्लबकी रिहाना शेरचनसँग खेल्नेछिन् । रिहानाले पुलिसकी सुष्मा श्रेष्ठलाई २२२०, १२२१, २७२५ ले पन्छाइन् ।यू१७ को प्रतिस्पर्धामा आर्मीकी सेस्ना श्रीपालीले बालकुमारीकी श्रेया वज्राचार्यलाई २१९, २११३ ले पराजित हराइन् । उनले सेमिफाइनलमा आफ्नै क्लबकी अमिता गिरीसँगको भेट पक्का गरिन् । अमिताले आफ्नै क्लबकी विष्णा विष्टलाई २११२, २१७ ले हराएर सेमिफाइनल तय गरिन् । यू१७ पुरुष एकलमा पुलिसका कविर केसीले सेनाका सुदेश राजकोटीलाई २११०, २११५ र कठायत ब्याडमिन्टन एकेडेमीका अमन डंगोलले सेनाका सौर्य महर्जनलाई २११६, २११६ ले हराएर सेमिफाइनलमा स्थान बनाए । आर्मीका सुविन श्रेष्ठले सीतापाखा ब्याडमिन्टन क्लबका इमा तामाङलाई २११३, २११६ ले र कैलालीका शिशिर रानाले सेनाका दीप थिङलाई २११४, १५२१, २११२ ले हराएर अन्तिम चारमा स्थान बनाए ।मास्टर्स ४५ वर्षमाथि युगलतर्फ कास्कीका प्रेमकुमार गुरुङ र राजेन्द्र वाग्ले, बालकुमारीका शान्त डंगोल र कृष्ण श्रेष्ठ, कास्कीका हिमाल गुरुङ र शम्भु श्रेष्ठ तथा स्पोर्टस हबका सनबहादुर साँवा र लाक्पा शेर्पाको जोडी सेमिफाइनल पुगेका छन् ।"
विनीताले जितिन् उपाधि,"काठमाडौं (कास) भक्तपुरको बाचमारीमा भइरहेको नेसनल बी चेस च्याम्पियनसिपको महिलातर्फ काठमाडौंकी विनीता कपाली च्याम्पियन भएकी छन् । विनीताले माघमा हुने १० औं महिला राष्ट्रिय बुद्धिचाल प्रतियोगितामा स्थान पक्का गरेकी छन् । उनले अन्तिम सातौं चरणमा धनुषाकी शान्ति धिमाललाई हराइन् । उनले ६५ अंक जोडेकी छन् । चितवनकी लक्ष्मी कँडेल ५५ अंक बनाएर दोस्रो भइन् । उनले पनि राष्ट्रिय प्रतियोगितामा स्थान सुरक्षित गरिन् । लक्ष्मीले काठमाडौंकी एन्जल महर्जनसाग बराबरी खेलेकी थिइन् । ४४ अंक जोडेर संयुक्त तेस्रो स्थान ओगट्दै छनोट हुनेमा नेपालगन्जकी इशा गिरी, धनुषाकी शान्ति धिमाल, काठमाडौकी दानिशा पुरी, पर्साकी सुशीला गुरुङ, झापाकी पुनम प्रसाईं र एन्जल महर्जन छन् । काठमाडौंकी रिया श्रेष्ठ ३५ अंक जोडेर नवौंमा रहिन् । रियासागै ९ खेलाडीले अघिल्लो राष्ट्रिय प्रतियोगिताका शीर्ष तीन खेलाडी काठमाडौंकी सिन्दिरा जोशी, झापाकी कृतिसरा अधिकारी र मकवानपुरकी पूजा भण्डारीसँग प्रतिस्पर्धामा गर्नेछन् ।पुरुषतर्फ आठौं चरणपछि पुरुषतर्फ काठमाडौंका पुरुषोत्तम सिलवाल, दोलखाका आशिष फुयाल र रौतहटका एफएम रुपेश जैसवाल ६६ अंक जोडेर अगाडि रहेका छन् ।"
"सुनीरा फाइनलमा, आरभ पराजित","(पोखरा)पोखरामा भइरहेको आईटीएफ जे३० वर्ल्ड टेनिस टुरअन्तर्गत सर्किट १ तर्फ बिहीबार गर्ल्स सिंगल्सको सेमिफाइनलमा नेपालकी सुनीरा थापा विजयी भएकी छन् । उनले प्रतिस्पर्धात्मक खेलमा भारतकी सगुन कुमारीलाई ६३, ३६, ७५ ले पराजित गरेकी हुन् । पोखरा रंगशालामा सुनीराले अब प्रतियोगिताको शीर्ष वरीयताकी भारतीय महिका खन्नासँग उपाधिका लागि प्रतिस्पर्धा गर्नेछिन् । महिकाले सेमिफाइनलमा मंगोलियाकी मार्ता छोगसोमजबविरुद्ध ७६ (३), १६, ६४ ले को जित पाइन् ।ब्वाइज सिंगल्समा नेपालका आरभसम्राट हाडा सेमिफाइनलबाट बाहिरिएका छन् । उनी भारतीय खेलाडी आश्रव्य मेहरासँग ६१, ६२ को सोझो सेटमा पराजित भए । चीनका हैनुओ गुओले अस्ट्रेलियाका प्रतीक नविनलाई ७६ (८), ५७, ६३ ले पराजित गरे । ब्वाइज डबल्सतर्फ भारतीय जोडी ओजस मेहलावत र अधिराज ठाकुरले आफ्नै देशका आदित्य मोर र प्रकाश शरणलाई ६२, ६१ ले हराएर उपाधि जितेको थियो । गर्ल्सतर्फको फाइनल रोमाञ्चक रह्यो । भारतीय जोडी दिशा बेहेरा र अर्जुन खोराकीवालाले आफ्नै देशका महिका खन्ना र एन्जेल पटेललाई ६३, २६, (१०५) ले पराजित हराए । गर्ल्सब्वाइजको फाइनल शनिबार हुनेछ । सर्किट२ अन्तर्गत क्वालिफाइङ राउन्डका खेलसमेत सुरु हुने प्रतियोगिताका निर्देशक अजय विष्टले जनाएका छन् ।"
इलाम गोल्डकप आजदेखि,"दोस्रो इलाम गोल्डकप फुटबल प्रतियोगिता आज शनिबार सुरु हुँदै छ । आयोजक रेडहर्स फुटबल क्लब इलामले गोल्डकपको तयारी पूरा भएको जनाएको छ । मंसिर २९ सम्म हुने गोल्डकप विजेताको पुरस्कार राशि १० लाख रुपैयाँ छ । प्रतियोगिताका लागि १२ हजार दर्शक क्षमताको प्यारापिटलगायतका पूर्वाधार तयार भइसकेको रेडहर्स क्लबका सचिव प्रकाश घिमिरेले बताए । यस वर्षको प्रतियोगितामा डिफेन्डिङ च्याम्पियन एनआरटी, संकटा क्लब, त्रिभुवन आर्मी, मछिन्द्र क्लब चर्च ब्वाइज क्लब, रेड स्टार झापा र दार्जिलिङको जीटीएसहित ८ टिम प्रतिस्पर्धी हुनेछन् । इलाम गोल्डकपको यो दोस्रो संस्करण हो । उपविजेताले ५ लाख रुपैयाँ पाउने सचिव घिमिरेले बताए । विधागत उत्कृष्टले जनही २५ हजार र हरेक दिनका प्लेयर अफ द म्याचले ८ हजार १ सय रुपैयाँ पुरस्कार पाउनेछन् ।"
एरिका र सरु सम्मानित,"काठमाडौं (कास) काठमाडौं युरो स्कुलले करातेकी एरिका गुरुङ र राष्ट्रिय महिला फुटबल टोलीकी सरु लिम्बूलाई शुक्रबार नगदसहित सम्मान गरेको छ । स्पोर्ट्स मिटको समापनमा दुवै खेलाडीलाई खेलकुदको माध्यमबाट राष्ट्रलाई अन्तर्राष्ट्रिय मञ्चमा चिनाउन महत्त्वपूर्ण योगदान गरेवापत सम्मान गरिएको हो । उनीहरूलाई काठमाडौं युरोका अध्यक्ष प्रमोद पाण्डे, बोर्ड अफ डाइरेक्टर राजाराम पुडासैनीलगायतले नगदसहित सम्मान गरे । एरिका र सरुले स्पोर्ट्स मिटका विभिन्न खेलका पदक विजेता खेलाडीलाई पुरस्कृत गरे । स्पोर्ट्स मिटमा फुटबल, बास्केटबल, एथलेटिक्स, कबड्डी र विभिन्न परम्परागत खेलमा प्रतिस्पर्धा भएको थियो ।"
मुवाँथाई एकेडेमी शिलान्यास,काठमाडौं (कास) दक्षिणकाली नगरपालिकाको वडा १ स्थित चाल्नाखेलमा मुवाँथाई एकेडेमीको शुक्रबार शिलान्यास गरिएको छ । नेपाल राष्ट्रिय मुवाँथाई संघका अध्यक्ष गणेशलाल कक्षपतिको व्यक्तिगत लगानीमा एकेडेमी बनाउन लागिएको हो । कक्षपतिले नै एकेडेमीको शिलान्यास गरे । करिब ३० लाखको लागतमा ३ रोपनी जग्गामा २५ गुणा ४० फिटको हल तयार गरिने छ ।
जीवनज्योति सेमिफाइनलमा,"काठमाडौं (कास) जीवनज्योति तेस्रो मेयर रनिङ सिल्ड खेलकुदअन्तर्गत जुनियर छात्र बास्केटबलमा शुक्रबार सेमिफाइनल पुगेको छ । लालीगुराँस नेसनल एकेडेमी, एन्जल्स हार्ट र हिमरश्मि पनि सेमिफाइनल पुगेका छन् । जीवन ज्योतिले नर्थ भ्यालीलाई २३१५ स्कोरले हरायो । विजेताका आयुश ताजले १० स्कोर जोडे । लालीगुराँसले सिर्जना ज्ञानसागरलाई २११८, एन्जल्स हार्टले मानसिंहलाई १८१३ र हिमरश्मिले कौशललाई ३७२२ ले हराएर सेमिफाइनल तय गरे । गर्ल्समा लालीगुराँस र मानसिंह सेमिफाइनल पुगे ।"
प्रेमपुजारी नारायणगोपाल,"नारायणगोपाललाई नेपाली समाजले स्वरसम्राट्को उपाधिले सुभूषित गरेको छ । नेपाली समाजमा उनको गायिकीबारे मात्रै चर्चा नभएर उनीबारेका निकै किस्सा सुनिने गर्छन् । उनको शारीरिक हाउभाउ र आनीबानीलाई इंगित गर्दै धेरै सत्यभ्रमहरू जनमानसमा फैलाइएका छन् । उनको गायिकी जीवनलाई पर राखेर कहिल्यै उनलाई व्याख्या गर्न सकिन्न भन्ने मान्यता अब भत्किन सक्छ ।उनी बितेको ३४ वर्षमा उनका १७ वटा डायरी र पेमला लामासँगको प्रेमका ९५ वटा प्रेमपत्रहरू भेटिएपछि नारायणगोपाललाई एक कुशल सर्जक, साहित्यमाथि अत्यधिक रुचि भएको र एक प्रतिबद्ध प्रेमीका रूपमा व्याख्या गर्नुपर्ने हुन्छ ।प्रजातन्त्रको स्थापनासँगै फक्रिन लागेको स्वतन्त्र समाजमा चर्चित बन्दै गएका युवा गायक कसरी एउटी परदेशी र फरक जातकी युवतीसँग प्रेममा पर्छन् भन्ने कुरा उनका चिठीहरूबाट थाहा पाउन सकिन्छ । विसं २०२१ सालदेखि २०२६ सालसम्म चलेको पेमलानारायणको प्रेम पत्रमित्रताबाट सुरु भएको थियो । जीवनका अनेक उतारचढावमा पनि आफ्नो प्रेमलाई बचाउन उनीहरूले गरेको विद्रोह एक अनुकरणीय कथा हो र त्यो कथामा नारायणगोपाल एक महान् प्रेमीका रूपमा खडा हुन्छन् । उनलाई प्रेमका जुनसुकै प्रतीक दिएर व्याख्या गरे पनि कमै हुन्छ ।के तपाईंले मलाई पत्रमित्र बन्ने आज्ञा दिन सक्नुहुन्छ ? किन हो, तपाईंलाई पत्र लेख्ने मेरो मनमा ठूलो इच्छा थियो, तपाईंबाट केही शब्द जान्न पाए कृतज्ञ हुनेछु । आशा छ, निराश हुन नपर्ला । तपाईंजस्तो महान् कलाकारले निराश पार्नुहुन्न भनी । सन् १९६५ जुलाई ५ तारिखका दिन साथी भीम लामाको सहयोगमा नारायणगोपालको ठेगाना पत्ता लगाएर पत्रमित्रताका लागि पेमला लामाले पहिलो पत्र लेख्छिन् नारायणगोपाललाई, मैले सबैभन्दा पहिला तपाईंको ताराजीसँगको युगल गीत ए कान्छा ठट्टैमा यो सुनें, तब मलाई तपाईंप्रति उत्सुकता जाग्यो । तपाईंको कला ले मलाई अति नै प्रभावित तुल्यायो । वास्तवमा मेरो हृदयमा कलाकारहरूप्रति अगाध श्रद्धा र रुचि छ । नेपालको रेडियो कलाकारहरूमध्ये तपाईंको आवाज मलाई अति प्रिय लाग्छ । हुन त यहाँकै प्रवासी कलाकारहरूप्रति मेरो श्रद्धा र रुचि कम होइन तरै पनि नेपालको रेडियो कलाकारहरूमध्ये तपाईंको आवाज मलाई अति प्रिय लाग्छ । तपाईंको स्वरमा मैले मिठास अनि गहिराइ पाएँ, जसको मलाई चाख छ ।पत्रोत्तर दिने आग्रहसहितको पेमलाको पत्रको नारायणगोपाल जवाफ दिन्छन् । फलतः उनीहरू पत्रमित्रतामा गाँसिन्छन् । एकै महिनामा ३४ वटा पत्र लेख्न सक्ने जाँगर उनीहरूमा भरिएर आउँछ । नारायणगोपालका गीत र संगीतका गहिराइमा पुगेर पेमलाले खोतलखातल पार्न थाल्छिन् । क्रमशः नारायणगोपाल पनि खुल्न थाल्छन् अनि त्यो पत्रमित्रको सम्बन्ध प्रेमीप्रेमिकामा परिणत हुन्छ ।अनि नक्सा अर्थात् फोटो साटासाटको विन्दुसम्म उनीहरू आइपुग्छन् । १६ अगस्ट १९६५ को चिठीमा पेमलाले नारायणगोपालको जात अर्थात् थरबारे जिज्ञासा राख्छिन्, तपाईंलाई अझ एउटा कुरो सोध्ने इच्छा छ प्लिज डोन्ट माइन्डअँ तपाईंको पूरा नाम के एनि टाइटल ? कि त्यत्ति मात्र ? कारण हाम्रो यता आफ्नो नाम पछि टाइटलमा जात लेख्ने चलन भएकाले मात्र सोधेकी हुँ तर नरिसाउनुहोस् है ! सुनेकी थिएँ, तपाईं गुरुङ रे भनी, हो ?नारायणगोपाल त्यतिबेला शास्त्रीय संगीत अध्ययनका लागि भारतको बडौदा पुगेका हुन्छन् । उनले त्यहींबाट पेमलालाई पत्र लेख्न थाल्छन् । त्यो समय रेडियो नेपालबाट बज्ने स्वर्गकी रानी मायाकी खानी उनको कलेज जीवनमा पनि निकै लोकप्रिय भएको पेमला लेख्छिन् र चिठीमा व्यक्त नारायणगोपालको रिसलाई मत्थर पार्न उनी यसो भन्छिन्स्वर्गकी रानी रिसकी खानी नजाऊ कर्केर,लाजै नमानी रिसाउने बानी छोडी आऊ फर्केर! दार्जिलिङ सहरदेखि १० माइल टाढा रहेको सुकिया पोखरीस्थित माइतीमा बसेर मास्टरी जीवन बिताइरहेकी पेमला नारायणगोपालको प्रेममा पागल नै हुन थाल्छिन् । आमाबाबु बितिसकेका, दाजुभाइ र दिदीको रेखदेखमा हुर्किएकी एउटी अबोध नारीप्रति नारायणगोपालको प्रेम यसैयसै झाँगिएर आउँछ । एकदिन नारायणगोपाल मितज्यू गोपाल योञ्जन, कर्म योञ्जन र नगेन्द्र थापालाई लिएर पेमला भेट्न जान्छन् । पेमलाले झुक्किएर नगेन्द्र थापालाई नारायणगोपाल सम्झेर अघि बढेको प्रसंग पनि पेमलाले चिठीमा उल्लेख गरेकी छन् । पत्रोत्तरको ३ वर्षको अवधिमा नारायणगोपाल र पेमलाले जीवनमरणको कसम खाइसकेका हुन्छन् । गीत, संगीत, साहित्यका कुरा आदानप्रदानसँगै पेमलालाई बीएको परीक्षा दिन नारायणगोपालले सुझाउँछन् भने नारायणगोपाललाई पनि बीए पढ्न पेमलाले जोड गर्छिन् । र, नारायणगोपालले इतिहास विषयमा स्नातक उत्तीर्ण गर्छन् । नारायणगोपालको सेन्स अफ ह्युमर गज्जबको थियो भन्ने उनका समकालिकबाट नसुनिएको होइन, त्यसको पुष्टि उनले पेमलालाई लेखेका चिठीहरूबाट हुन्छ । ७ नोभेम्बर १९६८ को चिठीमा उनी लेख्छन्, अँ अब एउटा जोक सुनाऊँ ? हैन, हैन, गीत सुनाउँछु ल ! तिम्रा लागि मीठोमीठो गीतहरू बनाएको छु मैले । सुनाऊँ ? ल उसो भए एक पेग सरी एक ग्लास पानी पिलाऊ न ! गाऊँ ? तिमी डान्स गर ल !उसो भए म पनि गाउँदिनँ । केको लाज मेरो अगाडि पनि । ल ल, त्यसो मुख छोपेर हाँस्न पाइँदैन । नेपाली डान्स झन् राम्रो छ के ? मारुनी नृत्य, मलाई पनि साह्रो मन पर्छ त्यो । ल उठ । अरे के भाको । धत् कम् अन ! यहाँ को छ र ल ल, बि अ गुड डार्लिङ, कम् अन ! गीत सुरु गरूँ है ! ल स्याबास ए रेलीमै मादलको तालमा ! थ्याङ्क यु डार्लिङ, आई एम सो ग्लाड, कम् अन गिभ मि अ वार्म किस !१८ मे, १९६९ को चिठीमा उनले आफ्नो विवाह भएको र सुहागरात मनाउन नगरकोटसमेत गएको प्रसंग जोकका रूपमा उप्काएका छन्, मैले विवाह गरें । आज म औधी नै खुसी छु, सायद जीवनमा अघि यस्तो हर्ष मलाई लागेको थिएन कहिल्यै पनि । बिचरा मायालाग्दो छ मेरी दुलही । हामी एकअर्कोलाई निकै माया गर्छौं । हामी हाम्रो सफलतामा खुसी मनाउँदै छौं आज नगरकोटको डाँडामा गएर । आज हाम्रो हनिमुन भनौं वा कुन्नि के भनूँ नगरकोटको यस रमणीय डाँडामा मनाउँदै छौं । मेरी दुलही आज निकै राम्री देखिरहेछु । नुहाएको लामोलामो कपाल, कति मनपर्छ मलाई । म तिनलाई हेर्दै छु एकतमासले । शरीरको वर्णन गर्न मलाई आउँदैन, कारण म कवि हैन तर प्रशंसा गर्न उनीहरूले भन्दा बढ्ता सक्छु ।नारायणगोपाललाई पेमलाले सुरुमा गोपाल ले सम्बोधन गरेकी छन् भने पछि उट्पट्याङ कुरा लेख्ने नारायणगोपाललाई छट्टु र छट्टुको सरदार उपनाम दिएकी छन् । त्यस्तै, नारायणगोपालले पेमलू, पेमू जस्ता सम्बोधन गरेका छन् ।चिठीहरू पढ्दै जाँदा नारायणगोपाल हामीले सुनिरहेका सर्वप्रिय गायकजस्ता लाग्दैनन् । उनी ठूला कल्पनाशीलता, गम्भीर भावुकता, अटल साहस र कमलो हृदय बोकेका एक प्रेमिल कविजस्ता लाग्छन् । नारायणगोपाल २६ अक्टोबर, १९६९ को चिठीमा लेख्छन्, छातीभरि सुकिया र डाँडाको सम्झना बोकेर म टीकाको दिन घर पुगें । यहाँ पुगेर म सोच्दै छु, के मैले साँच्चै तिमीलाई भेटें र ? फूलको देश, कुहिरोको देश, सपनाको अनि मेरी पेमूको देश, सुकियामा म साँच्चै पुगेको थिएँ र ? सुकिया, जहाँ म मेरो मुटु अल्झेको छ, आँखा रसाएको छ, सुस्केरा बिउँझेको छ, सपना निस्सासिएको छ अनि यस्तैत्यस्तै कुन्नि केके छ, कति प्यारो लाग्छ मलाई ! मैले साँच्चै भेटें र तिमीलाई यसपालि ? लाज लाग्यो ? छट्टुको सरदार ! व्यक्तिगत रुचि, सन्चोबिसन्चो, घरव्यवहार र खानपानमा समेत एकअर्काको चासो राख्न थालेका उनीहरू आफ्नो स्वभावलाई खुलेरै पत्रमा आदानप्रदान गर्छन् । विशेष गरी पेमलाले नारायणगोपाललाई धेरै रक्सी नखान र चुरोट नपिउन पटकपटक आग्रह गर्छिन् । साथै चाडपर्व, जन्मोत्सवमा पोस्टकार्ड पठाएर शुभकामना आदानप्रदान भएका छन् । प्यारमा पगली बनेकी पेमला आफ्नै हातले बुनेर स्वेटरसमेत उपहारका रूपमा नारायणगोपाललाई पठाउँछिन् । १९६८ को डिसेम्बर महिनामा पेमला आफ्नी दिदी शान्तिसँग काठमाडौं घुम्न आउँछिन् । त्यतिबेला नारायणगोपाल उनीहरूका टुर गाइड बनिदिन्छन् । काठमाडौं, भक्तपुर र ललितपुरका विभिन्न ठाउँहरू उनी घुमाइदिन्छन् । साथै उनी भूपि शेरचन र पारिजातसँग पनि पेमलाको भेटघाट गराइदिन्छन् । नगेन्द्र थापाको घर पुर्याउँछन् । पेमलाकै आग्रहमा आफ्नी आमासँग पनि भेटघाट गराउँछन्, घरमै लगेर । यही यात्राकै क्रममा नारायणगोपालले नख्खुस्थित कुलदेवताको मन्दिरमा पेमलालाई सिन्दूर हाल्छन् । पेमलाले हतारहतार धाराको पानीले सिन्दूर पखाल्छिन् । निराश र हतास मानसिकता लिएर पेमला फर्किन्छिन् ।२४ फेब्रुअरी, १९६८ देखि १५ सेप्टेम्बर, १९६८ सम्म करिब ९ महिना उनीहरूबीच पत्रको आदानप्रदान हुँदैन । सिन्दूर काण्ड नै त्यसको कारण बन्न पुग्छ । अनि १८ फेब्रुअरी, १९६९ को पत्रमा नारायणगोपाल लेख्छन्, स्वयम्भूमा अनि आनन्दकुटीमा मैले भनेको याद छ ? तिमी गयौ भने म यहाँ ! मेरो भनाइमा विश्वास लाग्छ ? मलाई पनि विश्वास त लागेको थिएन, तर पछि चाल पाएँ कि मेरा विश्वासहरूले मलाई कत्रो ठूलो धोका दिएको रहेछ । मेरो विश्वास एक भ्रममात्र रहेछ । सिन्दूर त मैले अवश्य राखिदिएको थिएँ तैपनि ! तर सिन्दूरका रूपमा मेरो मुटुको रगत मेरै अगाडि त्यो नक्खु खोलाको पानीसँगसँगै बगेको मैले देख्दा म भित्रभित्रै कति रोएको थिएँ त्यो बेला पेमलू ! मलाई क्षमा गर, मैले भूल गरें, पाप गरें, तिमीमाथि !त्यसको एक वर्षजत्तिको अवधिमा नारायणगोपाल पनि प्रेमको आगोले रापिन्छन्, पेमलाको पत्र नपाउँदा छटपटिन्छन् र लेख्छन्, करिब वर्षदिन बित्न आँट्यो, हाम्रो पत्र व्यवहार नभएको । किन भन्ने कुरा सायद मैले भन्दा तिमीले थाहा पाउनुपर्ने हो । पेमलू ! आश्चर्य त मलाई केमा छ भने यतिका दिन तिमी कहाँ थियौं अनि के गरिराखेकी थियौं र तिम्रो अवस्था कस्तो थियो ? योबीच मलाई यही प्रश्नले सताइराखेको छ । मानसिक चिन्ताले म ग्रस्त भएछु । हामी टाढा छौं, एकअर्काको स्थितिदेखि अनभिज्ञ छौं । सायद यही प्रश्न तिमीले पनि मलाई गर्न खोजेकी हौली । धन्दा मान्नु पर्दैन, महाकाल बाबाको कसम खाएर लेख कि जेजति लेख्छौ, सत्यसत्य लेख्छौ मेरो कसम, नत्र पाप लाग्ला !१५ मार्च, १९६९ को पत्रमा नारायणगोपालले धराशायी हुँदै गएको आफ्नो प्रेम र सिन्दूर हालेको घटनाबारे यसरी लेख्छन्, साँच्चै म अझै पनि भन्छु, सिन्दूर नहाल्नुपर्ने थियो मैले तिमीलाई ! मेरो जीवनमा यस्तो भूल कहिल्यै हुनेछैन अब ! नारायणगोपाललाई अन्तरजातीय विवाह गर्न घरबाटै वर्जित थियो भने पेमलालाई पनि उनको परिवारले स्वीकृति दिएको थिएन । विशेषगरी उनका दाजु कर्माले यो प्रेमलाई मन पराएका थिएनन् । सोही कारण नारायणगोपालले पेमलालाई पठाएका चिठीहरू हराएका थिए, च्यातिएका थिए । पेमलाले पत्रहरूमा फाट्टफुट्ट पठाउने कविताहरू पढेर नारायणगोपालले उनलाई गीत लेख्न आग्रह गरेका छन् र आफूले संगीत भरेर गाउने आश्वासनसमेत दिएका छन् । पेमला लेख्छिन्निभ्दै जान्छ विस्तारै सहरका बत्तीहरूशान्त पहाड, आकाश, जून र ताराहरू !साहित्य र संगीतमा अधिक रुचि भएकी पेमलालाई नारायणगोपालले भूपि शेरचनको मैनबत्तीको शिखा कविता चिठीमा लेखेर मात्र पठाएका छैनन्, सिङ्गै कवितासंग्रह घुम्ने मेचमाथि अन्धो मान्छे को पहिलो संस्करण हुलाकबाट पोस्ट गरेका छन् । पेमलाले पनि प्रतित्युत्तरमा आफूलाई मन परेका भूपिदाज्यू का कविताहरू चिठीमा उल्लेख गरेकी छन् । साथै, नेपालबाट प्रकाशन हुने साहित्यिक पुस्तक पढ्न आफू इच्छुक रहेको बताएकी छन् ।यो एक सस्तो, भावुक प्रेम मात्रै नभएर साहित्य, संगीत, समाज र संस्कृतिको आदानप्रदानजस्तो पनि देखिएको छ । घरपरिवारले मन नपराए पनि यो जीवन आफूहरूले बाँच्ने र भोग्नुपर्ने भएकाले जस्तोसुकै परिस्थितिको सामना गर्न तयार रहेको नारायणगोपाल लेख्छन्, पेमू ! अगाडि पनि लेखेथें, हामी डिसेम्बरपछि के गर्ने भनेर ! तिम्रो प्रत्येक सल्लाह म मान्नेछु । तिम्रो सहयोग मलाई चाहिएको छ । आज हामी जीवनको बाजी लगाउँदै छौं, एकअर्काका लागि । मेरो जीवन तिम्रै हो पेमू ! तिमी मेरी । हामी एक हौं । अतः मलाई तिम्रो र तिमीलाई मेरो सल्लाह आज जरुरी छ । अरूहरूको हाहामा हामी नलागौं । हाम्रो जीवन हामी निभाउँछौं, अरूले हैन !२५ जुलाई, १९६९ को अर्को पत्रमा बाआमालाई आफ्नो प्रेमबारे निकै सम्झाएको नारायणगोपालले लेखेका छन् । साथै, पेमलाले पनि बाबाआमाका लागि एक सन्तानको माया, उन्नति ठूलो र महान् हुने भन्दै आफू बरु टाढै रहेर बाँच्न सक्ने बताउँछिन् । सो पत्रमा नारायणगोपाल भन्छन्, एकातिर म आमाबाबाहरूलाई सन्तोष राख्न चाहन्छु, उनीहरूलाई कम्ता सम्झाइनँ मैले तर के गरूँ, म हारेको छु । अर्कोतिर तिमी छौ, कसरी सम्झाऊँ तिमीलाई ! तिमीलाई त मेरा आमाबाबाहरूको मलाई भन्दा ज्यादा सुर्ता रहेछ । उनीहरूका लागि तिम्ले जसरी आज त्याग र धैर्यको कुरा लेखेर पठायौ, त्यसदेखि म बिलकुल स्तब्ध भएको छु । म घरमा झगडा गर्छु, तिम्रा लागि अनि तिमीबाट यस्तो जवाफ पाउँछु कि म किंकर्तव्यविमूढ हुन्छु । तिम्रो महान् आदर्शका लागि मसँग कुनै उत्तर छैन । घरमा पनि छोराको भलाईका लागि उनीहरूमा राम्रै होला । छोराछोरीमाथि आमाबाबुको कत्रो स्नेह, ममता र कस्तो माया गरेको ! अनि छोराको भलाईका लागि उनीहरूले जहिले पनि राम्रै सोच्छ, काम गर्छ रे ! अनि तिमी ? तिमी कति महान् छौ । तिम्रो महान् आदर्श सीता, सावित्री र दमयन्तीको भन्दा केही कम छैन । बीचमा त म परेको छु पेमू । जिन्दगीमा मैले न घरमा सुख दिएँ, न तिमीलाई । मेरो आमाबाबु र तिमी दुवै ठीकै त छन्, मूर्ख त मै भएँ, सबै कुरा चाहिने मलाई मात्र रहेछ र म यताउता लागिरहन्छु । अन्तमा म जहिले पनि असफल हुन्छु, मेरो जीवन नै असफलताको प्रतीकजस्तो लाग्छ ।१९६९ को हिउँदमा पेमलालाई लिन आउने खबर नारायणगोपालले चिठीमार्फत पठाउँछन् । रेस्टुराँमा बसेर लेखेको पत्रमा उनले एउटा गीतसमेत उपहारमा पठाएका छन्हराउनेछैन होस यहाँठलमली मातले, पिलाउँदैजति रहेका शून्यता मलाई दिएरसल्किरहेछ वेदनाबल्झिरहेछ तेरो तृष्णा मुटुमाअन्ततः १६ फेब्रुअरी, १९७० को पेमलाको पत्रअनुसार, उनीहरूको विवाह हुन मात्र ८ दिन बाँकी छ । यता नारायणगोपालको आफ्नी प्रेयसीलाई धर्मपत्नी बनाउने तयारी पूरा भएको छ । जीवनका वाचाहरू पूरा गर्ने सर्तमा पत्रमा पेमला लेख्छिन्, अब यस्तो एक्लो साँझहरू बिताउन मैले केवल ८ दिन बाँकी छ । त्यहाँदेखि उसो मैले कहिल्यै यस्तो साँझहरू बिताउन पर्दैन होला जस्तो लाग्छ, एक्लै त छाड्नुहुन्न होला नि ! गोपाल, कस्तो होला हाम्रो जीवन, हामी के गरौंला ? तर लाग्छ, जस्तै कठिन परिस्थिति पनि हामी हाँसीहाँसी सामना गर्न सक्छौं । हामीलाई चाहिएको त एकअर्काको मायामात्र त हो । भगवान्ले हामीलाई सहायता दिनेछन्, यो निश्चित छ ।यसरी विभिन्न उतारचढावका साथमा नारायणगोपाल र पेमला लामा विवाह बन्धनमा बाँधिन्छन्, सन् १९७० को फेब्रुअरी २४ तारिखका दिन । र, त्यो जोडी सदासदाका लागि कालजयी प्रेमिल जोडी बन्न पुग्छ । आफ्नो बचनमा प्रतिबद्ध नारायणगोपालले पेमलालाई पठाएका चिठी हराएको जवाफमा लेखेका छन्, मैले एकएक चिठी सिलसिलाबद्ध रूपमा राखेको छु । पछि यिनै पत्रहरूको किताब निकाल्न चाहन्छु ।नारायणगोपालको पुस्तक निकाल्ने सपना अब पूरा भएको छ । नारायणगोपाल संगीत कोषका अध्यक्ष दीपक केसीको संकलनमा प्राप्त भएका सम्पूर्ण सामग्रीहरूको पुस्तक स्वरसम्राट् नारायणगोपाल: डायरी, प्रेमपत्र, संस्मरण र अन्तर्वार्ता चाँडै प्रकाशन हुँदै छ ।"
चीन चिन्ने चाँजोपाँजो,"आजभन्दा करिब साढे सात दशकअघि तिब्बतीहरूले चीनसामु आत्मसमर्पण गरेपछि ल्हासाजस्तो सानो र शान्त बजारमा चिनियाँहरू मात्रै बढेनन्, आर्थिक दृष्टिले पनि व्यापार फस्टाउन थाल्यो । बाटो गतिलो नभएका कारण ल्हासाबाट बजारका लागि चीनभन्दा काठमाडौं र कालेबुङ सहज हुने त्यो बेला चिनियाँ सेनाका लागि ट्रकको टायर खाँचो पर्यो । र, टायर ढुवानीको जिम्मा पाए नेवाः व्यापारी पञ्चवीरसिंह तुलाधरले । उनले चिनियाँ पक्षसँग औपचारिक करारपत्र नै गरेर भारतीय कम्पनीको डनलप टायरको व्यापार गरे । चिनियाँ सेनाका लागि भारतमा बनेको टायर काठमाडौंका नेवाः व्यापारीले मारवाडीमार्फत कलकताबाट मगाएर तामाङ भरियाहरूलाई सयौं किलोमिटर बोकाएर तिब्बत पुर्याई बेचेको त्यो कारोबार हिमाल सीमापार व्यापारको आफैंमा दुर्लभ दृष्टान्त थियो । यस्तै रोचक प्रसंगदेखि ऐतिहासिक परिघटनाहरूको सुन्दर वर्णन पढ्न पाइन्छ, सुधीर शर्माकृत किताब भिक्षु, व्यापार र विद्रोह मा । विश्वमहाशक्तिराष्ट्र बन्ने होडको अग्रलहरमा कुदिरहेका दुई ठूला मुलुकबीच भौगोलिक आकारमा सानो हाम्रो देशका सीमा र सम्भावना के कस्ता छन् भन्ने जिज्ञासालाई ऐतिहासिक साक्ष्यहरूको आधारमा बुझ्न पनि सुधीर शर्माका दुई नयाँ पुस्तकले बलियोसँग सघाउँछन् । शर्माका अघिल्ला पुस्तक प्रयोगशाला र द नेपाल नेक्सस मा नेपालको राजनीतिक ऊहापोहसँग मुख्यगरी भारतको सम्बन्धबारे विस्तृत चर्चा भइसकेको छ नै । पछिल्ला पुस्तकमा भारतचर्चा बीचबीचमा आउजाउ गरे पनि मुख्यगरी भोटचीनसँगको नेपाल सम्बन्धलाई मिहिन ढंगले ऐतिहासिक अध्ययन गरिएको छ । यसअघि इतिहासकार बाबुराम आचार्य र ज्ञानमणि नेपालदेखि कूटनीतिज्ञ निरञ्जन भट्टराई हुँदै अनुसन्धाता अमिसराज मुल्मीसम्मका कलमले नेपालभोटचीन सम्बन्धका विविध आयामबारे केही सामग्री पस्किसकेको पृष्ठभूमिमा शर्माका यी किताबले इतिहासलाई हेर्ने सन्दर्भमा नयाँ आयाम थपेका छन् । रोचक शैली तथा सरल भाषामा विषय उठान, आधिकारिक सामग्रीका आधारमा विश्लेषण, पूर्वकार्यसामग्रीको सत्यापनका निम्ति स्रोतव्यक्तिसँग अन्तर्वार्ता र पुनः परीक्षणपश्चात् अधिकतम तटस्थ निचोड प्रस्तुत गर्ने शर्माको यो लेखनकाइदा लोभलाग्दो छ । उनको अध्ययनगहिराइको खास परिचायक बनेर खडा भएको छ भिक्षु, व्यापार र विद्रोह । जब एकाङ्गीपनको जंगलमा दिशाहीन भएर इतिहास रुमल्लिन्छ, तब इतिहास भनेको बितेका कालमा घटेका घटनाहरूको एकसरो फेहरिस्त मात्रै हो कि त्यसको यथार्थपरक व्याख्या पनि हो भन्ने प्रश्नको कठघरामा इतिहास स्वयम् उभिन्छ । नेपालको इतिहासलेखनपरम्परा शासकको पटाङ्गिनीबाट जनतामाझ पुग्न नसकेको आलोचनालाई त प्रायः स्वीकारिन्छ । त्यसभन्दा गम्भीर प्रश्न हो, इतिहासलाई हेर्ने उपयुक्त कोणको सर्वथा अभाव किन रहिरह्यो ? मुलुकलाई बुझ्ने क्रममा कोणप्रतिकोणसमकोण को आवश्यक प्राज्ञिक प्रक्रियासहितको सघन ऐतिहासिक अध्ययनको समृद्ध परम्परा नहुनु नै हाम्रो बौद्धिकयात्राको दुखान्त भइदियो । स्वदेशी तथा विदेशी इतिहासकारहरूले नेपालको इतिहासमाथि प्रशस्तै लेखेका भए पनि इतिहासप्रति हाम्रो अध्ययनपरम्परा समग्रमा टिठलाग्दो नै मान्नुपर्छ । अझ भनौं, सीमित व्यक्तिहरूको बसिबियाँलो, कोठेबहस र व्यक्तिगत विवादमा खुम्चिएको इतिहासविमर्शले फराकिलो क्षितिज पाउन नसक्नु सायद अनौठो कुरा थिएन । इतिहासअध्ययनमा जागरुकता नबढ्नुमा हाम्रा इतिहासकारको लेखन शैली, विश्वविद्यालयीय अनुसन्धानको कर्मकाण्डीय ढाँचाढर्रा र राज्यको उदासीनता पनि उत्तिकै जिम्मेवार हुनुपर्छ । पछिल्लो समय पुरानो पुस्तादेखि नयाँ पुस्तासम्मले इतिहासप्रति चासो राख्न थालेको महसुस हुने सूचकहरू पाउनुलाई भने सुखद मान्न सकिन्छ । कारण वर्तमानलाई वस्तुपरक ढंगले बुझ्न र भविष्यका सम्भावित बाटाबारे आकलन गर्न इतिहासको साङ्गोपाङ्ग र तीक्ष्ण अध्ययन हुनु जरुरी छ । यही परिवेशमा लेखक सुधीर शर्माका भिक्षु, व्यापार र विद्रोह र हिमालपारिको हुरी नामक दुई पुस्तकले विशेषतः नयाँ पुस्तालाई इतिहाससमीक्षा गर्न उत्प्रेरित गर्नेछन् भन्ने दाबी गर्न सकिन्छ । यद्यपि, शास्त्रीय आँखाले हेर्दा यी दुई पुस्तक शुद्ध इतिहास नठहरिएला ।विद्यालय जीवनमा चीन सचित्र को रंगीन गाताभित्र सुरक्षित किताब पढेर भारतीय भूमिछेउमै हुर्किएका लेखक शर्मालाई पनि धेरै नेपालीका लागि जस्तै चीन रहस्यमय भूमि थियो । राजधानीमा बसेर पत्रकारिता पेसा अपनाएपछि मात्रै उनले किंवदन्ती छिचोलेर वास्तविक चीन चिन्ने अवसर पाए । गहिरो ज्ञानभन्दा सूचनामा बढी पहुँच हुने र सधैं हतारमा हुने पेसामा आबद्ध भएकाले धेरैले पत्रकारलाई छिपछिपे अध्येताका रूपमा मात्रै हेर्ने गर्छन् । तर, शर्माको भिक्षु, व्यापार र विद्रोह ले भने पत्रकारलाई हेर्ने चल्तीको भाष्यलाई भत्काइदिएको छ र नयाँ नजरिया निर्माण गरिदिएको छ । यत्ति मात्रै होइन, इतिहास अध्ययन गर्दा केवल आफ्नै भूमिको निश्चित घरानाभित्रका घटनावलीमा केन्द्रित हुने पुरातनपन्थी निरसतालाई भत्काउँदै यस किताबले बाहिरी मुलुकका घटना र त्यसको प्रभावसँग पनि तुलनात्मक अध्ययन प्रस्तुत गरेर इतिहासजस्तो रुखो मानिने विषयलाई सरस र तार्किक बनाइदिएको छ । इतिहासका लम्बेतान विवरणलाई सन्दर्भसूची र इन्डनोटतिर संकेत गर्दै मुख्यसारलाई सटीक र बोधगम्य ढंगले पस्कनु सक्नु नै यस पुस्तकको शक्ति हो, जसले पाठकलाई समेत इतिहासअध्ययनप्रति रुचि र त्यसको महताबोध जगाइदिन्छ ।पठनीय पुस्तकको असली विशेषता हो पहिलो पृष्ठदेखि नै पाठकलाई आफ्नो विषय र भाषाशैलीको प्रेमले पक्रेर अन्तिम पृष्ठसम्म सँगसँगै डोर्याउनु । त्यस्तो तागत भिक्षु, व्यापार र विद्रोह ले यसरी प्रस्तुत गर्छ, मानौं पाठक कुनै सम्मोहनकारी उपन्यास पढिरहेछ । लेखकले पुस्तकमा पाठकलाई आद्योपान्त सँगसँगै यात्रा मात्रै गराउँदैनन्, अनुसन्धानले समृद्ध सामग्रीको अभिलेखीकरणमा पनि सचेत साक्षी बसाउँछन् । आख्यानात्मक स्वाद लिँदै जब पाठक लेखकसँगै तिब्बतको राजधानी ल्हासाको मुटु भाकोर चहार्न थाल्छ, तब नेपालभोट सम्बन्धका पुराना पत्रहरू पल्टिँदै जान्छन् । कुनै समय नेपाल आफैं पनि धेरै विदेशीका लागि निषिद्ध देशका रूपमा परिचित थियो भने नेपालीहरूका लागि पनि बाहिरी दुनियाँ अनौठै थियो । आजको समयबिन्दुबाट हिसाब गर्ने हो काठमाडौं र ल्हासाको दूरीलाई छोटो मान्न सकिने भए पनि उहिल्यै त व्यावहारिक दृष्टिबाट आपस्तमा दूर का छिमेकी थिए, यी । इतिहासको बोलीमा लोली मिलाउने हो भने चीन, भारत र नेपालमा समेत अशान्त वातावरण व्याप्त भइरहेको परिवेशबीच इस्वीको छैटौं शताब्दीको मध्यतिर तिब्बती पठारमा लगभग बर्बर अवस्थामा रहेका मंगोल मूलका स्थानीय निवासीहरूमा रातारात सामाजिक जागरण पैदा भएर मौलिक प्रकृतिको तिब्बती सभ्यता तथा संस्कृतिको उत्थान हुन आयो । र, ससाना अनेकौं राज्यहरूमा विभक्त तिब्बती क्षेत्रहरूलाई सामाजिक तथा राजनीतिक एकताको सूत्रमा आबद्ध गर्दै एउटा स्वतन्त्र राष्ट्रका रूपमा स्थापित गर्ने काम एक तिब्बती सरदारले गरे । तिनै सरदारका पुत्र स्रोङचङ गम्पोले सम्पूर्ण तिब्बत क्षेत्रलाई सुसंगठित राज्यका रूपमा परिणत गराई ल्हासालाई राजधानी बनाए । र, तिनै राजाको शासनकालमा तिब्बतले आफूलाई प्रगतिपथतिर अघि बढाउनुका साथै नेपाल राज्यसँग पनि सम्बन्ध विस्तार गर्यो । ल्हासा नेवाः व्यापारीको पुरानो साइनो रहेको जोखाङ मन्दिरको प्रसंगमा शर्मा लेख्छन् आयताकार जोखाङ मन्दिरभित्र पस्दा लाग्यो, म पाटनको कुनै बौद्ध विहारमा छिर्दै छु । दलिन र खम्बामा कुँदिएका रंगीन बुट्टा, भित्ताका चित्र, धर्मचक्र राखिएको सुनौलो छत अनि काठ, माटो र ढुंगा प्रयोग गरेर बनाइएको संरचनाले नेपाली शैलीको झल्को दिन्छ । यसको इतिहास खोतल्दा सातौं शताब्दीको लिच्छविकालमा पुगिन्छ, जुन बेला नेपाल उपत्यकाकी राजकुमारी भृकुटी र तिब्बती राजा स्रोङचङ गम्पोबीच बिहे भएको थियो । त्यसलाई नेपाली इतिहासमा निकै महिमामण्डन गरिएको पाइन्छ, मानौं दुई देशबीच राजीखुसीबाटै त्यो सम्बन्ध जोडिएको थियो । यथार्थमा भृकुटीले करकापमा परेर बिहे गरेकी रहिछन् । तिब्बती कलाबारे चर्चा हुँदा स्वाभाविक रूपमा नेपाली कलासँगको साइनो केलाउने गरिन्छ । हुन त, दक्षिण एसियाली कलासंस्कृतिका अग्रणी इतिहासविद् गौतमवज्र वज्राचार्यले भनेकै छन्, नेपाली कलाको इतिहास हिन्दु धर्म र बौद्ध धर्मको इतिहासभन्दा धेरै पुरानो भएकाले यी दुई धर्मले नेपाली कला तथा संस्कृतिलाई पूर्ण र समृद्ध ढंगले अभिव्यक्त गर्न सक्दैनन् । त्यसका लागि काठमाडौं उपत्यकाका आदिवासी नेवार समुदायका कला र संस्कृतिको प्राचीनताका साथै प्राक्बौद्धकाल तथा प्राक्हिन्दुकालसम्मै पुग्नुपर्ने हुन्छ । भृकुटीबारे चल्ने चर्चाहरूमा घोलिएर आउने भ्रमलाई चिर्न लेखक शर्माले आधिकारिक सामग्रीको सहयोग लिएका छन् र इतिहासका तथ्यहरू निचोरेर सटीक विश्लेषण गरेका छन् । साथै, नेवार समुदाय र ल्हासाबीचको ऐतिहासिक सम्बन्धलाई पनि रोचक ढंगले वर्णन गरेका छन् । यसरी पाठकलाई ज्ञातअज्ञात अतीतमोहको पासोमा पार्दै लैजाने लेखकीय कौशल आकर्षक छ । भिक्षु, व्यापार र विद्रोह मा भोटव्यापारमाथि नेपाल उपत्यकाको एकछत्र नियन्त्रणलाई गोर्खाका राजा राम शाहले दिएको चुनौतीदेखि पृथ्वीनारायण शाहको लालची स्वभाव र संकीर्ण नीतिका कारण ओरालो लागेको अर्थतन्त्रसम्मका ऐतिहासिक चित्रण छ भने तिब्बतसँगको युद्धमा बहादुर शाहले गरेको गल्तीदेखि जंगबहादुरले आफ्नो पालामा चालेका आक्रामक कदमबारे सटीक वर्णन छ । साथै, महाचीन, मञ्जुश्रीको आगमन र नेवाः सभ्यता उदयको चर्चाले पुस्तकको गहनतालाई अझै बढाएको छ । पुस्तकमा इसापूर्व छैटौं शताब्दीयता पाँचसात सय वर्षभरि चीनभारत दुवैतिर घटेका युगान्तकारी घटनाक्रमको संक्षिप्त चर्चा गर्दै अफिमयुद्ध, त्यसका पृष्ठभूमि र असरका साथै नेपालचीन सम्बन्धलाई दुई हजार वर्षयता बौद्ध धर्मले जोडेको वृत्तान्तलाई सरस शैलीमा प्रस्तुत गरिएको छ । भिक्षु, व्यापार र विद्रोह का पाना पल्टिँदै जाँदा पुरानो पातोमध्येको पतिया प्रसंगमा पाठक एक पटक रोकेर इतिहासलाई फेरि सम्झन पुग्छन् । हिजोको नेपाली शासनमा हिन्दु चिन्तन हाबी हुँदै गएपछि राज्यका सबै अवयवलाई हिन्दुकरण गर्दै लगिएको थियो । जब राज्यसत्ताद्वारा राजालाई दैवी प्राणी मान्दै राज्य र धर्मलाई जोडेर हिन्दु कानुन लागू गरियो, तब प्राकृतिक न्यायप्रणाली छाडेर जातअनुसारकै जातीय र क्षेत्रीय दण्डविधान लागू गरियो । हिन्दुकरणको त्यस प्रक्रियामध्ये एक थियो पतिया । पतिया खासगरी अपवित्रताअशुद्धता सँग जोडिएको मान्यता थियो भने अवैध सम्भोग गर्दा र अछुत मानिएकाको हातबाट पाकेको खाना खाँदा हुने अवधारणा थियो, अशुद्धता । त्यही अपवित्रता लाई पवित्र बनाउने हिन्दुविधान नै पतिया रहेको कुरा विदितै छ । देशबाहिर गएका तीर्थयात्रीबाहेक विशेषगरी व्यापारी र सैनिकलाई धर्माधिकारीको तजबिज र विधानअनुरूप पतिया गरिन्थ्यो । नेपाललाई कलियुगको एक मात्र हिन्दु साम्राज्य को रूपमा परिचित गराउने उद्देश्य बोकेका जंगबहादुर राणाले विसं १९१० मा मुलुकी ऐन जारी गरेपछि मात्रै पतिया लागू भएको भन्ने धेरैलाई लाग्न सक्छ । तर, जंगबहादुरभन्दा अघि पनि पतियाप्रक्रिया अभ्यासमा रहेको पढ्न पाइन्छ । उदेकलाग्दो कुरा गैरहिन्दु तथा राज्यले आफ्नै काममा बाहिर खटाएका व्यक्तिलाई समेत राज्य प्रवेश गरेपछि पतियाबाट चोख्याउने गरिन्थ्यो । शर्माकृत पुस्तकमा पनि एक प्रसंग छ तत्कालीन नेपाली समाजमा विदेश जाँदा र विदेशीको सम्पर्कमा रहँदा आफ्नो जातबाट बिटुलो भएको मानिन्थ्यो । त्यसैले चीन जाने नेपाली टोलीका सदस्यले फर्कने क्रममा प्रायः बेत्रावती नदीको किनारमा प्रायश्चित पूजा गर्थे अनि मात्र उनीहरू पुरानै जात मा फर्केको ठानिन्थ्यो । हिन्दु शासकहरूको नजरमा भोटे हरूसँग छोइछिटो गरेर आएका व्यक्ति अशुद्ध हुने भएकाले पतिया गरेपछि उनीहरू फेरि शुद्ध भएर पुरानै जात मा फर्किन्थे । र, रोचक कुरा शुद्ध भएपछि बेत्रावतीबाट त्यो टोली चिनियाँ बादशाहको खलितापत्र र उपहार लिएर काठमाडौं आउँदा ठूलै उत्सव मनाइन्थ्यो । शर्माकृत यी दुई पुस्तकले हाम्रो समाजको आम बुझाइमा रहेका कतिपय भ्रमहरूलाई चिर्दै यथार्थको परतलाई अनावृत्त गराइदिन्छ । जस्तो नेपाली समाजको सतही बुझाइमा, माओत्से तुङलाई तानेर नामकरण गरी जनयुद्ध लडेको माओवादी पार्टी र चिनियाँ संस्थापनबीच भित्री रूपमा बलियो सम्बन्ध होला भन्ने थियो । तर, नेपालको विद्रोही पार्टीले आफ्नो महान् नेताको छवि बिगारेको ठान्ने चिनियाँ पक्षले नेपालको माओवादीलाई युद्धकालमा साथसमर्थन गरेको देखिँदैन । उसै पनि चीनको पुरानो मित्रशक्ति राजतन्त्रसँग लडिरहेको माओवादीलाई भारतीय साथसहयोग रहेको बुझाइ चीनले लिएर बसेको थियो भने नेपाली भूमिमा मच्चिएको द्वन्द्वको प्रभाव तिब्बती सुरक्षामाथि समेत चुनौतीका रूपमा खडा हुने देखेर माओवादीलाई चीनले कुनै सहयोग नगरेको देखिन्छ । राजतन्त्रको बिदाइपछि मात्रै चीनले नेपाली सत्ताका नयाँ शक्तिहरूसँग सहकार्य गर्ने क्रममा माओवादीसँग सम्बन्ध बढाएको र त्यही सम्बन्धमा देखिएको उतारचढावबारे शर्माका पुस्तकले विश्वसनीय चिरफार गरेका छन् । यसैगरी, विश्वको सर्वोच्च शिखर सगरमाथालाई नेपालको एकलौटी शिरका रूपमा गर्व गर्ने नेपाली समाजले यसको इतिहासदेखि स्वामित्वबारेमा भने खासै चासो दिएको देखिँदैन । चिनियाँ पक्षले सगरमाथा मात्रै होइन, सगरमाथाभन्दा पाँच माइल दक्षिणसम्मको भूभाग दाबी गरेको ऐतिहासिक परिघटनामा बीपी कोइरालाले अस्वीकार गरेका थिए । यति मात्रै होइन, माओले हिमालको चुचुरो पनि आधाआधा गर्न राखेको प्रस्तावलाई बीपीले स्वीकार गरेका थिएनन् । तर, पछि राजा महेन्द्रले सगरमाथाको चुचुरोलाई बराबरी बाँड्ने माओको प्रस्तावलाई स्विकारेर सम्झौता गरेका थिए । राजा महेन्द्र एकातिर पञ्चायती व्यवस्था लाद्ने निरंकुश अधिनायकवादी शासक थिए भने अर्कातिर भारतीय पञ्जा बाट मुलुकलाई बाहिर ल्याएर चीनतिर पनि सम्बन्ध बढाउने कूटनीतिक शासक थिए भन्ने विश्लेषणलाई तार्किक निचोडसहित सविस्तार लेखेका छन्, शर्माले । यस पुस्तकले राजा महेन्द्रदेखि राजा वीरेन्द्रसम्मले चीनसँग केकसरी सम्बन्ध बढाएका थिए भन्ने विषयलाई निकै खोजपूर्ण अध्ययनसहित विवेचन अघि सारेको छ । राजा वीरेन्द्रलाई खाँटी चीनवादी देख्ने भारतीय आँखाबारे शर्माद्वारा गरिएको विश्लेषणले पाठकलाई नेपालमा अढाई दशकयता घटित घटनाक्रममाथि पुनर्भ्रमण गर्न अभिप्रेरणा दिन्छ ।भिक्षु, व्यापार र विद्रोह ले सांस्कृतिक, आर्थिक र राजनीतिक पाटालाई प्राथमिकताका साथ उठान गरेको संकेत पुस्तकको नामबाटै प्रतीकात्मक रूपमा अभिव्यक्त भएको छ । र, हिमालपारिको हुरी ले कूटनीतिक सम्बन्धमा देखा परेका पछिल्ला उथलपुथललाई सम्बोधन गरेको छ । हिमालपारिको हुरी मा कटवालकाण्ड देखि रेल राजनीति सम्मका पछिल्ला दशकमा भएका राजनीतिक घटना र भूराजनीतिक उतारचढावलाई एकसरो वर्णन गरिएको छ । ०७२ को भूकम्प, नयाँ संविधान र भारतले जारी गरेको नाकाबन्दीजस्ता घटनाक्रमपछि नेपालमा भारतविरोधी भावना भट्किनुका साथै तिनै पृष्ठभूमिमा चीनसँग नेपालको सहकार्यको ढोका खुलेको यथार्थलाई पनि पुस्तकमा वस्तुपरक विश्लेषण गरिएको छ । पुस्तकमा शान्त कूटनीतिमा सीमित चीनले सी चिनफिङको आक्रामक उदयसँगै डेढ दशकयता सक्रिय विदेशनीति अवलम्बन गरेपछि नेपालले भारतचीनअमेरिकाजस्ता देशहरूसँग कसरी व्यवहार गर्दै आएको छ भन्ने प्रश्नको केन्द्रीयतामा कूटनीतिकयात्रालाई मूल्यांकन पनि गरिएको छ । संविधान निर्माणको प्रक्रियामा संघीयतादेखि पहिचानका मुद्दामा चीन र भारतको चाहनाका साथै नेपालका राजनीतिक दल तथा मुख्य नेतृत्वसँग छिमेकी मुलुकको सम्बन्धमा आएको आरोहअवरोहलाई समेत यस पुस्तकमा खुलस्त राखिएको छ । साथै, पुस्तकमा लेखक शर्माले चीनसँगका हाम्रा अपेक्षा र भ्रम दुवैलाई राम्ररी पहिल्याएर अघि बढ्दै दुई ढुंगाबीचको तरुल को संकुचित रणनीति त्यागेर दुई ढुंगाबीचको साँघु बन्ने बलियो कूटनीतितर्फ बढ्नुपर्ने सुझाउ पनि अघि सारेका छन् । आफैंमा स्वतन्त्र र सार्थक हुँदाहुँदै पनि भिक्षु, व्यापार र विद्रोह टुंगिएकै समयबिन्दुबाट हिमालपारिको हुरी सुरु भएकाले यी दुई पुस्तक अध्ययनशृंखलामा परस्परका परिपूरक पनि हुन् । यी दुई पुस्तकलाई ऐतिहासिक महत्ताको तुलोमा तौलिहेर्दा लामो समय बाँच्ने भएकाले भिक्षु, व्यापार र विद्रोह को पल्ला नै भारी देखिन्छ । एउटै पुस्तकमा इन्डनोट, सन्दर्भसामग्री र अनुक्रमणिकाका लागि सय पृष्ठ खर्च हुनुले शर्माको अध्ययनफैलावटलाई मात्रै बोक्दैन, पत्रकारभन्दा ज्यादा गम्भीर अध्येताको अवतार मा कायाकल्प गर्न लेखकले विषयगत गहिराइमा आफूलाई कति डुबाएका छन् भन्ने पनि सँगसँगै संकेत गर्छ । लाग्छ यस पुस्तकका अधिकांश पृष्ठमा पाठक टिपोट सहित हाइलाइटर प्रयोग गर्दै अघि बढ्न हौसिन्छन् । नेपाली पुस्तकबजार सेलाएको निष्कर्ष निकाल्न हतारिइरहेको माहोलबीच शर्माका नयाँ दुई गैरआख्यानको प्रशंसासहित व्यापक चर्चा हुनुले नेपाली पठनवृत्तमा असल पुस्तकको स्वागत गर्न पाठकले कञ्जुस्याइँ गर्दैनन् भन्ने इंगित गरेको छ ।अमुक राजनीतिक दल, नेता विशेष या शक्तिराष्ट्र रिसाउँदा वैयक्तिक लाभहानिमा पर्न सक्ने तलबितलको पिरलोलाई पर राखेर शर्माले आफ्नो अध्ययनका आधारमा निर्धक्क व्याख्याविश्लेषण गरेका छन् । यही आँटले नै उनको लेखकीय क्षमता र विश्लेषकीय विवेकको असली चिनारीलाई दरोसँग उभ्याएको छ ।"
'अल्झेछ क्यारे पछ्यौरी' को समाजशास्त्र,"अल्झेछ क्यारे पछ्यौरी तिम्रो चियाको बुटामाबल्झेछ क्यारे सुनको काँडा कलिलो खुट्टामानारायण गोपालको यो गीत मलाई मुखाग्र छ । उनका सयौं गीतमध्ये मलाई यही सबैभन्दा बढी मन पर्छ । त्यसका तीन कारण छन् एक, भूपि शेरचन रचित यस गीतका शब्द बेजोड कलात्मक र जीवन्त छन् । दुई, भूपिका शब्दको सौन्दर्यलाई नारायण गोपालले आफ्नो अनुपम गला र कलाले उचाइ दिएका छन् । तीन, समाजशास्त्रीय दृष्टिले पनि यो गीत ठिकठाक छ । नारायण गोपालका गीत धेरैलाई मन पर्छन् । मलाई पनि मन पर्छ । कलाका दृष्टिले उनका हरेकजसो गीत उत्कृष्ट छन् । म एक जना उत्कृष्ट बाथरुम सिंगर हुँ । त्यसैले बाथरुममा म यो गीत खुब गुनगुनाउँछु । यस गीतमा एक जना जनजाति समुदायबाट आएका कविले खसआर्य समुदायको संस्कृति, भावना र संवेदनालाई त्यो अतल गहिराइमा पुगेर पक्रेका छन् जति स्वयं खसआर्य समुदायकै गीतकारले पक्रन सकेका छैनन् ।तिज र चेलीमहिलाको अस्मिता र स्वतन्त्रतालाई लिएर तिजका बारेमा धेरै प्रश्न उठाउन सकिन्छ, यो बेग्लै कुरा हो । तर, भुल्न नसकिने कुरा के हो भने यस चाडसँग खसआर्य समुदायका माइती र चेलीको गहिरो भावनात्मक सम्बन्ध छ । जति नै गरिब भए पनि तिजको व्रत बस्ने अघिल्लो दिन माइतीले चेलीलाई निम्त्याएर दरमा प्रेमपूर्वक मिठोमसिनो खुवाउँछन् । माइतीले निम्तो दिएन भने छोरीचेलीले आफूलाई असहाय र अपहेलित ठान्छन् अनि माइतीसँग तिनको मन कुँडिन थाल्छ । आफूले निम्तो दिँदा र लिन जाँदा पनि छोरीचेली आएनन् भने माइती खिन्न र दुःखी हुन्छ । आफू गरिब भएकाले चेली र उसका परिवारले नगनेको भन्दै मन कुँड्याउन थाल्छन् । अहिले त महिनौं अघिदेखि दर खाने चलन आयो, यो बेग्लै प्रसंग भयो । तर, म आफ्नो छरछिमेकमा तिजको अघिल्लो दिन दर खान भेला भएका खसआर्य चेलीहरूको उत्साह, खुसी र फुक्काफाल चञ्चलता देखेर दंग पर्छु । ती हाम्रो समुदायका महिलालाई समेत बोलाएर सप्रेम दर खुवाउँछन् । लुगाफाटो र चुरा उपहार दिन्छन् ।गीतको स्थायी सुन्दा छोरीको विवाह पूर्वी नेपाल वा सीमापारि दार्जिलिङतिर धनी परिवारमा भएको भेउ पाइन्छ । भूपि शेरचनले सायद त्यतैकतै कुनै माइतीको व्यथा टिपेर यो गीत लेखेका होलान् । चियाको बुटामा पछ्यौरी अड्कने र कलिलो खुट्टामा सुनको काँडा बल्झिने विम्ब श्रोताको कल्पनामा सदृश्य उपस्थित हुन्छ । पहिलो प्रसंगले चेलीको व्यस्तता र दोस्रोले धन वा सुनले हिँड्ने पाइला छेकेको संकेत गर्छन् । पहिलो अन्तरामा छोरी आउलिन् भनेर बूढी आमै दोबाटोसम्म बाटो हेर्न गएकी, तर धनी भएकीले छोरीले माइतीलाई बिर्सियो कि भन्दै सल्लाझैं सुसाएर आमाले मन कुँड्याएकी छन् । छोरीचेली जति नै धनी होऊन्, ठूलाबडा भइजाऊन्, माइतीले तिनलाई सधैं सक्दो मिठोमसिनो खुवाइरहन, कोसेली पठाइरहन, माया र आसिक दिइरहन पाऊँ भन्ठान्छ । दसैं र चेलीदसैं खसआर्य समुदायको सबैभन्दा ठूलो चाड हो । अरू बेला भोकै बस्नुपरे पनि, ऋणै लिएर पनि यो बेला मिठो मसिनो खाने र राम्रो लगाउनु इज्जतको सवाल मानिन्छ । लंगुरबुर्जा र पिङ खेल्ने अनि मान्यजनको हातबाट टीका लगाएर दक्षिणा बटुल्ने बेग्लै उत्साह बालबालिका र किशोरकिशोरीमा हुन्छ । यता त्यही बेला नेवारहरूको मोहनी नखमा छोरीचेलीलाई बोलाएर मोहनी (माटोको कपनीमा जमाइएको ध्वाँसो) निधारमा लगाइदिने अनि तिनको फुर्सदमा फेरि नखते (भोज) बोलाउनुपर्ने हुन्छ । खसआर्य समुदायमा भने दसैंमा टीका लगाउन निम्तो दिनु पर्दैन, मान्यजनकहाँ धाएर आफैं टीका थाप्न जानुपर्ने हुन्छ । जुठो, सुतक केही परेको छैन र बिनाकारण टीका थाप्न पुगेन भने त्यसपछि विवाह, व्रतबन्ध र चाडपर्वमा आउजाउ नै बन्द हुने खतरा आइलाग्छ । त्यसकारण दसैंमा खसआर्य चेलीहरू बाबुआमा र मान्यजनकहाँ टीका थाप्न कसैगरी पुग्ने प्रयास गर्छन् । बाबुआमा र मामामाइजू पनि छोरी वा भान्जाभान्जी कहिले आउलान् भनेर बाटो हेरेर बसिरहेका हुन्छन् ।गीतको दोस्रो अन्तरामा एउटा यस्तो बाबुको चित्र आउँछ, जो आफ्नो अन्तिम कालको दसैंमा छोरीलाई टीका लगाइदिन र आसिक दिन नपाएकोमा दुःखी छन् । अर्को दसैंसम्म आफू बाँच्दिनँ भन्ने उनलाई लाग्दो हो । उनी कामना गर्छन्, त्यही आँसु मुछिएको टीका प्रवासस्थित छोरीको ठेगानामा पठाइदिऊँ ।तिहार र चेलीतिहार दाजुबहिनी वा दिदीभाइबीच संवेदना गाँसिएको चाड हो । खसआर्य समुदायले काग, कुकुर, गाई, गोरु र भाइ गरी पाँच दिन तिहार मनाउँछन् । (नेवार समुदायले भने लक्ष्मीपूजा, म्हःपूजा (शरीर पूजा) र किजापूजा (भाइपूजा) मात्र मनाउँछन् । तीन दिन मात्र मनाउने हुनाले यसलाई उनीहरू स्वन्ति नखः (तीनदिने चाड) भन्छन् ।) खसआर्यका पाँच वटा तिहारमध्ये सबैभन्दा महत्त्वपूर्ण हो, भाइटीका । यसमा दाजुभाइले दिदीबहिनीको हातबाट टीका लगाउन पाउनुलाई अहोभाग्य ठान्छन् भने दिदीबहिनी पनि दाजुभाइलाई टीका लगाइदिन पाएकोमा आफूलाई धन्य ठान्छन् । दुवैले एकअर्काको दीर्घायु र सुस्वास्थ्यको कामना गर्छन् । टीका लगाउँदैमा कसैको दीर्घायु हुन्छ वा स्वास्थ्य राम्रो हुन्छ र भन्ने सवाल पनि कतिपयले उठाएको सुनिन्छ । तर, यो भौतिकभन्दा बढी संवेदनाको विषय हो । खसआर्य समुदायमा तिहारमा टीका लगाइदिन माइती आउन निम्ता दिने वा आफैं दिदी वा बहिनीकहाँ पुग्ने सूचना दिनुपर्ने हुन्छ । यसरी निम्तो दिनु अनिवार्य मानिन्छ । दाजुभाइले निम्तो नदिए वा निम्तो पाएर पनि उचित कारणबिना दिदीबहिनी नआए सम्बन्ध नै टुट्ने खतरा हुन्छ । गीतको अन्तिम अन्तराले तिहारमा बहिनी आउलिन् र टीका लगाइदेलिन् भन्ने आसमा बसेका दाजुहरूको चित्रण छ । तर, बेलको ठुटामा दिनभरि काग कराइरहेको मार्मिक वर्णनले बहिनी नआएको असीम विरहको सटीक चित्रण गर्छ ।चेलीको व्यथागीतका अन्तराहरू सुन्दा माइती पक्षको संवेदनाले हामीलाई विह्वल बनाउँछ । तर, चेलीको दुःख स्थायीमै राम्ररी प्रकट भइसकेको छ । त्यसले संकेत गर्छ, छोरीको विवाह धनी परिवारमा भएको छ । तल एउटा अन्तरामा उसको विवाह प्रवासमा वा विदेशी भूमिमा भएको वा श्रीमान्को रोजगारीका कारण प्रवासिनु परेको अनुमान गर्न सकिन्छ । मननीय के छ भने चेलीहरू जति धनी परिवारमा विवाहित हुन्छन्, त्यति नै ती बन्धित हुन्छन् । तिनलाई सुनै सुनले झपक्क पारिएला, तर त्यही तिनका पाइलामा काँडा बनिदिन्छ । गरिब परिवारमा विवाहित हुँदा अर्थ आर्जन गर्ने भार तिनका पनि थाप्लामा पर्छ र ती किञ्चित बाहिरी दुनियाँको सम्पर्कमा पुग्छन् अनि थोरै भए पनि स्वतन्त्र हुन्छन् । धनी परिवारमा त ती पक्का आदर्श बुहारीका रूपमा बन्धित हुन्छन् । यो बन्धन खसआर्य समुदायमा अझै चर्को हुन्छ । ती साडी र सुनले सजिएर दिनभरि सासू, ससुरा, नन्द, देवर, छोराछोरी, पाहुनाको खातिरदारी गर्न, पूजापाठ भ्याउन, सासूससुराको पूजापाठको सरजाम जुटाउन, दूध, पानी, बिजुलीको बिल तिर्न र अन्त्यमा लखतरान शरीर लिएर रात अबेरसम्म पतिपरमेश्वर को प्रतीक्षा गर्न बाध्य हुन्छन् । अनि तिनले तिज, दसैं र तिहारमा समेत माइती जाने स्वतन्त्रता कहाँ पाउँछन् ?"
रारा पछ्याइरहेका एक्ला पाइला,"हामी त कहिले काठमाडौं जान पाउँला र ! मौका मिल्यो भने तपाईं मुगु जानुहोला है ! रारा धेरै राम्रो छ, भारतको देवप्रयागबाट छुट्टिने बेला भेटिएका मुगुका आमाजूबुहारी सीता र सुखनदीले भनेका थिए । त्यसपछि मैले मनमनै अठोट गरेकी थिएँ एकपटक रारा त अवश्य पुग्छु ।त्यसको ठ्याक्कै ६ महिनापछि म राराको किनारमा उभिएँ ।सल्ला रुखहरूको पछाडिबाट देखिने रारा तालको पहिलो दृश्यले मेरो मन ढक्क फुल्यो । एउटा सुन्दर पेन्टिङ जस्तै ।वाह ! नीलो आकाश, हिमशृंखला अनि अनेक रंग फेरिरहने रारा । मानौं प्रकृतिले आफ्नो सबैभन्दा अमूल्य गहना यहीं लुकाएर राखेको छ । रारा ताल त्यही गहना हो ।यहाँ एक्लै पुग्ने मेरो साहस हो या पागलपन थाहा थिएन । यत्ति थाहा छ मेरो नसानसा खुसीले मस्तमगन भएर नाचिरहेका थिए । रारासँग मलाई धेरै गफ गर्नु थियो । स्पर्श गर्नु थियो । आफ्नो थाातथलो छाडेर परदेशी भूमिमा पसिना बगाइरहेका सीता र सुखनदीको सम्झना रारालाई दिनु थियो । उनीहरूसँग भेट नभएको भए म रारा कहिले आइपुग्थें होला ? जीवनमा एक न एक पटक त पुग्थें, तर के सीता र सुखनदीको आफ्नो माया मसँगै आइपुग्थ्यो होला ?नानी एउटा राम्रो फोटो निकालिदिनू न । हामी यता उभिन्छौं ।करिब ७० वर्षका एक अंकलले दुइटा झोला मिलीचौरको एक छेउमा राखे र आफ्नी श्रीमतीलाई फोटो खिच्न हातले इसारा गर्दै बोलाए । उनीहरूलाई कताकता देखेजस्तो लाग्यो ।ओहो ! यी अंकलआन्टी त केही बेरअघि ताल्चाबाट मसँगै जिपमा आएका थिए ।ल, दुवैजना एकअर्कालाई हेरेर हाँस्नू । म राम्रो फोटो निकालिदिन्छु ।फोटो सेसनका दौरान उनीहरू कतिबेला अप्ठ्यारो मान्थे, कतिबेला लजाउँथे ।अंकल, आन्टीलाई हग गर्नुस् न ।अंकल त हौसिन्थे, आन्टी भने गाला रातो पारेर लजाउँदै भन्थिन्, ह्या नानी, पर्दैन के त्यस्तो । साँझ पर्न थालिसकेको थियो । लाइट कम भएर फोटो राम्रो आउन मुस्किल थियो, तर पनि मैले रारालाई पृष्ठभूमिमा राखेर ती प्रेमिल जोडीको यादगार फोटो खिचिदिएँ । आजकल फोटो प्रिन्ट गर्ने चलन त छैन, तर कतै फेसबुकको भित्तामा हाले भने र वर्षौंपछि पनि जुकरबर्गले सम्झाइदिए भने सायद मलाई पनि उनीहरूले सम्झिनेछन् । कसैको स्मृतिमा झुल्कन पाउनु कति सुन्दर हुन्छ है ?२०८० सालको दसैं सकियो । तिहार आउन अझै केही दिन बाँकी थियो । यही त हो नि मौका भन्दै मैले काठमान्डूबाट नेपालगन्जसम्म प्लेनको टिकट काटें ।कलेज हुँदा सँगै पढेकी साथी निरु नेपालगन्जमा थिई । त्यहीं घरगृहस्थी र व्यवसाय गरेर बसेकी छ । उसैको घरमा एक रात बास बस्ने योजना बनाएँ । कलेज सकिएपछि ऊसँग फेरि भेट भएको थिएन । एक दशकपछि राँझा विमानस्थलमा ऊसँग पहिलो पटक भेट भयो । उसको त छोरा नै १० वर्षको भइसकेछ । यत्तिका वर्ष कुराकानी नगरी एकैचोटि घरमा बस्न र खान जान सक्ने आँट कमैमा हुन्छ । उसले सल्लाह र सुझाव दिइरही, कति घुम्छेस् के तँ ? यसो भ्लगहरू पनि बना न । भिडियो बनाएर युट्युबमा हाल् ।यो बुद्धि नआएको पनि होइन, तर डिजिटल क्रियटर बन्न ठूलै कन्फिडेन्स चाहिन्छ । त्यही पनि आजकल डिजिटल क्रियटरको बिगबिगी छ । हरेक ३ घरमध्ये एक घरमा हुन्छन् डिजिटल क्रियटर । पैसा पनि टन्न कमाइन्छ रे ! मौका मिले त्यता पनि लागिएला, तर मेरो अहिलेको योजना रारालाई अघाउन्जेल हेर्नु थियो । सीता र सुखनदीको स्नेह रारालाई समर्पण गर्नु थियो ।सबैभन्दा मुख्य काम नेपालगन्जबाट ताल्चाको टिकट लिनु थियो । त्यस दिन ताल्चा जाने तारा एयर र सीता एयर रहेछन् । सीता त बिहानै उडेछ । तारा एयरको टिकट पाइन्छ कि भन्ने आशा भयो । यतिसम्म झमेला होला भन्ने त मैले कल्पना पनि गरेकी थिइनँ । बरु आजकल कुनै राजनीतिक दलको टिकट पाइएला, तर दुर्गम भेगमा जाने प्लेनको टिकट पाइन्न । धेरै बेरको मौखिक कुस्ताकुस्ती, बाझाबाझ र भौतिक ठेलमठेलपछि बल्लबल्ल एउटा टिकट हात लाग्यो । बोर्डिङ पास पनि पाएँ । तर, प्लेन नचढुन्जेलसम्म म ताल्चा पुग्ने टुंगो थिएन । प्लेन उड्ने हो कि होइन अर्को आपत् । तर, अन्ततः प्लेन उड्यो । मेरो मन त मभन्दा पहिल्यै उडेर रारा पुगिसकेको थियो ।हजुर रारा जान लाग्नुभएको हो ?, टिकुरे प्लेनको टिकट लिने बेला सँगसँगै ठेलमठेल गर्दै गर्दा एक हँसिली बहिनीले सोधेकी थिइन् । हजुर हो, मैले छोटो उत्तर दिएकी थिएँ ।यहाँ त सधैं यस्तै हो दिदी । गाह्रो हुन्छ टिकट पाउनँ, उनले स्पष्ट पार्न खोजेकी थिइन् । गफैगफमा उनले भनिन्, म त घर जान लागेको दिदी तिहार मनाउन । काठमान्डुमा बस्छु । काठमान्डुमा पढ्दै ?, मैले सोधें । म नेपाली टिममा फुटबल खेल्छु दिदी । मेरो नाम पूर्णिमा हमाल हो ।हँसिली, सबैलाई सहयोग गर्दै सबैसँग बोल्दै हिँडेकी बहिनी त नेपाली महिला फुटबल खेलाडी पो रहिछन् । मेरो मन गद्गद् भयो ।ओहो । कति टिकुरे प्लेन !प्लेन देख्नेबित्तिकै सुरुमा दिमागमा आएको सोच नै यही हो । झन् मुखमा सुपारी चपाउँदै पाइलट ककपिटमा चढेको देखेपछि त अचम्मै परें । हाँसो पनि उठ्यो । कताकता डर पनि लाग्यो । पाइलट ककपिटमा बसे अनि ढ्याम्म प्लेनको ढोका लगाए । ड्राइभरले ट्रकको ढोका तानेजस्तै देखियो । मेरो सिट ठ्याक्कै ककपिटको पछाडि ।१५ जनालाई बोकेर टिकुरे प्लेनको कम्पास नेपालगन्जबाट ताल्चातिर सोझियो । ट्विनअटर चढिसकेकाहरूले भनेका थिए, बेस्सरी हल्लाउँछ है, सात्तो जान्छ ।जिन्दगी हत्केलामा राखेर हिँड्ने भनेको सायद यही होला । प्लेनका १५ जना जिन्दगी हत्केलामा राखेर उडिरहेका थियौं ।प्लेन बेस्सरी हल्लाउँदा लाग्थ्यो गयो, अब ठोक्कियो पहाडमा ।बच्चाहरू च्याँच्याँ गरेर रोइरहेका थिए । मेरा लागि त एड्भेन्चर भयो, तर मनमनै सोचें यहाँका बासिन्दाका लागि त यो सधैंको दुःस्वप्न हो ।ताल्चा एयरपोर्टमा १ बजे विमान अवतरण गरेपछि शरीरमा पुनः आत्मा फर्किएझैं लाग्यो । ठूलो कालचक्रबाट बाँचेर आएँझैं लाग्यो । वरपर ठूलाठूला पहाड अनि बीचमा ताल्चाको यो सानो धावनमार्ग । विमानबाट ओर्लिनेबित्तिकै सरर चिसो हावाले छोयो । विज्ञान भन्छ हावाको स्वाद हुँदैन । गलत भन्छ । स्वाद लिन जान्नुपर्छ । मुगुको हावा धेरै मीठो छ । यी पहाडहरू त हिउँले सेताम्मे हुन्छन् होला है हिउँदमा ?, पूर्णिमातिर फर्किएर सोधें ।हो दिदी, पूरै हिउँले ढाक्छ नि, एयरपोर्ट नै बन्द हुन्छ, उनले भनिन् ।मैले एकदुइटा फोटो खिचिक्क पारें ।पूर्णिमाले आफ्नो झोला लिँदै भनिन्, दिदी आज एक्लै किन जानुहुन्छ ? बरु हाम्रो घर जाऊँ न । त्यही बसौंला । भोलि बिहानतिर रारा जानुहोला ।उनको त्यो मधुर हार्दिकता म कहिल्यै बिर्सिन्नँ ।हैन ठीकै छ । फेरिफेरि भेटौंला नि, मैले उनको आग्रह टाल्दै एउटा सेल्फी खिचें ।दिदी, तपाईं पुग्दा साँझ पर्छ होला । जनावरको अलि डर हुन्छ हिँडेर जाने बाटोमा । बरु जिपमा जानू न । मिलीचौरसम्म लैजान्छ ।आफ्नो गाउँठाउँका बारेमा उनलाई भन्दा बढी मलाई के थाहा हुन्थ्यो होला र ! मैले उनको कुरा लुसुक्क मानें ।एकजना यात्रु नपुगेर जिप हिँड्न अन्कनाइरहेको रहेछ । म जिपनजिक पुगेपछि अरू बाँकी सात जना पनि दंग परे ।कच्ची सडकमा धुलो उडाउँदै म चढेको जिप मिलीचौरतिर हुइँकियो । पूर्णिमाको जिप गमगढीतिर । त्यही जिपमा भेटिएका थिए फोटो खिच्न आग्रह गर्ने बूढा अंकलआन्टी । बुटवलबाट बस, जिप चढ्दै ६ दिन लगाएर मिलीचौर पुगेका रहेछन् । त्यसैले पो थकाइले ग्रस्त देखिएका रहेछन् ।फोटोसेसनपछि ती अंकलले भनेका थिए, थाहा छ नानी, रारा त बिहे गरेपछि आउने प्लान थियो, ४० वर्षअघि । ओहो ! हो र ? बधाई छ तपाईंहरूलाई । ४० वर्षपछि भए पनि आइपुग्नुभयो, मैले उत्साहित हुँदै भनें ।कति गाह्रो गरेर आइयो, नकुरा गर्नुस्, उनले लामो सास तान्दै भने, नेपाल घुम्ने भनेको त उमेर छँदै रैछ ।उनका आँखा गडिएर भित्रै पुगेका थिए । छाला पनि फुङ्ग उडेको जस्तो । कर्णालीको चिसोले होला, दुवैको अनुहार हप्प फुलेको थियो । न खानाको ठेगान न निद्राको । यात्रा गर्न पनि सोचेजस्तो सजिलो कहाँ छ र !ल ल लरारा आइपुगेर किनारमा क्याम्प फायर नगरे त रारा आको मतलब नै भएन नि !पहिलो साँझ थुप्रै ग्रुप भेटिए । कोही परिवार, कोही जोडी, कसैका अफिसियल रिफ्रेसमेन्ट, कोही देख्दै सुगर ड्याडी र सुगर बेबी जस्ता । ती सबै आआफ्नो धुनमा मस्तमौलाना थिए । कोही नाच्दै थिए, केही आगो ताप्दै थिए । म पालैपालो सबै ग्रुपमा मिसिन्थें, आगो ताप्थें अनि उनीहरूका गफ सुन्थें । मेरो बारेमा उनीहरूले सोध्दा हरेक ग्रुपमा फरकफरक जवाफ दिन्थें ।एउटा ग्रुपबाट गितारको स्ट्रिङसहित मीठो स्वर गुन्जियो, केही मीठो बात गर, रात त्यसै ढल्किँदै छ । मैले लामो सास फेरें अनि गुन्गुनाएँ, आऊ नाचौं अँध्यारोमा जुनकीरी नाचे जस्तै ।बिहान ७ बजे कसैले मेरो ढोका ढक्ढक्यायो ।दुइटा झोला बोकेका, टोपी र मफलरले अनुहार पूरै ढाकेका उही अंकल थिए । स्वास्थ्यले साथ दिएन नानी, हामी त फर्किन लागेको, आन्टीले घाँटी बसेको आवाजमा भनिन्, स्वास्थ्यको ख्याल राखेर घुम्नू है नानी । उनले मेरो गाला थप्थपाइन् ।उनको भावमा अपनत्वको न्यानो थियो, तर हात तातो रापझैं रन्किरहेको थियो । उनलाई रातभरि ज्वरो आएछ ।ती अंकल र आन्टी झोला बोकेर होटलबाट बाहिरिए । डुंगा भेट्टाउन राराको किनारैकिनार हिँडे । मैले काठको बरन्डाबाट निकै बेरसम्म उनीहरूलाई हेरिरहें ।उनीहरूले रारा किनारमा बसेर प्रेमिल भलाकुसारी गर्नै पाएनन् । जीवनका तानाबानाले एकअर्कालाई टाढा बनाएका विरह फुकाउनै पाएनन् । केही समय सापटी लिएर उन्मुक्त हाँस्न पाएनन् । बालबच्च्चाको जिम्मेवारी, जागिर, बिहे सबै सकाएर आज रारा आइपुग्यौं भन्दै मुस्काउन पाएनन् । ४० वर्षको दौरानमा कति रिस उठ्यो होला, कति चित्त दुख्यो होला, कति सपना र चाहना पूरा भएनन् होला । स्वास्थ्यले साथ दिन्थ्यो त सबै फ्ल्यासब्याकमा आफ्नो जीवन नियाल्दै एकअर्काको हात समाउँथे अनि धन्य हुन्थे होलान् । तर, मिलीचौरमा रारालाई पृष्ठभूमि बनाएका चारपाँचवटा फोटो मोबाइलमा बोकेर उनीहरू फर्किए । बूढाबूढीको रारा पुग्ने पुरानो सपना पूरा भए पनि बूढो शरीरलाई स्वास्थ्यले साथ नदिएपछि केही नलाग्दो रहेछ, फर्किने बेला अंकलले भनेका थिए ।ती अंकलको कुरा सुनेर लाग्यो कठिन यात्राले सबैभन्दा सुन्दर गन्तव्यमा त पुर्याउँछ तर गन्तव्यमा पुगेर रम्न, झुम्न र त्यहीं भुल्न दिँदैन । त्यो पीडाले बेग्लै छटपटी दिन्छ ।केही वर्षपछि सायद उनीहरू र मेरो स्मृतिमा राराको कथा बेग्लै हुनेछ । तर, रारा सधैं यस्तै सपना बनेर बगिरहनेछ ।मेरो फोनमा थोप्पो चार्ज थिएन । पावर बैंक पनि मनजस्तै रित्तो थियो । काठमान्डु फर्किने टिकट पनि काटेकी थिइनँ । ताल्चा नगई काठमान्डु फर्किन सम्भव छैन, जसरी पनि ताल्चा पुग्नै पर्छ । लोडसेडिङको कहरले यता पनि छोडेन । सल्लेरीदेखि मुर्मासम्मै बत्ती गएछ । कतिबेला आउने हो, ठेगान थिएन ।पख्नुस् है, कोही ताल्चा जाने आयो भने उनीहरूसँगै पठाइदिउँला, सैन्य चेकपोस्टमा नाम र नम्बर टिपाउँदै गर्दा एक सैनिकले भने ।मलाई त जसरी पनि आज ताल्चा पुग्नैपर्छ । मेरो त भोलि बिहानै काठमान्डुको फ्लाइट छ, मैले बिन्ती बिसाएँ ।भोलि बिहान फ्लाइट भएको मान्छे, अलि चाँडै फर्किनु पर्दैन ? एक्लैएक्लै हिँड्ने हो ?, उनले आपत्ति जनाए ।म झनक्क भएँ, अरे ! म आफ्नै देशमा एक्लै हिँड्न नपाउनु ?भन्न त चाहन्थें, तर आफूलाई सम्हालेर अरू नै केही भनें, आजकल कत्ति सोलो ट्राभलहरू हिँडिराखेका हुन्छन् त ।हो, सोलो भन्छन् तर तीनचार जना हुन्छन् । त्यस्तोलाई हामी रोक्दैनौं । तर, तपाईंचाहिँ काठमान्डुदेखि यति टाढा एक्लै आउने हो त ?तपाईंहरूले एक्लै हिँड्न, डुल्न, संसार बुझ्न खोज्ने महिलालाई नेपाल सुरक्षित छ है भन्ने सन्देश पो दिनुपर्छ । यस्तो वातावरण बनाइदिनुस् न । ठाउँठाउँमा चेकपोस्ट राख्नुस् । बोर्डमा हेल्पलाइन नम्बर राख्नुस् । जंगली जनावरको खतरा ठाउँ आउँदै छ भन्ने सावधानीवाला बोर्ड राख्नुस् न, निकैबेर सम्हालिँदा सम्हालिँदै मेरो सोफोकेसन यहाँनेर पोखियो, प्रहरी, सेनाको काम त वातावरण सुरक्षित र सहज बनाइदिने होला नि । केटी मान्छे भएर एक्लैएक्लै हिँडेर आउने हो ? भन्दै हप्काउने हो र ?यो बहस चल्दै गर्दा उनीभन्दा सिनियर आइपुगे र सोधे, के भइराको हो ?जुनियरले सबै अपडेट दिएपछि उनले मलाई सरसर्ती हेर्दै भने, किन एक्लै आउनुभएको ? साथी थिएनन् ? मेरा साथी नभएका होइनन् । तर मेरो समय मिल्दा साथीहरूको मिल्दैन । साथी कुरेर बस्दा जिन्दगी सकिन्छ, उनीहरूको काम सकिँदैन ।यही भन्न मन थियो, तर पनि भन्न जरुरी लागेन । मैले टाउको मात्रै हल्लाएँ ।मेरो ढिपीअघि उनीहरूको केही लागेन । एक जनाले भने, ठीक छ, त्यसो भए म जान्छु तपाईंलाई ताल्चा पुर्याउन ।यो मेरा लागि अर्को चुनौती थियो । म अन्कनाएँ । हजुरको सुरक्षाकै लागि हो के म्याम । चितुवाको डर हुन्छ, यतिबेला उनी केही झर्किए जस्तो लाग्यो । अब धेरै बहस गरेर काम थिएन । साँझ पर्न लागिसकेको थियो । न मोबाइलमा चार्ज थियो, न गाउँभरि बत्ती । मसँग अर्को विकल्प थिएन । ती सैनिकले मेरो ट्रेकिङ झोला भिरे । उनी बडीगार्ड जस्तै मेरो एक कदम पछि हिँडिरहे । मनमनै सोचें मेरो सुरक्षाको कत्रो चासो ? एकछिन बसेर हेर्न मन लाग्यो भने बस्नुहोला, केही बेर हिँडेपछि उनले भने, रारा यो रुटबाट झनै राम्रो देखिन्छ ।त्यो रुटको रारा देखेर म जति लाइभ भइरहेकी थिएँ, उनको भावभंगिमा त्यत्ति नै डेड थियो । रारा किनारैकिनार हिँडेको साढे दुई घण्टापछि एउटा उकालो आइपुग्यो । अब उकालोबाट जंगलको बाटो सुरु हुन्छ । ताल देखिँदैन । एकछिन बस्न मन लागे बस्नुस्, रारालाई धीत मरुन्जेल हेर्नुस्, म तपाईंलाई उता पर पर्खिन्छु ।दुई दिनमा मैले र राराले बनाएको सम्बन्ध सायद उनले बुझिसकेका थिए वा मलाई उनले बुझिसकेका थिए ।सूर्यास्तको समय हुँदै थियो । राराको रंग परिवर्तन भइरहेको थियो । कहिले गुलाबी, कहिले नीलो, कहिले बैजनी, कहिले हरियो, अनि डुब्दै गरेको सूर्यास्तको रंग । त्यो अद्भुत दृश्यले मलाई भित्रभित्रै उकुसमुकुस भइरह्यो । खुसीको उकुसमुकुस या विरहको उकुसमुकुस ? रुन मन लाग्यो । कराउन मन लाग्यो । तर, रारा भने मुस्कुराइरह्यो । सूर्य डुब्दै गयो ।रारालाई पहिलो पटक देख्दा र अन्तिम पटक बिदाइ गर्दा सायद हरेक मान्छे केही समयका लागि शून्य हुन्छ । म पनि भएँ । तालको हरेक रंगमा मेरो मन मस्तिष्क चुर्लुम्म डुब्यो । मैले आफ्नै जीवनकथा सरसर्ती राराको छालमा महसुस गरें । आफ्नो जीवनको अनमोल समय र मेरो अस्तित्वको केही अंश त्यहीं छोडेर म उकालो बाटो लागें ।कुनै मूर्तिजस्तै उभिइरहेका थिए ती सैनिक, जो घण्टौंदेखि मसँगै हिँडिरहेका थिए ।एक घण्टा उकालो हिँडेपछि केही घोडा र यात्रु पनि देखिन थाले । उनले मेरो नाम सोधेका थिएनन्, न मैले सोधेकी थिएँ ।अन्य केही यात्रु देखेपछि लाग्यो उनलाई धेरै दुःख दिनु हुँदैन ।अब म यहाँबाट एक्लै जान्छु । तपाईं क्याम्प फर्किनुस् ल ?हस्, उनले यति नै भने । लाग्यो मेरो ठाउँमा कोही अरू एक्लै भएको भए उनी आउँथे वा आउँथेनन् ?उनी फर्किएपछि एकसरो माया पनि उनकै पछि लागेर हिँड्यो । म आफ्नो झोला बोकेर ओरालो झरें ।बाटो नछोडी जानुहोला हैै, बीचमा यताउता नभुल्नुहोला, उनी उकालो लाग्दै गर्दा परबाटै चिच्याए ।हस्, हस् । तपाईं पनि राम्रोसँग फर्किनुस् ल, म पनि ओरालो लाग्दै चिच्याएँ ।उनको र मेरो साथ त्यहीं टुंगियो । केही पाइला हिँडेपछि पछाडि फर्किएर हेरें । त्यो घुम्तीमा फेरि कोही देखिएन । ल ल लमसँग नेपालगन्ज फर्किने प्लेनको टिकट थिएन । ताल्चा एयरपोर्टको नजिकै ढुंगा, काठ र जस्ताले बनाएको सानो घर थियो अनि सानो होटल । मलाई खै किन, त्यो आँगनले तान्यो । साउनीको नाम थियो, जयदेवी ।एक्लै आउनुभएको ?हो ।जयदेवी दिदीको आँखामा चमक देखियो । उनले आफ्नी छोरीलाई बोलाउँदै भनिन्, हेर त दीक्षा, दिदी एक्लै घुम्न निस्कनुहुन्छ रे । तिमी यो दिदी जस्तै हुनू नि ।नेपालगन्जसम्म त एक्लै जान दिनू न पहिला, सात कक्षामा पढ्ने दीक्षाले आमालाई जिस्काउँदै जवाफ फर्काई ।मैले तीन दिनदेखि नुहाउन पाएकी थिइनँ । सायद जिउबाट ठुसठुस गन्ध आइरहेको थियो । जयदेवी दिदीले नुहाउनलाई तातो पानी तताइदिइन् । दीक्षाले उसिनेको आलु र टिमुर, गोलभेंडाको अचार दिइन् । म नुहाइधुवाइ गरी आलु र अचार खाँदै उनको आँगनमा घाम तापेर बसें ।टिकट नपाएपछि म दुई दिन ताल्चामै फसें । यो बसाइमा दीक्षा, पुष्पा अनि उनीहरूका साथीसँग मेरो खुब जम्यो । उनीहरू अनेक प्रश्न सोध्थे, दिदी, किन एक्लै घुम्न आउनुभएको ? रारा कस्तो छ ? काठमान्डु कस्तो छ ?८ वर्षकी पुष्पा हुम्लाबाट फुपूको घर आएकी रहिछ । अलि हाइपरएक्टिभ थिई । घरिघरि अल्लु अर्जुनको एक्टिङ गर्थी, पुष्पा झुकेगा नहीं ।दुई दिनको बीचमा ताल्चा गाउँभरि हल्ला भइसकेछ, काठमान्डुबाट एक्लै रारा गएकी केटी प्लेनको टिकट नपाएर ताल्चामा अड्केकी छ ।ताल्चामा सबैले मलाई चिनिसकेका रहेछन् । केहीकेहीले त मेरो नाम पनि थाहा पाइसकेका थिए । प्रहरी, विमानस्थलका कर्मचारी, सेना सबै जयदेवी दिदीको आँगनमा चिया खान आउँथे । मलाई टिकट पाइने अनेक उपाय सुझाउँथे ।कोही भन्थे, विमानको सरलाई भन्नुस् ।कोही भन्थे, टावर हाकिमले मिलाइदिन सक्छन् ।कोही सुझाउँथे, एयरपोर्ट इन्जिनियरको सिफारिस चाहिन्छ ।उनीहरूको कुरा सुनेर जयदेवी दिदीले मलाई भनेकी थिइन्, यहाँ कति गाह्रो छ टिकट पाउन । कुरुक्षेत्रमा महाभारत लडेजत्तिकै । कुरुक्षेत्रको महाभारत त १८ दिनमा सकिएको थियो । हाम्रो महाभारत त अझै १८० वर्षसम्म पनि यस्तै हुनेछ ।मजस्तै काठमान्डुका अरू तीन जना पनि तीन दिनदेखि ताल्चामै थिए, टिकट नपाएर ।मेरो नाममा पनि एउटा टिकट आउँछ, म तपाईंलाई जसरी पनि मिलाइदिन्छु, जयदेवी दिदीले यति भनेपछि म फुरुङ्ग भएँ ।ठूलै कष्टपछि भोलिपल्टको टिकट पाएँ । बल्लबल्ल समिट एयरले मलाई एउटा टिकट दियो । त्यसपछि ढुक्क भएर म ताल्चा बजार घुम्न निस्किएँ । सानो गाउँ, मनोरञ्जनका लागि गर्ने कुरा केही पनि छैनन् । गाउँका एक हूल लोग्नेमान्छेहरू तास खेलिरहेका, अर्को हूल क्यारेम बोर्डमा मस्त । उनीहरूका श्रीमती कोखामा बच्चा च्यापेर श्रीमान्को साथमा उभिएका । कसले जित्छ, कसले हार्छ, पैसाको हिसाबकिताब गरिरहेका । हुटिङ गरिरहेका । गाउँघरमा यस्तो दृश्य नौलो होइन, तर पनि म सोचमग्न भइरहेकी थिएँ । मलाई मौन देखेर दीक्षाले भनी, यहाँ त सधैं यस्तै हो दिदी । अहिले दसैंतिहार भएर अलि बढी भएको ।जयदेवी दिदीको आँगनबाट आकाश सफा देखिएको छ । यति धेरै चम्किला र सुन्दर तारा मैले अन्तिम पटक कहिले देखेकी थिएँ, स्पष्ट याद छैन ।समयले सधैं केही न केही सिकाउँछ । मुगु भ्रमणले मलाई धेरै कुरा सिकायो । अबचाहिँ जिन्दगीलाई बुझें भनेर गमक्क फुल्न थाल्दा समयले अर्को घुयात्रो हानेर मेरो घमण्ड निस्तेज पारिदिन्छ र भन्छ, तँलाई केही पनि थाहा छैन ।अनि फेरि म अवाक् भएर उभिन्छु, बिल्कुलै उत्तरहीन । अनि लाग्छ सबै कुरा थाहा पाउन जरुरी नै छैन रहेछ । यु डु नट निड टु नो एभ्रिथिङ ।जरुरी लागेन बुझ्न कि केहीबेर मात्र भेटिएका अञ्जान सीता र सुखनदीलाई सम्झिँदै किन मेरा पाइला रारातिर लम्किए ? सुनसान जंगलमा घण्टौंसम्म मौन एक सैनिक किन मेरो साथ हिँडे ? जरुरी लागेन बुझ्न कि हरेकपल्ट मैले पाइला चाल्दै जाँदा बाटो किन बन्दै जान्छ ? लाग्छ समय हरपल भनिरहन्छ, तँ पाइला त चाल्, म लड्न दिन्नँ ।जूनजस्तै हँसिली पूर्णिमालाई कुनै दिन म राष्ट्रिय फुटबल टिममा देशको नाम चम्काइरहेको देख्नेछु । अनि गर्वका साथ भन्नेछु, उनलाई मैले रारा जाँदा भेटेकी थिएँ । हामी एउटै प्लेनमा थियौं ।जयदेवी दिदीको आँगनमा खाएको उसिनेको आलु र अचारको स्वाद मैले संसारको कुनै कुनामा पनि पाउनेछैन । अनि त्यही आँगनबाट साँझमा देखिएका ती चम्किला ताराले मेरो बाटोमा सधैं उज्यालो छर्नेछन् । मेरो सुरक्षाका लागि हिँडेका ती सैनिक अब कहिल्यै भेटिने छैनन् । बुटवलका ती अंकलआन्टी सायद कहिल्यै आफ्नो उमेरका साथीभाइलाई रारा जाने सुझाव दिने छैनन् । एक वर्षपछि ती पलहरू सम्झिँदा लाग्छ एक वर्षमा कति धेरै कुरा बदलिने रहेछन् । अर्को मन सोच्छु खै के बदलियो ? आकाश उही छ । धर्ती उही छ । रारा उही छ । तारा उही छन् । बदलिएको त समयमात्रै हो, कथाका पात्र मात्रै हुन् । मुगुको माटोमा टेकेका मेरा पाइलाहरू त मेटिए होलान्, तर आत्मामा कोरिएका स्मृतिका छाप उस्तै आलै छन् । ती मेटिएका पाइलाले मलाई झक्झकाइरहन्छन् तँ अर्को पाइला चाल्, बाटो आफैं बन्दै जान्छ ।तस्बिरहरू: आरके अदीप्त गिरी"
जिउँदो लास,"जसको कथा यहाँ कहिँदै छ, जगत्को एक अजीवको जीव हो त्यो लोकमान । निज लोकमानले आफैंलाई छाम्दै मनमनै कुरो खेलायो उमेरको हिसाब जमाना हेरी हुन्छ । आजको जमानामा कति नै हो र असी वर्षको उमेर ? म त भन्छु यहाँ पनि र जहाँ पनि, अहिले पनि र जहिले पनि उमेरले मान्छे किमार्थ बूढो हुँदैन । मान्छे बूढो हुन्छ कि त आकांक्षा मरेर कि सपना देख्न बिर्सेर । तर के लाग्छ, जगत्का मूर्खहरू कुराको भित्री चुरो मैले जसरी बुझ्दैनन् । त्यसैले त मलाई ताकेर ती धारे हात लाउँछन् । र, कर्कश बोलीमा ती बकबक गर्छन् तँ बूढो भइस् । पाखा लाग्, र तँ हाम्रो बाटो छाड् । यिनको कुरो सुन्दा मलाई झनक्क रिस उठेर आउँछ । हेर त, मलाई आजै तँ बाटो छाड् रे ! बाटो म यत्रो पनि छाड्दिनँ ।लोकदृष्टिमा हुनलाई लोकमान बूढै भयो, साँच्ची नै जर्जर बूढो । उसका आँखीभुइँ लगभग फुलिसके । उसका गाला चाउरिँदा छन् । उसका मुखमा सक्कली दाँत एउटै बाँकी छैन । उसको कुभिन्डे टाउकोमा केश कताकती एकाध मात्र छन् । उसका आँखा धमिलिँदै गएका छन् । उसको ढाड कुप्रिँदो छ । उसको स्वर लर्बरिन थालेको छ । उसको स्मृतिशुङ्खला खल्बलिँदो छ । तैपनि हठी लोकमानको जब्बर जिद्दी अतृप्त आकांक्षामा एकाग्र छ । लुब्ध आकांक्षाको त्यान्द्रोमा तुन्द्रुङ्ग झुन्डिएर ऊ भन्छ मलाई फेरि प्रधानमन्त्री हुनु छ । म बाटो यत्रो पनि छाड्दिनँ !एकबारको जुनीमा लोकमान एक पटक होइन, चचार पटक प्रधानमन्त्री भइसक्यो । प्रधानमन्त्रीको गद्दीको आस गर्दागर्दै कति तृषित आत्मा निराश भई गलेर सकिए । रोलमा उभिएका कति दुःखी जनहरू उभिँदाउभिँदै खिएर सकिए । पालो नपाउँदा कति कुरुवाहरू डाहाले जलेर सकिए । तर, लोकमानको रहर भने अझै पुगेको छैन । आफ्नै अनुभवले ऊ राम्ररी जान्दछ सत्ताको उच्च पदमा त्यही तहको सोख हुन्छ, सान हुन्छ, मोज हुन्छ, मान हुन्छ र स्तुतिगान हुन्छ । यी पञ्चतत्त्वमा गाँठ्ठे, भयंकर नशा हुन्छ । सम्मोहक नशा, मादक नशा, कहिल्यै तृप्त नहुने नशा । विवेकको बध गर्ने नशा ! नशामा झुम्दै लोकमानले गम खायो कौडा हान्ने अखाडा नभए बाह्रमासे जुवाडेको हालत के हुन्छ ? घोडा नभए नित्य घोडचढीको दशा के हुन्छ ? अनि सत्ताको गद्दा नभए खली सत्तापारखीको मनोदशा के हुन्छ ? आफैंलाई छाम्दै लोकमान भित्रभित्रै रोयो कठैबरा म ! चित्तमा उखर्माउलो तुष्णा छ, नितम्बमुनि हाल सत्ताको गद्दा छैन । सत्ताको उच्च पदबिनाको यो जिन्दगी, खै के जिन्दगी !यसो घोरिएर मुक्का कसेर दाह्रा किट्दै बूढो लोकमानले संकल्प गर्यो फेरि एकबाजी प्रधानमन्त्री नभई म मर्दैमर्दिनँ ! कुनै अहारिसेले भन्दैमा त्यसै छाड्छु म कत्रा ध्याउन्नले पाएको बाटो !लोकमानका कान मन नपर्ने मान्छेका मन नपर्ने स्वरले गाँज्न थाले । अहो ! स्वर कति धेरै र ती स्वर कति कर्कश ! सुन्दैमा मथिङ्गलमा झनक्क रिसको रन्को छुट्ने । मन नपर्ने एउटाको मन नपर्ने स्वरले भन्यो, मरीजाने जुनी हो । मर्ने बेलाा कम्तीमा प्रधानमन्त्री बन्ने रहर त त्याग गर । मन नपर्ने अर्को स्वरले भन्यो, थाहा छ तिम्ले कतिको पालो मिच्यौ ? यही चाल हो भने बुझ, मर्ने बेलाँ तिम्रो सास जान सकस पर्छ । अझ अर्को मन नपर्ने स्वरले भन्यो, तिमी जर्जर बूढो भयौ । तिमीमा त्यो थोरै मात्र पनि थियो भने तिम्रो कल्पनाशीलता भुत्ते भो, तिम्रो सिर्जनशीलता शून्य भो । तिमीमा न एक थोपो दूरदृष्टि छ, न छ एक पित्को स्वप्नदृष्टि । तिमीमा न इमानको चेत बाँकी छ न लज्जाभाव नै बाँकी छ । तसर्थ कि तिमी बाटो छाड, कि तिमी लखेटिन्छौ ।यस्ता जुलुमै जङ चल्ने कुरा सुन्दा लोकमानका कन्पारा तातेर आए । र, धम्कीको भाषामा उसले मनमनै भन्यो, म बूढो रे ? ए रात्तै ! जो पनि मैसँग डाहा गर्ने ? ए रात्तै ! लोकमानले नाक निमोठ्यो, कन्सिरी कन्यायो, हाई काड्यो र पिच्च थुक्यो । मलाई मात्रै भन्ने ? लोकमान सनक्क सन्क्यो । तेङ छिरिङ सगरमाथाको चुलीमा दसपल्ट चढिसक्यो । उल्लाई किन कोही पुग्यो, चुलीमा तँ अब नचढ् भन्दैन ? फुटबले रोनाल्डो चालीस वर्ष पुग्न लाग्यो । उल्लाई किन कोही पुग्यो, तँ अब फुटबल खेल्न छाड् भन्दैन ? राजेश हमालले साठी टेक्यो होला । उल्लाई किन कोही पुग्यो, तँ अब अभिनय गर्न छाड् भन्दैन ? खालि मसँग मात्र त्यागको माग गर्ने ? यत्रो पनि त्यागस्याग ?न नपर्नेहरूका मन नपर्ने स्वर लोकमानका आजित कानमा गुन्जिन छाडेनन् । बाटो छाड् ! त्याग गर् ! मर्दा सास जान सकस पर्ला ! भावी पुस्ताले पदलोलुप लम्पट भन्ला ! न बुद्धि छ, न दृष्टि छ, न चतुर्याइँ छ, न हैकमकारी सामर्थ्य छ । मर्ने बेलामा पदका लागि किन यो लाजमर्नु हत्ते ? किन यो जग हँसाइ ?कर्कश स्वरहरूको प्रहार लोकमानलाई असह्य भयो । यसो कुरा गर्यो, बूढो भन्यो ! उसो कुरा गर्यो, बूढो भन्यो ! जसो कुरा गरे पनि बूढो भन्या छ, भन्या छ । लोकमानको ब्रह्माण्ड क्रोधाग्निले हुर्हुरी जल्न थाल्यो । साउतीको स्वरमा उसले आत्मालाप गर्यो म बूढो रे ? यिनका फुटेका आँखाले अमेरिका देख्दैनन् कि ? त्यत्रो ठूलो अमेरिकाको त्यति ठूलो लोकतन्त्र असीवर्षे बूढा कति मजाले हाँक्दै छन् । असीवर्षे जो बाइडेन र असी नै वर्षे डोनाल्ड ट्रम्पले क्या । अनि यति सानो नेपालको यति सानो लोकतन्त्र म असीवर्षे बूढाले हाँक्न किन नसक्नु ? यी डाहिलाहरूलाई म हाँकेर देखाइदिन्छु । नाकका पोराबाट रिसको राग फाल्दै लोकमानले चुरोट सल्कायो । उसका चित्तको आह र औडाहा चुरोटको धूवाँमा मिसिएर फुसफुस उड्यो । भित्रभित्रै मुर्मुरिँदै लोकमान बुदबुदायो त्यसै भइन्छ प्रधानमन्त्री ? प्रधानमन्त्री हुने योगदानले हो । क्षमताले हो । व्यक्तित्वले हो । जनमतले हो । देशदेशावरको पत्यारले हो । आफूमा दम भए भएर देखाइदिए भैगो नि, खालि मलाई बाटो छाड् भन्ने ? आफू प्रतिस्पर्धामा हार्ने, अनि मसँग गनगन गर्ने ? म छाड्दिनँ, लजा । तिमीहरू गनगन गरिराख । तिमीहरू रोइराख । डाहाले जलेर तिमीहरू मरिराख । भिखारीले भिख मागेर कहीं, कहिल्यै, कतै पाएको छ प्रधानमन्त्री पद ? यी त भए गनगने मगन्तेहरूलाई भन्न मिल्ने लोकमानका कुरा । अरूका कान छलेर आफूलाई मात्र सुटुक्क भन्न मिल्ने उसको एउटा गोप्य कुरा छ । पुनः प्रधानमन्त्री बन्न लोकमान मरिमेट्नुको खास कारण यो हो । मृत्युपछि मेरो हैसियत के होला ? चिन्तातुर मुद्रामा लोकमान नित्य गम खान्छ । अँ, मृत्युपछि मेरो शान, मान र गौरवगानको हैसियत के होला ? प्रधानमन्त्री पदमा छँदै मरे उसको हैसियत के होला, त्यो त लोकमानलाई भलिभाँती थाहा छ ? पदबाहिर छँदा मरे उसको हैसियत के होला, उसको सघन चिन्ता त्यसमा छ । तै तै मरेर मृत्युपछिको आफ्नो हैसियत यसो नियाल्न पाए भावुक हुँदै लोकमानले गम खायो । नभन्दै सपनामा लोकमान मर्यो । अब मृत लोकमानको ध्यान एउटै कुरामा एकाग्र भयो । मलामीको लावालस्कर कत्रो होला ? सैनिक टुकडीबाट सलामी अर्पण होलानहोला ? अनि तोपको लहरै गगनभेदी गर्जन होलानहोला ?मृत्युपछिको कर्मकाण्ड सुरु भयो । लोकको दर्शनार्थ लोकमानको शव खुला चउरमा राखियो । लोकमानको मृत देह काँचा बाँसका खटमा बाँधियो । शङ्खको एकोहोरो टुँ आकाशतिर उठ्यो, र मुर्दा घाटतिर चलान भयो । नाटकीय अभिनयमा मरेको लोकमान खुबै चनाखो भई कान थापेर पलप्रतिपल सुन्दो छ । उसको चाख मलामीको संख्यामा छ । मलामीले खुसखुस गरेको ऊ सुन्छ कत्ति न होलान् भन्या, मलामी त पातलोपातलै भए है । यति नाथे मलामी त कुनै भूपू मन्त्री मर्दा पनि हुन्छन् । मृत लोकमानका चित्तमा ती वचन शूलझैं बिझाए । लोकमानको मतमा जीवनका यावत् यत्नहरूको अन्तिम प्रयोजन खासमा मृत्युपछि मलामी बटुल्नु त हो । त्यत्रो यत्न गरियो, यति नाथे मलामी ? मृत लोकमान सन्तापले मडारियो । उसले कान थापेर सुन्यो न फौजी सलामी भयो, न आकाशले तोपको लहरे गर्जन सुन्न पायो । अर्को मलामीको खुसखुसले लोकमानका कान स्पर्श गर्यो बूढो त लास्टै अलोकप्रिय रहेछ यार् । हेर त मृत्युपछिको यो चाल ! त्यो सुनेर मृत लोकमान मूर्च्छा पर्यो । अहो ! प्रधानमन्त्रीको पदबाहिर मर्नु नहुने रहेछ । हेर त मेरो यो दुर्गति ! मृत लोकमानले मरेर बुझ्न मन गरेको कुरो राम्रैसँग बुझ्यो । दाहसंस्कारी घाटे पुरेतले भन्यो ल, दागबत्ती दिने को हो अघि सर । मृत लोकमान चिताबाट हत्तपत्त जुरुक्क उठेर फुत्त बाहिर निस्क्यो । र, आश्चर्यचकित भएका मलामीहरूतिर फर्केर मुर्दा लोकमान ठिङ्ग उभियो । आफ्नै रहरले जिउँदो लास भएको लोकमान सर्वाङ्ग नाङ्गै थियो ।"
सहर निदाइरहेछ,खुपेन सुनुवार
"पिचको खेल, मौसमको झेल","उमेश पटवाल हुन्, नेपाली क्रिकेट टिमका पूर्वप्रशिक्षक । नेपाल प्रिमियर लिग (एनपीएल) मा उनी चितवन राइनोजका प्रशिक्षक छन् । प्रतियोगिता सुरु हुनुअघि उनी भन्दै थिए, कीर्तिपुरको टीयू क्रिकेट मैदानको पिचले कस्तो व्यवहार गर्छ, त्यो हेर्न लायक हुन्छ । हामी सबै प्रतीक्षा गरिरहेका छौं, पिच कस्तो हुन्छ । धन्न हाम्रो खेल सुरुमै छैन, हामीसामु बुझ्ने अवसर हुनेछ । उनको योजना थियो, पिचको व्यवहार अनुसार रणनीति तय गर्ने ।यसपल्ट एनपीएलको पहिलो खेल थियो, विराटनगर किंग्सविरुद्ध जनकपुर बोल्ट्स । विराटनगरका लागि मार्टिन गुपटिलले पनि खेलेका थिए । उनले ५५ रन बनाए । यी न्युजिल्यान्डका खेलाडी पूरा विश्व घुमेर क्रिकेट खेलिसकेका खेलाडी हुन् । त्यो खेलमा विराटनगर पराजित रह्यो । पछि उनी भन्थे, नयाँ पिचमा एकैपल्ट गएर खेल्न कहाँ सजिलो हुन्छ र ? भनेपछि उनी जत्तिको खेलाडीलाई पनि एकैपल्ट पिचलाई बुझ्न गाह्रै हुन्छ ।खास कुरा यसरी सुरु गर्दा ठीक हुन्छ । यस्तो गर्नु र यस्तो नगर्नु भनेर हजार कुरा हुन्छन् क्रिकेटमा । त्यसैले यो जटिल छ । त्यसैले यसलाई रोमाञ्चक पनि बनाउँछ । जस्तो, एउटा उदाहरण । ब्याटर पक्कापक्की आउट छ । भनौं, एलबीडब्लै नै । तर, विपक्षी टिमका खेलाडीले अपिल नदिएसम्म रेफ्रीले आउट दिन पाउँदैन । फेरि स्टम्पमा बल लैजाँदैमा कोही ब्याटर आउट हुँदैन, यदि त्यसमाथिको बेल खस्दैन भने । बलले स्टम्पमा लागेर पनि कहिलेकाहीं बेल खस्दैन । यस्तोमा ब्याटर आउट पनि हुन्न ।यी त भए अलिकति पुराना कुरा । खालि दोहोर्याएर भन्दा पनि मज्जा आउने भनेर मात्रै । टीट्वान्टी क्रिकेट त नयाँ हो । तर, यसमा पनि ती पुराना कुरा लागू हुन्छ । पुरानो जमानाको टेस्ट क्रिकेट पाँच दिन खेलिन्छ, त्यसैले पाँचपाँच दिन चल्ने खेलमा नियम पनि त अनेक चाहियो नि । लामो होस् अथवा छोटो क्रिकेट, उत्तिकै जहिल्यै निर्णायक हुन सक्ने अर्को एउटा कुरा पनि छ र त्यो पिच नै हो । सिधासिधा भन्दा पिच त्यो हो, जहाँ खेलाडीले ब्याटिङ गर्छन् ।बलरले बलिङ गर्छन् । तर, कुरा यत्तिकैमा सकिन्न । पिच साँच्चै कस्तो छ त ? यो कुराले पूरा खेलको नतिजा नै तलमाथि हुन्छ । यसको पनि एउटा मीठो उदाहरण दिन सकिन्छ । बिहानतिर खेल चल्दा आकाशमा जताततै बादल थियो । यस्तोमा पिचको व्यवहार खास एउटा हुन्छ । यस्तो बेला फास्ट बलर खुबै रमाउने गर्छन् । सम्भावना धेरै हुन्छ, ती फास्ट बलरले धमाधम एकपछि अर्को विकेट लिने । आकाशमा जहिले पनि बादल हुनु पर्छ भन्ने के छ ?भनौं, बादल हटेर घाम लाग्छ । त्यतिबेला पिचको व्यवहार अर्कै हुन्छ । यो स्थितिमा रम्ने भनेको ब्याटर हो । ब्याटर मज्जाको छ भने उनले खुलेर रन बनाउन सक्छ । यहाँनिर पिचको मात्र कुरा आएन, मौसमको पनि कुरा आयो । भनेपछि पिच जति महत्त्वपूर्ण हुन्छ, मौसम पनि हुने रहेछ । हावा कहाँनिर कति जोडले बगिरहेको छ त ? हावामा पानीको मात्रा कति छ ? यसको पनि अर्थ हुन्छ क्रिकेटमा । यी त केही उदाहरण मात्रै हुन् । के यी उदाहरण अहिले चलिरहेको एनपीएलमा लागू हुन्छ त ?हुन्छ नै । क्रिकेटमा प्रयोग हुने पिच आफैंमा जटिल इन्जिनियरनिङको विधा जस्तै हो । पिचकै लागि विश्व क्रिकेटमा धेरैपल्ट विवाद भएको छ, द्वन्द्व चलेको छ । यसले पनि भन्छ, यो पिच साह्रै मज्जाको रहेछ । एनपीएलका लागि प्रयोग भइरहेको कीर्तिपुरको टीयू मैदानको पिच चाहिँ कस्तो छ त ? जुन ब्याटरले यो पिचलाई बुझन सक्छ, जुन टिमले यो पिचको ठीक ढंगले अध्ययन गर्न सक्छ, त्यही टिमले हो, यो एनपीएलमा राम्रो गर्ने । अन्तर्राष्ट्रिय क्रिकेटका लागि यो टीयू मैदान प्रयोग हुन थालेको साढे २५ वर्ष भइसकेको छ । सन् १९९८ देखि भनौं । यो मैदानको इतिहास भन्नु पनि यत्तिकै हो । यहाँको पिच सुरुका दिनमा जस्तो थियो, अहिले त्यस्तो छैन् । यसले अनेक जीवन फेरिसकेको छ । सुरुका दिनमा भनिन्थ्यो, यो पिचले सहयोग गर्ने भनेकै बलरलाई हो । त्यसैले लामो समय टीयू मैदानमा धेरै रन बनेन, बलर नै हाबी रह्यो । यसै कारण नेपाली बलर उम्दा रहेको मानिन्छ, ब्याटरको तुलनामा ।फेरि त्यस्तो दिन पनि आयो, जति बेला, अब भएन भनेर पिच ब्याटरलाई मद्दत गर्ने खालको बनाइयो । ब्याटरले जमेर रन बटुले, बलर हेरेको हेर्यै भए । यो पनि ठीकको स्थिति कहाँ थियो र ? खेलमा मज्जा आउन छाडेको थियो । रन मात्र बन्छ भने क्रिकेटमा रमाइलो हुन्न । टीयूको क्रिकेट पिचले नयाँ नयाँ जीवन पायो भन्नुको अर्थ यसलाई पूरा खनेर नयाँ बनाइएको होइन । सम्भवतः दुई तीनपल्ट टीयूको पिचले नयाँ जीवन पाएको छ, यो भनेको यसको माथिल्लो आठ दस इञ्चको पत्र पत्र फेरिएको छ ।एनपीएलकै लागि भनेर अहिले नयाँ नयाँ पिच तयार गरिएको छ । यसका लागि नेपाल क्रिकेट संघ (क्यान) ले बंगलादेशका मामुनलाई झिकाएको थियो । उनी खासमा पिच विशेषज्ञ हुन् । अहिलेको टीयू क्रिकेट मैदानको पिच उनैले बनाएका हुन् । उनले तयार पारेको पिच भने न ठ्याक्कै ब्याटरलाई मद्दत गर्ने खालको छ, न बलरलाई । यो दुवैलाई मदत गर्ने खालको पनि छ, दुवैलाई गाह्रो पार्ने खालको पनि छ । यो पिचमा दुवैका लागि केही न केही छ ।अलिकति घाँस छ, नाम मात्रकै सही । त्यसैले यसलाई भन्न सकिन्छ, स्पोर्टी पिच । यसलाई जो ब्याटर र जो बलरले बुझ्न सक्छ, फाइदा त्यसैलाई हुनेछ । भनेपछि अब्बल दर्जाको ब्याटरले यो पिचमा मज्जाले खेल्न सक्छ, दिल खुलेर रन बटुल्न सक्छ । बलरले पनि नापेरतौलेर बलिङ गर्ने हो भने विपक्षी ब्याटरमाथि चर्को दबाब सिर्जना गर्न सक्छ । खेल हुँदै जाँदा पिचले आफ्नो स्वाभाविक रूप कति गुमाउने हो, त्यो पनि हेर्नलायक हुनेछ ।र रह्यो, मौसमको कुरा । दिनको पहिलो खेल नौ बजेतिर सुरु हुन्छ । पिच पनि ओसिलो, शीत लागेको हुन्छ । यो स्थिति भनेको बलरलाई केही हदसम्म फाइदा गर्ने खालको भयो । त्यसैले निश्चित नै भन्दा हुन्छ, दिनको पहिलो खेलमा जुन टिमले टस जित्छ, त्यसले विपक्षी टिमलाई ब्याटिङका लागि निम्तो दिनेछ । ब्याटरलाई बल कसरी कति गतिले आउँछ, अनुमान गर्नै गाह्रो हुनेछ । अनि पछि बिस्तारै घाम लाग्नेछ र मौसमले ब्याटरलाई मद्दत गर्न सुरु गर्नेछ ।त्यसैले दोस्रोपल्ट ब्याटिङ गर्नु ठीक हुनेछ, लक्ष्यलाई पछ्याउँदै । त्यसैले पहिलो खेलमा टस जित्नु ६० प्रतिशतभन्दा बढीले जित्ने सम्भावना बनाउनु हुनेछ । दोस्रो खेलमा लगभग स्थिति बराबरको हुनेछ । यो खेलमा बलरमाथि ब्याटर हाबी हुन सक्ने सम्भावना बढी हुन्छ । यो प्रतियोगिता त पुससम्म नै चल्नेछ । यो भयो काठमाडौंमा सबैभन्दा जाडो हुने समय । पुसतिर हल्का पानी पनि पर्ने सम्भावना हुन्छ । बिहानबिहान न बाक्लै शीत लाग्नेछ ।शीतले सधैं बलरलाई मद्दत गर्छ भन्न पनि सकिन्न । अझ साह्रै गाह्रो पनि पार्न सक्छ । बलरलाई बल राम्रोसँग समात्न पनि गाह्रो हुन सक्छ, विशेषतः स्पिनरलाई । सबै कुरा खेलको खास दिन के कस्तो हुन्छ, त्यसमा निर्भर हुनेछ । यही नै ठीक र यही नै बेठीक भन्ने पनि हुन्न । यसबारे ठीक निर्णय अनुभवी कप्तानले मात्र गर्न सक्छ र उनलाई मद्दत गर्ने भनेका प्रशिक्षक जस्ताले नै हो । त्यसको अर्थ, यसपल्टको एनपीएलमा खेलाडीले खेलेर मात्रै हुन्न, पिच र मौसमको पनि खेल हुनेछ र यसले झेल पनि गर्न सक्छ ।"
