शीर्षक,विवरण
"सहकारी प्राधिकरण गठन गर्न अध्यादेश, ५ लाखसम्मको बचत फिर्तालाई प्राथमिकता","अध्यादेशका मुख्य व्यवस्था  राष्ट्रिय सहकारी नियमन प्राधिकरण स्वायत्त र स्वशासित हुने, प्राधिकरणले मापदण्ड बनाई सहकारीको दर्ता, नियमन, सुपरिवेक्षण गर्ने  नेपाल राष्ट्र बैंकले जारी गरेको निर्देशन तथा मापदण्डलाई सहकारीले पालना गर्नुपर्ने  बचत तथा ऋणको कारोबार गर्ने सहकारीलाई तीन तहमा वर्गीकरण, दर्ता भने स्थानीय तहमा मात्र  एक व्यक्ति एकै प्रकृतिका एकभन्दा बढी सहकारी संस्थामा सदस्य हुन नपाउने  सञ्चालक पदमा दुई कार्यकालभन्दा बढी निर्वाचित र बहाल रहन नपाइने  एक जिल्लाभित्र कार्यक्षेत्र रहेको सहकारीमा व्यक्तिगत बचत र ऋणको सीमा १० लाख  एक जिल्लाभन्दा बढी कार्यक्षेत्र रहेको सहकारीमा व्यक्तिगत बचत र ऋणको सीमा २५ लाख  एक प्रदेशभन्दा बढी कार्यक्षेत्र रहेको सहकारीमा व्यक्तिगत बचत र ऋणको सीमा ५० लाख  १० लाख रुपैयााभन्दा बढी बचत जम्मा गर्दा स्रोत अनिवार्य  १० लाखभन्दा बढी ऋणको जानकारी कर्जा सूचना केन्द्रलाई सहकारीले दिन अनिवार्य  समस्याग्रस्त सहकारीको बचत फिर्ता गर्दा ५ लाख रुपैयाासम्मको बचतलाई पहिलो प्राथमिकतामा राख्नुपर्ने  संगठित अपराध, सम्पत्ति शुद्धीकरण र फौजदारीबाहेक अदालतमा विचाराधीन सहकारी मुद्दामा मिलापत्र हुने"
वाइडबडीमा घूस खुवाउने कम्पनीलाई अमेरिकामा ५५ मिलियन डलर जरिवाना,"(काठमाडौं)नेपाल वायु सेवा निगमलाई दुई वटा वाइडबडी जहाज बिक्री गर्ने क्रममा घूस दिएको अभियोगमा अमेरिकी सरकारले जहाज आपूर्तिकर्ता कम्पनी एएआर कर्पोरेसनलाई ५५ मिलियन डलर जरिवाना गरेको छ । जहाज खरिद ठेक्का प्रक्रियाकै बेला नेपाली अधिकारीलाई २५ लाख अमेरिकी डलर घूस दिएको प्रमाणित भएपछि अमेरिकी न्याय मन्त्रालयले एएआर कर्पोरेसनलाई साढे ७ अर्ब नेपाली रुपैयाँ बराबर जरिवाना तोकेको हो ।एएआर कर्पोरेसन नेपाली मूलका बेलायती नागरिक दीपक शर्माको अमेरिकी कम्पनी हो । शर्मा जहाज खरिद प्रकरणमै नेपालको विशेष अदालतबाट दोषी भइसकेका छन् । शर्मासहित ११ जनालाई गत मंसिर २० मा विशेष अदालतले दोषी ठहर गरी करिब डेढ अर्ब रुपैयाँ जरिवाना र कैद सजाय सुनाएको थियो । विशेष अदालतबाट शर्माका साथै सरकारका दुई पूर्वसचिव शंकरप्रसाद अधिकारी र शिशिरकुमार ढुंगाना, वायु सेवा निगमका तत्कालीन महाप्रबन्धक सुगतरत्न कंसाकार, निगम सञ्चालक समिति सदस्य तथा सहसचिव बुद्धिसागर लामिछाने, जर्मन एभिएसन क्यापिटलकी प्रबन्ध निर्देशक अना टोपा, प्रतिनिधि क्रिस्चियन न्युहेलेन र एएआरका वित्तीय निर्देशक ओलेग कालिस्त्रु, एआरका सीईओ जोन होल्मेस, हाइफ्लाई एक्सका अध्यक्ष पाउलो मिरिपुरी र निर्देशक गेराल्ट थ्रोन्टन दोषी ठहर भएका हुन् । जहाज खरिद गर्दा भ्रष्टाचार भएको निष्कर्ष निकाल्दै अख्तियार दुरुपयोग अनुसन्धान आयोगले २०८० चैत २२ मा तत्कालीन पर्यटनमन्त्री जीवनबहादुर शाही, दुई पूर्वसचिव अधिकारी र ढुंगानासहित ३२ जनाविरुद्ध १ अर्ब ४७ करोड १० लाख ८५ हजार ४ सय ८२ रुपैयाँ बिगो मागदाबीसहित विशेष अदालतमा मुद्दा दायर गरेको थियो । विशेष अदालतबाट फैसला आएको दुई सातापछि अमेरिकी सरकारले पनि घूस खुवाएको अभियोगमा आपूर्तिकर्ता कम्पनीलाई दोषी ठहर गरेको हो । अमेरिकाको न्याय मन्त्रालयले यस विषयमा डिसेम्बर १९ (गत बिहीबार) मा विज्ञप्ति नै जारी गरेको छ । वाइडबडी जहाज खरिद प्रकरण नेपालमा ठूलो आर्थिक घोटालाका रूपमा चिनिएको छ । यस विषयमा अमेरिकी सरकारले फेडरल ब्युरो अफ इन्भेस्टिगेसन (एफबीआई) मार्फत सूक्ष्म रूपमा अनुसन्धान गरेको थियो । अमेरिकी जाँचबुझ एजेन्सी एफबीआईको अनुसन्धानका क्रममा जहाज आपूर्तिकर्ता कम्पनीले घूस खुवाएको पुष्टि भएको थियो । अवैध माध्यमबाट व्यापार गरेर एएआरले २६ मिलियन डलर नाफा कमाएको पनि अमेरिकी मन्त्रालयले जारी गरेको विज्ञप्तिमा उल्लेख छ । एएआरले नेपाल र दक्षिण अफ्रिकाका उच्च तहका सरकारी अधिकारीलाई घूस दिएर राज्यस्वामित्वको एयरलाइन्ससँग व्यापार गरेको र यसबाट लगभग २४ मिलियन डलर अवैध नाफा कमाएको थियो, न्याय मन्त्रालयअन्तर्गत अपराध अनुसन्धान गर्ने विभागका प्रमुख सल्लाहकार ब्रेन्ट विबलेले विज्ञप्तिमा भनेका छन् । एएआरले नेपाल र दक्षिण अफ्रिकाका सरकारी अधिकारीलाई घूस दिएर अमेरिकी कानुन उल्लंघन गरेको होमल्यान्ड सेक्युरिटी इन्भेस्टिगेसन्स (एचएसआई), न्युयोर्क फिल्ड अफिसका विशेष एजेन्ट इन चार्ज विलियम एस वाकरले बताएका छन् । आजको परिणामले एचएसआईको विश्व व्यापारमा जवाफदेहिता कायम गर्ने दृढ प्रतिबद्धता गर्छ, उनको भनाइ छ, एचएसआई न्युयोर्कले भ्रष्ट अभ्यासमा संलग्न जहाँ र जुनसुकै पदको भए पनि पूर्ण रूपमा जवाफदेही बनाउन आवश्यक सबै कदम चाल्छ ।नेपाली अधिकारीसँग मिलेमतो गरेर शर्माको कम्पनी एएआरले दुइटा जहाज किन्ने ठेक्का पाएको थियो । जर्मन नागरिक क्रिस्चियनले अन्य ३ कम्पनीसँग मिलेमतो गरी जहाज खरिद प्रक्रियामा भूमिका खेलेका थिए । कालिस्त्रुले जहाज किन्नकै लागि हाइफ्लाई एक्स कम्पनी खोलेको अनुसन्धानबाट पुष्टि भएको थियो । निगमसँग सुरुमा ठेक्का सम्झौता गर्दा एएआरमा अध्यक्ष एवं सीईओ जोन होल्मेस थिए । पछि कम्पनीको अध्यक्षमा बेलायती नागरिक शर्मा छिरे । जहाज खरिदको आवरणमा भ्रष्टाचार गर्नकै लागि शर्माले विदेशी नागरिक अध्यक्ष भएको कम्पनी खडा गरी २०७३ फागुन १९ मा दुई ठूला जहाज खरिद गरेर करिब २४ अर्ब रुपैयाँमा निगमलाई बेचिएको थियो । शर्माको समूह सरकारी अधिकारीलाई हातमा लिएर कानुन, सर्त र सम्झौताविपरीत जहाज खरिद सम्झौता गराउन सफल भएको थियो । निगमका लागि नयाँ जहाज किन्न उपसमिति बनाइएकामा बदनियतपूर्ण चलखेल गरेर पुरानो विमान किन्न प्रपञ्च रचिएको अनुसन्धानमा पाइएको छ । जहाज किन्न तत्कालीन महाप्रबन्धक कंसाकारकै संयोजकत्वमा खरिद समिति बनेको थियो । त्यसपछि कंसाकारले सञ्चालक समिति सदस्य सूर्यप्रसाद आचार्यको संयोजकत्वमा तीन सदस्यीय उपसमिति गठन गरेका थिए । २०७३ असार ३० मा सञ्चालक समितिले मापदण्ड संशोधन गरी मन्त्रिपरिषद्बाट जहाज किन्ने निर्णय गराएको थियो । उपसमितिले २०७३ साउन ३२ मा प्रतिवेदन पेस गर्यो । यो सबै प्रक्रियामा एएआरलाई अनुकूल हुने गरी सर्तका विषय घुसाइएको थियो । दुई महिनापछि असोज ५ मा सञ्चालक समिति बैठकले खरिदसहितको ३ वर्षे कार्ययोजना ल्याउने गरी निगम व्यवस्थापनलाई निर्देशन दिएको थियो । त्यसपछि कंसाकारले निमित्त निर्देशक रामहरि शर्माको संयोजकत्वमा बनेको उपसमितिले एयर बसका ए३३०२०० वाइडबडी जहाज किन्न उचित हुने राय दियो । त्यसअघि एयरबस र निगमबीच सन् २००९ नोभेम्बरमै एमओयू हुँदा प्रतिविमान मूल्य ८ करोड ८० लाख ९९ हजार ३ सय १७ अमेरिकी डलर उल्लेख थियो । एमओयूअनुसार सन् २०१७ मा मूल्य वृद्धिसहित जोड्दा प्रतिविमान ११ करोड ८१ लाख ६३ हजार ७ सय ७३ डलर कायम गरिएको थियो । तर पछि सन् २०१४ पछि बनेका जहाज किन्न भनी प्रक्रिया थालियो । मिलेमतोमा मापदण्ड संशोधन गरेर २०७३ असोज ७ मा सञ्चालक समिति अध्यक्षसमेत रहेका तत्कालीन पर्यटन सचिव अधिकारीको अध्यक्षतामा बसेको बैठकले पुराना दुइटा वाइडबडी जहाज किन्न सार्वजनिक सूचना आह्वान गर्न स्वीकृति दिएको थियो । तीन दिनपछि असोज १० मा सूचना जारी गरियो । कात्तिक २३ मा कामु नायब महाप्रबन्धक रमेशबहादुर शाहको नेतृत्वमा ११ सदस्यीय मूल्यांकन समिति बन्यो । समितिले पुस २ मा प्रतिवेदन पेस गर्दा ११ कम्पनीका प्रस्ताव आएकामा पहिल्यै मिलेमतो गरी मापदण्ड तय गरिएकाले निश्चित कम्पनी मात्रै प्रतिस्पर्धा परे । एएआर छनोट भएपछि कंसाकारले एएआरका शर्मालाई पत्र पठाउदै जहाज खरिदका लागि सम्झौता गर्न डाकेका थिए । ०७४ वैशाख ७ को मन्त्रिपरिषद् बैठकले जहाज खरिदका लागि सञ्चय कोष र नागरिक लगानी कोषबाट २५ अर्ब ऋण उपलब्ध गराउन सरकार जमानी बस्ने निर्णय भयो । त्यसपछि अर्थ मन्त्रालयले सञ्चय कोष र लगानी कोषलाई ग्यारेन्टी पत्र पठाएको थियो । तर, खरिद प्रक्रियामा प्रश्न उठ्नुका साथै अख्तियारमा पनि उजुरी परेपछि ऋण दिन कर्मचारी सञ्चय कोष र नागरिक लगानी कोष हच्किएका थिए । तर शक्तिकेन्द्रको दबाब र प्रभावमा मन्त्रिपरिषद्बाट निर्णय गराएर रकम भुक्तानी गरिएको थियो ।विमान खरिद प्रकरणमा २०७३ पुस २७ मै अख्तियारमा उजुरी परेको थियो । त्यसको बेवास्ता गरेर विमान किन्ने निर्णय गरिएको थियो । २०७५ पुस २६ मा प्रतिनिधिसभाको सार्वजनिक लेखा समितिले पनि वाइडबडी प्रकरणमा भ्रष्टाचार भएको भन्दै अनुसन्धान गर्न अख्तियारलाई निर्देशन दिएको थियो । तर सत्ताशक्तिको दबाब र प्रभावका कारण सूक्ष्म अनुसन्धान नै हुन सकेको थिएन । गत वर्ष अनुसन्धान अघि बढाएर अख्तियारले विशेष अदालतमा मुद्दा चलाएको थियो ।"
बोक्सीको आरोपमा महिलामाथि निर्घात कुटपिट,"(धनगढी)कैलालीको भजनी नगरपालिका १, गौनैयाकी २८ वर्षीया हसिना चौधरीमाथि बोक्सीको आरोपमा निर्घात कुटपिट भएको छ । उनलाई गाउँकै नातेदारलगायतले पुस १ र ४ मा कुटपिट गरेका हुन् । घाइते हसिनाको धनगढीस्थित नवजीवन अस्पतालमा उपचार भइरहेको छ । गाउँका गुरुवा (थारू समुदायको देउता) मनोज चौधरीले बोक्सीको आरोप लगाएपछि भलमान्सा लालबहादुर चौधरीको निर्देशनमा आफूमाथि कुटपिट भएको हसिनाले बताइन् । उनका अनुसार २५ वर्षीय मनोजलाई गुरुवा आएको भन्दै पुस १ गते दिउँसो सबै परिवारबाट एकएक हजार उठाइएको थियो । उनले पनि माइतीबाट एक हजार मागेर बुझाएकी थिइन् । राति ८ बजेतिर घरमै बच्चा स्याहार्दै बसेका बेला रामलाल चौधरी, करन चौधरी र जयराम चौधरी आए । बाँकी तँ बोक्सी होस्, हामीलाई सताउँछेस् भन्दै मलाई घरभित्रबाट निकालेर आँगनमा कुट्न थाले, उनले सुनाइन्, जयरामका छोरा रमेशले कुटपिट गर्न नहुने भन्दै आफ्नो बुबालगायतलाई फर्काएर लगे । कुटपिट हुँदा घरमा हसिना र उनका दुई बच्चा मात्र थिए । त्रासमा रात बिताउनुपरेको हसिनाले सुनाइन् । श्रीमान् चुन्नीलाल मजदुरीका लागि चार दिनअघि भारतको पुने गएका थिए । परिवारको आम्दानीको स्रोत नै ज्यालामजदुरी मात्र हो । मैले भोलिपल्टै श्रीमान्लाई फोन गरेर बोक्सीको आरोपमा आफूमाथि कुटपिट भएको सुनाएँ । प्रहरीमा पनि निवेदन दिएँ, हसिनाले भनिन् । प्रहरीमा निवेदन दिएको पर्सिपल्ट पनि हसिनामाथि कुटपिट भयो । दिउँसो ३ बजेतिर जयराम, रामलाल, करन, रूपा चौधरीलगायत पाँच महिला र ६ पुरुषको समूह उनको घर पुग्यो । एक्कासि मेरो घर आएर उनीहरूले मलाई घरबाट निकालेर कुटपिट गरे । जगल्टा लछार्दै गुरुवा मनोजको घर पुर्याए । गुरुवाको घरमा आँगनमा बिछ्याइएको परालमा सुताए । त्यसपछि केहीले लट्ठीले हाने, कसैले लात्तैलात्ताले हाने, हसिनाले सुनाइन्, त्यसपछि शरीरमा पानी खन्याए । बोक्सी हुँ भन् भन्दै कबोल गर्न भने तर म बोक्सी होइन भनें । मैले नमानेपछि फरुवाले मेरो गर्धनमा ताक्दै गर्दा मेरो श्रीमान् आइपुग्नुभयो । त्यसपछि म बाँचें । अनि के भयो, मलाई याद छैन । बोक्सीको आरोपमा समूहले कुटपिट गरिरहँदा गाउँले रमिते बनेका थिए । म आइनपुगेको भए उनलाई मार्ने थिए । मेरा बालबच्चा टुहुरा हुने थिए, चुन्नीलालले कान्तिपुरसित भने । कुटपिटले हसिना बेहोस भएकी थिइन् । उनलाई श्रीमान् चुन्नीलालले तत्काल भजनी प्राथमिक स्वास्थ्य चौकीमा पुर्याए । त्यहाँका स्वास्थ्यकर्मीले धनगढी रेफर गरे । धनगढीको नवजीवन अस्पतालको आईसीयू (सघन उपचार कक्ष) मा ६ दिनसम्म राखेर उनको उपचार गरियो । मंगलबार भने उनलाई वार्डमा सारिएको छ । उनको स्वास्थ्य अवस्था स्थिर छ । मानसिक अवस्थामा केही समस्या छ । शरीरभरि नीलडाम र घाउचोट छन्, नवजीवन अस्पतालका डा विदुरमणि ढकालले भने, उनलाई केही दिन अस्पतालमै राखेर उपचार गर्नुपर्ने अवस्था छ ।हसिना शय्याबाट आफैं उठ्न सक्ने अवस्थामा छैनन् । बोल्न पनि कठिन छ । जीउ दुखेर रातभर सुत्न सक्दिन, छटपटाइरहन्छे, उनको हेरचाह गरिरहेकी आमा सीतारानी चौधरीले भनिन् । उजुरी पर्नासाथ प्रहरीले कारबाही प्रक्रिया अघि बढाएको भए हसिना थप कुटपिटबाट जोगिने थिइन् । इलाका प्रहरी कार्यालयका प्रहरी निरीक्षक युवन चौधरी भने पीडितकै आग्रहमा कारबाही अगाडि नबढाएको दाबी गर्छन् । पीडितले भने प्रहरीको दाबीलाई झूटो भनेकी छन् । दोस्रो पटकको कुटपिटपछि मात्रै प्रहरीले चार जनालाई पक्राउ गरेको छ । प्रहरीले बाबुराम चौधरी, मनोज चौधरी, लाहानु चौधरी र रूपा चौधरीलाई पक्राउ गरेको हो । केही फरार छन् । हामी अनुसन्धानमै छौं, धेरै कुरा भन्न मिल्दैन, प्रहरी निरीक्षक चौधरीले भने ।कुटपिटका लागि निर्देशन दिएको आरोप लागेका भलमान्सा लालबहादुर चौधरीले भने आफूले नै प्रहरीलाई खबर दिएको दाबी गरेका छन् । मनोजलाई गुरुवा आएपछि सबै गोतियार उनको घरमा भेला भएका थिए तर हसिना आइनन् । त्यसैले उनलाई माफी मगाउने कुरा भएको भन्ने सुनेको हो । तर, उनीमाथि कुटपिट भयो, उनले भने, कुटपिट हुनबाट हसिनालाई कसैले पनि जोगाउन सकेनन् । मनोजले मलाई पनि कुटपिट गर्यो । त्यहाँबाट भागेर मैले नै प्रहरीलाई खबर गरेको हो । भलमान्सा गाउँसमाजमा जानैपर्ने भएकाले गएको तर घटनामा आफ्नो कुनै संलग्नता नरहेको चौधरीले दाबी गरे । गुरुवा मनोजका दाजु प्रेम चौधरीले हसिनालाई माफी मगाउने कुरा चलेकामा कुटपिट भएको बताए । मनोजलाई देउता आएर लट्ठीले कुटपिट गर्न थालेपछि सबै जना डराए, म त त्यति बेला भजनीबाट भर्खर आएको थिएँ, उनले भने ।भजनीका अगुवा रतन रेग्मीले गाउँमा जघन्य अपराधको घटना भएको टिप्पणी गरे । उनका अनुसार मनोजलाई पहिलो पटक गुरुवा आएको थियो । गौनैयाका थारू समुदायमा कुनै व्यक्तिलाई पहिलो पटक गुरुवा आएको दिन नातेदार सबैले घरघरमा दियो जलाएर व्रत बस्नुपर्ने नियम छ । तर बोक्सी भएका कारण हसिनाले घरमा दियो नबालेको आरोप लगाएर पुस १ मा कुटपिट गरिएको उनका बुबाबाट जानकारी पाएको रेग्मीले बताए । पीडित महिलाले खबर गरेपछि उनका बुबा सीताराम चौधरीले भोलिपल्ट मलगायतलाई छलफलका लागि भनेका थिए । तर म भजनीबाहिर भएकाले जान पाइनँ, उनले भने, ४ गते पनि गुरुवाले हसिनालाई बोक्सीको आरोप लगाएपछि निर्घात कुटपिट भएछ । घटना भएको वडाका अध्यक्ष धर्मेन्द्र श्रेष्ठ घटनाबारे विस्तृत जानकारी नभएको बताउँदै पन्छिए । गौनैयाका बासिन्दा पनि यसबारे मुख खोल्न मान्दैनन् ।भजनीका नगर प्रमुख केबल चौधरीले मंगलबार अस्पताल पुगेर पीडितको अवस्था सोधपुछ गरेका थिए । यति ठूलो घटना हुँदा पनि मलाई कुनै जानकारी गराएनन्, नगर प्रमुख चौधरीले भने, मेरै वडाको घटना हो । म काठमाडौं भएकाले घटना भएको दुई दिनपछि थाहा पाएँ । हुनै नहुने घटना भयो । पीडितको उपचारमा लागेको खर्च नगरपालिकाबाट बेहोर्न कुरा गर्छौं । कैलालीका प्रमुख जिल्ला अधिकारी धर्मेन्द्रकुमार मिश्रले उक्त घटना जघन्य अपराध भएको बताए । बोक्सीको आरोपलगायतका घटनामा शून्य सहनशीलताको नीति छ । कुनै पनि हालतमा फरारलाई पक्राउ गर्न निर्देशन दिएको छु, उनले भने, भलमान्सालगायतको पनि संलग्नता रहेको सुनिएको छ । विस्तृत अनुसन्धान गर्न भनेको छु ।"
"क्यानडा, ग्रिनल्यान्ड र पनामालाई चिढ्याउँदै ट्रम्प",(एजेन्सीहरूको सहयोगमा)
कांग्रेसएमालेद्वारा संविधान संशोधनको गृहकार्यका लागि संयन्त्र बनाउने निर्णय,"(काठमाडौं) सत्तारूढ कांग्रेस र एमाले संविधान संशोधनका लागि राजनीतिक संयन्त्र बनाउने निर्णयमा पुगेका छन् । दुई दलका शीर्ष नेतासहित बालुवाटारमा केही दिनदेखि भएको शृंखलाबद्ध बैठकले संविधान संशोधनको गृहकार्य गर्न संयन्त्र गठन गर्ने र असार १७ मा दुई दलबीच भएको सातबुँदे सहमति कार्यान्वयनका लागि ठोस योजना अघि सार्ने तयारी थालेका हुन् ।कांग्रेस र एमालेले संविधान संशोधनको मूल एजेन्डा बनाएर असार १७ मा सत्ता सहकार्यको सातबुँदे सहमति गरेका थिए । सातबुँदे सहमतिको मुख्य विषय नै संविधान संशोधन गर्ने थियो । सहमतिको २ नम्बर बुँदामा राष्ट्रिय सहमतिको सरकारले संविधान लागू भएपश्चात् अभ्यासमा देखा परेका सबल पक्ष र दुर्बल पक्ष तथा जटिलताको समीक्षा गरी राजनीतिक स्थायित्वका लागि संविधानमा आवश्यक संशोधन र तदनुकुलको कानुन निर्माणलाई प्राथमिकता दिने उल्लेख छ । तर यस बीचमा सत्ता गठबन्धनले संविधान संशोधन सम्बन्धमा ठोस योजना अघि सारेको छैन । पछिल्ला बैठकमा सहभागी हुँदै आएका गृहमन्त्री रमेश लेखकले संविधान संशोधनको गृहकार्य अघि बढाउन दुई दल सम्मिलित कार्यदल गठन गर्ने निर्णय भएको बताए । उनका अनुसार संयन्त्रले नयाँ संविधान कार्यान्वयनको १० वर्षको समीक्षा गर्दै संशोधनका विषय पहिचान गर्नेछ । संशोधन गर्नुपर्ने विषयवस्तु पहिचान गरेर सबै राजनीतिक दलसँग संवाद गर्नेछौं । साझा सहमतिमा संविधान संशोधन हुनेछ, उनले भने, आजको भोलि नै हुने होइन, अहिलेदेखि तयारी गर्यौं भने केही समयपछि संशोधनको प्रक्रिया अघि बढाउन सक्छौं । प्रधानमन्त्री केपी शर्मा ओलीले मंगलबार नै दुवै दलका प्रमुख सचेतकसहितको बैठक राखेर संविधान संशोधनको विषयमा संयन्त्र निर्माण गर्न खोजिएको जानकारी गराउँदै संसदीय समितिमा विचाराधीन विधेयकलाई फास्ट ट्र्याक बाट अघि बढाउने दिशामा काम गर्न निर्देशन दिएका छन् । प्रधानमन्त्रीले संविधान संशोधनका लागि तत्काल राजनीतिक संयन्त्रको घोषणा गर्ने र विधेयक छिटोछरितो रूपमा अघि बढाउने विषयमा छलफल भएको कांग्रेसका प्रमुख सचेतक श्याम घिमिरेले बताए । खासगरी दुई दलबीचको सातबुँदे सहमतिलाई प्रभावकारी रूपमा कार्यान्वयनमा अघि बढाउनुपर्छ भन्ने दिशामा गम्भीर ढंगको बहस भएको छ, उनले भने ।बैठकमा सहभागी एमाले सचिव योगेश भट्टराईले पनि सहमतिका आधारमा संविधान संशोधन गर्ने तयारी भइरहेको बताए । सत्तारूढ कांग्रेस र एमालेभित्र राजनीतिक स्थायित्वका लागि निर्वाचन प्रणालीमा संशोधन गर्नुपर्ने मत बलियो छ । सरकारको स्थायित्वका लागि समानुपातिक समावेशिताको विकल्प खोजेर प्रतिनिधिसभालाई प्रत्यक्ष प्रतिनिधिको थलो बनाउनुपर्नेमा दुई दलको प्रमुख जोड छ । राष्ट्रिय सभालाई समानुपातिक समावेशिता बनाउने वा निर्वाचन क्षेत्रलाई नै समावेशी बनाएर जाने प्रस्ताव अघि सारिएको छ । प्रमुख प्रतिपक्षी माओवादीले भने निर्वाचन प्रणालीमा संशोधन गर्न खोजेर समानुपातिक समावेशीको व्यवस्था कमजोर बनाउन खोजिएको भन्दै संशय व्यक्त गरेको छ । माओवादीले समानुपातिक र समावेशीसहितका व्यवस्थालाई अझ मजबुत बनाउन मात्रै संविधान संशोधन गर्नुपर्ने अडान राख्दै आएको छ । माओवादीका महासचिब देव गुरुङले कांग्रेस र एमाले ०४७ सालको संविधानतिर फर्कन चाहेको आरोप लगाए । उहाँहरूबाट संविधानसभा उपलब्धि उल्ट्याउने कुरा आइरहेको छ, उनले भने, अहिले संविधान संशोधनले लोकतान्त्रिक गणतन्त्रलाई समाप्त गर्ने मात्र होइन, अस्थिरता र अराजकता सिर्जना गर्नेतिर लैजान्छ ।दुई दलले बलमिचाइ गरे माओवादी सहितका राजनीतिक दलहरू त्यसको विरुद्धमा उभिने गुरुङले बताए । माओवादीले प्रतिनिधिसभालाई प्रत्यक्ष निर्वाचितको थलो नभएर पूर्ण समानुपातिक, समावेशी निर्वाचन प्रणाली बनाउनुपर्ने प्रस्ताव अघि सार्दै आएको छ । कार्यकारी प्रमुख प्रत्यक्ष निर्वाचनबाट आउन सक्ने व्यवस्थामा जान सकिन्छ, संघीय प्रणाली पहिचानसहितको हुनुपर्छ, गुरुङले थपे । एकीकृत समाजवादीले भने संविधान कार्यान्वयनमा देखिएका समस्या पहिचान गर्न कार्यदल नै बनाएको छ । पार्टीको स्थायी समिति बैठकले उपाध्यक्ष प्रकाश ज्वालाको संयोजकत्वमा गरिमा शाह, गणेश विश्वकर्मा, रामचन्द्र यादव र घनप्रसाद गौतम रहेको कार्यदल बनाएको हो । संविधान संशोधन गर्नुपर्ने विषय कार्यदलले पहिचान गर्नेछ, उपाध्यक्ष बेदुराम भुसालले भने, त्यसपछि हामी संविधान संशोधनबारे धारणा बनाउँछौं ।सत्ता गठबन्धनका नेताहरू भने समानुपातिक समावेशितालाई कमजोर पार्ने गरी संविधान संशोधन नहुने दाबी गर्छन् । एमाले सचिव भट्टराईले दुई दलको संयुक्त कार्यदले संविधान संशोधनको विषयमा कानुनविज्ञसँग परामर्श गरिने बताए । उनले भने, मूलतः निर्वाचन प्रणालीबारे छलफल हुन्छ । संविधान निर्माणको भावना प्रतिकूल नहुने गरी संशोधन गर्ने भन्ने छ, उनले भने । त्यसमा संसद्मा प्रतिनिधित्व गर्ने सबै दलको सहमति खोजिने उनले बताए । संविधान संशोधनमा सत्तापक्ष र प्रतिपक्ष भन्ने छैन । सहमति भएन भने मात्रै संविधानको प्रक्रियाअनुसार जाने हो, उनले भने ।"
उमागौरी कृषि सहकारी ठगी प्रकरण,"(विराटनगर), (काठमाडौं)उमागौरी कृषि सहकारीको बचत ठगी मुद्दाकी फरार अभियुक्त अञ्जला कोइरालाको उनले पढाउँदै आएको विद्यालयमा बिदा थप्न संसद्को सार्वजनिक लेखा समितिका सभापतिसमेत रहेका श्रीमान् ऋषिकेश पोखरेलले दबाब दिएका छन् । अदालतले पक्राउपुर्जी जारी गर्नुअघि देखि फरार रहेकी उक्त सहकारीकी पूर्व सञ्चालक कोइरालासहित २६ जनाविरुद्ध सरकारी वकिलको कार्यालयले २२ करोड ४८ लाख २७ हजार ७ सय रुपैयाँ बिगोबमोजिम जरिवाना गरी ६ देखि ८ वर्षसम्म कैदसजाय माग गर्दै मुद्दा दायर गरेको छ । अञ्जला विराटनगरको महेन्द्र रात्रि माविकी शिक्षिका हुन् । सभापति पोखरेलज्यूले इमेल पत्र पठाउनुभएको छ, त्यसमा अनिश्चितकालीन बिरामी बिदा स्वीकृतिको माग गरिएको छ, प्रधानाध्यापक झङ्कप्रसाद पराजुलीले कान्तिपुरसँग भने, उहाँले फोन गरेर पत्र प्राप्त भएनभएको बारेसमेत बुझ्नुभयो । आइतबारदेखि लागू हुने गरी अनिश्चितकालीन बिदा मागसहितको पत्र इमेलमार्फत पठाइएको पराजुलीको दाबी छ । विद्यालयले उनको बिदा स्वीकृत भने गरिनसकेको पराजुलीले बताएका छन् । उमागौरी कृषि सहकारी संस्थाको बचत ठगीमा जिल्ला सरकारी वकिलको कार्यालय मोरङले मंसिर २७ मा अञ्जलासहित २६ जनाविरुद्ध मुद्दा दायर गरेको थियो । त्यसै दिनदेखि फरार अभियुक्तका रूपमा रहेकी उनी मुद्दा दायरपछि पनि केही दिन विद्यालयमा उपस्थित थिइन् । उनीसहित थप १६ जनाविरुद्ध मोरङ जिल्ला अदालतले पुस २ मा पक्राउपुर्जी जारी गरेको थियो । पक्राउपुर्जी जारी हुनु अघिल्लो दिनदेखि पाँच दिनको बिदा स्वीकृत गरी बसेकी थिइन् । विद्यालयले मंसिर २८ मा आयोजना गरेको राष्ट्रपति रनिङ सिल्ड कार्यक्रममा पनि उनी उपस्थित थिइन् । लेखा समिति सभापति पोखरेलले भने विद्यालयमा पत्र पठाएको बारे आफूलाई केही थाहा नभएको प्रतिक्रिया दिए । पत्र पठाएको पुष्टि प्रधानाध्यापकले नै गरेको प्रश्नमा सभापति पोखरेलले भने, जसले जे भने पनि भयो ? ककसले केके कथा बनाउनुहुन्छ, सबै कथाको उत्तर कसरी दिने मैले ? उमागौरी सहकारी ठगीमा तत्कालीन सञ्चालक तथा पदाधिकारी अञ्जला कोइरालाका साथै रोशन राजवंशी, शम्भुप्रसाद रौनियार, लक्ष्मण साह रौनियार, आलम अनसारी मियाँ, शम्भुप्रसाद सिंह, आमोदकुमार मण्डल, जितमान ठाकुर, विजयकुमार यादव, सुरेन्द्रकुमार राजवंशी, अशोककुमार विश्वास, दिलमाया राई, उपासी राजवंशी, सोनु यादव, मोहमद नजाम उद्दिन, चम्पा गिरी, शम्भुप्रसाद सिंह, सन्तलाल खवास, लक्ष्मीदेवी कार्की राजवंशी, ज्योति बास्कोटा, सुमन लोहनी, मित्रप्रसाद शिवाकोटी, शरदराज सिंह, मो नसरुदिन, मनोजकुमार सोनी, यशोदाकुमारी राजवंशीलाई बिगोबमोजिम जरिवाना र कैदसजाय माग गरिएको छ ।प्रहरीले अनुसन्धानका क्रममा कात्तिक १४ मा सहकारी कार्यालयको ताला फोडेर प्रमाण संकलन गरेको थियो । त्यसयता कार्यालय बन्द छ । संसद्को सार्वजनिक लेखा समितिको सोमबार बसेको बैठकमा सांसदहरूले सभापति पोखरेलको राजीनामा माग गरेका थिए । तर पोखरेलले कानुनलाई सहयोग गर्ने बताउँदै विषयान्तर गरेका थिए । सहकारी ठगीमा श्रीमती फरार रहेको स्विकारेका पोखरेलले भनेका थिए, मेरी श्रीमती फरार छिन्, कानुनी प्रक्रियाका लागि म तयार छु । फरार श्रीमतीलाई विद्यालयमा बिदा मागसहितको पत्र पठाएपछि पोखरेलको भूमिकामाथि थप प्रश्न उठेको सहकारीपीडितको भनाइ छ । माओवादी कोशी संसदीय दलले पनि गत बिहीबार सभापति पोखरेलको राजीनामा माग गरेको थियो । उमागौरी कृषि सहकारीले नबिल बैंक र आरएसडीसी लघुवित्तबाट २४ करोड रुपैयाँभन्दा बढी ऋण लिएको थियो । ऋणीका नाममा धितो राखेर लिएको कर्जाको आधा रकम सम्बन्धित व्यक्तिलाई नदिई सञ्चालकले हिनामिना गरेको देखिएको छ । २०७२ देखि २०७८ सम्म सञ्चालक समिति सदस्य रहेकी कोइरालासमेतको हस्ताक्षरबाट सहकारीले कर्जा लिएको प्रमाण अभियोगपत्रमा समावेश छ । नबिल बैंकमा धितो राखेर लिएको ऋण फिर्ता गर्न नसक्दा सहकारीका करिब ५ हजार सेयर सदस्य पीडित छन् । २०६८ मा स्थापित उमा गौरी कृषि सहकारीमा अञ्जला दुई कार्यकाल सदस्य थिइन् । उनले २०७८ माघ ५ मा सहकारीबाट राजीनामा दिएको बताएकी छन् । आरएसडीसीबाट उक्त सहकारीले ऋण लिन निर्णय गर्दा माइन्युट मा अञ्जलाको पनि हस्ताक्षर छ । आरएसडीसीले उच्च अदालत विराटनगरमा उपलब्ध गराएको कागजातअनुसार ०७७ पुस २९ मा थप ३ करोड रुपैयाँ कर्जा माग गर्ने सहकारीको निर्णयमा पनि अञ्जलाको हस्ताक्षर छ । माइन्युट मा उल्लेख विवरणअनुसार सहकारीले ०७७ पुस २९ अगावै लघुवित्तबाट ४ करोड २५ लाख कर्जा लिई कारोबार गरिरहेको र लगानी विस्तार गर्न थप ३ करोड कर्जा माग गर्ने निर्णय भएको थियो । उक्त लघुवित्तबाट प्राप्त हुने कर्जा सहकारीका नाममा नबिल बैंकको विराटनगर शाखामा रहेको खातामा जम्मा गर्न आग्रह गर्ने पनि माइन्युट मा उल्लेख छ । कर्जा लिने विषयमा भएका तीनवटै बैठकमा संस्थाका अध्यक्ष शम्भुप्रसाद रौनियार, उपाध्यक्ष दिलमाया राई, कोषाध्यक्ष शम्भुप्रसाद सिंह, सचिव आलम अन्सारी मियाँ तथा सञ्चालकहरू अञ्जला कोइराला, आमोद मण्डल र रोशन राजवंशी उपस्थित थिए । उमागौरी सहकारीले ०७७ असोज २८, ०७७ फागुन १३ र ०७८ असार २४ मा लघुवित्तबाट ऋण लिएको र अञ्जलाले सहकारीको सञ्चालक समिति पदाधिकारीका हैसियतमा सामूहिकव्यक्तिगत धनजमानी दिएको आरएसडीसीको दाबी छ । सहकारीले समयमा ऋण चुक्ता नगरेको कारण देखाउँदै अञ्जलासहितका तत्कालीन सञ्चालक समितिका पदाधिकारीलाई कर्जा सूचना केन्द्रको कालोसूचीमा राखिएको थियो । आरएसडीसीले उमागौरी सहकारीका नाममा ०७९ कात्तिक १६ मा निकालेको कर्जा चुक्तासम्बन्धी सूचनामा अन्य सञ्चालकसँगै अञ्जलाको पनि नाम र तस्बिर छापिएको थियो ।"
शब्दमा सन्निहित समयबोध,"आफ्नो जीवनको सबभन्दा ऊर्जावान, उत्पादनशील र सिर्जनात्मक वर्षहरू नेपालीय मिथिलाको शिक्षा क्षेत्रलाई समर्पण गरेका महेन्द्र मलंगियालाई भारत सरकारले सन् २०२४ को साहित्य अकादेमी पुरस्कार दिने भएको छ । बहुआयामिक सर्जक रहेकाले मलंगिया सरको नामका अगाडि विशेषक थपेर उनको योगदानलाई बाँध्न मिल्दैन । उनी जस्ता व्यक्तिलाई सम्मानित गरेर सम्बन्धित पुरस्कारको गरिमा पनि बढ्छ । सीमापारि बिहारको मधुबनी जिल्लामा जन्मिएका महेन्द्र झाले आफ्नो गाउँको मलंगिया नामलाई उपनामका रूपमा अंगीकार गरेर द्विज थर परित्याग गरेका थिए । तिनताक भारतीय शिक्षकहरूले नेपालमा पढाउनु सामान्य मानिन्थ्यो । मलंगिया सर उस बेलाको प्रतिष्ठित कन्टिर झा माध्यमिक विद्यालय, बभनगामामा भूगोलको शिक्षक बन्न आइपुगेका थिए । अहिले त दशगजा पारि सीमा सुरक्षा बल र वारि सशस्त्र प्रहरीले सामान्यजनको आवतजावतलाई समेत निगरानी गर्ने गर्दछ । मलंगिया सर छुट्टीका बेला साइकल चढेर आफ्नो गाउँ जाँदा हुन् । जन्मस्थल र कर्मथलो बीचका समानता र भिन्नता केलाउँदा हुन् । एउटै सभ्यता र संस्कृति तर भिन्दाभिन्दै राजनीतिक संरचना र व्यवस्था देखेर छक्क पर्दा हुन् । विरह र शोक श्रव्य काव्यको स्रोत भएझैं विस्मय र उत्सुकताले सायद दृश्य काव्य भनिने नाटक लेख्न उत्प्रेरित गर्दछ । भूगोलका शिक्षक रहेकाले ब्रह्माण्डका विचित्रताहरू उनका लागि नयाँ थिएन होला । तिनको अभिव्यक्तिको माध्यम चुनौतीपूर्ण रहेको हुन सक्दछ । कविवर माधव घिमिरे शब्दमा अन्तर्निहित संगीतको कुरा गर्ने गर्दथे । दृश्य काव्यका शब्दहरूले भने भाव र नृत्यलाई पनि समेट्छ । मलंगिया सरको मन सन् १९७० को दशकदेखि नै मिथिलाको भावभूमि भनिने जनकपुरमा रम्न थालेको थियो । सन् १९७० को दशकदेखि मैथिली साहित्य जनकपुरबाट आफ्नो विशिष्ट पहिचान बनाउँदै थियो । धिरेश्वर झा धीरेन्द्र (१९३४२००४), रेवतीरमण लाल, राजेन्द्र विमल र रामभरोस कापडी भ्रमर जस्ता कतिपय सर्जकहरू क्रियाशील थिए । सीमापारिको शुद्धतावादी एवं सम्भ्रान्तीय मैथिलीको तुलनामा प्राध्यापक धिरेश्वर झाले नेपालीय मैथिली नामकरण गरेको भाषा प्रयोगात्मक एवं समावेशी थियो । मैथिली भाषाको फूलपात पत्रिकामार्फत सम्पादक सुन्दर झा शास्त्री नयाँ हस्ताक्षरहरूको खोजी (खुलासाः प्रकाशनका केही युवा अभियन्ताहरूसँग पंक्तिकार पनि जोडिन पुगेको थियो) गरिरहेका थिए । हुन त शास्त्रीय मैथिलीको मानकीकरणका अध्येता, ज्ञाता र भाषाविद् रामावतार यादव तथा शब्द संकलक एवं अनुसन्धानकर्ता योगेन्द्रप्रसाद यादव परम्परागत ज्ञानवृद्धिमा अद्यापि सक्रिय रहने गरेका छन् । तर बोलीचालीको भाषाजे बाजै छी, से मैथिलीर अभिव्यक्तिलाई साहित्यकताको पहिचान दिनेमा जनकपुर क्षेत्रका सर्जकहरूको योगदान निःसन्देह महत्त्वपूर्ण छ । सीमापारिको मैथिली अझै पनि शास्त्रीयतामै अल्झिएको छ ।ज्योतिरीश्वर ठाकुर (सन् १२९०१३५०) द्वारा सन् १३२० तिर विरचित धूर्त समागम सँगै मैथिली नाटक उत्कर्षमा पुगेको भए तापनि सीमापारिका भाषा अभियन्ताहरूको प्रभावले गर्दा १९७० दशकसम्म नेपालीय मिथिला क्षेत्रमा पनि सामान्यतया हिन्दी नाटक नै मञ्चन गर्ने गरिन्थ्यो । परिष्कृत भाषाले सामान्यजनलाई बाँध्न नसक्ने हुँदा मैथिलीका केही नाटकहरू पारखी दर्शकमाझ मात्र मञ्चन हुने गर्दथे । जनकपुरका केही कलाकर्मीहरूको सक्रियतामा स्थापित मिथिला नाट्यकला परिषद् (मिनाप) सुरुदेखि नै बोलीचालीको भाषालाई मञ्चनको माध्यमबाट स्थापित गर्न प्रतिबद्ध थियो । मलंगिया सर सल्लाहकारको भूमिकामा मिनापसँग सुरुदेखि नै जोडिएका थिए । त्यस अभियानलाई गति दिन उनले नित नवीन नाटक लेख्न थालेका थिए । पिछडिएको समाज सासाना उपलब्धिमा रमाउँछ । आफ्ना सर्जकहरूलाई विकसित ठहर्याइएका समाजका स्थापित नामहरूसँग तुलना गरेर आनन्दित हुन्छ । यस क्रममा मलंगिया सरलाई मैथिली नाटकका शेक्सपियर देखि मैथिलीका ब्रेख्त सम्म भन्नेहरू देखापरेका छन् । उनी भने स्वनामधन्य सर्जक हुन्, उचाइ बढाउन उनलाई ऐतिहासिक व्यक्तित्वहरूको नामरूपी मेजमा उकाल्न जरुरी छैन । उनले मञ्च, पाठ, सडक र रेडियो नाटक लेखनमा सबभन्दा बढी सक्रिय रहेका भए तापनि साहित्य अकादमी पुरस्कार भने उनका शोधमूलक लेखहरूको संकलन प्रबन्ध संग्रह का लागि अर्पण गरिएको छ । शिक्षण पेसाबाट निवृत्त भएपछि उनी रचनात्मक अनुसन्धान विधिबाट स्थापित ज्ञानलाई परिष्कृत र समृद्ध गर्ने काममा लागेका छन् । सन् १३२४ तिर रचना गरिएको मानिने वर्णरत्नकार ग्रन्थलाई आधार बनाएर मलंगिया सरले शब्दक जंगल में अर्थक खोज शोधग्रन्थको दुई खण्ड प्रकाशित गरिसकेका छन् । शब्दको जंगलमा अर्थको खोजी शोधार्थीहरूको कर्म भए जस्तै शब्दकर्मीहरू भने अर्थहरूको घनाबस्तीमा पदको बोटबिरुवा पहिल्याएर प्रस्तुत गरिरहेका हुन्छन् । कतिपय पुराना शब्द नयाँ अर्थको पत्रपुष्पका साथ देखा पर्छन् । केही नवनिर्मित शब्द (नीआलजिज्म) परिचित जस्ता लाग्दछन् । कुनै देश वा समाजमा खास कालखण्डमा व्याप्त सामान्य सांस्कृतिक, बौद्धिक, नैतिक, आध्यात्मिक एवं राजनीतिक वातावरणलाई समेट्ने मूल्य र मान्यताका लागि जर्मन भाषाको शब्द जाइटगाइस्ट अंग्रेजीमा पनि प्रयोग हुन्छ । युगबोध वा युगचेतनाले जाइटगाइस्ट अर्थात् समयको आत्मा भावलाई एक हदसम्म समेट्छ । वर्षभरिको प्रतिनिधिमूलक अभिव्यक्तिलाई वर्ष शब्द घोषणा गर्ने अंग्रेजीका शब्दकोश संकलकहरूको प्रचलन पनि एक किसिमले वर्ष चेतना वा समयबोध नै हो । त्यस्ता शब्दहरूले बित्न लागेको वर्षका विकलतालाई समेटेका हुन्छन्, आउँदो समयका चुनौतीहरूलाई इंगित गरिरहेका हुन्छन् ।वैश्विक परिवेशविश्वभाषाको हैसियतमा रहेकाले बोल्ने र लेख्ने अंग्रेजीका कमसेकम पाँच धारहरू छन् । हलिउडको प्रभावले गर्दा दृश्य मिडियामा अमेरिकाली अंग्रेजीको वर्चस्व छ । अस्ट्रेलियाली अंग्रेजी मूलतः त्यस महादेशका बासिन्दाहरूको बोलीचालीको भाषा हो । साझा औपनिवेशिक इतिहासले गर्दा दक्षिण एसियाका भारत, पाकिस्तान, बंगलादेश एवं श्रीलंका जस्ता देशहरूको अंग्रेजीमा दफ्तरी शैली (अफिशलिज्) बढी प्रचलनमा छ । दक्षिण अफ्रिका र केन्या एकै महादेशभित्र रहेका भए तापनि तिनले प्रयोग गर्ने अंग्रेजी उस्तै छैन । एउटै भाषाका विभिन्न रूपहरूलाई जोड्ने मानक भने बोलीचालीमा बीबीसी प्रसारण संस्था एवं लेखनमा अक्सफोर्ड युनिभर्सिटी प्रेसको प्रकाशनलाई लिने गरिन्छ । कहिल्यै सूर्यास्त नहुने बेलायती साम्राज्यको भाषिक दबदबा अद्यापि कायम छ । अक्सफोर्ड युनिभर्सिटी प्रेसले सन् २०२४ को परिचायक पदका रूपमा छनोट गरेको वर्ष शब्द खासमा दुई शब्दहरू जोडिएर बनेको संकेतात्मक अभिव्यक्ति हुन गएको छब्रेन रौट अर्थात् मस्तिष्क सडन । प्रकाशन संस्थाको आकलनमा अन्तर्जाल र त्यसमा पनि खास गरेर (अ)सामाजिक सञ्जालका सामग्रीहरूको अत्यधिक उपभोगले निम्त्याउने मानसिक एवं बौद्धिक स्खलनलाई दर्शाउने ब्रेन रौट बारे जेन जेड (सन् १९९५ र २०१० बीच जन्मिएको पुस्ता) र जेन अल्फा (सन् २०१० पछि जन्मिएको पुस्ता) सचेत छन् । तर यथार्थलाई प्रतिबिम्बित गर्ने अभिव्यक्तिको प्रभावबाट मुक्त हुन भने साह्रै कठिन हुने रहेछ । भारतमा अन्तर्जाल पार्टी एवं (अ)सामाजिक सञ्जालमार्फत फैलाइने फर्जी खबर, भ्रामक सूचना एवं गलत धारणालाई व्यापक तुल्याउने ह्वाट्सएप युनिभर्सिटी ज्ञान सम्भवतः मस्तिष्क सडनको सबभन्दा खतरनाक उदाहरण हो ।स्कटल्यान्डको ग्लासगो सहरबाट प्रकाशित हुने कोलिन्स अंग्रेजी शब्दकोशले ब्रैट लाई आफ्नो वर्ष शब्द बनाएको छ । बेसोमती बच्चोका लागि प्रयोग गर्ने गरिएको ब्रैट शब्दमा कोलिन्सले नयाँ अर्थ थपेको छ आत्मविश्वासी, स्वतन्त्र र भोगी मनोवृत्ति दर्शाउने व्यक्ति ! खास गरेर उच्च मध्यम वर्गका जेन जेड एवं जेन अल्फा पुस्ताका हकदारी भावनाले (सेन्स अफ एन्टाइटल्मन्ट) ग्रस्त नेपालको वर्चस्वशाली समुदायका बच्चोलाई नेपालीमा पनि ब्रैट नै भने फरक पर्दैन । क्याम्ब्रिज शब्दकोशको छनोटमा म्यानिफेस्ट अर्थात् जाहिर वा स्वतः स्पष्ट पर्न गएको छ । त्यस परिचित शब्दको नयाँ व्याख्या भने वैज्ञानिकभन्दा पनि नियतिवादी प्रकृतिको छ आफूले चाहेको कुरा प्राप्त गर्न कल्पना गरियो भने त्यसो हुन सक्ने सम्भावना बढी हुन्छ भन्ने विश्वास ! सफलताको चाहनाले काममा लाग्ने उत्प्रेरणा बढ्ने भएकाले त्यस्तो हुन पनि सक्छ, यद्यपि त्यस्ता उदाहरणहरू भेट्टाउन सहज छैन । अस्ट्रेलियाको मैक्वेरी शब्दकोशले सामान्यजनको रोजाइ भन्दै एन्सिटिफिकेसन भन्ने अन्तर्जालको पारिभाषिक शब्दलाई वर्ष अभिव्यक्तिका रूपमा प्रस्तुत गरेको छ । वर्ष दिनअगाडि मात्र प्रचलनमा आएको एन्सिटिफिकेसन शब्दलाई कर्तव्य स्खलन भन्न पनि मिल्छ होला खास गरेर नाफाखोर अन्तर्जालका सेवा प्रदायकले उपलब्ध गराउने वस्तु वा सेवामा आउने क्रमिक गिरावट । त्यस्तो प्रवृत्ति त नेपालमा नाम चलेका ब्रान्डहरूमा पनि देखिने गरेको छ, वजनमा सहजै बुझ्न नसकिने केही ग्रामको कमी र मोलमा सामान्य जस्तो लाग्ने वृद्धि एकैसाथ देखिने कुरा स्वच्छ व्यापारको मान्यताबाट च्युत हुनु हो । कर्तव्य स्खलन शासन व्यवस्था जस्तै वस्तु र सेवाको व्यापारमा पनि व्यापक छ ।सन् २०२४ कै सबभन्दा परिचायक पद भने स्वच्छन्द बजारको हिमायती अंग्रेजी पत्रिका द इकोनोमिस्ट ले रोजेको छ काकिस्टोक्रेसी अर्थात् सबभन्दा अनुपयुक्त एवं अक्षम व्यक्तिहरूको शासन व्यवस्था वा अधमतन्त्र । बंगलादेश, भारत एवं संयुक्त राज्य अमेरिकाका निर्वाचन परिणामहरूले अधमतन्त्रको बढ्दो फैलावटलाई देखाइरहेका छन् । अधमतन्त्रको विस्तारले प्रजातान्त्रिक प्रक्रिया, शासन व्यवस्थाका स्थापित प्रारूप एवं चलनचल्तीका निर्वाचन प्रणालीहरूमाथि नै प्रश्न उठाउन सक्दछ । अमेरिकाका निवर्तमान तथा भावी राष्ट्रपति डोनाल्ड ट्रम्प वा तेस्रो कार्यकालका भारतीय प्रधानमन्त्री नरेन्द्र मोदीका उथलपुथल निम्त्याउने शासन सत्ताभन्दा बरु रुसका भ्लादिमिर पुटिन, हंगेरीका विक्टर ओर्बान, टर्कीका रेसेप तैयप एर्डोगान वा चीनका सी चिनफिङ जस्ता दृढ शासकहरूको स्थायित्व नै बेहतर त होइन भन्ने प्रश्नले प्रजातान्त्रिक प्रणालीको उपयुक्ततालाई शंकाको घेराभित्र पुर्याएको छ । नेपालमा त झन् संविधान नै नृजातीय बहुसंख्यकवादको निरंकुशतालाई आधार बनाएर जारी गरिएको हो । श्रीलंकाका नवनिर्वाचित राष्ट्रपतिको वामपन्थी राजनीति एवं नृजातीय राष्ट्रवादको संस्कृति प्रधानमन्त्री खड्गप्रसाद शर्मा ओलीको प्रतिगामी संस्कार र अनुदारवादी चरित्रसँग मिल्दोजुल्दो छ । चेहरा नागरिक शासनको भए पनि इस्लामाबाद र ढाकामा पर्दा पछाडिका सञ्चालकहरू त्यहाँका स्थायी सत्ताका अवयवहरू रहेका छन् । अधमतन्त्रको विस्तार र स्थायी सत्ताको पकड एकसाथ बढ्दै जाने हो भने प्रजातन्त्र घानमा पिल्सिने डर स्वतः बढ्छ । न्युयोर्क टाइम्सका स्तम्भकार पौल क्रुगम्यानले सन् २०१७ को जनवरीमा सबै उचित अनादरका साथ भन्दै अमेरिकामा अधमतन्त्रको उदयलाई औंल्याएका थिए । कारण त उनले अरू नै देखाएका छन्, तर अमेरिकी मतदाताहरूको व्यवहारबाट सायद खिन्न भएर उनले मेरो अन्तिम स्तम्भः असन्तुष्टिको उमेरमा आशा खोज्दै भन्दै डिसेम्बर ९, २०२४ देखि नियमित स्तम्भ लेखनबाट बिदा लिएका छन् । एक्काइसौं शताब्दीको पहिलो २५ वर्ष पुग्न लाग्दा केही वैश्विक अर्थराजनीतिक प्रवाहहरू देखिँदै छन् जसको तत्कालिक प्रभाव उल्लेखनीय नभए पनि दीर्घकालीन असर युगान्तकारी ठहरिन सक्दछ । स्थापित प्राधिकारहरूप्रति सामान्यजनको विश्वास घट्दै छ । समुदायभन्दा व्यक्ति महत्त्वपूर्ण हो भने भावको विस्तारले ऐक्यबद्धता एवं बन्धुत्व खण्डित हुन्छ र मानवीय समानुभूतिको साटो जसरी भए पनि जित्ने प्रतिस्पर्धात्मक पशु मिजाज (एनिमल स्पिरिट) हाबी हुन जानेछ ।कुनै पनि पश्चिमा प्रकाशनले इंगित नगरेको भए तापनि इजरायलले गाजापट्टीमा गरेको युद्ध अपराधले गर्दा जनसंहार (जेनसाइड) समसामयिक विश्वको वर्ष शब्द हुनुपर्ने थियो । एम्नेस्टी इन्टरनेसनलको व्यापक अनुसन्धानको निष्कर्षअनुसार इजरायलले कब्जा गरेको गाजापट्टीमा प्यालेस्टिनीहरू विरुद्ध जनसंहार गरेको छ र जारी राखेको छ । युरोपको सेन्टर फर कन्स्टिट्युसनल एण्ड ह्युमन राइट्स, ह्युमन राइट्स वाच एवं मेद्सैँ साँ फ्रौत्यैर (सरहद मुक्त चिकित्सक) जस्ता प्रतिष्ठित मानवतावादी संस्थाहरूको निर्क्योल पनि मिल्दोजुल्दो छ । संसारका अधमतान्त्रिक सत्ताहरूले भने एक्काइसौं शताब्दीको पहिलो चौथाइका सबभन्दा ठूला मानवताविरोधी अपराधहरूमध्ये एकलाई अद्यापि ढाकछोप गरिरहेका छन् । सन् २०२४ को विश्व व्यक्तिको छनोट गर्नुपर्यो भने फ्रान्सेली जुझारु महिला एवं आत्मविश्वासी नारीवादका प्रतीक झिजेल पेलिकोको नाम सबभन्दा माथि राखिनुपर्दछ । लगभग एक दशकसम्मको आफ्नै पति एवं तिनका चार दर्जनभन्दा बढी मतियारहरूद्वारा निरन्तर बलात्कारका बावजुद आफ्नो आत्मसम्मानलाई कायम राख्दै पीडकहरूलाई सजाय दिलाउन सफल झिजेल पेलिकोले फ्रान्सेली समाजको सडन र संवहन क्षमतालाई एकसाथ उजागर गरेकी छन् । त्यति हुँदाहुँदै उनमा लैंगिक विद्वेष रत्तिभर पनि छैन । उनले बडो विश्वासका साथ घोषणा गरेकी छन् पुरुष र महिला सद्भाव, आपसी सम्मान र समझदारीमा बाँच्न सक्छन् । जस्तोसुकै अँध्यारोमा एउटा बलिरहेको बत्तीले संसारमा आशाको सञ्चार गर्न सक्छ ।स्थानिक परावर्तननेपाली राजनीतिमा सन् २०२४ लाई विश्वासको संकट गहिरिँदै गएको कालखण्डका रूपमा चित्रित गर्न सकिन्छ । नेपाली कांग्रेसको समर्थनमा पदासीन भएका पुष्पकमल दाहाल मार्चको सुरुताका नै एमालेको काँधमा सवार भएका थिए । जुलाई लाग्नासाथ एमालेका सर्वेसर्वा शर्मा ओलीले माओवादी केन्द्रका अध्यक्ष दाहाललाई जमिनमा ओराल्दै आफैं नेका सभापति शेरबहादुर देउवाको बुइँ चढेर प्राविधिक तवरले चौथो तर यथार्थमा तेस्रो पटक प्रधानमन्त्री बन्न पुगेका छन् । सन् २०१५ पछि नेपालमा स्थापित गिरोहतन्त्रलाई शर्मा ओली, दाहाल र देउवा पालैपालो नेतृत्व गरिरहेका छन् । राजनीतिप्रति सामान्यजनमा विरक्ति उत्पन्न गराउन सबभन्दा ठूलो भूमिका एउटै काया र तीन मुख भएको यसै त्रिमूर्तिलाई दिन सकिन्छ । सन् २०१५ पछि नेपालमा कायम राजनीतिक व्यवस्थालाई आलोपालो तन्त्र पनि भन्न मिल्दैन, त्यो किनभने सत्तासीन त्रिमूर्तिको नृजातीय राष्ट्रवादको खसआर्यवादी काया एउटै छ । नेका, एमाले र माओवादी दलहरूको मिलेमतोमा चल्ने भागबन्डा शासन सत्तालाई झन्डै एक दशकअगाडि गिरोहतन्त्र पनि भनिएको थियो । तिनले एक किसिमको लुटतन्त्र चलाएको कुरा त सामान्य चर्चाको विषय बनिसकेको छ । अधमतन्त्रको त्रासदीलाई अमेरिकी उदाहरणका साथ इटालीका पत्रकार, निबन्धकार र स्तम्भकार बेप्प सेभरजिनिनीले हालसालै अट्लैन्टिक भने पत्रिकामा बडो कडा शब्दमा औंल्याएका छन्प्रजातन्त्रले रोजेको बाटो यस्तै हो भने सबैभन्दा खराबको अवस्थाका लागि तयारी गरौं । यस प्रकारले निर्वाचित नेतालाई हटाउन असम्भव हुनेछ । असफल भएपछि तिनले उल्टै प्रतिप्रश्न गर्नेछन् तिमी मबाट के चाहन्छौ ? म के हुँ र को हुँ भनेकै थिएँ, तापनि जोसिएर मलाई मत दिएको होइन ? अब चुप लाग्दै असल भएर बस्दै गर्नु । नेपालमा त्यस्तो प्रवृत्तिको सबभन्दा स्पष्ट उदाहरण राष्ट्रिय स्वतन्त्र पार्टी (रास्वपा) का संस्थापक अध्यक्ष रवि लामिछानेको चामत्कारिक उत्थान र आकस्मिक पतनमा देखिँदै छ । खसआर्यका नृजातीय मुख्तियार शर्मा ओलीले के कस्ता तत्त्व वा व्यक्तिको सिफारिसमा रवि लामिछानेको टेलिभिजन क्यारियरको सुरुवातमा सघाएका थिए भन्ने कुरा उनले अहिलेसम्म खुलाएका छैनन् । नेपालको नियमन संरचना ध्वस्त छ भन्ने कुरा सबैलाई थाहा छ । तर, रास्वपाले परम्परागत सम्भ्रान्त सँगसँगै नेकाको एउटा उल्लेख्य जमातको समर्थन हासिल गर्न कसरी सफल भएको थियो भन्ने कुरा अद्यापि कसैलाई थाहा छैन । बोलीचालीको मैथिलीमा ठग र डकैती मिलेर बनेको एउटा शब्द छ ठगैती । सायद सन् २०२४ का वर्ष व्यक्तिका रूपमा प्रतिनायक (एन्टीहिरो) रवि लामिछाने एवं वर्ष शब्दका लागि ठगैतीको पुनर्प्रयोग उपयुक्त छनोट ठहरिन सक्दछ । सबै सामान्यजनमा निडर जुझारुपन र अजेय जिजीविषा कायम रहोस्, क्रिसमस र नववर्ष सन् २०२५ को ऐक्यबद्ध शुभकामना ।"
युक्रेनबाट किस्ता किस्तामा आउने मृत्युका खबर,"जुन परिवारका युवा रुसयुक्रेन युद्धको मोर्चामा खटिएका छन्, तिनका परिवारको हरेक रात दुःस्वप्नमा बितिरहेको छ । युद्धमा मारिएका नेपालीको सूची सार्वजनिक हुँदा सिंगो देश झस्किने गरेको छ । सोमबार फेरि त्यस्तै खबर आयो रुसी सेनामा भर्ती भएर युक्रेनसँगको युद्धमा खटिएका थप १० नेपालीको मृत्यु भएको पुष्टि परराष्ट्र मन्त्रालयले गर्यो । यसअघि पनि अद्यावधिक हुँदै आएको सूचीका आधारमा युक्रेन युद्धमा ४९ नेपालीको मृत्यु भएको पुष्टि भइसकेको छ, १ सय १८ जना बेपत्ता रहेको भनेर परिवारले सरकारलाई निवेदन दिएका छन् । यसरी युद्धभूमिमा हराएका आफन्तको मृत्युका खबर किस्ता किस्तामा सार्वजनिक हुँदा नेपाली समाज पनि किस्ता किस्तामा व्यथित भइरहेको छ । यो शृंखलाले कहिले विश्राम पाउला ? सबैका प्रश्न छ, जवाफ कोहीसँग पनि छैन । मृत्युलाई स्विकार्नुको विकल्प छैन, तर युद्धभूमिमै रहेका तथा युद्धबन्दी बनाइएकाहरूलाई फिर्ता ल्याउनु र मारिएकाहरूका परिवार तथा तथा घाइतेहरूलाई क्षतिपूर्ति दिलाउनु अहिलेको मुख्य जिम्मेवारी हो । यसका लागि सरकारदेखि सरोकारवाला सबै संवेदनशील बन्नुपर्छ ।सन् २०२२ को फेब्रुअरीमा रुसले छिमेकी युक्रेनमाथि आक्रमण सुरु गरेदेखि नै हजारौं किलोमिटर यताको नेपाली समाज पनि तनावमा मिसिन पुग्यो । बेरोजगारी वा न्यून आयले सामूहिक रूपमै ग्रसित नेपाली समाजमा युद्ध यसरी चित्रित भयो, मानौं, रुसले सुरु गरेको आक्रमण हाम्रा सारा दुःख हरण गर्ने अवसरका हो । युद्धभूमिमा जाँदा पाइने आर्थिक लाभ र त्यसले निर्माण गर्ने सुनौलो जीवनको प्रलोभनले हाम्रा युवालाई यसरी भुलायो कि उनीहरूले त्यहाँको भयावह परिणाम आकलन नै गर्न सकेनन् । त्यसैले स्वदेश वा विदेशमा तुलनात्मक रूपमा ठिकठाकै आम्दानी गरिरहेका वा सैन्य पूष्ठभूमि भएका युवाहरू पनि रुस हानिए । तर यो यात्राप्रति उनीहरू आफैं पनि ढुक्क थिएनन् त्यसैले कतिले त आमा र श्रीमतीलाई पनि बताउन सकेका थिएनन् । नेपालीलाई रोजगारी र आम्दानी चाहिएको थियो भने रुसलाई रेड जोन मा उभिने मानव चाहिएको थियो । त्यसैले युद्धसम्बन्धी पूरा तालिमसमेत नलिई नेपालीहरू खटाइए । परिणामतः केही साताको अन्तरमा मानवीय क्षतिको विवरण अद्यावधिक भइरहेको छ । कतिपयलाई युक्रेनले पक्रेरसमेत राखेको छ । उनीहरू कहिले छुट्छन् भन्ने अन्योल छ । रुसी सेनामा नेपाली युवाको भर्ती गैरकानुनी हो, त्यसैले युद्धमोर्चामा कति नेपाली छन् भन्ने अभिलेख नेपाल सरकारले जुटाउन सकेको छैन । यद्यपि त्यहाँ भएका नेपालीहरूका अनुसार करिब १५ सय नेपाली रुसी सेनामा भर्ना भएका छन् । १ सय १८ युवा युद्ध मैदानमा बेपत्ता भएको भन्दै आफन्तले कन्सुलर विभागमा निवेदन दिएका छन् । यतिबेला उठाउनुपर्ने केही मुख्य विषय छन् । करार अवधि सकिएका वा बाँकी रहेका युवा जो नेपाल फर्कन चाहन्छन्, उनीहरूलाई फर्किने दिने समझदारी पनि भएको छ । करार अवधि सकिएका कतिपय फर्किएका पनि छन् तर कतिपय भने फिल्ड कमान्डरको नियन्त्रण रहेको बताइन्छ । त्यसैले कम्तीमा फर्किन चाहनेले फर्किन पाउने अवस्था सिर्जना गर्न सरकारले कूटनीतिक भूमिकालाई थप सशक्त बनाउनुपर्छ । त्यस्तै नेपाली युवाको भर्ती रोकिएको भन्ने रुसी सरकारको दाबी छ, तर पनि नेपालबाट रुसी सेनामा भर्ना नहुन युवाहरूलाई प्रेरित गर्दै सरकारले चेतना फैलाउन जरुरी छ । मृत्यु भएका वा घाइते भएकाले पाउने भनिएको क्षतिपूर्ति अझै पाउन सकेका छैनन् । आर्थिक क्षतिपूर्ति दिने भनिए पनि त्यसको प्रक्रिया अझै प्रस्ट छैन । क्षतिपूर्ति दाबीका लागि रुस नै गएर मुद्दा लड्नुपर्नेजस्ता प्रसंग पनि आउने गरेका छन् । त्यसमा पनि कति समयभित्र जानुपर्नेजस्ता विस्तृत विवरणबारे अन्योल नै छ । त्यसैले यो प्रक्रिया नै प्रस्ट र व्यावहारिक छैन । यतिबेला राज्यको अतिरिक्त भूमिका अपेक्षित छ । उसले पीडित परिवारलाई भरोसा दिलाउन सक्नुपर्छ कुनै परिवारले पनि अब थप हैरानी बेहोर्नुपर्ने छैन । राज्यले आफ्नो दायित्व बहन गर्छ । रुस सरकारसँग कूटनीतिक पहल गरेर पाउने भनी तोकिएको क्षतिपूर्ति सहजै उपलब्ध गराउँछ ।रुसयुक्रेन युद्धमा ४९ जना नेपाली मारिएको विवरण राज्यसँग भए पनि रुसी सेनामा भर्ना हुने नेपालीको यकिन संख्याबारे अन्योल छ । आफ्ना नागरिकको विवरण निश्चित गर्न नसक्नु राज्यको कमजोरी हो । नागरिकको दायित्व पनि यहाँ अपेक्षित छ । पहिलो त परिवारका सदस्यले युद्धमा होमिनका लागि रुस जाने विषयलाई निरुत्साहित गर्नुपर्छ । अर्कोतिर, आफ्ना परिवारका सदस्य रुसका तर्फबाट युद्धमा होमिएका छन् भने त्यसबारे विस्तृत सूचना राज्यलाई दिनुपर्छ । समग्रमा, रुसयुक्रेन युद्ध झन्डै तीन वर्षयताको यथार्थ हो । यसको मूल्य हामीले पनि चुकाइरहेका छौं । यतिबेला हामी यसबाट अलग्गिनु, यसबाट अलग राख्नु र क्षतिपूर्तिका लागि सार्थक पहल गर्नु आवश्यक छ । यसको नेतृत्व गर्ने सरकारले नै हो ।"
हामी किन पछि पर्यौं ?,"कान्तिपुरमा पुस ८ गते प्रधानमन्त्री केपी शर्मा ओलीको लेख ज्ञान, बुद्धि, मति र साँचो मानिस प्रकाशन भएको रहेछ । लेख बौद्धिक र शिक्षाप्रद छ । आजका दिनसम्म आर्थिक, भौतिकलगायत थुप्रै क्षेत्रको विकासमा हामीले गर्नुपर्नै जति उन्नति हासिल गर्न सकेका छैनौं । त्यसैगरी परम्परादेखि चल्दै आएका संस्कृति, सम्पदा, वातावरण लगायतका अवयव तथा सयौं मातृभाषा संकटमा छन् । देशको शिक्षा र स्वास्थ्य क्षेत्र दयनीय छ । हामीले भन्ने गरेको राज्यको मूल अंग राजनीति हो । यो पनि दिन प्रतिदिन विकृत हुँदै गएकाले आमजनता निराश छन् । न राजनीतिले शिक्षा र देश सुधार्न सक्यो न शिक्षाले राजनीति । त्यही कारण समाजमा अपेक्षित सुधार ल्याउन सकिएन । समयक्रममा विकृति र विसंगतिले जरा गाड्दै गएको छ । विमानस्थलमा बिदेसिने युवा नेपालीको लर्को देखिन्छ । तिनलाई आफ्नो देशमा केही गर्न सकिन्छ भनेर सपनाविपना केही देखाउन सकिएको छैन । यिनै कारण हामी केही पछाडि पर्यौं तर महागरिब भने छैनौं । गर्न खोज्दा नसकेको, शिक्षाले नसिकाएको, राजनीतिले ठिक बाटो नसमातेको मात्र हो । प्रधानमन्त्रीले लेखमा भन्न खोजेको पनि यस्तै कुरा हो कि जस्तो लाग्छ । त्यसैले अब पहिला शिक्षा सुधार गरौं अनि राजनीति । त्यसपछि बिस्तारै सबैतिर उन्नति हुन थाल्नेछ । हामीले अहिले भन्ने गरेको शिक्षा त शिक्षा नै होइन रहेछ । यसको रूपान्तरण आवश्यक छ । घोकन्ते, अरूको नक्कलमा आधारित तथा अनावश्यक प्रतिस्पर्धा गराउने व्यापारमुखी शिक्षा आजको पहिलो समस्या हो भने भागबन्डा र माफियाकरणको दलदलमा फसेका दलका केही नेताका हचुवा तथा अदूरदर्शी राज्य सञ्चालनशैली दोस्रो समस्या हो । गहन ज्ञान, आँट र दूरदर्शिता भएको तपाईं र अर्को ठूलो दलका नेता शेरबहादुर देउवाको सहकार्य भएको यो ऐतिहासिक बेलामा आँट्ने हो भने समृद्धिको यात्रा असम्भव छैन । कृष्ण कुम्पुरे, आदमटार, धादिङ"
सार्वजनिक ऋणको थपिँदो बोझ,"ऋण लिनु र ऋण दिनु हामी धेरैले गरिरहेको स्वाभाविक प्रक्रिया हो । व्यक्तिले जस्तै कुनै सरकार अथवा राष्ट्रले पनि अन्यबाट ऋण लिनु नौलो कुरा होइन । २०८१ कात्तिक मसान्तसम्मको तथ्यांकअनुसार हाम्रो देशले पनि २५ खर्ब १८ अर्बभन्दा बढी ऋण लिइसकेको छ । ऋण लिनु आफैंमा सही पनि र गलत पनि हो । लिइएको ऋण कुन ठाउँमा लगानी भएको छ ? त्यस्तो ऋणले गुणात्मक प्रतिफल दिएको छ कि छैन ? देशमा रोजगारी सिर्जना भएको छ कि छैन भन्ने महत्त्वपूर्ण छ ।२०७२ सालको भूकम्प र भारतले लगाएको नाकाबन्दीजस्तो जटिल परिस्थितिमा ऋण लिनु बाध्यता भए पनि भ्यु टावर बनाउन, सडक निर्माण गर्न र कर्मचारीलाई तलब खुवाउनका लागि ऋण लिनु उपयुक्त होइन । चीन सरकारसँग ऋण लिएर तीन वर्षअघि निर्माण गरिएको पोखरा विमानस्थलले यही कुराको संकेत गर्छ । पोखराबाट अन्तर्राष्ट्रिय उडान हुन सकेको छैन र आम्दानी त्यति भइरहेको छैन, तैपनि नेपालले त्यहाँ लगाएको ऋणको साँवा र ब्याजको भारी बोकिरहेकै छ । अहिले बोकिरहेको २५ खर्बभन्दा बढी सार्वजनिक ऋणको भारी कति सही, कति गलत छ त ? एक जना नेपालीको थाप्लोमा ८३ हजारभन्दा बढी ऋण परिसकेको छ । जसका विषयमा बौद्धिक वर्गमा छलफल हुनुपर्थ्यो तर अहिलेसम्म न बौद्धिक वर्गले बहस चलाए न त सरकारले नै । तिलप्रसाद न्यौपाने, माछापोखरी चोक, काठमाडौं"
ओलीको खस्कँदो राष्ट्रवादी छवि,"कुनै समय राष्ट्रवादी नेताका रूपमा जनताबाट वाहवाही पाएका प्रधानमन्त्री केपी शर्मा ओली पछिल्लो समय निरन्तर आलोचना र अपमानको सिकार भइरहेका छन् । वसन्तपुरको कार्यक्रममा भएको चर्को नाराबाजी, दरबारमार्गमा देखिएको सार्वजनिक अपमान र राजधानीबाहिर पनि हुने गरेका फाट्टफुट्ट विरोधका गतिविधिले उनीप्रतिको विश्वास घट्दै गएको बुझ्न सकिन्छ । गृहजिल्ला दमकमा आयोजित भ्यु टावर उद्घाटन समारोहमा समेत उनले अपेक्षित सम्मान नपाउनु र नेपालभित्रै विद्यार्थीको कठोर प्रश्नको सामना गर्नु ओलीको कमजोर हुँदै गएको छविको झलक हो । एनपीएलजस्तो मुलुककै महत्त्वपूर्ण प्रतियोगिताको फाइनलमा पनि उनी अनुपस्थित रहे । आफ्नो उपस्थितिमा हुने सम्भावित आलोचना र अपमान टार्न उनी एक प्रकारले भागिरहेको बुझ्न सकिन्छ । ओलीको नेतृत्व कहिल्यै विवादरहित थिएन, तर उनीमाथि रहेको राष्ट्रवादी छवि र जनताको विश्वास उनको बलियो पक्ष थियो । अहिले यही विश्वास बिस्तारै गुम्न थालेपछि उनीमाथि आलोचना झनै कडा हुँदै गएको छ । आफ्नो कार्यकालमा गरेका केही विवादास्पद निर्णय र अभिव्यक्तिको प्रभाव अहिले देखा पर्दैछ । कुनै समय गर्वसाथ बोली र अडानले जनतालाई प्रेरित गर्ने ओली आज प्रश्नहरूको घेरामा मात्र सीमित भएका छन् । यो क्रम ओलीको राजनीतिक भविष्यका लागि गम्भीर संकेत हो । जनताको विश्वास गुमाउनु नेतृत्वका लागि सबैभन्दा ठूलो संकट हो र ओली यसको प्रत्यक्ष उदाहरण बनेका छन् । अबको समय आत्मविश्लेषणको हो । विगतका गल्ती स्विकार्दै सुधारको बाटो रोजे मात्र उनले आफ्नो छवि र प्रभाव केही हदसम्म पुनः स्थापित गर्न सक्छन् । अन्यथा, उनीमाथिको यो खस्किँदो विश्वास राजनीतिक इतिहासमा समय सधैं सबैको पक्षमा हुँदैन भन्ने पाठका रूपमा मात्र रहन्छ । सन्तोष सिम्खडा, टोकियो, जापान"
आर्थिक पारदर्शितामा चुकेका दल,"नेपालका सबै राजनीतिक दलले भ्रष्टाचारको अन्त्य र सुशासनलाई प्रमुख मुद्दा बनाएका छन् । यी मुद्दा ती दलका विधान तथा घोषणापत्रमा प्रतिबिम्बित हुन्छन्, नेताका भाषणमा सबैभन्दा बढी आउँछन् । भ्रष्टाचारको अन्त्य र सुशासनका लागि पारदर्शिता महत्त्वपूर्ण सर्त हो । तर, देशकै भ्रष्टाचार अन्त्य र सुशासनको कुरा त धेरै नै बृहत् भयो, दलको आर्थिक मामिला नै पारदर्शी छैन । यसमा तिनको अनिच्छा, नियमन गर्ने निकायको फितलो अनुगमन, कानुनी छिद्र र सार्वजनिक बहसमा दलको आयव्ययमा कम चासोजस्ता कारणले प्रमुख भूमिका निर्वाह गरेको देखिन्छ । यस लेखमा एमाले, कांग्रेस र माओवादी केन्द्र, जनमत र राष्ट्रिय स्वतन्त्र पार्टीको आर्थिक वर्ष २०७९०८० को लेखापरीक्षण प्रतिवेदन अध्ययन गरी पारदर्शिताको दृष्टिकोणले तिनको आयव्ययको विश्लेषण गरिएको छ ।पञ्चायतकालमा दलमाथि प्रतिबन्ध थियो । २०४६ सालको जनआन्दोलनमार्फत बहुदलीय व्यवस्था पुनःस्थापना भएपछि दलको आयव्ययको लेखापरीक्षण हुनुपर्ने र त्यो सार्वजनिक हुनुपर्ने बहस उठ्न थाल्यो । दलहरूलाई व्यवस्थापन र नियमन गर्न सहज होस् भनी तिनले राजनीतिक दल त्याग ऐन२०५४, राजनीतिक दल दर्ता ऐन२०५८ र राजनीतिक दलसम्बन्धी ऐन२०५८ जस्ता कानुन संसद्मार्फत निर्माण पनि गरे । राजनीतिक दलसम्बन्धी ऐन२०५८ ले दलले आर्थिक वर्ष सकिएको ६ महिनाभित्र महालेखा परीक्षक कार्यालयबाट मान्यता प्राप्त लेखापरीक्षकद्वारा आयव्ययको लेखापरीक्षण गराई निर्वाचन आयोगमा बुझाउनुपर्ने र सार्वजनिक गर्नुपर्ने व्यवस्था गर्यो । तर अभ्यासमा भने यस प्रावधानलाई दलले सुरुदेखि नै गम्भीरतापूर्वक नलिएको देखिन्छ । समयमा लेखापरीक्षण प्रतिवेदन नबुझाउने, सार्वजनिक नगर्ने, एकैपटक तीनतीन वर्षको लेखापरीक्षण प्रतिवेदन बुझाउने उदाहरण धेरै भएको र त्यस्तो क्रम अझै नरोकिएकाले दल आफू पारदर्शी हुन नखोजेको स्पष्ट हुन्छ । यस कानुनका प्रावधान पनि लचिला थिए भन्ने त जरिवानाका रूपमा केवल सय रुपैयाँ मात्र तोकेबाट नै बुझिन्छ । तर यसैलाई पनि राम्ररी पालना गर्न नसक्नुमा दलहरूमा अन्तरनिहित अपारदर्शी संस्कृति नै जिम्मेवार छ । देश संघीय लोकतान्त्रिक गणतन्त्रमा प्रवेश गरेपछि जारी भएको राजनीतिक दलसम्बन्धी ऐन२०७३ ले पनि करिबकरिब पुरानै प्रावधानलाई निरन्तरता दियो । जरिवानाको रकम, स्रोत खुलाउनुपर्ने रकमको सीमा, बैंक कारोबारको सीमा आदिमा समय सुहाउँदो केही हेरफेर र प्रतिवेदन सार्वजनिक गर्ने माध्यमको दायरामा बढोत्तरी जस्ता केही परिवर्तन मात्रै नयाँ ऐनले गर्यो । यसबीच निर्वाचन आयोगले नै दललाई लेखापरीक्षण प्रतिवेदन बुझाउने ढाँचा पनि दिएको छ । आयोगसँग ५० हजारसम्म जरिवाना गराउनेदेखि दल नै खारेज गर्न सक्ने अधिकार पनि छ । आम्दानीका स्रोत र दललाई सहायता गर्ने व्यक्ति तथा संस्थालाई पनि यस ऐनले निर्दिष्ट गरेको छ । यद्यपि आर्थिक सहयोगपछि लिइने फाइदाको लेनदेनको प्रभावकारी अनुगमन हुने संयन्त्र छैन । त्यसैले दललाई गरिने आर्थिक सहयोगको बदलामा दाताले अन्य फाइदा लिने सम्भावना अधिक छ । हुन त एक लाख रुपैयाँभन्दा बढी आर्थिक सहयोग लिँदा त्यस्तो सहयोग दिने व्यक्ति वा संस्थाको नाम, थर, ठेगाना, पेसा, स्थायी लेखा नम्बर तथा त्यस्तो आर्थिक सहयोग दिइएको रकमको स्रोत र त्यस्तो रकममा कर लाग्ने, नलाग्नेबारे खुलाउन लगाएर मात्र लिनुपर्ने भनिएको छ । दलहरूले सबैभन्दा बढी दुरुपयोग यही प्रावधानको गरेका छन् भने यस प्रावधानलाई छल्न उनीहरूले विभिन्न उपाय पनि अवलम्बन गरेका छन् । संगठित सदस्यको संख्या सार्वजनिक नगरी लेबी तथा सदस्यता शुल्कको आम्दानी उच्च देखाउनु ती उपायमध्ये एक हो । अर्को, सबै चन्दादातालाई साना चन्दादाता अर्थात् ५ हजारभन्दा कम रकम दिने भनेर तिनले एकमुष्ट राख्ने गरेका छन् । निर्वाचन आयोग पनि यसमा नियमन गर्न चुकेको देखिन्छ । कानुनी प्रावधानले कोरा आदर्शको बोझ बोकिरहेको भए पनि दलको अभ्यास अर्कैतिर भइरहेको छर्लंगै छ । दलको नेतृत्वसँग विभिन्न व्यापारिक घरानाको उठबस र राजनीतिक योगदानबिना पनि तिनलाई दल र संसद्मा दिइने अवसरले आर्थिक सहयोगको विकृतिलाई केही हदसम्म उजागर गर्छ । यस्ता आर्थिक सहयोग नीतिगत चलखेल र नियुक्तिमा समेत जोडिने गरेको छ । कानुनले प्रस्ट रूपमा दलको सदस्यता तथा नवीकरण शुल्क विधानमा उल्लेख गर्नुपर्ने भनेको छ तर कांग्रेस, एमाले, माओवादी केन्द्र र रास्वपाले विधानमा सदस्यता तथा नवीकरण शुल्क नलेखेर नियमावलीमा तोकिएबमोजिम हुने उल्लेख गरेका छन् । जनमत पार्टीले मात्रै साधारण सदस्यता, क्रियाशील सदस्य र नवीकरणको शुल्क विधानमा उल्लेख गरेको छ । माथि उल्लेख गरेझैं दलहरूको आम्दानीको स्रोतलाई कानुनले नै तय गरेको छ । सदस्यता शुल्क, संगठित सदस्यबाट लेबी, चन्दा, प्रकाशन बिक्री, लगानीको आय, सम्पत्तिको बिक्री तथा ब्याजबाट दलले आम्दानी गर्दै आएका छन् । यस लेखमा समेटिएका पाँच दलमध्ये २०७९०८० मा सबैभन्दा बढी आय भएको दल एमाले हो भने आयका हिसाबले रास्वपा दोस्रो ठूलो दल हो । त्यसपछि क्रमशः कांग्रेस, माओवादी केन्द्र र जनमत छन् । एमालेको आयको मुख्य हिस्सा ५६४७ प्रतिशत विशेष आर्थिक सहयोग शीर्षकमा छ । तर, लेखा प्रतिवेदनमा विशेष आर्थिक सहयोग भनेको के हो र यस्तो विशेष सहयोग गर्ने को हुन् भनेर उल्लेख गरिएको छैन । निर्वाचन आयोगले पनि एमालेलाई यसबारे थप प्रस्ट हुन भनेको पाइएन । कांग्रेसको त अझ कुल आम्दानीको ७२८२ प्रतिशत चन्दा तथा सहयोग रहेको छ । तर, चन्दा तथा सहयोग कसले दिएको भनेर स्रोत भने उल्लेख छैन । कांग्रेसले चन्दादाताको रेकर्ड सार्वजनिक गर्ने बाटो छल्न सबै चन्दादाताले पाँच हजारभन्दा कम चन्दा दिएको बताउने गरेको छ । यसरी हेर्दा उसलाई प्रतिव्यक्ति चार हजार नौ सय ९९ रुपैयाँ सहयोग प्राप्त हुँदा पाँच हजार तीन सय १३ व्यक्तिले सहयोग गरेको देखिन्छ । यदि फरकफरक रकम हुने हो भने सहयोग गर्ने व्यक्तिको संख्या अझ बढ्न जान्छ । माओवादी केन्द्रले लगभग सबै आम्दानी पार्टीले दाबी गरेअनुसार आठ लाख संगठित सदस्यबाट प्राप्त गरेको देखिन्छ । आवधिक लेबी शीर्षकमा ९९८१ प्रतिशत आम्दानी छ तर बाँकी ०१९ प्रतिशत आम्दानीबारे केही खुलाएको छैन । प्रतिवेदनलाई आधार मान्ने हो भने माओवादी मात्रै चन्दा तथा सहयोग नपाउने दल हो । राष्ट्रिय स्वतन्त्र पार्टीले १ रुपैयाँदेखि लाखौं चन्दा तथा सहयोग दिनेको विवरणलाई आफ्नो वेबसाइटको पारदर्शिता खण्डमा राखेको छ । जनमतले पनि २०७९०८० मा सदस्यता लेबी र नवीकरण शुल्कबाट नै सबैभन्दा बढी आम्दानी गरेको छ । यद्यपि समानुपातिक सांसदका लागि सार्वजनिक आह्वान गरेर लिएको चन्दा बारे मिडियामा सार्वजनिक भएको र दलले समेत स्विकारेको तथ्य भए पनि उक्त दलको आयव्यय प्रतिवेदनमा यसबारे कतै उल्लेख छैन । जनमतबाटै समानुपातिकतर्फ सांसद बनेकी महोत्तरीकी गोमा लाभ सापकोटालाई पार्टीले सांसदबाट हटाउन खोजेपछि उनले सांसद बन्न करिब ३० लाख बुझाएको समाचार बाहिरिएका थिए । अन्य सांसदले पनि बुझाएकै होलान् । तर कसले के कति रकम बुझाएका थिए भन्नेबारे जनमतले आफ्नो आयमा समावेश नगरेर निर्वाचन आयोग र आमजनतालाई झुक्याएको छ । राजनीतिक दलसम्बन्धी ऐन, २०७३ ले वर्जित गरेको शीर्षकमा समेत दलहरूले आम्दानी गरेका छन् । राजनीतिक नियुक्तिबापत रकम लिएको उल्लेख गरेर २०७८०७९ मा एमाले विवादमा आएको थियो । सञ्चारमाध्यममा यो बाहिरिएपछि निर्वाचन आयोग स्पष्टीकरण सोध्न त बाध्य भयो तर के स्पष्टीकरण सोधियो र जवाफ के आयो भन्नेबारे आयोगसमेत पारदर्शी देखिएन । आयोगले आफ्नो वार्षिक प्रतिवेदनमा समेत यसबारे केही उल्लेख गरेको छैन जबकि दलहरूको खारेजी, लेखापरीक्षण सार्वजनिक जस्ता विषयमा अन्य धेरै विवरण उल्लेख गरिएको छ । यद्यपि एमालेले राजनीतिक नियुक्ति पाएकाहरूको तलबबाट दस प्रतिशत रकम लिइरहेको उक्त दलकी केन्द्रीय लेखा आयोगकी सदस्य शान्तिमाया तामाङ पाख्रिन बताउँछिन् । तर, एमालेले २०७९०८० मा राजनीतिक नियुक्ति शीर्षकमा पैसा लिएको उल्लेख गरेको छैन ।माओवादी केन्द्रका कोष तथा आर्थिक व्यवस्थापन शाखा प्रमुख डोरप्रसाद उपाध्याय राजनीतिक नियुक्तिमा एक दिन बराबरको तलब दिनैपर्ने व्यवस्था गरेको बताउँछन् । कुल आम्दानीमा ९९७१ प्रतिशतको विवरण उल्लेख गरेको माओवादीले आम्दानीको ०१९ प्रतिशत हिस्सा लेखापरीक्षण विवरणबाट गायब हुनुको कारण यस्तो आय नदेखाउनका लागि पनि हुन सक्छ । यस्ता विषयमा आयोगले सार्वजनिक वृत्तमा आएका सूचनालाई पनि ध्यान दिनुपर्ने हो तर आयोग पनि दलहरूले बुझाएकै विवरणमा भर परेको छ । यसरी राजनीतिक नियुक्तिमा तलबको निश्चित हिस्सा दललाई दिएर पदबहाली गर्ने प्रचलनले अप्रत्यक्षतः भ्रष्टाचारलाई नै प्रोत्साहन दिइरहेको हुन्छ । आयको तुलनामा राजनीतिक दलको खर्च बढी देखिन्छ । रास्वपाले मात्रै आयको तुलनामा कम खर्च गरेको छ । कांग्रेसले दोब्बरभन्दा बढी, एमालेले झन्डै दोब्बर र जनमतले त दसौं गुणा बढी खर्च गरेका छन् । बढी खर्चको आधार उनीहरूले ऋण तथा सापटी देखाउने गरे पनि कोबाट कति ऋण वा सापटी लिइएको भन्नेबारे कुनै विवरण उल्लेख छैन । यस्ता विवरण पारदर्शी नहुँदा राजनीतिक दल र तिनलाई ऋण वा सापटी दिनेबीचको सम्बन्धले थप संशय उत्पन्न गर्छ । दलहरूले मूलतः निर्वाचन र महाधिवेशनका बेला बढी खर्च गर्ने गरेका छन् । त्यसबाहेक कार्यालय सञ्चालन, प्रकाशन, बैठक, यातायात आदि हरेक वर्ष हुने नियमित खर्च हुन् । २०७९०८० मा ११ करोड ६० लाख ७ हजार ५८ रुपैयाँ खर्च गरेर खर्चको मामिलामा पनि एमाले आम्दानीमा झैं सबैभन्दा अग्रपंक्तिमा देखिन्छ । त्यसपछि क्रमशः कांग्रेस, रास्वपा, माओवादी र जनमत छन् । निर्वाचन वर्ष हुनाले अन्य दलहरूको मुख्य खर्च निर्वाचनमै भएको छ । एमालेले निर्वाचनमा ३ करोड ९४ लाख ४८ हजार ८ सय ६ रुपैयाँ खर्च गरेको छ । त्यसपछि कांग्रेस, माओवादी र जनमत छन् । तर आफ्नो कुल खर्चको सबैभन्दा ठूलो हिस्सा खर्च गर्नेमा भने माओवादी अग्रपंक्तिमा छ । कुल खर्चमा निर्वाचनमा जनमतले ४६२५ प्रतिशत, कांग्रेसले ४८५७ र एमालेले ३४ प्रतिशत खर्च गरेका छन् भने माओवादीले कुल खर्चको ६८३० प्रतिशत निर्वाचनमा मात्रै खर्च गरेको छ । स्थापना वर्षमै निर्वाचनमा होमिएको रास्वपाको खर्च ५ करोडभन्दा बढी छ । कुल खर्चमा २९१८ प्रतिशत पुँजीगत खर्च र १४८४ प्रतिशत कर्मचारीमा खर्च गरेको रास्वपाले निर्वाचनमा भने सबैभन्दा कम गरेको छ । यस दलले कुल खर्चको ३१० प्रतिशत मात्रै निर्वाचनमा खर्च गरेको छ । कांग्रेस र एमालेले प्रशिक्षणमा कुनै खर्च देखाएका छैनन् भने अन्य तीन दलले प्रशिक्षणमा पनि खर्च गरेको उल्लेख गरेका छन् । रास्वपाको खर्च ५ करोडभन्दा बढी छ । निर्वाचन खर्च देखाए पनि दलहरूले त्यसका आधारका लागि भने यथेष्ट विवरण दिएका छैनन् । निर्वाचनताका व्यवसायीमा चन्दा आतंक हुने समाचारलाई दलको विवरणले सर्वथा झूटो बनाइदिएको छ । दलका प्रतिवेदन पढ्दा दललाई माया गर्ने मतदाताले नै दिएको चन्दाबाट निर्वाचन खर्च जोहो हुने अपत्यारिलो जवाफ नै आयोग र आमजनताले मान्नुपर्ने देखिन्छ । किनकि आजसम्म पनि दलहरूले आतंक सिर्जना हुने गरी प्राप्त ठूलो रकमबारे विवरण नै बुझाएका छैनन्, न त निर्वाचन आयोगले उनीहरूलाई यसबारे प्रश्न गरेको छ । दलले समयमा लेखापरीक्षण गराई सार्वजनिक गर्नुपर्ने र नगरेमा जरिवानादेखि दल खारेजीसम्मको कारबाही गर्ने कानुन आएको दुई दशकभन्दा बढी भएको छ । तर, हरेक वर्ष समयमा विवरण नबुझाएको, अपूर्ण विवरण बुझाएको र आयोगले स्पष्टीकरण सोधेको जस्ता समाचार सार्वजनिक भइरहन्छन् । सामान्य जरिवाना र जनाधर नभएका केही दलको खारेजीबाहेक आयोगले समेत दलहरूको गैरजिम्मेवारीलाई रोक्न ठोस प्रयत्न गरेको देखिँदैन । यद्यपि २०७८०७९ मा आयोगले महालेखा परीक्षकको कार्यालयसँग विज्ञ टोलीको सहायता माग्दै दलको कार्यालयमै गएर उनीहरूको लेखापरीक्षण प्रतिवेदन जाँच गरेको थियो । राजनीतिक दलको लेखापरीक्षण केवल औपचारिकताका लागि मात्रै भएको मान्न सकिने प्रशस्त आधार छन् । संगठित सदस्यको विवरण सार्वजनिक नहुनु, लेबी तथा सदस्यता शुल्कलाई मुख्य आम्दानी देखाउनु, चन्दा तथा सहयोग रकमको स्रोतलाई ससाना चन्दादाता भनेर छलबाटो रोज्नु र आयव्यय पुष्टि गर्ने विवरण उपलब्ध नगराउनु केही उदाहरण मात्र हुन् । महालेखा परीक्षक कार्यालयका विज्ञ टोलीलाई प्रमुख दलले नै समयमा आवश्यक कागजात उपलब्ध गराएनन् । कांग्रेस, एमाले, माओवादी र रास्वपाले समयमा आवश्यक कागजात उपलब्ध नगराएकाले विशेषज्ञ टोलीले आफ्नो अध्ययन प्रतिवेदनमा उनीहरूको विवरण समावेश नै गरेन । यसबाट ठूला दलले आयव्ययलाई पारदर्शी बनाउन असहयोग गरिरहेका छन् भन्ने पनि बुझ्न सकिन्छ । वार्षिक आयव्यय लेखापरीक्षण गरी निर्वाचन आयोगलाई बुझाउनुपर्ने बाध्यकारी कानुनी व्यवस्था नभएको भए, दलहरूले औपचारिकतासमेत पूरा गर्ने सम्भावना कम हुन्थ्यो । नेता आफैंले निर्वाचनमा आयोगले तोकेकोभन्दा बढी खर्च भइरहेको खुलमखुला बताउने गरेका छन् । तर, तिनै नेताका दलले सार्वजनिक गरेको लेखापरीक्षण प्रतिवेदनमा भने यो कुरा समावेश हुँदैन । यस्तो दोहोरो चरित्रले पारदर्शिताबारे उनीहरू पटक्कै गम्भीर नभएको देखिन्छ । दलहरूको आयव्यय पारदर्शी बनाउन कानुनमा लिखित रूपमा प्रशस्त व्यवस्था छ । तर, विधिको शासन स्थापित गर्नुभन्दा कानुनी व्यवस्थालाई केवल कागजी प्रक्रियामै सीमित गर्न उनीहरू उद्यत् छन् । दलहरूलाई कानुनी दायरामा कसिलोसँग बाँध्न आयोग पनि असमर्थ भएको छ । दलहरूको आयव्ययलाई कानुनी दायरामा ल्याउने दायित्व मूलतः निर्वाचन आयोगको हो । तर, आयोगका आयुक्तहरूको राजनीतिक नियुक्ति रहुन्जेल उनीहरू सबैभन्दा बढी उत्तरदायी दलप्रति नै हुन्छन् । त्यसैले पनि कानुनको ठाडो उल्लंघन हुँदासमेत आयोग मूकदर्शक हुने र आफैंले सूचना लुकाउनुपर्ने स्थितिमा पुग्छ । कमजोर दललाई खारेजी गर्न सके पनि ठूला दलको सन्दर्भमा आयोगको रवैया नरम देखिने गरेको छ । दलहरूले लेखापरीक्षण बुझाएर सबै प्रश्नबाट पन्छिए पनि आमजनतामा भने धेरै प्रश्न छन् । व्यापारीबाट पैसा लिएर उनीहरूको हितमा राजनीतिक दलले काम गर्छन् भन्ने आरोप दललाई पटकपटक लाग्ने गरेको छ । हालै अदालतमा मुद्दा चलिरहेका विवादित व्यापारी मीनबहादुर गुरुङबाट एमालेले जग्गा दान लिएको छ र उनले उक्त स्थानमा पार्टी कार्यालय निर्माण गरिदिने घोषणा गरेका छन् । तर, आमजनतालाई यसबारे उचित जवाफ दिनु कता हो कता आफ्नै दलभित्र प्रश्न उठाउनेलाई एमालेले स्पष्टीकरण सोधेको छ । जग्गा कानुनतः स्रोतसमेत उल्लेख गरेर एमालेले लिनुपर्छ र त्यसलाई लेखापरीक्षण प्रतिवेदनमार्फत सार्वजनिक गर्नुपर्छ । अर्को वर्ष पुसमा एमालेले सार्वजनिक गर्ने लेखापरीक्षण प्रतिवेदनमा गुरुङको जग्गादान र कार्यालय निर्माणको सहयोगलाई कसरी उल्लेख गर्छ, हेर्न बाँकी छ । दलका पदाधिकारी भने आफ्नो आयव्यय पारदर्शी भएको दाबी गर्छन् । उनीहरू ५ हजारमाथिको कारोबार बैंकबाट हुने, सार्वजनिक दरभाउ आह्वान गर्ने प्रक्रिया अपनाएको कुरा गर्छन् तर लेखापरीक्षण प्रतिवेदनमा भने आय र व्ययका बैंक मौज्दात प्रमाणपत्र पेस गर्न सक्दैनन् । यसबाट पनि उनीहरूको कथनी र करनीमा प्रस्ट भिन्नता देखिन्छ ।दललाई पारदर्शी बनाउने विभिन्न विकल्पबारे यदाकदा चर्चा नभएका भने होइनन् । उम्मेदवारकेन्द्रित निर्वाचन प्रणाली खर्चिलो भएकाले दलहरू अपारदर्शी बनेको मान्दै केही निर्वाचन प्रणाली नै परिवर्तन गर्ने तर्क अघि सार्छन् । तर सरकारले दलहरूलाई सञ्चालन खर्च दिनुपर्ने तर्क केहीको छ । यसबारे अन्य विकल्पमा पनि बहस हुन सक्छन् । ऐन, कानुनका व्यवस्थामाथि पनि छलफल हुन सक्छन् । मुख्य कुरा आफैंले कानुन बनाउने र आफैंले उल्लंघन गर्ने दलहरूको रवैयामाथि प्रश्न र बहसको खाँचो छ । यसका लागि दल आफैं, नियमन निकाय निर्वाचन आयोग र नागरिक समाजको पर्याप्त चासो आवश्यक छ । राजनीतिक दलको पारदर्शिता उनीहरूले भन्ने गरेको सुशासन तथा भ्रष्टाचारमुक्त शासन प्रणालीसँग प्रत्यक्ष जोडिन्छ । लाखौं सदस्य र मतदातालाई दलहरूले आफ्नो आय र व्ययको पारदर्शी हिसाब दिनु उनीहरूको दायित्व हो । दल सञ्चालन गर्न र निर्वाचनमा खर्च हुनेबारे कसैको विमति नहोला । तर, जुन सतही र औपचारिकताका लागि दलहरूले लेखापरीक्षण गराइरहेका छन्, त्यसले उनीहरूको सुशासनको प्रतिबद्धतालाई नै अपत्यारिलो बनाइरहेको छ । दलभित्रै पारदर्शिता नहुँदा घोषणापत्र र भाषणमा सुशासनको वाचा गर्ने आधारभूत नैतिक धरातल गुम्नेमा दलहरू सचेत हुनुपर्छ । आफूले मत दिने, आस्था राख्ने तथा आफ्ना लागि सत्ता सञ्चालन गर्ने दलको आय र व्ययको पारदर्शिताबारे आमनागरिकको चासो पनि उत्तिकै महत्त्वपूर्ण छ । लेखकहरू डेमोक्रेसी रिसोर्स सेन्टर नेपालका अनुसन्धानकर्मी हुन् ।"
कूटनीति र जलवायु न्याय,"पछिल्लो समय विश्वका अतिकम विकसित देश विविध कारण बढी समस्यामा छन् । कोभिड महामारी, रुसयुक्रेन युद्ध, विभिन्न देशका आन्तरिक तथा अन्तरदेशीय भूराजनीतिक तनावले यी देश जेलिएका छन् । आन्तरिक द्वन्द्व, सशस्त्र विद्रोह एवं आतंकवादको समस्या त छँदै छ, यी बाहेक ती देशमाथि अकल्पनीय र जबर्जस्त थपिन पुगेको बोझ हो, जलवायु परिवर्तन । जलवायु परिवर्तनबाट उत्पन्न जटिलता र दिन प्रतिदिन थप्दै गएको चुनौती माथि उल्लेख गरिएका अन्य कारणभन्दा अझ बढी खतरनाक र घातक छ । न्युयोर्कमा गत असोजमा सम्पन्न संयुक्त राष्ट्रसंघीय महासभाअन्तर्गत विश्वका शक्तिशाली मानिएका २० मुलुकको समूह जी२० का विदेशमन्त्रीस्तरीय बैठकलाई अतिकम विकसित मुलुकको संगठन, एलडीसीको अध्यक्षका हैसियतले सम्बोधन गर्दै परराष्ट्रमन्त्री आरजु राणा देउवाले यही विषयमा बढी जोड दिनुभएको थियो । उहाँले भन्नुभएको थियो, हामीले अहिले सशस्त्र द्वन्द्व, आतंकवाद, विद्रोह आदिलाई मात्र समस्या मानिरहेका छौं । तर हामी र हामीजस्ता राष्ट्रलाई सशस्त्र द्वन्द्व या आतंकवादको चपेटाले भन्दा धेरै र अकल्पनीय स्वरूपमा क्षति पुर्याउनेवाला छ, जलवायु परिवर्तनको समस्याले ।एलडीसी मुलुकमा समावेशी आर्थिक वृद्धि गर्न, २०३० एजेन्डा लाई गति दिन र स्वास्थ्य सुरक्षालाई विश्वव्यापी रूपमा प्रवर्द्धन गर्न बिस्तारै जलवायु परिवर्तन पनि कारक बन्दै गएको छ । यस प्रकारका बहुआयामिक समस्यालाई कम गर्न जी२० मा आबद्ध राष्ट्रहरूको सहयोग महत्त्वपूर्ण हुने धारणा सो बैठकका तेस्रो विश्वका नेताले राखेका थिए । त्यसका लागि एलडीसीहरूको ऐक्यबद्धता आवश्यक छ । गत असोजमा कतारको दोहामा आयोजित एसिया कोअपरेसन डायलग (एसीडी) को तेस्रो सम्मेलनमा पनि यो विषयले प्राथमिकता पायो । विश्वका विभिन्न क्षेत्रमा बढ्दो द्वन्द्व तथा भूराजनीतिक अवस्थालगायतका कारण एकातर्फ शान्ति प्राप्ति तथा समृद्धिको मार्ग जटिल बन्दै गएको र त्योभन्दा ठूलो चुनौतीका रूपमा मानवीय समुदायले जलवायुजन्य परिवर्तनले जेल्न थालेको धारणा आएको थियो । त्यहाँ पनि नेपालसहित यसबाट बढी प्रभावित राष्ट्रले जलवायु परिवर्तनका समस्याको समाधानका कारणको खोजीमा अहिले नै ध्यान दिन ढिला गर्ने हो भने त्यसले भोलिको पुस्ता झन् असुरक्षित हुँदै जाने ठहर उनीहरूको थियो । अतिकम विकसित देश अझै पनि विश्वव्यापी दिगो विकासका लक्ष्य पूरा गर्न सक्ने अवस्थामा छैनन् । ती लक्ष्यबाट नेपाल र यस्तै देश अझै धेरै टाढा रहेको तथ्यांकले देखाउँछ । लक्ष्य पूरा गर्नका लागि पनि जलवायु परिवर्तनका असरले बाधा उत्पन्न गर्न सक्ने अवस्था देखिएको छ । यो धारणा एसियाका नेताहरूले समय समयमा राख्दै पनि आएका छन् । त्यसैले यस क्षेत्रका देशले भोलिका पुस्ताको भविष्य सुरक्षित गर्न जलवायु परिवर्तनको असर न्यूनीकरणमा सहकार्य गर्नुपर्ने अवस्था छ । नेपालले अबका दिनमा जलवायु कूटनीतिलाई थप सघन बनाउनु जरुरी देखिन्छ । कूटनीतिको एक अलग्गै पाटोका रूपमा यसलाई अघि बढाउनु आवश्यक छ । विश्व परिवेशलाई सरसर्ती नियाल्दा कूटनीतिलाई आफ्नो देशको चासो, राष्ट्रिय हित र प्रतिफलमा आधारित रहेर नै मापन गर्ने गरेको देखिन्छ । हामी परम्परागत कूटनीतिकै दायराभित्र सीमित रहेर बस्नुपर्छ भन्ने होइन । हाम्रो भौगोलिक अवस्थिति र भूराजनीतिक परिवेश भिन्न र विशिष्ट खालको छ । यसकारण हामीले पनि समयानुकूल कूटनीतिका विविध आयामको विकास र विस्तार गर्दै लैजानुपर्दछ । जस्तो कि हामीले हाम्रो खाँचोअनुरूप नै अबका दिन श्रम कूटनीति, पर्यटन कूटनीति, ऊर्जा कूटनीतिलाई नयाँ आयामका रूपमा विकास गर्न परम्परागत कूटनीतिक वृत्तबाट माथि उठ्नुपर्छ । गत वर्ष संयुक्त राष्ट्रसंघका महासचिव एन्टोनियो गुटेरेस नेपाल भ्रमणमा आउनुभयो । उहाँले यहाँको प्रभावित क्षेत्र पनि भ्रमण गर्नुभयो र आफैंले सामाजिक सञ्जालमा यसैगरी नेपालका हिमाल पग्लिँदै जाने हो भने भोलिको पुस्ताको अवस्था के होला भन्न सकिन्न भन्ने सन्देश भिडियोमार्फत दिनुभयो । सो सन्देश विश्वभर पुग्यो होला भन्ने अनुमान लगाउन सकिन्छ । सो भ्रमणलगत्तै कोप सम्मेलन भयो यूएईमा । त्यहाँ पनि जताततै नेपाल नै नेपाल सुनिएको थियो । त्यसो भए हामीले पीडितका रूपमा पाउनुपर्ने क्षतिपूर्ति कति पायौं त ? हाम्रो आवाज विश्वमञ्चमा कसरी पुर्याएका छौं र त्यसबमोजिमको सम्बोधन हामीलाई भएको छ कि छैन ? यो नै अब अघि बढाउनुपर्ने जलवायु कूटनीति हो । जे विषय र कारणले हामी पीडित छौं, त्यसका लागि हाम्रो आवाज कूटनीतिक रूपमा बुलन्द पार्न सक्नु र पीडितका पक्षमा परिस्थिति पार्न सक्नु नै जलवायु कूटनीति हो । नेपालले अन्तर्राष्ट्रिय अदालत (आईसीजे) मा जलवायु परिवर्तनका कारण नेपाललाई परेको असर र पाउनुपर्ने क्षतिपूर्तिका बारेमा न्याय मागेको छ । परराष्ट्रमन्त्री आरजु राणा देउवाले गत हप्ता नेपालका तर्फबाट सो अदालतमा कुरा उठाउनुभएको हो । अन्तर्राष्ट्रिय अदालतमा नेपालले पहिलो पटक जलवायु न्यायका लागि आफ्नो दाबी पेस गरेको हो । जलवायु परिवर्तनको वर्तमान अवस्था र यसका कारण नेपालमा परेको असर दर्शाउँदै नेपालले पक्ष राष्ट्र तथा निकायसँग जलवायु न्याय (क्लाइमेट जस्टिस) को माग गरेको हो । विश्वका धनी तथा विकसित मुलुकले कार्बन उत्सर्जन गर्दा नेपालजस्ता मुलुक समस्यामा परेका छन् । यी देशको वास्तवमा जलवायु परिवर्तनका क्षेत्रमा कुनै योगदान छैन अर्थात् हामीले उत्सर्जन गर्ने कार्बनको मात्रा अति नगण्य छ । तर पनि हामीले समस्या भोग्नुपरिरहेको अवस्था छ । नेपालमा त जलवायु परिवर्तनको प्रतिकूल असर देखिएको मात्र नभई नेपाल उच्च जोखिममा नै रहेको कैयौं अनुसन्धानले देखाएका छन् । केही समयअघिको इसिमोडको एक अध्ययनले अहिलेकै अनुपातमा हिउँ पग्लिँदै जाने हो भने हिमालयन हिन्दकुश क्षेत्रका हिमनदीले यो शताब्दीको अन्त्यसम्ममा हाल विद्यमान अवस्थाको ८० प्रतिशतसम्म हिउँ गुमाउने देखाएको छ । यहाँ हेर्दा हिउँ पग्लेको मात्र देखिए पनि त्यसका पछाडि यसले उच्च पहाडी क्षेत्रमा बाढीपहिरोसहितको विपत् निम्त्याएको छ भने अन्य पूर्वाधारसम्बन्धी समस्या पनि थपिदिने खतरा बढेको छ । अहिले आएर यस्तो लाग्दै छ कि जलवायु परिवर्तनकै कारण बिस्तारै खाद्य, स्वास्थ्य, आवास, सरसफाइ, पिउने पानीजस्ता मानिसका आधारभूत आवश्यकता र अधिकार पनि कम हुँदै र खोसिँदै जानेछन् । जनावर बोल्न नसक्ने भएर मात्र हो, हामीभन्दा तिनीहरू झन् पीडित छन् । नागरिकका यी मौलिक अधिकारको संरक्षण गरी बढी कार्बन उत्सर्जन गरिरहेका विश्वका देशको दायित्व कार्यान्वयन गर्न हामीजस्ता देशलाई जलवायु न्याय आवश्यक छ । त्यसका लागि हाम्रा कूटनीतिक पहललाई बुलन्द पार्नु जरुरी छ । राससका पूर्वप्रधानसम्पादक पाठक परराष्ट्रमन्त्री आरजु राणा देउवाका प्रेस सल्लाहकार हुन् ।"
यूएईको आईएल टी२० मा कुशल,"(काठमाडौं)नेपालका अलराउन्डर २० वर्षे क्रिकेटर कुशल मल्लले यूएईको आईएल टी२० खेल्ने भएका छन् । आईएल टी२० को फ्रेन्चाइज टोली डेजर्ट भाइपर्सले मंगलबार कुशललाई अनुबन्ध गरेको जनाएको छ । नेदरल्यान्ड्सका अलराउन्डर बास डी लिड घाइते भएपछि भाइपर्सले उनको स्थानमा कुशललाई लिएको हो ।आईएल टी२० को तेस्रो सिजन जनवरी ११ देखि सुरु हुनेछ । भाइपर्सले जनवरी १२ मा अबुधाबी नाइट राइडर्सविरुद्ध आफ्नो पहिलो खेल खेल्नेछ । प्रतियोगिता सुरु हुनु एक साता अगाडि कुशल दुबईमा रहेको आफ्नो टोलीमा समावेश हुने तालिका छ । आईएल टी २० मा यूएईका कम्तीमा २ तथा विदेशी ९ जनासम्मले प्लेयिङमा रहेर खेल्न पाउने प्रावधान छ । कुशलले गत वर्ष चीनमा भएको दक्षिण एसियाली खेलकुदमा मंगोलियाविरुद्ध ५० बलमा अविजित १३७ रन बनाएका थिए । त्यस क्रममा उनले ३४ बलमै शतक पूरा गरेका थिए । तत्कालीन अवस्थामा त्यो ट्वान्टी२० अन्तर्राष्ट्रियको सबैभन्दा थोरै बलमा बनेको शतक थियो । देब्रेहाते कुशलले नेपालका तर्फबाट ४७ वटा ट्वान्टी२० अन्तर्राष्ट्रिय खेलमा १४७ माथिको स्ट्राइक रेटमा ९१७ रन बनाउनुका साथै १९ विकेट लिएका छन् ।नेपाल हालै भएको एनपीएलमा कुशलले चितवन राइनोजको कप्तानी गर्दै टोलीलाई प्लेअफसम्म डोर्याएका थिए । पहिलो पटक फ्रेन्चाइज क्रिकेटमा कप्तानी गर्ने क्रममा उनले ८ खेलमा १२० माथिको स्ट्राइक रेटमा २२३ रन बनाउनुका साथै ९ विकेट लिएका थिए । पोखरा एभेन्जर्सबाट खेलेका नेदरल्यान्ड्सका खेलाडी बास डी लिड भने चितवनसँगको खेलमा घाइते भएका थिए । कुशलसँग २०२१ मा यसअघि यूएईमै भएको अबुधाबी टी१० लिगमा टिम अबुधाबीबाट खेलेको अनुभव छ । उक्त सिजनमा उनले १ खेलमा मौका पाएका थिए, जसमा १२ बलमा १८ रन बनाएका थिए ।६ टोली सहभागी आईएल टी२० मा पहिलो सिजनमा उपविजेता रहेको भाइपर्स गत सिजनमा पाँचौं स्थानमा झरेको थियो । अहिले टोलीले कोलिन मुनरोको स्थानमा न्युजिल्यान्डका अर्का खेलाडी लकी फर्गुसनलाई कप्तान बनाएको छ । टोलीका अन्य खेलाडीमा श्रीलंकाका वानिन्डु हसरंगा, पाकिस्तानका मोहम्मद आमिर, अजम खान र फखर जमान, इंग्ल्यान्डका एलेक्स हेल्स, साम करन, ड्यान लवरेन्स, नथान साउटर र लुक उड तथा वेस्ट इन्डिजका सेरफेन रदरफोर्डलगायत खेलाडी छन् । इंग्ल्यान्डका पूर्वविकेटकिपर जेम्स फोस्टर प्रशिक्षक रहेको टोलीमा दक्षिण अफ्रिकाका पूर्वखेलाडी निल म्याकेन्जी ब्याटिङ प्रशिक्षक र अस्ट्रेलियाका पूर्वअलराउन्डर टम मुडी डाइरेक्टर अफ क्रिकेटको भूमिकामा छन् । नेपाल सुपर लिग फुटबलमा कार्य गरिसकेका योगेश सापकोटा भाइपर्सको मार्केटिङ स्पोनसरसिपको सिनियर म्यानेजर छन् ।कुशललाई डेजर्ट भाइपर्समा अनुबन्ध गर्न पाउँदा खुसी छौं, उनी युवा खेलाडी हुन्, उनले सानो उमेरमै माथिल्लो स्तरको क्रिकेटको धेरै अनुभव हासिल गरिसकेका छन्, मुडीले भाइपर्सको विज्ञप्तिमा भनेका छन्, त्यसैले उनी भाइपर्सको सेट अपमा भिज्ने छन् भन्ने लागेको छ, अझ कुशल हालै एनपीएल खेलेर आउनु निकै ठूलो सकारात्मक पक्ष हो किनभने उनले त्यसमा ठूला खेलाडीसँग प्रतिस्पर्धात्मक खेलेका छन् ।एउटा ब्याटरका रूपमा कुशलले ट्वान्टी२० अन्तर्राष्ट्रियमा ओपनरदेखि ७ नम्बरसम्म जुनै स्थानमा पनि खेलेका छन् र स्ट्राइक रेटले उनी कस्ता खेलाडी हुन् भन्ने प्रमाणित गरेको छ, मुडीले भनेका छन्, बलरका हिसाबमा उनको देब्रेहाते स्पिन हामीलाई विकल्प र ठूलो बल हुनेछ, जुन गत सिजनमा हामीले गुमाएका थियौं । म प्रायः उच्च सीमा र क्षमता भएको खेलाडीको कुरा गर्छु, त्यो कुशलमा लागू हुन्छ ।गत वर्ष नेपालकै दीपेन्द्रसिंह ऐरी आईएल टी२० मा गल्फ जायन्ट्सबाट अन्तिम दुई खेलका लागि दुबई गएका थिए । तर उनले कुनै खेलमा मौका पाएका थिएनन् । दीपेन्द्रले यस पटक पनि गल्फ जायन्ट्सबाट खेल्ने सम्भावना छ ।"
हङकङमा 'मर्स्याङ्दी साँझ',"(हङकङ)हङकङको व्यस्त बजार यूएन लङस्थित अडिटोरियममा आइतबार साँझ मर्स्याङ्दी साँझ भएको छ । लमजुङ सेवा समिति हङकङको आयोजनामा भएको उक्त सांगीतिक कार्यक्रम झन्डै तीन घण्टासम्म चलेको थियो । नेपालदेखि पुगेका दर्जनभन्दा बढी कलाकारले हङकङवासी नेपालीलाई मनोरन्जन दिएका थिए ।लोक गायिका मञ्जु विकले सोल्टीको झन् हेराइ नशालु बोलको कौराह गीतबाट तताएको माहौललाई माया गुरुङ (देवीमाया थापा गुरुङ) ले गाउँसहरमा लमजुङ दरबार, खुस्बु गुरुङले किन बढ्दै छ ढुकढुकी मुटुको, लोक गायक राजु परियारले दुराडाँडे दाइ लगायत गीतमार्फत दर्शकलाई आफ्नो थातथलो सम्झाए । राजुले मञ्जुसँग मिलेर ठाडोभाका गाउँदा दर्शक मन्त्रमुग्ध भए । गायक, गायिकाले गीत प्रस्तुत गरिरहँदा स्क्रिनमा लमजुङ आसपासका गाउँहरूका तस्बिर पनि देखाइएको थियो । आफ्नै गाउँघर पुगेजस्तो भयो, कार्यक्रममा सहभागी लमजुङ सेवा समिति हङकङका निवर्तमान अध्यक्ष सरोज गुरुङले भने । छेवाङ लामाले तिमी वारि म छु पारि गाएपछि उनलाई खुस्बु गुरुङले इसाराले बोलाउनु पर्दैन गाएर साथ दिएकी थिइन् । कार्यक्रममा गुरुङ फिल्म एसोसिएसन हङकङका कलाकारले पनि नृत्य पस्केका थिए ।"
जेसिज अध्यक्षमा थापा,"सुनसरी (कास) नेपाल जेसिजको राष्ट्रिय अध्यक्षमा रजनी थापा निर्वाचित भएकी छन् । इटहरीमा सम्पन्न भएको नेपाल जेसिजको ५१ औं महाधिवेशनबाट थापा विजयी भएकी हुन् । यस्तै उपाध्यक्षमा गणेश सापकोटा, एलिना महर्जन, कृष्ण सापकोटा र सौरभ श्रेष्ठ निर्वाचित भएका छन् । उपाध्यक्षहरूमा सन्दीप खत्री, दीपक अधिकारी, धनराज कँडेल, सुजन थापा काजी, संगम कार्की, बबिता पाण्डे, सुमित्रा भट्टराई, अभिषेक दुलाल, उज्ज्वल काबरा, सुवास गौतम, राघव कोइराला र मनिप्रसाद अर्याल विजयी भएका छन् ।"
माथिल्लो तामाकोशीबाट ८८ दिनपछि विद्युत् उत्पादन सुरु,"(लामाबगर, दोलखा)असोज १२ मा पहिराले क्षति गरेको स्वदेशी लगानीको देशकै ठूलो ४ सय ५६ मेगावाटको माथिल्लो तामाकोशी जलविद्युत् केन्द्र मंगलबार रातिबाट सञ्चालनमा आएको छ । यही पुस १० को समयसीमा राखेर विद्युत् केन्द्रबाट उत्पादन थाल्ने गरी तयारी थालेको केन्द्रले मंगलबारबाट जलाशय भरेर उत्पादन थालेको हो । विद्युत् केन्द्रको २ वटा बालुवा थिग्र्याउने पोखरीमध्ये बायाँतर्फको मर्मतपछि सञ्चालनमा ल्याएको छ । बायाँतर्फको थिग्र्याउने पोखरी मर्मत सकिएलगत्तै बाँधस्थलबाट सिधैं पानी पठाएर विद्युत् उत्पादनको सुरु गरिएको तामाकेशीका विद्युत् केन्द्रका प्रबन्धक पूर्णगोपाल रञ्जितले बताए ।पहिरोले विद्युत् केन्द्र सञ्चालन गृह पूर्णरूपमा क्षति गरेको थियो । जसअनुसार बालुवा थिग्र्याउने पोखरी र प्रसारण लाइनको ४६ नम्बर टावरमा पनि क्षति पुगेको थियो । टावर निर्माण सकिएको छ भने क्षति गरेको बायाँतर्फको डिस्यान्डर मर्मत सकिएकाले बाँधस्थलमा पानी भरेर विद्युत् गृहमा पठाएको छौं,ं उनले भने, मंगलबार तामाकोशीले पुनः विद्युत् उत्पादन थालेको छ । जसअनुसार मंगलबार ७ बजेर ४० मिनेटमा १ सय २० मेगावाट बिजुली उत्पादन भएको विद्युत् केन्द्रका कार्यकारी प्रमुख मोहनप्रसाद गौतमले बताए । तत्कालका लागि जलाशय भरेर ४ मध्ये २ वटा गेट खोलेर नदीको वहाव बराबरको पानी सिधैं विद्युत् गृहमा पठाएर विद्युत् उत्पादन हुने सुरु गरेका छौं, उनले भने । उनका अनुसार पुसमा तामाकोशीबाट १ सय २५ देखि ३० मेगावाट उत्पादन हुने अनुमान छ । त्यसपछि खोलाको पानी घट्दै जाने भएकाले उत्पादन पनि कम हुने उनले बताए । तामाकोशी जलविद्युत् केन्द्रलाई मर्मत गरेर पूर्णरूपमा सञ्चालनमा ल्याउन माघ पहिलो साता लाग्ने जलविद्युत् केन्द्रका प्रमुख कार्यकारी अधिकृत गौतमले बताए । बालुवा थिग्र्याउने पोखरी पूर्णरूपमा मर्मत गर्न अझै तीन साता लाग्छ, उनले भने, पहिरोले क्षतिग्रस्त बनाएको विद्युत् सञ्चालन गृह निर्माण गर्न त्योभन्दा पनि बढी समय लाग्नेछ, दायाँतर्फको थिग्र्याउने पोखरी मर्मत गरेर विद्युत् उत्पादन पूर्ण क्षमतामा गर्ने तयारी भइरहेको छ । मंगलबारबाट राष्ट्रिय प्रसारण लाइनमा १३० मेगावाटसम्म बिजुली पठाउने सकिने उनले बताए । तामाकोशीको उत्पादन बन्द हुँदा देशभर विद्युत् मागमा असर परेको छ, उनले भने, हामी दिनरात नभनी काम गरिरहेका छौं, पिक आवरको माग धान्ने विद्युत् उत्पादन गर्ने तयारी भइरहेको छ । यही रफ्तारमा मर्मतको काम भएर माघ पहिलो साताबाट तामाकोशीले पूर्ण क्षमतामा उत्पादन गर्ने उनको दाबी छ । तत्कालका लागि मागअनुसारको विद्युत् उत्पादन नभए पनि यो साताबाट राष्ट्रिय प्रसारण लाइनमा तामाकोशीको १ सय ३० मेगावाट विद्युत् आपूर्ति हुनेछ, उनले भने, माघ पहिलो साताबाट तामाकोशीले पूर्ण क्षमतामा पिक आवरमा ४ सय ५६ मेगावाट विद्युत् उत्पादन गर्नेछ । पहिरोले माथिल्लो तामाकोशी विद्युत् केन्द्रको बाँधस्थल तल दायाँतर्फ रहेको नियन्त्रण कक्ष, बालुवा थिग्र्याउने पोखरी र बाँधबाट थिग्र्याउने पोखरीसम्म पानी पुर्याउने नहर (कल्भर्ट) मा क्षति पुगेको थियो । हाल क्षति भएका सबै संरचनाको मर्मत भइरहेको र नयाँ निर्माण गर्नुपर्ने संरचनाका लागि बोलपत्रको तयारी भइरहेको उनले बताए । विद्युत् सञ्चालन नियन्त्रण कक्ष, थिग्र्याउने पोखरी र कल्भर्ट रहेको स्थानभन्दा माथिबाट खसेको पहिरोका कारण ती संरचनामा ठूलो क्षति पुगेको थियो । तामाकोशी जलविद्युत् केन्द्रको डिजाइन डिस्चार्ज (पानीको वहाव) ६६ क्युसेक हो । गएको असोजको अविरल वर्षाले तामाकोशी नदीको वहाव बाँधस्थलमा ४६१ क्युसेक पुगेको थियो । तामाकोशीले प्राधिकरणसँग गरेको विद्युत् खरिद सम्झौता (पीपीए) अनुसार पानीको वहाव २५० क्युसेक हुनासाथ विद्युत् गृह बन्द गर्नुपर्नेछ । सोहीअनुसार असोज ११ गते जलविद्युत् केन्द्रको उत्पादन बन्द छ । माथिल्लो तामाकोशीले पहिरोले क्षति गरेको संरचनाको १ अर्ब ८० करोडको बिमा दाबी गरेको उनले सिभिल, इलेक्ट्रो मेकानिकललगायत इक्युपमेन्टहरू (इलेक्ट्र र हाइड्रो इक्विपमेन्ट) गरी १ अर्ब ८० करोड रुपैयाँको बिमा दाबी गरेको उनले बताए । तामाकोशीले प्रतिदिन ४ करोड रुपैयाँ बराबरको विद्युत् उत्पादन गर्ने क्षमता छ । तामाकोशी बन्न समय लाग्ने भएपछि हिउँदको लोड व्यवस्थापन गर्ने नेपाल विद्युत् प्राधिकरणलाई चुनौती थपिएको छ । हिउँदमा प्राधिकरणले लोड व्यवस्थापन गर्न ब्याकअपका रूपमा तामाकोशीलाई चलाउँदै आएको छ । अर्ध जलाशययुक्त प्रकृति (पीआरओआर) को आयोजना माथिल्लो तामाकोशी वर्षामा पूर्ण क्षमतामा र हिउँदमा ४ घण्टा पूर्णरूपमा सञ्चालन हुने गरेको छ ।"
कम ब्याजमा निक्षेप लिएर राष्ट्र बैंकमा महँगोमा राख्ने जोखिम बढ्यो,"(काठमाडौं) निक्षेपको ब्याजदर निरन्तर घटिरहँदा बैंक तथा वित्तीय संस्थाले बचतकर्ताबाट सस्तो ब्याजदरमा पैसा लिएर त्योभन्दा महँगोमा राष्ट्र बैंकमा निक्षेप राख्ने जोखिम बढेको छ । साधारण र मुद्दती निक्षेपको ब्याजदर ३ प्रतिशत वा सोभन्दा तल जान थालेपछि बचतकर्तालाई बचतमा कम ब्याज दिने र त्योभन्दा बढी ब्याजमा बैंक तथा वित्तीय संस्थाले राष्ट्र बैंकमा निक्षेप राख्ने जोखिम उच्च देखिएको हो । नेपाल राष्ट्र बैंक मौद्रिक व्यवस्थापन विभागले मंगलबार जारी गरेको खुला बजार कारोबारसम्बन्धी कार्यविधि (सातौं संशोधन) ले पनि बजारमा बचतकर्ताबाट सस्तोमा निक्षेप लिएर महँगोमा राष्ट्र बैंकमा निक्षेप राख्ने जोखिम बढेको पुष्टि हुन्छ । कार्यविधि संशोधनमार्फत मौद्रिक व्यवस्थापन विभागले बैंकहरूलाई प्रदान गर्ने स्थायी निक्षेप सुविधा (एसडीएफ) का लागि स्वदेशी मुद्राको बचत र मुद्दती निक्षेपमा प्रदान गर्न प्रकाशित न्यूनतम ब्याजदर तीन प्रतिशत वा सोभन्दा बढी हुनुपर्ने व्यवस्था गरेको छ । यसअघि उक्त सुविधा प्राप्त गर्नका लागि स्वदेशी मुद्राको बचतमा प्रदान गर्न प्रकाशित न्यूनतम ब्याजदर ३ प्रतिशत वा सोभन्दा बढी हुनुपर्ने व्यवस्था थियो । अहिले त्यसमा परिमार्जन गरेर मुद्दती निक्षेपको ब्याजदरमा पनि तीन प्रतिशतको सीमा तोकिएको हो । स्थायी निक्षेप सुविधाका लागि स्वदेशी मुद्रामा लिएको अन्तर बैंक सापटीको दायित्व बाँकी नरहेको र स्वदेशी मुद्राको बचत र मुद्दती निक्षेपमा प्रदान गर्न प्रकाशित न्यूनतम ब्याजदर यो सुविधाको ब्याजदरभन्दा कम नभएको हुनुपर्नेछ, संशोधित कार्यविधिमा भनिएको छ । बैंक तथा वित्तीय संस्थाले मुद्दती निक्षेपमा प्रदान गर्ने ब्याजदर साधारण निक्षेपको भन्दा कम नहोस् भन्ने उद्देश्यले खुला बजार कारोबारसम्बन्धी कार्यविधि (सातौं संशोधन) मार्फत नयाँ व्यवस्था गरिएको नेपाल राष्ट्र बैंक मौद्रिक व्यवस्थापन विभाग प्रमुख पीताम्बर भण्डारीले बताए । कुनै पनि मुद्दती निक्षेपमा प्रदान गर्ने ब्याजदर तीन प्रतिशतभन्दा कम छ भने सम्बन्धित बैंक तथा वित्तीय संस्थाले स्थायी निक्षेप सुविधा पाउँदैनन्, उनले भने, साधारण बचतको भन्दा मुद्दती निक्षेपको ब्याजदर धेरै तल नजाओस् भन्ने उद्देश्यले यो निर्देशन जारी भएको हो । यदि कुनै बैंकले मुद्दतीको ब्याजदर तीन प्रतिशतभन्दा तल राख्छन् भने उनीहरूले यो सुविधा उपयोग गर्नु हुँदैन । बचतकर्ताबाट कम ब्याजदरमा निक्षेप लिने र त्यही बचत महँगोमा राष्ट्र बैंकमा राख्ने प्रवृत्ति निरुत्साहित गर्नका लागि पनि मुद्दती निक्षेपको ब्याजदर कम्तीमा तीन प्रतिशतभन्दा बढी हुनुपर्ने व्यवस्था गरिएको भण्डारीले प्रस्ट्याए । यसअघि तीन वटा बैंकले मुद्दती निक्षेपको ब्याजदर ३ प्रतिशतभन्दा तल प्रकाशित गरेका थिए, पछि त्यसलाई सच्याएर सोभन्दा माथि पुर्याएका छन्, उनले थपे, अहिले कुनै पनि बैंकको मुद्दती निक्षेपको ब्याजदर तीन प्रतिशतभन्दा तल छैन, तर तल झर्ने सम्भावना धेरै देखिएकाले राष्ट्र बैंकले सुरुमै सचेत गराएको हो । बैंक तथा वित्तीय संस्थामा ऋण दिन मिल्ने रकम लगातार थुप्रिएपछि बैंक तथा वित्तीय संस्थाले निक्षेपको ब्याजदर निरन्तर घटाइरहेका छन् । तर पनि राष्ट्र बैंकले सातामा दुईतीन पटक विभिन्न औजारहरू (निक्षेप संकलन, स्थायी निक्षेप सुविधा आदि) मार्फत बजारबाट पैसा तानिरहेको छ । यसरी तानेर परिपक्व नभइसकेको पैसा मंगलबारसम्म करिब ३ खर्ब २२ अर्ब रुपैयाँ रहेको राष्ट्र बैंकले जनाएको छ । बजारबाट पैसा तान्दा राष्ट्र बैंकले बैंक तथा वित्तीय संस्थालाई ब्याजदर प्रदान गर्छ । यो प्रक्रियामा बैंक तथा वित्तीय संस्थाले राष्ट्र बैंकबाट पाउने ब्याजदरभन्दा कम ब्याजदर निक्षेपकर्तालाई दिन थालेको जानकारहरू बताउँछन् । मुद्दती निक्षेपमा तीन प्रतिशतभन्दा कम ब्याज दिन तर राष्ट्र बैंकबाट तीन प्रतिशत ब्याज आफूले लिने यसरी बैंकहरूले चलाखी गरेको देखिन्छ, एक पूर्वबैंकरले भने, यो सरासर बचतकर्ताप्रतिको अन्याय र दुःख नगरी पैसा कमाउने प्रपञ्च हो । यसलाई राष्ट्र बैंकले समयमै निरुत्साहित गर्नुपर्छ । गत कात्तिकमा ९१दिने ट्रेजरी बिलको भारित औसत ब्याजदर २७७ प्रतिशत छ । २०८० कात्तिकमा यस्तो ब्याजदर ४३९ प्रतिशत थियो । बैंक तथा वित्तीय संस्थाबीचको अन्तरबैंक कारोबारको औसत ब्याजदर गत कात्तिकमा २९१ प्रतिशत छ । ०८० कात्तिकमा यस्तो ब्याजदर ३४७ प्रतिशत थियो ।यसैगरी, पछिल्ला महिनाहरूमा बैंक तथा वित्तीय संस्थाको कर्जाको ब्याजदर निर्धारण गर्ने माध्यम आधार दर पनि घट्दो क्रममा छ । जसअनुसार ०८१ कात्तिकमा वाणिज्य बैंकहरूको औसत आधार दर ७०२, विकास बैंकको ८९६ र वित्त कम्पनीको १००३ प्रतिशत छ । ०८० कात्तिकमा वाणिज्य बैंकहरूको औसत आधार दर ९७४, विकास बैंकहरूको १२ प्रतिशत र वित्त कम्पनीको १३३३ प्रतिशत थियो ।राष्ट्र बैंकका अनुसार गत कात्तिकमा वाणिज्य बैंकहरूको निक्षेपको औसत ब्याजदर ५०१, विकास बैंकको ५८३ र वित्त कम्पनीको ७१८ प्रतिशत छ । ०८० कात्तिकमा वाणिज्य बैंकहरूको निक्षेपको भारित ब्याजदर ७७६, विकास बैंकहरूको ९११ र वित्त कम्पनीको १००२ प्रतिशत रहेको थियो । त्यसैगरी, ०८१ कात्तिकमा वाणिज्य बैंकमा कर्जाको औसत ब्याजदर ९०७, विकास बैंकको १०४३ र वित्त कम्पनीको ११७० प्रतिशत थियो । ०८० कात्तिकमा वाणिज्य बैंकमा कर्जाको औसत ब्याजदर ११९६, विकास बैंकको १३७० र वित्त कम्पनीको १४४८ प्रतिशत थियो ।राष्ट्र बैंकको निर्देशनअनुसार बैंकहरूले निक्षेपमा दिने ब्याजदर मासिक रूपमा मात्र परिवर्तन गर्न पाउँछन् । आगामी महिनाका लागि निक्षेपमा (स्वदेशी तथा विदेशी मुद्रा) लागू हुने ब्याजदरसम्बन्धी सूचना नेपाली महिना सुरु हुनुपूर्व प्रकाशित गरिसक्नुपर्छ । यसरी ब्याजदर प्रकाशन गर्दा ग्राहकमा कुनै किसिमको भ्रम सिर्जना नहुने गरी अनिवार्य रूपमा वार्षिक ब्याजदर प्रतिशत प्रकाशित गर्नुपर्ने व्यवस्था छ । तर, नेपाल राष्ट्र बैंकले तय गर्ने बैंक दर तथा नीतिगत दर परिवर्तन भएमा तत्काल ब्याजदर परिवर्तन गरी प्रकाशन गर्न सकिनेछ । यस्तै ब्याजदर निर्धारण गर्दा कायम हुने अधिकतम र न्यूनतम ब्याजदरबीचको अन्तर यस निर्देशनले तोकेको सीमाभन्दा बढी हुन गएमा अधिकतम वा न्यूनतममध्ये एक दर सोही कायम गरी अन्य दरहरू समायोजन गर्नुपर्ने निर्देशन छ ।"
सिद्धबाबा सुरुङमार्गका तीनवटै बाइपास छिचोलिए,"(पाल्पा) सिद्धबाबा सुरुङमार्ग आयोजना अन्तर्गत तीनवटै बाइपास सुरुङको ब्रेक थ्रु गरिएको छ । सिद्धार्थ राजमार्गअन्तर्गत तिनाउ गाउँपालिका३ दोभानअन्तर्गत निर्माणाधीन सिद्धबाबा सुरुङमार्ग अन्तर्गत बाइपास २ को आइतबार ब्रेक थ्रु भएको हो । योसँगै तीनवटै बाइपास सुरुङ छिचोलिएको सिद्धबाबा सुरुङमार्ग आयोजना प्रमुख कृष्णराज अधिकारीले बताए । बाइपास दोस्रो १ सय ६१ मिटर लम्बाइ छ । यसअघि बाइपास तेस्रोको गत २६ भदौ र बाइपास पहिलोको गत ४ असोजमा ब्रेक थ्रु भएको उनले बताए । तेस्रो र पहिलो बाइपास १ सय ३० मिटर र १ सय ५१ मिटर लम्बाइका छन् । सिद्धबाबा सुरुङको मुख्य सुरुङ भने १ हजार १ सय २६ मिटर लम्बाइको छ । कुनै व्यवधान नआए पुसभित्रै मुख्य सुरुङको पनि ब्रेक थ्रु गर्ने तयारी भएको आयोजनाले जनाएको छ । जसको पछिल्लो विवरणअनुसार ९० मिटर मात्र बाँकी रहेको आयोजनाले जनाएको छ । सुरुङमा लाइनिङको काम अझै सुरु भएको छैन । सुरुङ खन्न एक वर्ष अगाडिदेखि सुरु भएको थियो । यो आयोजना निर्माणको जिम्मा चिनियाँ कम्पनी चाइना स्टेट कन्स्ट्रक्सन इन्जिनियरिङ कर्पोरेसनले लिएको छ । चाइना स्टेट कन्स्ट्रक्सन इन्जिनियरिङ कर्पोरेसनले ७ अर्ब ३४ करोड २१ लाखमा ठेक्का लिएको यो सुरुङमार्ग बाहिरपट्टिको खण्डमा रक सेड, रक फल ब्यारियर, स्लोप प्रोटेक्सनको काम हुनेछ । यहाँ टनेलसहित दोहोरो लेन, स्लोप प्रोटेक्सनसहित २५९ किलोमिटर क्षेत्रमा विभिन्न भौतिक संरचना बनिरहेका छन् । आयोजना स्थलमा मेसिनरी प्रयोग गर्नुका साथै आवश्यकताअनुसार विस्फोटका लागि सहजीकरण गरिएको आयोजना प्रमुख अधिकारीले बताए । सिद्धबाबा क्षेत्रको बाहिरी पहाड अड्याउन रकसेड प्रविधिबाट दक्षिणमा १ हजार ४ सय ९५ वर्गमिटरको काम भएको छ । उत्तरतर्फ ४ सय ९५ वर्गमिटर प्रोटेक्सन को काम अघि बढेको छ । सिद्धार्थ राजमार्गको चिडियाखोलादोभान सडक तिनाउ३ दोभान क्षेत्रको सिद्धबाबा सडक खण्डमा बारम्बार पहिरो खसेर दुर्घटना हुने गरेपछि विकल्पका रूपमा सुरुङ निर्माणको योजना अघि बढेको थियो । योजनाअन्तर्गत बुटवलतर्फको चिडियाखोलाबाट ९ सय १० मिटर र पाल्पातर्फ ५ सय ६० मिटर दुई लेनमा सडक सुधारको काम पनि गरिने आयोजनाले जनाएको छ । राजमार्ग भएर तराईदेखि पहाडका पाल्पा, गुल्मी, स्याङ्जा, बाग्लुङ, पर्वतलगायत लुम्बिनी र गण्डकी प्रदेशका पहाडी जिल्लामा सुरुङमार्गले आवागमन सहज र सुरक्षित हुने विश्वास छ ।"
पोखरामा अन्तर्राष्ट्रिय बेलुन महोत्सव,"(पोखरा)भक्तपुरका विक्रम बाडेले सानैछँदा विदेशी पर्यटकले हट एयर बेलुन उडाएको देखेका थिए । त्यसबेलादेखि नै उनको दिमागमा बेलुनप्रति गहिरो छाप बसेको थियो । कलेज जीवनपछि उनमा नेपालमै हट एयर बेलुन सञ्चालन गर्ने हुटहुटी चल्यो । त्यसबारे बुझ्न उनी भारतसम्म पुगे । सन् २०१८ मा पोखरामा बेलुन नेपाल प्रालि दर्ता गरेर बाडेले नेपालकै पहिलो हट एयर बलुन कम्पनी खोल्ने आफ्नो सपना साकार पारी छाडे । त्योसँगै नेपालमा हट एयर बेलुनको व्यावसायिक यात्रा सुरु भयो । उनीसँग सविन महर्जन, विष्णुबहादुर ढकाल, रोबर्ट विश्वकर्मा र दीपककुमार श्रेष्ठ सञ्चालकका रूपमा जोडिए । व्यावसायिक यात्राका क्रममा बाडेलाई विदेशमा हुने बेलुन महोत्सवमा सहभागी हुने मौका मिल्यो । विस्तारै उनमा नेपालमा पनि त्यस्तै महोत्सवको गर्ने सोच पलाउन थाल्यो । उनको सोचले अहिले भने सार्थकता पाएको छ । बेलुन नेपाल प्रालिले पोखरा पर्यटन परिषद्सँगको सहकार्यमा मंगलबारदेखि नेपालमै पहिलोपल्ट पामेस्थित फेवाफाँटमा बीवाईडी अन्तर्राष्ट्रिय बेलुन महोत्सव आयोजना गरेको छ । यस्तो महोत्सव हरेक वर्ष विभिन्न देशमा हुने गर्दछन् । आफ्नै कर्मथलोमा त्यस्तै महोत्सव गर्ने सपना देखेँ, उनले भने, निकै जटिल हुने यो महोत्सव आँट्न मलाई गाह्रो भयो । तर, पहिलो वर्ष नै १५ देशका अन्तर्राष्ट्रिय पाइलटलाई ल्याएर महोत्सव आयोजन गर्न पाउँदा हर्षित छु ।महोत्सव उद्घाटन गर्न पुगेका गण्डकी प्रदेशका मुख्यमन्त्री सुरेन्द्रराज पाण्डेले महोत्सव गर्ने आँट गरेर नेपालमै केही गर्न सकिन्छ भन्ने सन्देश दिएको भन्दै विक्रम बाडेको प्रशंसा गरे । नेपालमा केही हुँदैन र केही पनि गर्न सकिँदैन भन्ने मानसिकता बढिरहेको बेलामा विशेष गरेर युवा जमातहरूको नकारात्मक सोचका कारण देशबाट ठूलो युवा जनशक्ति पलायत भइराखेको बेलामा नेपालमा केही गर्न सकिन्छ, यही नै केही हुन्छ भन्ने साहसका साथ उभिने युवाहरू पनि छन् भन्ने प्रमाण विक्रम बाडे हो, उनले भने, यस्तै राष्ट्रप्रेमी र मुलुकमा नै केही गर्नुपर्छ भन्ने भावना बोकेका युवाले नै नेपाल बनाउँछन् र बन्छ पनि । उनले बेलुन महोत्सव अन्तर्राष्ट्रियजगत्मा पोखरा र गण्डकी प्रदेशको पर्यटन प्रवर्द्धनमा कोसेढुंगा साबित हुने बताए । सिंगो गण्डकी प्रदेशलाई पर्यटकीय राजधानीका रूपमा स्थापित गर्न पर्यटकीय गतिविधिलाई बढाउनका लागि हरेक क्षेत्रमा हामी सहयोग र साथ दिन तयार छौं, उनले भने, त्यसैअनुरूप यो एउटा बेलुन महोत्सव पनि हो । व्यावसायिक रूपमा हट एयर बेलुन सञ्चालनले पोखरालाई नयाँ आकर्षण दिएको बताउँदै उनले साहसिक खेलको गन्तव्य पनि गण्डकी प्रदेशलाई बनाउने लक्ष्य रहेको सुनाए । उनले संसारको सबैभन्दा उच्च स्थलमा रहने खेलमैदान गण्डकी प्रदेशमा बनाउनुपर्छ भनेर मुस्ताङमा खेल मैदान निर्माण गरिरहेको जानकारी दिए । महोत्सवमा नेपालसहित १५ देशका पाइलट सहभागी छन् । विदेशी पाइलटले ल्याएका १५ र बेलुन नेपालका दुई गरी १७ हट एयर बेलुन ९ दिनसम्म पोखराको आकाशमा उड्ने छन् । महोत्सवमा नेपालसहित अमेरिका, बेलायत, फ्रान्स, स्पेन, लिथुआनिया, थाइल्यान्ड, भियतनाम, कोरिया, नेदरल्यान्ड्स, जापान, मलेसिया, इटाली, ब्राजिल, अस्ट्रेलियासहित १५ देशका बेलुन पाइलटहरूको सहभागिता छ । अन्तर्राष्ट्रिय सञ्चारमाध्यमका पत्रकार पनि महोत्सवमा सहभागी छन् । पोखरा पर्यटन परिषद्का निवर्तमान अध्यक्ष पोमनारायण श्रेष्ठले गण्डकी प्रदेशको पर्यटन प्रवर्द्धन, पोखरा र यस आसपासका साहसिक खेलकुदको खोजी गर्दै गन्तव्यस्थल बनाउन यो महोत्सवले थप टेवा पुग्ने बताए । पोखरालाई साहसिक खेलकुदको केन्द्रका रूपमा अन्तर्राष्ट्रियजगत्मा परिचित गराउन यो महोत्सव कोसेढुंगा साबित हुने महोत्सवका संयोजक एवं परिषद्का अध्यक्ष तारानाथ पहारीले बताए ।पुस १७ सम्म चल्ने महोत्सव पोखरा२४ को लौरुकदेखि चंखपुरसम्मको ३ किलोमिटर क्षेत्रमा आयोजना गरिएको छ । महोत्सव अवधिभर हरेक दिन सूर्योदय र सूर्यास्तको समयमा हट एयर बेलुन सञ्चालनमा आउनेछ । नियमित उडानका बेला ९ हजार फिट माथिसम्म पुग्ने भए पनि महोत्सव अवधिभर भने ५ हजार फिटसम्म मात्रै पुग्नेछ । उडान समय ३० देखि ४० मिनटको हुन्छ । उडान अवधिमा माछापुच्छ्रे, अन्नपूर्ण, धौलागिरि हिमाल, पोखरा उपत्यका, फेवाताल, सूर्योदय र सूर्यास्तको दृश्यावलोकन गर्न सकिन्छ । महोत्सव अवधिमा बिहान ६ बजेदेखि ९ बजेसम्म र बेलुका ४ बजे देखि ६ बजेसम्म विभिन्न देशको प्रतिनिधित्व गर्दै बेलुन पाइलटहरूले हट एयर बेलुनको उडान भर्ने छन् । बेलुका ७ बजेदेखि ८ बजेसम्म बेलुन नाइट ग्लो गरिनेछ । महोत्सव स्थलसम्म जान आउनका लागि डिहिकोपाटनबाट निःशुल्क सटल बसको व्यवस्था गरिएको छ । महोत्सवमा हरेक दिन सांगीतिक कार्यक्रम, फुड स्टल, मेला र विभिन्न खेलसमेत हुनेछन् । महोत्सवमा मंगलबार कलाकार दीपक बज्राचार्य र कार्टुन क्रुजको प्रस्तुति रहेको थियो । महोत्सवमा राजु लामा, शर्मिला बर्देवा, एलिना चौहान, कुमा सागर, कविता नेपालीलगायतले सांगीतिक प्रस्तुति दिनेछन् । बेली नृत्यलगायत स्थानीय कलाकार र ब्यान्डको सांगीतिक प्रस्तुति पनि महोत्सवमा रहने आयोजकले जानकारी दिएको छ । बेलुन नेपाल प्रालिका प्रबन्ध निर्देशक सविन महर्जनका अनुसार महोत्सवमा पुस ९ देखि ११ सम्म विभिन्न ब्यान्डसहितको प्रस्तुति र पुस १२ देखि १६ सम्म बेलुन उडान तथा विभिन्न सांस्कृतिक कार्यक्रम हुनेछन् । पुस १७ अर्थात् अंग्रेजी नयाँ वर्षमा कलाकार कुमा सागरको सांगीतिक प्रस्तुतिसहित कार्यक्रम समापन हुनेछ । त्यस दिन राति आतसबाजी र बेलुनमै डीजे संगीत पनि प्रस्तुत गरिनेछ । महोत्सवमा विभिन्न खानाका परिकारसहितका स्टलहरू पनि रहनेछन् । काठमाडौंको कुमारी नृत्य र बज्रयोगिनी नृत्य पनि महोत्सवमा प्रस्तुत हुने आयोजकले जनाएको छ ।"
हिमपातअघि आलु रोप्ने हतारो,"(म्याग्दी)हिउँदे वर्षा र हिमपात हुनुअघि नै म्याग्दीको माथिल्लो भेगका किसानलाई बर्खे आलु रोप्न सुरु गरेका छन् । हिमपात तथा हिउँदे वर्षा कम हुँदै गएको र माटोमा चिस्यान चाँडै घट्ने भएकाले जिल्लाको उपल्लो भेग (२ हजार मिटरमाथि) का किसानले चाँडै बर्खे आलु रोप्न थालेका हुन् । आलु पानी नजम्ने माटोमा चिसो मौसममा फस्टाउने बाली रहेको कृषि प्राविधिक बताउँछन् । यहाँका थोरै किसानले स्थानीय जात र धेरैले भने डिजरे जातको रातो आलु रोप्ने गरेका छन् । हिउँदे वर्षा र हिमपात हुनुअघि नै किसान धमाधम बर्खे आलु रोप्ने चटारोमा छन् । ढिलोमा पुस तेस्रो साताभित्र रोपिसक्छौं, स्थानीय प्रदीप पुनले भने, हिउँदे वर्षा र हिमपातको मात्रा घटेकाले जति चाँडो आलु रोप्यो, उति राम्रो फलेको अनुभवका आधारमा बर्खे आलु रोप्न लागेका हुन् । अहिले चिसो भएकाले बारीमा रोपेको आलु बिग्रिँदैन । सिँचाइ नभएको हाम्रा पाखोबारीमा आलु उम्रनुअघि हिउँ पर्यो भने पर्याप्त चिस्यान पुग्छ अनि फागुन लागेपछि राम्रोसँग उम्रिन्छ, फल राम्रो लाग्छ र बर्खा लाग्नुअघि बाली भित्र्याउन पाइन्छ, पुनले भने । जिल्लाको अन्नपूर्ण गाउँपालिकाका धेरैजसो लेकाली बस्तीमा किसान धमाधम आलु रोप्न व्यस्त छन् । पहिला जस्तो मंसिरपुसमा बाक्लो हिउँ पर्न छाडेपछि न्यानोपन बढेको छ । किसानका अनुसार सिँचाइ छैन, हिउँदमा कम हिमपात हुँदा चिस्यान कम भएर फागुनपछि माटो बढी सुक्खा भएर आलु उम्रिन समस्या हुन्छ, मध्य मागपछि तापक्रम ह्वात्तै बढ्ने भएकाले छिटो आलुबाली छिटो भित्र्याउन पाइन्छ । पहिला बर्खे आलु माघदेखि फागुनसम्म रोप्थ्यौं, असार अन्तिममा भित्र्याउँथ्यौं । त्यसो हुँदा बर्खाको पानीले आलु भिजेर धेरै कुहिन्थ्यो, अहिले पुसमाघ पहिलो साताभित्र रोप्दा असारको सुरुमै भित्र्याउन सकियो, अन्नपूर्ण गाउँपालिका७ हिस्तानकी नन्दकुमारी गर्बुजाले भनिन्, हाम्रो गाउँमा धान खेती हुन्न, मुख्य अन्नबाली भने पनि तरकारी भने पनि आलु नै हो । छिटो रोप्नेको बारीमा राम्रो उत्पादन भएको देखेपछि हामीले पुसमै वर्षे आलु रोप्न थालेका हौं । आलु उम्रिनुअघि जति धेरै हिउँ पर्यो, त्यति राम्रो उत्पादन हुने किसान बताउँछन् । जिल्लाको धवलागिरि गाउँपालिका६ र ७ बाहेक सबै लेकाली बस्ती, मालिका गाउँपालिकाको सबै माथिल्लो भेग, रघुगंगा गाउँपालिका७ र ८ वडा र अन्नपूर्ण४ देखि ८ वडाका माथिल्लो भेगमा लेकाली आलु उत्पादन राम्रो हुन्छ । सामान्यतया लेकाली बर्खे आलु रोप्ने सिजन फागुन भए पनि रैथाने ज्ञानमा आधारित भएर केही किसानले पुसमै आलु रोप्ने गरेको कृषि ज्ञान केन्द्र म्याग्दीकी कृषि प्रसार अधिकृत गंगा लामिछानेले जनाइन् । आलुको टुसापातमा तुसारो वा शीत जम्यो भने डढेलो (लेटलाइट) रोग लाग्छ । त्यसैले तुसारो पर्ने समय छलेर रोप्न प्राविधिकको सिफारिस रहन्छ, उनले भनिन्, जुनसुकै जातका आलुको बिरुवाले कम्तीमा तीन महिना पर्याप्त घाम र अँध्यारो रात (फोटो पिरियड) पूरा गरे राम्रो स्वाद र गुणस्तर कायम रहन्छ । तीन महिनामा बिरुवाले पर्याप्त घाम पाएन वा (बादल, झरी) धेरै भयो भने रोग बढी लाग्ने र स्वाद र गुणस्तर पनि खस्कने लामिछानेले बताइन् । म्याग्दीको १ हजार ७ सय हेक्टर क्षेत्रफलमा आलु खेती हुने गरेको कृषि ज्ञान केन्द्रले बताएको छ । गत वर्ष जिल्लाबाट किसानले बर्खे र हिउँदे गरी ३१ हजार ४ सय ५० टन आलु बिक्री गरी ५ करोड ७५ लाख रुपैयाँ भित्र्याएका थिए । हामीले आलुको सिजनको न्यूनतम मूल्य ३५ रुपैयाँ प्रतिकेजीका दरले गणना गरेका छौं । सिजन र भेगअनुसार किसानले प्रतिकिलो ६० रुपैयाँसम्म पनि पारेका छन्, लामिछानेले भनिन्, म्याग्दीको लेकाली आलु पोखरालगायत सहरमा राम्रो माग छ ।"
पोखरामा बीवाईडी एम ६ सार्वजनिक,"पोखरा (कास) बहुप्रतीक्षित बीवाईडी एम सिक्स (एम ६) मंगलबार नेपालमा सार्वजनिक गरिएको छ । पोखरामा सुरु भएको बीवाईडी अन्तर्राष्ट्रिय बेलुन महोत्सवको अवसरमा बीवाईडी अटो इन्डस्ट्री कम्पनीको नेपालका लागि आधिकारिक वितरक साइमेक्स इंकले ७ सिटर एम ६ को ग्रान्ड लन्चिङ गरेको हो । नेपालकै पहिलो प्रिमियम ७ सिटर इलेक्ट्रिक एमपीभी नेपाली बजारमा लोकप्रिय बनेको छ । लन्चिङकै दिन महोत्सव स्थलबाटै एक सयवटा एम ६ ग्राहकलाई डेलिभरी गरिएको छ । विशेषगरी पर्यटन व्यवसायीको रोजाइमा परेको यो गाडी पारिवारिक र व्यापारिक दुवै प्रयोजनका लागि उपयुक्त देखिएको वितरक कम्पनीले जनाएको छ ।पर्यटकीय नगरी पोखराबाट बीवाईडी एम ६ सार्वजनिक गर्न पाउँदा खुसी लागेको साइमेक्स इंकका प्रबन्ध निर्देशक यमुना श्रेष्ठले बताइन् । कम्पनीका प्रमुख कार्यकारी अधिकृत साहिल श्रेष्ठले अतुलनीय कम्फर्ट, परफर्मेन्स र सस्टेनेबिलिटी प्रदान गर्ने तरिकाले एम ६ को डिजाइन गरिएको बताए । यसमा भएका ७ प्रिमियम सिट, प्यानोरामिक ग्लास रुफ र ५ सय ८० लिटरसम्मको फ्लेक्जिबल लगेज क्षमताको स्टोरेजले एम ६ मा गरिने यात्रालाई कम्फर्ट र प्राक्टिकल बनाउँछ, उनले भने ।"
एसबीआई बैंकको लुम्बिनी प्रदेश कार्यालय स्थानान्तरण,"काठमाडौं (कास) नेपाल एसबीआई बैंकले सुर्खेत रोड, नेपालगन्ज उपमहानगरपालिका वडा नं २, बाँकेमा अवस्थित लुम्बिनी प्रदेश कार्यालयलाई स्थानान्तरण गरेको छ । बैंकले सिद्धार्थनगर नगरपालिका वडा नं ८ नारायणपथ, भैरहवामा स्थानान्तरण गरेको जानकारी दिएको हो । स्थानान्तरित सो कार्यालयबाट बैंकले सेवासमेत सुरु गरेको छ । नयाँ कार्यालय भवनको उद्घाटन बैंकका प्रबन्ध निर्देशक तथा प्रमुख कार्यकारी अधिकृत दीपककुमार देले गरे । बैंकको सय शाखा, २२ वटा एक्सटेन्सन काउन्टर, १९ वटा शाखारहित बैंकिङ सेवा र ७ वटा प्रदेश कार्यालय रहेको छ ।"
दराजको नयाँ वर्ष लक्षित 'न्यु इयर मेगा सेल',"काठमाडौं (कास) ईकमर्स प्लेटफर्म दराजले नजिकिँदै गरेको अंग्रेजी नयाँ वर्षको अवसरमा ११ न्यु इयर मेगा सेल को आयोजना गर्ने जनाएको छ । सो सेल पुस १० देखि २१ गतेसम्म सञ्चालन हुनेछ । साथै दराजले ग्राहकलाई निःशुल्क डेलिभरी, ७० प्रतिशतसम्म छुटसहित २ करोड रुपैयाँ बराबरका भौचरहरूसमेत उपलब्ध गराउने जानकारी दिएको छ । दराजको ११ न्यु इयर मेगा सेलमार्फत कम्पनीले ग्राहकका लागि खेलकुद, आउटडोर, फर्निचर, होम डेकोर, लुगा, जुत्ता, अडियो, मोबाइलका सामान, स्वास्थ्य तथा सौन्दर्य सामग्रीलगायत सामग्रीमा चार हजार रुपैयाँसम्म छुट उपलब्ध गराएको छ । यसका साथै ग्राहकले नयाँ उत्पादन, क्लियरेन्स सेल, विभिन्न ब्रान्डहरूको हट डिलमार्फत ६० प्रतिशतसम्म छुटको समेत लाभ लिन सक्ने बताइएको छ । सो सेलमा ग्राहकले विभिन्न बैंकमार्फत भुक्तानी गर्दा १० प्रतिशतसम्म छुट पाउने कम्पनीको भनाइ छ ।"
क्रिमसन टेकले जित्यो 'इनड्राइभ स्टार्टअप आईसीटी अवार्ड २०२४',"काठमाडौं (कास) क्रिमसन टेक इनड्राइभ स्टार्टअप आईसीटी अवार्ड २०२४ को विजेता भएको छ । सो अवार्डअन्तर्गत इनड्राइभ स्टार्टअप आईसीटी अवार्ड विधाको विजेता क्रिमसन टेक बनेको हो । आईसीटी अवार्डले सन् २०१६ देखि सूचना तथा सञ्चार प्रविधिको क्षेत्रमा काम गर्दै आएका स्टार्टअप, व्यक्ति र संस्थाहरूलाई प्रोत्साहन तथा सम्मान गर्दै आएको छ । सो अवार्ड वितरण समारोहमा इनड्राइभका एसिया प्यासिफिक कम्युनिकेसन्स लिड पवित नन्दा आनन्दले आईसीटी अवार्डसँग साझेदारी गर्न पाउँदा खुसी भएको बताइन् । आईसीटी अवार्ड उदीयमान प्रतिभाहरूको पहिचान गर्न, प्रदर्शन गर्न, उद्योगमा महत्त्वपूर्ण प्रगति गर्न आवश्यक पर्ने एक्सपोजर र समर्थन प्रदान गर्न सहयोगी भूमिका वहन गर्ने इनड्राइभले जनाएको छ ।"
ग्लोबल आईएमईद्वारा 'ग्लोबल हाट बजार' सञ्चालनमा,"काठमाडौं (कास) ग्लोबल आईएमई बैंकले ग्लोबल हाट बजार सञ्चालनमा ल्याएको जनाएको छ । बैंकले आफूले ऋण लगानी गरेका लघु, साना तथा मझौला उद्यमीले उत्पादन गरेका वस्तुलाई बजारीकरणमा सहजीकरण गर्ने उद्देश्यले सो बजार सञ्चालनमा ल्याएको हो । उक्त बजारको उद्घाटन बैंकका प्रमुख कार्यकारी अधिकृत सुरेन्द्रराज रेग्मीले सोमबार आयोजित एक समारोहबीच गरे । उद्यमीको उत्पादन, ग्लोबल आईएमईको प्रोत्साहन भन्ने नाराका साथ सो बजार सुरु गरिएको हो । बैंकले आफ्नो लगानीमा सञ्चालित लघु, साना तथा मझौला उद्यमीले गरेका उत्पादनलाई बजारसम्मको पहुँच विस्तार गराउने उद्देश्यले बैंकको काठमाडौं, कमलादी शाखा कार्यालयमा हरेक शुक्रबार हाटबजार सञ्चालन हुने बैंकले जानकारी दिएको छ । रेग्मीले दिगो तथा हरित अर्थतन्त्र निर्माणमा योगदान पुर्याइरहेका लघु, साना तथा मझौला उद्यमहरूको बजारमा पहुँच विस्तार गर्नु हाटबजारको प्रमुख उद्देश्य रहेको जानकारी दिए ।"
एनसेल फाउन्डेसनले शैक्षिक सामग्री वितरण गर्ने,"काठमाडौं (कास) एनसेल फाउन्डेसनले क्रिकेटको रोमाञ्चकतालाई शिक्षासँग जोड्दै नेपाल प्रिमियर लिग (एनपीएल) का खेलहरूमा हानिने प्रत्येक चौकाबापत चार वटा शैक्षिक सामग्री वितरण गर्ने घोषणा गरेको थियो । जसअनुरूप फाउन्डेसनले २६०० भन्दा बढी शैक्षिक सामग्री वितरण गर्ने जनाएको छ । यी सामग्रीहरू ग्रामीण र दुर्गम क्षेत्रका सामुदायिक विद्यालयका विद्यार्थीलाई प्रदान गरिने फाउन्डेसनले जानकारी दिएको छ । गत पुस ६ गते सम्पन्न भएको ऐतिहासिक एनपीएलमा कुल ६५३ चौका हानिएका थिए । यसबापत फाउन्डेसनले अब घोषणा गरेबमोजिम शैक्षिक सामग्री वितरण गर्ने भएको हो । फाउन्डेसनले विद्यार्थीलाई स्कुल ब्याग, कापी, सिसाकलम, इरेजर, कटरलगायतका स्टेसनरी सामान वितरण गर्नेछ ।"
नेपाल बैंक र काठमाडौं डेन्टल हस्पिटलबीच सम्झौता,काठमाडौं (कास) बैंक नेपाल र माछापोखरीस्थित काठमाडौं डेन्टल हस्पिटल एन्ड रिसर्च सेन्टरबीच छुट प्रदान गर्नेसम्बन्धी सोमबार सम्झौता भएको छ । बैंकमा कार्यरत कर्मचारी र ग्राहकलाई डेन्टल हस्पिटलमा उपचार गर्दा लाग्ने शुल्कमा विशेष छुट प्रदान गर्ने सम्झौता भएको हो । सम्झौताअनुसार अस्पतालको विविध सेवामा लाग्ने शुल्कमा बैंकका कर्मचारीलाई ३० प्रतिशत र ग्राहकलाई २५ प्रतिशत छुट हुनेछ । उक्त सम्झौतापत्रमा बैकका सहायक प्रमुख कार्यकारी अधिकृत प्रकाशकुमार अधिकारी र हस्पिटलका अध्यक्ष दयासागर साहले हस्ताक्षर गरे । यस सम्झौताले बैंकका कर्मचारी र बैंकमा खाता रहेका ग्राहकले हस्पिटलमा पाउने छुटबाट लाभान्वित हुने बताइएको छ ।
सहकारीपीडितको बचत फिर्ताबारे सर्वोच्चको प्रश्न,"(काठमाडौं) सरकारले घोषणा गरेको समस्याउन्मुख सहकारीका ५ लाख रुपैयाँसम्म बचत गर्ने पीडितको रकम फिर्ता गर्ने योजनामा काम भएनभएको जानकारी गराउन सर्वोच्च अदालतले आदेश दिएको छ । चालु आर्थिक वर्षको बजेटमार्फत सरकारले रकम अपचलन गर्ने सञ्चालकबाटै असुलउपर गर्ने गरी समस्याउन्मुख सहकारीमा ३ लाख र ५ लाखसम्मका बचतकर्ताको विवरण संकलन गरी रकम फिर्ता गर्ने कार्यक्रम ल्याएको थियो । त्यस सम्बन्धमा योजना, नीति वा कार्यक्रमसहित छलफलका लागि इजलासमा आफैं उपस्थित हुन सर्वोच्चले चार मन्त्रालयका सचिवसहित तीन सम्बन्धित अधिकारीलाई आदेश पनि गरेको छ । आदेशअनुसार प्रधानमन्त्री तथा मन्त्रिपरिषद् कार्यालयका सहकारी विषय हेर्ने सचिव, अर्थ सचिव, सहकारी सचिव, कानुन सचिव तथा राष्ट्र बैंकको बैंक तथा वित्तीय संस्था नियमन विभागका निर्देशक, सहकारी विभागका रजिस्ट्रार र समस्याग्रस्त सहकारी व्यवस्थापन समितिको कार्यालयका सदस्यसचिव माघ १० मा सर्वोच्चमा स्वयं उपस्थित हुनुपर्नेछ ।वरिष्ठ अधिवक्ता सुरेन्द्र भण्डारीलगायतले दायर गरेको रिटमाथि सोमबार सुनुवाइ गर्दै न्यायाधीशद्वय कुमार रेग्मी र नित्यानन्द पाण्डेको इजलासले उक्त आदेश जारी गरेको हो । इजलासले मंगलबार तयार पारेको लिखित आदेशमा सरकारलाई माघ ४ भित्र संसदीय छानबिन विशेष समितिबाट तयार भएको सहकारी संस्था बचत रकम दुरुपयोगसम्बन्धी विशेष छानबिन प्रतिवेदन २०८१ को कार्यान्वयनका सम्बन्धमा भएगरेका कामकारबाहीको प्रगति विवरण पेस गर्न पनि भनिएको छ ।सहकारी ठगीको समस्या समाधानार्थ कानुन बनाउनुपर्ने भए बनाउन र संशोधन गर्नुपर्ने भए संशोधन गर्न भएका प्रगति बुझाउन पनि आदेश दिइएको छ । बजेटमा उल्लेख बचत तथा ऋण सहकारी संस्थाको नियमन गर्न नियामक निकाय स्थापना गर्ने काम भएनभएको बारे पनि प्रतिवेदन बुझाउन भनिएको छ ।"
रगत निःशुल्क उपलब्ध गराउन माग,काठमाडौं (कास) नेपाल स्वयंसेवी रक्तदाता समाजले रगत निःशुल्क उपलब्ध गराउन माग गर्दै उपप्रधान तथा सहरी विकासमन्त्री प्रकाशमान सिंहलाई ज्ञापनपत्र बुझाएको छ । मानव रगत र रगतबाट तयार पारिएका रक्ततत्त्वलाई निःशुल्क उपलब्धवितरण गराउनेगर्ने नीति सरकारको भए पनि परीक्षण शुल्कका रूपमा बढी रकम लिने गरिएका कारण ज्ञापनपत्र बुझाइएको समाजका केन्द्रीय अध्यक्ष तथा नेपालमा सर्वाधिक रक्तदान गरेका प्रेमसागर कर्माचार्यले बताए । रगत परीक्षण शुल्कका नाममा बढी रकम लिँदा विपन्न वर्गका बिरामीलाई ठूलो आर्थिक भार परेको समाजले जनाएको छ । बर्सेनि मनाउने गरिएको राष्ट्रिय स्वयंसेवी रक्तदाता दिवस माघ १५ लाई राष्ट्रिय स्वयंसेवी रक्तदाता दिवसका रूपमा घोषणा गर्न पनि समाजले सरकारसँग माग गरेको छ ।
पुलिस यू१८ च्याम्पियन,"(काठमाडौं)अपेक्षाअनुसार नै पुलिसले ललित स्मृति यू१८ युथ लिगको उपाधि मंगलबार जितेको छ । टोलीले सातदोबाटोस्थित एन्फा कम्प्लेक्समा भएको निर्णायक साबित खेलमा चर्च ब्वाइजलाई २१ ले हराएर एक खेलअगाडि नै उपाधि हात पारेको हो । चर्च ब्वाइजलाई हराए पुलिसले उपाधि जित्ने निश्चित थियो ।पुलिस टिममा आधा दर्जन जति उमेर समूहका राष्ट्रिय खेलाडी थिए । त्यसैले टोलीको उपाधिसम्मको यात्रा धेरै गाह्रो रहेन । अहिलेको जितपछि पुलिसको २१ खेलबाट ४८ अंक भएको छ । यो दोस्रो स्थानमा रहेको एनआरटीभन्दा ७ अंक बढी हो । एनआरटी ४१ अंकमा दोस्रो र संकटा ३९ अंकमा तेस्रोमा छ ।लिगका बाँकी खेलमा जस्तै नतिजा आएपछि अब कसैले पनि पुलिसलाई उछिन्न सक्ने छैन । खेलपछि पुलिसका प्रशिक्षक भोला सिलवाल स्वभाविक रूपमा खुसी रहे । उनले भने, यो सबै खेलाडीको मिहिनेतले नै सम्भव भएको हो । हाम्रा खेलाडी अरूको तुलनामा केही अनुभवी पनि थिए । हामीले प्रतियोगिताकै लागि भनेर सुरुमै बन्द प्रशिक्षणमा राखेका थियौं । त्यसबाट पनि फाइदा भयो ।चर्च ब्वाइजविरुद्ध खेलको पहिलो मिनेटमै पुलिसले अग्रता लिएको थियो । यो गोल विक्रम गौतमको नाममा रह्यो । त्यसपछि खेलको ४८ औं मिनेटमा पुलिसका कप्तान सुवास बमले दोस्रो गोल थपे । दोस्रो हाफको इन्ज्युरी समयमा चर्च ब्वाइजका लागि निमा पाख्रिनले एक गोल फर्काए । पूरा प्रतियोगितामै सुवासको प्रदर्शन उच्च रह्यो ।नेपाली फुटबलले भविष्यका लागि आस गर्न सक्ने खेलाडीका रूपमा मानिएका सुवासको प्रतिक्रिया रह्यो, हाम्रा अधिकांश खेलाडी व्यक्तिगत रूपमै राम्रा छन् । तिनै खेलाडीको कप्तान भएर खेल्न पाउँदा गर्व हुने भयो नै । हामीले लिग किन जित्यौं भने हाम्रो टिम मानसिक रूपमा पनि उत्तिकै बलियो थियो ।फरवार्डका रूपमा पूरा प्रतियोगितामा छाएका सुवासले अहिलेसम्म २२ गोल गरिसकेका छन् । उनी नै उच्च गोलकर्ताको होडमा अगाडि छन् । उनको भनाइ थियो, हाम्रो सुरुदेखि नै लिग जित्ने योजना थियो र त्यसैअनुसार खेल्यौं पनि । कुल १२ टिमको सहभागिता रहेको युथ लिग डबल राउन्ड रोबिनको आधारमा सञ्चालन भएको हो ।"
"अध्यक्ष पदमा निर्वाचन हुने, मन्त्रीद्वारा कारबाही चेतावनी","(काठमाडौं)नेपाल ओलम्पिक कमिटी (एनओसी) को यसै साता हुने चुनावी साधारणसभामा अध्यक्ष पदका लागि मात्र निर्वाचन हुने भएको छ । मंगलबार उपाध्यक्ष पदमा उम्मेदवारी दिएका जुडोका दीपकहर्ष वज्राचार्य र कबड्डीकी तुलसी थापाले नाम फिर्ता लिएपछि नेतृत्वकै लागि मात्र चुनाव हुने भएको हो ।वर्तमान कार्यसमितिका अध्यक्ष जीवनराम श्रेष्ठ र निलेन्द्रराज श्रेष्ठले पछिल्लो चार वर्ष सँगसँगै काम गरे पनि अब उनीहरू प्रतिद्वन्द्वी भएका छन् । अध्यक्ष पदमा तीन जनाको उम्मेदवारी परेको छ । सोमबार मध्यरात नेतृत्वका लागि उम्मेदवारी दिनेमा श्रेष्ठद्वय सँगै ह्यान्डबलका तेजबहादुर गुरुङ छन् ।एनओसीको चुनाव शनिबार हुनेछ । कमिटीमा सात उपाध्यक्षमा ९ जनाले उम्मेदवारी दिएका थिए । त्यसमध्ये दुई जनाले नाम फिर्ता लिएपछि टेनिसकी ज्योति राणा, पौडीका अशोकरत्न वज्राचार्य, टेबलटेनिसका चतुरानन्द राजवैद्य, तेक्वान्दोका प्रकाश शम्शेर राणा, हक्कीका अनिल शर्मा र साइक्लिङका गोपालसुन्दर लाल कक्षपति उपाध्यक्षमा निर्विरोध निर्वाचित भएको एनओसीले जनाएको छ ।महासचिवमा र्याफ्टिङ एन्ड क्यानोइङका अध्यक्ष राजीव श्रेष्ठ र कोषाध्यक्षमा नेपाल गल्फ संघका अध्यक्ष टासी घलेको मात्र उम्मेदवारी परेको हुनाले उनीहरू यसअघि निर्विरोध निर्वाचित भएका छन् । यससँगै एनओसीले महासचिवमा नयाँ अनुहार पाएको छ । एनओसीमा एकएक कार्यकाल सदस्य र सहमहासचिव भइसकेका श्रेष्ठ नेपाल बक्सिङ संघका पूर्वअध्यक्ष हुन् । उनी पछिल्लो तीन दशकभन्दा बढी समयदेखि नेपाली खेलकुदमा सक्रिय छन् ।सहमहाचिवमा ब्याडमिन्टनका रामजीबहादुर श्रेष्ठ तथा तीन सचिवमा आर्चरीका रमेश सिवाकोटी, बास्केटबलका भीमसिंह गुरुङ र भारोत्तोलनका रामकृष्ण श्रेष्ठ पनि निर्विरोध चुनिए । अन्य सदस्यमा जिम्न्यास्टिककी गीता राना, फुटबलका मनीष जोशी, उसुका लाक्पा शेर्पा, भलिबलका जितेन्द्रबहादुर चन्द र बक्सिङका राम अवाले निर्विरोध चुनिएका छन् ।यसैबीच युवा तथा खेलकुदमन्त्री तेजुलाल चौधरीले अदालतको आदेशको बेवास्था गर्दै एनओसी निर्वाचन प्रक्रियामा भाग लिने सबै संघलाई कारबाही गरिने बताएका थिए । मंगलबार राजधानीमा भएको नेपाल भलिबल लिगको लोगो अनावरण कार्यक्रममा उनले उक्त उद्घोष गरेका हुन् ।अदालतले निर्वाचनका विषयमा कारण देखाउ आदेश जारी गरे पनि एनओसी नेतृत्वले भने चुनावी प्रक्रिया अघि बढाएको थियो । सोमबार उम्मेदवारी दर्ता थियो । एनओसीले चुनावी प्रक्रिया गरेपछि सोमबार बिहान प्रहरीको हस्तक्षेप गरेको थियो । त्यसपछि उम्मेदवारी दर्ता अनलाइनमा खुला गरिएको थियो ।रग्बी संघसहित चार खेल संघले दायर गरेको रिटमाथि सुनुवाइ गर्दै उच्च अदालत पाटनले निर्वाचनको विषयमा कारण देखाउ आदेश जारी गरेको थियो । दुवै पक्षलाई छलफलका लागि पुस १२ मा झिकाउने आदेश पनि दिएको थियो ।त्यसलाई वेबास्ता गर्दै निर्वाचन प्रक्रिया अघि बढाएकाले मन्त्री चौधरीले आक्रोश पोखेका थिए ।"
एभीएम टेबलटेनिसलाई तिभारको साथ,"काठमाडौं (कास) तिभारले एभीएम टेबलटेनिस क्लबलाई प्रायोजकका रूपमा लगातार दोस्रो वर्ष पनि निरन्तरता दिएको छ । टेबलटेनिस सामग्री उत्पादन गर्ने सस्था तिभारले १० लाख रुपैयाँभन्दा बढी रकमको प्रायोजन गर्नेछ । त्यसअनुसार तिभारले एभीएमका तीन खेलाडीलाई यो सामग्री प्रदान गर्नेछ ।राष्ट्रिय खेलाडी सिक्का सुवाल श्रेष्ठ, इभाना थापा र रुवेन महर्जनलाई सामग्री प्रदान गरिनेछ । प्रदान गरिने सामग्रीमा ब्याट, जुत्ता, मोजा, रबर र अन्य लुगा छन् । प्रायोजन घोषणा कार्यक्रममा एभीएम स्कुलकी प्रिन्सिपल सुजिता मानन्धरले यस प्रायोजनले खेलाडीको हौसला बढ्ने बताइन् । उनले भविष्यमा एभीएस टेबलटेनिस क्लबलाई व्यावसायिक रूपमा अगाडि बढाउने बताइन् ।क्लबका प्रशिक्षक पुरुषोत्तम वज्राचार्यका अनुसार स्विट्जरल्यान्डका पावेल रेहोरेकले प्रायोजन सम्झौतामा सहयोग गरेका थिए । एभीएम क्लबमा सयको हाराहारीमा खेलाडीले दैनिक प्रशिक्षक लिइरहेका छन् । ६ प्रशिक्षकले नियमित प्रशिक्षण गराइरहेका छन् । नेपालमा टेबलटेनिसको क्लबमध्ये एभीएमलाई सबैभन्दा सफल मानिन्छ ।"
फ्रेन्चाइज भलिबल एनभीएलको लोगो अनावरण,(काठमाडौं)यसै वर्ष हुने पुरुषको फ्रेन्चाइज भलिबल लिग एनभीएलको मंगलबार लोगो तथा स्लोगन सार्वजनिक गरिएको छ ।नेपाल भलिबल लिग (एनभीएल) को केडिया ग्रुपले आयोजना गर्न लागेको हो । नेपालको राष्ट्रिय खेलको मान्यता पाएको भलिबलको पुरुषतर्फ पहिलो पटक फ्रेन्चाइज लिग हुन लागेको हो । नेपाल भलिबल संघको स्वीकृतिमा हुने प्रतियोगितामा ६ टिमले प्रतिस्पर्धा गर्नेछन ।युवा तथा खेलकुदमन्त्री तेजुलाल चौधरीले एनभीएलको लोगो सार्वजनिक गरेका थिए । भलिबल खेलको नेपालमा गतिशील रूपमा विकास भइरहेको र लोगोले एकता र गतिशिलताको भावनालाई एउटा सन्देशको रूपमा व्यक्त गरेको जनाइएको छ । लोगोमा प्रयोग रंगले राष्ट्रको झन्डालाई झल्काएको आयोजकले जनाएको छ ।एनभीएलको स्लोगन भने उचाइको नयाँ उडान रहेको छ । नेपालको सबै ठाउँमा खेलिने खेल भलिबललाई थप व्यवस्थित र व्यावसायिक बनाएर नयाँ स्थानमा स्थापित गर्ने अर्थ स्लोगनले बोकेको छ । नेपाल भलिबल लिगका सीईओ अश्विन केडियाले भलिबल राष्ट्रिय खेल घोषणा भए पनि त्यसले व्यावसायिक विकास र विस्तारमा गति लिन नसकिरहेको स्थितिमा केडिया ग्रुपले त्यही कुरा मध्यनजर गरी नेपाल भलिबल संघको समन्वयमा फ्रेन्चाइज लिग गर्न लागेको बताए । उनले लिगको सुरुआतले नेपाली भलिबलमा नयाँ अध्यायको थालनी हुने अपेक्षा व्यक्त गरे ।सम्भवतः मार्चमा हुने एनभीएलमा ६ टिमले ९ दिनसम्म सिंगल राउन्ड रोबिनका आधारमा प्रतिस्पर्धा गर्नेछ । एउटा टिममा ९ स्वदेशी र तीन विदेशी खेलाडी हुनुपर्ने प्रावधान छ । लिगका शीर्ष दुई टोलीले फाइनल खेल्नेछन् । टिम तथा मार्की खेलाडीको घोषणा चाँडै गरिने जनाइएको छ ।एनभीएलका लागि केडिया ग्रुपले नेपाल भलिबल संघसँग जेठमा ७ वर्षे सम्झौता गरेको थियो । सम्झौताअनुसार ग्रुपले भलिबल संघलाई हरेक वर्ष ३५ लाख रुपैयाँ दिनेछ । सोही अवसरमा श्रीलंकामा भएको काभा यू२० पुरुष रजत विजेता टोलीका खेलाडीलाई जनही १५ हजारसहित सम्मान गरियो ।
गल्फर सद्भावलाई संघको सम्मान,"काठमाडौं (कास) यूएईको अबुधाबीमा गत महिना फाल्डो सिरिजको जुनियर टुर युरोप ग्रान्ड फाइनलमा यू२१ को उपाधि जितेर इतिहास रचेका नेपाली गल्फर सद्भाव आचार्य मंगलबार सम्मानित भएका छन् । नेपाल गल्फ संघले सद्भावलाई ७५ हजार रुपैयाँसहित सम्मान गरेको हो ।नेपाल नम्बर वान एमेच्योर गल्फर सद्भावले विदेशी भूमिमा जितेको यो पहिलो व्यक्तिगत उपाधि हो । अल आइन इक्वेस्टेरियन सुटिङ एन्ड गल्फ कोर्समा सद्भावले ५ अन्डर २०५ को स्कोर गर्दै उपाधि जितेका थिए । त्यसक्रममा उनले डेनमार्कका भिक्टोर कोफोर्ड उस्लेनलाई २ स्ट्रोकले पछाडि पारेका थिए । सद्भावलाई राष्ट्रिय खेलकुद परिषद्का सदस्यसचिव टंकलाल घिसिङ, गल्फ संघका अध्यक्ष टासी घले, वरिष्ठ उपाध्यक्ष पवित्रकुमार कार्की, कोषाध्यक्ष किसनकुमार अग्रवाल लगायतले ताम्रपत्र र नगद हस्तान्तरण गरेका थिए । अध्यक्ष घलेले अर्को एसियाली खेलकुदमा सद्भावले अझ राम्रो गर्ने र त्यसले आउँदो ओलम्पिकलाई पनि सघाउने पुग्ने विश्वास लिएको बताए ।सदस्यसचिव घिसिङले गल्फ संघले राम्रो गरिररहेको र मिसन २०२६ मा पनि गल्फलाई समावेश गरिएको बताउँदै गल्फलाई परिषद्को साथ र सहयोग निरन्तर रहने बताए । सद्भावले आफ्नो सफलताका लागि साथ दिने सबैप्रति धन्यबाद व्यक्त गरे । उनले हालै सम्पन्न सूर्य नेपाल काठमाडौं ओपनमा ३० वर्षदेखि रहेको कीर्तिमान तोड्दै १५ अन्डर खेलेर उपाधि जितेका थिए ।"
क्षितिज र शोभाको जोडी विजयी,"काठमाडौं (कास) नेपाली खेलाडी क्षितिज खनाल र शोभा गौचनको जोडी नेपाल इन्टरनेसनल च्यालेन्ज ब्याडमिन्टनको मिक्स डबल्सतर्फ क्वाटरफाइनल पुगेको छ । उनीहरूले आफ्नै देशका ओलम्पियन प्रिन्स दाहाल र रसिला महर्जनको जोडीसँग प्रतिस्पर्धा गर्नेछन् ।थाइल्यान्डले खेलबाट आफ्नो नाम फिर्ता लिएपछि प्रिन्स र रसिलाको जोडीले क्वाटरफाइनलमा स्थान पक्का गरेको थियो । क्षितिज र शोभाको जोडीले श्रीलंकाका थुलिथ पल्लियागुरु र पान्चाली अधिकारीको जोडीलाई १८२१, २४२२, २४२२ को कठिन सेटमा हराएको थियो ।त्रिपुरेश्वरस्थित राखेप कभर्डहलमा भइरहेको प्रतियोगितामा मिक्स डबल्सका अन्य खेलमा देव राना र शेष्ना सिर्पालीको जोडी थाइल्यान्डका नोन्ताकोर्न थोङअन र कोडचापोर्न चाइछानाको जोडीसँग २१९, २११४ ले, भोजबहादुर गुरुङ र अञ्जना राईको जोडी अमेरिकी प्याट्रिक ची र नाताली चीको जोडीसँग २१११, २१८ ले, अमन महर्जन र नीता लम्सालको जोडी भारतका मोहित र लक्षिता जगलानको जोडीसँ २११०, २११२ तथा सुनिल जोशी र एलिना सुनारको जोडी थाइल्यान्डका अपिचासित थिराविवत र पन्नवी पोलियामको जोडीसँग २१८, २१६ ले पराजित भएको थियो ।मेन्स डबल्समा प्रिन्स र श्रीलंकन दुमिन्दु अवेविक्रमेको जोडी पराजित भएको छ । क्षितिज खनाल र देवराज राना, भोजबहादुर गुरुङ र प्रफुल महर्जनको जोडी तथा सुनिल जोशी र अमन महर्जनको जोडी पराजित भयो ।वुमन्स डबल्सतर्फ नेपालकी नम्बर एक रसिला महर्जन र अमिता गिरीको जोडी श्रीलंकाका हसिनी अबलङ्गोदागे र हसरा विजयरत्नेको जोडीसँग २१११, २११७ ले पराजित भयो । शोभा र शेष्नाको जोडी श्रीलंकन जोडीसँग पराजित भएको थियो ।"
फाल्गुनन्द गोल्डकपमा मछिन्द्र विजयी,(पाँचथर)ए डिभिजन क्लब मछिन्द्र एफसी फिदिममा भइरहेको ११ औं फाल्गुनन्द गोल्डकप फुटबल प्रतियोगिताको सेमिफाइनलमा पुगेको छ । मछिन्द्रले प्रतिस्पर्धी न्यु स्टार फुटबल क्लब सुनसरीलाई ६२ गोलले हराएको थियो ।खेलमा मछिन्द्रबाट विजु भुजेलले २ गोल गरेका थिए । उनले खेलको पाँचौं मिनेटमा गोल गर्दै टिमलाई अग्रता दिलाए । सुनसरीका सुशील राईले १३ औं मिनेटमा गोल फर्काएर खेल बराबरीमा ल्याए । बिजुले १४ औं मिनेटमा दोस्रो गोल थपे । आदित्य शाक्यले ४२ औं मिनेटमा मछिन्द्रका लागि तेस्रो गोल गर्दै मध्यान्तरसम्म ३१ ले अग्रता दिलाए । खेलको ५७ औं मिनेटमा मछिन्द्रका मनिष डाँगी चौथो गोल गर्न सफल भए । ६१ औं मिनेटमा सुनसरीका सञ्जय श्रेष्ठले आत्मघाती गोल गरेसँगै मछिन्द्रको अग्रता ५१ को स्थितिमा पुग्यो ।६७ औं मिनेटमा सुनसरीका सन्दीप श्रेष्ठले गोल गरे पनि मछिन्द्रलाई रोक्न त्यो पर्याप्त भएन । ८४ औं मिनेटमा मछिन्द्रका सौरभ सुब्बाले गोल थपेपछि फराकिलो जित निकाल्न सफल भयो । मछिन्द्रका गोलरक्षक सनिश श्रेष्ठ म्यान अफ द म्याच भए । उनले १० हजार पुरस्कार पाए । बुधबार चर्च ब्वाइज क्लब र विराटनगर सिटी एफसीबीच तेस्रो क्वाटरफाइनल हुनेछ ।
लुम्बिनी कप फागुन १९ देखि,नेपालगन्ज (कास) लुम्बिनी कप महिला फुटवल फागुन १९ देखि नेपालगन्जमा हुने भएको छ । अन्तरालको आयोजना र बाँके जिल्ला फुटबल संघको सहकार्यमा नेपालगन्जस्थित महेन्द्र रंगशालामा हुने प्रतियोगितामा नेपाल र छिमेकी भारतका गरी ८ टिम प्रतिस्पर्धी हुनेछन् । अखिल नेपाल फुटबल संघ (एन्फा) ले आयोजकलाई सोमबार लुम्बिनी कप महिला फुटबलका लागि २०८१ फागुन १९ देखि २९ सम्मको मिति दिएको संघका अध्यक्ष भोजराज शाहीले बताए । यसअघि राष्ट्रिय टोलीकी पहिलो कप्तान रमा सिंह र वर्तमान कप्तान एन्जिला तुम्बापो सुब्बाले राजधानीमा लुम्बिनी कपको लोगो सार्वजनिक गरेका थिए ।
महिला क्रिकेट महोत्सव सुरु,"मकवानपुर (कास) मकवानपुरमा महिला क्रिकेट महोत्सव (क्रिओ फेस्टिबल) मंगलबार सुरु भएको छ । हेटौंडा४ स्थित हुप्रचौरमा क्रिकेटमा महिलालाई आकर्षण र प्रोत्साहन गर्ने उद्देश्यले मकवानपुर जिल्ला क्रिकेट संघले फेस्टिबल आयोजना गरेको हो । आईसीसीको वार्षिक क्यालेन्डरअनुसार महिलालाई क्रिकेटतर्फ आकर्षण गर्न फेस्टिबल गरिएको हो । दुई दिन चल्ने फेस्टिबलमा क्रिकेट क्षेत्रमा छात्राहरूको चाहना बढाउने, खेलबारे जानकारी दिने र आवश्यक प्रशिक्षणसमेत गराउने कार्यक्रम रहेको संघका सचिव विनोदकुमार बानियाँले बताए । फेस्टिबलमा उपमहानगरका ७ र मकवानपुरगढी गाउँपालिकाका १ विद्यालयको टिम सहभागी रहेको संयोजक प्रेम क्षेत्रीले जानकारी दिए ।"
जनप्रेमीलाई दौंतरी कप,"गोरखा (कास) सिरानचोक गाउँपालिका५ मा भएको सिरानचोक चित्रेपोखरी दौंतरी कप फुटबल प्रतियोगिताको उपाधि बारपाक सुलिकोट८ को जनप्रेमी युवा क्लब जराङले जितेको छ । मंगलबार जनप्रेमीले बराम फेमेली डाँडागाउँलाई ३० ले हरायो । जनप्रेमीले १ लाख १५ हजार र उपविजेता बराम फेमेलीले ५५ हजार रुपैयाँ पुरस्कार पाए । सेमिफाइनल पुगेका चेपे आदर्श युवा क्लब र गुरुङ खाजाघरले १५१५ हजार पाए । सर्वोत्कृष्ट खेलाडी बरामका सन्जय श्रेष्ठले ४ हजार पाए । उत्कृष्ट गोलरक्षक जनप्रेमीका रविन गुरुङ, उत्कृष्ट रक्षक सौगातप्रताप गुरुङ, सर्वाधिक गोलकर्ता श्रीकृष्ण तामाङले समान २ हजार पाए । विजेतालाई वडा ५ का कार्यबाहक अध्यक्ष रामचन्द्र पोखरेलले पुरस्कार वितरण गरे ।"
जेम्स फेरि च्याम्पियन,"काठमाडौं (कास) दोस्रो थन्डर बोल्ट्स कप खेलकुदको उपाधि आयोजक जेम्स स्कुलले जितेको छ । अन्तिम नतिजाका आधारमा कुल ४८ अंक जोड्दै जेम्स च्याम्पियन बन्यो । एभीएम स्कुलले दोस्रो र नेपाल पुलिस स्कुलले तेस्रो स्थान हात पारे । समान २३ अंक पाए पनि बढी स्वर्ण जितेको आधारमा एभीएम दोस्रो भयो । ११ खेल, २८ विधामा प्रतिस्पर्धा हुँदा सबैभन्दा बढी अंक प्राप्त गरेको जेम्सले च्याम्पियन्स कपसहित ५ लाख रुपैयाँ पायो । पहिलो संस्करण जेम्स नै जितेको थियो ।"
