शीर्षक,विवरण
नुवाकोटमा १५ सय र रसुवामा ७ सय परिवार पुर्खौंदेखि बिर्ताकै जग्गा जोत्न बाध्य,"(रसुवा)कालिका बजार सडक किनारमा छरिएको छ रातकी रानी फूलका सेता पत्र । यसको सुगन्ध तिखो र अचम्मको छ । फुल्न त लालुपाते, सयपत्री र केही लालीगुराँस पनि फुलेकै छन्, तर पुसको ठन्डीले ती कक्रेका छन् । फूलरङले गाउँवासीका हृदयमा बहार ल्याउनुपर्ने हो, तर मनमा कहिल्यै सुवास नआएको अनुभूति छ तिनको । त्रिशूली र बेत्रागंगामा बगेर गएको पानी त्यही बाटो फर्किएन । तर ती नदीमाथिका कालिका, धैबुङ, लहरेपौवा र भोर्ले गाउँका मोहीको आँसु भने उही बाटो फर्किरहन्छ । जमिनको वितरणको असमानता रसुवाका अधिकांश किसानको जीवन सधैं सीमान्त छ । भूस्वामित्वकै कारण जीविका र शक्तिसम्बन्ध तलमाथि पर्ने समाजमा तिनको सामाजिकआर्थिक हैसियत पनि त्यसैले तय गर्छ । जस्तो बिर्ता समस्याकै कारण रसुवा र नुवाकोटका किसान कष्टकर जीवन बाँचिरहेका छन् । जिल्ला भूमि अधिकार मञ्च रसुवानुवाकोटको अध्ययनले भन्छ रसुवामा ७ सय १८ र नुवाकोटमा १५ सय ५८ परिवारले अझै बिर्ताकै जग्गा जोतिरहेका छन् । नुवाकोटमा करिब ४ हजार ९ सय ५७ रोपनी र रसुवामा २ हजार ३ सय ८९ रोपनी जमिन बिर्ताअन्तर्गत छ । भूमिविज्ञ जगत देउजाका अनुसार भीरपाखा खेतीयोग्य बनाई आफैंले खनजोत गरिआएका किसान र तिनका दरसन्तानले खेतीपाती गरिरहेको जग्गामध्ये कतैकतै बारी र पाखो जग्गा बिर्ता उन्मूलनपछि किसानकै नाममा नापी भई दर्ता गरिएको थियो । उब्जाउ जमिन र खेत भने बिर्तावालले एकलौटी दर्ता गरी बिक्री गरिरहेका छन् । बिर्ता जग्गा जोतभोग गरिरहेका किसानसँग जग्गाधनी पुर्जा छैन । जग्गा जोतिरहेका किसान तिरो तिर्न इच्छुक छन्, तर तिर्न पाएका छैनन् । जग्गाधनीले पनि तिरो तिरेका छैनन् । यस कारण राज्यलाई उठ्ने राजस्वमा पनि असर परिरहेको छ ।शताब्दीऔंदेखि पितापुर्खाले जोतिरहेको त्यो जग्गा आफ्नो नाममा दर्ताका लागि किसानले लामो समयदेखि गर्दै आएको प्रयत्न सफल भएको छैन । निकै लामो आन्दोलनपछि २०६७ सालमा रसुवाका ५ सय परिवार बिर्ता जग्गा रैकरमा दर्ता गराउन सफल भएका थिए । त्यसबेला डम्बर श्रेष्ठ भूमिसुधारमन्त्री थिए । बाँकी किसानले भने बिर्ताकै जग्गा जोत्नु परिरहेको छ । भूमिविद् देउजा भन्छन्, यो लोकतन्त्रको एक कालो दाग हो ।२०३५३६ सालमा नुवाकोट र रसुवामा नापी भएको थियो । तर, जग्गा जोत्नेले बिर्ता जग्गासम्बन्धी सही जानकारी पाएनन् । जानकारी पाउनेलाई पनि म जग्गाधनी हुँ भनेर नाम लेख्न दिइएन । उत्तरगया५, पैरेबेंसी रसुवाका रामचन्द्र थापा मगरको परिवार बिर्ता जमिनमै आश्रित छ । सयौं वर्षदेखि नै उनका पुर्खा बिर्तापीडित हुन् । ३४ वर्षीय रामचन्द्र उनी सधैं दुःखमार्गमा हिँडे । उनको दुःखको सिलसिला कहिल्यै सिध्दिएन । १२ कक्षासम्म पढेर रामचन्द्र विदेश गए । त्यसबेला उनी १९ वर्षका थिए । यता भूकम्पले घर भत्कायो, नयाँ बनाए । २०७४ साउन २२ को पहिरोले त्यही घर पनि बगायो । पहिरोमा उनका पिता, भाउजू, भतिज र घरमा काम गर्ने एकसहित ४ जना बगे । उनीहरू कोही बचेनन् । मलेसियामा १० वर्ष काम गरेपछि यतै बसेर खेतीकिसानी गर्ने भनेर रामचन्द्र फर्किए । तर जग्गा नै बिर्तामै हुँदा हामी जस्ता किसानलाई ज्यादै समस्या हुने रहेछ, उनी भन्छन्, गाउँमै बसेर केही गरौं भन्ने थियो, तर आफ्नो नाममा जग्गा छैन । त्यही बिर्ताको जग्गामा ज्यादै संघर्ष गर्नुपर्दा यहाँ नबसूँ, विदेश नै भासिउँ जस्तो पो लाग्न थालेको छ । रामचन्द्रका दिवंगत पिताका नाममा ३० रोपनी जग्गा छ, त्यो सबै बिर्तामा छ । त्यही जग्गा पनि पाँच दाजुभाइमा भाग लाग्छ । जग्गामा हरेक वर्ष पहिरो जाने अर्को समस्या छ । ऋण गरेर घर बनायो, त्यही पनि पहिरोले बगाउँछ, उनी भन्छन्, यो वर्ष पनि बाढी छिरेर खेत नै बगायो । धितोबन्धकी राखेर केही गर्न पाएका छैनौं । खेती गर्न पनि दुविधामा छौं । आजकल बिर्तावालका एजेन्ट (दलाल) आएर पनि धेरै दुःख दिन थालेका छन् ।मंसिर तेस्रो साता त्रिशूली किनारको बगरमा कामले फतक्कै गलेको अवस्थामा रामचन्द्र भेटिएका थिए । पितापुर्खा सम्झिँदै उनले भने, आफैंले जोतेको जमिन आफ्नो भएको सपना देख्दादेख्दै हाम्रा पुर्खा सिध्दिए । उत्तरगया५, पैरेबेंसी रसुवाकी श्याममाया घलेनी पनि बिर्तापीडित हुन् । हामीले खनजोत गरेको जग्गाको लालपुर्जा चाहिन्छ भनेर आन्दोलन गर्दै आएको पनि २० वर्ष पुग्न लाग्यो । तर हामी किसान, दुःखीको कुरा सरकारले सुनेन । यसैमा दुःख लागेको छ, उनले भनिन्, हामीले खनजोत गरेको जग्गा मालिकलाई आधा दिनुपर्छ कि भन्ने चिन्ताले सताइरहन्छ । हामी त सुकुम्बासीसरह छौं । किसानी गर्ने हामी, कोदालो खन्ने हामी, हलो जोत्ने हामी, तर लालपुर्जा लिएर बस्ने अर्कै ? पैरेबेंसीको पूरै गाउँमा घरबास गरेको जग्गा ऐलानीमा छ भने खेती गरी खाने जग्गा सबै बिर्तामा । उनीहरू भन्छन्, सयौं वर्षदेखि जोतभोग गर्दै आएको जग्गाको स्वामित्व हामीले पाउनुपर्छ । जिल्ला मालपोत कार्यालयमा निवेदन दिनु, धाइरहनु नियमित नियतिजस्तै भएकामा किसान खिन्न छन् । कति जग्गा त बिर्तावालले जोतभोग गर्नेलाई थाहै नदिई आफ्नै नाममा दर्ता गरेका छन् । रसुवाको कालिका२, का टंकलबहादुर नगरकोटीले खेती गरेको जग्गा पुर्खाकै पालादेखि हो । उनीहरूले दुःख गरेर पाखालाई धान रोप्ने खेत (गह्रा) बनाए । त्यसमा खेती निरन्तर गरिरहे । तर पुर्जा नहुँदा आफ्नो भन्न पाएका छैनन् । समान पीडित भएका किसानसँग मिलेर भूमि अधिकार मञ्चमार्फत आन्दोलन गरे ।आन्दोलनपछि २०६६ सालमा सरकारले बिर्ताको सूचना खुलायो । उनले पनि जग्गा पाउन मालपोत कार्यालयमा निवेदन हाले । त्यतिबेला उनले थाहा पाए उनको जग्गाको लालपुर्जा बिर्तावालले आफ्नो बनाइसकेको रहेछ । पछि त्यो जग्गा मालपोतमा लेखापढी व्यवसाय गर्ने केसाङ तामाङले बिर्तावालको सल्लाहमा रसुवा हाकु गोगनेका छेकु लामालाई बेचिदिएछन् । टंकललाई लाग्छ, मालपोत र लेखनदास मिलेर त्यस्तो गरे । छेकु जग्गा किन्ने मान्छे मै हुँ भन्दै आए, लालपुर्जा देखाउँदै । छेकु जग्गा नापी गर्न आउँदा गाउँलेले प्रतिकार गरे । पछि छेकुले २ रोपनी जग्गा नुवाकोटका अर्को मान्छेलाई बेचिदिएछन् । टंकलले आफूले जोतेको जग्गा उपयोग गर्न पाउँ भनेर कालिका गाउँपालिकाको न्यायिक समितिमा निवेदन दिएका छन् । उनी भन्छन्, बाबुबाजेको सम्पत्ति, हाम्रो दुःखले बनाएको जमिन हामीलाई निःशुल्क फिर्ता हुनुपर्छ । जग्गा जोत्ने किसानलाई थाहै नदिई बिर्तावालले रैकर बनाएका कथा रसुवामा अथाह छन् । भूमिविज्ञ देउजा भन्छन्, किसानको ठूलो पंक्ति सुकुम्बासी बन्ने खतरा छ ।कालिका गाउँपालिका३, कटुन्जेका भवानीप्रसाद न्यौपाने (६५) जिल्ला भूमि अधिकार मञ्च, रसुवाका अध्यक्ष हुन् । उनका अनुसार २०३६ सालमा सरकारी मान्छे जग्गा नापी गर्न आएका थिए । तर उनको पितापुर्खाको जग्गा नापी भएन । उनले कारण थाहा पाए बुबाहरूले बिर्तावाललाई तिरो नतिरेकै कारण त्यो जग्गा नापी नभएको रहेछ । उनको घरबाट मात्रै वर्षको ५ मुरी धान कुतका रूपमा तिर्नुपर्ने रहेछ । बिर्तावाल होमनाथ उपाध्यायको घर खोज्दैखोज्दै भवानी माइला बुबासँग काठमाडौं गए । त्यो बेलासम्म मलाई काठमाडौं कस्तो छ, थाहा थिएन । त्यहाँ हामीले धानचामल लिएर गएका थिएनौं । पाथीको एक रुपैयाँको दरले पैसा नै कुतका रूपमा बुझाउने भनेर गएका थियौं । ५ वर्षदेखिको कुत २५ मुरी तिर्नुपर्ने भइसकेको रहेछ ।महाबौद्धमा बस्ने बिर्तावालले पैसा होइन, कुतस्वरूप चामल ल्याइदे भने । उनीहरू असन गए चामल किन्न । ५० पाथी चामल किन्न पैसा पुगेन । बिर्तावालाले जसरी पनि चामल चाहियो भने र जग्गा नापी गर्न रसिद दिएनन् । उनीहरू निराश भएर फर्किए । भवानीका अनुसार पञ्चायतका शक्तिमा भएकाहरूले बिर्तामा भएको जग्गा आफ्नो नाममा नापी गरी रैकर बनाए । सोझासिधा किसानले जोतभोग गरिरहेको जग्गाचाहिँ बिर्तामा नापी गर्नुपर्छ भनेर बिर्तावालका नाममा नापी गराइदिएछन् । बिर्तावाल आउँदा आफ्नो परिवारले ठूलै खातिरदारी गर्नुपरेको भवानी सम्झन्छन् । कतिसम्म भने उनीहरूले खाना पकाउने भान्सासमेत छाडिदिनुपर्थ्यो । २०३८ सालतिर बिर्तावाल उनको घर आएर बसे र काकाबाहरूलाई कुत तिर्न उर्दी लगाए । भवानीले खबरदारी गरे, हामी तिरो तिर्दैनौं । त्यसपछि उनले बिर्तावाललाई कुत तिर्नै पर्दैन भनेर राजनीतिमार्फत खबरदारी गर्न थाले । २०४३ मा वडा सदस्य निर्वाचित भए, २०४९ मा वडाध्यक्ष जिते, २०५४ मा धैबुङ गाविस र २०७४ मा कालिका गाउँपालिकाको उपाध्यक्ष निर्वाचित भए । २०५२ सालमा उनीहरूले बिर्ता जग्गा समस्या समाधानका लागि संघर्ष समिति गठन गरे । भूमि अधिकार आन्दोलनबाट करिब ५ सय परिवारलाई लालपुर्जा दिलाउन सफल पनि भए । भवानीका अनुसार रसुवाका उत्तरगया, कालिका र नौकुण्ड गाउँपालिकामा अझै करिब १ हजार परिवार बिर्ता जमिनमा आश्रित छन् । बिर्तावालले पठाएका एजेन्टले दुःख दिन्छन्, विभिन्न प्रलोभन देखाउँछन्, भवानीले भने ।इतिहास भन्छ नेपाल एकीकरण गर्ने क्रममा विसं १८०१ मा नुवाकोट राज्य जितेपछि पृथ्वीनारायण शाहले राज्य कार्य सुरुवात गर्ने क्रममा आफ्ना तत्कालीन सहयोगीलाई किसानकै जग्गा बिर्ताका रूपमा वितरण गरेका थिए । नुवाकोट जितेपछि रसुवाका तत्कालीन धैबुङ, लहरेपौवा र भोर्लेमा हजारौं रोपनी जग्गा मन्दिरको आयस्रोतका लागि छुट्याइए । पृथ्वीनारायण शाहले मुख्तियार रंगनाथ शर्मा पौडेलका भाइ जयमंगललाई करिब १७ हजार रोपनी जग्गा व्यवस्थापनको जिम्मा दिए । मन्दिर व्यवस्थापनसञ्चालनका लागि दिइएको उक्त जग्गा बिस्तारै जयमंगलका भाइभतिजाका सन्तानले किसानलाई जोत्न दिए, चार दाम ठेकी लिएर । र, तिनै मिहिनेती किसानले भीर, पाखो, चौर, बगरलाई उब्जाउ जमिन बनाए । पृथ्वीनारायण शाह नुवाकोट जानुअघिदेखि नै किसानले खेतीपाती र घरबास गरेको जग्गासमेत राजाको हुकुमी प्रमाङ्गीले बिर्ताका रूपमा सहयोगीलाई वितरण गरिएको थियो । शासकको हैकम चल्ने त्यो समय बिर्ताका रूपमा केही सीमित वर्गले किसानको जमिनको ठूलो हिस्सा आफ्नो बनाएका थिए तर त्यस जग्गामा बिर्तावालको कुनै परिश्रम परेको थिएन, छैन । तर किसान २ सय ८० वर्षदेखि स्वामित्वविहीन छन् । त्यो जग्गामा बिर्तावालको श्रम नै छैन । जग्गाको स्वामित्व जोताहा किसानकै हुनुपर्छ, लेखक तथा भूमि अधिकार अभियन्ता विश्वास नेपाली भन्छन् । उनका अनुसार लामो समय बिर्तावाललाई कुत बुझाउँदै आएका किसानले जब आफू ठगिएको थाहा पाए, कुत बुझाउन छाडे । उनीहरूले जमिनको स्वामित्वका लागि संघर्ष गरिरहेका छन् । भूमि अधिकार मञ्च, रसुवाकी पूर्वअध्यक्ष चित्रकुमारी भट्ट न्यौपाने भन्छिन्, काठमाडौंका धनी बिर्तावालले कानुनी प्रक्रियामै नगई किसानले जोतिरहेको जग्गा आफ्नो नाममा पास गरेका छन् । उनी २०६३ सालदेखि भूमि अधिकार मञ्चको आन्दोलनमा छिन् । चित्रकुमारीसँग सानो फोगटो खेत र बारी सहितको बिर्ताको छ, जहाँ उत्पादन नगरी परिवारको जीविका चल्दैन । त्यो जग्गा उब्जाउयुक्त बनाउन उनको परिवारले धेरै दुःख गरेको छ । त्यो जग्गा आफ्नो नाममा बनाउन नपाउँदा मन साह्रै दुखेको उनी बताउँछिन् । १२ रोपनी जग्गामध्ये ५ रोपनी खेत त पहिरोले बगाइसक्यो । जब हामीले बिर्तावालबाट ठगिएको, राज्यबाट ठगिएको चाल पायौं अनि आन्दोलनमा लाग्यौं । जिल्ला मालपोत कार्यालय धुन्चेमा एक साता धर्ना बस्यौं, उनले भनिन्, पुर्जा राख्ने मालिकका दलाल गाउँमा आएर दुःख दिन थालेका छन् । सरकारकोमा धेरै पटक धायौं । ज्ञापनपत्र बुझायौं । भन्न बाँकी कसैलाई राखेका छैनौं । दुई पटक त भूमिसुधार मन्त्रीलाई नै यहीं बोलाएर पीडा सुनायौं । स्थानीय सरकार आएपछि त होला नि भन्ने लाग्यो । तर पुर्जा पनि पाउन सकेका छैनौं ।चित्रकुमारीले देख्दादेख्दै धेरै नेता आए, बिर्ता समस्या समाधान गर्छु भने । धेरैले चुनाव पनि जिते, तर किसानको पीडा समाधान गर्न ध्यानै दिएनन् । उनीहरूलाई चाहिने कुर्सी मात्रै रहेछ, थकित स्वरमा उनी भन्छिन्, अहिले न मालिकले आएर जग्गाको तिरो तिर्न सकेको छ न हामीले तिर्ने आधार दिइएको छ । न हामी बिर्तावाल चिन्छौं न त उनीहरू हामीलाई चिन्छन् । बिर्तावाल भनेर पुर्जा लिएर बस्नेहरूलाई जग्गा कहाँ पर्छ भन्ने पनि थाहा छैन । बीपी कोइराला नेतृत्वको सरकारका पालामा बनेको बिर्ता उन्मूलन ऐन २०१६ मंसिर २५ मा लालमोहर लागेर पुस १ मा राजपत्रमा प्रकाशन भएको थियो । उक्त ऐनमा त्यस्तो जग्गामा कर लाग्ने व्यवस्था गरिएको थियो । त्यस बेला कृषियोग्य भूमिको एक तिहाइभन्दा बढी जमिन बिर्तावालको अधीनमा थियो । बढी बिर्ता जग्गा शाहराणाका नाममा रहेको अध्ययनले देखाउँछ । कलाकार नीर शाहकी आमा बोधकुमारी शाहका नाममा साविक लहरेपौवा गाविसमा ९५ रोपनी जग्गा थियो । बोधकुमारी त्यो जग्गा आफ्नो नाममा पास गराउन २०६७ सालमा रसुवा पुगेकी थिइन् । किसानले खनजोत गरी जीविका गर्दै आएको जग्गा छाडेनन्, पछि उनीहरूकै नाममा दर्ता भयो । दिवंगत मोहनराज अर्यालको पैरेबेंसी रसुवामा ५२ रोपनी बिर्ता छ । मोहनराजका छोरा प्रदीप अर्याल भन्छन्, हामी आफ्नो बिर्ता जग्गाको तिरो तिर्न धुन्चे गयौं, गाउँपालिका पनि गयौं । कर्मचारीले मोहीको दबाबमा तिरो लिन मानेनन् । पिताको त्यो बिर्ता जग्गा उनका नाममा आइसकेको छैन । प्रदीप भन्छन्, मेरा नाममा यस संसारमै कुनै जग्गा छैन, बाँकी त्यही बिर्ता जग्गा पनि मोहीलाई दियौं भने हामी चाहिँ के खाने ? बाबुबाजेले छोडेको निसानी वा अंश त्यही बिर्ता जग्गा त हो ? वरिष्ठ अधिवक्ता पूर्णचन्द्र पौडेलको पनि रसुवाको जिबजिबे, बनुवा र पैरेबेंसीमा गरी ६ सय रोपनी बिर्ता छ । पिता गोपालप्रसाद पौडेल बितेपछि उनले मोहीबाट कुतस्वरूप धानचामल लिएनन् । उनलाई हेक्का भएसम्म केही बिर्ता २०१९ सालमा त्रिशूलीमा आएको बाढीले बगायो । उनले मोहीलाई बोलाएर जग्गा आफ्नै नाममा दर्ता गर्नू भनेका छन् । मोहीलाई नै छोडिदिएका छौं, कुत लिएका छैनौं । म जग्गा लिने विचारमा छैन, पूर्णचन्द्र भन्छन्, मलाई बिर्ता चाहिँदैन, मोहीकै नाममा जग्गा पास गर्न उनीहरूलाई म पूर्ण रूपमा सहयोग गर्न तयार छु ।नुवाकोटको बेत्रावतीमा कांग्रेसका नेता बालचन्द्र पौडेलको १ हजार रोपनीभन्दा बढी बिर्ता छ । उनी भन्छन्, बिर्ता उन्मूलन हुनुपर्छ । द्वैधस्वामित्व अन्त्य हुनुपर्छ । जमिन किसानको हातमै हुनुपर्छ । मैले मोहियानी जग्गाको आयस्ता लिएको छैन । जमिन जोत्नेको, घर पोत्नेको । जमिन किसानकै हातमा जानुपर्छ । जगत देउजा, कृष्णराज खनाल र गोपाल गिरीले गरेको नुवाकोट र रसुवामा बिर्ता समस्याको स्थलगत अध्ययन प्रतवेदन ले त्यस क्षेत्रमा बिर्ता भई हाल काठमाडौं बसोबास गर्नेहरूको पहिचान गरेको छ । आर्थिक इतिहास विज्ञ महेशचन्द्र रेग्मीको किताब ल्यान्ड टेनर एन्ड ट्याक्सेसन इन नेपाल का अनुसार नेपालमा २००७ सालअघिसम्म ७ लाख हेक्टर जमिन बिर्ता स्वामित्वमा थियो र रैकर स्वामित्व ९ लाख हेक्टर थियो ।बिर्ताको पेचिलो समस्याले केवल भूसमस्याको गाठोलाई बुझाउँदैन, यसमा जेलिएका हजारौं किसानको समस्यामा राजनीति गरिरहेका र नीति निर्माणमा लागिरहेकाहरू किन गम्भीर छैनन् भन्ने पनि प्रस्ट्याउँछ ।"
माओवादीले झन्डा गाडेको शेरा दरबारको १६४ रोपनी नेताका नाममा,"(काठमाडौं)पृथ्वीनारायण शाहका पाला नुवाकोटको शेराबेँसीमा बनेको दरबारको १६४ रोपनी जग्गा व्यक्तिगत कम्पनीका नाममा दर्ता गरिएको भेटिएपछि कारबाहीका लागि सीआईबीले सरकार र अख्तियारलाई पत्राचार गरेको छ । हदबन्दीमाथिको जग्गा जोगाउन राजपरिवारका सदस्यहरूले खोलेको कम्पनीको स्वामित्व नाटकीय रूपमा विकेश श्रेष्ठको परिवारले लिएको छ । माओवादी नेता श्रेष्ठ अध्यक्ष पुष्पकमल दाहाल २०६५ मा प्रधानमन्त्री हुँदा स्वकीय सचिव थिए ।नुवाकोटको विदुर नगरपालिका२ स्थित शेरा दरबार र त्यसले चर्चेको १८४ रोपनी ४ आना १ पैसामध्ये १६४ रोपनी १३ आना २ दाम जग्गा हिनामिना भएकाले सरकारका नाममा ल्याउन सीआईबीले सरकारलाई पत्राचार गरेको हो । त्यस्तै सार्वजनिक जग्गा गैरकानुनी रूपमा कम्पनीमा सार्ने समूहमाथि कारबाही गर्न अख्तियारलाई पनि पत्र लेखिएको छ । द्वन्द्वकालमा माओवादीले र पार्टी विभाजनपछि २०६९ मा वैद्य तथा त्यसपछि चन्द समूहले यो दरबारमा झन्डा गाडेर कब्जा गरेको दाबी गर्दै आएका थिए । २०७२ पछि उक्त जग्गा माओवादी नेता श्रेष्ठको स्वामित्वमा सारिएको हो ।तत्कालीन अधिराजकुमार बसुन्धराकी श्रीमती हेलेन शाह र विजया राज्यलक्ष्मी शाहको अंशमा परेको शेरा दरबार र त्यसले चर्चेको जग्गा २०२१ मा हदबन्दी कानुन लागू भएपछि सरकारका नाममा सर्नुपर्ने थियो । तर, उक्त जग्गा व्यक्तिकै नाममा जोगाउन २०२७ मा गौरीशंकर फार्मिङ स्थापना गरी कम्पनीका नाममा राखिएको थियो । गौरीशंकर फार्मिङमा सञ्चालक र सेयरधनी हेलन र विजयालक्ष्मी शाह दुवै थिए । गौरीशंकर फार्मिङको नाम २०३६ मा अन्नपूर्ण फार्मिङमा परिवर्तन गरिएको थियो । फार्मिङको सेयर र जग्गा विभिन्न समयमा फरकफरक व्यक्ति हुँदै २०७२ मा विकेश श्रेष्ठका नाममा आएको प्रहरीले अनुसन्धानमा भेटिएको छ । हदबन्दीभन्दा बढी भएको त्यही जग्गा जफत गर्नका लागि सिफारिस गरिएको हो, सीआईबीका प्रमुख दीपक थापाले भने । २०७२ मा कम्पनीमा सेयरधनीका रूपमा प्रवेश गरेका विकेश श्रेष्ठले अहिले सम्पूर्ण कम्पनी नै आफू र छोराका नाममा बनाएका छन् । हदबन्दीभन्दा बढीको जग्गा जुन प्रयोजनका लागि लिइएको हो, त्यसैमा उपयोग नभएको पाइए सरकारले आफूमातहत ल्याउने कानुनी प्रावधान रहेकाले सीआईबीले अनुसन्धान गरेको एआईजी थापा बताउँछन् । जग्गा फरक प्रयोजनमा रहेको पाइएपछि सरकारमातहत ल्याउन भूमिव्यवस्था, सहकारी तथा गरिबी निवारण मन्त्रालयलाई पत्राचार गरेका छौं, उनले भने, यस जग्गाका सन्दर्भमा कम्पनी खोल्ने, अन्यत्र उपयोग गर्ने कार्यमा संलग्न रहेका सरकारी अधिकारीमाथि अनुसन्धान गर्न अख्तियार दुरुपयोग अनुसन्धान आयोगलाई समेत लेखिपठाएका छौं । यस विषयमा गत कात्तिक २६ मा सीआईबीले भूमिमन्त्री बलराम अधिकारीसँग छलफल गरेको थियो । भूमि व्यवस्था तथा सहकारी मन्त्रालयमा भएको छलफलबाट गौरीशंकर कृषि फार्मिङको स्वामित्वमा रहेको जमिन अन्नपूर्णमा ल्याउँदा आवश्यक कागजातको प्रकृति बुझ्ने, संयुक्त टोली बनाई स्थलगत भ्रमणमा गई उक्त जमिनमा उद्देश्यअनुरूप कृषि फर्म सञ्चालन भएनभएको अनुगमन गर्ने निर्णय भएको थियो । काठमाडौंको बुढानीलकण्ठ नगरपालिका३ का विकेश श्रेष्ठ माओवादी अध्यक्ष दाहालको नातेदार रहेको भन्ने स्थानीयको दाबीलाई सीआईबीले प्रतिवेदनमा लेखेको छ । गौरीशंकर फार्मिङका नाममा किनं ८२, ८३, ८४, ८७, ८८, ८९, ९०, ९२, ९३, ९४, ९५, ९७, ९८ समेत गरी १३ कित्ताको १६४ रोपनी १३ आना २ पैसा १ दाम जग्गा एकमुष्ट रहेको सीआईबीले जनाएको छ । विकेश श्रेष्ठले आफू माओवादी अध्यक्ष एवं पूर्वप्रधानमन्त्री पुष्पकमल दाहालको पूर्वस्वकीय सचिव भएका कारण जग्गा विवाद निकालिएको प्रतिक्रिया दिएका छन् । अन्नपूर्ण फार्मिङ कम्पनी आफूसहितको समूहले कानुनबमोजिम नै किनेको उनको दाबी छ । हामीले नरेन्द्रलाल प्रधानका नाममा रहेको कम्पनी नियमानुसार किनेका हौं, उनले भने, म अध्यक्ष प्रचण्डको पूर्वस्वकीय सचिव भएको हुनाले उहाँलाई पनि जोड्न खोजेको बुझेको छु । प्रधानले त्यो कम्पनी २०५२ मा हेलेन शाहबाट किनेको दस्ताबेजमा देखिएको श्रेष्ठको भनाइ छ । बैंकबाट करिब ११ करोड ऋण लिएर फार्मिङ गरिरहेका छौं, उनले भने, फार्मिङको आम्दानीबाट बैंकको ब्याज तिर्दै आएका छौं । प्रधानमन्त्री कार्यालयको सक्रियतामा राजनीतिक पूर्वाग्रह झल्किने गरी माओवादीसँग जोडेर कम्पनीको जग्गासम्बन्धी विवाद निकालिएको श्रेष्ठको भनाइ छ । हामीलेकम्पनी रजिस्ट्रार, मालपोत लगायतका सम्बन्धित कार्यालयसँग बुझेर जग्गा किनेका थियौं, उनले भने, जग्गाको विवाद निकाल्न थालेपछि हामी चिन्तित छौं । तर हामीले कानुनअनुसार जग्गा किनेको दस्ताबेजले बोल्छ । २०६८ सम्म केन्द्रीय सदस्य रहेका श्रेष्ठ अहिले पार्टीमा सक्रिय नरहेको माओवादीले जनाएको छ । नेतृत्वलाई जोडेर लेखिएको प्रचारको सम्पूर्ण रूपले खण्डन गर्छौं । शेरा दरबारसम्बन्धी विषय छानबिन गरी संलग्न जोसुकैलाई पनि कारबाहीको दायरामा ल्याउन सम्बन्धित निकायको ध्यानाकर्षण गराउँछौं, माओवादी अध्यक्ष दाहालका स्वकीय सचिव रमेश मल्लले भने, यो प्रकरणमा जसको नाम उल्लेख भएको छ, उहाँ लामो समयदेखि हाम्रो पार्टीको कुनै पनि भूमिकामा नरहेको स्पष्ट गर्न चाहन्छौं । कसरी आयो श्रेष्ठका नाममा कम्पनी ?अन्नपूर्ण फार्मिङमा विजयालक्ष्मी शाहका नाममा रहेको सेयर २०५२ सालमा जयन्ती शाहका नाममा हस्तान्तरण भएको थियो । त्यही वर्ष हेलेन र जयन्तीका नाममा रहेको सम्पूर्ण सेयर नरेन्द्रलाल प्रधान, केदारनाथ श्रेष्ठ, सजनी प्रधान, सोहिनी श्रेष्ठका नाममा हस्तान्तरण भएको पाइएको सीआईबीको प्रतिवेदनमा उल्लेख छ । अन्नपूर्ण फार्मिङले कम्पनी रजिस्ट्रारको कार्यालयलाई लेखेको पत्रमा संलग्न सेयर बिक्री लिखतलगायतका कागजातमा हेलेन र जयन्ती शाहले सेयर बिक्री गर्दा जग्गाबारे उल्लेख गरेको देखिँदैन । २०६६ माघ ७ मा भएको सेयर बिक्री राजीनामा लिखतमा भने नयाँ सेयरधनीमा ध्रॅवलाल श्रेष्ठ र रजनी श्रेष्ठको प्रवेश भएको देखिएको छ । यसरी ६ जना सेयरधनी कायम भएको एक महिनापछि भुवनलाल राजभण्डारी थपिएका थिए । त्यतिबेला पनि जग्गाका विषयमा केही नखुलाएको सीआईबीको प्रतिवेदनमा उल्लेख छ । अन्नपूर्ण फार्मिङको २०७२ चैत ५ मा भएको साधारणसभाको निर्णय र सेयर खरिदबिक्री लिखतबाट नयाँ सेयरधनीका रूपमा विकेश श्रेष्ठसँगै अजयकुमार सूर्यवंशी, ध्रॅवलाल श्रेष्ठ गरी ३ जना मात्रै सेयरधनी कायम भएको देखिएको छ । त्यतिबेला कम्पनीको निर्णयमा जग्गाको विवरण नखुलाइएको तर सेयर खरिदबिक्री लिखतमा जग्गाको मूल्यांकनसमेत जोडेर प्रतिसेयर १ लाख १८ हजार ७ सय ३३ रुपैयाँ ५१ पैसा कायम गरी एकमुष्ट सेयरको मूल्य खुलाइएको सीआईबीले प्रतिवेदनमा उल्लेख गरेको छ । त्यसपछि २०७२ चैत २५ को निर्णयबाट सुमन पारिक नयाँ सेयरधनी थपिएका थिए । कम्पनी रजिस्ट्रार कार्यालयको सेयर दर्ता किताबअनुसार त्यतिबेला अन्नपूर्ण फार्मिङको सेयरको जम्मा मूल्य ११ करोड १७ लाख ९१ हजार रहेको सीआईबीको प्रतिवेदनमा उल्लेख छ ।२०८० मंसिर १० सम्म उल्लिखित सेयरधनीमध्ये विकेश श्रेष्ठ र अजयकुमार सूर्यवंशी यथावत् रही विकेश श्रेष्ठका छोरा मनोवल श्रेष्ठ, ध्रॅवलाल श्रेष्ठको सेयर कित्ता संख्या ४५ हजार, मूल्य ४५ लाख रुपैयाँ र सुमन पारिकको कित्ता संख्या ४५ हजार, मूल्य ४५ लाख रुपैयाँ गरी सेयर कित्ता संख्या ९० हजार र मूल्य ९० लाख रुपैयाँ नयाँ सेयरधनी कायम रहेको प्रहरी अनुसन्धान प्रतिवेदनमा उल्लेख छ । प्रतिवेदनअनुसार गत कात्तिकसम्म आइपुग्दा उक्त कम्पनीको सञ्चालकमा विकेश श्रेष्ठ र मनोवल श्रेष्ठ बाबुछोरा मात्रै छन् ।"
दुर्लभ न्यायिक प्रतिभाको अवसान,"(काठमाडौं)एउटा संक्षिप्त खबरले पूर्वप्रधानन्यायाधीश कल्याण श्रेष्ठलाई शनिबार बिहानै झट्का दियो । त्यो खबर थियो प्रकाश वस्ती रहेनन् । विश्वासै गर्न गाह्रो खबरले जसै उनलाई व्यथित तुल्यायो, तसै उनको स्मृतिमा वस्तीसँगका पुराना सम्झना सिनेमाको पर्दामा झैं जीवन्त भएर आउन थाले । श्रेष्ठले उनलाई कानुनको विद्यार्थीका रूपमा कक्षाकोठामा भेटेका थिए, पछि होनहार वकिलका रूपमा आफ्नो इजलासमा भेटे र झन् पछि सहकर्मी न्यायाधीशका रूपमा पाए अनि सँगै फैसलाहरू गरे । उनलाई अस्थायी न्यायाधीशबाट षड्यन्त्रपूर्वक पाखा लगाउँदाको समयमा पनि श्रेष्ठ साक्षी थिए । त्यसपछि पनि वस्ती कानुनी इतिहासको सोधकर्ममा गहिरो रुचि र लगनका साथ निरन्तर लागिरहेको उनले देखेका थिए । एकाग्र भएर अध्ययनअनुसन्धानमा लाग्ने यही बानीले वस्तीलाई पछिल्लो समय नयाँ बजारस्थित आफ्नै घरको निजी पुस्तकालयभित्र महिनौं कैद गरेको थियो, जसबाट कानुनी वृत्त र साथीभाइको सरसंगतबाट उनी अलग थिए । गत दसैंताका न्यायाधीश समाजले आयोजना गरेको पूर्वन्यायाधीशहरूको भेलामा धेरैपछि श्रेष्ठले वस्तीसँग भेटेका थिए । हृदय निकटको दशकौं पुरानो साथी एवं सहकर्मीसँगको त्यही भेट नै अन्तिम रहला भन्ने श्रेष्ठले कल्पना पनि गरेका थिएनन् । श्रेष्ठलाई वस्तीको मृत्युले व्यक्तिगत र पेसागत दुवै हिसाबले ठूलो क्षति पुगेको अनुभूति भइरहेको छ । एक न्यायाधीशका रूपमा उहाँलाई हामीले पहिले नै अनपेक्षित रूपमा गुमाइसकेका थियौं, उस्तै अनपेक्षित रूपमा एक होनहार कानुनी अनुसन्धातालाई पनि गुमायौं, श्रेष्ठले भने, व्यक्तिगत रूपमा मैले एक मित्र गुमाएँ, पेसागत रूपमा कानुनी क्षेत्रले एक दुर्लभ प्रतिभालाई गुमायो । अन्य कुनै विषयमा स्नातक गरेपछि मात्रै कानुन पढ्न पाइने नयाँ शिक्षा नीति लागू भएपछि बीए डीएल (ब्याचलर अफ आर्ट, डिप्लोमा इन ल) गर्ने पहिलो पुस्ताका थिए श्रेष्ठ र दोस्रो पुस्ताका विद्यार्थी थिए वस्ती । नेपाल ल क्याम्पसमा कक्षाकोठाको कमी हुँदा प्रायः पहिलो र दोस्रो ब्याचका विद्यार्थीलाई सँगै राखेर पढाइन्थ्यो । त्यसै बेला वस्तीलाई पढ्न र कानुनी अनुसन्धान गर्न रुचि राख्ने मानिसका रूपमा श्रेष्ठले चिनेका थिए । पढाइ सक्नेबित्तिकै २०३२ सालमा श्रेष्ठले सरकारी जागिर खाए, त्यसको अघिल्लो वर्ष चैतमा वकालतको प्रमाणपत्र लिएलगत्तै वस्ती बहसपैरवीमा लागे । वर्षौंपछि श्रेष्ठ र वस्ती फेरि एकै ठाउँ आइपुगे, सर्वोच्च अदालतमा । ३० वर्षको लामो न्यायिक सेवापछि श्रेष्ठ सर्वोच्चका न्यायाधीशका रूपमा २०६४ मा नियुक्त भए भने त्यसको ठीक एक वर्षपछि वस्ती नियुक्त भए । दुवै प्रधानन्यायाधीशको रोलक्रममा थिए । फरक के थियो भने, श्रेष्ठको नियुक्ति स्थायी रूपमा भएको थियो भने वस्तीको नियुक्ति अस्थायी । स्थायी गरिएको भए वस्ती प्रधानन्यायाधीश हुन्थे । उनी प्रधानन्यायाधीश भए गोपाल पराजुली र चोलेन्द्रशमशेर जबराहरू न्यायालयको नेतृत्वमा पुग्दैनथे । कानुनविद्हरू भन्छन्, न्यायपरिषद्ले वस्तीलाई सिफारिस नगर्नाको कारण नै यही थियो । स्थायी नभएपछि अन्ततः २०६९ माघ ८ मा वस्ती सर्वोच्चबाट बाहिरिए ।सुरुमा सर्वोच्च र पछि मानवअधिकार आयोगमा पनि साथै काम गरेका पूर्वप्रधानन्यायाधीश अनुपराज शर्मा स्थायी न्यायाधीश नबनाइँदा वस्तीमाथि अन्याय भएको बताउँछन् । चारचार वर्ष सर्वोच्चमा अस्थायी नियुक्ति भएपछि उहाँलाई षड्यन्त्रपूर्वक ढंगले अदालतबाट बाहिरिनुपर्ने अवस्था बनाइयो, उनले भने । पूर्वप्रधानन्यायाधीश श्रेष्ठको विश्लेषणमा वस्ती न्यायालयमा भएको राजनीतिको सिकार हुन पुगेका थिए, त्यही राजनीतिले अरू धरैलाई पनि उनीजस्तै अनपेक्षित र अनुचित रूपले किनारा बाहिर पार्यो ।वस्ती सर्वोच्चबाट बाहिरिएपछि पुरानो पेसा वकालतमै फर्कन चाहन्थे । केही समय वकालत गरे पनि । तर सर्वोच्चको न्यायाधीश भइसकेको मानिसले वकालत गर्नॅ कति उचित होला भन्ने प्रश्न खडा भयो, वरिष्ठ अधिवक्ता हरिहर दाहाल भन्छन्, विवादमा पर्न नचाहने उहाँको स्वभाव थियो, त्यसैले वकालत गर्न छाडिदिनुभयो । एउटै महिना लाइसेन्स लिएका वस्ती र दाहालले वकालत पनि सँगै सुरु गरेका थिए । पुतलीसडकस्थित प्रमाणपत्र नम्बर एक भएका वरिष्ठ अधिवक्ता कृष्णप्रसाद भण्डारीको नेपाल ल फर्ममा उहाँ र म २०३४ सालमै जोडिएका थियौं, दाहालले भने, पछि सुवास नेम्वाङ र भरतराज उप्रेती पनि आइपुग्नुभयो ।वस्ती, दाहाल, नेम्वाङ र उप्रेतीको टिम न्याय क्षेत्रमा छिट्टै चम्कियो । संयोग कस्तो भने, वस्ती र उप्रेती दुवै अस्थायी न्यायाधीश बनाइए, स्थायी गरिएनन् । त्यही अपमानको तोडले उप्रेतीले २०७२ जेठ १० मा आत्महत्या गरे । संसदीय यात्रा सुरु गरेर सभामुख भएका नेम्वाङको हृदयाघातका कारण गत वर्ष भदौ २६ मा निधन भयो । बाँकी रहेका एउटै दामली वस्तीले पनि संसार छाडे रे भन्ने खबर बिहानै थाहा पाएपछि दाहाललाई एकदमै शून्य महसुस भएको छ । यो अप्रत्याशित खबरले म त एकदम एक्लो फिल गरिरहेको छु, दाहालले भने, कानुनी पेसा सुरु गरेदेखिको बाँकी एउटै साथीले पनि साथ छाडेर गयो । दाहालसँग वस्तीको यति आत्मीय सम्बन्ध थियो कि २०४२ सालमा उनीहरू दुवैले डिल्लीबजारमा एकै ठाउँमा जग्गा किनेर घर बनाए र त्यहीं ल फर्म चलाए । दाहालको ल फर्म अहिले पनि त्यहीं छ, वस्तीको पनि न्यायाधीश नहुन्जेल ल फर्म त्यहीं थियो । धेरै घुलमिल नहुने र एक सुरमा काम गर्ने वस्तीको बानीका कारण पछिल्लो समय दाहालको भेटघाट खासै थिएन । दाहालले डिल्लीबजारको घरमा उनलाई बेलाबखत भाडा उठाउन आएका बखत देख्थे । नेपाल बार एसोसिएसनको २०४८ मा महासचिव हुँदा वस्तीले एउटा अभियान सुरु गरे, बारको आफ्नै भवन बनाउने । यो कार्य २०४९ सालमा सुरु भएको थियो । बारको जग उहाँको सक्रियतामा हालिएको थियो, पछि म २०५४ मा अध्यक्ष भएपछि त्यसको धुरी हाल्ने जिम्मेवारी निभाउन पाएँ, दाहाल भन्छन्, आज त्यो बारको जग हाल्ने मानिस हामीले गुमाएका छौं ।शनिबार बिहान अनपत्यार खबर सुन्नेबित्तिकै दाहालले वस्तीको परिवारजनमा फोन गरे र के कसो भएको हो भनेर सोधपुछ गरे । शुक्रबार साँझ वस्तीलाई छाती दुख्न थालेको रहेछ । तातोपानी पिएर उनी केही बेर आराम गर्छॅ, अनि खाना खान आउँला भनी सुत्ने कोठामा छिरेछन् । तर निकै समयपछि पनि उनी भान्सामा आएनन् । के भयो भनेर हेर्न जाँदा उनका हातखुट्टै चल्न छाडिसकेको रहेछ । हतारहतार नर्भिक अस्पताल पुर्याउनेबित्तिकै चिकित्सकले मृत घोषणा गरे । अमेरिका बस्ने छोरा नआउन्जेलका लागि अस्पतालको शव घरमा उहाँलाई राखिएको रहेछ, दाहालले लामो सास ताने, मलाई धेरै पटक मनमा के लाग्यो भने गएर एक पटक मित्रको अनुहार हेरूँ, तर उहाँलाई चिरनिद्रामा सुतेको हेर्ने आँटै गर्न सकिनँ ।न्यायपालिकाको विकृतिविसंगतिमा सदा औंलो ठड्याउने वस्ती २०५९ मा भ्रष्टाचार निवारण ऐन आएपछि प्रमुख आयुक्तमा नियुक्त भएका सूर्यनाथ उपाध्यायको आग्रहमा अख्तियार दुरुपयोग अनुसन्धान आयोगको कानुनी सल्लाहकार बन्न पुगे । त्यहाँ रहँदा उनले दर्जनौं उच्च पदस्थविरुद्धको अनुसन्धानमा मुख्य भूमिका निर्वाह गरेका थिए । कांग्रेस नेताहरू खुमबहादुर खड्का, गोविन्दराज जोशी, जयप्रकाश गुप्ता र चिरञ्जीवी वाग्लेविरुद्ध भ्रष्टाचार मुद्दा चलाइएको त्यतिबेलै हो । कांग्रसका नेताहरूलाई छानीछानी मुद्दा लगाउनेमा वस्तीको भूमिका बढी छ भन्ने एउटा भाष्य तयार भएको थियो, उनलाई नजिकबाट चिन्ने एक अधिवक्ताले भने, उनलाई स्थायी न्यायाधीशका रूपमा नियुक्त नगरिनुमा यो पनि एउटा मुख्य कारण हो ।२०१० असार १० मा गोरखाको खोप्लाङमा जन्मिएका वस्तीका बाबु लक्ष्मीप्रसाद आफैंमा वकिल थिए, पछि हरिप्रसाद प्रधान प्रधानन्यायाधीश हुँदा प्रधान न्यायालयको कर्मचारी र झन् पछि जिल्ला न्यायाधीश हुन पुगेका थिए । हजुरबुबा विभिन्न जिल्लामा सरुवा भएर जाँदा बुबा पनि सँगै जाने हुनाले उहाँको स्कुल पनि सरिरहन्थ्यो, उनकै छोरी अधिवक्ता प्रवीणताले भनिन्, उहाँको पढाइ दैलेखदेखि चितवन र पर्सासम्म भएको त्यसैले हो ।यसरी सरिरने क्रममा वस्तीले प्रवेशिका परीक्षा उत्तीर्ण चितवनबाट गरे भने प्रवीणता वीरगन्जको ठाकुरराम क्याम्पसमा पढे । पछि स्नातक त्रिचन्द्रमा गरेर कानुन चाहिँ नेपाल ल क्याम्पसमा पढे । कानुनमा स्नातक सक्नेबित्तिकै वस्तीले २०३३ मा प्रकाशन गरेको प्रमाण कानुन कानुनका विद्यार्थीले सर्वाधिक पढेको पुस्तक हो । जंगबहादुर राणाको मुलुकी ऐनलाई नेपालको पहिलो कानुन भनेर मानिएका बेला त्यसको खण्डन गर्दै वस्तीले जयस्थिति मल्लले नै यो लिखित कानुन तेह्रौं शताब्दीमा ल्याइसकेका थिए भन्ने तर्क गर्दै प्रमाणका रूपमा न्यायविकासिनी पुस्तक नै प्रकाशन गरे । हाम्रो कानुनको नालीबेली वस्तीको अर्को पुस्तक हो । उहाँका अरू पनि केही पुस्तक प्रकाशन हुनेवाला थिए, तिनको पाण्डुलिपिमाथि काम गर्दै हुनुहुन्थ्यो, छोरी प्रवीणताले भनिन्, एउटा पुस्तक प्रेसमा पनि गएको थियो, अब हामी यी सबै प्रकाशन गर्नेछौं ।विशेष अदालतका पूर्वअध्यक्ष न्यायाधीश गौरीबहादुर कार्की वस्तीलाई नेपाली कानुनको इन्साइक्लोपेडिया भन्छन् । पछिल्लो समय सर्वोच्च अदालतले नेपालको कानुनी इतिहासको खोजबिनमा इतिहासकार त्रिरत्न मानन्धर र वस्तीलाई एकैसाथ विज्ञका रूपमा लगाइरहेको थियो । घरमा रहेको वस्तीको पुस्तकालयमा पुराना र दुर्लभ कागजपत्र भएको हुनाले हालका लागि परिवारजनले त्यहाँ कसैलाई पस्न नदिने व्यवस्था मिलाएको छ । पत्नी, तीन छोरी र एक छोराका पिता वस्तीले वकालत, प्राध्यापन र परिवारको रेखदेख एकसाथ गरेका थिए । उहाँमा कानुनी इतिहासको अध्ययनअनुसन्धानमा ठूलो रुचि थियो, कानुन भन्ने पत्रिका उहाँको सम्पादनमा स्तरीय रूपमा निक्लन्थ्यो, पूर्वप्रधानन्यायाधीश अनुपराज शर्मा भन्छन्, मानवअधिकार आयोगमा पनि उहाँले मानवअधिकारको प्रवर्द्धनमा सघाउ पुर्याउने यस्तै पत्रिका निकाल्ने योजना ल्याउनुभयो र त्यसको नाम संवाहक भनेर जुराउनु पनि भयो, मैले तुरुन्त त्यसलाई अनुमोदन गरिदिएको थिएँ, जुन आज पनि निक्लिरहेको देख्दा खुसी लाग्छ । अनुसन्धानमा रुचि राख्ने हुनाले नै शर्माले २०६७ मा विकृतिविहीन न्यायपालिका अध्ययन समिति गठन गरेर त्यसको अध्यक्ष उनैलाई बनाइदिएका थिए । त्यसका अन्य सदस्य थिए न्यायाधीशहरू रामप्रसाद श्रेष्ठ र गिरीशचन्द्र लाल । त्यसै दौरान अदालतमा घूस र भ्रष्टाचारको जञ्जालमा सक्रिय मानिसलाई बिचौलिया भन्ने नाम दिएका थिए र न्यायालयमा २९ प्रकारका बिचौलिया सक्रिय छन् भन्ने उनीहरूको खोजीसहितको प्रतिवेदन थियो ।"
पहाड चढिरहेको साहसिक पर्यटन,"(बागलुङ)सन् २०१६ मा पोखरामा अन्तर्राष्ट्रिय विमानस्थल निर्माणको तयारी थियो । अन्तर्राष्ट्रिय विमान पोखरा आउँदा पर्यटकहरू बिस्तारै आसपासका जिल्ला पुग्छन् भन्ने मान्यताले छिमेकी जिल्लामा होटलमा लगानी सुरु भएको थियो । त्यति नै बेला बागलुङ नगरपालिका१४ बलेवामा नेपालकै अग्लो र लामो झोलुंगे पुल बन्यो । पर्वतको कुस्मादेखि बागलुङको बलेवा जोड्ने कैया पुल उद्घाटन गर्न आउँदा तत्कालीन स्थानीय विकासमन्त्री प्रकाशमान सिंहले बन्जीका लागि उक्त पुल सदुपयोग गर्न स्थानीयलाई आग्रह गरे । सरकारले अनुमति दिनेसमेत उनले घोषणा गरे ।स्थानीय व्यवसायीले कालीगण्डकीको खोचलाई पर्यटन प्रवर्द्धनमा जोड्ने योजना बुनिरहेका थिए । मन्त्री सिंहको वचनले उनीहरू उत्साही भए । इनटु द वेल नामक संस्थामार्फत झोलुंगे पुलमा सरकार, निजी क्षेत्र साझेदारी कार्यक्रमको प्रस्ताव तयार भयो । तर तत्कालीन पर्वत जिल्ला विकास समितिले अनुमति दिएन । व्यवसायीको समूहले विज्ञको खोजी गर्दा बलेवाकै नेपानेको भीरमा डोरी टाँगेर साइकल चलाइरहेका युवा भेटिए । सिन्धुपाल्चोक भोटेकोशी घर भएका राजु कार्की यहाँ बन्जीको खोजीमा थिए । त्यतिबेलै डोरी टाँगेर भीरमा साइकल चलाएर उनले स्थानीयलाई चकित पार्थे । साहसिक खेलको अभ्यास गरिरहेका कार्की र स्थानीय व्यवसायी भेटिएपछि जन्मियो द क्लिफ । बलेवास्थित नेपानेको डिलमा अहिले द क्लिफ मार्फत नेपालकै उत्कृष्ट पर्यटकीय गन्तव्यको बन्जी बनेको छ । पहाडको ढिस्को अर्थात् द क्लिफ ले संसारका किशोरकिशोरीदेखि तन्नेरीको ध्यान तानेको छ ।भोटेकोशीमा ८ वर्ष काम गरेको अनुभव, फ्रान्समा बसेर ३ वर्षसम्म कमाएको पैसा र स्थानीय व्यवसायीको साथबाट यो बन्जी सम्भव भएको कार्की बताउँछन् । नेपालमै साहसिक खेलमार्फत पर्यटक भित्र्याउने सोच उनले फ्रान्स पुगेर बुझेको बताए । आइफल टावरमा लाखौं पर्यटक घुमेको देखेपछि पहाडको ढिस्को नै त्यसको विकल्प देखें, कार्कीले भने, कालीगण्डकी नदी किनार साहसिक पर्यटनको स्वर्ग हो । उनले यहाँ दर्जनौं अन्य खेल सञ्चालन गर्न सकिने बताए ।कार्कीको पहिलो सोच नै साहसिक खेलको पहिलो रोजाइ बनेको हो । २०७३ बाट काम सुरु गरेर २०७६ मा यहाँ बन्जी परीक्षण भयो । सरकारले घोषणा गरेको पर्यटन वर्ष २०२० मा सञ्चालन गर्ने लक्ष्य पछ्याएर यो बनाइएको थियो । तर कोरोना संक्रमणले लामो समय बन्द रह्यो । २०७८ को हिउँदबाट मात्रै यसले व्यावसायिक स्वरूप लिएको हो । कालीगण्डकी नदीको सतहदेखि २ सय २८ मिटर अग्लो बन्जी संसारभरको दोस्रो अग्लो हो । यहाँ आइपुग्नेले बन्जीसँगै दर्जन बढी साहसिक खेलको मज्जा लिन सक्छन् । बालबालिकादेखि प्रौढसम्मले यहाँको खेल खेल्न पाएका छन् । कार्कीका अनुसार गत आर्थिक वर्ष ४० हजारले यहाँ टिकट काटेरै विभिन्न खेल खेलेको तथ्यांक छ । अहिले त यहाँ ६० करोड बढी लगानी भइसक्यो । यति ठूलो लगानीमा बन्जीलगायतका पूर्वाधार बनाउने सोचलाई धेरैले पत्याएनन् । कार्कीले यो कामको अगुवाइ गरे । पहाडको ढिस्को किनेर नेपालकै अग्लो र संसारकै दोस्रो अग्लो बन्जी मात्र बनाएनन्, बागलुङ नगरपालिका१४ नारायणस्थान र पर्वतको कुस्मा बजारलाई नै गुल्जार बनाइदिएका छन् । जंगली जनावरको डरले कोही जान नमान्ने भीर अहिले महँगोमा घडेरी बिक्री हुने स्थान बनेको छ । त्यतिमात्र हैन, भीरमै खोपेर पनि आकर्षक घर र होटल तथा रेस्टुरेन्टहरू बनेका छन् । पोखराको लेकसाइड जस्तै रातको समय पनि यहाँ झिलीमिली हुन्छ । दर्जनौं होटल तथा रेस्टुरेन्ट खुलेका छन् । दैनिक सयौं मानिस घुम्न आइपुग्छन् । कार्की र उनकी फ्रान्सेली पत्नी फ्लोरेन्सले सुरुवाती लगानी गरेको द क्लिफ अहिले साझेदारीमा सञ्चालन भइसकेको छ । अध्यक्ष राजु कार्की छन् भने सञ्चालकमा स्थानीय युवराज जोशी, नेत्र पराजुली, नवराज शर्मा, राजन जोशी र प्रकाश प्रधान छन् । ५० जनाले यहाँ सानोसानो लगानी जोडेका छन् । १ सय ११ जना रोजगार छन् । अहिले त संसारभर साहसिकयात्रा र साहसिक कार्य गर्ने पर्यटकको रुचि बढ्दो छ, कार्कीले भने, त्यही रुचिलाई हामीले बन्जीमा जोडेका हौं । पछिल्लो तीन वर्षदेखि यहाँबाट वार्षिक १५ करोड कमाइ भइरहेको उनले बताए ।बागलुङको बलेवादेखि पर्वतको कुस्मा जोड्ने बन्जीजम्प मात्रै बनाउने उनीहरूको सपना अहिले एक दर्जन साहसिक खेलमा परिणत भएको छ । पानीको सतहदेखि २ सय २८ मिटर अग्लो र ५ सय २० मिटर लम्बाइको बन्जी पुल लट्ठामा झुन्डिएको छ । बीचमा सानो घर छ । उक्त घरबाट बन्जी र स्विङ गरिन्छ । अप्ठ्यारो पर्दा स्थानीयलाई आउजाउ गर्न पनि यो पुल खुला गरिन्छ । गत वर्षात्मा कालीगण्डकी करिडोर अवरुद्ध हुँदा तीन महिनासम्म दक्षिण बागलुङका बासिन्दालाई यो पुलमा निःशुल्क यात्रा गर्न दिइएको थियो । कुस्मादेखि यो पुल तरेपछि बलेवा पुगिन्छ । बलेवाबाट कुस्मातर्फ जाने झन्डै १ हजार २ सय मिटर लामो मेगा ट्रेल बन्दै छ । यो जिपलाइन जस्तै हो तर फरक स्वादको साहसिक खेल हुनेछ, द क्लिफका प्रमुख कार्यकारी अधिकृत ईश्वरध्वज कार्कीले भने, यहाँ छिरेपछि एक दर्जन खेल खेल्न पाइन्छ । मुख्य पुलमा बन्जी र स्विङको मज्जा लिनेहरू आउँछन् । बन्जीमा अभ्यस्त हुनका लागि अन्य साहसिक खेलहरू बलेवातर्फ सञ्चालनमा छन् । लगानी भएर पनि उत्कृष्ट सोचबिना यो बन्जी सम्भव थिएन भन्छन्, अर्का सञ्चालक नेत्र पराजुली । कार्कीको आठवर्षे भोटेकोशीको अनुभवले यो व्यवसाय जन्मेको हो, पराजुलीले भने, उहाँले होस्टे गर्दा हामीले हैंसे गरेका छौं । स्थानीय जनताको साथ जुटाउन अन्य सञ्चालकले भूमिका खेलेका छन् । स्थानीय सरकारले पनि यहाँ साथ दिएका छन् । बागलुङ नगरपालिकाले सडक सञ्जालले जोडेको छ । बलेवामा सीटीईभीटीको कृषि प्राविधिक शिक्षालय सञ्चालनमा आएपछि अन्य पूर्वाधारले पनि बन्जी जोडिएको हो भने कुस्मा नगरपालिकाले पुलतर्फको सडक कालोपत्र गरिदिएको छ । बन्जी बनेपछि यहाँ दर्जनौं व्यवसायले आर्थिक क्रियाकलाप बढाएका छन् । ती व्यवसायमा झन्डै १ हजारजनाभन्दा धेरै रोजगार भइसकेका छन् । गत आर्थिक वर्ष गण्डकी प्रदेशमै उत्कृष्ट करदाताका रूपमा पनि द क्लिफ पुरस्कृतभइसकेको छ भने स्थानीय सरकारले पनि विभिन्न शीर्षकमा कर संकलन बढाएको छ ।दुई जिल्ला जोड्ने यो बन्जी पुलबाहेक द क्लिफले बलेवातर्फ ७० रोपनी जमिनमा रिसोर्ट बनाएको छ । जहाँ एक सय जनालाई रात बस्न सक्ने र डेढ सय मानिसलाई दैनिक खाजा खुवाउने होटल तथा रेस्टुरेष्ट र आकर्षक बगैंचा पनि बनाएको छ । नेपानेस्थित खरबारी र कोदो रोप्ने जमिन अहिले त हेलिकोप्टरमार्फत पर्यटक आउने गन्तव्य बनिसक्यो । दैनिक एक सयदेखि डेढ सय जनाले यहाँ बन्जी खेल्छन् । स्विङमा एकैपटक दुई जना अट्ने भएकाले दोब्बर संख्याले खेल्न भ्याउँछन् । साइक्लिङमा एक सय जना, स्काई क्याफेमा झन्डै १ सय ५० जनासम्मले मनोरञ्जन लिन सक्छन् । पिङ त दैनिक ५ सय जनासम्मले पनि खेल्न सक्छन् । यहाँको फेमिली पिङ, प्रे ह्यान्ड, स्काई साइकल, स्काई क्याफे, स्काई चियर त पारिवारिक भ्रमणको आकर्षण बनेका छन् ।यहाँका खेलमा छुट्टै विशेषता पनि छ । बन्जी गरेपछि मेसिनबाटै फर्कन सकिन्छ । स्विङतर्फ दुई थरी छन् । फ्रि फल र रिबाउन्स प्रकारका स्विङ छन् । एकल र जोडीले गर्ने स्विङले युवाहरू बढी आकर्षित छन् । गुलेली पिङमा बूढाबूढीले पनि साहसिक अनुभव गर्न सक्छन् । ६ सय मिटर लामो स्काई साइकलयात्रा समेत यहाँ सञ्चालित छ । स्काई चियर, स्काई रेस्टुरेन्ट, पिङ तथा रक क्लाइमिङले सबैको ध्यान खिचेको छ । यहाँ घुम्नकै लागि पनि टिकट काटेर आउनेहरू बढेका छन् भने देशका उच्च पदस्थदेखि खेलाडी र राजनीतिक नेतासमेत आइपुगेका छन् । गायक प्रकाश सपुतले त यहाँ आफ्नो प्रस्तुतिको तयारीसमेत गरेका छन् । तत्कालीन अर्थमन्त्री जनार्दन शर्मा स्काई रेस्टुरेन्टमा सहभागी भए । कांग्रेस महामन्त्री गगनकुमार थापा, एकीकृत समाजवादीकी नेतृ रामकुमारी झाँक्रीलगायतका नेता यहाँ आइपुगेका छन् । पूर्वसचिव दिनेश थपलियासहितका विशिष्ट कर्मचारी त बिदा मनाउन आइरहन्छन् ।बलेवास्थित हवाई मैदान र कालीगण्डकी करिडोरको छेवैमा रहेकाले बन्जी आउन अझै सहज बनेको बागलुङ१४ का अध्यक्ष चक्रबहादुर खत्रीले बताए । द क्लिफ आइपुग्दा एक जना पर्यटकले कम्तीमा १० हजारदेखि १५ हजार रुपैयाँसम्म खर्चने गरेका छन् । होटलमा बस्ने खाने र अन्य स्थानको घुमाइबाट बलेवा र पर्वतको कुस्मामा धेरै आर्थिक क्रियाकलापसमेत बढेको छ । बलेवाका किसानले लगाएको तरकारीले स्थानीय रूपमा बजार पाउन थालेको छ । कालीगण्डकी नदीमाथि बनिरहेका यी संरचनाले बर्सेनि कम्तीमा ३० हजार बढी साहसिक खेल खेल्ने पर्यटक थपिने र घुम्ने पर्यटक थप १ लाख आउने पर्वत उद्योग वाणिज्य संघका अध्यक्ष केदार शर्मा बताउँछन् । पर्यटनका लागि यो स्थान महत्त्वपूर्ण बनेको छ, शर्माले भने, आसपासमा थप लगानी भित्र्याउन खोज्नेलाई हामी वातावरण बनाउँछौं । स्थानीय व्यवसायीहरूले यसअघि नेपालकै नमुना यन्त्रिक पुल बनाएर पनि कालीगण्डकी नदीमाथि सञ्चालन गरिरहेका छन् । दुई जिल्ला जोड्ने गरी नेपालकै अग्ला झोलुंगे पुल पनि यहाँ बनेका छन् । मुक्तिनाथ पुगेका पर्यटकको त फर्केर बस्ने वा घुम्ने गन्तव्य नै बन्जी बनेको छ । पोखरा र अन्नपूर्ण संरक्षण क्षेत्रमा आउने विदेशी पर्यटकलाई पनि एकदुई दिन यहाँ भित्र्याउने लक्ष्य बनाएको सञ्चालक पराजुली बताउँछन् । साहसिक खेल र यहाँका अन्य संरचनामा ल्याएर कम्तीमा एक दिन र बढीमा ३ दिनसम्म घुमाउन सकेमा यहाँको अर्थतन्त्रमा पनि सुधार हुनेछ, पराजुलीले भने, त्यसको फाइदा किसानदेखि स्थानीय व्यवसायीमा पर्ने हो । यसअघि पर्यटकहरू पोखरा, चितवन, लुम्बिनीलगायतका स्थानमा मात्रै पुग्छन् भन्ने मान्यता द क्लिफले फेरिदिएको उनको दाबी छ ।यहाँ साहसिक खेलबाहेक डिलक्स र स्ट्यान्डर कोठामा पाहुनाले चाहेअनुसारको बस्नेखाने व्यवस्था सुरु भएको छ । हिमाल चढ्ने जस्तै बन्जी, स्विङ र हिल साइक्लिङ साहसिक खेलमा लगानी गर्न आजकल धेरै युवाहरू तयार भएको अर्का सञ्चालक युवराज जोशी बताउँछन् । बागलुङ नगरपालिका १४ नारायणस्थानमा द क्लिफकै लगानीमा आकाशे पानी संकलन, प्रशोधन र एक पटक प्रयोग भएको पानी पुनः प्रयोगका लागि प्लान्टसमेत निर्माण गर्दै छन् । बायोग्यास, माटो संरक्षण तथा वातावरण मैत्री परियोजनासमेत सञ्चालन गर्ने उनीहरूको योजना छ । रेस्टुरेन्ट तथा होटलमा स्थानीय किसानकै तरकारी, दूध र अन्य वस्तु खरिद भएको छ । अब नारायणस्थान, पैंयुँपाटालगायतका किसानले प्रशस्त तरकारी फलाउने, दूध उत्पादन गर्ने र खसीबोका उत्पादन गरे पनि सहजै खपतको व्यवस्थापन हुनेछ, पराजुलीले भने, यो पनि आर्थिक विकासको बाटो हो । पछिल्लो समय बन्जीको प्रचार टिकटकबाट बढी नै भएको देखिन्छ । गायिका शान्तारानी परियारले गरेको बन्जी टिकटकको भाइरल बन्यो । गायकदेखि बैंकर्सहरू त नियमितजसो यहाँ आउने गरेको कार्की बताउँछन् । दसैंतिहारको बिदा मनाउन आउनेले त यहाँका होटल भरिभराउ थिए । रातमा बत्ती बालेर पनि खेल्नेहरू ओइरिन्थे । यहाँ आउनेले बागलुङ कालिका र पञ्चकोट घुम्न जाँदा थप एक दिन बिताउँछन् । अनलाइन टिकटले बन्जीको महत्त्व झन् बढाएको छ । फुर्सदमा घुम्ने सूचीमा पोखरा, लुम्बिनी, जोमसोम, सौराहा मात्र बनाउनेले बन्जीलाई जोडेका छन् । पोखराबाट सिधै जोमसोम जानेले पनि फर्कंदा बागलुङ र पर्वतको नाम लिएरै यहाँ घुम्ने गरी योजना बनाउन थालेका छन् । हिउँदका दिनमा होटल भरिएर पोखरा बास बसेर पनि पर्यटकहरू यहाँ आइपुग्छन् । यो व्यवसायले बलेवाको डिलमा जग्गाको मूल्य अकासिएको छ । पहिला बाँदर धपाउनुपर्थ्यो, बन्जी आएपछि विदेश हिँडेका युवा पनि यही केही गर्छु भनेर लागेका छन्, बागलुङ नगरपालिका१४ की मधुदेवी बस्नेतले भनिन्, पहिला बिक्री नभएको जमिनको मूल्य प्रतिआना चार लाख रुपैयाँमा बेचिइरहेको छ ।"
अर्थशास्त्रकी श्रीज्याले पाइन् दुई पदक र एक पुरस्कार,"(काफ्ले त्रिवि अर्थशास्त्र केन्द्रीय विभागबाट एमए अर्थशास्त्रमा सर्वप्रथम भएर दुई पदक र एक पुरस्कारबाट सम्मानित भएकी छन् । उनले तारापद चौधरी पदक, खगेन्द्रमान सिंह प्रधान पदक र चन्द्रराज ढुंगेल स्मृति पुरस्कार पाएकी हुन् ।)"
गौतम एकीकृत समाजवादीमा वरिष्ठ नेता बन्दै,"(काठमाडौं)एमालेका पूर्वउपाध्यक्ष वामदेव गौतम एकीकृत समाजवादीमा प्रवेश गर्ने भएका छन् । उनी एकीकृत समाजवादीमा वरिष्ठ नेता हुनेछन् । अध्यक्ष माधवकुमार नेपाल, सम्मानित नेता झलनाथ खनालपछि उनी तेस्रो वरीयतामा रहने भएका हुन् । वरिष्ठ उपाध्यक्ष राजेन्द्र पाण्डेको वरीयता चौथो हुनेछ । गौतमले पछिल्लो समय जसले अध्यक्ष पद दिन्छ, म त्यतै जान्छु भन्दै आएका थिए । उनले कहिले एमाले अध्यक्ष केपी शर्मा ओली, कहिले माओवादी अध्यक्ष पुष्पकमल दाहालसँग संवाद गर्दै आएका थिए । पछिल्लो समय एकीकृत समाजवादीसँग औपचारिकअनौपचारिक वार्तापछि उनी वरिष्ठ उपाध्यक्ष बन्न तयार भएका हुन् ।गौतम अहिले राष्ट्रिय सभा सदस्य छन् । तत्कालीन नेकपा सरकार (ओली नेतृत्वको मन्त्रिपरिषद्) को सिफारिसमा तत्कालीन राष्ट्रपति विद्यादेवी भण्डारीले उनलाई २०७७ असोज १ मा राष्ट्रिय सभा सदस्यमा मनोनयन गरेकी थिइन् । गौतमले २०७८ भदौ १८ मा गौतमले एमाले छाडेका थिए । त्यसपछि उनले नेकपा एकता अभियानसमेत चलाएका थिए । २०७९ को आम निर्वाचनमा गौतमले एकीकृत समाजवादीको चुनावी गीत लेखेका थिए । एकीकृत समाजवादीको महाधिवेशनले पारित गरेको नेपाली विशेषताको समाजवादी कार्यक्रम मान्न सहमत भएपछि गौतमको पार्टी प्रवेश सुनिश्चित भएको नेताहरूले बताएका छन् । एकीकृत समाजवादीको गत असारमा भएको महाधिवेशनले नेपाली विशेषतायुक्त वैज्ञानिक समाजवादको कार्यदिशा पारित गरेको थियो । पार्टीको नाम एकीकृत समाजवादी र महाधिवेशनले पारित गरेको विचार र सिद्धान्तमा तलमाथि हुँदैन, एकीकृत समाजवादीका उपाध्यक्ष बेदुराम भुसालले भने । गौतम वरिष्ठ उपाध्यक्ष हुन तयार भए पनि उनीसँग रहेका नेताहरूको कार्यविभाजनका विषयमा छलफल भइरहेको उपाध्यक्ष भुसालको भनाइ छ । वामदेवजीको नेकपा एकता अभियान नेकपा एकीकृत समाजवादीमा समाहित हुने भन्ने छ, नेताहरूको व्यवस्थापन टुंगो भएपछि उहाँको टिम एकीकृत समाजवादीमा समाहित हुन्छ, उनले भने, वामदेवजीलाई वरिष्ठ नेताको जिम्मेवारी दिन पार्टीभित्र सहमति नै छ । अब अर्को चरणमा छलफल भएपछि टुंगोमा पुग्न सक्छ । अन्य नेताका हकमा प्रतिशतका हिसाबले भन्दा पनि क्षमताका आधारमा जिम्मेवारी बाँडफाँट हुने भुसालले बताए । नेता गौतमले एकताका लागि छलफल जारी रहेको उल्लेख गर्दै नेताहरूको कार्यविभाजन बाँकी रहेको बताए । एकताका लागि छलफल भइरहेको छ, उनले भने, नेताहरूको जिम्मेवारी बाँडफाँटका केही विषय बाँकी छन् । उनले पनि दुई पक्षबीच राजनीतिक, वैचारिक र सैद्धान्तिक विषयमा ठूलो विवाद नभएको बताए । मैले नै विकास गरेको समाजवादी कार्यदिशा मिलाएर अघि बढाउनुपर्छ भन्ने प्रस्ताव छ, उनले भने । एकीकृत समाजवादीका सम्मानित नेता झलनाथ खनालले भने वैचारिक कार्यदिशा मिलेपछि मात्र गौतमसँग एकता हुने बताए । एकताका लागि आफूसँग छलफल नभएको उनको भनाइ छ । पहिले वैचारिक कार्यदिशा मिल्नुपर्यो । हामी वैज्ञानिक समाजवाद भन्छौं । यसमा मान्नु भयो भने एकताको सम्भावना छ, उनले भने, मुख्य कुरा विचार मिल्नुपर्छ । गौतमको प्रवेशले पार्टीमा अन्तरसंघर्ष बढ्ने आकलन भइरहेको सन्दर्भमा खनाल भन्छन्, नेताहरूको विचार मिल्ने हो भने अन्तरसंघर्ष भए पनि केही फरक पर्दैन । खनालले तत्कालीन एमाले अध्यक्ष मनमोहन अधिकारी र महासचिव मदन भण्डारीको नेतृत्वले प्रतिपादन गरेको जनताको बहुदलीय जनवादको औचित्य सकिएको बताए । पुँजीवादी जनवादी क्रान्ति भएसम्म बहुदलीय जनवाद कार्यक्रम सही थियो । अब त्यो क्रान्ति सकियो, उनले भने, अब समाजवादी क्रान्तिको चरण सुरु भएको छ । त्यसैले वैज्ञानिक समाजवादको बाटोमा अघि बढ्नुपर्छ । गौतम भने समाजवाद जहिले पनि वैज्ञानिक हुने भएकाले त्यसमा विवाद नरहेको बताउँछन् । अवैज्ञानिक समाजवाद कहाँ हुन्छ र ? उनले भने, समाजवाद आफैंमा वैज्ञानिक र व्यावहारिक हुन्छ । समाजवादीको गत साताको स्थायी समिति बैठकले एकताका लागि गौतमसँग छलफल गर्ने निर्णय गरेको थियो ।"
एक्स्काभेटरसहित कर्णालीमा एक बेपत्ता,"कालीकोट (कास) कालीकोटमा कर्णाली नदी तार्ने क्रममा एक्स्काभेटर पल्टिँदा एक जना बेपत्ता भएका छन् । एक्स्काभेटरका सहचालक ४० वर्षीय कुस्माखर सन्ज्याल बेपत्ता भएका हुन् । प्रहरीले खोजी गरिरहे पनि शनिबार साँझसम्म भेटिएका छैनन् । चालक नमराज मल्ललाई भने स्थानीयले उद्धार गरेका छन् । कालीकोटको पचालझरना८ चाटेबगरदेखि वडा४ जारकोटमा शुक्रबार साँझ बा२क ५९८६ नम्बरको एक्स्काभेटर तार्ने क्रममा पल्टिएको हो । सडक खन्न उक्त एक्स्काभेटर लगिँदै थियो । एक्स्काभेटर पल्टिएर व्यक्ति डुबेको भिडियो अहिले सामाजिक सञ्जालमा सार्वजनिक भएको छ । प्रत्यक्षदर्शी स्थानीय प्रकाश सेजुवालले सहचालक कुस्माखर करिब दुई सय मिटर तल एकछिन देखिएलगत्तै बेपत्ता भएको बताए । जिल्ला प्रहरी कालीकोटका निमित्त प्रमुख इन्स्पेक्टर गोविन्द चौधरीले बेपत्ताको खोजीका लागि कर्णालीको तल्लो तटीय क्षेत्रमा प्रहरी परिचालन गरिएको जानकारी दिए । पानीमा पस्ने औजार उपकरण केही छैन, चिसो पानीमा डुबेर खोज्न सहज छैन, उनले भने, स्थानीयसित मिलेर खोजी गरिरहेका छौं । कुस्माखरले नदी किनारमा ४ वर्षीय छोरा विवशलाई छाडेका थिए । शुक्रबार बिहान विवशले बुबासँगै जान्छु भनेर जिद्दी गरेपछि छोरालाई काँधमा बोकेर घरबाट एक घण्टा टाढा पर्ने कर्णाली करिडोरको चाटेबगर झरेका थिए कुस्माखर । घरबाट नजाऊ भनेको बाबुले जिद्दी गर्यो । बुबासँग छोराको अन्तिम दिन रहेछ, कुस्माखरकी पत्नी गौराले भनिन्, यहाँ डुबेर बेपत्ता भएका अहिलेसम्म कोही जीवित भेटिएका छैनन् । अब जिउँदो भेटिने त आस नै छैन, शव भेटाइदिए पनि हुन्थ्यो । उनका ३ छोरी र १ छोरा छन् । पचालझरना१ देखि ५ वडामा पर्ने सिकु, खयरकोट, लाफा, खार्दु, जारकोट, रास्नाकोट र बाझकोट गाउँलाई जोड्न कर्णाली नदीमा पुल नहुँदा स्थानीयलाई सास्ती छ । जारकोटमा पक्की पुल बनाउन २०७७ मा १३ करोड लागतमा पूर्वाधार विकास कार्यालयबाट श्रीहिराचनक्याराभान सुपरस्टार जेभीले ठेक्का लिएको थियो । ठेकेदारले १ करोड १६ लाख पेस्की लगेकोमा ४४ लाखको काम गरेको बिल पठाएको कार्यालयका इन्जिनियर लक्ष्मण पाण्डेले बताए । काम त २०७९ मै सक्नुपर्ने सम्झौता हो । म्याद थपेर आगामी चैतसम्म छ, उनले भने, हालसम्म २५ प्रतिशत मात्र काम भएको छ । बाँकी अवधिमा पनि पूरा हुने सम्भावना छैन ।"
'माओवादी पहिलो भए भ्रष्टाचार अन्त्य हुन्छ',"कञ्चनपुर (कास) माओवादी अध्यक्ष पुष्पकमल दाहालले आफ्नो पार्टी पहिलो भए देशमा सुशासनको युग सुरु हुने बताएका छन् । कञ्चनपुरको पुनर्वासमा शनिबार आयोजित खबरदारी सभामा उनले आफ्नो पार्टी पहिलो भए देशमा सुशासन कायम हुने र भ्रष्टाचार अन्त्य हुने जिकिर गरेका हुन् ।हामी सुशासनको पक्षमा र भ्रष्टाचार विरुद्ध काम गरिरहेका थियौं तर सुशासन विरोधी र भ्रष्टाचारका पक्षपातीले काम गर्न दिएनन्, दाहालले भने, अहिलेको सरकार सुशासनविरुद्ध र भ्रष्टाचारका पक्षमा काम गरिरहेको छ । आफ्नो पार्टी सरकारमा आए गिरीबन्धु टी इस्टेट, ओम्नी र वाइडबडी खरिदलगायत प्रकरणका फाइलहरू खोलिने उनले बताए । यसका लागि माओवादी बलियो हुनुपर्ने उनको भनाइ छ । गिरीबन्धुको फाइल खोलिनेछ, त्यसलाई लुकाउन दिइने छैन, अध्यक्ष दाहालले भने, ओम्नी र वाइडबडीमा भएको भ्रष्टाचार पनि त्यतिकै छाडिने छैन, यो सबैका निम्ति माओवादी बलियो हुनुपर्छ । अध्यक्ष दाहालले आफू प्रधानमन्त्री हुँदा सुदूरपश्चिममा नदी नियन्त्रणदेखि विश्वविद्यालय स्थापनालगायत कामहरू गरेको बताए । यसका साथै सुक्खा बन्दरगाह निर्माण पनि आफ्नै पालामा अघि बढेको उनले दाबी गरे । भारत भ्रमणका बेला लिपुलेक, कालापानी र अन्य क्षेत्रका सीमा समस्याबारे समेत कुरा गरेको र समाधानका लागि भारत पनि सहमत भएको उनले बताए ।"
बीआरआईमा विवाद र नयाँ शीतयुद्ध,"सन् १९१४१९ को पहिलो विश्वयुद्ध विकसित मुलुकबीच दोस्रो र तेस्रो विश्वमा अवस्थित बजार कसले कब्जा गर्ने भन्ने विषयमा सुरु हुन पुगेको थियो । दोस्रो विश्वयुद्ध पहिलो युद्धको निचोडमा जन्मिएको आन्तरिक तथा बाह्य ऋण जालो, असमानता र अपमानपूर्ण व्यवहारका कारण हुन पुगेको थियो (हब्सवाम, एरिक (१९९४) दि एज अफ एक्स्ट्रिम ए हिस्ट्री अफ दि वर्ल्ड (१९१४१९९१) भिन्टेज ।दोस्रो विश्वयुद्धपछि परिस्थिति त बदलियो तर छिट्टै शीतयुद्ध सुरु भयो । कतिपय मुलुकहरू आआफ्नो सैन्य तथा व्यापारिक समूहका नाममा विभाजित हुन पुगे । जस्तो, विघटित सोभियत संघले नेतृत्व गरेको वार्सा प्याक्ट समूह र अमेरिकाले नेतृत्व गरेको नाटो समूह । त्यतिबेला अधिकांश तेस्रोविश्वका मुलुकहरू भने असंलग्न आन्दोलनमा गाँसिए । सोभियत संघ विघटनसँगै वार्सा प्याक्ट भंग हुन पुग्यो र उनीहरूको काउन्सिल फर म्युचुयल इकोनोमिक असिस्टेन्स (कमकन) पनि विघटन भयो । अमेरिकी नेतृत्वमा रहेका जीसेभेन, आईएमएफ तथा विश्व बैंक प्रभावशाली बने । नयाँ परिवेशमा पनि चीन, भारत, दक्षिण अफ्रिका, ब्राजिल, मेक्सिको, अर्जेन्टिना, दक्षिण कोरियाजस्ता मुलुकहरू आर्थिक तथा राजनीतिक रूपमा प्रभावशाली बने । उनीहरूले उत्पादन र विश्व व्यापारमा आफ्नो अंश पनि विस्तार गर्न पुगेका थिए । राष्ट्रको क्षमता अभिवृद्धिसँगै ती मुलुकहरूले संयुक्त राष्ट्रसंघ, मुद्राकोष, विश्व बैंक, विश्व व्यापार संघ आदि संस्थामा आफ्नो नेतृत्वदायी भूमिकामा अंश खोजे र ती संस्थाहरूको पुनर्संरचना गरिनुपर्ने माग राखे (चन्द्रशेखर, सीपी (१९ अक्टोबर २०२३), हाउ आईएमएफ एन्ड वर्ल्ड बैंक निड रिडिजाइन, नट जस्ट रिफर्म, फ्रन्टलाइन) । तर पश्चिमा मुलुकहरूले माग सुनवाइ गर्न चाहेनन् ।'ओबीओआर' देखि 'बीआरआई' सम्मसन् २००८०९ को विश्वव्यापी मन्दीपछि चीनले निर्यात नेतृत्वको आर्थिक वृद्धिको (एक्सपोर्ट लेड ग्रोथ) रणनीति बदलेर उन्नत स्तरको आर्थिक वृद्धि गर्दै आन्तरिक क्षमता निर्माणको रणनीति अख्तियार गर्यो । वस्तु तथा सेवाको आन्तरिक खपत बढाउन चीनले त्यो समयमा ४ खर्ब आरएमबी अर्थात् ५८६ अर्ब अमेरिकी डलर सञ्जीवनी बुटीका (स्टिमुलस प्याकेज) रूपमा रकम खर्चियो । खासगरी मुलुकको विकसित पूर्वी भागसँग र अविकसित पश्चिम भाग जोड्नमा उसले उक्त रकम खर्च गर्यो (चाइनिज इकोनोमिक स्टिमुलस प्रोग्राम, विकिपिडिया) ।झन्डै ४ वर्षको अनुभवपछि चिनियाँ राष्ट्रपति सी चिनफिङले युरोप र एसिया अर्थात् पूर्वपश्चिम जोड्ने अन्तरमहादेशीय सिल्क रोड बनाउन सकिन्छ भन्ने अवधारणा अघि सारे । पूर्वाधार विकासको पुरानो अवधारणा (अर्को अर्थमा, स्थानीय बजार कब्जा गर्ने अवधारणा) भन्दा अलग, पूर्वाधार विकाससँगै हरेक मुलुक वा क्षेत्रले व्यापारमा भुक्तानी सन्तुलनका लागि स्थानीय वस्तु तथा सेवा उत्पादनका लागि आवश्यक पहल लिनुपर्ने कुरा उनले थपे । ताकि कसैले कसैलाई शोषण उत्पीडनमा पार्न नसकोस् र परनिर्भरता नबढोस् । कार्यक्रममा उतार्ने बेलामा त्यसको नाम वान बेल्ट वान रोड (ओबीओआर) जुराइयो । ओबीओआर विधिवत् सुरु भएपछि नयाँनयाँ विमानस्थल, समुद्रस्थल, रेलवे, सडकहरूको निर्माण सुरु भए । चीनले युरोपबाट उच्च प्रविधि तथा मेसिनरी र युरोपले चीनबाट उपभोग्य वस्तु किनेर एकअर्काले फाइदा प्राप्त गरे । द्रुतगतिका रेल तथा पानीजहाजले छोटो समयमा सामान ढुवानी गर्दा किफायती हुनु अस्वाभाविक हुन्थेन । यसले राजनीतिक रूपमा संयुक्त राज्य अमेरिका र युरोपेली मुलुकहरूले अपनाएको उदार आर्थिक व्यवस्थालाई (लिबरल इकोनोमिक अर्डर) मा कहीँ चुनौती थपिँदैन थियो । त्यसैले पश्चिम एसियाली, अफ्रिकी, ल्याटिन अमेरिकी र युरोपकै पनि कतिपय मुलुकहरू ग्रिस, इटालीलगायत विश्वका १५० भन्दा बढी मुलुक बीआरआईमा जोडिन पुगे ।सन् २०१९ मा विश्व बैंकले मिसेल रुताको नेतृत्वमा बीआरआई क्रियाकलापको मूल्यांकन गर्न एउटा समिति बनायो । त्यसले १५९ पेज लामो बेल्ट एन्ड रोड इकनोमिक्स शीर्षकको प्रतिवेदन तयार गर्यो । त्यसको निष्कर्षमा भनेको छ बीआरआईमा सामेल भएर सहकार्य गर्ने मुलुकहरूले ठूलो फाइदा उठाउन सक्नेछन्, खासगरी सडक र अन्य यातायातको विकासले लागत मूल्य घटाउनेछ, सारा विश्वलाई जोड्न मद्दत पुग्नेछ । विकासशील मुलुकहरूको दिगो र भरपर्दो विकास लक्ष्य हासिल गर्न लगभग १८ खर्ब डलरले अपुग रकम यो कार्यक्रमले पूरकका रूपमा भूमिका निर्वाह गर्नेछ । तर सन् २०२० मा पश्चिमा मुलुकहरूमा बीआरआईलाई लिएर केही खिचलो सुरु भयो । उनीहरूले बीआरआईमा पारदर्शिताको अभाव रहेको, खासगरी लगानीका सम्बन्धमा सर्तसम्बन्धी सूचनाहरू लुकाइएको र गरिब मुलुकहरूलाई ऋणपासोमा पार्ने अभियान भएको अभियोग लगाए । जस्तो, श्रीलंकाको हम्बनटोटा बन्दरगाह निर्माण र आर्थिक दिवालियापन । तर छानबिन र तथ्यहरूले अभियोग पुष्टि हुन सकेन । ब्रुकिङ इन्स्टिच्युसनमा कार्यरत अमेरिकी अर्थशास्त्री डेभिड डोलारका अनुसार, बीआरआई फन्ड वास्तवमा पूर्वाधार निर्माणका लागि कोष तयार पार्ने हो । यसको कोषबाट इन्धन र यातायातमा दुईतिहाइभन्दा बढी अर्थात् ५० देखि १०० अर्ब डलर वार्षिक लगानी हुने गरेको छ । यो कोषबाट विकासशील मुलुकहरूले प्राप्त गर्ने डलर ऋण, व्यापारिक सर्त (कमर्सियल टर्म्स) अनुसार हुने गर्छ, जो निजी लगानीकर्ताको भन्दा सस्तो र पश्चिमा दाताहरूका अधीनस्थ रहेका बहुउद्देश्यीय बैंकहरू छुटअनुदानयुक्त ऋणभन्दा थोरै महँगो हुने गर्छ । चीनबाट गरिने यी लगानी पश्चिमाहरूले नपत्याएका या रिसिइबी साँधेका मुलुकहरू जस्तो इरान र भेनेजुएलामा मात्र होइन, दक्षिण अफ्रिका, केन्या, तान्जानिया, इन्डोनेसिया तथा ब्राजिलजस्ता मुलुकहरूले पनि आवश्यकताअनुसार ऋण लिने गरेका छन् (डोलार, डेभिड (अक्टोबर १, २०२०) सेभेन इयर्स इनटु चाइनाज बेल्ट एन्ड रोड) ।बोस्टन विश्वविद्यालयको ग्लोबल डेभलप्मेन्ट पोलिसी सेन्टरले बीआरआईको १० वर्षे कार्यकालमाथि गरेको अनुसन्धानात्मक अध्ययन प्रतिवेदनअनुसार दुईवटा महत्त्वपूर्ण फाइदा भएको जनाएको छ (१) महत्त्वपूर्ण आर्थिक वृद्धि: चिनियाँ ओभरसिज डेभलप्मेन्ट फाइनान्सले खासगरी विकासशील मुलुकहरूमा औद्योगीकरण र पूर्वाधार विकासमा लगानी गर्ने गरेका छन् । जो पुरातन लगानीकर्ता जस्तो विश्व बैंकभन्दा भिन्न देखिन्छ । बैंकले संस्थागत क्षमता विकासमा बढी खर्चने गरेको छ भने चिनियाँ वित्तीय लगानी पूर्वाधार विकास र औद्योगीकरण लगानी दिगो र भरपर्दो देखिएको छ । (२) दक्षिणका मुलुकमा सहयोगको नयाँ मोडल ः दक्षिणका विकासशील मुलुकहरूमा चिनियाँ लगानीले असाध्यै खाँचो पर्ने तरल लगानी गरेर विकासशील मुलुकहरूमा विकास वित्त तथा वैकल्पिक लगानीकर्ता संस्थाहरूको विकल्प दिएका छन्, जस्तो एआआईबी र ब्रिक्स बैंक । उक्त प्रतिवेदनले बीआरआईले निर्माण गर्ने जोखिमको पनि कुरा गरेको छ (१) ऋणको भारी थुप्रने । (२) कार्बनडाइअक्साइड बढ्ने र वायु प्रदूषण बढ्ने जोखिम । (३) जैविक विविधताको जोखिम र आदिवासी विस्थापित हुने खतरा । तर माथि उल्लेखित लाभको तुलनामा जोखिम लिन विकासशील मुलुकहरू तयार भएको देखिन्छ ।अमेरिका र भारतले देखेको खतरासुरुमा बीआरआई ६ वटा सिद्धान्तमा आधारित थियो (१) नीतिगत संयोजन (२) पूर्वाधार समायोजन (कनेक्टिभिटी) ३) व्यापार (४) संयुक्त वित्तीय लगानी (५) जनताबीच सहकार्य र समन्वय र (६) औद्योगिक सहयोग । यस कार्यक्रमका तीनवटा महत्त्वपूर्ण लक्ष्य थिए पहिलो, पश्चिमा राष्ट्रहरू आर्थिक मन्दीबाट पार नपाइरहेको अवस्थामा चीनमा थुप्रिँदै गएको पुँजीगत बचत तथा उत्पादित वस्तुको प्रयोग विश्वका विकासशील मुलुकसँग मिलेर गर्न चाहन्थ्यो । जसले मन्दीका कारण अवरुद्ध हुन पुगेको उत्पादित वस्तु तथा पुँजी प्रवाह सहज हुन्थ्यो । दोस्रो, यसले उसको औद्योगिक अधिक क्षमता (ओभर क्यापासिटी) को समस्या हल हुन सक्थ्यो । तेस्रो, दक्षिणका विकासशील मुलुकहरूसँग समन्वय, सहकार्य र ऐक्यबद्धताको बाटो खुल्थ्यो । विश्व बैंकका अनुसार सन् २०१३ देखि ०१८ सम्म बीआरआई कार्यक्रममा ५७५ अर्ब अमेरिकी डलर खर्च भएको छ भने सन् २०१७ देखि २७ सम्ममा बीआरआई प्रोजेक्टहरूमा १ खर्ब डलर खर्च हुने अनुमान गरिएको छ ।चीनले बीआरआई सुरु गरेपछि तीनवटा कार्य मूल्यांकन गर्न सन् २०१७, २०१९ र सन् २०२३ मा फोरम आयोजना गर्यो । यी भेलाहरूमा धेरै ठूला नेताहरू भेला भए र अनेकौं सम्झौतामा हस्ताक्षर गर्न पुगे । पहिलो दशक पार गरेको उपलक्ष्यमा आयोजित फोरममा १५० देशका प्रतिनिधि र ३० विश्वस्तरीय संगठनले सक्रिय सहभागिता जनाए । उक्त फोरममा संसारभर १ खर्ब डलरको काम भइरहेको सञ्चारमाध्यमहरूले जनाएका थिए (सचदेवा, गुल्सन (२०२३), टेन इयर्स अफ विराईं जेएनयू एसआईएक्स) ।बीआरआईको सफलताले संयुक्त राज्य अमेरिकालाई आफ्नो विश्वव्यापी साख खस्कने डर सुरु भएको आभास हुन्छ । त्यो आभास अमेरिकी नीति निर्माताले नियोजित रूपमा ऋणजालोको कूटनीति (डेब्टट्र्याप डिप्लोमेसी) भनेर चीनविरुद्ध हल्ला फैलाउन सुरु गरे (डोलार, डेभिड (अक्टोबर १, २०२०) । यद्यपि अत्यधिक देशहरू, जो चीनसँग ऋण लिन्छन्, उनीहरूले पश्चिमा मुलुकहरू र तीनका अधीनस्थ बैंकहरू र निजी बैंकबाट पनि ऋण लिने गर्छन् । कुनै एउटा देशको ऋण लिएर मात्र कुनै देश टाट पल्टँदैन । चाहे त्यो श्रीलंका होस् या पाकिस्तान । गहिरोसँग अध्ययन गर्दा त्यहाँ चिनियाँ ऋणका कारण मात्र समस्या खडा भएको होइन, समस्त आर्थिक नीति नै गलत भएको अन्य अध्ययनले देखाएका छन् (ब्रोटिग, देवरोह (६ फेब्रुअरी, २०२३) दि चाइनिज डेब्टट्र्याप इज मिथ, दि अटलान्टिक) ।बीआरआईको दसवर्षे अवधिमा विश्वका ३५ वटा मुख्य करिडोर अर्थात् संसारका प्रायः सबै महाद्वीप समेटिएका छन् । सन् १९८० को तुलनामा चिनियाँ अर्थतन्त्र ४२ गुणा ठूलो हुन पुगेको छ । एडडेटा रिपोर्टका अनुसार सन् २०२१ सम्ममा विभिन्न १ सय ६५ मुलुकहरूमा १३ हजार ४२७ बीआरआई अन्तर्गतका विकास परियोजनाहरूमा ३ सयभन्दा बढी चिनियाँ संस्था तथा स्टेट इन्टरप्राइजेजले ८४३ अर्ब अमेरिकी डलर खर्च गरिसकेका छन् । बीआरआई कार्यक्रमलाई निस्तेज पार्न डोनाल्ड ट्रम्पकै पालामा एक्स्पोर्टइम्पोर्ट बैंक र डेभलोपमेन्ट फिनान्स कर्पोरेसन खडा गरियो । वाइडेन प्रशासनले बिल्ड ब्याक बेटर वर्ल्ड खडा गर्यो, जो पछिल्लो समय पार्टनरसिप फर ग्लोबल इन्फ्रास्ट्रक्चर इन्भेस्टमेन्ट (पीजीआईआई) भनेर चिनिन्छ । यो खासमा मौसम परिवर्तन, इन्धन सुरक्षा, स्वास्थ्य र स्वास्थ्य सुरक्षा, डिजिटल सुरक्षा र जेन्डर इक्विटी र इक्वालिटीमा निजी लगानी विस्तारमा अभियानरत देखिन्छ । त्यसका अतिरिक्त नेपाललगायत अति कम विकसित मुलुकहरूमा एमसीसी अभियानरत रहेका छन् (स्याक्स, डेभिड (सेप्टेम्बर १४, २०२३) विल दि यूएस प्लान टु काउन्टर चाइनिज बीआरआई वर्क ? काउन्सिल अन फरेन रिलेसन्स) ।भारतले सार्वभौमसत्तामा आघात पर्ने भनेर बीआरआईमा नजाने निर्णय गर्यो । खासगरी चाइनापाकिस्तान करिडोर (सीपीईसी) पाकिस्तान संरक्षित कश्मीर भएर करिडोर निर्माणमा उसको आपत्ति रह्यो । तर चीनले बीआरआईमार्फत हिन्द महासागर, पश्चिम एसिया तथा अफ्रिकासँग व्यापार, इन्धन ढुवानी तथा लगानी विस्तार गरेको छ । भारतले पनि अमेरिकी शैलीमा बीआरआईमा पारदर्शिताका अभाव तथा ऋणपासोको गफ दिने गरेको छ । यद्यपि चीनमा हेडक्वार्टर रहेको एसियन इन्फ्रास्ट्रक्चर बैंकको दोस्रो मुख्य लगानीकर्ता भारत नै हो ।सेप्टेम्बर १०, २०२३ मा दिल्लीमा आयोजित जीट्वान्टी भेलाका अवसरमा एउटा साइडलाइन बैठकमार्फत एउटा समझदारीपत्रमा हस्ताक्षर हुन पुग्यो । भारत, यूएई, साउदी अरेबिया, इटाली, फ्रान्स, जर्मनी, अमेरिका र युरोपेली युनियनले हस्ताक्षर गरेका थिए । त्यो समझदारी इन्डियामध्यपूर्वयुरोप इकोनोमिक करिडोर निर्माण गर्न गरिएको हस्ताक्षर थियो । भारत, खाडी मुलुक र युरोपका बीचमा रेलवे, समुद्री मार्ग विस्तार गर्दै ती रुटका देशहरूमा बिजुली, क्लिन इनर्जी र डिजिटल कनेक्टिभिटी निर्माण गर्दै लैजाने सहमति गरियो । यो परियोजनाले भारतलाई आर्थिक हिसाबले पश्चिमा मुलुकहरूसँग जोड्छ र यूएई, साउदी, जोर्डन, इजरायल र युरोप जोड्न पूर्वाधारहरू तयार हुनेछन् भन्ने सोचिएको थियो । शक्तिशाली बन्दै गएको चीनलाई एक हिसाबले काबुमा राख्न वा चुनौती दिन हस्ताक्षरकर्ताहरू उत्सुक थिए । तर युक्रेनरुस युद्धमा नाटो मुलुकहरूको लगानी, वैकल्पिक इन्धनको जोहो, पत्रकार जमाल खसोग्गीको हत्या प्रकरण, चीनको मध्यस्थतामा साउदी र इरानबीच समझदारी विकास, भारतको रुस मोह आदिले त्यो प्रोजेक्टमा अघि बढ्न सकिरहेको देखिन्न । अहिले त खाडीमा इजरायलप्यालेस्टाइनइरानलेबनानबीच युद्ध र खटपट चलिरहेकै छ (सोम्या चौधरी (फेब्रुअरी २, २०२४) इज दि आईएमईसी डेस्टिन्ट टु फेल ? एल जर्नल अफ इन्टरनेसनल अफेयर्स) । यी यावत् घटनाले दक्षिणका मुलुकहरूले दिगो र भरपर्दो विकासका लागि बीआरआईलाई एउटा वैकल्पिक स्रोतका रूपमा बुझ्नुपर्ने अवस्था छ ।नेपालमा बीआरआई विमर्शनेपालमा बीआरआई विमर्श नयाँ होइन । हालका प्रधानमन्त्री केपी ओलीले सन् २०१५ मा पहिलो पटक भ्रमण गर्दा ताकादेखि नै नेपालमा बीआरआई प्रोजेक्टमाथि छलफल सुरु भएको हो र स्वयं ओलीले रसुवाकास्कीकाठमाडौंसम्मको चिनियाँ चुच्चे रेल र नारायणी र कोशीमा पानीजहाज सयरको सपना देखाएका थिए । त्यसपछि पनि चिनियाँ र नेपाली प्राज्ञ, कर्मचारीतन्त्र तथा दलगत नेताहरू आबद्ध अनगिन्ती गोष्ठी र सेमिनार सम्पन्न भए । सन् २०१७ मा नेपाल र चीनबीच बीआरआईमा समझदारी (एमओयू) भएको थियो । तर झन्डै एक दशक लामो अवधिमा शासकहरूले बीआरआई प्रोजेक्टको छनोट, लगानी मोडालिटी र त्यसले पार्ने आर्थिक तथा सामाजिक प्रभाववारे गम्भीर छलफल गरेर टुंगोमा पुग्न सकेनन् । बरु एमसीसी कि बीआरआई भनेर बार्गेनिङ गरिरहे । भारत कि चीन भनेर थान थापिरहे ।यस पटक प्रधानमन्त्री ओलीको चीन भ्रमणको (मंसिर १७२०, २०८१) क्रममा चीनले नेपाल सरकारसँग बीआरआई कार्यान्वयन कार्ययोजना प्रस्ताव गरेको थियो । तर बीआरआईको सैद्धान्तिक वैचारिक प्रस्तावना (सहकार्य गर्ने) भन्दा फरक ढंगले गठबन्धन सरकारले फ्रेमवर्क फर बेल्ट एन्ड रोड कोअपरेसन प्रस्ताव गर्यो । प्रधानमन्त्री ओलीको औपचारिक भ्रमणमा नेपालले राखेको फ्रेमवर्क फर बेल्ट एन्ड रोड कोअपरेसन प्रस्तावलाई चीनले मन नलागी नलागी स्विकार्यो तर परियोजनामा हुने लगानीको मोडालिटीमा नेपालले राखेको सबै परियोजनामा अनुदान भन्ने विषयलाई चीनले स्विकारेन । त्यसैले टेक्निकल सपोर्ट एन्ड फाइनान्सिङ मोडालिटी अर्थात् परियोजना हेरेर ऋण वा सहयोगको परिपाटी तय गर्नेमा अन्ततः नेपाल र चीन सहमतिमा पुगे पनि यसको कार्यान्वयन हुनेमा आशंका छ ।एक दशकभन्दा बढी समयदेखि नेपाली अर्थतन्त्र सुस्त हुँदै गएको छ । शासक तथा नीति निर्माताहरूले मुलुकको प्राथमिकता के हो ? संकट र जोखिमसँग जुध्ने कसरी ? कस्ता कार्यक्रमहरू अगाडि बढाउन आवश्यक छ भन्ने ठम्याउन सकिरहेका छैनन् । आफूले आफ्नो एजेन्डा बोक्न नसक्दा अरूले बिथोल्ने अवस्था देखा परिरहेछ । भारतले के भन्ला, अमेरिकाले के भन्ला, कसको पक्ष लाग्ने भन्दाभन्दै असंलग्नताको नीति पनि सिध्याउने र कसैले पनि नपत्याउने अवस्थामा नेपाल पुगेको देखिन्छ र यतिबेला किंकर्तव्यविमूढ हालतमा पुगेको आभास हुन्छ । शीतयुद्धमा पक्षविपक्ष होइन, स्वतन्त्र भएर विमर्श गर्ने र निर्क्योलमा पुग्न जरुरी छ । नत्र सार्वभौमसत्ता पनि खतरामा पर्न सक्छ ।"
त्रिवि स्वर्ण दीक्षान्त समारोहलाई स्वर्णिम बनाउने छात्राहरू,"त्रिभुवन विश्वविद्यालयले हरेक वर्ष आफ्ना विद्यार्थीलाई दीक्षित गरिरहँदा कैयौं रोचक दृश्य देखिन्छन् । शनिबार आयोजित दीक्षान्त समारोहमा त्यस्ता कैयौं दृश्यलाई पार्श्वमा धकेल्ने सन्दर्भ थियो सर्वोत्कृष्ट भएकाहरूलाई उसले प्रदान गरेको २२ वटा पदक र पुरस्कारमध्ये १७ वटा छात्राले पाएका छन् । त्यो पनि केवल १२ जना छात्राले पाएका हुन्, कतिपयले तीनवटासम्म पाएका छन् । विश्वविद्यालयले सञ्चालन गरेको परीक्षामा सर्वप्रथम भएका छात्रछात्रालाई पदक र पुरस्कार प्रदान गरिने प्रचलन छ । त्रिविको स्वर्ण दीक्षान्त समारोह भएकाले उसै पनि विशेष हुने भइहाल्यो, सर्वोत्कृष्टको सूचीमा छात्राको बाहुल्यताले थप विशेष बनेको छ । ६५ वर्षअघि त्रिभुवन विश्वविद्यालय स्थापना हुँदा भर्ना हुने छात्रासमेत भेट्न मुस्किल हुने पृष्ठभूमिलाई ख्याल गर्ने हो भने अहिले छात्राहरूले प्रमाणित गरेको आफ्नो क्षमताले यस विश्वविद्यालय स्वयं पनि पुरस्कृत भएको छ । यस खबरले समाजलाई अनेकौं प्रेरणा दिनेछ ।त्रिविका अनुसार, सर्वोत्कृष्ट छात्रा हीरा श्रेष्ठले त्रिवि प्राध्यापक संघ सहिद उपप्राध्यापक हरिराज अधिकारी स्वर्ण पदक पाएकी छन् । त्यस्तै, सुधा काफ्लेले इन्द्रभक्त श्रेष्ठ पदक, रिकिता भण्डारीले मदन विद्या वातावरण विज्ञान पुरस्कार, रेबिका भण्डारीले नेपाल बैंक सरदार गुञ्जमान सिंह स्वर्ण पदक र रामकृष्ण न्हुच्छे प्रधान पुरस्कार, सुदीक्षा घिमिरेले नरेन्द्रमणि आचार्य दीक्षित पदक र डा मोहनप्रसाद लाखे स्वर्ण पदक, श्रीणा श्रेष्ठले इमिरेट्स प्राडा रामप्रसाद चौधरी स्वर्ण पदक, चेतना कुँवरले नारायण शान्ति मिश्र पदक, श्रीज्या काफ्लेले तारापद चौधरी पदक, खगेन्द्रमान सिंह प्रधान पदक र चन्द्रराज ढुंगेल स्मृति पुरस्कार, सीताकुमारी श्रेष्ठले शिल्पा विष्ट प्राज्ञिक उत्कृष्टता पुरस्कार, आकृति झाले भाइस चान्सलर पदक र भ्वाइथ सत्य माँ स्मृति स्वर्ण पदक, समिता ढुंगेलले नेपाल बैंक छत्रबहादुर पदक र संगीता प्रजापतिले सुशीलादेवी शर्मा पुरस्कार पाएकी छन् । छात्रतर्फ सुशील पोखरेलले अमृत पदक, प्रतीकराज जोशीले डा दुबसु क्षेत्री स्वर्ण पदक, सञ्जीवकुमार सिंहले शान्तिनारायण मिश्र पदक, सिजन बोहराले लोकराज ज्ञवाली पदक र आशिष थापाले शिवराज पन्त स्मृति पुरस्कार पाएका छन् ।हाम्रो देशमा अनेकौं जात, धर्म, भाषा, वर्ग, लिंगका मानिस छन् । यो विविधताको सकारात्मक चर्चा हुनु स्वाभाविक पनि हो । तर एकथरीलाई त्यस्तो निश्चित जात, धर्म, भाषा, वर्ग वा लिंगको भएकै कारण सफलता पाउनका लागि जति संरचनागत लाभ प्राप्त हुन्छ, अर्कोथरीलाई उति नै अवरोध पनि । जति सीमान्तीकृत समुदायतिर पुगिन्छ, अवरोध झन् बढ्छ, महिलालाई झनै बढ्छ । एकाध व्यक्तिलाई देखाएर सक्नेले गरेकै छन् भन्ने भाष्य दोहोर्याउने गरिएको पनि पाइन्छ । तर बृहत् रूपमा हेर्ने हो भने संरचनागत अवरोध खेप्ने वर्गले सफलता पाउनका लागि कैयौं गुना बढी मिहिनेत गर्नुपरेको हुन्छ । त्रिविमा अहिले सर्वोत्कृष्ट हुने छात्राले पनि कैयौं सामाजिक अवरोध खेपेर अघि बढेका हुन् भन्ने सहजै बुझ्न सकिन्छ । त्यसैले पनि उनीहरूको सफलताको थप अर्थ छ । त्रिभुवन विश्वविद्यालयमा छात्राको उपस्थिति पनि बढ्दै गएको छ । विश्वविद्यालय अनुदान आयोगका अनुसार ४ लाख ९१ हजार २९९ विद्यार्थीमध्ये २ लाख ८६ हजार ८५० जना (५८ प्रतिशत) छात्रा र २ लाख ४ हजार ४४९ जना (४२ प्रतिशत) छात्र छन् । समग्र उच्चशिक्षामा पनि छात्राको संख्या बढेर गएको छ । देशभरका २२ विश्वविद्यालय तथा सोही हैसियतमा स्वास्थ्य विज्ञान प्रतिष्ठानमा ३ लाख ५८ हजार छात्रा (५७ प्रतिशत) र २ लाख ७४ हजार छात्र (४३ प्रतिशत) अध्ययरत रहेको आयोगको वार्षिक प्रतिवेदनको तथ्यांक छ । कुनै समय छोरीलाई विद्यालय नै पठाउनु हुँदैन भन्ने मान्यता बोक्ने नेपाली समाजमा उच्च शिक्षामा बढ्दो छोरीहरूकै उपस्थितिले त्यस किसिमको विभेदकारी र जड मानसिकता कमजोर बन्दै गएको पुष्टि गर्छ । यद्यपि, यदाकदा छोरीलाई उच्च शिक्षा पढाउने वा त्यसका लागि घरभन्दा बाहिर राख्ने वा विदेश पठाउने सवालमा समाज अझै उदार हुन सकेको पाइँदैन । उच्च शिक्षामा छात्राको उपस्थिति बढेको, उनीहरू सर्वोत्कृष्ट भएको समाचारले समाजलाई थप उदार बनाउन सहयोग पुर्याउनेछ । त्रिभुवन विश्वविद्यालयका अनेकौं समस्याहरू छन् । जसले गर्दा उसको शैक्षिक र प्राज्ञिक साख कमजोर हुँदै गएको छ । यही दीक्षान्त समारोहलाई हेरौँ । ऊ ६५ वर्षको भइसके पनि आन्तरिक विवाद, नजिता प्रकाशनमा ढिलाइ, राजनीतिका कारण हुने आन्दोलनले समयमा दीक्षान्त गर्न नसक्दा बल्ल ५० औं दीक्षान्त समारोह मनाएको हो । यद्यपि, आज पनि धेरै विद्यार्थीको उच्च शिक्षाको मुख्य गन्तव्य यही विश्वविद्यालय हो । देशमा आआफ्नो पेसा र व्यवसाय गरिरहेका कैयौंको उच्च शिक्षाको पृष्ठभूमि यही विश्वविद्यालयसँग जोडिएको छ । सर्वोत्कृष्ट भएका हुन् वा सामान्य नतिजाका साथ आफ्नो तह पूरा गरेका हुन्, उनीहरूमध्ये कैयौं यही देशमा रहन्छन्, यही देशका पेसा र व्यवसायमा हुनेछन् । कैयौं थप अध्ययन, रोजगारी वा अन्य अवसरका कारण विदेश जानेहरू पनि हुनेछन् । यतिबेला देशको चुनौती उच्च शिक्षा पूरा गरेकाहरूलाई देशभित्रै आफ्नो क्षमताको प्रयोग गर्ने वातावरण सिर्जना गर्नुमा छ । खासगरी जो छात्राहरू अहिले, यसअघि वा पछि पनि सर्वोत्कृष्ट भएका छन्, निकट भविष्यमा उनीहरू यो देशको राजनीतिक, प्रशासनिक वा अन्य प्रतिष्ठित क्षेत्रमा पनि आफ्नो उत्कृष्ट मिहिनेत र क्षमताका साथ उच्च पदमा पुग्न सके र नतिजा निकाल्न सके भने समग्र समाजका लागि हौसला हुनेछ । त्यतिबेला उनीहरूको ज्ञान र विवेकबाट नेपाली समाजले लाभ पाउने छ । र, नेपाली समाजले पनि गुणात्मक फड्को मार्नेछ ।"
कांग्रेसका पात्र र प्रवृत्ति,"गत शुक्रबारको कान्तिपुरमा नेपाली कांग्रेसका पात्र र प्रवृत्तिबारे जैनेन्द्र जीवनको विचार पढ्न पाइयो । उनको लेखप्रति अधिकांशतः सहमत हुँदाहुँदै पनि केही कुरामा भने सहमत हुन सकिएन । गिरिजाबाबुको पालामा लिइएको उदार अर्थनीतिका केही उपलब्धिबारे त लेखमा चर्चा गरिएको छ तर त्यही उदार अर्थनीतिको खोल ओडेर मित्रराष्ट्रहरूले बनाइदिएका समेत देशका प्रमुख उद्योग कलकारखाना धराशायी बनाइयो । यो कटु यथार्थ आमनेपाली जनमानसले बिर्सेका छैनन्, कांग्रेसीजन र आफूलाई अर्थविद् भनाउन रुचाउने केही व्यक्तिले बिर्से पनि । कतिसम्म पनि सुन्नमा आएको थियो भने कांग्रेसद्वारा भारत र अमेरिकालाई खुसी पार्न कम्युनिस्ट राष्ट्र (विशेष गरी चीन र रुस) बाट प्राप्त भएका उद्योगलाई उदार अर्थनीतिको निसाना बनाइएको थियो । तसर्थ उक्त उदार अर्थनीतिका कतिपय उज्ज्यालो पाटो भए पनि अँध्यारो पाटो पनि कम छैन । २०५१ सालमा सुविधाजनक बहुमतको सरकार हुँदाहुँदै संसद् विघटन गरी मध्यावधि चुनावमा जानु गिरिजाबाबुको महाभूल थियो । जसलाई गणेशमानजीले हिमालयन ब्लन्डर भनेका थिए । वास्तवमा त्यो हिमालय जत्तिकै ठूलो अक्षम्य गल्ती थियो । त्यही घटनादेखि नेपालको राजनीति लिकबाट उछिट्टिएको रेलगाडीजस्तो भएको हो, जसले अहिलेसम्म पनि भरपर्दो र विश्वासिलो किसिमले लिक समात्न सकेको देखिँदैन । गिरिजाबाबुको अर्को ठूलो गल्ती प्रचण्डले आफूलाई देशको पहिलो राष्ट्रपति बनाइदिने हरियो घाँस देखाएर सजिलैसित युज एन्ड थ्रो गर्न लागेको पत्तो नपाउनु हो । त्यो चालको पत्तो पाउन नसक्नुको मुख्य कारण तत्कालीन गृहमन्त्री कृष्ण सिटौलाजस्ता कुटिल कांग्रेसीलाई चाहिनेभन्दा बढी विश्वास गर्नु नै थियो । लेखको अन्त्यमा वृद्ध नेताहरूले युवानेतालाई पार्टीको जिम्मेवारी हस्तान्तरण गर्नुपर्छ भन्ने लेखकको विचारमा असहमत हुन सकिँदैन । तर, युवानेता भनेर चिनिएकाहरू पनि नेपाली समाजमा प्रचलित आस गर्नु, भर नपर्नु भन्ने भनाइसँग मेल खाने खालका भएकाले ढुक्क हुन सकिने अवस्था देखिँदैन । श्रीरामसिंह बस्नेत, वनस्थली, काठमाडौं"
प्रधानमन्त्रीको सस्तो अभिव्यक्ति,"प्रधानमन्त्री केपी शर्मा ओलीले हालै व्यक्त गरेको बाघलाई उपहार दिने भनाइले जनमानसमा धेरै प्रश्न खडा गरेको छ । एक जिम्मेवार नेतृत्वदायी व्यक्तित्वका रूपमा तपाईंका हरेक अभिव्यक्ति गम्भीर र विचारशील हुनुपर्ने हो । तर, यस्तो गैरजिम्मेवार र हलुका अभिव्यक्तिले जनतामा असन्तोष मात्रै पैदा गर्छ । यसले नेपालको जैविक विविधता संरक्षणका प्रयासप्रति पनि ठूलो प्रश्न उठाएको छ । के हामीले युवालाई श्रमको नाममा विदेश पठाउँदै देशका गाउँ रित्तो बनाएर पनि पाठ सिकेनौं ? अब बाघलाई उपहार दिएर जंगल पनि रित्तो बनाउने सोचाइ किन ? नेपालले बाघ संरक्षणमा विश्वमा एक उदाहरणीय छवि बनाएको छ ।संकटापन्न प्रजातिको रूपमा बाघको संख्या बढाउन नेपालले गरेको प्रयास सराहनीय छ । यसका लागि अनेकौं अन्तर्राष्ट्रिय मञ्चले नेपाललाई प्रशंसा गरेका छन् । यस्तो अवस्थामा बाघलाई उपहार दिनु जस्तो विचार प्रस्तुत गर्नुले हाम्रो नैतिक जिम्मेवारीलाई कमजोर बनाउँछ । जैविक विविधताको संरक्षण कुनै पनि देशको पहिचान र सम्पत्तिको अभिन्न हिस्सा हो । यसलाई हलुका रूपमा लिने कामले हाम्रो पहिचानमाथि आँच पुर्याउँछ ।वैदेशिक रोजगारीका नाममा लाखौं युवा विदेश पठाएर देशको श्रमशक्ति गुमाउने क्रम रोक्न हामीले ठोस नीति ल्याउन सकेका छैनौं । ग्रामीण क्षेत्र युवाविहीन बन्दै गइरहेका छन् । यस्तो अवस्थामा अब जंगल रित्तो पार्ने प्रस्ताव गर्नु केवल हावादारी गफभन्दा केही हुँदैन । देशभित्र नै रोजगारी सिर्जना गर्ने, पर्यटन प्रवर्द्धन गर्ने र जैविक विविधता संरक्षणलाई समृद्धिको स्रोत बनाउनेतर्फ सोच्नु सरकारको प्राथमिकता हुनुपर्छ । प्रधानमन्त्रीज्यू, तपाईंका हरेक शब्द र कामले नेतृत्वको जिम्मेवारी झल्किनुपर्छ । जनतालाई गम्भीरतापूर्वक सोच्न र सरकारप्रतिको विश्वास बलियो बनाउन अभिव्यक्ति सन्तुलित र तथ्यमा आधारित हुनु आवश्यक छ । यस्ता सस्ता गफले नेतृत्वको उचाइ घटाउँछ । कृपया, देशलाई समृद्धिको बाटोमा डोर्याउन ठोस योजना र कार्यान्वयनमा ध्यान दिनुस् । सन्तोष सिम्खडा, टोकियो, जापान"
नेतृत्वको कमजोर पक्ष,"प्रधानमन्त्री केपी शर्मा ओलीले आफ्नो कार्यकालमा देशका नागरिकको वास्तविक आवश्यकता र समस्या सम्बोधन गर्नुभन्दा आफ्नै पार्टीभित्रको शक्तिसंघर्षमा समय बिताइरहनुभएको छ । सरकारको ध्यान शिक्षा, स्वास्थ्य, रोजगारी, पूर्वाधार निर्माण र आर्थिक सुधारजस्ता महत्त्वपूर्ण विषयमा केन्द्रित हुनुको सट्टा, आफ्ना आलोचकलाई पार्टीबाट हटाउने र आफ्नो शक्ति जोगाउने प्रयासमा उहाँको ध्यान देखियो । प्रधानमन्त्रीको यस्तो व्यवहारले आफ्नै पार्टी र देशलाई ठूलो क्षति पुर्याइरहेको छ । विकासका काम थाती रहेका छन्, जनताका समस्यालाई प्राथमिकता दिइएको छैन र सरकारप्रति जनतामा भरोसा घट्दै गएको छ । दुःखद् कुरा त, ओलीको यो प्रवृत्ति अब अन्य नेताले पनि पछ्याउने सम्भावना प्रबल छ । उनीहरूको ध्यान राष्ट्र निर्माण र जनताका समस्या समाधान गर्नुभन्दा सत्ताको राजनीति र आन्तरिक विवादमा सीमित हुने जोखिम देखिएको छ । नेपाललाई अहिले जिम्मेवार र दूरदर्शी नेताको आवश्यकता छ, जसले व्यक्तिगत स्वार्थभन्दा माथि उठेर राष्ट्रको दीर्घकालीन हितलाई प्राथमिकता दिन सक्छन् । देशको नेतृत्वले आफैंलाई सत्तामा जोगाउनतर्फ होइन, शिक्षा, स्वास्थ्य, रोजगारी र आर्थिक विकासजस्ता क्षेत्रमा ठोस उपलब्धि दिनतर्फ ध्यान दिनुपर्छ । हामी नागरिकले पनि यसबारे गम्भीर रूपमा सोच्नुपर्छ । देशको भविष्य सुरक्षित राख्न परिवर्तनको माग गर्नुपर्छ र नेतृत्वलाई सही दिशामा लाग्न बाध्य पार्नुपर्छ । नेपालको समृद्धि र एकता हाम्रो हातमा छ । हामीले यो सुनिश्चित गर्नुपर्नेछ कि कुनै पनि नेता आफ्नो सत्ताका लागि मात्रै होइन, देश र जनताका लागि काम गर्न प्रतिबद्ध होस् । जयराम चापागाई, नागार्जुन५, सीतापाइला, काठमाडौं"
रुसको युद्धमा मारिने नेपालीले त्यहींको सेनासरह क्षतिपूर्ति पाउने निश्चित भएको छ,"नेपाली रुसी सेनाकै हैसियतमा लडेका छन् कि रुसी सेनाका लागि तेस्रो पक्षबाट खटाइएका भाडाका सेना हुन् ?यसमा पनि स्पष्ट पार्न चाहन्छु । खास गरी युक्रेनमा नेपालीहरू समातिए । त्यसपछि उनीहरू भाडाका सैनिक हुन् कि रुसी सैनिक नै हुन् भन्ने बहस भयो । भाडाका सेनाको हकमा युद्धबन्दीसँग सम्बन्धित अन्तर्राष्ट्रिय कानुन आकर्षित नहुने रहेछ । सेनाकै मान्छेलाई मात्रै अन्तर्राष्ट्रिय कानुनसँग सम्बन्धित ब्यवहार हुँदो रहेछ । त्यसबाट थाहा भयो कि, उनीहरू रुसी सेना नै हुन् । उनीहरूलाई रुसी सेनाको एउटा अंगको रूपमा व्यवहार भयो । रुसले पनि नेपाली र रुसी सेनाबीच फरक व्यवहार गरेको पाइँदैन । समान तलबभत्ता, सेवासुविधा र बिमा एउटै प्रदान गरेको छ । युद्धमा मारिएका नेपालीको शव ल्याउन केके बाधा छन् ?पहिलो समस्या नै बिमा देखियो । बिमाले रुसभित्र मात्रै एक ठाउँबाट अर्को ठाउँमा शव पुर्याउन लाग्ने खर्च व्यहोर्ने व्यवस्था गरेको रहेछ । नेपालमा लैजाने बिमाको व्यवस्था छैन । दोस्रो विषयमा वैदेशिक रोजगार बोर्डले श्रम स्वीकृति नभएको व्यक्तिको शव ल्याउन लाग्ने खर्च नव्यहोर्ने रहेछ । नेपालमा शव ल्याउन परिवार आफैँले खर्च व्यहोर्नुपर्ने रहेछ । अर्को कुरा हामीलाई शव कुन अवस्थामा छ भन्ने पनि थाहा छैन । डीएनए परीक्षणबाट शवको पहिचान त हुन्छ, युद्धमा मारिएको व्यक्ति सग्लो छ कि छैन भनेर भन्न कठिन छ । अस्तुसम्म ल्याउने काम भइरहेको छ । सुरुमा दुई जनाको शवको अन्त्येष्टि क्रिस्चियन संस्कृतिअनुसार भएछ । त्यो थाहा भएपछि हामीले रोक्न लगायौं । नेपालमा हिन्दु र बौद्ध धर्मावलम्बीको बाहुल्य रहेकाले अन्त्येष्टि पनि आफ्नो धर्मअनुसार हुने जानकारी गरायौं । हाम्रो परम्पराअनुसार जलाएर अन्त्येष्टि हुनुपर्ने र अस्तु चाहिन्छ भन्यौं । त्यसअनुसार हाम्रो रोहबरमा विद्युतीय गृहमा अन्त्येष्टि गरेर अस्तु पठाउने प्रक्रिया सुरु भयो ।तपाईंको बुझाइमा रुसले शवको पहिचान, अन्त्येष्टि र क्षतिपूर्ति प्रदानमा नेपालबाट आशा गरिएअनुरूप सहयोग र समन्वय गरेको छ त ?हामीलाई धेरै नै सहयोग भइरहेको छ । अस्तु ल्याउने, सैनिक सम्मानका साथ जलाएर अन्त्येष्टि गर्ने काम भइरहेको छ ।लडाइँमा मृत्यु भएका सदस्यका परिवारको त सबैथोक सकियो । उनीहरूका लागि अबको बाँच्ने आधार भनेको क्षतिपूर्ति हो, के रुसबाट उचित क्षतिपूर्ति सहजै पाउने अवस्था छ ?क्षतिपूर्ति पाउने विषय करारमा लेखिएको छ । कतिपयले आफ्नो करारपत्रमा नै क्षतिपूर्ति पाउन इच्छाइएको हकदारबारे लेखिएको छ । कतिपयले लेखेका छैनन् । भएनभए पनि हकदारले दाबी गर्न पाउनेछन् । यसबारे हामीले सुरुबाट नै रुससँग कुरा गरिरहेका छौं । म आउने बेला ६ जनालाई पैसा लिन आउनु भनिसकेको थियो । यसमा केही प्राविधिक समस्या थपियो । अरू देशमा मृतकको परिवारसम्म क्षतिपूर्ति पाउने प्रक्रिया स्पष्ट छ । त्यसैअनुसार हामीले पनि दूतावासको खातामा रकम ल्याउने, त्यो रकम नेपाल पठाइदिने र सम्बन्धित जिल्लाबाट पीडित परिवारको बैंक खातामा हस्तान्तरण गर्ने योजना बनायौं । यसैअनुसार नै रकम पठाइदिन रुसलाई आग्रह गर्यौं । तर, यसमा प्राविधिक समस्या देखापरेको छ । रुसबाट नेपाल पठाउन बैंकको स्विफ्ट सिस्टम चल्दैन । उनीहरूले रुवेलमा दिन्छन् । त्यो डलरमा साट्न मिल्छ । रुसमाथि अन्तर्राष्ट्रिय नाकाबन्दी भएकाले बैंकबाट पैसा पठाउन समस्या देखिएको छ । त्यसबाहेक हकवालाको प्रतिनिधिका रूपमा एक जना खडा हुनुपर्छ । अहिले ६ जनाको क्षतिपूर्ति तयार भइसकेको थियो । यसैअनुसार बाँकीको पनि क्षतिपूर्ति दिने कुरा भएको थियो । मलाई अचानक फिर्ता बोलाएपछि म आएँ । मैले अब जाने राजदूतलाई यसलाई प्राथमिकता दिन अनुरोध गरेको छु ।परिवारले क्षतिपूर्तिको दाबी कसरी गर्ने ? यसको माध्यम के छ ?दूतावासको खातामा ल्याएर ६ जनाको क्षतिपूर्ति भारतमार्फत पठाइदिने तयारी गरेका थियौं । सकभर औपचारिक माध्यम नै हो । अर्को तरिका हकवाला स्वयं रुसमा गयो भने पनि पैसा दिन्छ । रुसले करारअनुसार सबै क्षतिपूर्ति दिन्छु भनेर चिठी नै लेखेको छ । क्षतिपूर्ति पाउने समय अलि अगाडि पछाडि होला । तर क्षतिपूर्ति भने पाइन्छ । हाम्रो दूतावास सहभागी भएर नै क्षतिपूर्ति पाउने हो । ६ जनाको अन्तिम चरणमा पुगिसकेको छ । परिवार आफैं रुस गए पनि नगए पनि दूतावासको संलग्नता चाहिन्छ । सकेसम्म दूतावासमार्फत नै गर्नुपर्छ । परिवारको मञ्जुरीनामा र हकवालाको कागजलाई अनुवाद गरेर रसियन दूतावासबाट प्रमाणित गरिएको हुनुपर्छ । युक्रेनमा भएका नेपाली युद्धबन्दीलाई निकाल्न के पहल भएको थियो ?युक्रेनमा राखिएका युद्धबन्दीलाई हस्तान्तरण हुने बेला नेपालीलाई प्राथमिकतामा राखिदिनुहोला भनेर हामीले रुसी सरकारलाई चिठी लेखेका थियौं । त्यसमा रुसले युद्धबन्दी हस्तान्तरण गर्ने सूचीमा सामेल गरिसकेका छौं भनेर जवाफ दिइसकेको छ ।साढे २ वर्ष राजदूत भएर बस्दा दुई देशबीचको सम्बन्ध कस्तो पाउनुभयो र थप उचाइमा पुर्याउन केकस्ता काम गर्नुभयो ?रुसले सोभियतकालदेखि नै नेपाललाई सहयोग र सहानुभूति दिइरहेको छ । रुस र नेपालबीच गहिरो सम्बन्ध कायम छ । रुसमा प्राकृतिक स्रोत धेरै छ । त्यसैले त्यहाँबाट आर्थिक लाभ हुन सक्ने, व्यापार, लगानी, पर्यटनबाट फाइदा उठाउन सकिने योजना बनाएर म रुस गएको थिएँ । संघीय रुसी महासंघभित्र तीनवटा राज्य बुरातिया, कलमिकिया र तुवा छन् । त्यसलाई बौद्ध राज्यभन्दा पनि फरक पर्दैन । यसमा बौद्ध धर्मावलम्बीको बाहुल्य छ । यी राज्यसँग नेपालको धेरै पुरानो सम्बन्ध भएको देखिन्छ । आठौं शताब्दीमा त्यहाँ बुद्धधर्म पुगेको रहेछ । मैले शाक्यमुनि बुद्धका ५ वटा बुद्धमूर्ति पाटनमा बनाउन लगाएर मस्को लिएर गएको थिएँ । नेपालबाट लगेका बुद्धका मूर्ति सेन्टपिटर्सवर्गमा पदस्थापना गरेँ । त्यसपछि तीनवटै राज्यमा गएर प्रमुख लामासँग भेटेर कुरा गरेँ । ती सबै ठाउँमा नेवारी रञ्जना लिपिमा लेखिएका मन्त्र छन् । ती सबै हेरेर आएँ । नेपालसँग धेरै राम्रो सम्बन्ध छ । रुससँग सम्बन्ध स्थापना हुनुभन्दा अगाडि १९५३ मा लक्ष्मीप्रसाद देवकोटा, बलकृष्ण सम, पूर्णबहादुर यमी रुसमा गएर गरेका काम पनि मैले अवलोकन गरेँ । रुसमा राजा महेन्द्र र वीरेन्द्रको उच्चस्तरीय भ्रमण पनि भएको थियो । यसपछि नेपाली विद्यार्थीहरूलाई डाक्टर, इन्जिनियरङ पढ्न छात्रवृत्ति दिइयो । सोभियतकालमा रुसले नेपालमा जनकपुर चुरोट कारखाना, चिनी कारखाना, कान्ति बाल अस्पताल, पनौती जलविद्युत् आयोजना बनाइदिएको थियो । शीतयुद्धको समयमा नेपालले लिएको असंलग्न नीतिलाई प्रभावकारी कार्यान्वयन गर्न राजा महेन्द्रको २८ दिनको भ्रमण रुसमा भएको थियो । यसको ठूलो महत्त्व रहेछ ।रुससँग सांस्कृतिक रूपमा बुद्धधर्मको मात्रै सम्बन्ध जोडिएको छ कि यसमा अरू विषय पनि छन् ? रुसमा सबैभन्दा धेरै परम्परागत क्रिस्चियन छन् । त्यसपछि इस्लाम र बौद्ध धर्म मान्नेहरू भेटिन्छन् । हाम्रो सम्बन्ध बुद्धधर्मको कारणले जोडिएको छ । उनीहरूलाई बुद्ध धर्मको केन्द्र नेपाल भएको ज्ञान भएकाले समयसमयमा उनीहरू यहाँ तीर्थस्थलका रूपमा भ्रमणका लागि आउँछन् ।सन् १८७५ मा संस्कृतका विद्धान् प्रोफेसर इभान मिनायव काठमाडौंको नेवार बुद्धिज्मको अध्ययन गर्न नेपाल आएका थिए । उनले जंगबहादुरलाई पनि भेटेका थिए । ब्रिटिससँग सम्बन्ध राखेर पनि जंगबहादुरले नेपालको आफ्नो परम्परागत संस्कृतिलाई जोगाइरहेका रहेछन् । जुन अहिले पनि सराहनीय छ । यस्तो भारतमा पनि हुन सकेको छैन भनेर जंगबहादुरको बारेमा उनले वर्णन गरेका थिए । नेवारी भाषाको डिक्सनरी लेख्न नोट गरेका रहेछन् । त्यो अभिलेखालयमा सुरक्षित छ । यो एकदमै रुचिपूर्ण ढंगले लेखिएको छ । यस्तो सम्बन्धलाई विकास गर्ने काममा म लागेँ । नेपालले आगामी दिनमा रुसबाट केकेमा लाभ लिन सक्ने रहेछ ?विदेशमा जाने पर्यटकको संख्यामा विश्वमा छैटौं पर्यटक निर्यात गर्ने मुलुक रुस हो । थाइल्यान्ड र श्रीलंकाले यसको फाइदा उठाएका छन् । हामीले पनि त्यसको फाइदा उठाउनुपर्छ । रुसबाट आउने पर्यटक आर्थिक रूपमा धेरै सम्पन्न छन् । मैले रुसबाट पर्यटक पठाउन मिहिनेत गरेँ । हरेक वर्ष रुसबाट नेपाल आउने पर्यटक बढिरहेका छन् । नेपालीले रुस गएर ज्यान जोखिममा राख्ने होइन बरु त्यहाँबाट धेरै पर्यटक ल्याएर यहीं कमाइ गर्नेतर्फ लाग्नुपर्छ ।"
मध्यपुर महोत्सव संस्कृतिदेखि स्थानीय उत्पादन,"(काठमाडौं) भक्तपुरको मध्यपुर थिमिमा जनैपूर्णिमाका अवसरमा ४ दिन नचाइने सलचा नाच ८ वर्षदेखि हुन सकेको थिएन । नाचमा सहभागी हुनुपर्ने कतिपय विदेशिए । कतिपयले चासो नदिँदा पुनः सञ्चालनमा ल्याउन सकस परिरहेको थियो । मध्यपुर महोत्सवका अवसरमा युवाहरू मिलेर उक्त नाचलाई पुनः सञ्चालनमा ल्याएका छन् । नाचमा प्रेमलाल भासिमा, दिलकृष्ण भासिमालगायतले पोङगा बाजा र चयन्द्र भासिमा, रासुल भासिमा र क्रिस भासिमाले खि बाजा बजाएर साथ दिएका छन् । नाच र वाद्यवादनको प्रशिक्षण भने एक महिना लगाएर गुरुहरू बिकुलाल भासिमा र कान्छा भासिमाले दिएका हुन् ।प्रेमलालले भने, डिजिटल र सोसल मिडियामा झुम्ने युवायुवतीलाई महोत्सवले कला संस्कृतिको महत्त्वबारे जागरण ल्याएको छ । उनीहरू अब सलचा नाच लाई प्रत्येक जनैपूर्णिमामा निकाल्दै निरन्तरता दिने योजनामा छन् । हरिचन्द्र प्रजापतिले आफ्नो बाजेले जोगाएर राखेको करिब ३ सय वर्ष पुरानो मल्लकालीन ढुंगाको चाःखाः (चक्का) प्रयोग गरेर माटोका भाँडाकुँडा बनाएर महोत्सवमा प्रदर्शन गरिरहेका छन् । उनका बुवाले माटाका भाँडाकुँडा बनाए । हरिचन्द्रले त्यसमा आधुनिक ढंगबाट सेरामिकका भाडा बनाए । अहिले यी सेरामिकका कला जर्मनी, अस्ट्रेलिया, जापान, बेलायतलगायत मुलुकमा निर्यात हुने गरेको उनी बताउँछन् ।महोत्सवले मध्यपुर थिमिलाई सेरामिक्सको हबका रूपमा स्थापित गर्ने योजनालाई सफल बनाउन मद्दत पुगेको हरिचन्द्र मान्छन् । यस्तो महोत्सव प्रत्येक वर्ष आयोजना गर्नुपर्छ, उनले भने । मध्यपुर थिमिको बालकुमारी क्षेत्रमा गेडागुडी, चपाचो टोलमा माटोका भाँडाकुँडा, नगदेशमा तरकारी, बोडेमा दही र चामल, तिगनी टोलमा चिउरा प्रख्यात मानिन्छ । अहिले पनि यहाँका स्थानीयले आआफ्नो क्षेत्रको पुर्ख्यौली पेसा अँगाल्दै आएका छन् । महोत्सवलाई लक्षित गरेर स्थानीय सुबन कायस्थलगायतको टोलीले बालकुमारी मन्दिर क्षेत्रमा ६४ थरीका गेडागुडी प्रदर्शनीमा राखेका छन् । मध्यपुर थिमिको गेडागुडी काठमाडौंको असन, पाटन मंगलबजार, साँखु, थानकोटलगायत क्षेत्रमा पठाउने गरिन्छ । यहाँ भने सिन्धुलीबाट भटमास, सिन्धुपाल्चोकको दाप्चा बजारबाट ठूलो केराउ, मेलम्चीबाट गेडा मास, बाह्रबिसेबाट कालो बोडी आउने गर्छ, हरिचन्द्रले भने, पछिल्लो समय युवाहरू विदेशिएकाले खेतीपाती गर्ने नभएर उपत्यका बाहिरबाट ल्याउने गर्दा स्थानीय उत्पादन कम हुन थालेको छ । उनले महोत्सवले देशैभरिका स्थानीय उत्पादन बढाउन युवालाई प्रेरणा मिल्ने बताए । स्थानीय चाकु पसल सञ्चालक उत्तमराज श्रेष्ठले भने महोत्सवले व्यापारसँगै स्थानीय उत्पादनबारेमा प्रवर्द्धन गर्न मद्दत मिलेको बताए । महोत्सवले जीर्ण मठमन्दिर मर्मत, पोखरीलगायत सम्पदा संरक्षण तथा सरसफाइमा पनि ध्यान पुगेको छ, उनले भने ।नेवार समुदायमा भोजको विशेष महत्त्व हुन्छ । जन्मदेखि रथारोहण र मृत्युसम्म हुने संस्कारमा छुट्टाछुट्टै किसिमको परिकार राखेर भोज खुवाउनुपर्छ । ओस्ला नेपाल नामक संस्थाले नेवाः भोजको धार्मिक तथा सांस्कृतिक महत्त्व दर्शाउन २५ थरीका नेवाः भोज प्रदर्शनमा राखेको छ । त्यस्तै मध्यपुर महोत्सवमा ल्याय्कु दरबारमा वैशाख १ र २ मा हुने बिस्का जात्रासँगै पुलुकिसि जात्रा, लोकेश्वर जात्रा पनि देखाइएको छ भने महाकाली नाच, ईन्द्र अप्सरा, मयूर, अष्टमातृका, जोगी प्याँखा, नागचा, राजकुमार, लाखेलगायत नाच पनि प्रदर्शनीमा छ ।सांस्कृतिक बाजागाजामा गुँला बाजा, घिन्ताङ्ग घिसिं, धिमे बाजा, नायो खिं बाजा, नौ बाजा, बाँसुरी बाजा, दाफा भजन, कीर्तन भजन, ज्ञानमाला भजन, नित्य भजन, रामायण भजन, हरि भजन देखाइएका छन् । त्यस्तै लिच्छविकालदेखि हालसम्मको नेपाली मुद्रा र सिक्का, माटोको करिब ५ फिट अग्लो सुकुन्दा, नेपालको पहिलो माटोको हिटर, नगदेशमा सुनको झ्याल, नेवारी संस्कृतिमा जन्मदेखि मृत्युसम्मका संस्कारका बारेमा पनि जानकारी गराएको छ ।प्रायःले कुमारी बसन्तपुर, पाटन र भक्तपुर दरबारमा मात्र रहेको ठान्छन् । तर, मध्यपुर थिमिमा पनि मल्लकालीन दरबार रहेको र यहाँ पनि राजकीय कुमारी रहेको भनी जानकारी दिन गुणकीर्ति महाविहार प्रांगणमा सिंहासनमा कुमारी र १०३ वर्षका ज्येष्ठ नागरिकलाई सजाएर राखिएको छ । महोत्सव अवलोकन गर्न आउनेलाई माटाका भाँडाकुँडाको गेट बनाएर स्वागत गरिएको छ । दसैंमा प्रदर्शनी गर्ने मल्लकालीन ढाल र तरबार पनि प्रदर्शनीमा राखिएको छ । नेवारी संस्कार र भेषभूषा प्रदर्शनी, मूर्तिकला, माटाका भाँडाकुँडा, शैक्षिक, पुस्तक प्रदर्शनी र खानाका स्टलहरू पनि राखिएको छ । महोत्सवका अन्य आकर्षणहरूमा नगदेशको बुद्ध विहार र चपाचो टोलको पाटीको विहारमा बुद्धको अस्तुधातु पनि प्रदर्शनीमा राखेको थियो ।जिब्रो छेड्ने जात्राको प्रतिमूर्तिसँग फोटो खिच्न, सेल्फी लिनेको घुइँचो छ । महोत्सव अवलोकन गर्न आएका काठमाडौंका स्थानीय मनिकृष्ण श्रेष्ठले महोत्सवले स्थानीय कला संस्कृति एवं पेसाको बारेमा अध्ययन गर्नेहरूलाई सहज बनाएको बताए । यहाँ वर्षभरि मनाइने चाडपर्व महोत्सवमा एकै पटक देख्न सकिनेछ, उनले भने । महोत्सवका बारेमा जानकारी दिन सूचना केन्द्र, स्वास्थ्य शिविरको पनि व्यवस्था गरिएको छ । महोत्सवलाई लक्षित गरेर विदेशी पर्यटक ल्याउने उद्देश्यले टुरिस्ट गाइड एसोसिएसन अफ नेपालसँगको सहकार्यमा १ सय २० जना गाइडलाई मध्यपुर अवलोकन भ्रमण गराएको आयोजकले जनाएको छ । आयोजकका अनुसार महोत्सवमा अवलोकन गर्न आउनेलाई सहज बनाउन स्थानीय ४२ जना युवालाई तालिम दिएर राखेको छ । महोत्सव मूल समारोह समितिका संयोजक एवं मध्यपुर थिमि नगरपालिकाका प्रमुख सुरेन्द्र श्रेष्ठले पर्यटनलाई स्थानीय विकासको साझेदार बनाउन र स्थानीय सम्पदालाई रोजगारी एवं आयसँग जोडेर अर्थतन्त्रलाई थप गतिशील बनाउने हेतुले महोत्सव आयोजना गरेको बताए । मध्यपुर थिमि पुरातात्त्विक सांस्कृतिक मूर्त तथा अमूर्त सम्पदाले भरिपूर्ण मध्यकालीन सहर भएको बारेमा प्रायःलाई जानकारी छैन, उनले भने, महोत्सवले मध्यपुरलाई पर्यटकीय गन्तव्यका रूपमा परिचित गराउने विश्वास छ । उनले थिमिलाई खुला संग्रहालयका रूपमा विकास गर्ने, पर्यटन बोर्डसँग सहकार्य गरेर रात्रिकालीन पर्यटन र आधा दिनको प्याकेज मध्यपुर थिमिमा बनाउने योजना रहेको बताए ।"
मिरूनाको सानुमाया,"काठमाडौं (कास) भुटानी नेपाली समुदायको सांस्कृतिक पृष्ठभूमिमा आधारित प्रेमकथामार्फत पहिचान, संघर्ष र प्रेमका गहिरा भावनाहरूलाई प्रस्तुत गरिएको गीत सानुमाया को भिडियो सार्वजनिक गरिएको छ । भिजुअल आटर््स स्टुडियो र टौवा स्टुडियोको सहकार्यमा निर्माण भएको उक्त म्युजिक भिडियोले नेपाली मूलका भुटानी समुदायको सांस्कृतिक महत्त्व र समाजलाई प्रस्तुत गरेको छ ।पहिचानको अभाव, प्रेम र करियरबीचको द्वन्द्व र सामाजिक संघर्ष गरिरहेका भुटानीको भावनालाई उजागर गरिएको सानुमाया को निर्देशन तथा कथा लेखन विवेक रसाइलीको हो । भिडियोमा अभिनेत्री मिरुना मगरसहित कलाकार दीपक रसाइली र प्रेम सुब्बाले अभिनय गरेका छन् । भिडियोमा मिरुनाले प्रेम र करियरबीचको संघर्षमा सामाजिक पहिचानको संकट बोकेकी एक युवतीको भूमिका निर्वाह गरेकी छन् । विजय बस्याल कार्यकारी निर्माता रहेको यस भिडियोलाई उज्ज्वल जोशीले खिचेका हुन् ।"
अब भैरहवामा ९०० मिटर भिजिबिलिटीमै जहाज अवतरण,"(काठमाडौं), (लुम्बिनी)जहाजलाई अवतरणमा सुरक्षित बनाउन भूसतहबाट मार्गनिर्देश गर्ने रेडियो नेभिगेसन प्रणाली (आईएलएस) सञ्चालनमा भारतको अवरोध कायमै रहेपछि भैरहवामा यो प्रणालीभन्दा उन्नत मानिने भूउपग्रहमा आधारित आरएनपीएआर प्रणाली लागू हुने भएको छ ।हिउँदयामका तीन महिना (मंसिरपुसमाघ) मा हुस्सुतुवाँलोका कारण भिजिबिलिटी घट्ने समस्याले अन्तर्राष्ट्रिय उडान स्थगन हुने समस्या तीन वर्षयता तारन्तर देखिएपछि नेपालले भारतलाई नेपाल नागरिक उड्डयन प्राधिकरणको प्राविधिक तहदेखि प्रधानमन्त्री तहबाट समेत अनुरोध गर्दा पनि इन्स्ट्रुमेन्ट ल्यान्डिङ सिस्टम (आईएलएस) सञ्चालनमा भारतले समर्थन नगर्दा नेपालले जहाजलाई अवतरणका क्रममा मार्गनिर्देश गर्ने स्याटलाइटमा आधारित आरएनपीएआर (रिक्वाइर्ड नेभिगेसन पर्फमेन्स अथोराइजेसन रिक्वाइर्ड) प्रणाली लागू गर्ने निर्णय गरेको हो ।भैरहवामा माघ १० देखि स्याटलाइटमा आधारित आरएनपीएआर प्रणालीबाट जहाज अवतरण गर्नेछन् । यससँगै जहाज अवतरणका लागि २२ सय मिटर न्यूनतम भिजिबिलिटी हुनुपर्ने नियम अब ९ सय मिटरमा झरेको छ । अब खराब मौसममा ९ सय मिटरसम्मको भिजिबिलिटीमा जहाज अवतरण गराउन सकिनेछ, प्राधिकरणका महानिर्देशक प्रदीप अधिकारीले शुक्रबार राजधानीमा आयोजना गरेको एभिएसन मिटमा भने, भैरहवामा अब खराब मौसमका कारण उडान भएन भन्ने समस्या हट्ने भएको छ । यो प्रणाली यस पटक नेपाली प्राविधिकहरूले डिजाइन गरेका हुन् । यसको नेतृत्व प्राधिकरणका उपनिर्देशक राजेन्द्रसिंह नायकले गरेका थिए । प्राधिकरणले २०८० असारमा फ्रान्सको सिभिल एभिएसन अथोरिटीसँग प्राविधिक सहायता र हवाई सुरक्षा अभिवृद्धिमा सघाउने चार वर्षको सम्झौता गरेको थियो ।जहाज अवतरण गराउने प्रणालीबारे यसअघि नेपालसँग प्राविधिक ज्ञान थिएन । पोखरामा चिनियाँले र काठमाडौंमा कतार एयरवेजसँगको सहकार्यमा एयरबसले एप्रोच प्रणालीको प्रोसिजर डिजाइन गरेका थिए, महानिर्देशक अधिकारीले भने, पहिलोपटक नेपाली प्राविधिकले आरएनपीएआर प्रणाली डिजाइन गरेका छन् । यसलाई प्राधिकरणले अन्तर्राष्ट्रिय नियमअनुसार मंसिर २७ मा उड्डयनसँग सरोकार राख्नेहरूको विधिवत् जानकारीका लागि एआईपीमा प्रकाशन गरेका छौं ।ग्राउन्डेड बेसभन्दा स्याटलाइटमा आधारित जहाज अवतरण गराउने प्रविधिमा धेरै देश गइसकेको अधिकारीको भनाइ छ । भैरहवामा आरएनपीएअनर जडानले स्टेटको नेगोसिएसन पावर बढाएको उनले जनाए । एटीसीसमेत रहेका उपनिर्देशक राजेन्द्र सिंह नायकका अनुसार १९९० को दशकबाट प्रयोगमा आएको आईएलएस प्रणाली साना ट्विनअटरदेखि ठूला जेट विमानसम्म सबैको ककपिटमा जडान भएको हुन्छ । तर सन् २००४ पछि विकास भएको आरएनपीएआर भूउपग्रहमा आधारित भएकाले यो धेरै जहाजमा हुँदैन । वातावरण तथा भौगोलिक जटिलता भएको नेपाल जस्ता मुलुकका विमानस्थलका लागि आरएनपीएआर प्रणाली वरदान हो, उपनिर्देशक नायकले भने, यो विशिष्ट छ । यसबारे पाइलटले अनिवार्य जहाजको ककपिट हुबहु भएको तर उडाउन मात्रै नमिल्ने तालिम उपकरण सिम्युलेटरमा तालिम लिएकै हुनुपर्छ । आरएनपीएआर प्रणाली भएको विमानस्थलमा यो तालिम लिएकै पाइलटले मात्रै जहाज अवतरण गराउनुपर्छ ।प्राधिकरणले एआईपीमा राखेको भैरहवा विमानस्थलको अवतरण प्रणाली आरएनपीएआर ४२ दिनपछि मात्रै किन लागू हुन्छ, लगत्तै किन लागू हुँदैन ? यस विषयमा नायक भन्छन्, यस अवधिमा भैरहवामा उडान गर्दै आएका तर भिजिबिलिटी घटेकै कारण उडान गर्न नसकिरहेका वायुसेवा कम्पनीहरूले त्यो डेटा तानेर आधिकारिक तालिम केन्द्रमा प्रशिक्षक पाइलटबाट सिम्युलेटरमा भैरहवाकै धावनमार्गमा अवतरण गराउन प्रशिक्षण लिन्छन् । त्यसपछि उनीहरू आफ्नो देशको नागरिक उड्डयन कार्यालयमा त्यो तालिमलाई अनुमोदन गराउँछन् । त्यहाँको पत्र नेपालको नागरिक उड्डयन कार्यालयलाई बुझाउँछन् । त्यसपछि मात्रै यो नियम लागू हुने भएकाले ४२ दिनको समय राखिएको हो । यसै कारणले भैरहवामा माघ १० देखि मात्रै यो प्रणाली लागू हुने हो ।अहिले भैहरवामा आईएलएस प्रणाली सञ्चालनमा नआएकाले त्यहाँ सिमराबाट प्रवेश गर्ने जहाजले रेडियो तरंगमै आधारित भीओआरडीएमई प्रणालीको सहायतामा न्यूनतम २२ सय मिटर भिजिबिलिटीमा अवतरण गर्दै आएका छन् । पश्चिमतर्फबाट अवतरण गर्ने जहाजले न्यूनतम १७ सय मिटर भिजिबिलिटीमा अवतरण गर्दै आएका छन् । पश्चिमतर्फ जहाजलाई अवतरणमा मार्गनिर्देश गर्न आरएनपीएआरएपीसीएस प्रणाली छ । यी दुवै प्रणाली आरएनपीएआर जति सटीक भने होइनन् ।यता रूपन्देहीको भैरहवास्थित गौतमबुद्ध अन्तर्राष्ट्रिय विमानस्थलमा पाँच वटा विमान सेवा कम्पनीले तिहारलगत्तै थालेको अन्तर्राष्ट्रिय उडान खराब मौसमको कारण देखाउँदै अनियमित बनेपछि यहाँका सरोकारवाला फेरि निराश बनेका छन् ।विमानस्थल सञ्चालनका लागि चरणबद्ध आन्दोलन गरिरहेकै बेला भैरहवाबाट पाँच वटा विमान कम्पनीले अन्तर्राष्ट्रिय उडान थालेपछि उत्साह थपिएको थियो । फेरि उडान अनियमित बनेपछि उनीहरू निराश बनेका हुन् । खराब मौसमलाई कारण देखाउँदै विमान कम्पनीले उडान स्थगित गरेको गौतमबुद्ध अन्तर्राष्ट्रिय विमानस्थलले जनाएका छन् । अन्तर्राष्ट्रिय उडान गरिरहेका विमान कम्पनीले नियमित उडान रोकेपछि विमानस्थल निरन्तर सञ्चालनको विषयमा आफूहरूले गरिरहेको शंका सही सावित भएको उद्योगी व्यवसायी बताउँछन् । गत नोभेम्बरमा नियमित सञ्चालन भएका विमान कम्पनीले गत डिसेम्बर १२ तारिखसम्म उडान अवतरण गरेका थिए । त्यसपछि लो भिजिबिलिटी ले समस्या हुने जनाउँदै उडान रोकेको विमानस्थलले जनाएको छ । हरेक एयरलाइन्सले सीमित अवधिका लागि उडान तालिका तय गरेका थिए । भैरहवाबाट उडान अवधि सकिएपछि उनीहरूले सेवा स्थगित गरेका हुन् । सातामा दुई दिन उडान भर्ने गरेको थाई एयर एसियाले पछिल्लो समय १ दिन मात्र उडान गरिरहेको थियो । बिहीबार (डिसेम्बर २६ मा) एक पटक उडान गरेको थाईले अब जनवरी २ तारिखका लागि उडान गर्ने जनाएको छ । त्यसपछि कहिलेबाट नियमित उडान भर्ने हो भन्ने विषय टुंगो लागिनसकेको बज्राचार्यको भनाइ छ । जनवरी १ तारिखबाट थाइल्यान्डले अनलाइन भिसा सुरु गर्न लागेको छ । त्यसैले विमान आउने विषय भिसा व्यवस्थाले तय गर्ने उनले बताए । कतार एयरवेजले आफ्नो परीक्षण अवधि सकेकाले उसले नयाँ तालिका सार्वजनिक नगरेको बज्राचार्यले जनाए । कतारले १५ नोभेम्बरदेखि ३० नोभेम्बरसम्म परीक्षण उडान गरेको थियो । जजिरा एयरवेजले फेब्रुअरी १ बाट पुनः उडान गर्ने तालिका बनाएको छ । विमानस्थलको सूचनालगत्तै जजिराले उडान रोकेको उसले खराब मौसम हुन्जेल उडान नभर्ने भएको छ । सबै उडान दिउँसोमै हुने गरेकाले मौसमको प्रभावभन्दा पनि नवीकरण गर्नका लागि एयरलाइन्स कम्पनीले उडान रोकेको बज्राचार्यले जनाए । हामीले उहाँहरूको डिमान्डबाहेकको समयमा उडाउनुस् भनेर भन्न पाइएन, उनले भने, नवीकरण गरेपछि उहाँहरूले उडाउने निश्चित छ, शीतलहर भनेको २३ दिन होला, त्यस अवधिबाहेक मौसमले समस्या हुँदैन । फ्लाई दुबईले जनवरी १३ तारिखबाट पुनः नियमित उडान गर्ने तय छ । नेपाल एयरलाइन्सले उडान नियमित गरिरहे पनि काठमाडौंबाट यात्रु भरेर ल्याउने उसले भैरहवामा न ढोका खोल्छ, न प्यासेन्जर टिकट काटेर उड्न पाउँछन् ।उडान नियमित हुने आसमा म्यानपावरसँगै धरौटीसमेत एयरलाइन्सलाई बुझाएर लगानी बढाएको पर्यटन व्यवसायी सञ्जय बजिमयले बताए । हामी व्यवसायीले लगानी थपेर काम गर्न खोज्दा समेत प्राधिकरणले साथ दिँदैन, उनले भने, ऋणको ब्याज तिर्न नसके हामी कसरी बाँच्ने ? आफूहरूले आग्रह गर्दागर्दै विमानस्थल नियमित नहुँदा आन्दोलन, नाकाबन्दी र जुलुसबाटै काम बन्ला भन्ने लागिरहेको उनले जनाए । अन्य उपाय नलागेपछि विकल्पका रूपमा सोही कदममा आफूहरू जाने उनको भनाइ छ ।"
मुग्लिनपोखरा सडकमा बढ्दै प्रगति,"(काठमाडौं) यति बेला कतै मुख्य राजमार्ग विस्तार त कतै स्तरोन्नति थालिएको छ । सबैभन्दा बढी सवारी चाप हुने राजमार्गहरूमा ट्राफिक व्यवस्थापनमा समस्या भएपछि एकपछि अर्को गर्दै स्तरोन्नतिको काम अघि बढाइएको हो । तर जहाँ ठेक्का भएर काम थालिएको छ, ती खण्डको प्रगति सन्तोषजनक देखिँदैन । पटकपटक म्याद थप्दा पनि कामले गति लिन सकेको छैन । सबैभन्दा बढी समस्या अहिले नारायणगढबुटवल खण्डमा छ । २०७५ चैत ८ मा विस्तार थालिएको यस सडकको प्रगति ५३ प्रतिशत कट्न सकेको छैन । दसैंपछि निर्माण व्यवसायीले लामो समय काम गरेनन् । पैसाको समस्या देखाउँदै काम टारिरहे । अहिले काम थालेको १५ दिन भएको आयोजना निर्देशनालय (एडीबी) का आयोजना प्रमुख चूडाराज ढकालले बताए । काम भएअनुसार भुक्तानी दिइसकिएको छ । यसको ठेक्का चाइना स्टेट कन्स्ट्रक्सन इन्जिनियरिङ कर्पोरेसनले लिएको हो । लामो समय रोकिएको काम सुरु भएको छ, उनले भने, ठेक्का रकमले नपुगेपछि आफ्नो मुख्य कार्यालयबाट पैसा ल्याएर काम गर्दा केही ढिलाइ भएको हो । सुरु ठेक्काअनुसार २०७९ साउन २२ भित्र यसको काम सकिसक्नुपर्ने थियो । उक्त समयभित्र काम नसकिएपछि दोस्रो पटक २०८१ साउन ८ सम्मका लागि म्याद थपियो । यस अवधिमा पनि काम नसकिएपछि तेस्रो पटक २०८२ साउन ८ सम्म म्याद थप भएको छ । फेरि निर्माण कम्पनीले २०८३ पुस १६ सम्म म्याद थप मागेको छ । मागेको समयभित्र काम सक्ने निर्माण व्यवसायीको दाबी छ, उनले भने, यसबारे केही निर्णय भएको छैन, अब काम सक्ने ग्यारेन्टीबिना म्याद थप हुँदैन । निर्माणमा ढिला भएपछि ठेक्का लिने चिनियाँ कम्पनीलाई उसको मुख्य कार्यालयबाटै निगरानी भइरहेको छ । मुख्य कार्यालयबाट बुझ्न र हेर्न प्रतिनिधि नेपाल आएका छन्, उनले भने, यसरी आएका प्रतिनिधिले उताबाट पैसा पठाएर भए पनि काम गर्ने आश्वस्त पारेका छन् । यसको दुई खण्ड गरेर ठेक्का रकम १६ अर्ब ९९ करोड ५२ लाख ९६ हजार रुपैयाँ छ । एसियाली विकास बैंक (एडीबी) को सहुलियतपूर्ण ऋणमा काम अघि बढाइएको हो । ११३ किलोमिटर सडकलाई दुई खण्डमा विभाजन गरेर ठेक्का गरिएको छ । अहिलेसम्म ६५ किमि एकतर्फी र २२ किमि दुईतर्फी सडक कालोपत्र गरिएको छ । समग्रमा ७० किलोमिटर ४ लेन, २९ किमि ४ लेनसहित दुवैतर्फ ६६ मिटरको सर्भिसलेन, दाउन्नेमा १४ किमि ३ लेन निर्माण गर्नुपर्नेछ । एडीबीकै सहुलियतपूर्ण ऋणमा कमलाकञ्चनपुर, मुग्लिनपोखरा र काँकडभिट्टालौकही सडकको विस्तार अघि बढाइएको छ । मुग्लिनपोखरा सडकअन्तर्गत आँबुखैरेनीजामुने पहिलो (पूर्वी) र जामुनेपोखरा दोस्रो (पश्चिम) गरी दुई खण्डमा विभाजन गरेर ठेक्का गरिएको छ । यसको ठेक्का २०७७७८ मा भएको हो । आँबुखैरेनीदेखि पोखरासम्मको कुल दूरी ८०३३ किमि छ, जसको समग्रमा भौतिक प्रगति ५३५ प्रतिशत छ । मुग्लिनआँबुखैरेनी खण्डको ९ किमिमा अझै ठेक्का हुन सकेको छैन । आँबुखैरेनीजामुने खण्डमा ७० प्रतिशत र जामुनेपोखरा खण्डमा अहिलेसम्म ३७ प्रतिशत प्रगति छ । आँबुखैरेनीजामुने खण्डको सुरु म्याद २०८१ वैशाखसम्म थियो । अहिले २०८१ फागुन १ सम्म म्याद थप गरिएको छ । जामुनेपोखरा खण्डको म्याद २०८१ भदौ १२ सम्म भए पनि नसकिँदा २०८२ पुस १६ सम्म समय थपिएको हो । मुग्लिनपोखरा सडक खण्डमा पहिलाभन्दा अहिले प्रगति राम्रो छ, उनले भने, हामीले बनाएको समय तालिकाअनुसार नै काम भइरहेको छ । अहिलेसम्म पूर्वी खण्डमा ३५ किमि दुईतर्फी नै कालोपत्रे भएको उनको भनाइ छ । पश्चिम खण्डमा १८ किमि एकतर्फी र ५ किमि दुईतर्फी पहिलो तहको कालोपत्र भएको छ । पहिलो खण्डको ठेक्का चाइना कन्स्ट्रक्सन कम्पनी कर्पोरेसनले लिएको हो । यसको दूरी ४१४५ किमि छ । जामुनेदेखि सेती पुलसम्मको ठेक्का यान हुई कन्स्ट्रक्सनले लिएको हो । यसको दूरी ३८८८ किमि छ । कञ्चनपुरकमला सडकमा पनि पैसा नभएर अहिले काम भएको छैन । काम सुरु हुने तयारी भइरहेको ढकालले बताए । यसलाई पनि दुई खण्डमा विभाजन गरेर ठेक्का गरिएको हो । पूर्वी खण्ड ३९४२ र पश्चिम खण्ड ३६९९ किमि छ । यसको समग्र भौतिक प्रगति ५२ प्रतिशत छ । ८६८२ किमिमध्ये ७०३३ किमि दुई लेन, १६५० किमि चार लेनसहित दुईतर्फ ६६ मिटरको सर्भिस लेन, ५४ वटा मुख्य पुल, २ सय १८ कर्ल्भट निर्माण गर्नुपर्ने आयोजना प्रमुख ढकालको भनाइ छ । अहिले पश्चिम खण्डमा दुईतर्फी गरेर चारलेन सडक २१ किमि कालोपत्र भएको छ । पूर्वी खण्डमा साढे १७ किमि एकतर्फी सडक कालोपत्र भएको उनले जनाए । तर पनि कमलाकञ्चनपुरको प्रगति सुस्त छ, उनले भने, निर्माण सामग्री र पैसाका कारण निर्माणले गति लिन सकेको छैन । काम गरेअनुसार भुक्तानी दिए पनि निर्माण कम्पनीले पैसाको अभाव देखाउने गरेको उनले सुनाए । यो सडक खण्डको स्तरोन्नति गर्ने भन्दै २०७७ कात्तिक १३ मा ठेक्का भएको हो । सम्झौताअनुसार २०८० कात्तिक ११ भित्र निर्माण सक्नुपर्ने भए पनि उक्त समयमा नसकिएपछि २०८१ माघसम्मका लागि म्याद थपिएको छ । थपेको समय सकिनै लाग्दा निर्माण व्यवसायीले एक वर्ष म्याद मागेका छन् । दुवै खण्डको ठेक्का रकम १५ अर्ब ६६ करोड रुपैयाँ छ । निर्माणको जिम्मा चाइना रेलवे नम्बर २ इन्जिनियरिङ कम्पनीले लिएको हो ।यस खण्डमा पनि पैसाको समस्या भएको देखिन्छ, उनले भने, फेरि निर्माण कम्पनीले समय माग गरेको छ, मागेको समयभित्र काम सकिने ग्यारेन्टी दिन भनेका छौं । एसियन हाइवेअन्तर्गत पूर्वपश्चिम राजमार्गको काँकडभिट्टादेखि सुनसरीको लौकही खण्डमा सडक विस्तार र स्तरोन्नतिको काम भइरहेको छ । राजमार्ग खण्डमा चार र सहरी क्षेत्रमा सर्भिस लेनसहित ६ लेन सडक बन्नेछ । यसलाई तीन खण्डमा विभाजन गरेर काम अघि बढाइएको छ । निर्माण थालेको एक वर्ष पुग्न लाग्दा तीनै खण्डको प्रगति १० प्रतिशत कट्न सकेको छैन । समग्रमा काँकडभिट्टालबिपुर खण्ड (लौकही नजिकसम्म) को कुल दूरी ९५७६ किमि छ ।"
पाइपलाइनबाट पेट्रोल र मट्टीतेल आयात सुरु,"काठमाडौं (रासस) भारतको मोतीहारीदेखि बाराको अमलेखगन्जसम्म पाइपलाइनबाटै पेट्रोलियम पदार्थ आयात गर्न परीक्षण सुरुवात भएको छ । यसका लागि पेट्रोलियम पाइपलाइन विस्तार पूरा भएसँगै परीक्षण थालिएको हो । मोतीहारीअमलेखगन्ज पेट्रोलियम पाइपलाइन विस्तारको सम्पूर्ण काम सकिएको र परीक्षणका लागि पाइपलाइनबाटै पेट्रोल र मट्टितेल आयात गर्न थालिएको नेपाल आयल निगम मधेस प्रादेशिक कार्यालय अमलेखगन्जका प्रमुख प्रलयंकर आचार्यले जानकारी दिए ।पाइपलाइन परीक्षण गर्न तत्कालका लागि विस्तार गरिएको पाइपलाइनबाटै पेट्रोल पाँच हजार पाँच सय केएल र एक हजार केएल मट्टीतेल ल्याएका छौं, आचार्यले भने, पाइपलाइनबाट ल्याइएको पेट्रोलियम पदार्थको परीक्षण भइरहेको छ । यससँगै पाइपलाइनबाटै पेट्रोलियम पदार्थको नियमित आयात गर्न आवश्यक तयारीसमेत भइरहेको उनले बताए । जनवरी २०२५ देखि पाइपलाइनबाटै पेट्रोलियम पदार्थको नियमित आयात गर्ने भनिए पनि आवश्यक तयारी पूरा नभएकाले केही दिन ढिला हुनेछ, उनले भने । पाइलाइन विस्तार परियोजनाअन्तर्गत भारतीय आयल निगमले अमलेखगन्जस्थित डिपोमा चार हजार एक सय किलो लिटर क्षमताका दुई पेट्रोल ट्यांक, दुई सय ५० किलोलिटर क्षमताका दुई ट्रान्समिक्स ट्यांक, पेट्रोल ढुवानीका लागि २४ पूर्ण स्वचालित लोडिङ वेरिफिलर, पम्प हाउस र प्रयोगशाला निर्माण गरेको आचार्यको भनाइ छ । सोही परियोजनाअन्तर्गत फायर फाइटिङ सिस्टमको स्तरोन्नति, पानी र तेल छुट्याउने ओडब्ल्यूएस सिस्टम तथा पीएमसीसी कक्षसमेत निर्माण गरिएको छ ।"
"नेरु हालसम्मकै कमजोर, अमेरिकी डलरमा नयाँ रेकर्ड","(काठमाडौं) अमेरिकी डलरको तुलनामा नेपाली रुपैयाँ हालसम्मकै कमजोर अवस्थामा पुगेको छ । डलर लगातार बलियो बनिरहँदा नेपाली मुद्रा (नेरु) हालसम्मकै कमजोर अवस्थामा पुगेको हो । नेपाल राष्ट्र बैंकले शनिबार र आइतबारका लागि एक अमेरिकी डलरको विनिमय दर १३७१६ रुपैयाँ (बिक्री) दर तोकेको छ । यो हालसम्मकै उच्च हो । गत शुक्रबार एक अमेरिकी डलरको विनिमय दर १३६७३ रुपैयाँ थियो । पछिल्ला सातामा हरेक दिन अमेरिकी डलरको तुलनामा नेपाली रुपैयाँ निरन्तर कमजोर बन्दै आएको छ । सोही कारण अमेरिकी डलरको विनिमय दरले हरेक दिन नयाँ रेकर्ड बनाउँदै आएको हो । राष्ट्र बैंकका अनुसार गत कात्तिक मसान्तमा अमेरिकी डलरसँग नेपाली रुपैयाँ १०२ प्रतिशतले अवमूल्यन भएको छ । गत वर्षको सोही अवधिमा नेपाली रुपैयाँ ११८ प्रतिशतले अवमूल्यन भएको थियो । गत कात्तिक मसान्तमा अमेरिकी डलर एकको खरिद विनिमय दर १३४७४ रुपैयाँ पुगेको छ । गत असार मसान्तमा उक्त विनिमय दर १३३३६ रुपैयाँ थियो ।अमेरिकी डलरको भाउ बढोस् वा घटोस्, त्यसको प्रत्यक्ष असर नेपाली रुपैयाँमा पर्दैन । तर डलरको भाउमा आएको उतारचढावले भारतीय मुद्रा (भारु) प्रत्यक्ष प्रभावित हुने र त्यसको असरले नेपाली मुद्रा बलियो वा कमजोर हुने गरेको छ । नेरु र भारुबीच स्थिर विनिमय दर छ । नेपालको कुल वैदेशिक व्यापारको ठूलो हिस्सा भारतमा निर्भर छ । यसकारण भारुको विनिमय दर घटबढ भएपछि नेरु पनि प्रभावित हुन्छ ।शनिबार राति ८ बजेसम्म एक अमेरिकी डलरको विनिमय दर भारु ८५३९ पुगेको छ । पछिल्ला केही सातायता डलरको तुलनामा भारु पनि निरन्तर अवमूल्यन हुँदै आएको छ । यद्यपि गत बुधबार यस्तो विनिमय दर ८५४१ थियो । पछिल्ला महिनामा विश्व बजारमा डलरको माग बढिरहेकाले भाउ पनि बढेको हो । अमेरिकी रिपब्लिकन नेता डोनाल्ड ट्रम्प राष्ट्रपति बनेसँगै अमेरिकी डलर निरन्तरजसो उकालो लागिरहेको जानकार बताउँछन् । ट्रम्पले आफ्नो चुनावी घोषणापत्रमा अमेरिकी डलरलाई पुनः रिजर्भ करेन्सीका रूपमा विकसित गर्ने उल्लेख गरेका थिए । अब राष्ट्रपति बनेपछि घोषणापत्रमा उल्लेख भएका विषय कार्यान्वयन हुने अनुमानमा आधारमा डलरप्रति लगानीकर्ता आकर्षण बढेको हो । आगामी जनवरीमा राष्ट्रपतिको कार्यभार सम्हालेपछि ट्रम्पले डलरबारे कस्तो नीति लिन्छन्, त्यसका आधारमा यसको भाउ अझै बढ्ने वा घट्ने निश्चित हुनेछ । तर अर्थतन्त्र र राष्ट्रियताका सम्बन्धमा ट्रम्पका निर्णयहरू आक्रामक नै हुने भएकाले घोषणापत्रमा उल्लिखित अमेरिकी डलरलाई पुनः रिजर्भ करेन्सीका रूपमा विकसित गर्ने निर्णय कार्यान्वयनमा आएपछि अमेरिकी डलरको भाउ झनै बढ्ने जानकार बताउँछन् । डलर बलियो बन्दा नेपाललाई लाभ पनि हुन्छ । हालको अवस्थामा सबैभन्दा बढी फाइदा रेमिट्यान्स आप्रवाहमा पर्छ । डलर बलियो हुँदा एकातिर रेमिट्यान्स आप्रवाह (मुलुक भित्रिने रकम) बढ्छ भने अर्कोतिर रेमिट्यान्स पठाउनेको संख्या पनि तीव्र हुन्छ । डलर बढेको समयमा फाइदा पुग्ने भएकाले विदेशमा रहेका नेपालीले ठूलो मात्रामा रेमिट्यान्स पठाउँछन् । डलर बलियो हुँदा प्रत्यक्ष वैदेशिक लगानी (एफडीआई) मा पनि सकारात्मक प्रभाव पर्छ । रेमिट्यान्स र एफडीआईमा आएको सुधारले मुलुकको भुक्तानी सन्तुलन बचतमा राख्न ठूलो मद्दत पुग्छ । नेपालले पर्यटन र निर्यातमा राम्रो सुधार गरेर पनि डलर बलियो हुनुको लाभ लिन सकिन्छ । डलरको भाउ बढ्दा सबैभन्दा बढी नोक्सानी वस्तु तथा सेवाको आयातबापतको भुक्तानीमा हुन्छ । यद्यपि पछिल्ला महिनामा आयात धेरै बढ्न नसकेकाले त्यसबापत भुक्तानी गर्नुपर्ने दायित्व त्यति बढेको छैन । विदेशी लगानी फिर्ता, विदेशी लगानीको लाभांश वितरणलगायतमा पनि धेरै रकम खर्चिनुपर्ने हुन्छ । त्यो नेपालका लागि नोक्सानी हो । यस्तै डलरको मूल्य बढ्दा विदेश अध्ययन, भ्रमण, स्वास्थ्य उपचारमा धेरै रकम खर्च हुने भएकाले यो पनि नेपालीका लागि बेफाइदा हो ।"
आईएमई समूहको लगानीमा चिसापानीमा केबलकार,"काठमाडौं (कास) आईएमई समूहले कैलालीको कर्णाली चिसापानीमा जालपादेवी केबलकार निर्माण गर्ने भएको छ । लम्कीचुहा नगरपालिका३ मा बन्ने केबलकार ३१ किलोमिटर लामो हुने समूहले जनाएको छ । परराष्ट्रमन्त्री आरजु राणा देउवाले शनिबार केबलकारको शिलान्यास गरिन् । चिसापानीदेखि मोहन्याल गाउँपालिका७ राजकाँडासम्म पुग्ने केबलकारमा ३४ वटा गोन्डोला हुनेछन् । पाँच अर्ब रुपैयाँ लगानी हुने केबलकारको बटम स्टेसनमा केबलकार, होटल, क्यासिनो र ब्यांक्वेट हल निर्माण हुने निर्माण कम्पनीले जनाएको छ । यसैगरी टप स्टेसनमा रिसोर्ट, मन्दिर, स्काई वाक, वकिङ ट्रेल, रेस्टुरेन्ट तथा चिल्ड्रेन पार्कसहित अन्य पर्यटकीय तथा मनोरञ्जनात्मक पूर्वाधार निर्माण हुनेछन् ।केबलकार निर्माणले समग्र सुदूरपश्चिम प्रदेशको आर्थिक, सामाजिक तथा सांस्कृतिक विकासमा उल्लेख्य भूमिका खेल्ने परराष्ट्रमन्त्री आरजुले बताइन् । सुदूरपश्चिम पर्यटन, संस्कृति, परम्परा र जैविक विविधतामा धनी छ, उनले भनिन्, सुदूरपश्चिम क्षेत्रका समुदाय विकासप्रेमी पनि छन् । सुदूरपश्चिम प्रदेशमा बन्ने यस केबलकार र होटलसहितको भव्य पर्यटकीय पूर्वाधारले सुदूरपश्चिम तथा मुलुककै समृद्धिका लागि ठूलो उपलब्धि हुने उनको भनाइ छ ।वन तथा वातावरणमन्त्री ऐनबहादुर शाहीले पनि केबलकार तथा अन्य पूर्वाधारले सुदूरपश्चिम प्रदेशको विकासमा उल्लेखनीय भूमिका खेल्ने बताए । सुदूरपश्चिम, कर्णाली तथा लुम्बिनी प्रदेशमा आधुनिक विकासका ठूला पूर्वाधार निकै कम छन्, उनले भने, यस्ता पूर्वाधारका थप आयोजना लिएर हाम्रो क्षेत्रमा आउनुहोस् । हामी तपाईंहरूलाई स्वागत गर्दछौं । सुदूरपश्चिम प्रदेशको प्रवेशद्वार कर्णालीको चिसापानीमा निर्माण हुने केबलकार र रिसोर्टले साहसिक, धार्मिक र मनोरञ्जन पर्यटनलाई बढावा दिने सुदूरपश्चिम प्रदेशका मुख्यमन्त्री कमलबहादुर शाहले जनाए । पर्यटनले मात्र नेपालको आर्थिक, सांस्कृतिक र सामाजिक मुलुकको कायापलट गर्न सम्भव रहेको र पर्यटन पूर्वाधन बनाउन आवश्यक रहेको जालपादेवी केबलकार प्रालिका अध्यक्ष चन्द्रप्रसाद ढकालले बताए ।"
महोत्सवमय पोखरा,"(पोखरा)फेवाताल पारि रंगीचंगी हट एयर बेलुन उडिरहेका छन् । तालवारि लेकसाइडमा शनिबारदेखि सडक महोत्सव सुरु भएको छ । आइतबार र सोमबार फेवातालमा ड्रागन बोट रेस फेस्टिभल हुँदै छ । जल, जमिन र आकाशसम्म यतिबेला पोखरा महोत्सवमय छ । अंग्रेजी नयाँ वर्षका अवसरमा रेस्टुरेन्ट एन्ड बार एसोसिएसन (रेवान) पोखराले लेकसाइडमा आयोजना गर्ने पोखरा सडक महोत्सवको २६औं संस्करण शनिबारबाट सुरु भएको छ । अंग्रेजी नयाँ वर्षको गन्तव्य स्थलका रूपमा पोखरालाई प्रवर्द्धन गर्ने उद्देश्यले लेकसाइडको तीन किलोमिटर क्षेत्रमा महोत्सव चलिरहेको छ । रेबान पोखराले सडकमै खाऔं, सडकमै नाचौं, सडकमै रमाऔं भन्ने नाराका साथ हरेक वर्ष महोत्सव आयोजना गर्दै आएको छ । पुस १७ सम्म हुने यो महोत्सव कोमागाने पार्कदेखि गैह्राको चौतारासम्मको क्षेत्रमा हुन्छ । सूचना तथा सञ्चारमन्त्री एवं सरकारका प्रवक्ता पृथ्वीसुब्बा गुरुङले महोत्सवको उद्घाटन गरे । महोत्सवको मुख्य आकर्षणका रूपमा विभिन्न जातजातिका लोपोन्मुख सांस्कृतिक कार्यक्रम, मौलिक वेशभूषा प्रदर्शन, झाँकी प्रदर्शन, राष्ट्रिय तथा अन्तर्राष्ट्रिय खानाको प्रदर्शन, लाइभ कन्सर्ट छन् । खेलकुदतर्फ डुंगा दौड, वेटर दौड, टग अफ वार, मःम तथा ससेज खाने प्रतियोगिता रहनेछन् । सचेतनामूलक सडक नाटक र पोखराको पर्यटन प्रवर्द्धन, विकास, अवसर तथा चुनौतीमा केन्द्रित रहेर संवाद कार्यक्रमको पनि आयोजना गरिएको छ । पोखरा सेरोफेरोका स्थानीय उत्पादन, हस्तकला, चित्रकला, मूर्तिकला, कृषि, वनस्पतिलगायत उपजलाई प्राथमिकताका साथ प्रदर्शनीमा राखिने महोत्सव संयोजक एवं रेबान पोखराका प्रथम उपाध्यक्ष विकास भट्टराईले बताए । सडक महोत्सव स्थानीयस्तरमा आर्थिक गतिविधि चलायमान बनाउन, विदेशी मुद्रा आर्जन गर्न र रोजगारी सिर्जना गर्न गतिलो माध्यम बनेको महोत्सवका प्रचारप्रसार संयोजक एवं रेबान पोखराका महासचिव वीरेन्द्र शेरचनले जनाए । महोत्सवमा ४ देखि ५ लाख आन्तरिक तथा बाह्य पर्यटकको उपस्थिति हुने गरेको हाम्रो अनुमान छ, उनले भने, विशेषगरी भारतीय पर्यटक यो समयमा नयाँ वर्ष मनाउन उल्लेख्य रूपमा पोखरा आउने गरेका छन् । पोखरा सडक महोत्सव आयोजना गर्नुअघि अंग्रेजी नयाँ वर्ष मनाउन धेरै नेपाली नागरिक पनि विदेश जाने चलन रहेको रेबान पोखराका अध्यक्ष विश्वराज पौडेलले स्मरण गरे । नेपालमा आकर्षक कार्यक्रम नहुँदा विदेशी पर्यटक पनि नेपाल छाडेर घर फर्कन्थे, उनले भने, तर विगत २५ वर्षदेखिको निरन्तरताले अब नेपालीलाई मात्र नभएर विदेशीलाई पनि नयाँ वर्ष पोखरामा मनाउने वातावरण सिर्जना भएको छ । महोत्सवकै कारण पोखरामा आन्तरिक र बाह्य पर्यटकको आगमनमा निकै वृद्धि भएको उनले सुनाए । महोत्सवकै अवसरमा होटल तथा रेस्टुरेन्ट, प्याराग्लाइडिङलगायत छुटको पनि व्यवस्था गरेका छन् । पोखराको पर्यटन व्यवसाय ट्रेकिङ पर्यटनबाट चलेको छ । हिमाली क्षेत्र अन्नपूर्ण, धौलागिरि, मनास्लुमा चिसो बढेका कारण पर्यटक पदयात्रामा जान सक्दैनन् । पहिले पदयात्रामा पुग्ने पर्यटक पनि फर्किएर नयाँ वर्ष मनाउन भारत, थाइल्यान्ड र आफ्नै घर फर्कन्थे । यसरी नयाँ वर्ष मनाउन घर फर्कने पर्यटकलाई पोखरामै भुलाउने उद्देश्यले २५ वर्षअघि सुरु भएको पोखरा सडक महोत्सवमा अहिले देशैभरबाट आन्तरिक पर्यटक आउँछन् । पछिल्ला वर्ष पोखरा सडक महोत्सव देशकै महोत्सवका रूपमा विकास भइरहेको छ ।सडक महोत्सव सुरु हुनुअघि सन् १९९७ सम्म पोखरामा स्वदेशी तथा विदेशी पर्यटकलाई लक्ष्य गरी कुनै कार्यक्रम हुँदैनथ्यो । अंग्रेजी नयाँ वर्षका बेला नेपालमा रहेका पर्यटक पनि नयाँ वर्ष र क्रिसमस मनाउन भारतको गोवा, थाइल्यान्ड र आफ्नै देश फर्कन्थे । त्यति बेला आन्तरिक पर्यटकलाई पर्यटकका रूपमा सम्मान गर्ने चलनै नभएको पहिलो पोखरा सडक महोत्सवका संयोजक गणेशबहादुर भट्टराई सम्झन्छन् । १९९८ मा पहिलोपल्ट लेकसाइड सडक महोत्सवका रूपमा सुरु भएको महोत्सव १९९९ देखि पोखरा सडक महोत्सवका रूपमा विकास भएको हो । बेलुन नेपाल प्रालि र पोखरा पर्यटन परिषद्को आयोजनामा पुस ९ देखि फेवाताल पारि पामेमा पहिलो बीवाईडी अन्तर्राष्ट्रिय बलुन फेस्टिभल चलिरहेको छ । पुस १७ सम्म हुने उक्त महोत्सवमा नेपालसहित १५ देशका पाइलट १७ बलुनसहित सहभागी छन् । सूर्योदय र सूर्यास्तको अवलोकन गर्ने गरी बलुन सञ्चालन गरिन्छ । हरेक साँझदेखि रातिसम्मै चर्चित कलाकारको प्रस्तुतिमा दर्शक रमाएका छन् । फेवातालमा आइतबार र सोमबार दोस्रो ड्रागन बोट रेस फेस्टिभल हुँदै छ । यसअघि २०८० को असारमा पहिलो फेस्टिभल भएको थियो । उक्त फेस्टिभललाई आवश्यक डुंगा गत वर्ष नै चीनले सहयोग गरेको थियो । दोस्रो अन्तर्राष्ट्रिय ड्रागन बोट रेसमा सहभागी हुने चिनियाँ टोलीलाई लिएर न्यारोबडी जहाज बिहीबार पोखरा आएको थियो । फेस्टिभलमा नेपालका ११, चीनका ८ र सिंगापुरको १ गरी २० टोली सहभागी हुनेछन् । पोखरा महानगरपालिका, गण्डकी प्रदेश सरकार, नेपाल पर्यटन बोर्ड, नेपालस्थित चिनियाँ दूतावास, ड्रागन बोट एसोसिएसन नेपालको संयुक्त आयोजनामा ड्रागन बोट रेस हुन लागेको हो ।पोखरामा महोत्सवको थालनी भने पोखरा उद्योग वाणिज्य संघले गरेको हो । २०४२ सालमा संघले पोखरा महोत्सव आयोजना गरेको थियो । उक्त महोत्सवकै निरन्तरताका रूपमा हाल संघले पोखरा प्रदर्शनी केन्द्रमा राष्ट्रिय औद्योगिक व्यापार मेला गर्दै आएको छ । २०४२ सालको मेलापछि नै अन्य सहरमा महोत्सव आयोजना गर्ने लहर चलेको संघका अध्यक्ष गोकर्ण कार्की बताउँछन् । संघले उक्त महोत्सव २०५९ मा पश्चिमाञ्चल औद्योगिक व्यापार मेला, २०६१ मा राष्ट्रिय शैक्षिक मेला, महिला उद्यमी मेला हुँदै २०६३ देखि निरन्तर रूपमा राष्ट्रिय औद्योगिक व्यापार मेला गर्दै आएको छ । संघले यसपल्ट माघ १० देखि १७ सम्म ३३ औं राष्ट्रिय औद्योगिक व्यापार मेला एवं आईटी महोत्सव गर्दै छ । लेखनाथ उद्योग वाणिज्य संघले तालचोकमा पुस १८ देखि माघ १ सम्म २०औं लेखनाथ महोत्सव आयोजना गर्दै छ । संघले २०५८ देखि सुन्तला प्रदर्शनीबाट सुरु गरेको महोत्सवलाई समयानुकूल परिष्कृत गर्दै २०६१ बाट वार्षिक रूपमा लेखनाथ महोत्सव गर्दै आएको छ । स्थानीय कृषि तथा औद्योगिक उत्पादनको प्रवर्द्धन, हस्तकलाका वस्तुहरूको बजार प्रवर्द्धन तथा पहिचान, लघु, घरेलु तथा साना उद्योगहरूको प्रवर्द्धन, आवश्यक ज्ञान, सीप र प्रविधि हस्तान्तरण, उद्यमशीलता, सृजनशीलतामा जोड, राष्ट्रिय तथा अन्तर्राष्ट्रिय मुलुकहरूमा उत्पादित वस्तु तथा सेवाहरूको प्रदर्शनी, जातीय वेशभूषा, कला संस्कृति, रीतिरिवाजको जगेर्ना एवं नवप्रतिभा प्रस्फुटन साथै आन्तरिक एवं बाह्य पर्यटक प्रवर्द्धन गर्ने उद्देश्यले महोत्सव आयोजना गरिएको संघका अध्यक्ष विनोद श्रेष्ठले बताए । महोत्सवमा कृषि उत्पादन, भाडावर्तन, फर्निचर तथा इलेक्ट्रिकल, फेन्सी तथा गार्मेन्ट, हस्तकला, खाद्यान्न, राष्ट्रिय उत्पादन प्रदर्शनी, बैंक तथा वित्तीय संघसंस्थाहरू, डेरी तथा फलफूल, होटल तथा रेस्टुरेन्टका गरी ३ सय ३५ स्टल रहनेछन् ।युनाइटेड क्लब पोखराले पुस २५ देखि माघ ७ सम्म पोखराको अमरसिंह चौरमा १३औं पोखरा महोत्सव गर्दै छ । शिक्षा, स्वास्थ्य, खेलकुद र पर्यटन प्रवर्द्धनको क्षेत्रमा काम गर्दै आएको युनाइटेड क्लबले महोत्सवबाट आम्दानी भएको रकम युनाइटेड छात्राबास निर्माणको खर्चनेछ । क्लबले पोखरा २७ अर्चलेमा रहेको आफ्नै जग्गामा गरिब तथा आर्थिक रूपमा विपन्न परिवारका बालबालिकालाई लक्ष्य गर्दै युनाइटेड छात्राबास निर्माण कार्य सुरु गरिसकेको छ ।"
७ दिनमा सातै प्रदेशमा म्याराथन गर्ने तयारी,"(लन्डन)लन्डनमा बर्सेनि नर्थल्ट १० के रन गर्दै आएको नेपाल रन यूकेले एउटा महत्त्वाकांक्षी योजना अघि सारेको छ । बेलायतको नेपाली समुदायमा स्वास्थ्य सचेतना र नेपालका खेलाडीको आर्थिक सहयोगमा समर्पित संस्थाले सेभेन म्यारान च्यालेन्ज इन गर्न लागेको हो ।आउँदो १५ फेब्रुअरीदेखि २१ सम्म नेपालमा पहिलोपटक ७ प्रदेशमा ७ दिनमा ७ धावक (यूकेअमेरिका) सम्मिलित ७ फुल म्याराथन र सँगै हाफ म्याराथनको तयारी गरिएको नेपाल रन यूकेले जनाएको छ ।नेपाल रन यूकेका संस्थापक अध्यक्ष सन्तोष राईले फेब्रुअरी १५ मा गण्डकी प्रदेशमा पोखरा म्याराथन, फेब्रुअरी १६ मा लुम्बिनीको बुटवलमा, फेब्रुअरी १७ मा सुदूरपश्चिमको धनगढीमा, फेब्रुअरी १८ मा कर्णालीको सुर्खेतमा, फेब्रुअरी १९ मा वाग्मतीको हेटौंडामा, फेब्रुअरी २० मा मधेशको जनकपुरमा र फेब्रुअरी २१ मा कोशीको धरानमा एकसाथ म्याराथन र हाफ म्याराथन गर्ने तयारी भएको जानकारी दिए ।म्याराथनमा दौड्न सात अन्तर्राष्ट्रियबाहेक १०१० स्थानीय धावक पनि संलग्न गराइने राईले बताए । यसबाहेक फेब्रुअरी २२ मा धरान १० के रन समेत गर्न लागिएको छ । ती दौडहरूमा राजन खत्री नेतृत्वको एथलेटिक्स परिवार नेपालले व्यवस्थापन तथा सहयोगी भूमिका निर्वाह गर्नेछ । प्रत्येक प्रदेशमा स्थानीय संघसंस्थाले सहयोग गरेका छन् ।अध्यक्ष राईले यो च्यारिटी इभेन्ट भएको जनाउँदै प्राप्त हुने सबै नाफा जुम्लामा निर्माणाधीन हाइअल्टिच्युड ट्रेनिङ क्याम्पका लागि प्रदान गरिने बताए । उक्त क्याम्प बनाउन स्थानीय कीर्तिमानी धावक हरि रोकायले जग्गा उपलब्ध गराइसकेका छन् ।नेपालको पर्यटन प्रवर्द्धन, सफल पोखरा म्याराथन र धरान १० के रनको प्रचारप्रसार, नेपालमा रनिङ कल्चर नभएका बेला यसप्रति हौसला बढाउन र हरेक प्रदेशका स्थानीय जनतामा स्वास्थ्य सचेतना नै इभेन्टको मुख्य उद्देश्य भएको राईले बताए ।उक्त प्रोजेक्टका लागि मेक्सवर्थ फाउन्डेशन, ओम नमो, न्यूम्यू, तेन्जिङ हिलारी एभरेस्ट म्याराथन, एलिस रेस्टुरेन्ट, सफल इन्टरनेसनल म्याराथन र धरान रनले प्रायोजन गरेका छन् ।"
रोल्पामा भलिबल हुने,"(रोल्पा) सन स्टार युवा क्लबले ठूलो पुरस्कार राशिको राष्ट्रियस्तरको पुरुष भलिबल प्रतियोगिता आयोजना गर्ने भएको छ । फागुन ३ देखि ८ सम्म रोल्पाको सदरमुकाम लिवाङमा हुने प्रतियोगितामा ९ लाख भन्दा बढी पुरस्कार राशि रहेको छ । यो दोस्रो संस्करणमा हुन लागेको प्रतियोगिता हो । करिब १० वर्षअघि पहिलो संस्करणको प्रतियोगिता भएको थियो । विजेताले ५ लाख रुपैयाँसहित सनस्टार ट्रफी जित्नेछ । उपविजेताले २ लाख ५० हजार र तेस्रो हुनेले १ लाख रुपैयाँ जित्नेछन् । सान्त्वना हुने टिमलाई ५० हजार प्रदान गरिनेछ । उत्कृष्ट खेलाडी, स्पाइकर, ब्लकर, सेटर, डिफेन्डरलगायत विधागत उत्कृष्टलाई पनि नगद पुरस्कार प्रदान गरिनेछ ।क्लबका अध्यक्ष तथा रोल्पा नगरपालिकाका पूर्वमेयर पूर्ण केसीले प्रतियोगिताको तयारी धमाधम भएको बताए । उनका अनुसार रोल्पामा आयोजना भएको कुनै पनि खेलकुद प्रतियोगिताको यो ठूलो पुरस्कार राशि हो । क्लबले तेह्रौं वार्षिकोत्सवको अवसरमा आयोजना गर्ने प्रतियोतिगामा १० टिमले भाग लिनेछन् । सात प्रदेशबाट ११ टिमसहित त्रिभुवन आर्मी क्लब, नेपाल पुलिस क्लब र एपीएफ क्लबले भाग लिनेछन् । प्रतियोगिताको लोगो यसअघि नै सार्वजनिक गरिएको थियो । क्लबका अध्यक्ष केसीले प्रतियोगिता आयोजनाले खेल क्षेत्रको विकासका साथै पर्यटन प्रवर्द्धनमा टेवा पुग्ने विश्वास रहेको बताए । प्रतियोगिताका लागि तीनै विभागीय टोली तथा प्रदेशका टिमसँग समन्वय गरिरहेको जनाइएको छ । प्रतियोगिताको नारा रोल्पाको पर्यटन तथा खेलकुद विकासका लागि भन्ने नारा तय गरिएको छ । जिल्लास्तरीय खुला महिला भलिबल प्रतियोगिता पनि आयोजना हुनेछ । स्थानीय तहको सिफारिसमा सहभागी महिला टोलीबीच प्रतियोगिता हुनेछ । विजेताले ५५ हजार, दोस्रोले ३५ हजार, तेस्रोले १५ हजार र चौंथो हुनेले १० हजार जित्नेछन् । हामीसँग प्रतियोगिता आयोजना गर्न आवश्यक आर्थिक स्रोत छैन । तैपनि थोपाथोपाबाट सहयोग संकलन गरेर समुद्र बन्छ भनेझैं सबै खेलप्रेमीबाट सहयोग जुटाएर राष्ट्रिय प्रतियोगिता आयोजना गर्ने तयारी भएको छ, क्लबका अध्यक्ष केसीले भने । प्रतियोगिता गर्न करिब ४० लाख बजेट आवश्यक पर्ने आयोजकको अनुमान छ ।"
"श्रेष्ठ तेस्रोपल्ट अध्यक्ष निर्वाचित, प्रत्याशीद्वारा बहिस्कार","(काठमाडौं)नेपाल ओलम्पिक कमिटी (एनओसी) को अध्यक्ष पदमा शनिबार जीवनराम श्रेष्ठ लगातार तेस्रो कार्यकालका लागि निर्वाचित भएका छन् । अनलाइन भएको निर्वाचनमा खसेका २० मतमध्ये २० नै प्राप्त गरेका थिए । विभिन्न बाधा र अड्चनबीच यो निर्वाचन भएको छ । अन्तर्राष्ट्रिय ओलम्पिक कमिटी (आईओसी) को निर्देशनअनुसार यो निर्वाचन डिसेम्बरअगाडि नै सम्पन्न गर्नुपर्ने थियो, जितपछि श्रेष्ठले प्रतिक्रिया दिए । आफूलाई मतदान गर्ने सबैलाई धन्यवाद दिँदै उनले भने, साथीहरूले मप्रति जुन विश्वास देखाउनुभएको छ, त्यसका लागि धन्यवाद । यो सहयोगप्रति म आभार रहने छु । अबको कार्यकालमा नेपाली खेलकुदको विकास र विस्तारका लागि अझ धेरै काम गर्ने प्रतिबद्धता प्रकट गर्न चाहन्छु । श्रेष्ठका अनुसार अनलाइन निर्वाचनमा आईओसी तथा ओलम्पिक काउन्सिल अफ एसिया (ओसीए) का प्रतिनिधि पनि जोडिएका थिए । उनले पाटन उच्च अदालतको स्टे अर्डर यस निर्वाचनविरुद्ध नरहेको दाबी गर्दै सर्वोच्च अदालतको निर्णय भने आफूहरूले शुक्रबार अबेरसम्म पनि औपचारिक रूपमा प्राप्त नगरेको दाबी गरे । उनले गैरकानुनी रूपमा सरकारी हस्तक्षेपकै कारण निर्वाचन अनलाइनबाट गर्नुपरेको पनि बताए । ओसीएको दुई महिनाअघि सम्पन्न निर्वाचन पनि अनलाइनबाट नै भएको थियो । ओसीएको त्यो चुनाव सम्पन्न गरेको इक्टोरियल स्कुल अफ इन्जिनियरिङले एनओसी निर्वाचनमा पनि त्यही प्रक्रिया सञ्चालन गरेको थियो । निर्वाचनमा उम्मेदवारी दर्ता पनि अनलाइनबाटै भएको थियो । मतदानमा अध्यक्ष पदका उम्मेदवार तथा निर्वतमान महासचिव नीलेन्द्रराज श्रेष्ठसहित अरू केही प्रतिनिधिले मतदानमा भाग लिएनन् । अर्का अध्यक्षका प्रत्याशी तेज गुरुङले भने जीवनरामको समर्थनमा अन्तिम समयमा उम्मेदवारी फिर्ता लिएका थिए । एनओसीको २७ संघका प्रतिनिधिको मताधिकार छ । यसअघि सर्वोच्च अदालतले एनओसीको निर्वाचनलगायतका गतिविधि नगर्नूनगराउनू भनेर आदेश दिएको थियो । राष्ट्रिय खेलकुद परिषदले पनि यससम्बन्धी सूचना जारी गरेको थियो । एनओसीको मंसिर १७ मा बसेको विशेष साधारणसभाले विधान संसोधन गरेको थियो । त्यसअनुसार नेतृत्वमा दुई कार्यकालको व्यवस्था हटाएर चार कार्यकाललाई पारित गरेको थियो । एनओसीको कार्यसमितिका १९ सदस्यमध्ये अध्यक्ष पदमा मात्र निर्वाचन भएको हो । त्यसअघि नै सात उपाध्यक्षमा ज्योति राणा, गोपालसुन्दर कक्षपति, प्रकाशशम्शेर राणा, दावा गुरुङ, अनिलप्रसाद शर्मा, अशोकरत्न वज्राचार्य र चतुरानन्द राजवैद्य निर्वाचित भइसकेका थिए । महासचिवमा राजीव श्रेष्ठ, कोषाध्यक्षमा टासी घले, सहमहासचिवमा रामजीबहादुर श्रेष्ठ, सचिवमा भीमसिंह गुरुङ, रामकृष्ण श्रेष्ठ र रमेशप्रसाद सिवाकोटी चुनिएका छन् । सदस्यमा गीता राना, जितेन्द्रबहादुर चन्द, लाक्पा छिरिङ लामा, मनीष जोशी र राम अवाले चुनिएका छन् ।"
रेड्डीले बनाए पहिलो शतक,"मेलबर्न (एएफपी) वासिङ्टन सुन्दरले आफ्ना सहकर्मी नितिशकुमार रेड्डी मानसिक रूपमा निकै बलियो खेलाडी रहेको बताएका छन् । रेड्डीले बनाएको पहिलो शतकको मदतमा भारतले अस्ट्रेलियाविरुद्धको चौथो टेस्टको तेस्रो दिन बलियो जवाफ फर्काएको छ । वर्षाले प्रभावित दिनको खेल सकिँदा भारतले ९ विकेट गुमाएर ३ सय ५८ रन बनाएको छ ।रेड्डीको ब्याटिङ अविश्वसनीय रह्यो । मलाई सुरुदेखि नै थाहा थियो, कुनै न कुनै मोडमा उनले शतक बनाउने छन् । उनको प्रदर्शन विश्वस्तरीय रह्यो । उनको यो प्रदर्शनलाई धेरै लामो समयसम्म याद राखिनेछ । केही वर्षदेखि मैले उनलाई व्यक्तिगत रूपमा चिनेको छु । उनी आफ्नो प्रदर्शनमा शतप्रतिशत दिने गर्छन् । मेलबर्न क्रिकेट मैदानमा उदीयमान अलराउन्डर रेड्डीले १ सय ५ रन बनाएका छन् । उनी नटआउट छन् । दिनको अन्तिमसत्र वर्षाले प्रभावित भएपछि चाँडै टुंगिएको थियो । अब भारत चौथो दिनको सुरुआत गर्दा १ सय १६ रनले पछाडि रहनेछ । भारतका नटआउट अर्को ब्याटरमध्ये मोहम्मद सिराज २ रनमा छन् । अस्ट्रेलियाले पहिलो इनिङ्समा ४ सय ४७ रन बनाएको थियो । कमजोर सुरुआत लिएको भारतका लागि अर्का अलरान्डर वासिङ्टन सुन्दरले आठौं विकेटका लािग १ सय २७ रनको साझेदारी गरे । सुन्दरले ५० रन बनाए । रेड्डीले भने १ सय ७६ रनको सामना गरेर १० चौका र एक छक्का प्रहार गरेका छन् । अस्ट्रेलियाली बलरमध्ये प्याट कमिन्स र स्कट बोलान्डले समान तीन विकेट लिएका छन् ।"
अर्सनालाई तेस्रो स्वर्ण,"काठमाडौं (कास) ललितपुर महानगरपालिका वडा १७ की अर्सना महर्जनले छैटौं मेयर कप अन्तर वडा टेबलटेनिस प्रतियोगिताको महिला सिंगल्समा शनिबार स्वर्ण जितेकी छन् । अर्सनाले जितेको यो तेस्रो स्वर्ण हो । यसअघि अर्सनाले यू१२ गर्ल्स सिंगल्स र महिला टिम इभेन्टमा स्वर्ण जितेकी थिइन् । अर्सनाले फाइनलमा वडा १२ की रोनिशा महर्जनलाई १३११, ११५, ११८ ले पराजित गरिन् । वडा ८ की सुरम्य शाक्य र वडा १७ की अर्पिता महर्जन तेस्रो भए ।ललितपुर महानगरपालिका९ द्वारा आयोजित प्रतियोगिताको यू१६ गर्ल्समा सिंगल्समा साइरा शाक्य र यू१२ ब्वाइज सिंगल्समा स्वर्णिम शाक्य विजेता भए । दुवै वडा १६ का हुन् ।पाटनको गःछेःंमा भएको गर्ल्स फाइनलमा साइराले वडा १९ की एमरिन महर्जनलाई ११७, ११६, ११७ को सोझो सेटमा हराइन् । वडा ८ की सुरम्य शाक्य र वडा १२ की इशान्वी महर्जन तेस्रो भए ।स्वर्णिमले आफ्नै वडाका रिभानमुनि वज्राचार्यलाई ११९, १११३, ११८, १११३, ११७ को प्रतिस्पर्धात्मक सेटमा हराए । वडा ११ का निर्भिक शाक्य र वडा १८ का सुभान खड्का तेस्रो भए ।भेट्रान ६० वर्षमाथि पुरुष सिंगल्समा वडा १३ का पूर्णशंकर श्रेष्ठ विजेता भए । उनले फाइनलमा वडा १० का आनन्द धाख्वालाई ११९, ५११, ११७, ८११, ११९ को सेटमा हराए । वडा ३ का किरणकुमार विष्ट र वडा १९ का जगदीश्वर जोशीले तेस्रो स्थानमा चित्त बुझाए ।यसअघि वडा ५ की ममतासिंह राजभण्डारीले भेट्रान ४० वर्षमाथि महिला सिंगल्स, वडा ७ ले पुरुष टिम इभेन्ट र वडा २० ले पुरुष भेट्रान टिम इभेन्टमा स्वर्ण जितेको थियो ।"
मछिन्द्र फाइनलमा,(पाँचथर) मछिन्द्र फुटबल क्लब फिदिममा भइरहेको फाल्गुनन्द गोल्डकप फुटबल प्रतियोगिताको फाइनलमा पुगेको छ । मछिन्द्र क्लब ए डिभिजन प्रतिद्वन्द्वी एनआरटीलाई १० ले पराजित गर्दै एघारौं संस्करणको उपाधि नजिक पुगेको हो ।शनिबार फिदिम माविको मैदानमा भएको सेमिफाइनलमा मछिन्द्रका तर्फबाट दयानन्द इङलाबाङले गरेको गोल नै पर्याप्त बन्यो । उनले खेलको दसौं मिनेटमा गोल गरेका थिए । जवाफमा एनआरटीले गोल फर्काउन सकेन । यद्यपि टोलीले प्राप्त गरेका अवसरमा गोल गर्न चुक्यो । मछिन्द्रका देबेन्द्र तामाङ म्यान अफ द म्याच घोषित भए । उनले १० हजार पाए । मछिन्द्रले सोमबार उपाधिका लागि चर्च ब्वाइज क्लबसँग खेल्नेछ । विजेताले १० लाख ५ सय ५५ र उपविजेताले ५ लाख ५ सय ५५ रुपैयाँ पुरस्कार पाउने आयोजक फिदिम स्पोर्टिङ क्लबका अध्यक्ष दीपेन्द्र थापामगरले बताए ।
तानसेन१ लाई मेयर कप,"पाल्पा (कास) तानसेन नगरपालिका१ ले नगरस्तरीय दोस्रो मेयर कप फुटबल प्रतियोगिताको उपाधि जितेको छ । फाइनलमा वडा १ ले वडा ९ लाई ३२ गोलले हराएर उपाधि जितेको हो । वडा १ ले १ लाख ५५ हजार ५ सय ५५ रुपैयाँसहित शिल्ड जित्यो । तानसेन टुँडिखेल मैदानमा वडा १ का प्रवेश सुनारले २५ र ४८ औं मिनेटमा गोल गरे । थप एक गोल इमोक रानाले २८ औं मिनेटमा गरे । वडा ९ बाट अंकित मश्राङग् ीर शिव सोमैले गोल गरे । उपविजेता वडा ९ ले ७५ हजार ५ सय ५५ रुपैयाँ पायो ।म्याद अफ द म्याच वडा १ का प्रवेश सुनार भए । उत्कृष्ट खेलाडी सुदीप थापा, रक्षक प्रवेश सुनार, उदीयमान खेलाडी दानबहादुर बुढामगर, मिडफिल्डर वसन्तबहादुर राना र गोलरक्षकमा अजय थापा उत्कृष्ट चुनिए । नगरका ९ वडा सहभागी प्रतियोगिताका विजेतालाई तानसेन नगरपालिका नगरप्रमुख सन्तोषलाल श्रेष्ठ र उपप्रमुख प्रतीक्षा गाहाले पुरस्कार प्रदान गरे । उत्कृष्टले ४ हजार र म्यान अफ द म्याचले २ हजार पुरस्कार पाए ।"
सञ्जयको टिमलाई प्रोएम,"धरान (कास) प्रो सञ्जय लामाको टिमले सूर्य नेपाल इस्टर्न ओपन प्रोएमको उपाधि जितेको छ । धरान गल्फ क्लबमा शनिबार सञ्जयको टिमले १६७ अंकसहित उपाधि जित्यो । सञ्जयले ४१ तथा एमेच्योर गल्फर भुवनेश लिम्बूले ४३, बिना सापकोटाले ४२ र श्याम लिम्बूले ४१ अंक जाडेका थिए ।नेपाल नम्बर एक प्रो भुवन नगरकोटीको टिम १५९ अंकसहित दोस्रो भयो । भुवनले ३९ अंक जोड्दा एमेच्योर गल्फर भीम दाहाल, पूर्णबहादुर राई र बलबहादुर राईले समान ४० अंक जोडे । प्रो नीरज तामाङको टिम १५५ अंकसहित तेस्रो भयो । अघिल्लो दिन इस्टर्न ओपन जितेका नीरजले ३८ अंक बटुले । एमेच्योर गल्फर दिवस तुलाधर, सिद्धान्त सापकोटा र सुष्मा सिंहले समान ३९ अंक बटुले । महिलातर्फ ४२ अंक जोडेर बिना सापकोटा विजेताको पुरस्कार जितिन् । होल नम्बर १८ मा सञ्जीव क्षेत्रीले लङ्गेस्ट ड्राइभ र होल नम्बर १७ मा भीम दाहालले क्लोजेस्ट टु दी पिनको अवार्ड जिते । विजेता खेलाडीलाई नेपाल गल्फ संघका उपाध्यक्ष तिलक राई, कोशी प्रदेश गल्फ संघका उपाध्यक्ष भरत तामाङ र धरान गल्फ क्लबका सचिव देवराज राईले पुरस्कार वितरण गरे । प्रोएममा १२ प्रो र ४८ एमेच्योर खेलाडीले भाग लिएका थिए ।नीरजले शुक्रबहादुर राईको कुलतर्फको रेकर्ड स्कोर बराबरी गर्दै करियरको दोस्रो उपाधिको रूपमा इस्टर्न ओपन जितेका हुन् ।सूर्य नेपाल गल्फ टुर २०२४२५ अन्तर्गत चौथो प्रतियोगिता सूर्य नेपाल वेस्टर्न ओपन अर्को महिना हिमालयन गल्फ कोर्स पोखरामा हुनेछ ।"
चार पुराना खेलाडी सम्मानित,"सुनसरी (कास) चालिसको दशकमा इटहरीमा क्रिकेट खेलको सुरुआत गर्ने पुराना चार खेलाडी सम्मानित भएका छन् । सम्मानित हुनेमा विनोद देवान, सञ्जिव ढुंगाना, प्रदीप रेग्मी र कमलेश पौडेल छन् । उनीहरू २०४३ सालमा पहिलो पटक इटहरीमा क्रिकेट भित्र्याउने खेलाडी हुन् । उनीहरूलाई इटहरीमा २०४३ सालमा इटहरी क्रिकेट टिमको संस्थापक सदस्यमा योगदान गरेको भन्दै कस्तुरी कलेज अफ म्यानेजमेन्टले सम्मान गरेको हो । इटहरी९ स्थित जनता क्रिकेट मैदानमा सम्पन्न अन्तर कलेज क्रिकेट प्रतियोगिताको समापनमा उनीहरूलाई कस्तुरी कलेजका अध्यक्ष रामचन्द्र अधिकारीले सम्मान गरे । उक्त टिमका सदस्य लिलम बस्नेत, पवन खेडिया भने अनुपस्थित थिए । २०४३ सालमा स्थापित इटहरी क्रिकेट टिमका सदस्यमध्ये केही विदेशमा छन् भने केहीको निधन भइसकेको कस्तुरी एकेडेमीका प्राचार्यसमेत रहेका पूर्वक्रिकेटर कमलेश पौडेलले जानकारी दिए ।"
राष्ट्रिय टिम चेस सेमिफाइनल,"काठमाडौं (कास) सातौं राष्ट्रिय क्लब टिम चेस च्याम्पियनसिपमा शनिबारको खेलपछि शीष चार टोली सेमिफाइनल पुगेका छन् । ललितपुरस्थित तुल्सीलाल स्मृति प्रतिष्ठानमा सञ्चालित च्याम्पियनसिपको लिग चरणपछि ललितपुर महानगरपालिका टिम १४ अंक, थापाथली चेस पार्क १०, दोलखा चेस होम १० र ललितपुर स्पोटर््स क्लब ९ अंक जोडेर अन्तिम चारमा पुगेका छन् । आइतबार सेमिफाइनलमा ललितपुर महानगरले ललितपुर स्पोटर््स क्लब तथा थापाथलीले दोलखा चेस होमविरुद्ध प्रतिस्पर्धा गर्नेछ । यस प्रतियोगिता विजेताले २ लाख, उपविजेताले १ लाख २० हजार, तेस्रोले ६० हजार र चौथोले ४० हजार प्राप्त गर्नेछन् । व्यक्तिगत विधातर्फ उत्कृष्ट अंक प्राप्त गर्दै क्रमशः रुपेश जैसवाल, सुशील चौधरी, कृष्ण थापा, हेम भण्डारी र अभिक शाहले जनही १० हजार जितेका छन् ।"
