शीर्षक,विवरण
दाताबाट उठाएको चन्दा रवि लामिछाने फाउन्डेसनबाट निकिताको खातामा,"पछिल्लो कारोबारको एकसातापछि २०७९ असार ७ मा लामिछानेले सुशासनको अभियानसहित रास्वपाको घोषणा गरेका थिए । राजनीतिमा सक्रिय भएसँगै लामिछानेले फाउन्डेसनको अध्यक्षमा श्रीमती निकितालाई नियुक्त गरेका छन् । फाउन्डेसनमा सचिव रवि सापकोटा, कोषाध्यक्ष अम्बिका केसी र सदस्यमा गीता रेग्मी, अनिशा पौडेल र प्रजिता रेग्मी घिमिरे छन् । सरकार होस् या व्यक्ति, राष्ट्रिय संस्था होस् वा अन्तर्राष्ट्रिय, जोकोहीबाट फाउन्डेसनमा प्राप्त रकम फाउन्डेसनकै संस्थापकहरूले समेत आफ्नो खातामा सार्न र प्रयोग गर्न पाउँदैनन्, अर्थ मन्त्रालयका एक अधिकारी भन्छन्, यो सामाजिक रूपमा बेथिति र आर्थिक रूपमा ठगी र भ्रष्टाचार हो, यसमा विस्तृत अनुसन्धान हुनुपर्छ र दोषीलाई कारबाही गर्नुपर्छ ।आफ्नै नामको फाउन्डेसन स्थापना गरेका लामिछानेले गैरनाफामूलक संस्थाका रूपमा २०७५ पुस १६ मा कम्पनी रजिस्ट्रार कार्यालयमा दर्ता गरेका थिए । त्यसको ११ दिनपछि अर्थात् २०७५ पुस २७ मा उनले कालिकोटको रास्कोटमा अस्पताल बनाउने घोषणा गर्दै देशविदेशबाट सहयोगको अपिल गरेका थिए । तर सामाजिक परियोजनाका लागि दाताबाट आर्थिक सहयोग संकलन गर्दा फाउन्डेसनले समाजकल्याण परिषद्बाट प्रमाणपत्र पाएकै थिएन । २०७५ चैत ७ मा मात्रै फाउन्डेसनले समाजकल्याणबाट प्रमाणपत्र पाएको हो । इस्टिमेटअनुसार अस्पताल बनाउन कुल आठ करोड ७१ लाख ५८ हजार एक सय ५५ रुपैयाँ ३२ पैसा लाग्ने घोषणा उनले गरेका थिए । करिब त्यति नै रकम उनले विभिन्न व्यक्ति तथा संस्थाबाट संकलन पनि गरे ।अस्पताल निर्माण सम्पन्न भएपछि २०७७ चैत ३१ मा लामिछानेले स्थानीय रास्कोट नगरपालिकालाई हस्तान्तरण पनि गरेका थिए । तर, अस्पताल बनाउँदा करिब १२ करोड लागेको र आफ्नो फाउन्डेसन ऋणमा परेको दाबी पनि उनले भिडियोमार्फत गरेका थिए । दुई वर्षदेखिको सञ्चालन खर्च हिसाब गर्दा १२ करोड पुग्नेवाला छ । भनेजस्तो अस्पताल बनाउन अझै रकमको आवश्यकता छ । तर हामी तपाईंसँग माग्दैनौं, दिएको चाहिँ थाप्छौं, हिजो पनि हामीले मागेका होइनौं, भोलि पनि माग्दैनौं, उनले भिडियोमा भनेका थिए । यसरी समाजसेवाका लागि नमाग्ने भन्दै भिडियो सन्देश जारी गरेका लामिछानेले अस्पताल बनाउँदा ऋण लागेको भन्दै सरकारसँग भने अनुदान माग्दै लविङसमेत गरे । फाउन्डेसनका तर्फबाट अध्यक्ष लामिछानेले हस्ताक्षर गरी २०७८ कात्तिक ४ मा अनुदान माग्दै स्वास्थ्य मन्त्रालयमा पत्राचार गरेका थिए । पत्रमा भनिएको थियो, करिब ११ करोड लगानी भएको अस्पताल निर्माण सम्पन्न भइसके तापनि हाल फाउन्डेसनले निर्माण तथा सुपरभिजन कम्पनीलगायत विभिन्न व्यक्ति तथा संस्थालाई ४ करोड ९० लाख रकम भुक्तानी गर्न बाँकी रहेकाले सो रकम सरकारद्वारा फाउन्डेसनलाई अनुदान उपलब्ध गराइदिन वा सोझै निर्माण कम्पनीलाई भुक्तानी गरी सहयोग गरिदिनुहुन अनुरोध गर्दछु । २१ दिनपछि लामिछानेले अर्को पत्र लेखे । अर्थ मन्त्रालयलाई अनुदान सहयोगका लागि सिफारिस गरिदिनुहुन अनुरोध गर्दछु, भन्दै लामिछानेले स्वास्थ्य मन्त्रालयलाई दोस्रो पत्र लेखका थिए । पत्र प्राप्त भएको एक सातामा स्वास्थ्यले रकम उपलब्ध गराइदिन भन्दै अर्थ मन्त्रालयलाई पत्राचार गरेको थियो । तर अर्थले यस प्रकृृतिको कार्यक्रम र बजेट विनियोजन नभएको जानकारी गराएको थियो । बरु, स्वास्थ्य तथा जनसंख्या मन्त्रालयअन्तर्गत विनियोजन भएको बजेटबाट नै व्यवस्थापन गर्ने गरी कार्यक्रम संशोधन तथा रकमान्तरको प्रस्ताव पठाउन, अर्थ मन्त्रालयले स्वास्थ्यलाई जवाफ पठाएको थियो । राजनीतिक पहुँच प्रयोग गरेर लामिछानेले लबिङ गरेपछि सरकारले २०७८ चैत २९ मा चार करोड ९० लाख निकासा दिएको थियो । तर, फाउन्डेसनलाई सरकारले दिएको अनुदान नियमित बजेटमा थिएन । अन्तर्राष्ट्रिय मुद्रा कोष (आईएमएफ) बाट आएको विशेष ऋण (एक्सटेन्डेड क्रेडिट फेसिलिटीईसीएफ) को बजेट रकमान्तर गरेर फाउन्डेसनलाई अनुदान उपलब्ध गराइएको थियो । सामान्यतया विदेशी मुद्रा सञ्चिति घटेर भुक्तानी सन्तुलन कमजोर हुँदा आईएमएफले ईसीएफ उपलब्ध गराउँछ । कोभिडपछि संकटमा पर्न लागेको नेपालको अर्थतन्त्रलाई बचाउन भन्दै आईएमएफले कठोर सर्त राखेर २०७८ पुस ३० मा ऋण स्वीकृत गरेको थियो । कोषबाट ऋणको पहिलो किस्ता पाउनेबित्तिकै रकमान्तर गरी रवि लामिछाने फाउन्डेसनलाई निकासा गरिएको थियो, अर्थका अधिकारी भन्छन्, उक्त ऋण नेपाल सरकारले आईएमएफलाई फिर्ता गर्नुपर्छ । यस्तो रकम फाउन्डेसनलाई दिने र त्यो पनि हिनामिना भएको देखिएमा अख्तियार दुरुपयोग अनुसन्धान आयोगले अनुसन्धान गर्नुपर्छ । हिनामिना भए भ्रष्टाचारको विषय हो ।संघीय सरकारको खाताबाट रास्कोट नगरपालिकामा निकासा भएको उक्त रकम नगरपालिकाबाट जस्ताको त्यस्तै रवि लामिछाने फाउन्डेसनले पाएको थियो । उक्त रकम ऋण तिर्न भनेर लगिएको हो । तर, त्यसका बारेमा हामीलाई विस्तृत जानकारी छैन, संघीय सरकारबाट फाउन्डेसनलाई नै दिनु भनेर आएको रकम नगरपालिकाले दिएको हो, रास्कोटका तत्कालीन अधिकारीले कान्तिपुरसँग भने । उता, लामिछाने फाउन्डेसनले कर्णाली प्रदेश सरकारबाट ३२ लाख र रास्कोट नगरपालिकाबाट पनि ३० लाख रुपैयाँ लगेको रास्कोटका अधिकारीको भनाइ छ । यसरी सरकार आफैंले बनाउनुपर्ने अथवा बनाउन सक्ने अस्पताल निर्माण गरिदिने भन्दै अघि सरेका लामिछानेले दाताबाट उठाएको रकमबाहेक राज्यबाट पनि पाँच करोड ५२ लाख रुपैयाँ लिएको पुष्टि भएको छ । यसरी बेथितिको जगमा लामिछानेले बनाएको रास्कोट अस्पताल आफैं पनि अहिले संकटमा छ । अस्पतालको ३ किलोमिटर क्षेत्रभित्र स्युना स्वास्थ्य चौकी छ भने सरकारको योजनाअनुसार १५ शय्याको नगर अस्पतालपनि बनिरहेको छ । जहाँ १८ करोड लागतमा साढे ३ तले पक्की भवन निर्माण हुँदै छ । उता, फाउन्डेसनले बनाएको अस्पतालमा करिब ११ करोड लागत कसरी लाग्यो भन्ने पनि अनुसन्धानको विषय छ । किनकि प्रिफ्याभ, यूपीभीसी र जस्तापाता प्रयोग भएको एकतले संरचनामा ११ कोठा छन् । रास्कोट नगर उपप्रमुख मनिराज बराल भन्छन्, रवि लामिछाने फाउन्डेसनबाट निर्माण गरिएको रास्कोट अस्पतालमा जस्तापाताको छानो छ, यसको अवधि १० वर्ष मात्र भएकाले पक्की अस्पताल बनाउनुपरेको हो ।"
लाखौं नेपाली श्रमिकलाई अवसरको ढोका खुल्दै,"विश्वकप आयोजकको निर्णय गर्नुअघि फिफाले त्यस देशमा मानवअधिकारको अवस्था कस्तो छ र विश्वकप परियोजनामा काम गर्ने श्रमिकको अधिकारको अवस्था कस्तो रहन्छ भनी बडो मिहीन हिसाबले मूल्यांकन गर्नुपर्थ्यो र श्रमिक संरक्षणको पूर्ण व्यवस्था सुनिश्चित गरिनुपर्थ्यो, इक्विडेमका अनुसन्धान विभाग प्रमुख रामेश्वर नेपालले कान्तिपुरसँग भने । श्रमिकका अनुसार साउदीमा प्रवेश गरिसकेपछि रोजगारदाताको अनुमति नपाएसम्म स्वदेश फिर्ता हुन निकै कठिन छ । साउदीले आप्रवासी श्रमिकको न्यूनतम तलब निर्धारण गरेको छैन । श्रमिक भर्ना गर्ने बेलामा तोकिएको न्यूनतम तलब र खातामा आउने तलब फरक पर्छ । कतिपय रोजगारदाताले उचित तलब र सेवासुविधा दिने गरेका छैनन् । यस्तै साउदी जान लाग्ने सबै लागत शुल्क आफैंले व्यहोर्नुपर्दा श्रमिक ऋणमा पर्न बाध्य छन् । श्रमिकलाई रोजगारदाता मन परेन, छोड्न मन लाग्यो, आपत् परेर घर फर्कनुपर्यो भन्दा सहजै पाइँदैन । आफ्नो सीप र क्षमताअनुसार कम्पनी फेर्न रिलिज पेपर चाहिन्छ । श्रमिकले चाहेका बखत कम्पनी परिवर्तन गर्न सक्दैन ।साउदीको दमाममा कार्यरत रेशम चौधरीले एक लाख ५० हजार रुपैयाँ तिरेर साउदी पुगेको बताए । फाइभ स्टार होटलमा वेटर भनेर पठाएको थियो, यहाँ बाहिर घाममा लेबरमा हालिदियो । महिनाको न्यूनतम तलब १२ सय रियाल र खानाबापत ३ सय रियाल भनेको थियो । यहाँ तलब ८ सय र खानाबापत दुई सय रियाल मात्र दिन्छ, उनले भने, सुरुको तीन महिना त काम पनि दिएन । हामी मेसमा खान्छौं, खाना राम्रो छैन ।साउदीले परिचयपत्र नबनाइदिने रोजगारदातामाथि कारबाही गरेको देखिँदैन । श्रमिक भागेको भनेर सूचना दिने अर्थात् हुरुप किन लगाइयो भनेर रोजगारदाता कम्पनीलाई प्रश्न गरिँदैन । उल्टो कागजातविहीन बनाएर श्रमिकलाई डिपोर्ट गरिन्छ । हुरुप लगाएको, हुरुप नलगाएको, परिचयपत्र नबनाएको र नवीकरण नगरेका श्रमिकलाई एक्जिट भिसा निकाल्न निकै गाह्रो छ । तलब नपाएका श्रमिकले कम्पनीकै क्याम्पमा बसेर कम्पनीविरुद्ध मुद्दा लड्न मुस्किल छ । हामीसँग भिसा छैन, मिति समाप्त भएको १० महिना भयो । नेपाल जान एक्जिट परमिट लिनका लागि धेरै पटक नेपाली दूतावासमा आवेदन दिइसकेको छु, अहिलेसम्म केही आएको छैन, सप्तरीका उमेश आलेले भने, एक्जिट परमिट लिनका लागि श्रम अदालतमा १६ पटक गइसकेका छौं । अझै निस्किएको छैन । हामी अन्योलमा छौं ।ह्युमन राइटस वाचको पछिल्लो प्रतिवेदनले मृतक श्रमिक र उसका परिवारले क्षतिपूर्ति नपाइरहेको अवस्था देखाएको छ । वैदेशिक रोजगार बोर्डका अनुसार बितेको १६ वर्षमा साउदीमा ३ हजार ७ सय ९३ नेपालीको ज्यान गएको छ । बिमाको सुविधा नहुँदा तीमध्ये दुई सय जनाका परिवारले पनि क्षतिपूर्ति पाएका छैनन् । बल्लतल्ल गोसीमार्फत कार्यस्थलमा दुर्घटना हुने सय जना जतिले मात्र क्षतिपूर्ति पाएका छन् ।अन्तर्राष्ट्रिय मानवअधिकारवादी संस्थाहरूको निरन्तर हस्तक्षेपपछि कतारले विश्वकप खेलाउने अवस्थामा आइपुग्दासम्म श्रमका क्षेत्रमा सुधार गरेको थियो । कतारका लागि पूर्वराजदूत नारदनाथ भारद्वाजले विश्वकपको पूर्वसन्ध्यामा आइपुग्दा कतारमा शृंखलाबद्ध रूपमा सुधार भएको थियो । कतारले खाडीमै पहिलो पटक न्यूनतम तलब निर्धारण गर्यो, एक्जिट परमिट चाहिने व्यवस्था हटायो, रोजगारदाता परिवर्तन गर्न मिल्ने प्रावधान बनाइदियो, उनले भने ।उनका अनुसार साउदीबाट पनि श्रम सुधारको अपेक्षा गर्न सकिन्छ । साउदीमा पनि कतारमाझै छिटो श्रमिकको अधिकार सुनिश्चित गर्नुपर्ने दबाब पुग्छ । जति छिटो श्रमिकको भलाई हुने गरी कानुनमा सुधार हुन्छ, साउदी श्रमिकका लागि त्यति नै बढी सहज बन्दै जान्छ, उनले भने ।ह्युमन राइट वाचको पछिल्लो प्रतिवेदनअनुसार साउदीलाई कफला प्रणाली हटाउन, आप्रवासी श्रमिकको न्यूनतम तलब निर्धारण गर्न, रोजगारदाता परिवर्तन गर्न पाउने अवसर दिन, श्रमिकको सबै लागत शुल्क बेहोर्न, श्रमिकको २४ घण्टा नै बिमा हुने व्यवस्था मिलाउन मानवअधिकारवादी संस्थाहरूले सुझाव दिएका छन् ।"
काठमाडौंमा फेरि गुन्जँदै भैंसी लड्यो है माया,"(दार्जिलिङ)गायिका डेजी बराइलीको पारिवारिक माहोल संगीतमय थियो । बुबाआमादेखि मामासम्म गानाबजाना गर्थे । देउसीभैलो, बिहेबटुलोमा गाउन पुगिहाल्थे । त्यही माहोलले गायनप्रति डेजीको मोह बढ्यो । सन् १९६० अप्रिल २५ मा दार्जिलिङको रंगमुक चिया कमानमा जन्मिएकी उनले १० वर्षको उमेरदेखि नै गायनको मेलो समातिसकेकी थिइन् ।मामा भीमबहादुर लकान्द्रीकै सहयोगले म गायिका भएकी हुँ, दार्जिलिङको भानु भवन अघिल्तिर बसेर डेजीले ती दिन सम्झिइन् । गायनप्रतिको उत्कट चाहना देखेपछि परिवारले डेजीलाई दार्जिलिङ सहर पठाए, सन् १९७४ ताका । उनी दार्जिलिङको सेन्ट रिजर्स गल्स हाईस्कुलमा ५ कक्षामा भर्ती भइन् । पढाइसँगै गायन पनि अघि बढाइन् । कर्मा योञ्जन, बद्री दुर्गा खरेलहरूसँगको संगतले उनको गायकी तिखारियो । सन् १९७५ ताका बद्री दुर्गा खरेल, दावा ग्याल्मो, गणेश शर्मासहितका अगुवा सर्जकको साथ लागेर पहिलो पटक डेजी मेची तरेर नेपाल पसिन् । त्यो बेला उनी भर्खरै १५ पुगेर १६ वर्ष मात्रै टेकेकी थिइन् । काठमाडौंको नेपाल पुलिस क्लबमा भव्य सांगीतिक कार्यक्रम भयो । भैंसी लड्यो है माया बोलको गीत त्यही मेसोमा रेकर्ड गरेकी थिइन्, डेजीले । कमल दर्नालको रचना र संगीतको त्यो गीत रत्न रेकर्डिङ स्टुडियोमा रेकर्डिङ भएको थियो । नेपालमा रेकर्डिङ भएको डेजीको पहिलो गीतचाहिँ मायालुले सम्झ्यो कि कसो हो । शशि ठटालले लेखेको त्यो गीतमा शान्ति ठटालको संगीत छ । डेजी र दावा ग्याल्मोले युगल रूपमा त्यो गीत रेकर्ड गराएका थिए । डेजीले नेपाल जानुअघि नै अल इन्डिया रेडियो, खर्साङबाट स्वर परीक्षा पास गरेकी थिइन् । त्यसपछि दार्जिलिङनेपाल आउजाउ गरिरहन थालिन् । २०४१ सालमा दोस्रो पटक नेपाल गएको मौकामा उनले बादलमा नाची हिँड्ने पहाडकी सानी सहित अरू चार गीत रेकर्ड गरेर फर्किएकी थिइन् । त्यसको ८ वर्षपछि उनी पुनः नेपाल गइन् । गायक तथा अभिनेता मुरलीधरसँग प्रज्ञा भवनमा गीत गाइन् । २०५९ सालमा दार्जिलिङ गोर्खा पार्वत्य परिषद्को सांगीतिक टोलीमा समावेश भएर उनी तेस्रोपल्ट नेपाल पुगिन् । २०६३ मा पलेँटी कार्यक्रमका लागि उनी नेपाल गएकी थिइन् । उनी पछिल्लो पटक काठमाडौं पुगेको २०७६ सालमा हो । भ्वाइस अफ नेपाल कार्यक्रममा छोरी विमोचना छानिएपछि उनी काठमाडौं पुगिन् । अनि भ्वाइसको मञ्चमा ४४ वर्षपछि दोहोर्याइन्, भैंसी लड्यो है माया भीरबाट हेर ।उनी करिब तीन महिनापछि पुनः नेपाल जाँदै छिन् । पलेँटी शृंखलामा गाउन । सँगै जाँदै छिन् छोरी विमोचना र पति संगीतकार चन्दन लम्जेल पनि । फेब्रुअरीतिर हाम्रो कार्यक्रम हुन्छ होला है, डेजीले सुरिलो स्वरमा सुनाइन्, त्यो कार्यक्रमका लागि हामी तीनै जना तयारी गरिरहेका छौं । डेजीको पारिवारिक माहोल उबेला माइतीघरमा जस्तै संगीतमय छ । पति संगीतकार, छोरी गायिका अनि छोरो गितारिस्ट । सबै कलाकारै कलाकार । पति लम्जेलले २ सयभन्दा बढी गीतमा संगीत भरेका छन् ।स्वरसम्राट् नारायण गोपालले गाएको मेरा सबै रातहरू अब मातहरू भए बोलको गीतमा चन्दनले संगीत भरेका हुन् । यो गीत नर्देन रुम्बाले रचेका हुन् । छोरा अनमोल दार्जिलिङमुम्बई ओहोरदोहोर गरिरहन्छन् । उनी गायक मोहित चौहानको टिममा आबद्ध छन् । उनी गितार बजाउँछन् । डेजीले करिब डेढदुई सय गीत गाइन् । सय जति रेकर्डिङ भए । तर, भैंसी लड्योले उनलाई पहिचान दिलायो । नेपाल, भारत, भुटान, म्यानमारलगायत जहाँजहाँ नेपालीभाषी छन्, डेजी त्यहीँत्यहीँ चर्चित भइन् । पछिल्लो पुस्तामाझ पनि डेजीको लोकप्रियता उस्तै नै छ । त्यो कालजयी गीत रेकर्डिङको चाँजो मिलाउने मान्छे थिए, गोपाल योञ्जन । दार्जिलिङे योञ्जन सन् ६० को दशकतिरै काठमाडौं गएका थिए । डेजीले दाजु कर्मामार्फत गोपाललाई चिनेकी थिइन् । मेरो गीतलाई पाकादेखि अहिलेका तन्नेर पुस्ताले पनि मन पराइरहेको पाएकी छु, डेजीले चौरस्ताबाट आएको चिसो सिरेटो छल्न खोज्दै भनिन्, त्यो गीतले यति धेरै माया किन पायो, मलाई थाहा छैन । सन् १९८३ मा बिहे गरिन् डेजीले । सांगीतिक कार्यक्रममै भेटिएका थिए, चन्दन । डेजीले उनैलाई जीवन साथी बनाइन् । खासमा संगीतले नै उनीहरूको भेट जुराएको थियो । पारिवारिक जीवन, गीतसंगीत अनि सरकारी नोकरी यी तीन कामलाई उनले व्यवस्थापन गरेर गइन् । सोसियल वेल्फेयर डिपार्टमेन्ट मा उनी कार्यरत छिन् । अवकाश हुन मात्रै डेढ वर्ष बाँकी छ, उमेरले ६ दशक नाघेकी डेजीले थपिन्, जागिरपछि सबै जीवन संगीतमै खर्चिन्छु । दार्जिलिङका कतिपय सर्जकजसरी जन्मथलो छाडेर नेपाल जान मन मानेन । मौका भने पाएकी हुन् । तर, जन्मथलोको मायाले उनलाई रोक्यो । डेजीको नारायण गोपालसँग पनि राम्रो सम्बन्ध थियो । स्वर सम्राटसँगै उनले नारायणघाटको एक कार्यक्रममा गाएकी थिइन् । म सानी थिएँ, मलाई धेरै माया गर्नुहुन्थ्यो गायन नछाड्न सुझाव दिनुहुन्थ्यो, डेजीले सुनाइन् । दार्जिलिङे प्रतिभाहरू कर्मा योञ्जन, दावा ग्याल्मो, कुमार सुब्बा, कमल दर्नाल, शान्ति ठटाल, जस योञ्जन प्यासी, मणिकमल छेत्रीलगायतको साथ र संगत उनले पछिसम्मै पाइन् । उनको भैंसी लड्योपछि एउटा खुला किताब, भिखारी हुँ म, कति बग्यो कति बग्यो, पुलमुनि पानी रेशम श्रोताले अत्यधिक रुचाएका स्तरीय गीत हुन् । डेजीका बुबा चन्द्रसिंह रंगमुक सार्वजनिक प्राथमिक पाठशालाका हेडमास्टर थिए । आमा राधिका चिया श्रमिक । चियाकमानका मेनेजर ब्रिटिस थिए । मेनेजरकी श्रीमतीले उनको नाम जुराइदिएकी थिइन्, डेजी भनेर । डेजी अहिले पनि नेपाली संगीतको अमूल्य निधिका रूपमा नेपाली जनमानसमा अटल छिन् । उनका गीतहरूले भावनाको गहिराइमा डुबुल्की मार्न अझै प्रेरित गरिरहेका छन् ।"
शिक्षकलाई दलीय राजनीतिमा रोक लगाउन विज्ञको जोड,"(काठमाडौं)शिक्षकलाई दलीय राजनीतिबाट टाढा राख्न शिक्षाविद्ले माग गरेका छन् । शिक्षक र प्राध्यापक राजनीतिक दलमा सक्रिय हुन नपाउने व्यवस्था शिक्षा ऐनमै गर्नुपर्नेमा उनीहरूले जोड दिएका छन् । प्रतिनिधिसभाको शिक्षा तथा स्वास्थ्य समितिमा विद्यालय शिक्षा विधेयकमाथि बुधबार भएको छलफलमा विज्ञहरूले शिक्षा क्षेत्रलाई सेवामूलक बनाउनुपर्ने र विद्यालय शिक्षाको अधिकार स्थानीय तहमै रहनुपर्ने सुझाव दिए । शिक्षकलाई दलीय राजनीतिबाट रोक लगाउनुपर्ने र उनीहरूलाई सेवासुविधा आकर्षक बनाउनुपर्ने उनीहरूको भनाइ थियो । शिक्षा क्षेत्रलाई गैरनाफामूलक बनाउँदै सार्वजनिक शिक्षालाई सुदृढ बनाउनुपर्नेमा उनीहरूले जोड दिए । समितिले विधेयकमाथि संशोधनकर्ता सांसदसँग छलफल सकेपछि दफाबार छलफलअघि विज्ञको सुझाव लिएको हो । समितिको छलफलमा शिक्षाविद् तथा त्रिभुवन विश्वविद्यालयका पूर्वउपकुलपति केदारभक्त माथेमाले नाफामूलक विद्यालय सञ्चालनमा रोक लगाउनुपर्ने बताए । शिक्षामा निजीकरण बढ्दै गएको छ । सार्वजनिक विद्यालयबाट विद्यार्थी भागाभग छ, उनले भने, शिक्षा जुन गति र दिशातर्फ जानुपर्ने थियो, त्यसतर्फ गएको छैन ।माथेमाले शिक्षकलाई दलीय राजनीति गर्न दिन नहुनेमा जोड दिए । शिक्षक र प्राध्यापक राजनीतिमा लाग्न मिल्दैन, विचार उहाँहरूको अधिकारको कुरा हो तर त्यसलाई राजनीतिबाट पर राख्नुपर्छ, उनले भने । शिक्षक विद्यालय व्यवस्थापन समितिसँग उत्तरदायी हुनुपर्ने र विद्यालय बोर्ड अफ ट्रस्टी मोडलबाट सञ्चालन गर्नुपर्ने उनले बताए । शिक्षाविद् मीनबहादुर बिष्टले नेपालको शिक्षा प्रणाली राजनीतिक दल, व्यापारी, कर्मचारी र शिक्षकको स्वार्थको चक्रव्यूहमा फसेको टिप्पणी गरे । शिक्षा विधेयकको हरेक पृष्ठमा राजनीतिकतन्त्र र कर्मचारीतन्त्रको गन्ध आउँछ, उनले भने, निःशुल्क शिक्षा राजनीतिक कारणले भनिन्छ तर कार्यान्वयन हुँदैन । शिक्षाविद् विष्टले विश्वभर नै शिक्षकको अभाव हुन थालेकाले त्यसतर्फ ध्यान दिन सांसदहरूलाई आग्रह गरे । उनले भने, शिक्षकको संकट नेपालमा पनि आउँदै छ । उनीहरूलाई ज्यामीको जस्तो व्यवहार गरेर हुँदैन । राज्यले सेवासुविधा बढाएर आकर्षण गर्नुपर्छ । त्रिभुवन विश्वविद्यालयका प्राध्यापक टंकनाथ धमलाले विद्यालय र विश्वविद्यालयमा दलीय राजनीतिका गतिविधिमा रोक लगाउनुपर्ने बताए । सार्वजनिक शिक्षालाई सरकारी लगानी बढाएर दरिलो पार्नुपर्ने उनको भनाइ थियो । सरकारी विद्यालय स्तरीय भए निजी स्वतः बन्द हुन्छन्, धमलाले भने । उनले गणित र विज्ञान विषय अंग्रेजी माध्यममा पठनपाठन गराउने विधेयकको व्यवस्थाको विरोध गरे । शिक्षाविद् टीका भट्टराईले कार्न्यान्वयन हुने गरी ऐन बनाउन सांसदलाई आग्रह गरे । निजी विद्यालय विस्थापित नभएसम्म सार्वजनिक विद्यालयको सुधार सम्भव हुँदैन, उनले भने, निजी स्कुलका फाइदा मात्रै हेरेर पुग्दैन । दुष्प्रभाव पनि मूल्यांकन गर्न जरुरी छ । अर्का शिक्षाविद् विष्णु कार्कीले विधेयक पारित हुनुअघि शिक्षा कस्तो र कसका लागि भन्ने विषयमा सांसद स्पष्ट हुनुपर्ने बताए । कम्तीमा २० वर्षका लागि हुने गरी ऐन जारी गर्नुपर्ने उनको भनाइ थियो । प्राध्यापक विनय कुसियतले शिक्षा कस्तो हुने भन्ने दृष्टिकोणमा स्पष्ट हुन आग्रह गरे । राज्यले स्वामित्व लिएर शिक्षालाई निःशुल्क बनाउनुपर्छ, उनले भने, त्यसका लागि लगानी चाहिन्छ । लगानी कसले गर्ने भन्नेमा स्पष्ट हुनुपर्छ । बालविकास विशेषज्ञ मीनाक्षी दाहालले बालविकास कक्षा (ईसीडी) का विषयमा राज्य स्पष्ट हुनुपर्ने बताइन् । बालविकासमा अध्यापन गराउने शिक्षकको मानसिक र शारीरिक स्वास्थ्य परीक्षण प्रत्येक वर्ष गर्ने व्यवस्था जरुरी रहेको उनको भनाइ थियो ।राष्ट्रिय परीक्षा बोर्डका अध्यक्ष महाश्रम शर्माले विद्यालय शिक्षाको अधिकार स्थानीय तहमा हुनुपर्ने बताए । विदेशी बोर्डका विद्यालय सञ्चालनमा रोक लगाउनुपर्ने उनको भनाइ थियो । पूर्वसचिव जनार्दन नेपालले निजी विद्यालय स्थापना र सञ्चालनबारे स्पष्ट गर्न सांसदसँग आग्रह गरे । शिक्षा विभागका पूर्वमहानिर्देशक तुलसीप्रसाद थपलियाले जिल्लापिच्छेभन्दा पनि ३४ जिल्ला हेर्ने गरी शिक्षा कार्यालय राख्न उपयुक्त हुने बताए । शिक्षाविद् सुनिता मलेगो अमात्यले शिक्षासम्बन्धी कानुन बनाउँदा फरक क्षमता भएका बालबालिकाकाबारे ध्यान दिनुपर्ने बताइन् ।"
सत्यनिरूपण आयोगका उम्मेदवारमा द्वन्द्वपीडितको चासो,"(काठमाडौं)बेपत्ता पारिएका व्यक्तिको छानबिन आयोग र सत्यनिरूपण तथा मेलमिलाप आयोगमा पदाधिकारी नियुक्तिका लागि सूचीकृत नामावलीमा सरोकारवालाले चासो व्यक्त गरेका छन् । राजनीतिक दलहरूले आफूलाई सघाउन र बचाउन सक्ने व्यक्ति खोजेर दुवै आयोग नियुक्ति गर्न लागेको भन्दै उनीहरूले संशय व्यक्त गरेका छन् । द्वन्द्वपीडितको प्रतिनिधित्व गर्दै ९ जनाले बुधबार सिफारिस समितिका अध्यक्ष तथा सदस्यलाई पत्र लेखेर नियुक्ति प्रक्रियामा विगतको गल्ती नदोहोर्याउन आग्रह गरेका छन् । गत शनिबार गोरखापत्रमा प्रकाशित उम्मेदवारको संक्षिप्त सूची र प्रस्तुति तालिकाले छलफललाई पारदर्शी बनाउने, पीडित प्रतिनिधि, नागरिक समाज र मिडियाको पहुँच सुनिश्चित गर्ने सिंकेत गरेको छैन, उनीहरूले पत्रमा लेखेका छन्, बन्द कोठाभित्र हुने प्रस्तुति र छलफलले प्रक्रियाको विश्वसनीयता बढाउने होइन, उल्टो समग्र छनोट प्रक्रियालाई वैधताको संकटतर्फ धकेल्छ । पूर्वप्रधानन्यायाधीश ओमप्रकाश मिश्र नेतृत्वमा रहेको सिफारिस समितिले गत शनिबार दुवै आयोगका अध्यक्ष र सदस्यका लागि ४० उम्मेदवारको संक्षिप्त सूची प्रकाशन गरेको थियो । सूचीअनुसार दुवै आयोगको अध्यक्षसदस्यमा अच्युतप्रसाद भण्डारी र विजयसिंह सिजापति, दुवै आयोगको अध्यक्षमा डिल्लीराज आचार्य, महेश थापा र विश्वराज कोइराला तथा सत्यनिरूपण आयोग अध्यक्षमा काशीराज दाहाल, सुदीप पाठक र शेरबहादुर केसी उम्मेदवार छन् । सूचीमा रहेका केही नाममा द्वन्द्वपीडितहरूको असहमति छ । सूचीमा परेका कसैको विवादित पृष्ठभूमि छ भने कसैको संक्रमणकालीन न्याय प्रक्रियासँग कुनै सम्बन्ध छैन, द्वन्द्वपीडित साझा चौतरीका संस्थापक अध्यक्ष सुमन अधिकारीले भने, हामीलाई त पीडित समुदायले चिन्ने र संक्रमणकालीन न्यायिक प्रक्रियामा भिजेको मानिस चाहिएको हो, नत्र पहिलेझैं न्याय र सत्यनिरूपणको प्रक्रिया अघि बढ्न सक्दैन । समितिले के कस्तो मापदण्ड तथा मानकलाई आधार बनाएर उम्मेदवारहरूको संक्षिप्त सूची तयार गरेको थियो भन्ने जानकारी आफूहरूले चाहेको पीडितको भनाइ छ । सूचीमा परेका उम्मेदवारसँग सिफारिस समितिले बिहीबार बिहानदेखि अन्तर्वार्ता लिँदै छ । अन्तर्वार्तामा समितिका अध्यक्ष मिश्र, सदस्यहरू पूर्वराजदूत अर्जुन कार्की, पूर्वमहान्यायाधिवक्ता खम्बबहादुर खाती, आदिवासी जनजाति महिला महासंघकी संस्थापक अध्यक्ष स्टेला तामाङ र मानवअधिकार अयोगका सदस्य मनोज दवाडी बस्नेछन् । समितिले प्रत्येक सदस्यलाई २० मिनेटका दरले अन्तर्वार्ताको समय छुट्याएको छ । अन्तर्वार्तालाई लाइभ गर्ने अहिले अवस्था छैन । लाइभ भयो भने उम्मेदवारहरू नआउन सक्छन्, अध्यक्ष मिश्रले भने, हामी पारदर्शी ढंगले काम गर्छौं । दुवै आयोगमा पदाधिकारी नियुक्तिका लागि दुई महिनाभित्र सिफारिस गर्नुपर्ने कार्यादेश सरकारले समितिलाई दिएको छ । मंसिर मसान्तभित्रै अन्तर्वार्ता सकेर नाम सिफारिस गरिने मिश्रले बताए ।"
कार्यशैली पुनर्विचार गर्ने तयारीमा एमाले,"(काठमाडौं)एमालेले स्थानीय तह उपनिर्वाचनको परिणाम सन्तोषजनक नरहेको निष्कर्ष निकालेको छ । निर्वाचन परिणामलाई आधार बनाएर कार्यशैली पुनर्विचार गर्ने तयारीमा समेत एमाले लागेको छ । २०८४ को निर्वाचनमा एकल बहुमत ल्याउने गरी मिसन ०८४ घोषणा गरेको एमालेले उपनिर्वाचनमा अपेक्षित मतपरिणाम आउन नसकेको जनाएको छ । दुई जिसस प्रमुखसहित ४४ पदका लागि भएको उपनिर्वाचनमा एमालेले आठ स्थानमा मात्र विजय हासिल गर्न सक्यो । उपनिर्वाचनमा कांग्रेस १९ र माओवादी ११ स्थानमा विजयी भएका थिए । एमालेले पालिका अध्यक्षमा एक र उपाध्यक्षमा दुई सिट थपे पनि तीन वडाध्यक्ष गुमाएको थियो । राजधानी काठमाडौंकै कीर्तिपुर नगरपालिका प्रमुखमा एमाले तेस्रो स्थानमा पुगेको थियो । चुनाव जित्ने दाबी गरेको काठमाडौं१६ को वडाध्यक्षमा एमाले करिब सात सय मतले पछि परेको थियो । संघ र स्थानीय सरकारले आशा जगाउन नसक्दा, एमालेले जितेका पालिकाले कमजोर कार्य प्रदर्शन गर्दा र स्थानीय नेता तथा कार्यकर्ताले जनसम्बन्ध बलियो बनाउन नसक्दा पार्टीको नतिजा कमजोर बनेको एमालेको विश्लेषण रहेको छ । एमालेले मंगलबार सचिवालय बैठकमा उपनिर्वाचनको समीक्षा गरेको हो । बैठकमा महासचिव शंकर पोखरेलले उपनिर्वाचनसम्बन्धी प्रतिवेदन प्रस्तुत गर्दै हल्ला गरेजस्तो कमजोर नतिजा नआए पनि अपेक्षाअनुसार नभएकाले समीक्षा गर्नुपर्ने बताएका थिए । बैठकमा खासगरी काठमाडौंलगायतका सहरी क्षेत्रका मतदातालाई जोड्ने कार्यक्रम तय गर्नुपर्ने विषयमा छलफल भएको थियो । उपनिर्वाचनमा एमालेले पालिका अध्यक्ष र उपाध्यक्ष थपे पनि समग्रमा परिणाम उत्साहजनक छैन । यसलाई गम्भीरतापूर्वक लिएका छौं, एमाले उपमहासचिव प्रदीप ज्ञवालीले भने । मराजनीतिशास्त्रका प्राध्यापक कृष्ण पोखरेलले केपी शर्मा ओली सरकारले परिणाम दिन चुकेको, कार्यकर्ता नेतामुखी भएको, सहरी मतदाताले नपत्याएको जस्ता कारणले एमालेको पक्षमा कमजोर नतिजा आएको बताए । एमाले नेताहरूले दुईदलीय व्यवस्थाको भाष्य बनाउन खोजे । मतदाताले माओवादीलाई नजरअन्दाज गर्नुपर्ने शक्तिका रूपमा देखेनन्, उनले भने, चुस्त संगठन भएको एमालेमा अहिले आएर फिल्डमा काम गर्नेभन्दा नेताको वरिपरि घुम्ने प्रवृत्ति मौलायो । मतदातासँग पुग्न सकेनन् ।"
"क्यान्सर बिरामीलाई सहानुभूति होइन, साहस देऊ","हाम्रा राजनीतिक नेताले भाषण गर्दा वा सञ्चारमाध्यमले समाचार लेख्दा भ्रष्टाचार भनेको देशको क्यान्सर हो भनिदिन्छन्, मानौं क्यान्सर पनि भ्रष्टाचारजस्तै स्वेच्छाले गरिने बेथिति हो । खासमा, भ्रष्टाचार भनेको अनैतिक आचारण हो, सामाजिक र आर्थिक विकृति हो, यस्तो कर्ममा लागेका व्यक्तिलाई निरुत्साहित र दण्डित गर्नुपर्छ । उता क्यान्सर भने विशिष्ट शारीरिक प्रतिकूलता हो, यसका बिरामीलाई हौसलाको आवश्यकता हुन्छ । तर कुनै आर्थिक वा सामाजिक विकृतिलाई सिधै क्यान्सर भनिदिँदा वास्तविक रूपमा क्यान्सरसँग संघर्ष गरिरहेका व्यक्तिको आत्मसम्मानमा कस्तो असर पर्छ भन्नेमा हाम्रो समाज अझै पनि संवेदनशील छैन । अझ समाजका अगुवाले नै भ्रष्टाचार र क्यान्सरलाई सँगै जोड्दा अरू सर्वसाधारणले पनि त्यसैको सिको गर्ने गरेको पनि पाइन्छ । त्यसैले क्यान्सरको बिम्ब प्रयोग र यसका बिरामीप्रति गरिने व्यवहारबारे सार्थक बहस र जागरणको आवश्यकता छ । क्यान्सर भन्नासाथ मान्छे निष्कर्षमा पुगिहाल्छन् सामान्यतया सञ्चो हुँदैन, भए पनि धेरै खर्च लाग्छ, लामो समयसम्म उपचार गर्नुपर्छर् । यस्तै निष्कर्ष सुनाएर बिरामीप्रति सहानुभूति बर्साइन्छ । कतिपय अवस्थामा त बिरामी स्वयंलाई पनि रोगबारे लुकाइन्छ । घरपरिवार र समाजबाट मात्रै होइन, उपचार गर्ने स्वास्थ्यकर्मीले पनि सञ्चो हुने सम्भावना न्यून छ भनेर निराश बनाउँछन् । परिवार, स्वास्थ्यकर्मी र समाजको समग्र प्रणाली मिलेर बिरामीलाई मानसिक रूपमै कमजोर बनाउँछन् । रोगको पीडाभन्दा बढी वरिपरिका मान्छेले सिर्जना गरेको त्रासले बिरामी बढी व्यथित हुन्छन् । आत्मबल कमजोर भएका बिरामीको संघर्ष स्वतः कष्टकर हुन्छ । क्यान्सर पनि एउटा रोग हो, विज्ञान र प्रविधिले उपचारको विधि विकास गर्दै आएको छ, धेरै मान्छेलाई सञ्चो भएको छ, बरु त्यसका लागि सही उपचार र उच्च मनोबलको आवश्यकता छ भनेर हौसला दिने अभ्यासको आवश्यकता छ । यसका लागि बिरामीको उपचार मात्र होइन, प्रत्यक्षअप्रत्यक्ष रूपमा गरिने व्यवहारले पनि ठूलो अर्थ राख्छ । क्यान्सर बिरामीलाई सहानुभूति होइन, अन्य बिरामीलाई जस्तै हौसलाको आवश्यकता छ, जसले उनीहरूको संघर्षमा साहस भरोस् ।नेपालमा प्रत्येक वर्ष २० हजारभन्दा बढीमा क्यान्सर पहिचान हुने गरेको छ । साथै, कुल मृत्युको ११११ प्रतिशत मृत्यु क्यान्सरबाट हुने गरेको छ । त्यसैले क्यान्सर सुरुवातमै पत्ता लगाउन र उपचार सहज बनाउन सरकारले प्रभावकारी रणनीति तय गर्नुपर्छ । नेपालमा फोक्सोको क्यान्सर, पाठेघरको मुखको क्यान्सर र महिलाको छातीको क्यान्सरको तथ्यांक सबैभन्दा बढी छ । सुरुवातमै पहिचान होस् भन्ने हेतुले स्क्रिनिङ प्रोग्राम सञ्चालन गर्न सकिन्छ, जसले क्यान्सरलाई सुरुवातमै पहिचान गर्न सकोस् । यसलाई निःशुल्क बनाउन सकियो र स्थानीयस्तरमै पुग्न सकियो भने सहभागिता बढ्छ । यसले अन्ततः नागरिकको मात्र होइन, सरकारको खर्च पनि बचत हुन्छ । दोस्रो, उपचार सहज हुन्छ । यसबाट बिरामी सञ्चो हुने सम्भावना पनि बढी हुन्छ । त्यस्तै, महिलालाई पाठेघरको मुखको क्यान्सर नहोस् भनेर १४ वर्ष नाघेका र १५ वर्ष नकटेका किशोरीलाई दिइने एचपीभी खोपलाई बृहत् बनाउनुपर्छ । अनिवार्य बनाउने र अभियानका रूपमा अघि बढाउन सकियो भने त्यसमा सहभागिता पनि बढ्नेछ । नतिजा पनि प्राप्त हुनेछ । क्यान्सरका कारण मानिने सुर्तीजन्य पदार्थको सेवनलाई निरुत्साहित गर्ने कार्यक्रमलाई अझै प्रभावकारी ढंगबाट अगाडि बढाउनुपर्छ । स्वस्थ र व्यवस्थित जीवनशैली अपनाउन प्रोत्साहित गर्नुपर्छ । समग्रमा क्यान्सरको उपचार महँगो छ । मध्यमवर्गका परिवार त गरिबीतर्फ धकेलिन्छन् । त्यसैले यसको उपचारमा राज्यको भूमिका अपेक्षित छ । हुन त क्यान्सर उपचारका लागि संघीय सरकारले एक लाख रुपैयाँ बराबरको सहयोग गर्छ । प्रदेश र स्थानीय सरकारले पनि सहयोग कार्यक्रम घोषणा गर्छन् । धेरैजसो व्यक्तिले घरछेउका आम स्वास्थ्य संस्थाबाट उपचार सुरु गर्छन् । त्यहींबाट प्राप्त हुने सामान्य औषधि खान सुरु गर्छन् । सञ्चो नभएपछि त्यसभन्दा माथिल्लो सुविधायुक्त अस्पताल पुग्छन् । सबैले यसै गर्छन् भन्ने होइन, तर धेरैको प्रक्रियाबाध्यता यही हो । धेरै चरणको उपचार र धेरै खर्चपछि सम्बन्धित व्यक्ति क्यान्सर पहिचान गर्ने अस्पतालमा पुग्छन् र आफू क्यान्सर बिरामी भएको थाहा पाउँछन् । त्यसपछि मात्रै उनीहरूको खास उपचार सुरु हुन्छ । अस्पतालले दिने क्यान्सर पुष्टि हुने विवरणका आधारमा मात्रै उनीहरूले स्थानीय तहबाट सिफारिस पाउँछन् र एक लाख बराबरको सहयोग उपचारमा पाउँछन् । क्यान्सर बिरामीको उपचारका लागि हुने खर्चको तुलनामा सरकारबाट प्राप्त हुने सहयोग न्यून भएका कारण थप सहयोग अनिवार्य छ । सरकार वा अन्य संस्थाले व्यक्तिगत रूपमा सहयोग रकम बढाउने नीति व्यावहारिक नहुन सक्छ । यसर्थ, यसलाई स्वास्थ्य बिमासँगै जोडेर लैजान सकिन्छ । त्यसका लागि प्रिमियम र सुविधालाई अहिलेको तुलनामा बढाउन सकिन्छ । सरकारले यसको पहल गरेको छ, तर निर्णयमा पुग्न ढिला नहोस् भन्ने अपेक्षा छ ।"
माओवादीरास्वपा चोचोमोचो केका लागि ?,"सुजन देवकोटा, पालुङ्टार४, गोरखा"
ऊर्जामन्त्रीको कस्तो सन्देश ?,"पुरुषोत्तम घिमिरे, जोरपाटी, काठमाडौं"
पाइप मर्मत तुरुन्त गरियोस्,"तिलप्रसाद न्यौपाने, माछापोखरी, काठमाडौं"
कस्तो शिक्षा ?,"पुर्खाहरूको पसिनाको मूल्य भएनइतिहासको विशालतालाई कोहीले बुझेनसोच्ने, खोज्ने, सिक्ने शिक्षा नभएर होहजारौं यी सम्पदालाई नचिनेर होसेता हिमाल, हरियाली सुन्दर पहाडतराई फाँट कति राम्रो अन्न भण्डारपढाउनेलाई थाहा छैन के पढाएपढ्नेपनि अलमलमा छन्, किन पढ्न आए ?नभएर, नजानेर, नगरेर के हो ?सोच्ने, खोज्ने, सिक्ने शिक्षा नभएर हो । कृष्ण कुम्पुरे, आदमटार, धादिङ"
कांग्रेस घोत्लिनुपर्ने चीन भ्रमणका ३ बुँदा,"नेपालले लामो समयदेखि असंलग्न परराष्ट्र नीति अपनाउँदै आएको छ । हिंसात्मक द्वन्द्व र त्यसपछि पनि निरन्तर राजनीतिक अस्थिरताका बीच शान्ति प्रक्रिया सम्पन्न गरी संविधानसभामार्फत नेपालमा संघीय लोकतान्त्रिक गणतन्त्रको स्थापना गरिएको थियो । संविधानअनुरूप वैदेशिक सम्बन्ध सन्तुलित राख्दै नेपालको राजनीतिलाई नयाँ गति प्रदान गर्ने काम नेपाली कांग्रेसले उदार, समन्वयकारी र नेतृत्वदायी भूमिका निभाउँदै आएको छ । परिवर्तित विश्व परिवेशमा ठूला शक्तिराष्ट्रहरूको प्राथमिकतामा परेको तथा आर्थिक, कूटनीतिक र सामरिक क्षेत्रमा उदाउँदा छिमेकी मित्रराष्ट्र भारत र चीनबीच अवस्थित नेपाल भूराजनीतिक दृष्टिले अत्यन्त संवेदनशील छ । नेपालका लागि आफ्नो सार्वभौमिकता, राजनीतिक स्थिरता, आर्थिक विकास तथा विदेश नीति अत्यन्त महत्त्वपूर्ण हुन्छन् र नेपाली कांग्रेसले लिएका विदेश नीतिहरूले मुलुकमा दूरगामी प्रभाव पार्छन् ।युक्रेनमा रुसको आक्रमण, मध्यपूर्वको बढ्दो हिंसा, अमेरिकी निर्वाचन लगायतले सिर्जना गरेको परिवर्तित अन्तर्राष्ट्रिय र क्षेत्रीय भूराजनीतिक तथा सैन्य गतिविधिले नेपालको आन्तरिक राजनीति, आर्थिक अवस्था र सामाजिक संरचनाहरू संवेदनशील हुँदै गएको देखिन्छ । नेपालले यी चुनौतीहरूका बीच आफ्नो भौगोलिक अखण्डता, सार्वभौमिक स्वतन्त्रता, राष्ट्रिय स्वाधीनता र सामाजिक सद्भावमा कुनै किसिमको प्रभाव पर्न नदिई छिमेकी मुलुक र मित्रराष्ट्रहरूको नेपाललाई हानिनोक्सानी नपुर्याउने चासो समेतलाई मध्यनजर गर्दै आफ्नो समुन्नतिको मार्गमा लम्किन चनाखो भई वैदेशिक सम्बन्धहरूलाई विस्तार र बलियो बनाउनुपर्ने हुन्छ ।अमेरिकी अनुदान सहयोग एमसीसीपछि लामो समयदेखि नेपालमा बहसमा रहेको चीनको बेल्ट एन्ड रोड इनिसिएटिभ (बीआरआई) ले नेपाल सरकारको नेतृत्व र उच्च पदस्थ व्यक्तिहरू मित्रराष्ट्र चीनको भ्रमण गर्दा एक पटक पुनः चर्चा पाउँछ । यस पटकको भ्रमणमा बीआरआईलाई सत्तारूढ दलको कार्यदलले एमसीसी जस्तै सबैलाई स्वीकार्य बनाउने भनेर गहन गृहकार्य पनि गरेको थियो । छिमेकी राष्ट्र भारत र चीनको विकासबाट अधिकतम लाभान्वित हुने नीति अंगीकार गर्दै आर्थिक कूटनीतिमार्फत वैदेशिक सहायता, लगानी र बजार पहुँच अभिवृद्धि गर्ने भनेर नेपाली कांग्रेसले २०७९ को निर्वाचनको संकल्प पत्रमा पनि भनेको थियो । सोही अनुरूप चीन भ्रमणमा गरिएको संयुक्त वक्तव्य र फ्रेमवर्क फर बेल्ट एन्ड रोड कोअपरेसन को सम्झौतामा परम्परागत रूपमै भनिएका, केही आपसी हितका र केही नेपालको विकासका लागि गरिने सहयोगबारे कुरा गरिएका छन् । यी दस्तावेजहरूमा भएका समझदारीले नेपाल र चीनको सम्बन्ध अझै प्रगाढ बनाउने लक्ष्य लिइएको छ । तर प्रधानमन्त्री र परराष्ट्रमन्त्रीको भ्रमणका क्रमका यी दुई दस्तावेजमा उल्लेख गरिएका तीन विषयबारे नेपाली कांग्रेसले गहन छलफल गरेर आम नागरिकलाई स्पष्ट पार्नुपर्ने देखिन्छ ।पहिलो, नेपालले एक चीन नीति मान्दै आएकोमा गत वर्ष नेपाली कांग्रेससमेत सहभागी सरकारका प्रधानमन्त्री पुष्पकमल दाहाल प्रचण्डको भ्रमणका क्रममा जारी गरिएको संयुक्त वक्तव्यको छैटौं बुँदामा नेपालले एक चीन सिद्धान्त मान्ने भनियो । अर्थात्, नीतिको ठाउँमा सिद्धान्त भनेर राखिएको थियो । तर, नेपालमा खासै धेरै चर्चा भएन । पहिलेका संयुक्त वक्तव्यमा ताइवान चीनको भूभागको अविभाज्य भाग हो र नेपाली पक्ष ताइवान स्वतन्त्रता को विरुद्धमा छ भनेर उल्लेख गरिन्थ्यो । तर यस पटकको संयुक्त वक्तव्यमा ताइवान चीनको भूभागको अविभाज्य भाग हो र आफ्नो राष्ट्रिय पुनः एकीकरण (रियुनिफिकेसन) हासिल गर्ने चीनको प्रयासलाई नेपालले दृढतापूर्वक समर्थन गर्दछ र ताइवान स्वतन्त्रता को विरोध गर्दछ भनेर परिमार्जित भाषा उल्लेख गरिएको छ ।यहाँनेर प्रश्न उठ्छ, यदि चीनले शान्तिपूर्ण तवरले मात्र नभई हिंसात्मक तरिकाले ताइवानलाई रियुनिफिकेसन गर्न खोजे के नेपालले दृढतापूर्वक समर्थन गर्छ त ? नेपालका लागि यो किन गम्भीर विषय हो भने अहिले पूर्वी एसियामा सामरिक र कूटनीतिक तनाव बढेको छ र अमेरिकी निर्वाचनपछि त्यो साम्य हुने लक्षण देखिँदैन । बरु बढ्ने आशंका गरिएको छ । सत्ता साझेदार कांग्रेसले परराष्ट्र मन्त्रालय सम्हालेको बेलामा किन यो विवादित विषय संयुक्त वक्तव्यमा राखियो ? यसको भूराजनीतिक प्रभाव कस्तो हुने हो ? नेपाली कांग्रेसले गम्भीर भएर सोच्नुपर्दछ । किनकि, नेपाली कांग्रेसले आफ्नो महासमितिको दस्तावेजमा नेपालको राष्ट्रियता, राष्ट्रिय एकता, भौगोलिक अखण्डता, सार्वभौमिक स्वतन्त्रता, स्वाधीनता, राष्ट्रिय सुरक्षा, असंलग्नता, पञ्चशीलको सिद्धान्त, संयुक्त राष्ट्रसंघको बडापत्र पार्टी स्थापनकालदेखि नै अंगीकार गर्दै आएका अन्तर्राष्ट्रिय सम्बन्ध र विदेश नीतिका मार्गनिर्देशक सिद्धान्त हुन् भनेको छ । आफ्नो विदेश नीतिले स्पष्ट पारेको मार्गबाट के कति कारणले र किन परिवर्तन हुन खोजेको हो, पार्टीको आधिकारिक रणनीति हो या होइन ? होइन भने नेतृत्वबीच व्यापक छलफल जरुरी देखिन्छ ।दोस्रो, तिब्बत सन् १९५१ मा चीनमा गाभिएपछि पछिल्ला भ्रमणमा जारी गरिने संयुक्त वक्तव्यमा नेपाली पक्षले तिब्बत मामिला चीनको आन्तरिक मामिला भएको र नेपालको भूमिमा चीनविरुद्ध कुनै पनि पृथक्तावादी गतिविधि हुन नदिने कुरा दोहोर्याउँदै आइरहेको छ । तर यस पटक संयुक्त वक्तव्यको त्यस अंशमा तिब्बत नभनी तिब्बतलाई सिजाङ भनेर उल्लेख गरिएको छ । उपनिवेशबाट स्वतन्त्र भएपछि थुप्रै देशका सहरहरूको नाम पुरानै कायम गरिएका छन् र गर्ने क्रम जारी छ । तर तिब्बत चीनमा गाभिएपछि पनि तिब्बतीहरूको पहिचान त हराएको छैन । तिब्बतीहरू चिनियाँ नागरिक हुन् तर तिब्बत त सांस्कृतिक रूपले आफ्नै पहिचान भएको चीनको भूभाग हो । किन नेपालले यस पटक तिब्बतीयनहरूको पहिचान मेट्ने गरी तिब्बतको सट्टा सिजाङ भन्ने चिनियाँ नाम राख्न सहमत भयो ? यसको पछाडिको सम्भावित रणनीतिमा नेपालले सहमति जनाएर वक्तव्यमा समेटेको हो कि नजानेर फस्यो ?तेस्रो, संघीय र प्रदेश निर्वाचनको संकल्प पत्रमा नेपाली कांग्रेसले बीआरआई प्रस्ट उल्लेख नगरे पनि अप्रत्यक्ष रूपमा विदेशी ऋण लिँदा व्यापारिक ऋणभन्दा सहुलियतपूर्ण वा निःसर्त अनुदानलाई प्राथमिकता दिने भनी उल्लेख गरेको थियो । यो पाटो महत्त्वपूर्ण छ । किनकि, नेपालले अहिले खस्किँदो आर्थिक गतिविधि र बढ्दो फजुल खर्चका कारण ऋण नलिईकन विकास गर्न सक्दैन र ऋण नलिईकन ऋण तिर्न सक्दैन । ११ खर्बभन्दा कम राजस्व संकलन गर्ने मुलुकको बजेटमा झन्डै ८ खर्बको खाडल छ । निजी क्षेत्रको स्वदेशी र विदेशी लगानी उत्साहजनक नबढेको सन्दर्भमा दिगो विकासको लक्ष्य हासिल गर्न नेपालले अहिले संकलन गर्ने राजस्वको दुई गुणा खर्च गर्नुपर्ने देखिन्छ । पूर्वाधारमा मात्र झन्डै १३ खर्ब वार्षिक रूपमा लगानी गरेर मात्र दिगो विकासको लक्ष्य हासिल गर्न सकिने छ । त्यसैले नेपालले सहुलियत ऋण लिएर राजस्व संकलन र उत्पादन एवं रोजगारी अवसरहरू बढ्ने क्षेत्रमा लगानी गर्नुपर्ने अवस्था जगजाहेर छ । तर, नेपाली कांग्रेसले गत जुलाई महिनामा केन्द्रीय समितिबाट बीआरआईबाट ऋण नलिने, अनुदान मात्र लिने भन्ने निर्णय गरेको थियो । नेपालको सार्वजनिक ऋण कुल गार्हस्थ्य उत्पादनको ४३ प्रतिशत पुगेको र ऋण तिर्न ऋण लिनुपर्ने अवस्थालाई मध्यनजर गर्दै कांग्रेसले यस्तो निर्णय गरेको हो । प्रधानमन्त्री केपी शर्मा ओलीको भ्रमणअघि पनि पदाधिकारीको बैठकले बीआरआईबाट अनुदान मात्र लिने भनेको थियो । हुन पनि सन् २०१३ पछि चीन सरकारले विभिन्न समयमा प्रतिबद्धता जनाएको १०० अर्ब अनुदान नेपालले अझै खर्च गर्न सकेको छैन । त्यस्तै जाजरकोट भूकम्पका लागि भारत सरकारले पुनर्निर्माणका लागि दिएको १० अर्ब रुपैयाँ अझै खर्च गर्न सकेको छैन । बहुराष्ट्रिय बैंक तथा विभिन्न देशले दिने प्रतिबद्धता जनाएको सहुलियत ऋण पनि नेपालले प्रभावकारी रूपमा खर्च गर्न सकेको छैन । नेपालको पूर्वाधार र अन्य विकासका आयोजना परियोजनामा प्रभावकारी रूपमा खर्च क्षेत्रमा क्षमता ज्यादै न्यून छ ।अचम्म त, नेपाली कांग्रेसको आधिकारिक धारणा विपरीत चीनको भ्रमणमा दुवै पक्षबाट हस्ताक्षर गरिएको फ्रेमवर्क फर बेल्ट एन्ड रोड कोअपरेसन को चौथो बुँदामा चिनियाँ पक्षले बेल्ट एन्ड रोड संयुक्त रूपमा निर्माण गर्ने ढाँचाअन्तर्गत नेपालको विकास प्रयासलाई प्राविधिक र आर्थिक सहयोग प्रदान गर्नेछ भनिएको छ । साथै दुवै पक्षले सार्वभौम रूपमा प्रारम्भ गरिएका परियोजनाहरूका लागि दुवै पक्षको आवश्यकताहरू अनुरूप प्राविधिक सहयोग र वित्तीय सहायता मोडालिटीहरू (एड फाइनान्सिङ मोडालिटिज) मार्फत काम गर्नेछन् भनिएको छ । कूटनीति भाषामा वित्तीय सहायता मोडालिटीहरूभित्र अनुदान र ऋण दुवै पर्दछन् । यसरी यो कोअपरेसन फ्रेमवर्क अनुसार नेपालले सैद्धान्तिक रूपमा बीआरआईबाट ऋण लिन स्विकारेको छ र ऋणका लागि ढोका खोलेको छ । यद्यपि कुन आयोजनामा कति, कुन कुन सर्तमा ऋण लिने या नलिने भन्ने कुरा बीआरआईअन्तर्गत आयोजनापरियोजनाहरूको पूर्वतयारी पछि मात्र निर्णय हुने कुरा हो । नेपाली कांग्रेसले यो कोअपरेसनको हस्ताक्षरपछि पनि ऋण नलिने भनेर दोहोर्याएको छ । यद्यपि, नेपाली कांग्रेसले आफ्ना आधिकारिक दस्तावेजहरूमा नेपाल पक्ष राष्ट्र भएका अन्तर्राष्ट्रिय कानुन, महासन्धि, अभिसन्धि र अनुबन्धहरूलाई आधारभूत सिद्धान्तका रूपमा अनुशरण गर्नेछ भनेर पनि उल्लेख गरेको छ । त्यसैले फ्रेमवर्क फर बीआरआई कोअपरेसन पनि एउटा अनुबन्ध हो, जसलाई हस्ताक्षर गरेपछि सैद्धान्तिक रूपमा पालना गर्नुपर्ने हुन्छ, यदि चीनबाट आर्थिक सहायता खोज्ने हो भने । फेरि दुई देशबीच यो सम्झौता भइसकेपछि, बहुदलीय व्यवस्था भएको देशमा भोलि अन्य दल सरकारमा आएका बेला बीआरआईबाट ऋण लिँदा नेपाली कांग्रेसले ऋण लिन पाइँदैन भन्न राजनीतिक नैतिकताले दिँदैन । उसले त्यतिबेला ऋण सम्झौताका सर्त र छानिने परियोजनामा मात्र प्रश्न उठाउन सक्दछ ।नेपालमा वैदेशिक सहयोगमाथि बहस गर्ने र पारदर्शी बनाउने संस्कार बसाइदिएको अमेरिकी सहयोग एमसीसीको बेला छलफलमा जोडिएको इन्डोप्यासिफिक रणनीति (आईपीएस) बारे नेपाली समाजमा सशंकित बहस भएको थियो । एमसीसी अमेरिकी सदनले गरिब मुलुकहरूसँग सम्बन्ध प्रगाढ बनाउन दिएको सहयोग कार्यक्रम थियो । त्यस्तै आफ्नो प्रभाव, बजार र विस्तार गरिएको पूर्वाधार, सांस्कृतिक, सामरिक सञ्जालमार्फत अन्य देशहरूसँग सम्बन्ध बलियो बनाउने बीआरआई चिनियाँ पहल हो ।त्यसैले अहिले तीव्र रूपमा चलायमान भएको विश्व राजनीतिको परिवेशलाई बुझेर नेपाली कांग्रेसले राष्ट्रियता र लोकतन्त्रलाई केन्द्रबिन्दुमा राखी पार्टीपंक्तिसँग जोडिएको ठूलो अनुभवी र बौद्धिक वर्गसँग विचार विमर्श गरेर देश र जनताको सर्वांगीण विकासका लागि स्वाभिमानमा आँच नआउने गरी आफ्नो विदेश नीतिलाई समयानुकूल गर्नुपर्दछ । पार्टीभित्रको गुट र व्यक्तिगत लाभलाई नहेरी परिपक्व कूटनीतिज्ञहरूलाई मात्र राजदूत बनाउन र परराष्ट्र मन्त्रालयको संरचना एवं जनशक्तिको कूटनीतिक क्षमता बढाउन जरुरी छ । नत्र गणितीय खेलका आधारमा पार्टीको नेतृत्व, सांसद, मन्त्री र सत्ताको बागडोर हातमा लिन सजिलो छ तर सतही, अपरिपक्व र अस्थिर वैदेशिक नीति र व्यक्तिगत स्वार्थका लागि चालिने कूटनीतिले देश अप्ठ्यारोमा पर्न सक्दछ । अस्थिर र गलत विदेश नीति र कूटनीतिले थुप्रै मुलुकले आफ्नो अखण्डता, सार्वभौमिकता, स्वाधीनता र स्वाभिमान गुमाएका घटना इतिहासमा दर्ज छन् । गत सालको महासमितिमा नेपाली कांग्रेसले संस्थापक नेता जननायक बीपी कोइरालाको सरकारले नेपालको सार्वभौमिकताको संवर्द्धन, स्वतन्त्र र सन्तुलित परराष्ट्र नीति तथा अन्तर्राष्ट्रिय समुदायसँग बृहत्तर कूटनीतिक सम्बन्ध विस्तार तथा विविधीकरण गरी नेपाललाई विश्वसमुदायसमक्ष स्वतन्त्र, सार्वभौम, स्वाधीन, लोकतान्त्रिक र शान्तिप्रेमी देशका रूपमा स्थापित गरेको ऐतिहासिक तथ्यलाई गौरवान्वित हुँदै स्मरण गरेको थियो । त्यसैले अन्ध भएर वर्तमान नेतृत्वका कमजोरीमा पनि दासतारूपी मौनता नसाँधी अहिलेको बढ्दो विश्व जटिलताका बीच नेपाली कांग्रेसले अँगाल्नुपर्ने वैदेशिक नीतिमा व्यापक चासो लिएर बौद्धिक बहस गरी पार्टीलाई सुझाव दिनुपर्ने अहम् जिम्मेवारी सबै कांग्रेसजनमा आएको छ ।"
मधेशका स्कुललाई हेर्ने नजर,"तुलसीदास रामचरित मानसमा लेख्छन्, जाकी रही भावना जैसी, प्रभु मुरत देखी तिन तैसी । श्रीरामलाई जसले जुन रूपमा सोचे, जसको मनमा जस्तो भावना थियो, उनले तिनका बारे त्यस्तै परिकल्पना गरे । सीता स्वयंवरको प्रसंग चित्रण गर्दै उनी फेरि भन्छन् कसैले उनलाई बालकका रूपमा हेरे, कसैले तरुण पराक्रमी राम ठाने त कसैलाई विनम्र शिष्यका रूपमा लिए । अर्थात्, जसले जस्तो मनोभाव राखे उही रामलाई भिन्नभिन्न रूपमा बुझे । विगतमा जसका पुर्खाले स्कुललाई जग्गा दान दिए, दशकौंसम्म ती परिवारको कीर्तिगाथा फैलिइरह्यो । जग्गा महँगो हुँदै जाँदा अहिले तिनका परिवारका सदस्यलाई यो बैंकमा जम्मा गरेको फिक्स डिपोजिट जस्तो लाग्न थाल्यो । परिणामतः त्यस्ता स्कुल जग्गाधनीबाट जग्गा फिर्ता हुनुपर्ने दबाब बेहोर्दै छन् । केही जनप्रतिनिधि र प्रधानाध्यापकका लागि स्कुल चर्चामा नआएको भन्सार जस्तो अनियमित आम्दानीको स्रोत भयो । कसैका लागि यो आफन्तहरूका लागि रोजगारीको केन्द्र भयो । कसैले यसलाई राजनीति गर्ने उर्वर ठाउँका रूपमा हेरे । सबका आँखामा स्कुलको फरकफरक संसार ! स्कुललाई स्कुलका रूपमा मान्ने, बुझ्ने र देख्न चाहनेहरू थोरै भए । स्कुललाई सबैको सहज एवं समतामूलक पहुँचमा पुर्याउने र गुणस्तरको निरन्तरतालाई सुनिश्चित गर्न चाहनेहरू पातलिँदै गए ।आज मधेशका आममान्छेमा यस क्षेत्रका स्कुलमाथिको भरोसा न्यून हुँदै गएको छ । कोही यहाँका स्कुलले आफ्नो अपेक्षा पूरा गर्न सक्दैन भन्ने ठान्छन् र आफ्ना सन्तानलाई अन्यत्र पढ्न पठाउँछन् । मधेशमै पनि दक्षिणभन्दा उत्तरतिरका स्कुलमाथि बढी आस राख्छन् । मधेश प्रदेशबाट विद्यार्थी अरू प्रदेशतिर सर्दै छन् । आफ्नो गाउँठाउँ, छेउछाउको स्कुलभन्दा अन्यत्रका माथि भरोसा किन जाग्यो ? यसको अर्थराजनीति के छ ? जो अभिभावक आफ्ना विद्यार्थी अन्यत्र पढाउन खोज्छन्, तिनीहरू घर नजिकको स्कुलमा कत्तिको चिहाउँछन् ? कोही अभिभावक र शिक्षक यस्ता पनि छन्, जो आफ्नै वरिपरिको स्कुललाई सुधार्न सकिन्छ कि भनेर काम गरिरहेका छन् । खोजे त्यस्ता उदाहरण पनि भेटिन्छ तर तिनको चर्चा छैन ।यही क्षेत्रमा जनमत संग्रहताका नारा गुञ्जिन्थ्यो खुला दाखिला, सस्ता शिक्षा, प्रजातन्त्र के इहे परीक्षा । अचेल प्रजातन्त्रको ठाउँमा लोकतन्त्र भन्न थालियो । यस्ता नारा लागेको पैंतालीस वर्ष हुन थाल्यो । तर शिक्षाको स्तर ओरालो लाग्दै आयो । एकताकाका नामुद स्कुल आज निराशाजनक स्थितिमा छन् । नेपालको संविधानले केन्द्रीकृत शासन प्रणालीमा निहित शक्ति स्थानीय तहमा ल्याइपुर्याएको छ । संविधानले विद्यालय शिक्षा स्थानीय सरकारको अधिकार क्षेत्रमा राखेको छ । आधारभूत शिक्षाको जिम्मा स्थानीय तहले पाएको छ । यो ऐतिहासिक कार्यभार हो । यो कार्यभारको उचित पालना भएन भने फेरि यो जिम्मेवारी फर्काउनका लागि कोसिस हुन सक्छ, यो भनेको स्वतः स्वीकार गर्नु हो हामी आफूलाई सुम्पिएको कार्यभार पूरा गर्न अयोग्य छौं । शिक्षा स्थानीय सरकारको प्राथमिकतामा कत्ति छ ? मधेश प्रदेश सरकारले त्यसमा कत्तिको सहजीकरण, समन्वय र सहकार्य गर्न आफूलाई उभ्याउन सकेको छ ? वर्चस्ववादी सत्ताको नियत के छ र मधेशको नियति कस्तो निर्माण हुँदै छ ? वस्तुपरक विमर्श देखिँदैन । एउटा टबमा पानी भरिएको थियो । त्यसलाई दुई जनाले चाखे । एकले भने पानी त चिसो छ तर यसमा छालाको गन्ध आइरहेको छ । अर्काले अनुभव साझा गरे, पानी ठन्डा त छ तर यसमा फलामको गन्ध आइरहेको छ । पानी बाहिर निकालेर हेर्दा, टबको पिँधमा एउटा साँचोको गुच्छा थियो, जसमा छालाको समाउने थियो । मापन दुइटैको ठीक थियो । तर मूल्यांकनमा अन्तर थियो । राष्ट्रिय जनगणना २०७८ को प्रतिवेदनले उजागर गरेको तथ्य हो, मधेश प्रदेशको एउटा पनि जिल्ला पूर्ण साक्षर हुन सकेको छैन । यस्तोमा कोही केन्द्रलाई दोषी ठहर्याउँछन् त कोही स्थानीय र प्रदेशलाई । कोहीकोही त बिस्तारै बोल्न थालेका छन् कि सरकारले यो घाटाको कारोबार गर्नुभन्दा बरु आफ्नो हात खिचेर यसलाई पूर्णतया निजी क्षेत्रको जिम्मामा दिइहाल्नुपर्छ । यो त त्यस्तै दिग्भ्रमित सोच हो कि लोकतन्त्रको मन्दगतिभन्दा बरु द्रुत गतिको तानाशाही नै ठीक । बजारवादले आफ्नो प्रकृतिअनुरूप पहिला हामीलाई पक्षाघातको सिकार बनाउँछ, त्यसपछि बैसाखी बेच्न आउँछ । उसो पनि आज उच्च शिक्षा र प्राविधिक शिक्षा प्रकारान्तरले निजी हातलाई दिइँदै गइएकै हो ।लेनिनले भनेका थिए जबसम्म देशमा निरक्षरता जस्तो चिज मौजुद छ, तबसम्म राजनीतिक शिक्षाको कुरा बेइमानी हो । कारण, निरक्षर व्यक्ति राजनीतिभन्दा बाहिर नै रहन्छ । सबैभन्दा पहिला उसले क, ख, ग सिक्नुपर्छ, यसको अभावमा कुनै पनि राजनीति हुन सक्दैन । केवल अफवाह नै हुन सक्छ, पूर्वाग्रह हुन सक्छ, परिहरूको कथा हुन सक्छ, राजनीति हुन सक्दैन । यसै विमर्शलाई अगाडि बढाउँदै पाब्लो रिचर्डको कथनलाई यहाँ उद्धृत गर्न सकिन्छ पुँजीवादले धेरै मान्छेको मूल्यमा थोरै मान्छेको ज्यान बचाउन चाहन्छ । आखिरकार यो जीवनको साटो मृत्युलाई छान्नु हो । यसको एउटै विकल्प हो, सबैका लागि जीवन । यदि हामी यस विकल्पलाई अपनाउन असफल रह्यौं भने यो निकै धेरै मान्छेको मृत्युलाई स्वीकार गर्नुजस्तै हो । यसको परिणति अन्ततोगत्वा सबैको अवसान हो । मधेश प्रदेश उसै पनि मानव विकास सूचकांकमा पछाडि छ, यहाँ सार्वजनिक शिक्षा चौपट्ट छ । ओरालो लागेको सार्वजनिक शिक्षा रहेसम्म मधेशमा असमानता झन् घनिभूत हुँदै जान्छ । जहाँ गरिबी छ, सीप छैन त्यहाँको समाज अर्को पुस्तालाई पनि गरिबी नै हस्तान्तरण गर्न विवश हुन्छ । गरिबीको भुमरीमा रहेको समाज अनेकौं बेथिति, विसंगति र विडम्बनाबाट गाँजिन पुग्छ । अर्थात्, दुःखले सधैं गाँजिरहन्छ । जुन समुदायमा गरिबी सबैभन्दा धेरै छ, त्यो समुदायको मानव विकासका विभिन्न आयाम पनि कमजोर हुने निश्चित छ ।अहिलेको गम्भीर प्रश्न हो हामी कस्तो मधेश निर्माणतिर उन्मुख भइराखेका छौं ? शिक्षा समाजमा असमानता हटाउने साधन हो । जहाँ शिक्षा सहज र सुलभ छ, त्यहाँका नागरिकले आफ्नो क्षमताको पहिचान गर्न सक्छन् । शासकले जहिले पनि औपनिवेशिक भाष्य रच्ने र प्रेक्षण गर्ने गर्छ । महाभारतमा यक्षसँगको संवादमा युधिष्ठिरलाई सोधिएको थियो यात्रामा को सहायक हुन्छ ? तत्काल जवाफ दिइयो विद्या । शिक्षाद्वारा प्राप्त ज्ञानलाई विद्या भनिन्छ । विद्या, प्रज्ञता, ज्ञान एउटै अर्थको पर्याय हो । संस्कृत वाङ्मयमा उक्ति छ विद्याविहीन पशुः । बिनाविद्याको मान्छे पशु समान हो । अर्को छ सा विद्या या विमुक्तये, अर्थात् विद्या त्यो हो जसले हामीलाई मुक्ति दिन्छ । मुक्तिका अनेक स्वरूप र पक्ष छन् । आफ्नो गरिमाप्रति सचेत, अधिकार प्राप्तिका लागि संगठित, न्याय प्राप्तिका लागि ऐक्यबद्ध, गैरन्यायिक थिचोमिचो प्रतिप्रतिरोध, गरिबीबाट मुक्ति, यी सबै मुक्ति कै बहुआयामी रूप हुन् । शिक्षा प्रदान गर्ने विषय एउटा व्यक्तिसँग मात्र होइन, समुदाय र राष्ट्रिय स्वार्थसँग पनि गाँसिएको छ । शिक्षाबाट वञ्चित समुदाय आफ्नो प्रतिभा प्रस्फुटनको अवसर, समुदायका आफ्ना पहिचान र गौरव संवर्द्धन गर्ने विषयबारे ठीक निर्णय लिन असमर्थ हुन्छ । यस्तोमा उक्साहटमा परिन्छ, अरूद्वारा प्रदत्त संकथनलाई नै सत्य मान्ने सोझोपना प्रस्टिन्छ । लोकतान्त्रिक प्रक्रियामा सक्रिय भागीदारी गर्न योग्यता शिक्षाबाट नै प्राप्त हुन्छ । मधेशमा बेलाबखत अधिनायक मनसुबाका चटके आएर डमरु बजाउँछन् र यहाँका बासिन्दा त्यसको वरिपरि झुम्मिएर तिमी नै हौ वास्तविक मुक्तिदाता भनेर जयगान गर्छन् । आलोचनात्मक चेतको मात्रा समाजमा कम हुँदै जानुमा स्कुललाई उपेक्षामा राख्दाको सहउत्पादन हो ।आज मधेशको समाज धेरै पछाडि परेको छ । यो समाजले आफ्ना कमजोरी मूल्यांकन गरेन र त्यसलाई सुधार गर्दै हिँड्न सकेन । यो भूखण्ड अनेकौं द्वन्द्वको अखाडामा रुमल्लिएको छ । प्रदेश सरकारले विगतमा आफैंले कोर्न खोजेका लकिर आफैं मेट्दै छ । छोरी शिक्षामा सहायक बनेको साइकल वितरणमा रोक लगाउनु यस्तै उदाहरण हो । खरिद प्रक्रिया, वितरण र अनुगमनमा पर्याप्त ध्यान दिनुको साटो यसलाई रोक नै लगाउनुको सोझो अर्थ साइकल आफैंमा परिवर्तनको माध्यम हो भनी सरकारका हर्ताकर्ताले बुझ्न नसक्नु हो ।सामुदायिक विद्यालयमा राम्रो पढाइ भएन भनी अभिभावकले पेट काटेर पनि आफ्ना सन्तानलाई निजी विद्यालय पुर्याउँदै छन् । उनीहरू नै गुनासो पोख्छन् निजी विद्यालयले एक घाइते नेपालको निर्माण गर्दै छ । यस्तोमा ज्ञानको स्वराज स्वराज इन आइडियाज को परिकल्पना गर्न पनि गाह्रो छ । जुन समाजमा स्कुलभन्दा प्रार्थना गृहको संरक्षणलाई प्रश्रय दिइन्छ, त्यसैलाई राजनीति जोगिनुको सूत्र भनेर अथ्याईन्छ । जहाँ स्कुलको वार्षिकोत्सव वा अभिभावक दिवसमा जिम्मेवारीपूर्वक सहभागी हुनुभन्दा नयाँनयाँ जात्राहरूको कर्मकाण्डी अनुष्ठानमा समाजको ठूलो हिस्सा रमाउँछ । जहाँ स्कुल जाने उमेर समूहकाहरूमा लागू पदार्थको प्रयोग बाक्लिन्छ । जहाँ नशालु पदार्थ खाने प्रेरणा यिनीहरूलाई कहाँबाट मिल्छ भनेर सार्वजनिक चिन्ता गरिँदैन । त्यो समाजको स्वस्थ भविष्य किमार्थ हुन सक्दैन । हिजो मधेशमा समुदायको सहयोग र सहजीकरणमा उन्नत देखिएको सार्वजनिक शिक्षा आज समुदायको निरीहताले बर्बाद भयो । भोजपुरीका कवि कबीर दासको पंक्ति छ साधो, देखो जग बौराना, साँची कहौ तो मारन धावै झूठे जग पतियाना ।"
खोइ महिलामैत्री सार्वजनिक शौचालय ?,"हालै सम्पन्न साफ महिला च्याम्पियनसिप फुटबलमा नेपाल र भारतबीचको रोमाञ्चक खेल हेरेपछि हामी क्रिकेट खेलाडी पनि रंगशाला आसपासको एउटा रेस्टुरेन्टमा खाना खाँदै खुसीयाली सेलिब्रेट गर्न गएका थियौं । निकै नाम चलेको, खाना पनि मीठो पाइने भनेर कहलिएको त्यो रेस्टुरेन्टको शौचालय चाहिँ डुङडुङ गनाउने परेछ । कुनै ठाउँको शौचालय सफा छैन भने त्यहाँको भान्सा पनि सफा हुँदैन भन्ने मैले कतै सुनेकी थिएँ । त्यसकारण, नेपालले गेम जितेको खुसी र खानाप्रतिको मेरो उत्साह त्यो गनाउने शौचालयले कम गरिदियो । दिसापिसाब च्यापेर बस्दा स्वास्थ्यलाई असर गर्छ, संक्रमणको जोखिम हुन्छ भन्ने जान्दाजान्दै पनि मलाई काठमाडौंमा यस्तो बाध्यता बारम्बार आइपर्छ । विशेषगरी महिनावारीको समय डस्टबिन नभएको र पानी नआउने वा पहेँलो पानी आउने शौचालय प्रयोग गर्नुपर्दा एकदमै तनाव हुन्छ । त्यसैले, महिनावारीका बेला सकेसम्म बाहिर जानु नपरे हुन्थ्यो भन्ने लाग्छ । तर, आउटडोर स्पोर्टस् लाई नै करिअर बनाएको मजस्तो मान्छेलाई घरबाहिर नजाने छुट हुँदैन ।सार्वजनिक शौचालयको समस्या म मात्रै होइन, हरेक नेपाली महिलाले भोगिरहेका छन् । नेपालमा सार्वजनिक शौचालयको अवस्था राम्रो छैन । बजार वा रेस्टुरेन्ट जाँदा महिलालाई शौचालयको सहज सुविधा हुँदैन । एक त पर्याप्त संख्यामा शौचालय छैनन्, भएका पनि छिर्नै नपरे हुन्थ्यो भन्ने खालका छन् । काठमाडौंमा समेत महिलामैत्री सार्वजनिक शौचालय कम छन् । सार्वजनिक शौचालय प्रयोग गरेकाले बिरामी नै भएको अनुभवसमेत छ । ठुल्ठूला मल र मार्टका शौचालयसमेत फोहोर र घिनलाग्दो देख्दा दिक्क लाग्छ । ठूला भनिएका कतिपय मलका शौचालय पानी र दिसापिसाबले डम्म भरिएका हुन्छन्, अस्पतालको त के कुरा गर्नु ! त्यहाँ गयो भने उल्टै रोग बोकेर आइन्छ कि झैं लाग्छ । सार्वजनिक शौचालय अपांगतामैत्री पनि छैनन् । ह्विलचेयरमा हिँड्ने, आँखा नदेख्ने दिदीबहिनी फिल्डमा निस्कने दिन बिहानैदेखि पानी नै नपिउने गर्नु हुँदो रहेछ । यो कस्तो विडम्बना हो ? महिला खेलाडीलाई पनि प्रतियोगितामा उपत्यकाबाहिर जाँदा राम्रो शौचालय नभएर समस्या पर्ने गरेको छ । अर्को चिन्ताको विषय त शौचालयको पानी पहेँलो र फोहोर हुनु पनि हो । त्यस्तो पानीले कसरी सरसफाइ गर्ने ? महिनावारीको समयमा अचेल कैयौं महिलाले मेन्स्ट्रुअल कप प्रयोग गर्नुहुन्छ । त्यसलाई पटकपटक धोईपखाली गरेर लगाउनुपर्छ । भजाइनल क्यानलभित्र जाने भएकाले फोहोर पानीले धुन मिलेन । यस्तोमा के गर्ने ? स्वस्थ जीवन बाँच्न पाउने महिलाको अधिकार शौचालयको फोहोरले खोसिरहेको छ । काठमाडौंका सार्वजनिक शौचालय प्रयोग गरेपछि कैयौं पटक मेरा साथी र मलाई नै पनि पिसाबको संक्रमणजस्ता समस्या भएको छ । यसले हाम्रो खेल जीवनलाई प्रभावित पार्छ । म महिनावारीका बेला ट्याम्पुन प्रयोग गर्छु । यसलाई जथाभावी मिल्काउने कुरा भएन । कतिपय स्कुल, कलेज, मल, रेस्टुरेन्ट, कार्यालय र अस्पतालका शौचालयमा डस्टबिन हुँदैन । कतिपय सार्वजनिक शौचालयभित्र प्याड, टिस्यु पेपर, ट्याम्पुन भुँइमा फालिएका, पर्खालमाथि सिउरिएका हुन्छन् । महिलाले प्रयोग गर्ने शौचालयभित्र डस्टबिन अनिवार्य राखिदिनुपर्छ । तपाईंले जोसुकै महिलालाई सोधे हुन्छ, उहाँलाई जीवनमा एक न एक पटक पिसाबको संक्रमण भएकै हुन्छ । यो आम विषय बनेको छ, जुन बन्नु नपर्ने हो । यो संक्रमण हुँदा पिसाब पोल्ने, छिनछिनमै पिसाब लागेजस्तो हुने, पिसाब गर्दा दुख्ने, औधी चिलाउने, टट्याउने हुन्छ । यसलाई युरिनरी ट्र्याक इन्फेक्सन (यूटीआई) भन्ने गरिएको छ । महिलामा यसको संक्रमण हुने सम्भावना ६० प्रतिशत हुन्छ भने पुरुषमा १३ प्रतिशत । सरसफाइसँगै जोडिएको विषय भएकाले यसबारे जनचेतना आवश्यक छ । शौचालयबाट रोग नसरोस् भनेर म जतिसक्दो टुक्रुक्क बसेर गर्न मिल्ने शौचालय खोजिहिँड्छु, कमोड प्रयोग गर्न डर लाग्छ । हुन त ट्वाइलेट सिटमा लामो समय ब्याक्टेरियाजस्ता किटाणु बाँच्न सक्दैनन् रे तर दिगमिग लाग्छ । विशेषगरी राजमार्गका शौचालयमा दुर्व्यवहारको जोखिम मैले महसुस गरेकी छु । महिला शौचालयमा सुनिने गरी पुरुष शौचालयबाट अपाच्य बोल्ने, जिस्काउने जस्ता घटना पनि हुँदा रहेछन् । सामाजिक सञ्जालमा यसबारे कतिपय महिलाले लेखेकोबोलेको सुनिन्छ । मिलेसम्म महिला र पुरुष शौचालय अलि परपर बनाउँदा ठीक हुन्छ । विदेशतिरका सार्वजनिक शौचालय सफासुग्घर र चिटिक्क हुन्छन्, निर्धक्क भएर प्रयोग गर्न सकिन्छ । दक्षिण एसियाली देशमा चाहिँ शौचालयको हालत लगभग उस्तै छ । सिंगापुर, कोरिया, कुवेत, मलेसियामा गेमका लागि जाँदा त्यहाँका शौचालय देखेर प्रभावित भएकी थिएँ । कस्तो सफा र सुरक्षित ! कतिपय शौचालयमा त ब्रेस्ट फिडिङ का लागि पनि ठाउँ छुट्याएको हुन्थ्यो । नेपालमा कहिले यस्तो होला ? यहाँ त मेरा साथीभाइ, आमा, दिदीबहिनी जोकसैलाई सार्वजनिक शौचालय प्रयोग गरेकाले बेलाबखत स्वास्थ्यमा समस्या आइरहेको मैले अनुभव गरेकी छु । यसबारे जति कुरा उठ्नुपर्ने हो, उठेको छैन । सुन्दा सानो लागे पनि यो सारा महिलाले नियमित रूपमा भोग्ने, प्रजनन र शारीरिक स्वास्थ्यसँग प्रत्यक्ष जोडिएको गम्भीर विषय हो । कोही महिनावारी भएकै कारण विद्यालय जान नपाउने अवस्था हुनु साह्रै विडम्बना हो । महिनाको तीनचार दिन विद्यालय नजाँदा छात्रको तुलनामा छात्राहरू पढाइमा पछि पर्ने हुन सक्छ । समाजमा महिलापुरुष दक्ष, बराबर र सचेत भएनन् भने समाज सधैं पिछडिएको हालतमा रहन्छ । त्यसैले यो विषयलाई सानोतिनो समस्या, महिलाको दुखेसो, महिला हुनुको दुर्भाग्य भनेर अब पन्छाउनु हुँदैन । कुनै पनि सार्वजनिक स्थल वा कार्यालय, शैक्षिक संस्थाका साझा शौचालयको अवस्था सुधार्ने कुरा त्यति गाह्रो पनि होइन । एक पटक काठमाडौं महानगरपालिकाले पब्लिक ट्वाइलेट को अवधारणा ल्याएको थियो, त्यो निकै राम्रो पहल थियो । त्यो घोषणापछि कतिपय रेस्टुरेन्टले शौचालय सुविधा ल्याए, अझै पनि कतिपयले कायम गरेका छन् । तर यो अवधारणा बीचमै सेलायो । यसलाई निरन्तरता दिनुपर्छ । कमसेकम महिलाले घरबाहिर निस्किँदा निर्धक्क भएर पानी त पिउन पाऊन् । सार्वजनिक शौचालयको अर्को राम्रो उदाहरण पाटनढोकामा देखेकी थिएँ । त्यहाँको शौचालय सफा, तातो पानीसमेत आउने, महिलामैत्री छ भन्ने समाचारमा हेर्दा खुसी लागेको थियो । म बुटवलको एपेक्स स्कुल र मनी मुकुन्द कलेजमा पढ्दा शौचालयसम्बन्धी त्यति धेरै समस्या भएन । हाम्रो स्कुलकलेजमा शौचालयको अवस्था राम्रो थियो । मेरो पहिलो महिनावारी स्कुलभित्रै भएको थियो । छात्राहरूको हेरविचार गर्ने एकजना सहयोगी दिदी हुनुहुन्थ्यो । उहाँले सरसफाइबारे सिकाउनुभयो । स्कुलमा निःशुल्क प्याड पाइन्थ्यो । शैक्षिक संस्था र कार्यालयहरूमा प्याड अनिवार्य राखिनुपर्छ । यो अतिरिक्त सुविधा होइन, आभारभूत आवश्यकता हो । अझै पनि गाउँघरतिर कैयौं बहिनीहरू महिनावारीको समयमा विद्यालय नजाने गरेको समाचार बेलाबखत सुनिरहिन्छ । शौचालयको राम्रो व्यवस्था नहुनु, प्याडको पहुँच नहुनु पनि यसको कारण हो । महिनावारीलाई अझै पनि ट्याबुका रूपमा लिने चलन छँदै छ । अहिलेको जमानामा पनि यस्तो हुन्छ र भनेझैं लाग्छ तर यो सत्य हो । मेन्स्ट्रुअल हाइजिनबारे नेपालमा निकै कम जनचेतना फैलिएको छ । यसबारे महिलापुरुष दुवै शिक्षित हुन आवश्यक छ । सफा शौचालयको विषय मेन्स्ट्रुअल हाइजिन सँग सिधै जोडिन्छ । मितिनी भन्ने संस्थाले पहिले महिलाको शौचालयमा प्याड हाल्ने बाकस राखिदिने गरेको थियो, अचेल त्यो पनि बन्द भएजस्तो छ । यस्तो पहल हाम्रो स्थानीय निकाय, महिला तथा बालबालिका मन्त्रालय वा स्वास्थ्य मन्त्रालयले अघि बढाउन सक्छ ।हालै सम्पन्न लैङ्गिक हिंसाविरुद्धको १६ दिने अभियानमा महिलामाथि हुने विभेद र अप्ठ्याराका कुरा हुँदै गरेको सन्दर्भमा महिलाले भोग्नुपर्ने यस्ता समस्याका बारेमा पनि गम्भीर रूपमा सोचिनुपर्ने बेला भएन र ? बर्मा नेपाली राष्ट्रिय महिला क्रिकेट टिमकी कप्तान हुन् ।"
एनपीएलमा दर्शकको उत्साह,"(काठमाडौं)क्रिकेटप्रेमीका लागि अहिले नेपाल प्रिमियर लिग (एनपीएल) उत्सव बनेको छ । लिगमा सात प्रदेशलाई प्रतिनिधित्व गर्ने गरी आठ टिमले खेलिरहेका छन्, जसले सबै प्रदेशका दर्शकलाई तानेको छ । आफ्नो टिमलाई समर्थन गर्न कीर्तिपुरस्थित त्रिवि अन्तर्राष्ट्रिय क्रिकेट मैदानमा हरेक दिन दर्शकको भीड लाग्ने गरेको छ । विदेशी खेलाडीलगायतको सहभागिताका कारण एनपीएलले राष्ट्रियस्तरमा मात्र नभई अन्तर्राष्ट्रियस्तरमै चर्चा बटुलिरहेको छ ।एनपीएलले यत्तिको चर्चा पाउनुको कारणमध्ये एक हो, दर्शकको सहभागिता । खेल हेर्न र आफ्नो टिमलाई हौसला दिन मैदानमा बालबालिका, युवादेखि वृद्धवृद्धासम्म पुगेका छन् । यी दर्शकमध्ये केही त सातै प्रदेशका विभिन्न जिल्लाबाट लामो दूरी पार गर्दै काठमाडौंसम्म आइपुगेका छन् । त्यस्ता दर्शकमध्येका एक दम्पती हुन्, दामोदर र सुनिता थपलिया । थपलिया दम्पती चितवन राइनोजलाई समर्थन गर्न चितवनबाट काठमाडौं आएका हुन् । उमेरले ५५ वर्ष टेक्दै गरेका दामोदर भन्छन्, चितवनकै खेल हेर्न भनेर टिकट लिएका थियौं । मंगलबार पहिलो पटक खेल हेर्यौं ।चितवन राइनोजले बुधबारसम्म ५ खेल खेलिसकेको छ, जसमा तीनमा जित र दुईमा हार बेहोरेको छ । थपलियाले हेरेको मंगलबारको खेलमा भने चितवन लुम्बिनी लायन्ससँग पराजित भएको थियो । अहिलेसम्म चितवनले राम्रो खेलिरहेको छ । त्यसैले उत्कृष्ट चारभित्र पर्ने सम्भावना प्रबल छ, उनले आफ्नो टिमलाई समर्थन गर्दै भने । उनलाई सातै प्रदेशको टिमले एक स्थानमा भेला भएर खेलिरहँदा खेलको उत्सव भएझैं लागेको छ । सातै प्रदेशका मान्छे एउटै स्टेडियमभित्र बसेर रमाइलो मान्दा राम्रो लागिरहेको छ, उनले भने ।फुटबल र ब्याडमिन्टन खेल्ने उनलाई अहिले क्रिकेट हेर्न जीवनसंगी सुनिताले साथ दिएकी छन् । श्रीमतीलाई खेलमा खासै रुचि छैन । तर मैले हेर्ने भएपछि उनले पनि साथ दिएकी छन्, उनले भने, मैले पनि खेल बुझाउने र खेलाडी चिनाउने गरेको छु । थपलिया क्रिकेटमा एक बलपछि अर्को बल हेर्न मज्जा हुने बताउँछन् । अझ २० ओभरको खेलमा त एकै ओभरको ब्याटिङ र बलिङले खेलको नतिजा नै उलटफेर गर्न सक्ने भएकाले पनि अझ उत्सुकता जाग्ने उनको अनुभव छ । अब कति रन हान्ला ? अब के गर्ला ? भन्ने हुन्छ, उनले भने । एनपीएलमा आफ्नो टिमको जितमा खुसी हुने र पराजित हुँदा पनि समर्थन गरिरहने लगाब दर्शकमा देखिन्छ । पहिलो पटक एनपीएल हेर्न आएको । लुम्बिनीले जित्दा एकदमै खुसी लागिरहेको छ, लुम्बिनी लायन्सलाई समर्थन गर्ने १८ वर्षीया अंकिता भट्टराई भन्छिन्, आफूले समर्थन गरेको टिमले जित्दा मज्जा आउँछ । कपिलवस्तुकी अंकिताले एनपीएलको चर्चाले खेल हेर्न मैदानमा तानेको बताइन् । उनले मंगलबारको कर्णाली याक्स र पोखरा एभेन्जर्सको दोस्रो खेल पनि हेरिन् ।कालिकोट घर भई कीर्तिपुर बस्दै आएका २१ वर्षीय जनचन्द्र विष्टले एनपीएलको खेल हेर्न छुटाएका छैनन् । मंगलबार कर्णाली याक्सलाई समर्थन गर्न पहिलो पटक मैदानमा आएका उनले भने, कर्णालीको सबै खेल निरन्तर हेरिरहेको छु । एनपीएल देशकै गौरव गर्नलायक प्रतियोगिताको रूपमा देखिएको उनको बुझाइ छ । यस्ता प्रतियोगिता निरन्तर आयोजना गर्नुपर्ने र यसले खेलाडीलाई समेत खेलमा लागिरहन प्रेरणा दिने विष्टले बताए । एनपीएल राम्रो लागिरहेको छ । यस्तो प्रतियोगिता निरन्तर आयोजना गर्नुपर्छ, उनले भने, अन्य खेलको पनि यस्तो प्रतियोगिता आयोजना हुनुपर्छ । क्रिकेट खेल्दै आएका वीरगन्जका प्रितम बरालले पनि यस किसिमको प्रतियोगिता घरेलु मैदानमा हुनुपर्ने बताए । सबै खेल राम्रो भइरहेको छ । सुरुको सिजनमै बाहिरका ठूला खेलाडीहरूले खेलिरहेका छन्, उनले भने, एनपीएल ठूलो प्रतियोगिता बनेको छ । यस्तै प्रतियोगिता अब सबै प्रदेशमा गर्न जरुरी छ । एनपीएलमा बालबालिकाको समेत आकर्षण बढ्दो छ । परिवारसँग क्रिकेट हेर्न आएका सुदूरपश्चिम कैलालीका ११ वर्षीय कर्सिव धमला र ८ वर्षीय प्रियान्स भट्टराई आफ्नो टिमको खेल हेर्न निकै उत्साहित थिए । कर्सिवले भने, म सुदूरपश्चिमको सपोर्टर हो । मंगलबार सुदूरपश्चिमको म्याच नभए पनि अरू टिमको खेल हेर्न आएको हुँ । उनलाई क्रिकेटको राम्रो ज्ञान छ । लुम्बिनी र चितवनबीचको खेल हेरेका उनी भन्छन्, क्रिकेटमा कसले विकेट लियो, कसले कति रन बनायो, सबै बुझ्छु । लुम्बिनीको पावर पनि धेरै थियो । लुम्बिनीले राम्रोराम्रो क्याच गर्यो । प्रियान्सले पनि क्रिकेट राम्रो लाग्ने र लुम्बिनीले खेल जितेकोमा खुसी लागेको सुनाए ।पोखरा एभेन्जर्सलाई समर्थन गर्न आएका रिसभ पाण्डे पनि कर्णालीसँगको खेल हेर्न उत्साहित देखिन्थे । अहिलेसम्म पोखराको सबै म्याच हेरिरहेको छु । सुरुको दुई खेल हार्दा नरमाइलो लागेको थियो । तर राम्रो कमब्याक पनि गरेको छ, स्याङ्जा घर भएका उनी भन्छन् । खेल हेर्न आएका आकाश बम एनपीएलले एकदमै मज्जा दिइरहेको बताउँछन् । मुगु घर भएका उनी कर्णालीका समर्थक हुन् । उनीसँगै कर्णालीलाई समर्थन गर्न जुम्ला घर भई काठमाडौं बस्दै आएका आनन्द उपाध्याय भन्छन्, पूरै जोसका साथ समर्थन गर्न आएको छु । साथै चितवन र लुम्बिनीको खेल सकेर बाहिर निस्कँदै गरेकी निमिशा दाहालले भने एनपीएलमा भिन्न ठाउँका साथीहरूसँग चिनजान भएको बताइन् । यो खेल एकदमै रमाइलो लागिरहेको छ, उनले भनिन्, यसले विभिन्न ठाउँका साथीहरूसँग चिनजान गराएको छ ।यही मंसिर १५ मा सुरु भएको एनपीएल पुस ६ सम्म आयोजना हुनेछ । बुधबारसम्मको खेल सकिँदा सुदूरपश्चिम रोयल्स ८ अंकको साथ तालिकाको शीर्ष स्थानमा छ । जनकपुर बोल्ट्सको ८ अंक भए पनि रनरेटका कारण दोस्रो स्थानमा छ । चितवन राइनोज र कर्णाली याक्सको समान ६ अंक भए पनि रनरेटका आधारमा क्रमशः तेस्रो र चौथो स्थानमा छन् । काठमाडौं गुर्खाज ४ अंकका साथ पाँचौं स्थानमा छ । समान २ अंक भएका लुम्बिनी लायन्स, पोखरा एभेन्जर्स र विराटनगर किंग्स रनरेटका आधारमा क्रमशः छैटौं, सातौं र आठौं स्थानमा छन् ।"
डिजेल र पेट्रोलपछि पाइपलाइनबाट मट्टीतेल,"काठमाडौं (कास) पेट्रोलको सफल परीक्षणपछि रक्सौलअमलेखगन्ज पेट्रोलियम पाइपलाइनबाट परीक्षणका मट्टीतेल पनि आयात भएको छ । यसअघि डिजेल मात्रै आयात भएको पाइपलाइनबाट गत असोज १७ मा ५ हजार ५ सय किलोलिटर पेट्रोल ल्याइएको थियो ।उक्त पेट्रोल परीक्षणका लागि ल्याइएको थियो । बुधबार एक हजार किलोलिटर मट्टीतेल पनि ल्याइएको नेपाल आयल निगमका अमलेखगन्जस्थित प्रादेशिक कार्यालय प्रमुख प्रलयंकर आचार्यले बताए । पहिलो लटमा एक हजार किलोलिटर मट्टीतेल आयात गरी सफल परीक्षण भएको छ, उनले भने । पाइपलाइन २०७६ भदौ २४ मा उद्घाटन गरिएको थियो । दोस्रो चरणअन्तर्गत पाइलाइनबाट पेट्रोल र मट्टीतेल आयात गर्ने लक्ष्य छ । निगमले पुसबाट पेट्रोल र मट्टीतेल पाइपलाइनबाटै निरन्तर आयात गर्ने तयारी गरिरहेको छ । त्यसकै तयारीस्वरूप बुधबार मट्टीतेल पनि आयात गरिएको प्रमुख आचार्यले जनाए । साढे तीन दशकअघिदेखि सञ्चालनमा आएको अमलेखगन्ज इन्धन डिपो अहिले म्यानुअलमा सञ्चालन भइराखेको छ । पाइपलाइनबाट पेट्रोल आएसँगै डिपोलाई पूर्ण अटोमेसनमा लैजाने गरी पूर्वाधार बनाइएको छ । पाइपलाइनबाट पेट्रोल र मट्टीतेल आयात गर्न निगमले थप ४ वटा ट्यांकी, लोडिङ बे, अत्याधुनिक प्रयोगशालालगायत पूर्वाधार बनाएसँगै डिपो अटोमेसनमा जान लागेको हो ।लोडिङमा पूर्ण अटोमेसन गर्न २४ वटा लोडिङ बे निर्माण गरिएको छ । २४ वटा लोडिङ बेमा ३६ वटा फिलिङ पोइन्ट राखिएको छ, जसमध्ये पेट्रोलको ७ वटा बटम लोडिङ र ८ टम लोडिङ गर्न सकिन्छ । डिजेलको ४ वटा बटम र १४ वटा टप लोडिङ गर्न सकिन्छ । मट्टीतेलको १ वटा बटम लोडिङ रहेको जनाइएको छ ।पाइपलाइनबाट प्राविधिक नोक्सानी शून्य हुने, ढुवानी भाडा बचत हुने तथा वातावरणीय प्रदूषण कम गर्नसमेत सहयोग पुग्ने निगमले जनाएको छ । ढुवानी भाडा र समय बचत, प्रदूषण नियन्त्रण, परिमाण र गुणस्तरको सुनिश्चितता हुनेछ ।"
'अध्ययनबिनै आयोजनामा बजेट छुट्याइँदा समस्या,"(काठमाडौं) बजेट निर्माणका क्रममा विस्तृत अध्ययन र सम्भाव्यताबिनै आयोजनामा रकम विनियोजन गर्ने प्रवृत्ति रहेकाले स्रोत व्यवस्थापनमा समस्या भएको उपप्रधान तथा अर्थमन्त्री विष्णु पौडेलले बताएका छन् । संघीय संसद्को अर्थ समिति बैठकमा बुधबार अर्थमन्त्री पौडेलले ठूलो संख्यामा खल्तीका आयोजना रहेको दाबी गरे । विस्तृत अध्ययन र सम्भाव्यताबिनै त्यस्ता आयोजनामा बजेट परेको छ । संघ सरकारको बजेटमा ७५ हजार रुपैयाँ लागतको योजना पनि परेको देखियो । यसरी हजार र लाखका योजना केन्द्र सरकारले राख्यो भने प्रदेश, स्थानीय तह, वडाले कस्ता योजना बनाउलान् र कार्यान्वयन गर्लान् ? उनले प्रश्न गरे, विनियोजन कौशल भएन भने स्रोतको सदुपयोग हुन सक्दैन । यसकारण योजनाको वर्गीकरण चाहियो । विकास आयोजना कार्यान्वयनमा लागि तीन तहका सरकारबीच क्षेत्राधिकार परिभाषित हुन नसक्दा र आयोजना वर्गीकरण नहुँदा समस्या देखिएको अर्थमन्त्रीको भनाइ छ । यो समस्या समाधानका लागि आयोजनाको वर्गीकरणसम्बन्धी स्पष्ट मापदण्ड बनाएर कुन तहका सरकारले कस्तो आयोजना कार्यान्वयन गर्ने भनेर स्पष्ट पारिनुपर्ने उनले बताए । निर्माण व्यवसायीको दायित्व सरकारले नरोकेको स्पष्ट पार्दै अर्थमन्त्री पौडेलले भने, विधि र प्रक्रिया पुर्याएर आए सरकारले कुनै पनि निर्माण व्यवसायीको भुक्तानी रोक्दैन । मुलुकको अर्थतन्त्रको अवस्था विस्तारै सुधारोन्मुख देखिए पनि त्यसको गतिबाट आफू सन्तुष्ट नरहेको पनि अर्थमन्त्री पौडेलको भनाइ छ । अर्थतन्त्रमा रहेका समस्या र दबाबबाट विस्तारै बाहिर निस्कन खोज्दै छौं । लामो समयदेखि थुप्रिँदै गएका समस्या भएकाले आजको भोलि नै समाधान हुन सक्दैनन्, अर्थमन्त्री पौडेलले भने, विदेशी मुद्रा सञ्चिति राम्रो छ । पर्याप्त तरलता र ब्याजदर घेटेको छ । मुद्रास्फीति वाञ्छित सीमाभित्र छ । तर यो प्रगतिसँग हामी सन्तुष्ट छैनौं । यसमा थप सुधार आवश्यक छ । अहिलेको सुधारमा मात्रै चित्त बुझाएर हुँदैन ।गत आर्थिक वर्षको पहिलो चौमासिक अवधिको तुलनामा चालु आर्थिक वर्ष २०८१८२ को सोही अवधिमा सरकारी राजस्व बढेको देखिए पनि लक्ष्यअनुसार भने अझै संकलन हुन नसकेको अर्थमन्त्री पौडेलले जनाए । राजस्व प्रशासनमा रहेका समस्यामाथि गम्भीर निगरानी बढाइए पनि सरकारका प्रयास सम्पूर्ण रूपमा सफल हुन नसकेको उनको भनाइ छ । चालु आर्थिक वर्षको बजेटमार्फत सरकारले राखेको राजस्व लक्ष्य हासिल गर्न गत आर्थिक वर्षको भन्दा करिब ३० प्रतिशत बढी राजस्व उठाउनुपर्ने गरी महत्त्वाकांक्षी भएर अर्थ मन्त्रालयले काम गरिरहेको अर्थमन्त्री पौडेलको दाबी छ । अहिले बजारमा तरलता पर्याप्त हुँदा र ब्याजदर घट्दा पनि लगानी बढ्न नसक्नुको कारणबारे आफूले नेपाल राष्ट्र बैंकसँग कुरा गरेको पनि अर्थमन्त्री पौडलले बताए । सेयर भित्री कारोबार (इन्साइडर ट्रेडिङ) र कर्नरिङ जस्ता समस्या देखिएकाले त्यसलाई नियन्त्रण गर्न पहल भइरहेको छ, उनी भन्छन्, नेपालले इतिहासमै पहिलो पटक मुलुकको सार्वभौम साख मूल्यांकन गरिएको छ । यसको नतिजा सन्तोषजनक अवस्था देखिएकाले अब विस्तारै लगानी बढ्दै जानेछ ।बैठकमा पूर्वअर्थमन्त्री प्रकाशशरण महतले घटेको बजार माग र निजी क्षेत्रको मनोबल उकास्नु अहिलेको मुख्य चुनौती रहेको बताए । हाम्रो अर्थतन्त्रका समस्या विस्तारै कम हुँदै गए पनि कायमै छन् । निजी क्षेत्रको आत्मविश्वास बढाउने चुनौती हाम्रासामु छ । बजारमा माग पनि घेटेको छ, महतले भने, सेयर बजारमा सुधार भए पनि स्वस्थकर रूपमा विकास हुन सकेको छैन । निकामक निकायहरूले समस्या समाधान गर्नेभन्दा पनि समस्या बढाउने काम गरेका छन् ।नेपालको सार्वजनिक ऋणको दायित्व निकै बढी भइसकेकाले अब विचार पुर्याएर मात्र ऋण लिनुपर्ने र द्विपक्षीय वैदेशिक ऋणलाई अस्वीकार गर्नुपर्ने बेला आइसकेको महतको भनाइ छ । मुलुकमा नयाँ चरणको आर्थिक सुधार आवश्यक रहेको पूर्वअर्थमन्त्री वर्षमान पुनले बताए । चालु आर्थिक वर्षको बजेटमार्फत सरकारले नयाँ चरणको आर्थिक सुधारका लागि प्रक्रिया थाल्ने उल्लेख गरेको र त्यसका लागि सरकारले उच्चस्तरीय सुझाव कार्यदल पनि गठन गरिसकेको पुनको भनाइ छ । लक्षित राजस्व पुर्याउन सरकारका अहिलेका प्रयास पर्याप्त नरहेको पनि पुनको भनाइ छ । सहकारी क्षेत्र नियमनका लागि सक्दो चाँडो छुट्टै निकाय गठन गर्न पनि उनले सरकारसँग आग्रह गरे ।कोभिड महामारीपछि बन्द रहेका छोटी भन्सार कार्यालय सञ्चालनमा ल्याइनुपर्ने तथा सीमा क्षेत्रमा हुने चोरी पैठारी रोकिनुपर्ने सांसद उपेन्द्र यादवले बताए ।"
अर्थ संक्षेप,"सिटिजन्स बैंक र भोकमन्त्रबीच छुट सम्झौताकाठमाडौं (कास) सिटिजन्स बैंक इन्टरनेसनल र गोंगबुस्थित भोकमन्त्रबीच बुधबार बैंकका ग्राहकलाई छुट दिने सम्झौता भएको जनाएको छ । सम्झौताअनुसार बैंकका कार्डवाहक र मोबाइल बैंकिङ ग्राहकले भोकमन्त्रमा १० प्रतिशतसम्म छुट पाउनेछन् । यस किसिमको सहकार्यबाट बैंकका ग्राहक लाभान्वित हुने र नगदबाट डिजिटल कारोबारतर्फ उत्प्रेरित हुने विश्वास बैंकले लिएको जनाएको छ । डिजिटल बैंकिङ माध्यमको प्रयोगलाई बढाउन र ग्राहकलाई डिजिटल माध्यमबाट भुक्तानी गर्न प्रोत्साहन गर्न यस किसिमको योजना ल्याउने गरेको बैंकको भनाइ छ । कुमारी बैंकको एटीएम तथा पीओएसमा युनियनपे कार्ड स्वीकार काठमाडौं (कास) कुमारी बैंकको एटीएम तथा पीओएस (पोइन्ट अफ सेल) टर्मिनलमा यूपीआई (युनियनपे इन्टरनेसनल) का कार्ड स्वीकार गरिने भएको छ । डिजिटल भुक्तानी प्रणालीलाई प्रवर्द्धन गर्दै ग्राहकलाई थप सहज, सुरक्षित र आधुनिक बैंकिङको अनुभव उपलब्ध गराउने लक्ष्यका साथ उक्त सुविधा देशभर उपलब्ध गराइएको बैंकले जनाएको छ । यो सुविधाबाट अब यूपीआई कार्ड प्रयोगकर्ताले बैंकको एटीएममार्फत रकम झिक्न र पीओएस टर्मिनलमार्फत खरिद भुक्तानी गर्न सहज हुनेछ । युनाइटेड अजोड इन्स्योरेन्सको सीईओमा गौतमकाठमाडौं (कास) युनाइटेड अजोड इन्स्योरेन्सको प्रमुख कार्यकारी अधिकृतमा कमल गौतम नियुक्त भएका छन् । कम्पनीको सञ्चालक समिति ४५ औं बैठकले बुधबार गौतमलाई प्रमुख कार्यकारी अधिकृतमा नियुक्त गर्ने निर्णय गरेको हो । गौतम चार वर्षका लागि कम्पनीको कार्यकारी प्रमुखमा रहनेछन् । तीन दशकभन्दा बढी बैंक तथा वित्तीय संस्थामा काम गरेको अनुभव उनीसँग छ । साथै उनले विकास बैंक र निर्जीवन बिमा कम्पनीमा समेत प्रमुख कार्यकारी अधिकृत भएर जिम्मेवारी सम्हालिसकेका छन् ।नेपाल स्वास्थ्य व्यवसायी महासंघ अध्यक्षमा खड्काकाठमाडौं (कास) वैदेशिक रोजगारीमा जाने श्रमिकको गुणस्तरीय बायोमेडिकल स्वास्थ्य परीक्षण गर्न स्थापित स्वास्थ्य संस्थाहरूको छातासंगठन नेपाल स्वास्थ्य व्यवसायी महासंघमा कैलास खड्काको अध्यक्षतामा १४ सदस्यीय कार्यसमिति चुनिएको छ । महासंघको १९औं महाधिवेशनले सोमबार नयाँ कार्यसमिति चुनेको हो । यसैगरी वरिष्ठ उपाध्यक्ष महेशराज श्रेष्ठ, प्रथम उपाध्यक्षमा गायत्री जीसी, द्वितीय उपाध्यक्षमा धनबहादुर गिरी, महासचिवमा दाताराम काफ्ले, सचिवमा लीलाम्बर झा र कोषाध्यक्षमा रामपुकार तिवारी रहेको महासंघले जारी गरेको विज्ञप्तिमा उल्लेख छ । केन्द्रीय सदस्यहरूमा चन्द्रमा राई, प्रवेश रोक्का क्षेत्री, दीपककुमार कार्की, बेलबहादुर श्रेष्ठ, केशर थापा, रोजिना शाक्य र रामप्रसाद लम्साल रहेको जनाइएको छ । महाधिवेशनको बन्दसत्रमा पेस गरिएको प्रगति र आर्थिक प्रतिवेदन सर्वसम्मत पारित गरिएको पनि विज्ञप्तिमा उल्लेख छ ।"
दुर्गा प्रसाईंविरुद्ध साइबर अपराधको मुद्दा,"(काठमाडौं)विद्युतीय कारोबार ऐन, २०६३ विपरीत कसुर गरेको आरोपमा मेडिकल व्यवसायी दुर्गा प्रसाईंविरुद्ध जिल्ला अदालत काठमाडौंमा मुद्दा दर्ता भएको छ । भक्तपुरस्थित घरबाट मंसिर ४ मा पक्राउ परेका प्रसाईंविरुद्ध तीन साताको प्रहरी अनुसन्धानपछि बुधबार मुद्दा दायर गरिएको हो । साइबर ब्युरोका प्रवक्ता प्रहरी उपरीक्षक दीपकराज अवस्थीका अनुसार प्रसाईंले सामाजिक सञ्जालमा हालेको भिडियो अध्ययन गरेर प्रहरीले तयार गरेको रायसहितको अनुसन्धान प्रतिवेदनका आधारमा जिल्ला सरकारी वकिलको कार्यालयले अदालतमा मुद्दा चलाएको हो । मुद्दा न्यायाधिवक्ता खडिन्द्रराज कटुवालले दर्ता गरेका हुन् । प्रसाईंविरुद्ध विद्युतीय कारोबार ऐन, २०६३ को दफा ४७ (१) बमोजिम कारबाहीको मागदाबीसहित मुद्दा चलाइएको उनले बताए । उक्त दफामा कसुर गर्नेलाई एक लाख रुपैयाँ जरिवाना वा पाँच वर्षसम्म कैद वा दुवै सजाय हुने व्यवस्था छ । प्रसाईंले प्रधानमन्त्री केपी शर्मा ओलीको कम्बोडियामा लगानी रहेको विवादास्पद अभिव्यक्ति दिनुका साथै फर्जी कागजात सामाजिक सञ्जालमार्फत सार्वजनिक गरेका थिए । प्रहरीले प्रसाईंविरुद्ध सुरुवाती अनुसन्धान विद्युतीय कारोबार ऐनअन्तर्गतको कसुरमा गरेको थियो । उनीमाथि आपराधिक विश्वासघात र संगठित अपराधको कसुरमा केन्द्रीय अनुसन्धान ब्युरो (सीआईबी) ले अनुसन्धान गरिरहेको छ । भारतीय गुन्डा नाइके लरेन्स बिस्नोईका नाममा फोनबाट बैंकर र व्यापारीलाई धम्क्याएको आरोप प्रसाईंमाथि छ । प्रहरी अनुसन्धानमा संलग्न एक अधिकृतका अनुसार मेडिकल व्यवसायी दुर्गा प्रसाईंले भारतमा मान्छे राखेर नेपाली उद्योगी र बैंकरलाई धम्क्याउने गरेका थिए । नवीन प्रधान भनिने हरिचन्द्र फुयाँलमार्फत भारतीय गुन्डा नाइके लरेन्स बिस्नोईको नाम लिएर उनीहरूलाई धम्क्याउने गरिएको हो । झापाको मेचीनगर१३, चारआलीका ३६ वर्षीय फुयाँल मंसिर १३ मै पक्राउ परिसकेका छन् । सीआईबीका अनुसार उनी भारतको असम र पानीट्यांकीमा बसेर घिउको व्यापार गर्थे । उनीसँग नवीन प्रधान नामका भारतीय आधारकार्ड र सिमकार्ड छ । उद्योगी र बैंकर धम्क्याउन प्रसाईंले उनलाई प्रयोग गरेको पाइएको सीआईबीले जनाएको छ । दुर्गा प्रसाईंको मान्छे हुँ भन्दै विभिन्न व्यक्तिले बैंकर र व्यापारीलाई धम्क्याएर रकम मागेको भन्दै चार वटा जाहेरी सीआईबीमा परेको थियो । हामीलाई प्राप्त अडियो र भिडियोको परीक्षण भइरहेको छ । हरिचन्द्र फुयाँल र दुर्गा प्रसाईंबीच भएको फोन सम्पर्कको कल रेकर्ड विधिविज्ञान प्रयोगशालामा परीक्षणका लागि पठाइएको छ, सीआईबीका प्रवक्ता प्रहरी उपरीक्षक होविन्द्र बोगटीले भने । उनका अनुसार प्रसाईंले फोन गरेर धम्क्याउनका लागि फुयाँललाई पाँच लाख दिएको प्रमाण भेटिएको छ । फुयाँल यसअघि चेक बाउन्सको मुद्दामा धरौटीमा छुटेका थिए ।"
एनपीएलमा न्यून स्कोर हाबी भएको दिन,"(काठमाडौं)नेपाल प्रिमियर लिग (एनपीएल) क्रिकेटमा बुधबारको दिनलाई लो स्कोरिङ खेलको रूपमा लामो समय सम्झिने छ । कीर्तिपुरस्थित त्रिवि क्रिकेट मैदानमा दुई खेलमा मात्र ३ सय ६२ रन सम्भव भएको थियो । बदलामा ३९ विकेट खस्यो । दुई खेलको रनऔसत निकाल्ने हो भने प्रतिखेल १ सय ८१ हुन्छ ।जबकि चौथो दिनको खेलमा लुम्बिनी लायन्सले बनाएको १९१७ को स्कोरलाई विराटनगर किंग्सले १ बलअगाडि १ सय ९५ रन बनाएर पूरा गरेको थियो । बुधबार चार इनिङ्समा सुदूरपश्चिम रोयल्सले बनाएको १ सय २३ रन नै उच्च स्कोर रह्यो । जवाफमा आएको जनकपुर बोल्ट्स १२१ ओभरमा ५१ रनमै अलआउट भयो । पहिलो चार खेल जितेर दाबेदार बनेको जनकपुर एनपीएलकै न्युन स्कोरमा समेटिएको हो । ट्वान्टी२० क्रिकेट निकै आक्रामक र तीव्र गतिमा खेलिने खेल हो । सम्भवत पुनः यति सानो स्कोरमा कुनै टोली पुग्ने छैनन् । सबैभन्दा सानो स्कोर सूचीमा तीनमध्ये दुई स्कोर बुधबारकै खेलमा बन्यो । काठमान्डु गुर्खाजविरुद्धको खेलमा १ सय ४ रनको लक्ष्य पाएको लुम्बिनी लायन्स पनि १९२ ओभरमा ८५ रनमै अलआउट भयो । एनपीएलको यो तेस्रो न्युन स्कोर हो । काठमान्डुविरुद्ध लक्ष्य पछ्याउनेक्रममा लुम्बिनीले पहिलो ६ ओभरमा १६ रनमात्र बनाउन सकेको थियो, जवाफमा ३ विकेट गुमाइसकेको थियो । एनपीएलको पहिलो पावर प्लेमा सबैभन्दा कम स्कोरको अनावश्यक कीर्तिमानलाई लुम्बिनीले बराबरी गरेको थियो । चितवनविरुद्धको खेलमा पोखरा एभेन्जर्सले पावर प्लेमा ६ विकेट गुमाई १६ रनमात्र बनाउन सकेको थियो । अर्थात एनपीएलमा बुधबार सबै नकारात्मक कीर्तिमान हाबी भयो । जनकपुर बोल्ट्सलाई ७२ रनले पराजित गरी सुदूरपश्चिम रोयल्स शीर्षस्थानमा उक्लेको छ । चार खेल जितेको जनकपुरको यो पहिलो हार हो । जनकपुरसँगै समान ८ अंक भए पनि सुदूरपश्चिम राम्रो रनरेटका आधारमा शीर्षस्थान पुग्यो । स्पिनरहरूको दबदबापछि सुदूरपश्चिमले लो स्कोरिङ खेलमा महत्त्वपूर्ण विजय हात पारेको हो ।टस हारेर ब्याटिङमा आएको सुदूरपश्चिमले निर्धारित २० ओभरमा ९ विकेट गुमाई १ सय २३ रनमात्र बनाउन सक्यो । शीर्ष दुई टोलीबीचको प्रतिस्पर्धामा जबाफमा आएको जनकपुर १२१ ओभरमा ५१ रनमै अलआउट भयो । प्रतियोगितामा पहिलो खेल खेलिरहेका जोसुआ ट्रम्पबाहेक अन्यले दोहोरो स्कोर बनाउन सकेनन् । नवौं विकेटको रूपमा आउट भएका ट्रम्पले १ चौका र १ छक्का प्रहार गर्दै १३ रन बनाए । कप्तान अनिल साह ७ बल खेल्दै शून्यमा आउट भए । आसिफ शेख ४, लाहिरू मिलान्था ७, हर्ष ठाकर ५, जिम्मी निसम ४, शुभ कंसाकार शून्य, अरनिको यादव १, शेर मल्ल शून्य र ललित राजवंशी ४ रनमा आउट भएका थिए । सुदूरपश्चिमबाट पहिलो खेल खेलिरहेका हरमित सिंहले ४ ओभरमा २ मेडन राख्दै २ रन दिएर २ विकेट लिए । प्लेयर अफ द म्याच इशान पाण्डेले २ ओभरमा ११ र दीपेन्द्रले ३ ओभरमा २७ रन खर्चेर २२ विकेट लिएका थिए । यसअघि सैफ जैब र भेट्रान विनोद भण्डारीले पहिलो विकेटमा ८ ओभरभित्र ५५ रन जोडे पनि सुदूरपश्चिमले त्यसको फाइदा उठाउन सकेको थिएन । हर्ष ठाकरले इंग्लिस ब्याटर जैबलाई २१ रनमा आउट गरेसँगै सुदूरपश्चिमको रनमा अंकुश लाग्नुका साथै विकेट पतन सुरु भएको थियो । जैबले २१ बल खेलेर ३ चौका प्रहार गरे ।हरमितलाई शेरले १ रनमै आउट गरे । विनोद पनि शेरकै सिकार भए । विनोदले सर्वाधिक ३३ रन बनाए । उनले ३७ बल खेल्दा ३ चौका र १ छक्का प्रहार गरे । अरनिकोले दीपेन्द्रलाई शून्य र ब्रान्डन म्याकमुलेनलाई ११ रनमा आउट गरेपछि सुदूरपश्चिम झनै दबाबमा परेको थियो । तीव्र गतिका बलर किशोर महतोले एकै ओभरमा आरिफ शेख (६), इशान (१७) र स्कट कुग्लेन (७) लाई आउट गरेपछि जनकपुर खेलमा हाबी भएको थियो । किशोरले ४ ओभरमा ३५ रन खर्चेर ४ विकेट लिए । शेरले ४ ओभरमा १९ र अरनिकोले ३ ओभरमा १६ रन खर्चेर २२ विकेट लिए । कप्तान करण केसी र दीपेश कँडेलले उत्कृष्ट बलिङ गरेपछि काठमान्डु गुर्खाजले अर्को लो स्कोरिङ खेलमा लुम्बिनी लायन्सलाई १८ रनले पराजित गर्यो । टस जितेपछि ब्याटिङ रोजेको गुर्खाज १९३ ओभरमा १ सय ३ रनमा अलआउट भयो । करणले ४ र दीपेशले ३ विकेट लिएपछि जवाफमा आएको लुम्बिनी १९२ ओभरमा ८५ रनमै अलआउट भयो ।हारपछि लुम्बिनी औपचारिक रूपमै प्लेअफ दौडबाट बाहिरिएको छ । प्रतियोगिताबाट बाहिरिने लुम्बिनी पहिलो टोली हो । ६ खेलमा टोलीको यो पाँचौं हार हो । गुर्खाजले भने चौथो खेलमा दोस्रो विजय हात पार्दै प्लेअफमा पुग्ने सम्भावना कायम राखेको छ ।कप्तान करणले ४ ओभरमा १६ रन खर्चेर ४ विकेट लिएका हुन् । उनले खेलको १९ औं तथा आफ्नो दोस्रो ओभरमा सन्दीप जोरा र रामोन सिमोन्ड्स (०) लाई आउट गरेका थिए । जोराले लुम्बिनीबाट सर्वाधिक २६ रन बनाए । उनले २९ बल खेल्दै २ चौका प्रहार गरे । उन्मुक्त चन्द १४ रनमा आउट भए भने सूर्य तामाङ ११ रनमा अविजित रहे ।आशुतोष घिरोहिया ४, अर्जुन साउद ३, टम मुर्स ६, कप्तान रोहित पौडेल ८, सान बिन जाफर शून्य, विवेक यादव २ र अभिषेक गौतम २ रनमा आउट भए । करणबाहेक काठमान्डुबाट दीपेशले ४ ओभरमा २६ रन खर्चेर ३ विकेट लिए । जेहरार्ड इरसमसले ४ ओभरमा १९ रन खर्चेर २ र रशिद खानले १ विकेट लिए ।यसअघि भीम सार्कीले गुर्खाजबाट सर्वाधिक ३१ रन बनाएका थिए । उनले ४० बल खेल्दै १ चौका प्रहार गरे । ड्यान डाउथवेटले २ छक्का प्रहार गर्दै २४ बलमा २१ रन जोडे । प्रतीक श्रेष्ठले २ छक्कासहित १४ बलमा २० रन बनाए । सिमोन्ड्सले पहिलो ओभरमै माइकल लेभिटलाई बोल्ड गरेर गुर्खाजको विकेट लिनेक्रम सुरु गरेका थिए । स्टेफन इस्किनाजी शून्य, इरसमस १, सुमित महर्जन ४, रशिद र करण ११ तथा शाहब आलम ८ रनमा आउट भए ।लुम्बिनीका लागि जाफरले ३ विकेट लिए । क्यानडाका पूर्वकप्तान जाफरले ४ ओभरमा २१ रन खर्चिए । अर्का देव्रेहाते स्पिनर अभिषेकले ४ ओभरमा १६ र सिमोन्ड्सले ३२ ओभरमा २१ रन खर्चेर २२ विकेट लिए ।"
रूपन्देही क्रिकेटले सात खेलाडीलाई तलब दिने,"(लुम्बिनी)रूपन्देहीको गैडहवा गाउँपालिका १ का अजयकुमार चौहान जिल्लाबाट उदाएका प्रतिभावान क्रिकेटर हुन् । उनले सिनियर टिमबाट राष्ट्रिय प्रतियोगितासँगै यू१९ र यू१६ टोलीबाट धेरैपटक खेलिसकेका छन् । जिल्लालाई प्रतिनिधित्व गरिरहेका अजयलाई रूपन्देही जिल्ला क्रिकेट संघले मासिक तलब सुविधा दिन थालेको छ । उनले मासिक ५ हजार रुपैयाँ पाउँछन् । अजयजस्तै जिल्लामा सक्रिय रहेका क्रिकेट खेलाडीहरूलाई रूपन्देही क्रिकेट संघले मासिक तलब उपलब्ध गराउने थालेको छ । संघले चालु आव ७ खेलाडीलाई तलब दिनेछ ।क्रिकेटर अजय रकम धेरै, थोरैभन्दा पनि खेलाडीलाई जिल्लामा यसरी प्रोत्साहन गर्ने कार्य सकारात्मक रहेको ठान्छन् । उनले भने, कम्तीमा यो पैसाले क्रिकेट खेल्नकै लागि आवश्यक डाइट किन्न सकिन्छ । घरमा बुवाआमासँग पैसा मागिरहने झन्झट हट्छ । मलाई त व्यक्तिगत रूपमा अत्यन्तै खुसी लागेको छ । जिल्लाबाटै खेल्दै १२ वर्षकै उमेरमा प्रदेशबाट यू१९ टिममा परेकी एन्जिला पाठक पनि तलब पाउने भएपछि खुसी छिन् । म त भर्खरै क्रिकेटमा प्रवेश गर्दै छु, उनले खुसी व्यक्त गर्दै भनिन्, अहिलेबाट नै आर्थिक रूपमा सहयोग पाउने भएपछि खेल्नमा थप रुचि बढेको छ । जिल्लाकै खेलाडीले पनि तलब पाउँछ भन्दा गर्व महसुस भएको छ । रूपन्देही जिल्ला क्रिकेट संघले गत वर्ष खेलाडी कल्याणकारी कोष स्थापना गरेको थियो । सोही कोषमार्फत आव २०८१०८२ का लागि मासिक ५ हजार रुपैयाँ उपलब्ध गराउने गरी ७ खेलाडी छनोट गरिएको संघका अध्यक्ष हरिबहादुर थापाले जानकारी दिए । उनले भने, हामीले गत वर्ष ९ खेलाडीलाई रकम उपलब्ध गराएका थियौं, उनले भने, यस वर्ष आर्थिक मन्दीका कारण दुईजना घटाउनुपर्यो । तर, हामी जतिसक्दो खेलाडीलाई दिन पाए हुन्थ्यो भन्नेतर्फ अघि बढेका छौं ।क्रिकेटमा निरन्तर लागेका खेलाडीलाई पलायन हुनबाट रोक्न यस्तो सुविधा दिन लागिएको उनले बताए । उनका अनुसार मासिक सुविधा पाउने खेलाडीमा सिनियरतर्फ २, यू१९ तर्फ २ र महिला खेलाडीतर्फ ३ जना छन् । खेलाडीको संरक्षण गर्ने भनेर कल्याणकारी कोष खडा गरेका थियौं, अध्यक्ष थापाले भने, कोषमा उपलब्ध रकमबाट खेलाडीलाई रकम प्रदान गर्दै आइरहेका छौं । संघका अनुसार चालु आवमा सिनियरतर्फ कृष्ण कार्की र अजय चौहानले मासिक ५ हजार सुविधा पाएका हुन् । १९ वर्षमुनि सन्तोष यादव र रमेश कुर्मी छन् । महिलातर्फ कृति अधिकारी, सन्ध्या चापागाईं र एन्जिला पाठकले सुविधा पाउनेछन् । संघका सदस्य प्रथम पराजुलीले खेलाडी कल्याणकारी कोषका लागि रूपन्देहीको सियारी गाउँपालिका१ का अध्यक्ष अरुण शाही र वडा २ का अध्यक्ष जनार्दन यादवले आफूले पाउने पारिश्रमिकलाई कल्याणकारी कोषमा उपलब्ध गराउँदै आएका छन् । हामीलाई दुई वडा अध्यक्षले उपलब्ध गराएको रकम र रूपन्देही क्रिकेट एकेडेमीबाट प्राप्त आम्दानीबाट खेलाडीलाई मासिक सुविधा दिइरहेका छौं, उनले भने, सहयोगी दाता थपिँदै जानुभएको छ । यसमा थप रकम जुटाउन हामी पनि लागिपरेका छौं । क्रिकेट र खेलाडीको हितमा काम गर्दै जाने नै हो ।"
काठमाडौं ओपनमा विष्णु अगाडि,"काठमाडौं (कास) गल्फर विष्णुप्रसाद शर्मा सूर्य नेपाल काठमाडौं ओपन गल्फको दोस्रो दिन बुधबार एक स्ट्रोकको अग्रतासहित शीर्षस्थानमा उक्लिएका छन् । रोयल नेपाल गल्फ क्लबमा ४ अन्डर ६४ सहित समग्रमा ७ अन्डर १२९ को उत्कृष्ट नतिजामा विष्णुले डिफेन्डिङ च्याम्पियन नीरज तामाङलाई एक स्ट्रोकले पछि पारेका हुन् । ३ अन्डर ६५ स्कोर गरेका नीरज समग्रमा ६ अन्डर १३० सहित दोस्रोमा रहे ।एमेच्योर गल्फर सद्भाव आचार्यले ३ अन्डर ६५ को कार्ड बनाएर समग्रमा ५ अन्डर १३१ सहित तेस्रो स्थानमा पुगेका छन् । दिनेश प्रजापतिले उत्कृष्ट स्कोर बनाए । उनी ५ अन्डर ६३ को स्कोर जोड्दा समग्रमा ४ अन्डर १३२ सहित चौथो स्थानमा उक्लिए ।सुरुआती अग्रता लिएका जयराम श्रेष्ठले २ ओभर ७० को खराब प्रदर्शन गर्दा समग्रमा २ अन्डर १३४ सहित पाँचौं स्थानमा तल झरे । एमेच्योर गल्फर राहुल बिके र भेट्रान प्रो दीपक मगर समग्रमा १ अन्डर १३५ सहित संयुक्त छैटौं स्थानमा रहे । राहुलले ३ अन्डर ६५ र दीपकले १ अन्डर ६७ स्कोर गरेका थिए ।समग्रमा १ ओभर १३७ सहित धनबहादुर थापा र नेपाल नम्बर एक प्रो भुवन नगरकोटीले संयुक्त आठौं स्थान बाँडे । धनले ४ अन्डर ६४ र भुवनले ३ अन्डर ६५ मा दिनको खेल टुंग्याए । रवि खड्का र प्रदीप कुमार लामा समग्रमा २ ओभर १३८ सहित संयुक्त १०औं स्थानमा रहे । रविले इभन पार ६८ र प्रदीपले २ ओभर ७० मा खेल टुंग्याए ।शीर्षस्थानमा पुग्नेक्रममा विष्णुले सानदार प्रदर्शन गरे । उनले फ्रन्टनाइनमा ५ अन्डर २९ को स्कोर बनाए । उनले पहिलो, दोस्रो र सातौं होलमा बर्डी प्रहार गर्दा ५ पारको चौथो होलमा इगलको सफलता पाए । यसपछि १० औं होलको बोगीले उनी ब्याकनाइन १ ओभर ३५ स्कोर सफल भए ।डिफेन्डिङ च्याम्पियन नीरजले पहिलो होलमा इगल प्रहार गर्दै दिनको सुरुआत गरे । दोस्रो र छैटौं होलमा एकएक शट खेर फाले । पाँचौं होलको बर्डीले फ्रन्टनाइन १ अन्डर ३३ मा पूरा गरे । यसपछि १० औं होलमा बोगी सामना गरे । १३ औं होलमा इगल प्रहार गर्दा १७ औं होलमा एक शट बचाए । उनले ब्याकनाइन २ अन्डर ३२ मा पूरा गरे ।नम्बर वान एमेच्योर गल्फर सद्भावले फ्रन्टनाइन २ अन्डर ३२ र ब्याकनाइन १ अन्डर ३३ मा सके । उनले पहिलो, चौथो, पाँचौं, आठौं र १७ औं होलमा गरी कुल ५ बर्डी प्रहार गरे । दोस्रो र सातौं होलमा शट खेर फाले । यो स्कोरले सद्भाव एमेच्योरतर्फ शीर्षमा छन् । उनले राहुललाई चार स्ट्रोकले पछि पारेका छन् ।दिनको उत्कृष्ट स्कोर कार्ड निकाल्ने क्रममा दिनेशले बोगीरहित खेले । फ्रन्टनाइनमा ४ अन्डर ३० र ब्याकनाइनमा १ अन्डर ३३ को स्कोर गरे । पहिलो, दोस्रो, चौथो, आठौं र दसौं होलमा बर्डीको सफलता पाए ।३८ होल समाप्तिमा १३ ओभर १४९ सम्म स्कोर गर्ने २२ प्रो र ६ एमेच्योर गल्फरले कट बनाए । प्रोतर्फ रामे मगर, वसन्तराज गुरुङ, तोरणविक्रम शाही, रमेश अधिकारी, सञ्जय लामा, राजेन्द्र श्रेष्ठ प्रधान, किशन कालीराज सुनार, बलभद्र राई, भुवनकुमार रोक्का, टंकबहादुर कार्की, सूर्यप्रसाद शर्मा, शिवराम पौडेल र भीमसेन चौलागाईले कट बनाए । एमेच्योरतर्फ बलराम पौडेल, कवि थापा, हरिबहादुर थापा र ज्ञानबहादुर ढेंगेले अन्तिम ३६ होलको लागि स्थान बनाएका छन् ।"
चर्च ब्वाइज फाइनलमा,पाँचथर (कास) आयोजक रेडहर्स क्लब इलामलाई हराएर चर्च ब्वाइज क्लब बुधबार दोस्रो इलाम गोल्डकप फुटबल प्रतियोगिताको फाइनलमा पुगेको छ । बुधबार पहिलो सेमिफाइलनमा चर्च ब्वाइजले १० गोलको जित पायो । चर्च ब्वाइजबाट इन्ज्युरी समयमा समीर तामाङले गरेको हेड गोल नै निर्णायक बनेको थियो । उनी म्यान अफ द म्याच घोषित भए । उनले ८ हजार १ सय रुपैयाँ नगद पुरस्कार पाए ।निर्धारित समय (९० मिनेट) सम्म उत्कृष्ट खेलेको आयोजक टिम इन्ज्युरी समयमा चर्च व्बाइजसँग चुकेको हो । बिहीबार एनआरटी र रेड स्टार क्लब झापाबीच दोस्रो सेमिफाइनल हुनेछ । एनआरटी डिफेन्डिङ च्याम्पियन हो ।
छोटकरी,"डुवानाको राष्ट्रिय कीर्तिमानकाठमाडौं (कास) नेपाली पौडीवाज डुवाना लामाले विश्व एक्वाटिक्स पौडी च्याम्पियनसिप (सर्ट कोर्स) मा नयाँ राष्ट्रिय कीर्तिमान कायम गरेकी छन् । हंगेरीको बुढापेस्टमा भइरहेको च्याम्पियनसिपमा डुवानाले महिला १ सय मिटर ब्रेस्टस्ट्रोकको दुरी १ मिनेट १३५० सेकेन्डमा पूरा गर्दै आफ्नै नामको राष्ट्रिय कीर्तिमानमा सुधार गरेकी हुन् । डुवानाको नाममा १ मिनेट १६४५ सेकेन्डको राष्ट्रिय कीर्तिमान थियो । उक्त कीर्तिमान डुवानाले थाइल्यान्डमा भएको उमेर समूहको प्रतियोगितामा बनाएको पौडी संघका अध्यक्ष जगतमान श्रेष्ठले जानकारी गराए । भेट्रान फुटबल पुसमाकाठमाडौं (कास) काठमाडौं महानगरपालिका वडा ७ को आयोजनामा चौथो वडा अध्यक्ष कप भेट्रान फुटबल प्रतियोगिता पुस १ देखि हुनेछ । मोफसल ३ सहित १७ टिमको सहभागिता निश्चित भइसकेको चाबहिल स्पोर्ट्स क्लबका उपाध्यक्ष एवं प्रतियोगिता संयोजक राजेश श्रेष्ठले जनाएका छन् । मोफसलबाट हेटौंडा, चितवन र बीबीसी बनेपाले नाम दर्ता गराइसकेको छ । विजेताले १ लाख र उपविजेताले ५० हजार रुपैयाँ पुरस्कार प्राप्त गर्नेछन् । विधागत उत्कृष्टले जनही ५ हजार पाउने आयोजक वडा ७ का अध्यक्ष विमलकुमार होडाले बताए । तीनै संस्करणको उपाधि फ्रिडम फाइटरले जितेको थियो ।स्किब्स विजयीकाठमाडौं (कास) स्किब्सले मातृभूमि अन्तरविद्यालय बास्केटबल प्रतियोगिताको जुनियर ब्वाइजमा जित पाएको छ । आयोजक मातृभूमि स्कुलको कोर्टमा स्किब्सले युनिक नेपाललाई २३११ स्कोरले हरायो । जुनियर ब्वाइजमै जनप्रेमीले मातृभूमि नीलोलाई २०१७ र एभरेस्टले चाणक्यलाई ३२१५ ले हराए । सिनियर ब्वाइजमा ज्ञान निकेतनले इनोभेटिभलाई ३४१९ र बौद्ध स्कुलले जेम्सलाई ४४३१ ले हराए । गर्ल्समा निस्टका तीनै टिम विजयी भएका थिए ।"
