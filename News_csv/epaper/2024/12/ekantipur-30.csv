शीर्षक,विवरण
भूमिहीन भूमिनन्दहरू,"(रसुवा)रसुवामा बर्सेनि हिउँ पर्छ । यो वर्ष पनि लाङटाङको हिउँ छोएर चिसो स्याँठ चलेकै छ । तर रसुवावासीको हृदयमा त सधैं स्याँठ चल्छ । कालिका३, कटुन्जेका भूमिनन्द न्यौपाने (६८) भन्छन्, मन कहिल्यै सञ्चो भएन । नाम भूमिनन्द भए पनि उनका नाममा कहिल्यै भूमि हुन सकेन, सधैं अर्काकै बिर्ताभूमि जोतिरहे । जीवनमा भूमि जोतिरहनु, तर त्यो आफ्नो नहुनुको पीडाले भूमिनन्दको मन बिसञ्चो बनाएको हो । बाँचुञ्जेल मन बिसञ्चो हुनुको एउटै कारण छ बिर्ता । भूमिनन्द बिर्ताको जमिनबाट आश्रित किसानका एक प्रतिनिधि पात्र हुन् । उनका बाहजुरबाले पुस्तौंपुस्तादेखि बिर्ताबापत कथित जग्गाधनीलाई कुत तिरिरहे । प्रत्येक वर्ष ३ मुरी धान बुझाउनुपर्थ्यो । सिँचाइको प्रबन्ध थिएन नै, किसान खडेरी, अतिवृष्टि, बाढीपहिरो, असिनाको प्राकृतिक प्रकोपमा परिरहन्थे अनि ती भोकमरीसम्मको सिकार हुन्थे । तर तिनले भूमिपतिलाई तोकिएको कुत तिर्नैपर्थ्यो । किसानमाथिको यस्तो शोषण युगौंदेखिको एक सामाजिक काँडा थियो । त्यो काँडा कुनै न कुनै रूपमा आजपर्यन्त जारी छ । भूमिनन्दले सुनाए, हाम्रो मालिकका पनि अर्का मालिक हुने रहेछन् । यहाँका मालिक जगतप्रकाश उपाध्याय पौडेल थिए । बिर्ताको खेतमा प्रायः पाँच मुरी फल्थ्यो, त्यसमा पनि तीन मुरी त खलोमै आएर उठाएर लैजान्थे द्वारेले । उनका अनुसार बिर्तावालले गाउँमा एजेन्ट राखेका हुन्थे, तिनलाई द्वारे भनिन्थ्यो । वर्षैभरि झरी र जाडो नभनी खेत जोतेर पनि २ मुरी मात्र धान भित्र्याउनुपर्दा र १० जना खेताला रित्तै घर फिर्नुपर्दा उनको मन सधैं खिन्न हुन्थ्यो । उनीपछि उनका छोराले पनि त्यही कथा भोगे । भन्छन्, सधैं मुटुमा गाँठो परिरह्यो, स्याँठ चलिरह्यो । अब यो खेतमा काम नगरौं भन्ने पनि लाग्यो, तर खेतमा काम नगरी दुई छाक खाने अवस्था पनि थिएन । २०२५२६ सालतिर बिर्तावालाले उनलाई भनेका रहेछन्, १ हजार रुपैयाँ दाम देऊ, खेत आफ्नो नाममा सार । तर, ऊ बेला हजार रुपैयाँ कहाँबाट पाउनु ? पैसाको मुख देख्न गाह्रो हुने समय थियो । आम्दानीको स्रोतै थिएन, उनी भन्छन् । भूमिनन्द ८ वर्षकै छँदा उनका पिता परलोक भए । उनले १० वर्षको उमेरदेखि नै हलो जोतेर खेतीकिसानी थाले र सधैं जोताहा नै भए । बिर्तावाल सहरतिरै बस्थे । जग्गा जोत्न पनि द्वारेको द्वारमा पुगेर बिन्ती गर्नुपर्थ्यो । द्वारे खुसी पार्न उसलाई ४ दाम, १ ठेकी र एक माना घिउ दिनुपर्थ्यो । तिनीसँग अधिकार थियो बिर्तावालको जग्गा किसानलाई जोत्न दिनेनदिने । त्यसरी नै जोतेका थिए उनका बाबुबाजेले ३२ रोपनी खेत । कुतका रूपमा बाजेले धान बुझाउँथे, भूमिनन्दले चाहिँ पछिपछि पैसा बुझाए । रामराज रेग्मीले नेपालको इतिहास: एक मार्क्सवादी दृष्टिकोण किताबमा लेखेका छन्, बिर्तावालहरूले आफ्नो स्वामित्वमा रहेको खानी, वनपैदावार जस्ता स्रोत उपभोग गर्न मुखियामार्फत ठेकेदारलाई निश्चित रकम दिएर ठेक्कामा दिन्थे । ठेकेदारले केही कमिसन लिएर अर्को ठेकेदारलाई ठेक्का हस्तान्तरण गर्थ्यो । जस्तो जंगबहादुर राणाका भाइ धीरशमशेरले आफ्नो बिर्ता क्षेत्रको तामाखानी बडाकप्तान रणमेहर अधिकारीलाई वर्षको कम्पनी रुपियाँ ९५० मा ठेक्कामा दिएको र रणमेहर अधिकारी पनि प्रशासनका महत्त्वपूर्ण अधिकारी भई स्वयं आफूले उत्खनन कार्यमा भाग लिन नसकेकाले उनले सो ठेक्का अरू कसैलाई दिएर खानी चलाएका थिए । भूमिनन्दको अनुभव छ द्वारे र द्वारेका पनि मालिक अर्थात् मालिकका पनि मालिक ती ठेकेदारले किसानको चर्को शोषण गर्थे । विसं २००७ सम्ममा नेपालको खेतीयोग्य जमिनको एकतिहाइ भूमि बिर्तामा परिणत भयो, तीन चौथाइ त राणा परिवारकै नाममा थियो । नेपालमा बिर्ता कसरीकसरी वितरण गरिन्थ्यो भन्ने एक दृश्य यस्तो छ । रामराज रेग्मीले लेखेका छन्, वीरशमशेर प्रधानमन्त्री भएपछि सन् १८९५ मा राजाबाट आफ्नी श्रीमती राज्यलक्ष्मीका नाममा मात्रै १२ लाख बिघा जमिन बिर्ता दिलाए । बिर्ता उन्मूलन हुँदाको तथ्यांकले उनी र उनका पाँच भाइ छोराको साथमा तराईमा मात्रै ३ लाख ६३ हजार ३ सय ६९ बिघा जमिन बिर्ताका रूपमा लेखिएको थियो । बीपी कोइराला नेतृत्वको सरकारका अर्थमन्त्री सुवर्णशमशेरले २०१६ असोज ८ मा प्रतिनिधिसभामा बिर्ता जग्गा उन्मूलन गरी भूमिकर ठेक्नको निमित्त बनेको विधेयक प्रस्तुत गरेका थिए । उक्त विधेयक २०१६ मंसिर २५ मा लालमोहर लागेर पुस १ मा राजपत्रमा प्रकाशित भयो । ग्रीष्मबहादुर देवकोटाको किताब नेपालको राजनीतिक दर्पण दोस्रो भाग ः आमनिर्वाचन र त्यसपछि का अनुसार त्यसबेला बिर्ता प्रथा समाप्त गर्दा तिरो उठ्ने भएकाले सरकारलाई सालको ८० लाखभन्दा बढी आम्दानी बढ्छ भन्ने अनुमान नेपाली कांग्रेसका शीर्षस्थहरूको थियो । बिर्ता उन्मूलन ऐन, २०१६ को दफा ३ (१) मा लेखिएको छ, प्रथालाई यो ऐन प्रारम्भ भएको मितिदेखि समाप्त गरिएको छ र यो ऐन प्रारम्भ भएका मितिले अघिल्ला दिनसम्मका सबै बिर्ता जग्गा उन्मूलन गरिएका छन् । तर ऐनले लेखेजस्तै व्यवहारमा लागू भएको छ ? छैन, बरु अझै सयौं किसान दैनिक त्यसको पीडामा आँसु पिएर बाँचिरहेका छन् । बिर्ता अर्थात् वृत्ति अर्थात् जीविका अर्थात् व्यक्तिलाई राज्यले जीवन निर्वाह गर्न दिने जग्गा । बिर्ता उन्मूलन ऐन, २०१६ को दफा २ (क) मा लेखिएको बिर्ता जग्गाको परिभाषा यस्तो छ बिर्ता जग्गा भन्नाले सरकारी मालपोत जम्मै माफी वा त्यस ठाउँको त्यस्तै किसिमको रैकर जग्गामा लागेको मालपोतभन्दा कम तिर्ने गरी पाएको वा हक भइरहेको सबै किसिमको जग्गालाई सम्झनुपर्छ ।नुवाकोट, रसुवा, धादिङ, सिन्धुपाल्चोक र ललितपुरमा अझै बिर्ता जमिन बाँकी छ, धेरै किसान बिर्ता भूमिमै आश्रित छन् । भूमिविज्ञ जगत देउजा भन्छन्, बिर्ता जग्गा कमाइरहेका किसान अझै छन् भन्नुको अर्थ २०१६ सालमा उन्मूलन गरिएको भनिएको बिर्ता व्यवहारमा अझै छ । बिर्तासम्बन्धी कानुनका केही दफा बाझिएका एवं द्विअर्थी लगाउन सकिने भए पनि ऐनको मूलमर्म भनेको बिर्ता जग्गा आफैं खेती गर्नेका नाममा दर्ता गर्नॅ हो । र, राज्यले उक्त जग्गाको तिरो असुल्ने हो । बिर्ता उन्मूलन हुनुअघिसम्म राजपरिवारका सदस्य, दरबारका पुजारी, राजा, सैनिकका नाममा कुल उपभोग्य जमिनको ३६ प्रतिशत भूमि बिर्ता प्रथाभित्रै थियो । एकछिन बिर्ताको इतिहासतिर चियाऔं, जहाँ देखिन्छ असमान भूमि वितरणको पन्छाउनै नसकिने भव्य जालो । जताजता शाह राजाले जित्दै गए, किसानले जोतिरहेको त्यो जमिन राज्यअन्तर्गत ल्याइयो र तिनले आफ्नो इच्छाअनुसार भूमि उपभोग गरे । भूमि, किसान र राज्य किताबमा झलक सुवेदीले लेखेका छन्, शाहहरू र पछि राणाहरूले समेत भूमि व्यवस्थामा स्थापित गरेको बिर्ता यसैको उपज हो । बिर्ता प्रथामा शासक या राजाले आफ्नो सत्ताप्रति सहयोगी रहेका राजपरिवारका सदस्यहरू, सेनापति या सिपाहीहरू, कर्मचारी या पण्डित, पुजारी र ब्राह्मणहरूलाई खुसी भएर जमिन नै दान दिने गर्थे । यस्तो जमिन कुनै तिरो तिर्नुपर्ने र कुनै तिरो तिर्नुनपर्ने गरी दुई प्रकारको हुन्थ्यो । एक पटक दिइएको बिर्ता उही शासक रहुञ्जेल या उसका उत्तराधिकारी खुसी होउञ्जेल कसैले खोस्दैनथ्यो ।यसरी काठमाडौं छेउछाउ र तराईका जमिन पनि बिर्ताअन्तर्गत नै बाँडियो । झलकको विश्लेषण छ, बिर्ता जमिनले किसान र राज्यका बीचमा बसेर किसानको शोषण गर्ने नयाँ वर्ग तयार पार्यो । यसले खासगरी थारूको बसोबास रहेको दाङ लगायतका क्षेत्रमा तीव्र औपनिवेशीकरणसमेत गर्यो । र, माथि भूमिनन्द अनि उनका पितापुर्खाले भोगेका द्वारे तिनै किसानलाई शोषण गर्ने नयाँ वर्ग हुन् । ल्यान्ड एन्ड एग्रारिएन क्वेसन्स ः एस्सेज अन ल्यान्ड टेन्योर, एग्रारिएर रिलेसन एन्ड पेजन्ट मुभमेन्ट इन नेपाल किताबमा सुरेश ढकालको विश्लेषण छ, बिर्ताका रूपमा व्यापक वितरण गरिएको जमिनसँगै विकास भएको जमिनदारी व्यवस्थाले थारूहरूमा रहेको समतामूलक सामाजिक सम्बन्ध तथा सामाजिक संरचना विस्थापित गर्यो तथा शोषणमूलक तहगत सामन्ती शक्ति सम्बन्धमा धकेल्यो । महेशचन्द्र रेग्मीको किताब ल्यान्ड टेनर एन्ड ट्याक्सेसन इन नेपाल मा लेखिएको छ, अक्टुबर २४२७, १९७० को नेसनल सेमिनार अन ल्यान्ड रिफर्मको रिपोर्टमा लेखिएअनुसार नेपालमा ७ लाख ८० हेक्टर भूमि बिर्ताअन्तर्गत थियो । त्यो नेपाली कुल भूमिको ३६३ प्रतिशत हिस्सा हो । इतिहास भन्छ राज्य एकीकरण गरिरहँदा पृथ्वीनारायण शाहले विसं १८०१ मा नुवाकोट जिते । त्यसपछि उनले त्यस क्षेत्रको जग्गा बिर्ताका रूपमा बाँडे । बाबुराम आचार्यको किताब श्री ५ बहामहाराजाधिराज पृथ्वीनारायण शाहको संक्षिप्त जीवनी मा लेखिएअनुसार पृथ्वीनारायणले बिर्ता जग्गालाई अब्बल, दोयम, सिम र चहार गरी चार भागमा बाँडी मोहीबाट बिर्तावालले जति तिरो लिन्थे, लगभग त्यसको आधा धानको मोल नगद रुपैयाँ लगाएर पोत लगाउने योजना बनाएका थिए । गुठीगाना बढाउने र बिर्ता घटाउने व्यवस्था शीर्षकमा बाबुराम लेख्छन्, बिर्तावारहरू काठमाडौं उपत्यकामा मात्र थिएनन् । पूर्वपट्टि पनि थिए । ती बिर्तावारमा ब्राह्मण ज्यादा थिए । यिनीहरू चौदण्डीका सेनराजाहरूलाई अर्थसंकट परेका समयमा रुपैयाँ दिई बिर्ता बटुली मोहीका कमाइ चुसी धनी बनेका थिए । सिन्धुलीमा अंग्रेजसँगको लडाइँका समयमा सैनिक छाउनीको खर्च चलाउनका निमित्त खजाञ्ची वीरभद्र उपाध्यायले अनेक बिर्तावारसँग सापटी लिनुपरेको थियो । ती बिर्तावारमध्ये एक जना मन्थलीका उदयनारायण घिमिरे थिए र यिनीसँग वीरभद्र उपाध्यायले एक सय बीस रुपैयाँ सापटी लिएका थिए । लडाइँ सकिएपछि सापटी भर्ना गर्नलाई बिर्तावारहरूको हैसियत बुझ्दा यी बिर्तावारहरू धनी देखिए र उदयनारायणका १ सय २० रुपैयाँ भर्ना गर्नलाई उनले ३ सय रुपैयाँमा खरिद गरेको बिर्ता माटो मुरी ३० लाई पृथ्वीनारायण शाहले थमौती गरी सो सापटी रुपैयाँ फच्चे गराइदिएका थिए । पृथ्वीनारायणको शासनअघि पनि बिर्ता प्रथा प्रचलनमा थियो । लिच्छविकालीन शासकले पनि बिर्ता जग्गा बाँडेका थिए । त्यो बिर्ताको किसिम थियो अग्रहार । गुरुकूल, आश्रम वा दवस्थल चलाएर बस्ने ब्राह्मण वा संन्यासीले अग्रहार पाउँथे । त्यो तिनको जीविकाका लागि बाँडिन्थ्यो र अग्रहारको कर लाग्दैनथ्यो । इतिहासकार महेशराज पन्त भन्छन्, अग्रहारको चलन सम्पूर्ण अखिल भारतवर्षमै थियो । धार्मिक प्रचलनमा पनि बिर्ता प्रथा कायम थियो । मल्लकालकै अभिलेखमा पनि धेरै ठाउँमा बिर्ता शब्द पाइन्छ । त्यो बेला जागिर भनेकै खेत थियो । पैसा खास प्रचलनमा नरहेको त्यो समय सरकारी कर्मचारीलाई जागिरको तलबका रूपमा बिर्ता अर्थात् खेत दिइन्थ्यो । गोरखाका चौथो शाहवंशीय राजा राम शाह (शासनकाल विसं १६६३१६९३) ले पनि बिर्ता प्रथालाई राज्य सञ्चालनको नवौं थितिमा राखेका थिए । राणाकालमा बिर्ताअभ्यासले खास जरो गाड्यो । विसं १९९६ मा पोत बिर्ता अड्डा नै खडा गरिएको इतिहास छ । जगत देउजा, कृष्णराज खनाल र गोपाल गिरीले गरेको नुवाकोट र रसुवामा बिर्ता समस्याको स्थलगत अध्ययन प्रतवेदन ले त्यस क्षेत्रमा बिर्ता भई हाल काठमाडौं बसोबास गर्नेहरूको पहिचान गरेको छ । त्यस्ता बिर्तावालमा जगतप्रकाश शर्मा पौडेल, गौरीनाथ पौडेल, गुणनाथ न्यौपाने, रुद्रनाथ न्यौपाने, होमनाथ पौडेल, भद्रकुमारी पौडेल, चेतकुमारी ढकाल, घननाथ ठाकुर उपाध्याय, डिल्लीनाथ, लक्ष्मणप्रसाद भट्टराई, वीरबहादुर नगरकोटी र अनुप्रसाद पौडेल छन् । कृष्णप्रसाद लम्साल, चन्द्रशेखर लम्साल, गोविन्दप्रसाद लम्साल, दुर्गाप्रसाद शर्मा, टंकप्रसाद शर्मा, फणीन्द्र शमशेर, थीरशमशेर, चोलाकुमारी पौडेल, डम्बरशमशेर, चन्द्रशमशेर, अर्जॅन, भीमबहादुर थापामगर, बोधकुमारी शाह, जयराज्यलक्ष्मी भनिने नेत्रराज्यलक्ष्मी शाह, वसन्तराम भण्डारी, खेमराजशमशेर राणाको पनि बिर्ता छ । यस्तै, गुणनाथ अर्याल, रामेश्वर पौड्याल, विष्णुप्रसाद भट्टराई, कनकराम भण्डारी, ध्रुवनाथ उपाध्याय, कल्याणनाथ उपाध्याय, बालगोपाल झा, शिवप्रसाद भट्टराई, सुवर्षराज भट्टराई, केशव भट्टराई, विलभद्र भट्टराई, हरिबहादुर भट्टराई, कृष्णबहादुर भट्टराई, विश्वम्भर, अच्युत लम्साल, सुरेन्द्रप्रसाद लम्साल र सिद्धिबाबु अर्याल पनि बिर्तावाल हुन् ।निम्न आर्थिक हैसियत भएका किसानले जमिन खनीखोस्री खेतीयोग्य बनाएका थिए । त्यो भूमिको कानुनी स्वामित्व तिनैले पाउनुपर्थ्यो । तर, सामन्ती शासनकालमा किसान बोल्न सक्ने स्थिति थिएन । आफ्नो जमिनको निश्चित उत्पादन वा ठेकिएको सरसामान वा नगद बिर्तावाललाई बुझाउन बाध्य पारियो । बिर्ता उन्मूलनसम्बन्धी कानुन आएपछि ती जग्गा स्वतः खनजोत गर्ने किसानका नाममा दर्ता हुनुपर्थ्यो, भएन । उल्टै कानुन मिचेर बिर्तावालले जमिन दर्ता गराए । जोत्ने एउटा छ, जग्गाधनी प्रमाण पुर्जा बोकेर हिँड्ने अर्कै छ । यस्तो अन्याय सच्याउन अहिलेको सरकारले ढिला गर्नु भनेको हामीले परिवर्तनलाई आत्मसात् गर्न नसकेकै हो । जग्गा जोत्नेलाई बिर्ता जग्गा भोगका आधारमा नापी गरी दर्ता गर्न सक्ने कानुन बनाउन केले रोक्यो ? भूमिविज्ञ देउजाले भने । भूमि अभियन्ता विश्वास नेपाली किसानले धेरै पुस्तादेखि खेप्दै आएको दुःख र हैरानीलाई न्याय दिन निःशुल्क रूपमा जग्गा दर्ता गरिदिनुपर्ने बताउँछन् । अझ बिर्तावालाका सन्ततिले नै हिजोको आफ्ना पुस्ताले गरेका कमजोरीलाई सच्याउने अवसरका रूपमा लिने हो भने आफैं अग्रसर भएर किसानका नाममा जग्गाधनी प्रमाण पुर्जा बनाइदिए असाध्यै राम्रो हुन्थ्यो, उनले भने । अचेल बिर्तावालले बिचौलियामार्फत मोहीलाई जग्गा किन्न दबाब दिन थालेका छन् । जग्गा नकिने अरूलाई नै बेचिदिने क्रम बढेको छ । बिर्ताको जग्गा कमाउन पाए पनि अंशबन्डा, बिक्री वितरण र धितोबन्धकी गर्न पाइँदैन । भूमिनन्द भन्छन्, किसान असाध्यै मारमा छन् । कसले सुनिदेला हाम्रो कथा ? भूमिनन्दजस्ता सयौं किसान अहिले पनि आफूले खनजोत गरिरहेको जमिनको स्वामित्वको पर्खाइमा छन् । विधि र व्यवस्था बदलिएसँगै शासक बदलिँदा पनि आफूहरूको अवस्था नबदलिएकामा उनीहरू निराश छन् ।बिर्ताको प्रकार  पोता सुना : केही रुपैयाा लिई बिर्ताका रूपमा दिइएको बेचबिखन गर्न सकिने र पोत तिर्नुपर्ने बिर्ता जग्गा  कुश : कुश समाती दान दिइएको पोत तिर्नु नपर्ने जग्गा  सर्वाङ्ग माफी : पोत आदि केही तिर्नु नपर्ने जग्गा  फिक्दार : थुकेर दिएको जग्गा  तिरुवा : यति तिरी खानु भनी दिएको जग्गा  मरौटे : लडाइामा मर्नेका सन्तानदरसन्तानलाई खान दिएको जग्गा  माफी छाप : केही तिर्नु नपर्ने गरी छाप गरी दिएको जग्गा  नानकर : यो काम गरी खानु भनी दिएको जग्गा  बेच : खानदानका सन्तानलाई सन्तानदरसन्तान खान दिएको जग्गा  तुलफूल : माया गरी दिएको जग्गा  मानाचामल : एक जनालाई खान पुग्ने गरी दिएको जग्गा  बास : घरबास नभएकालाई बास बस्न दिएको जग्गा  खुवा सांक : खनाल ब्राह्मण आफैंले पर्ती जग्गा आवाद गरेको सो जातिका वा हुनेले खाएसम्म तिरो तिर्नु नपर्ने अरूले लिए तिरो तिर्नुपर्ने जग्गा  फर्मायसी : मोहीले राजदरबारमा तिरो कुत बुझाउनुपर्ने जग्गा  पेवा : पेवा दिएको जग्गा  म्याउ : माया गरिदिएको जग्गा  सेवा : सेवा गरेबापत दिएको जग्गा  दाइजो : दाइजोमा दिएको जग्गा  खुवा : राणा शासनमा विभिन्न पदका रोलवालाको हात खर्चका लागि उठ्ती पाउने गरी पदअनुसार ठेकिएको जग्गा"
नेपाली मूलका विदेशीलाई परिचयपत्र दिने तयारी,"(काठमाडौं)पुस्तौंदेखि विदेशी नागरिक भएर विभिन्न मुलुकमा बसेका नेपाली मूलका व्यक्ति र परिवारलाई नेपाली भएको पहिचान खुल्ने परिचयपत्र दिने गृहकार्य सरकारले थालेको छ । गैरआवासीय नेपालीको परिभाषाभित्र नअटाएका नेपाली मूलका विदेशी नागरिकका लागि बेग्लै परिचयपत्र दिन खोजिएको हो । त्यसका लागि गैरआवासीय नेपालीसम्बन्धी ऐन २०६४ लाई संशोधन गर्नेबारे कानुन मन्त्रालयले छलफल अघि बढाएको छ । गैरआवासीय नेपालीका लागि भने सीमित अधिकारसहितको गैरआवासीय नेपाली नागरिकता दिने कानुन छ । कानुनमन्त्री अजयकुमार चौरसियाका अनुसार पुस्तौंदेखि विभिन्न मुलुकमा बस्दै आएका नेपाली मूलका विदेशीलाई परिचयपत्र दिने गृहकार्य थालिएको हो । थाइल्यान्ड, मलेसिया, म्यानमार (बर्मा), फिजीलगायतका मुलुकमा पुस्तौंपुस्ता बसोबास गर्दै आएका नेपालीभाषीले यस्तो परिचयपत्रको माग गर्दै आएका छन् । काठमाडौंमा गत अक्टोबर २७ र २८ मा भएको गैरआवासीय नेपालीको ग्लोबल कन्क्लेभ उद्घाटनमा प्रधानमन्त्री केपी शर्मा ओलीले पनि पुस्तौंदेखि बाहिर रहेका नेपाली मूलका व्यक्तिले उठाउँदै आएको मागप्रति सरकार सकारात्मक रहेको बताएका थिए । हामी नेपाली हौं र नेपाली भनेर चिनिन पनि चाहन्छौं, त्यसैले हामीलाई नेपाली भन्ने गौरव गर्ने स्थिति नेपाल सरकारले बनाइदेओस् भन्ने उहाँहरूको माग छ, प्रधानमन्त्री ओलीले भनेका थिए, उहाँहरूको ठूला माग वा समस्या होइन । न बाली दिनुपर्ने, न पैसा, न पेन्सन, न जमिन केही माग छैन । खालि नेपाली परिचयका साथ सम्मानित जीवन माग्नुभएको छ । यति कुरालाई किन कञ्जुस्याइँ गर्ने ? मिलेर समाधान गरौंला ।कानुनमन्त्री अजयकुमार चौरसिया भन्छन्, पुस्तौंदेखि सार्कबाहेकका मुलुकमा बस्दै आएका नेपाली, जसले ती मुलुकमा नेपाली भाषा, कला र संस्कृतिको जगेर्ना गर्दै आएका छन्, उनीहरूले राख्दै आएको मागबारे सकारात्मक छलफल अघि बढेको छ । उहाँहरूले नेपाली मूलको हुँ भन्ने परिचय माग्दै आउनुभएको छ, त्यस्तो परिचयपत्र दिन आवश्यक पर्ने कानुनी प्रावधानबारे काम भइरहेको छ ।गैरआवासीय नेपालीसम्बन्धी ऐनले कम्तीमा तीन पुस्ताअघि नेपाली नागरिक रही विदेशिएका (सार्क मुलुकबाहेकमा) परिवारलाई मात्र नेपाली मूलको विदेशी नागरिक मानेको छ । उनीहरूका लागि सरकारले परिचयपत्र दिन सक्ने प्रावधान छ । त्यस्तै, आर्थिक, सामाजिक तथा सांस्कृतिक अधिकारको उपभोग गर्न पाउने गरी उनीहरूले गैरआवासीय नेपाली नागरिकता पाउने व्यवस्था नागरिकता ऐनमा छ । तर सयदुई सय वर्ष पहिला नै नेपाल छाडेकाका सन्ततिलाई गैरआवासीय नेपालीसम्बन्धी कानुनले चिनेको छैन । थाइल्यान्डमा बस्दै आएका नेपाली मूलका कुमार कार्की आफूहरूको पुस्ता १२० वर्षअघि नै नेपाल छाडेर म्यानमार (बर्मा) पुगेको र पछि थाइल्यान्ड आएको बताउँछन् । हामी नेपाली हौं, जहाँ भए पनि हामीले नेपाली भाषा, संस्कृति र रीतिरिवाजलाई पुस्तादरपुस्ता हस्तान्तरण गर्दै आएका छौं । जहाँ बस्छौं, त्यहाँकाले हामीलाई नेपाली वा गोर्खाली भनेर चिन्छन्, उनले भने, हामी नेपालसँग जोडिइरहन चाहन्छौं । नेपाल सरकारले एउटा परिचयपत्र देओस् भन्ने हाम्रो माग हो ।गैरआवासीय नेपाली ऐनले आफूहरूलाई समेट्न नसकेको गुनासो उनले गरे । कार्कीका अनुसार म्यानमार (बर्मा), थाइल्यान्ड, मलेसिया, ब्रुनाई, मोरिसस, फिजीलगायतका देशमा पुस्तौंपुस्ता अघि गएका नेपालीका सन्ततिहरू छन् । उनीहरूलाई नेपाल सरकारले नेपाली भएको मान्यता देओस् भन्ने मात्र हो, कुनै अधिकार वा नागरिकता मागेका होइनौं, उनले भने । कैयौं नेपाली विभिन्न देशमा बसेर पुस्तौंदेखि त्यहाँको नागरिक भए पनि सम्बन्धित देशले अझैसम्म त्यहाँबाट दिने परिचयमा गोर्खा वा नेपाली लेखिदिने गरेको उनले सुनाए ।"
दक्षिण कोरियामा विमान अवतरण गर्दा 'खुलेन ल्यान्डिङ गियर',"(काठमाडौं)थाइल्यान्डको राजधानी बैंककबाट १ सय ७५ यात्रुसहित उडेको जेजु एयरको जहाज दक्षिण कोरियाको मुआन विमानस्थलमा अवतरण गर्नेक्रममा आइतबार बिहान दुर्घटना हुँदा चालकदलका चार सदस्यसहित १ सय ७९ जनाको मृत्यु भएको छ । चालकदलका ६ सदस्यमध्ये जहाजको अन्तिम सिटमा रहेका दुई क्याबिनक्रुलाई जीवितै उद्धार गरिएको छ । धावनमार्गमा चिप्लिएको जहाज जलेर पूर्णरूपमा क्षतिग्रस्त भएको छ ।जीवितै उद्धार गरिएका दुई जनामध्ये ३३ वर्षीय पुरुष फ्लाइट अटेन्डेन्डले चिकित्सकसँग संवाद गरिरहेका छन् भने टाउको तथा खुट्टामा चोट बेहोरेकी २५ वर्षीया परिचारिकाको स्वास्थ्य अवस्था स्थिर रहेको कोरियाको समाचार संस्था योनहापले जनाएको छ ।दुर्घटना स्थानीय समयअनुसार बिहान ९ बजे भएको थियो । दक्षिण कोरियाको समय नेपालको भन्दा ३ घण्टा १५ मिनेट अघि छ । त्यहाँको यातायात मन्त्रालयका अनुसार दुर्घटनामा परेको विमानमा रहेका यात्रुमध्ये दुई थाई नागरिक र बाँकी १ सय ७३ कोरियाली थिए । मृत्यु हुनेमा ८५ महिला र ८४ पुरुष छन् । बाँकी १० मृतकको लिङ्ग पहिचान हुन सकेको छैन । विमानमा तीन वर्षका बालबालिकादेखि ७८ वर्षका वृद्धसम्म थिए । ज्यान गुमाउनेमा ५ जना १० वर्षभन्दा कम उमेरका छन् ।दुर्घटनास्थल दक्षिण कोरियाको राजधानी सोलदेखि लगभग २ सय ८९ किमि दक्षिण पश्चिममा पर्छ । जेजु एयरको उडान नम्बर२२१६ को बोइङ विमान बैंककको समयअनुसार राति साढे २ बजे कोरियाका लागि उडेको थियो । यो रुटको हवाई दूरीको समय करिब साढे ४ घण्टाको हो । मुआन अन्तर्राष्ट्रिय विमानस्थलका अनुसार, विमान कोरियाको समयअनुसार बिहान ८ः५४ बजे अवतरण हुनुपर्ने थियो ।कोरियाको यातायात मन्त्रालयका अनुसार अवतरणका क्रममा जहाजका पाङ्ग्रा (ल्यान्डिङ गियर) नखुल्नुलाई दुर्घटनाको मुख्य कारण अनुमान गरिएको छ । अमेरिकी समाचार संस्था सीएनएनले विमानस्थलमा परिचालित अग्निनियन्त्रक तथा उडान विश्लेषकलाई उद्धृत गर्दै ल्यान्डिङ गियर खराबीका कारण दुर्घटना भएको उल्लेख गरेको छ । जहाज अवतरणका क्रममा रहँदा विमानस्थलको कन्ट्रोल टावरमा रहेका हवाई ट्राफिकले अप्रोच मार्गमा चरा भएको जानकारी गराउँदै पाइलटलाई सचेत गराएका थिए । उनीहरूको चेतावनीको एक मिनेटपछि विमानबाट चालकदलले एयर ट्राफिक कन्ट्रोलर सँग सहयोगको याचना गर्दै मेडेमेडे कल (अप्ठ्यारोमा परेको विमानले गुहार माग्ने शब्दावली) ककपिटबाट रेडियो सेटमार्फत बोलेको सीएनएनले जनाएको छ । मेडे कल गर्दा विमान धावनमार्गको अन्तिम विन्दुबाट २२ किमि मात्र पर थियो । दुर्घटनालगत्तै सार्वजनिक भिडियो फुटेजमा जहाजले धावनमार्गमा बेलील्यान्ड (पाङ्ग्रा नखुलेको अवस्थामा मुनिको भागबाट धावनमार्गमा चिप्लिएर अवतरण गर्ने आपत्कालीन विधि) अपनाएको थियो । तर बेलील्यान्डका क्रममा चालकदलले जहाजको गति घटाउन नसकेको तथा भुइँ छुनेबित्तिकै जहाजको गति रोक्न प्रयोग गरिने पखेटामा जडान भएका हावाको गति छेक्ने फ्ल्याप लगायतका ब्रेकहरू परिचालन नभएको अनुमान गरिएको छ । न्युज एजेन्सी योनहापका अनुसार, विमान धावनमार्गबाट चिप्लँदै बाहिर पुगेर विमानस्थलको सीमामा रहेको कंक्रिट संरचना तथा इन्स्ट्रॅमेन्ट ल्यान्डिङ सिस्टम (आईएलएस) को संरचनामा ठोक्किएको थियो ।दुर्घटना के कारणले भयो भन्ने आइतबार बेलुकी अबेरसम्म खुल्न नसकेको एजेन्सीहरूले उल्लेख गरेका छन् । जहाजमा खराबी आएको थियो वा अन्य कारणले दुर्घटना भएको भन्नेबारे जहाजको फ्लाइट डेटा रेकर्डर (एफडीआर) र ककपिट भ्वाइस रेकर्डर (सीभीआर) को अनुसन्धानबाट खुल्ने अधिकारीहरूले जनाएका छन् । विमान सञ्चालन गर्ने कम्पनीका सीईओसहित सबै कर्मचारीले आइतबार पत्रकार सम्मेलनमा शिर झुकाएर माफी माग्दै घटना अनुसन्धानमा पूर्ण सघाउने प्रतिबद्धता व्यक्त गरेका थिए । उनीहरूले शोकमा परेका परिवारजनलाई पनि सघाउने बताएका थिए । त्यस्तै जहाज उत्पादक अमेरिकी बोइङ कम्पनीले घटनाप्रति दुःख व्यक्त गर्दै अनुसन्धानमा सघाउने जनाएको छ । दक्षिण कोरियाकै सबैभन्दा ठूलो लोकस्ट (बजेट) एयरलाइन्स जेजु एयरको हवाई सुरक्षा परिपालनामा रेकर्ड राम्रो छ । त्यस्तै बोइङ ७३७८०० विमानको पनि सुरक्षा रेकर्ड राम्रो रहेको दाबी समाचार एजेन्सीले गरेका छन् । दुर्घटनामा परेको विमान १५ वर्ष पुरानो हो । सात वर्षअघि जेजु एयरले यो विमान आयरल्यान्डको रायन एयर कम्पनीबाट खरिद गरेको थियो । समाचार एजेन्सी एपीका अनुसार दुर्घटना कोरियाको उडान इतिहासकै सबैभन्दा घातक विपत्मध्येको एक हो । २७ वर्षअघि सन् १९९७ मा कोरियन एयरलाइन्सको विमान गुआममा दुर्घटना हुँदा २ सय २८ यात्रुको मृत्यु भएको थियो । यस्तै खाले भयानक हवाई दुर्घटना सन् २००७ मा ब्राजिलको साओ पाउलोमा भएको थियो । धावनमार्गमा चिप्लेको एयरबसको ए३२० जहाज धावनमार्गबाहिर पुगेर एक भवनमा ठोक्किँदा जहाजभित्रका १ सय ८७ जना र बाहिर जमिनमा रहेका १२ सर्वसाधारणको मृत्यु भएको थियो ।"
किशोर वयमै सरकारी जिम्मेवारी,"(बुटवल)सेतो कमिजमाथि नीलो रङको कोट । चिटिक्क पहिरनमाथि परिचयपत्र झुन्ड्याएर ठाँटिएका उनी सधैं कम्प्युटर अगाडि बसेर सेवाग्राहीको प्रतीक्षामा हुन्छन् । तर, काम लिएर आउनेले उनी वडा सचिव भएको हत्तपत्त पत्याउँदैनन् । दोमन भएपछि सेवाग्राही नै प्रश्न गर्छन्, सचिव तपाईं नै हो सर ? कलिलो उमेरमा वडा सचिवको जिम्मेवारी पाएका उनी मुस्काउँदै जवाफ दिन्छन्, हो, म नै सचिव हुँ । त्यसपछि सेवाग्राहीसँग कामकाजबारे सोधखोज गर्छन् ।अर्घाखाँचीको पाणिनि५, मैदानमा जन्मिएका यी १८ वर्षीय युवा हुन्, नायब सुब्बा विशाल घिमिरे । लुम्बिनी सांस्कृतिक नगरपालिका४ मा कार्यरत उनी जिल्लामै कान्छा वडा सचिव पनि हुन् । कम उमेरमै सरकारी सेवामा छिरेका घिमिरे यत्तिमै मात्र सीमित हुने पक्षमा भने छैनन् । यो त सुरुवात मात्र हो, सानैदेखि सरकारी जागिरे बन्ने रुचिअनुसार लोक सेवातर्फ आकर्षित बनेको बताउँदै उनले भने, लक्ष्य त अझै ठूलो छ नि । उमेरसँगै सरकारी उच्च तहको यात्रा कायम राख्ने उनी बताउँछन् । साथै, छिटै उपसचिव बनेर सेवा गर्ने चाहना रहेको बताउँछन् ।नायब सुब्बा घिमिरेले सरकारी जागिरमा नाम निकाल्न कुनै इन्स्टिच्युट धाएनन् । स्वअध्ययन गरेरै सफल भएँ, भने, रुचि थियो, त्यसैले दैनिक ८ घण्टाजति समय पढाइलाई दिइन्थ्यो, पढेअनुसार नाम पनि निकालियो । उनी अहिले पनि लोक सेवाको तयारी गरिरहेका छन् । २३ वर्षमा अधिकृत र त्यसपछि क्रमशः पद बढाउँदै लैजाने उनको इच्छा छ । लोक सेवा तयारी कक्षाका लागि उनको अध्ययनको शैली छुट्टै छ । मेरो पढाइको सूत्र बेग्लै खालको छ, सर्ट फर्म बनाउने, फर्मुला याद गरेर पढ्दा सम्झन सहज हुन्छ, उनले भने । अरूले पढाउँदा उनीहरूकै सूत्रअनुसार सम्झन र बुझ्न समस्या हुने भएकाले आफैंले चित्र, सर्ट फर्म र धर्सा कोरेर अध्ययन गर्ने गरेको उनी बताउँछन् ।मैले तयार गरेको फर्मुलाले पढ्दा त्यतिबेला पढेका सबै कुरा अहिलेसम्म पनि ताजै छन्, घिमिरेले सुनाए, यही तरिका अपनाएर भविष्यमा पनि पढ्नेछु । विशाललाई प्रमुख जिल्ला अधिकारी (सीडीओ) बन्ने चाहना छ । बुटवल१२ तामनगरकी रचना पौडेल गत कात्तिकमा नियुक्ति लिएर कपिलवस्तुको विजयनगर गाउँपालिकामा सहायक पाँचौं तहमा कार्यरत छिन् । २०७४ सालमा कक्षा १२ सकेपछि काठमाडौंमा स्नातक पढ्दै लोक सेवा तयारी गरेकी उनले १ वर्षको मिहिनेतले नाम निकाल्न सफल भएको बताउँछिन् । अभिभावकले नेपालमै केही गर्नुपर्छ, छोरीले नेपाली झन्डामुनि रहेर सफलता हासिल गरेको हेर्न मन छ भनेपछि विदेश जाने वा अन्य क्षेत्रमा लाग्ने सोच नै नराखी पढेको उनले बताइन् । मलाई ब्युटी पेजेन्ट, निजी संस्थामा काम गर्ने मन थियो, पौडेलले भनिन्, घरकी जेठी छोरी भएकाले पनि बुवाआमाले विदेश पठाउन मान्नुभएन, त्यसपछि यहीं पढें, अहिले निजामती कर्मचारी हुन पाउँदा खुसी छु । यो जागिरमा प्रवेश गर्न भने सजिलो नभएको उनले बताइन् ।यतिबेला उनी विज्ञान संकायमा स्नातकोत्तर तहमा चौथो सेमेस्टर पढिरहेकी छन् । विज्ञान पढ्नु जत्तिको गाह्रो लोक सेवाको तयारी गर्नुमा नभए पनि तरिका मिलाएर पढ्न जाने अझ सजिलो हुने र नाम निस्कने सम्भावना पनि धेरै हुने उनको अनुभव छ । पौडेलले पारिवारिक दबाबलाई आफ्नो रहरमा बदलेर स्वउत्प्रेरणा जगाउँदै पढ्न सके सफल भइने तर्क गर्छिन् । पढ्दाको समयमा अनगिन्ती संघर्ष खेपियो, उनले थपिन्, घरदेखि टाढा, साथीसँग मिलेर बस्न तालमेल नमिल्ने, आफ्नो वातावरण अनुकूल नभएपछि एक्लै बसेर पढेकाले दुःख पाइयो । काठमाडौंको डेरा जिन्दगी यसै पनि विद्यार्थीका लागि त्यति सहज छैन । उनी पनि डेरा जिन्दगी सम्झँदै थप्छिन्, मैले कति रात त भोकभोकै मैतीदेवी मन्दिर परिसरमा रोएर बिताएको पनि थिएँ, खान नपुगेर होइन, आफूदेखि नै फ्रस्ट्रेड भएर । एक्लै भएपछि कोहीसँग बोलेर राम्रा कुरा सुन्न नपाइने, निरुत्साह मात्र गर्नेहरूको भीडमा आफूले आफूलाई सम्हालेर धैर्यता बटुलेको उनको तीतो अनुभव रहेछ । सरकारी सेवा प्रवेशका लागि मानसिक रूपमा पनि मजबुत हुनुपर्ने उनको मान्यता छ । मैले जे भेट्थें, पढ्थें, त्यसका बारेमा जान्ने कोसिस गर्थें, त्यसबाट पनि सहज भयो तर सामान्य ज्ञानका प्रश्न बढी गाह्रो लाग्थ्यो, उनले भनिन्, अहिले संघीय नायब सुब्बामा नाम निस्कियो, अन्तर्वार्ता पर्खिरहेकी छु । लोक सेवामार्फत जागिरमा प्रवेश गरेपछि अझ माथि जानुपर्छ भनेर पढिराख्ने बानी हुँदो रहेछ ।देशमै बसेर पनि काम गर्न, अघि बढ्न सकिन्छ भन्ने सन्देश फैलाउन अभिभावकले नै बालबालिकालाई देशप्रतिको भाव जगाइरहनुपर्ने रचना बताउँछिन् । युवा पलायनले समस्या भोगिरहेको हाम्रो जस्तो देशमा हामीजस्ता युवा बसेर सरकारी काम गर्ने हो भने व्यवस्था सकारात्मक गराउन सकिन्छ जस्तो लाग्छ, उनले भनिन् । आफ्ना समकालीन महिला साथीहरू सबैको विवाह भइसकेको र पुरुष साथीहरू पनि विदेश गएकाले एक्लै यसको अनुभव गरिरहँदा हौसला दिने व्यक्ति खासै नपाएको गुनासो उनको छ । तर सरकारी जागिरका लागि धैर्यता र लगनशीलता दुवै हुनुपर्ने उनी बताउँछिन् ।प्रायः कक्षामा प्रथम भइरहने गुल्मीकी १९ वर्षीया अनिता सुनारलाई शिक्षकहरूले नै सल्लाह दिन्थे, तिम्रो सम्झन सक्ने क्षमता राम्रो छ, मिहिनेती पनि छौ, दायाँबायाँ नसोचीकन सरकारी सेवामा जाने गरी तयारी गर । २०७९ सालमा गाउँकै विद्यालयमा कक्षा १२ सम्मको अध्ययन सकेपछि उनी शिक्षकहरूको सल्लाहबमोजिम नै सरकारी सेवाको सपना लिएर बुटवल आइन् । दिदीसँग डेरामा बसेर पढ्न सुरु गरेकी उनले बिहान क्याम्पसमा व्यवस्थापन संकाय पढ्ने र दिनभरि डेरामै बसेर लोक सेवा तयारीसम्बन्धी पुस्तक पढ्ने गरिन् । झन्डै २ वर्षको प्रयासपछि अहिले प्रदेशतर्फ खरिदार र संघतर्फ नायब सुब्बामा उनको नाम निस्किएको छ । हाल अन्तर्वार्ताका लागि तयारी हालतमा बसिरहेकी छन् ।अन्तर्वार्ता यसै महिनामा परेकाले त्यसका लागि स्किल टेस्ट तयारी गरिरहेको अनिताले बताइन् । आर्थिक रूपमा पारिवारिक अवस्था त्यति धेरै सबल नभएपछि अभिभावकले उनलाई डेरामा राखेर लोक सेवाको तयारी गराउन लगाउनु कठिन थियो । तर अभिभावकलाई म पढुन्जेल जसरी हुन्छ सहयोग गरिदिनुहोस्, त्यसपछि म आफैं गर्छु भनेर मनाएँ । सफलताको नजिकै छु, आशा छ सफलता हासिल हुनेछ, उनले भनिन् । सरकारी सेवामा प्रवेश गर्ने भनेर बुटवल आएपछि कतिपयले एकै पटकमा नाम निस्कन गाह्रो हुन्छ, ननिस्किए बेइज्जत हुन्छ भन्दा उनी बेलाबेलामा निरुत्साहित पनि हुन्थिन् । तर आफूलाई सम्हादै आफैंमा उत्साह जगाएर यतिको नतिजा ल्याएँ, उनले भनिन् । कुनैकुनै बेला, लोक सेवामा नाम ननिस्किए समय खेर पनि जान्छ, त्यसपछि कसरी अघि बढ्ने भन्ने सोचले उनलाई बारम्बार गाँज्थ्यो । लिखितमा नाम निस्किएपछि भने केही ढुक्क भएको उनले बताइन् । आमाबुवा, दिदीहरूलाई मनाएर यत्तिको पढ्न पाएकाले दिनरात मिहिनेत गरेको उनले बताइन् । मैले समय फिक्स गरेर, योजना बनाएर यति दिनमा यति पढ्छु भनेर लागें, उनले भनिन्, कति रात निदाइनँ, कति दिन कलेज छुट्यो, पढ्नकै लागि समय मिलाएँ । तयारीका बीचमा कम्प्युटर टाइप सिक्न काठमाडौं गएकी उनले २५ दिनमा सो तयारी गरेर आएको बताइन् । पढाइका बेला कानुनी कुरा अलि गाह्रो लागेकाले त्यसमा बढी केन्द्रित भई पढेको अनिताको भनाइ छ ।लोक सेवा पढेर सरकारी जागिर खाने चाहना भएका अधिकांश विद्यार्थीको रोजाइमा बुटवल पर्छ । उनीहरू सहजताका साथ पढ्न, कक्षा लिनैका लागि घर छोडेर यहाँ आउने गरेका छन् । आफूहरूले पढ्दै गरेको कुरा घरमा, आफन्तसँग, साथीभाइलाई पनि नभनीकन पढिरहेकाहरूले नाम निस्केपछि मात्र खुसी साट्न चाहन्छन् ।"
तयारी कक्षामा चाप,"बुटवलमा २०७५ सालदेखि सञ्चालनमा रहेको लग इन एजुकेसन संस्थामा लोक सेवाका हरेक विधाको तयारी कक्षा गराइन्छ । उक्त संस्थाबाट शिक्षा, सेना, प्रहरी सेवा, विद्युत्, बैंक, सरकारी निकायका प्रशासकीय विभाग आदि पढाइबाट १ सय ५० विद्यार्थी सरकारी सेवामा आबद्ध भइसकेको सञ्चालक अर्जुन खनालले बताए । हामीकहाँ कालीकोट, जाजरकोटका विद्यार्थी पनि आउँछन्, अर्जुनले भने, आर्थिक अवस्था हेरेर विद्यार्थीलाई पढ्ने वातावरण बनाइदिन सहुलियतका अवसर प्रदान गरेका छौं । उत्तीर्ण भएर सेवामा प्रवेश गरेका विद्यार्थीले खुसी हुँदै मिठाई खुवाउँदा आफूले गरेको काम फलदायी भएको महसुस हुने अर्जुनको भनाइ छ । थपे, हामी माध्यम हौं, जसले बढी मिहिनेत गरेका हुन्छन्, उनीहरू नै पास भइरहेका हुन्छन् । आफूहरूले विद्यार्थीलाई पढाउन सरकारी कर्मचारी नै बोलाएर सिकाउने गरेको र यसले गर्दा नतिजा पनि राम्रो आइरहेको उनले बताए ।बुटवलकै कालिकानगरमा रहेको बेस्ट इन्स्टिच्युटले लोक सेवा तयारी कक्षा चलाउन थालेको २ वर्ष भयो । यस समयावधिमा प्रहरी जवान र सेनामा अधिकांश विद्यार्थीले नाम निकालेको सञ्चालक भीमप्रसाद पौडेलले बताए । काठमाडौंको जस्तो स्रोत व्यक्ति यहाँ पाइँदैनन् कि भन्ने आशंकामा कतिपय विद्यार्थी यहाँ पढ्न हच्किने गरेको भए पनि आफूले विज्ञापन क्षेत्रबाट, विद्यार्थीको मनोविज्ञान बुझेर काउन्सिलिङ गर्ने गरेको उनी बताउँछन् । लोक सेवा भनेको उनीहरूको करिअर र भविष्यसँग जोडिएको विषय भएकाले पनि त्यसका लागि विश्वास जित्न आवश्यक रहेको उनले बताए । भैरहवामा रहेको रेती इन्स्टिच्युटले विगत १० वर्षदेखि ब्रिज कोर्ससँगै अन्य भाषा र लोक सेवा तयारी कक्षा सञ्चालन गरेको छ । सञ्चालक कृष्ण जैसवालका अनुसार शिक्षक सेवातर्फ विद्यार्थीको फ्लो राम्रो छ भने अन्यमा त्यति धेरै चासो राखेको पाइँदैन । सिद्धार्थनगरदेखि नजिक रहेका पालिकाका युवायुवती आउँछन्, उनले भने, विदेश जानेको क्रेज बढी छ, यहाँको चलनचल्तीले पनि होला, लोक सेवातर्फ कम छन् । उनले सरकारी सेवा प्रवेशका लागि त्यति धेरै विद्यार्थीले चासो नदिएको बताए ।"
उपकुलपतिलाई शपथ गराउनु प्रधानमन्त्रीको रहर कि बाध्यता ?,"(काठमाडौं)नेपालको विश्वविद्यालयको इतिहासमा गत शुक्रबार एउटा नयाँ घटना भयो । विगतका अभ्यास र परम्परा तोड्दै प्रधानमन्त्री केपी शर्मा ओलीसमक्ष तीन विश्वविद्यालयका नवनियुक्त उपकुलपतिले पद तथा गोपनीयताको शपथ लिए । यसअघि छनोट तथा सिफारिस समितिले गरेको सिफारिसका आधारमा कुलपतिले नियुक्त दिने र सहकुलपतिलाई जानकारी दिएर उपकुलपतिले पदभार ग्रहण गर्ने अभ्यास थियो ।प्रधानमन्त्री तथा मन्त्रिपरिषद्को कार्यालय, सिंहदरबारमा कुलपतिका हैसियतमा प्रधानमन्त्रीबाट नेपाल संस्कृत, कृषि तथा वन विज्ञान र पोखरा विश्वविद्यालयका उपकुलपतिहरूले शपथग्रहण गरेका हुन् । गत पुस ७ मा संस्कृतमा धनेश्वर नेपाल, कृषि तथा वन विज्ञानमा शारदा थपलिया र पोखरा विश्वविद्यालयमा वेदराज केसीलाई ओलीले नै उपकुलपति नियुक्त गरेका थिए । विश्वविद्यालयलाई राजनीतिबाट टाढा राख्नुपर्नेमा प्रधानमन्त्री ओलीको कदमले झन् छत्रछायामा राख्न खोजेको देखिने त्रिविका पूर्वउपकुलपति केदारभक्त माथेमा बताउँछन् । नियुक्तिमा भागबन्डा गर्ने, सिंहदरबार र बालुवाटार बोलाएर सिनेट गर्ने, शपथ खुवाउने, विश्वविद्यालयलाई झन्झन् सरकारको छत्रछायामा राख्न खोजेको देखियो, उनले भने, राजामहाराजा कुलपति हुँदा पनि यस्तो सुन्न र अनुभव गर्न परेको थिएन । प्रधानमन्त्री, शिक्षामन्त्रीले अभिभावकको निर्वाह गर्दै स्रोत जुटाउने र आवश्यक जनशक्ति माग्नेबाहेक विश्वविद्यालयका अन्य विषयमा हस्तक्षेप गर्न नहुने उनले बताए । विश्वविद्यालयमा सिंहदरबारको होइन, आफ्नै शासन हुनुपर्छ । त्यसलाई चाहिने कानुन सिनेटबाट बनाउन पाउनुपर्छ, उनले भने, प्रधानमन्त्रीले गरेको शपथ चित्तबुझ्दो भएन । विश्वविद्यालयका पदाधिकारीलाई सिनेटप्रति उत्तरदायी बनाउनुपर्ने उनले सुझाव दिए । माथेमा २०४९ ताका त्रिविका उपकुलपति थिए । उपकुलपतिले प्रधानमन्त्रीबाट शपथ लिनु नौलो विषय भएको विश्वविद्यालयका अनुदान आयोगका पूर्वअध्यक्ष कमलकृष्ण जोशीले बताए । कुनै पनि विश्वविद्यालयमा शपथग्रहणको कानुनी व्यवस्था छैन, उनले भने, हामी त प्रधानमन्त्री कुलपति नै हुनुहुँदैन भन्दै आएका छौं, बोर्ड अफ ट्रस्टीबाट विश्वविद्यालय चलाउनुपर्छ । शपथ गराएर प्रधानमन्त्रीले देखाउन खोजेको के हो, उहाँलाई नै थाहा होला । हामीचाहिँ खुसी छैनौं । जोशी माथेमापछि त्रिविका उपकुलपतिसमेत थिए ।उपकुलपतिलाई शपथग्रहण गराउनुको कुनै औचित्य नरहेको उनले जनाए । शपथ खुवाउँदैमा विश्वविद्यालयमा केही राम्रो हुँदैन । प्रधानमन्त्री अनावश्यक काममा लाग्नुभयो, उनले भने । उपकुलपतिलगायत पदाधिकारी नियुक्तिमा मेरिटोक्रेसी भन्दै मनोमानी गरिएको भन्दै जोशीले असन्तुष्टि जनाए । मेरिटोक्रेसी देखाउने दाँत मात्र भयो, उनले भने । यी तीन विश्वविद्यालयमा प्रतिस्पर्धामा दिने अंकभन्दा तजबिजमा दिने अंक बढी राखेर भागबन्डाका आधारमा उपकुलपति चयन गरिएको आरोप लाग्दै आएको छ । सत्तारूढ एमाले कोटाबाट कृषि र पोखरा तथा कांग्रेस कोटाबाट संस्कृत विश्वविद्यालयको उपकुलपति चयन गरिएको आरोप छ । नवनियुक्त उपकुलपतिहरू एमाले, कांग्रेसनिकट प्राध्यापक संगठनमा सक्रिय थिए ।पोखरा विश्वविद्यालयका पूर्वउपकुलपति तथा त्रिविका प्राध्यापक प्रेमनारायण अर्यालले शपथ लिने अभ्यास पहिलो पटक सुनेको बताए । ४ वर्षे कार्यकालका लागि नियुक्त हुने पदाधिकारीलाई शपथ गराउनु र नगराउनुको कुनै अर्थ नहुने उनले टिप्पणी गरे । त्रिविमा अहिलेसम्म नियुक्त भएका २० मध्ये कुनै पनि उपकुलपतिले शपथग्रहण गरेका छैनन् भने संस्कृत, कृषि तथा वन विज्ञान विश्वविद्यालयमा पनि शपथग्रहण नभएको त्यहाँका पूर्वपदाधिकारीहरू बताउँछन् । यस्ता क्रियाकलापले विश्वविद्यालयमा राजनीति र सरकारको हस्तक्षेप झनै बढ्ने प्राध्यापकहरूको भनाइ छ ।शिक्षा, विज्ञान तथा प्रविधिमन्त्री विद्या भट्टराई शपथसम्बन्धी ऐन २०७९ को व्यवस्थाअनुसार उपकुलपतिहरूलाई शपथग्रहण गराइएको बताउँछिन् । ऐन बने पनि कार्यान्वयन हुन सकेको थिएन । सार्वजनिक पदमा नियुक्त व्यक्तिले शपथ लिनुपर्ने व्यवस्था छ । विश्वविद्यालय पनि राज्यकै अंग र सार्वजनिक निकाय हुन् । उपकुलपतिहरूलाई शपथ गराएर ऐन कार्यान्वयन गरिएको हो । अर्को व्यवस्था नभएसम्म कानुनले तोकेको कुरा पालना गर्नुपर्छ, उनले भनिन् । नवनियुक्त उपकुलपतिहरूले भने प्रधानमन्त्री कार्यालयबाट शपथका लागि बोलावट भएपछि गएको जनाएका छन् । ऐनको दफा ३ को उपदफा ३ बमोजिम शपथ गराइएको शिक्षा मन्त्रालयको भनाइ छ । ऐनको उक्त उपदफामा सार्वजनिक पदमा नियुक्त, निर्वाचित वा मनोनयन भएको तर तत्सम्बन्धी कानुनमा शपथ लिनुपर्ने व्यवस्था नभएकामा त्यस्तो सार्वजनिक पद धारण गर्ने व्यक्तिले नेपाल सरकारले तोकेको अधिकारीबाट अनुसूचीबमोजिमको ढाँचामा पद तथा गोपनीयताको शपथ लिनुपर्नेछ भन्ने उल्लेख छ । शिक्षा मन्त्रालयका कानुन उपसचिव पीताम्बर भण्डारीले सोही दफाअनुसार उपकुलपतिहरूको शपथ कार्यक्रम भएको जनाए । तर २०७९ भदौमा उक्त ऐन जारी भएपछि त्रिवि, मध्यपश्चिम, सुदूरपश्चिम, पूर्वाञ्चललगायत विश्वविद्यालयमा उपकुलपति नियुक्त भए पनि शपथ गराइएको थिएन । ऐन जारी भएपछिका प्रधानमन्त्री कांग्रेस सभापति शेरबहादुर देउवा र माओवादी अध्यक्ष पुष्पकमल दाहालले पनि कुलपतिको हैसियतमा उपकुलपति नियुक्त गरे पनि शपथ गराएका थिएनन् । ऐनको व्यवस्थाअनुसार कार्यान्वयन गर्दै जाने हो भने विश्वविद्यालयका रजिस्ट्रार, रेक्टर, डिन, सहायक डिन, विभागीय प्रमुख, क्याम्पस प्रमुख, परीक्षा प्रमुखलगायत सयौंलाई शपथग्रहण गराउनुपर्ने अवस्था आउने शिक्षा मन्त्रालयका अधिकारीहरू बताउँछन् । भोलि १५ सय वटा क्याम्पसमा क्याम्पस प्रमुख, २८ हजार सामुदायिक विद्यालयमा प्रधानाध्यापक नियुक्ति होलान्, तिनलाई पनि शपथ गराउने कि नगराउने ?, एक उपसचिवले भने ।"
नागार्जुनका मेयर बस्नेतविरुद्ध सम्पत्ति शुद्धीकरण र भ्रष्टाचार अभियोगमा मुद्दा,"(काठमाडौं)काठमाडौंको नागार्जुन नगरपालिकाका मेयर मोहनबहादुर बस्नेतविरुद्ध भ्रष्टाचार र सम्पत्ति शुद्धीकरणसम्बन्धी कसुरमा विशेष अदालतमा मुद्दा दायर भएको छ । घरजग्गा कारोबारी राजुप्रसाद कँडेलबाट घूसबापत रकम लिएर त्यसलाई शुद्धीकरण गरेको अभियोगमा अख्तियार दुरुपयोग अनुसन्धान आयोगले आइतबार विशेष अदालतमा मुद्दा दायरगरेको हो ।घरजग्गा कारोबारका क्रममा मेयर बस्नेतले कँडेलबाट घूस लिएको अनुसन्धानबाट खुलेपछि अदालतमा मुद्दा चलाइएको अख्तियारले जनाएको छ । सार्वजनिक पदको दुरुपयोग गरी बस्नेतले कँडेलबाट लिएको घूसलाई शुद्धीकरण गरी बस्नेतले अन्यत्रै लगानी गरेको खुलेको विशेष अदालतमा दायर आरोपपत्रमा उल्लेख छ । बस्नेत २०७४ र २०७९ गरी दुवै स्थानीय तह निर्वाचनमा कांग्रेसबाट मेयरमाविजयी भएका थिए । कँडेल भने पद्मा कोलोनी प्रालि र पद्मा मर्चेन्ट कम्पनी प्रालिका सञ्चालक हुन् । अख्तियारका प्रवक्ता नरहरि घिमिरेका अनुसार मेयर बस्नेतविरुद्ध घूस प्रकरणमा ९ करोड २२ लाख ४६ हजार ३२ रुपैयाँ बिगो कायम गरी ८ वर्षदेखि १० वर्षसम्म कैद र जरिवानाको सजाय मागदाबी गरिएको छ । घूस प्रकरणमै लाभ प्राप्त गर्ने प्रकृतिको मतियार भएको कसुरमा मेयर बस्नेतलाई सरह नै उनकी पत्नी उर्मिलालाई पनि सजाय गर्नुपर्ने अख्तियारको मागदाबी छ । घरजग्गा कारोबारी कँडेललाई पनि अख्तियारले घुसबापतको रकम ९ करोड २२ लाख ४६ हजार ३२ रुपैयाँलाई बिगो कायम गरी कैद र जरिवानाको सजाय मागदाबी गरेको छ ।व्यापारी कँडेलबाट लिएको घूस शुद्धीकरण गरेको अभियोगमा अख्तियारले बस्नेतविरुद्ध १३ करोड १२ लाख ७३ हजार ३२ रुपैयाँ बिगो कायम गरी कैद र जरिवानाको सजाय मागदाबी गरेर मुद्दा दायर गरेको छ । शुद्धीकरण गरेको सम्पत्तिबाट बढेबढाइएको सम्पत्ति जफत गर्न र पदमा रहेर कसुर गरेकामा थप सजायको पनि मागदाबी गरिएको छ । मेयर बस्नेतकी पत्नी उर्मिलाविरुद्ध भने मेयर बस्नेतविरुद्ध मागदाबी गरिएको बिगो नै कायम गरी कैद र जरिवानाको हकमा मुख्य कसुरदारलाई हुने सजायको आधा मागदाबी गरिएको छ । घूस खुवाउने व्यापारी कँडेलविरुद्ध सम्पत्ति शुद्धीकरण गर्न दुरुत्साहन, मद्दत, सहजीकरणसमेत गरेकामा मतियार कायम गरी बिगो, कैद र जरिवाना मागदाबी गरी मुद्दा दायर भएको हो । मोहनबहादुर बस्नेतले नगर प्रमुखको पद दुरुपयोग गरी नागार्जुन नगरपालिकामै कार्यक्षेत्र रहेको घरजग्गा व्यवसायी पद्मा कोलोनी प्रालिपद्मा मर्चेन्ट कम्पनी प्रालि तथा जगतगुरु कृपालु प्रतिष्ठान नेपालका अध्यक्ष राजुप्रसाद कँडेलबाट घूसरिसवत लिने मनसायले जगतगुरु कृपालु प्रतिष्ठान नेपाललाई नगरपालिकाबाट विभिन्न शीर्षकमा कर छुट दिएकोदिन लगाएको, प्रतिष्ठानलाई व्यक्ति तथा संघसंस्थाबाट विदेशी सहायता ७ अर्ब ४८ करोड प्राप्त गर्न सहमति दिएदिन लगाएको अख्तियारको आरोपपत्रमा उल्लेख छ । यस्तै, प्रतिष्ठानले नागार्जुन नगरपालिकाभित्र मन्दिर निर्माण गर्ने भनी जग्गा प्रतिवादी राजुप्रसाद कँडेल तथा निजका कम्पनीहरूलाई उपलब्ध गराउने गरी सम्झौता गरेगराएकामा सोही सम्झौतासमेत कार्यान्वयन गर्न, गराउन भुलभुलैयामा पारी जग्गाधनीसँग सम्झौता गरीगराई मन्दिर निर्माणका लागि भनी लिएर जग्गा प्लटिङमा बिक्री गर्ने काममा संलग्न रहेको अख्तियारले जनाएको छ । ४७ करोड ७५ लाख रुपैयाँ बजार मूल्य पर्ने जग्गाका लागि पद्म कोलोनीले १८ करोड ९४ लाख १८ हजार ४ सय ४८ रुपैयाँ मात्रै भुक्तानी दिएको र बाँकी रकम मिलेमतोमा मेयर बस्नेत र व्यापारी कँडेलले व्यवस्थापन गरेको अख्तियारको अनुसन्धानमा खुलेको छ ।अख्तियारको आरोपपत्रमा भनिएको छ, यसबापत बस्नेतले नगर प्रमुखको पद ओहदाको दुरुपयोग गरी उल्लिखित कार्य गर्न, गरिदिएबापत बैंक खातामार्फत २ करोड १५ लाख ७३ हजार ३ सय ९५ रुपैयाँ र ६ करोड ८२ लाख मूल्य बराबरको जग्गा र वैवाहिक भोज गर्दा लागेको २४ लाख ७२ हजार ६ सय ३७ रुपैयाँ शंकर होटलमा भुक्तानी गर्न लगाएको पुष्टि हुन आयो । अख्तियारका अनुसार मेयर बस्नेतले घूसबापत लिएको रकम आफू र पत्नीका खातामा ल्याएर शुद्धीकरण गरेको देखिन्छ । जगतगुरु कृपालु प्रतिष्ठान नेपालले निर्माण गर्न लागेको मन्दिरका लागि भनी खरिद गर्न लागेको जग्गासमेत स्थानीयलाई बिक्री गर्न जग्गा बैनाबट्टा गरेको पनि खुलेको छ । त्यसबापत मेयर बस्नेतले आफ्नो बैंक खातामा विभिन्न व्यक्तिबाट ३ करोड ७२ हजार रुपैयाँ लिएको खुलेको छ । जग्गा खरिद गर्न र गराउन व्यापारीलाई अनुकूल हुने गरी काम गरिदिएबापत मेयर बस्नेतले पद्म मर्चेन्ट प्रालि र पद्म कोलोनीको खाताबाट घूस लिएको अख्तियारको दाबी छ । मेयर बस्नेतले पद्म कोलोनीका सञ्चालक कँडेलसँग २०७८ का विभिन्न मितिमा कारोबार गरी साझेदार बनेको अख्तियारको आरोपपत्रमा उल्लेख छ । यसरी साझेदारमा कारोबार गरेर आर्जित गैरकानुनी लाभबापतको जग्गा मेयर बस्नेतकी पत्नी उर्मिलाका नामबाट पद्म कोलोनीका सञ्चालक कँडेलकी पत्नी सरस्वती शर्मालाई बिक्री गरेको पनि भेटिएको अख्तियारले जनाएको छ । अख्तियारले सम्पत्ति शुद्धीकरणमा मुद्दा चलाएको यो दोस्रो पटक हो । लुम्बिनी विकास कोषका तत्कालीन योजना प्रमुख तथा इन्जिनियर सरोज भट्टराईविरुद्ध पनि गत वर्ष सम्पत्ति शुद्धीकरणमा मुद्दा चलाइएको थियो । भट्टराई विशेष अदालतबाट दोषी ठहर भइसकेका छन् ।"
शिलान्यासको ८ वर्षपछि राष्ट्रिय प्राणी उद्यानको डीपीआर वन मन्त्रालयमा,"(काठमाडौं)शिलान्यासको ८ वर्षपछि राष्ट्रिय प्राणी उद्यानको विस्तृत परियोजना प्रतिवेदन (डीपीआर) स्वीकृतिका लागि वन तथा वातावरण मन्त्रालयमा पेस भएको छ । भक्तपुरको सूर्यविनायक जंगलमा अन्तर्राष्ट्रिय मापदण्डको खुला चिडियाखाना बनाउने गरी राष्ट्रिय निकुञ्ज तथा वन्यजन्तु संरक्षण विभागले डीपीआर पेस गरेको हो । ललितपुरको जावलाखेलस्थित चिडियाखाना सानो हुँदा वन्यजन्तु थप गर्न नसकिएकाले सरकारले सूर्यविनायकमा उद्यान निर्माण गर्न लागेको हो । वर्तमान प्रधानमन्त्री केपी शर्मा ओलीले नै २०७३ असार ९ मा उद्यानको शिलान्यास गरेका थिए । विभागका महानिर्देशक रामचन्द्र कँडेलले डीपीआर वन मन्त्रालयमा विचाराधीन रहेको बताए । यसमा मन्त्रीज्यूले पनि चासो दिनुभएको छ । चाँडै स्वीकृत हुने जानकारी पाएका छौं, उनले भने । प्राणी उद्यान सूर्यविनायक नगरपालिका ६, ७ र ८ वडाका (सेतीदेवी, सूर्यविनायक, सञ्जीवनी, लिखानारायण, मन्थली, बालकुमारी र गौरादेवी) गरी सात वटा सामुदायिक वनको २ सय ५९ हेक्टर क्षेत्रफलमा निर्माण हुनेछ । २ सय ४५ हेक्टरमा अन्तर्राष्ट्रियस्तरको चिडियाखाना र राष्ट्रिय प्रकृति संरक्षण कोषले १४ हेक्टरमा पशु उपचार केन्द्र निर्माण गरिनेछ । यसमा दुर्लभ, संकटापन्न वन्यजन्तु हुन्छन्, विभागका महानिर्देशक कँडेलले भने, सहरको कोलाहलबाट टाढा, संरक्षण, अध्ययन अनुसन्धान गर्ने क्षेत्र बनोस् भनेर काम गर्न खोजिएको हो ।उद्यानको अहिलेको अनुमानित बजेट १० अर्ब रुपैयाँ छ । पूर्वाधार निर्माण, जनावरको औषधि उपचार, तिनीहरूलाई ल्याउन, संरक्षण गर्नलगायत खर्च लाग्ने उनले सुनाए । मन्त्रालयबाट स्वीकृत भई बजेट पाए निर्माण सम्पन्न गर्न पाँच वर्ष लाग्छ, कँडेलले भने ।वन तथा वातावरणमन्त्री ऐनबहादुर शाही ठकुरीले उद्यान निर्माण अगाडि बढाउन लागेको बताए । जावलाखेलको सदर चिडियाखाना छ हेक्टरमा मात्र फैलिएको छ, उनले भने, कतिपय वन्यजन्तु थप गर्नुपर्ने आवश्यकता हुँदाहुँदै पनि हालको क्षेत्रमा यो सम्भव देखिँदैन । सदर चिडियाखानालाई उपत्यकाको ऐतिहासिक एवं हेरिटेज जु को रूपमा विकास गर्दै लाने योजना रहेको मन्त्री शाहीले बताए । यसैगरी सरकारले सातै प्रदेशमा प्राणी एवं वनस्पति उद्यान निर्माण गर्ने तयारी गरिरहेको छ । सोही बमोजिम गण्डकी प्रदेशको तनहुँमा विस्तार गर्न लागिएको भानुभक्त प्राणी उद्यानको मुआब्जा दिने र निजी जग्गाा अधिग्रहण गर्ने प्रक्रियामा रहेको कँडेलले जानकारी दिए ।यसबीच, जावलाखेल सदर चिडियाखाना सञ्चालनको २९ वर्ष पूरा भएको छ । १९८९ सालमा तत्कालीन प्रधानमन्त्री जुद्धशमशेर राणाले चिडियाखाना स्थापना गरेका थिए । चिडियाखानाको व्यवस्थापन राष्ट्रिय प्रकृति संरक्षण कोषलाई ६० वर्षका लागि हस्तान्तरण गर्ने भनी २०५२ पुस १४ को मन्त्रिपरिषद्बाट निर्णय भएको थियो । थप ३० वर्ष कोषले व्यवस्थापन गर्ने भनी मन्त्रिपरिषद्ले गत कात्तिक २ गते निर्णय गरेको छ । निर्णयबमोजिम कोष र राष्ट्रिय निकुञ्ज तथा वन्यजन्तु संरक्षण विभागबीच चिडियाखानाको सञ्चालन व्यवस्थापनका लागि सम्झौता नवीकरण भएको छ । आइतबार सम्झौता पत्रमा कोषका सदस्यसचिव नरेश सुवेदी र विभागका महानिर्देशक रामचन्द्र कँडेलले हस्ताक्षर गरे । सो अवसरमा ललितपुर महानगरपालिकाका प्रमुख चिरिबाबु महर्जनले जावलाखेल सदर चिडियाखाना ललितपुरको गहना भएकाले यसलाई विस्थापित गर्न नपाइने बताए । यहाँ नअटेको बाघ, भालु लानुस् तर चिडियाघरै लान पाइँदैन, उनले भने, यो चिडियाखाना ललितपुर महानगरको गहना हो ।जावलाखेल सदर चिडियाखाना प्रमुख सत्यनारायण शाहका अनुसार जावलाखेल सदर चिडियाखानामा प्रतिदिन ३ हजार जनाले अवलोकन गर्दै आएका छन् । यसबाट चिडियाखानाले दैनिक ५ देखि ६ लाख रुपैयाँसम्म राजस्व संकलन गर्ने गरेको छ । वन्यजन्तुको दानापानीमा मात्रै वार्षिक तीन करोड रुपैयाँ खर्च हुन्छ, उनले भने । राष्ट्रिय प्रकृति संरक्षण कोषका निर्देशक चिरञ्जीवी रिजालले यस अवधिमा वन मन्त्रालय अन्तर्गतका विभिन्न निकाय र सुरक्षा निकायसँगको सहकार्यमा विभिन्न प्रजातिका ५ हजारभन्दा बढी वन्यजन्तुहरूको उद्धार, उपचार र पुनःस्थापना गरिएको जानकारी दिए । कोषका संरक्षण अधिकृत गोविन्दप्रसाद पोखरेलका अनुसार चिडियाखानाको व्यवस्थापन कोषलाई हस्तान्तरण गर्दाको बखतमा कुल १०४ प्रजातिका जम्मा ६६० वन्यजन्तु थिए । हाल ११९ प्रजातिका १४०६ वटा वन्यजन्तु रहेका छन्, उनले भने, स्तनधारीका ४० प्रजाति, पक्षीका ६०, सरिसृपका ११ र माछाका ८ प्रजाति छन् ।"
श्रीलंकाको राजदूतमा नेपाली अनुमोदित,"(काठमाडौं)संसदीय सुनुवाइ समितिले श्रीलंकाको राजदूतमा पूर्णबहादुर नेपालीको नाम सर्वसम्मत रूपमा अनुमोदन गरेको छ । आइतबार बसेको संसदीय सुनुवाइ समितिको बैठकले नेपालीलाई श्रीलंकाको आवासीय र मालदिभ्सको गैरआवासीय राजदूतमा अनुमोदन गरेको हो ।प्रस्तावित राजदूत नेपालीले अवधारणा र कार्ययोजना सुनुवाइ समितिमा प्रस्तुत गरेपछि सांसदहरूका जिज्ञासा र प्रश्नको जवाफ दिएका थिए । त्यसपछि नेपालीको नाम सर्वसम्मत अनुमोदन भएको समिति सभापति ईश्वरीदेवी न्यौपानेले जानकारी दिइन् । मंसिर ६ को मन्त्रिपरिषद्को बैठकले कपिलवस्तुका नेपालीलाई श्रीलंकाको राजदूतमा सिफारिस गरेको थियो । सुनुवाइ समितिमा उनीविरुद्ध एउटा पनि उजुरी परेको थिएन । सुनुवाइ समितिबाट अनुमोदन भएपछि राष्ट्रपतिले राजदूत नियुक्त गर्ने संवैधानिक व्यवस्था छ । प्रस्तावित राजदूत नेपालीले समितिमा अवधारणा र कार्ययोजना प्रस्तुत गर्ने क्रममा नेपालश्रीलंका प्रत्यक्ष हवाई उडानको पहलकदमी लिने बताए । श्रीलंकामा रहेका बौद्ध धार्मावलम्बीहरू एकपटक गौतमबुद्धको जन्मस्थल लुम्बिनी आउन चाहने भएकाले त्यसका लागि प्रत्यक्ष हवाई उडानको आवश्यकता रहेको बताए । नेपाल र श्रीलंकाबीच हवाई सेवा विस्तार र सुधार (गौतमबुद्ध अन्तर्राष्ट्रिय विमानस्थल नयाँ उडानका लागि पहल) र त्रिभुवन अन्तर्राष्ट्रिय विमानस्थलमा उडानलाई निरन्तरता का लागि पहल गर्ने नेपालीले बताए ।श्रीलंकासँग द्विपक्षीय शैक्षिक, अनुसन्धानमूलक तथा नीतिगत सहकार्य गर्नुपर्ने र त्यसका लागि आफूले पहलकदमी लिने नेपालीले बताए । दुई देशका विश्वविद्यालयबीच सहकार्य तथा साझेदारी गरेर अनुसन्धान र थिंक ट्यांक स्थापनाका लागि काम गर्ने उनले बताए । सगरमाथा र गौतम बुद्धको जन्मस्थललगायतका सफ्ट पावर को प्रयोग श्रीलंकासँगको सम्बन्ध सुदृढीकरणका लागि गर्ने उनको भनाइ थियो । संसदीय सुनुवाइ समिति सदस्यहरूले लामो समयपछि दलित समुदायका व्यक्तिलाई सरकारले राजदूतमा सिफारिस गरेको बताएका थिए । कांग्रेस सहमहामन्त्री तथा सांसद जीवन परियारले संविधानले प्रत्याभूत दलित आरक्षणको व्यवस्थाअनुसारको सिफारिस प्रतिनिधिसभाको दोस्रो कार्यकालको दुई वर्षपछि प्राप्त भएको बताए । उनले नेपालश्रीलंकाबीच विद्यार्थी आदानप्रदानको प्रबन्ध गर्नका लागि सुझाव दिए । विद्यावारिधि गरेका नेपाली काठमाडौं विश्वविद्यालका सहप्राध्यापक हुन् ।"
बिर्ता उन्मूलनको ६५ वर्षपछि पनि कोही किन बिर्तावाल छ ?,"पुस्तौंदेखि जमिन एउटाले जोतिरहेको छ । उसले बगाएको पसिनाले त्यो जमिन सिञ्चित छ । उसले त्यो जमिन खोसेको होइन, शासकको निगाहमा प्राप्त गरेको होइन । बरु अनेकौं हन्डरठक्कर खाँदै, दस नङ्ग्रा खियाउँदै, बन्जर जमिनलाई बालीनाली फल्नेफुल्ने बनाएको हो । आज त्यही जमिन नै उसको परिश्रम पोख्ने एक मात्रै ठाउँ हो । तर त्यसको स्वामित्व भने ऊसँग छैन । अरू कोहीसँग छ, जसलाई त्यो जमिन कहाँ छ भन्ने थाहा छैन । उसले त्यो जमिन देखेको पनि छैन । साँधसिमानाबारे पनि थाहा छैन । प्रथम दृष्टिमै अन्यायपूर्ण देखिने र सुनिने यो विवरण नेपालमा अझै कायम बिर्ता प्रथासँग जोडिन्छ । शाह र राणा शासकहरूले थोपरेको बिर्ताले आजसम्म पनि किसानलाई अन्याय बेहोर्न बाध्य पारिरहेको छ । यसको समूल नष्ट हुनु अनिवार्य छ ।तत्कालीन राजा वा राणा शासकले आफ्नो सत्तालाई सहयोग गरेका राजपरिवारका सदस्य, आफन्त, कर्मचारी, सेनापति, सिपाही, पण्डित तथा पुजारीलाई खुसी भएर दानका रूपमा बिर्ता दिने गर्थे । यस्तो जग्गामा बिर्तावालाले सामान्यतया मालपोत तिर्नुपर्दैनथ्यो । मुख्यतः अरू कोही किसानले पुस्तौंदेखि खेती गरिरहेको जमिन पनि बिर्ताका रूपमा अर्कैको स्वामित्वमा पुग्यो । किसानको जमिनमा बिर्ता यसरी प्रवेश गर्यो कि हिजोसम्मको उसको जमिन आजबाट उसको भएन । अर्थात्, बिर्ता अभ्यास शासकीय बलमिच्याइँका रूपमा किसानमाथि थोपरियो । गोरखाका राजा राम शाहकै पालामा बिर्ताको अभ्यास भएको सन्दर्भहरू भेटिन्छन् । यद्यपि, यसको आधिकारिक र व्यवस्थित अभ्यास भने पृथ्वीनारायण शाहको पालामा भएको पाइन्छ । राणाकालमा भने यो बेस्सरी फस्टायो । जरो नै गाड्यो । समग्रमा, जुनजुन कालखण्डमा शासकहरूको मनोमानी स्थापित हुन्थ्यो, त्यही समयको चिनारीका रूपमा बिर्ता फस्टायो ।यो अन्यायपूर्ण थितिको अन्त्यका लागि किसानबाट संघर्ष भई आएका छन् । कानुन पनि जारी भएका छन् । २०१६ सालमै बिर्ता उन्मूलनका लागि कानुन जारी भएको थियो । यो कानुनमार्फत राज्यको गुमेको जमिन पुनःस्थापित गर्ने, त्यस्तो कर लिने र राज्य तथा खेती गर्ने किसानबीचका बिर्तावालको बिचौलिया भूमिका अन्त्य गर्ने उद्देश्य थियो । समयक्रममा कैयौं किसानका नाममा जमिन नपुगेको होइन । तर, केही जिल्लामा भने त्यसो हुन सकेको छैन । जस्तो कि, नुवाकोटमा १५ सय ५८ र रसुवामा ७ सय १८ परिवारले अझै बिर्ताकै जग्गा जोतिरहेका छन् । नुवाकोटमा करिब ४ हजार ९ सय ५७ रोपनी र रसुवामा २ हजार ३ सय ८९ रोपनी जमिन बिर्ताअन्तर्गत छ । परिवारको संख्या र बिर्ता जमिनको क्षेत्रफल केवल संख्यात्मक आँकडा मात्रै होइन, सयौं वर्षअघि थोपरिएको अन्यायको निरन्तरताको प्रमाण पनि हो । अब पनि यो प्रथा कायम रहनु भनेको राजा र राणाहरूको जथाभावीलाई अद्यापि वैधानिकता दिनु हो ।विश्वका प्रायः नागरिकका लागि जमिन महत्त्वपूर्ण मुद्दा हो । मुख्यतः जमिन एक सम्पत्ति हो । यससँग उसको बसोबासको स्थायी मुकाम निर्धारित हुन्छ । साथसाथै, आत्मसम्मान, आत्मबल र उद्यम जोडिन्छ । जमिनमा आधारित पेसा कृषि त मानव सभ्यताकै पुरानोमध्येको हो । तर बिर्ता प्रथाले यही सार्वभौम मान्यतालाई खण्डित गरिदिन्छ । बिर्तावालाको स्वामित्वमा जमिन हुने, किसान त्यही जमिनमा आश्रित हुने खालको द्वैध स्वामित्वको स्थिति रहुञ्जेल यसले अन्योल र असुरक्षालाई मात्रै जीवित राख्छ । त्यसैले पनि यसबारे राज्यले छिनोफानो गर्नुपर्छ । बिर्ता उन्मूलन ऐन जारी भएको ६५ वर्षसम्म पनि यो प्रथा कायमै रहनु राज्यको लाचारी हो । किसानमाथिको अत्याचार हो । त्यो लाचारी र अत्याचार अझै कायम रहनु हुँदैन ।राजनीतिक दलहरूले किसानहरूको पक्षमा अनेकौं भाषण गरेका छन् । आफ्ना चुनावी प्रतिबद्धतामा किसानको पक्षमा बोलेका छन् । जसको जोत, उसको पोत त नेपालका राजनीतिक दलहरूको लोकप्रिय नारा नै हो । तर समाजमा बिर्ता नामको ऐंजेरु कायमै छ । त्यसको कारण पनि स्पष्ट छ । किनकि, राजनीतिक दलहरू आफ्ना सार्वजनिक प्रतिबद्धता र घोषित नीतिप्रति इमानदार भएनन् । अब भने उनीहरूले पुर्खौंदेखि खनजोत गर्दै आएका किसानकै नाममा त्यस्तो जमिनको स्वामित्व स्थापित गराउन भूमिका खेल्नुपर्छ । सयौं वर्षदेखि किसानमाथि थोपरिएको अन्योल, असुरक्षा र हैरानीको अन्त्य गर्नुपर्छ । अर्थात्, बिर्ताको विरासत अन्त्य गरेर किसानले नै जमिनको स्वामित्व पाउने स्थिति निर्माण गर्नुपर्छ । सामाजिक न्यायको दृष्टिकोणबाट मात्रै होइन, नेपालको संविधानको कार्यान्वयनका लागि पनि यो विषय टुंगो लगाउनुपर्छ । किनकि, नेपालको संविधान २०७२ को धारा ५१ मा उल्लिखित कृषि र भूमिसुधारसम्बन्धी नीतिमा भूमिमा रहेको दोहोरो स्वामित्वको अन्त्य गर्दै किसानको हितलाई ध्यानमा राखी वैज्ञानिक भूमिसुधार गर्ने, अनुपस्थित भूस्वामित्वलाई निरुत्साहित गर्दै जग्गाको चक्लाबन्दी गरी उत्पादन र उत्पादकत्व वृद्धि गर्ने जस्ता विषय उल्लेख छ । संविधान जारी भएको ९ वर्ष पूरा भइसक्दा पनि यसको कार्यान्वयन हुन सकेको छैन । यो आलोचनायोग्य विषय हो । यसका साथै, आफैं खेती नगर्ने बिर्तावालले जमिनलाई आफ्नो नाममा सार्दै बिक्रीसमेत गरेको पाइन्छ । यसलाई सच्याउनुपर्छ । त्यस्तो प्रक्रियालाई खारेज गर्दै किसानका नाममा जमिन पुर्याउन सकिन्छ । त्यसका लागि स्थानीय तहको सहयोगमार्फत खेती गर्ने किसानबाट निवेदन लिएर जमिन उनीहरूको स्वामित्वमा पुर्याउने लगायतका अन्य विधिहरू प्रयोग गर्न सकिन्छ । यी सबै कामका लागि अहिले भइरहेकै कानुन र नियमावली पर्याप्त छैनन् भने सुधार गर्न पनि सकिन्छ । तर किसानका नाममा जमिनको स्वामित्व स्थापित गर्ने काम भने गर्नैपर्छ ।"
बिर्तापीडितले कहिले पाउने न्याय ?,"नुवाकोटका १५ सय ५८ र रसुवामा ७ सय १८ परिवार वर्षौंदेखि बिर्ताकै जग्गा जोत्न बाध्य भएको समाचार कान्तिपुरमा आइतबार प्रकाशन भएको रहेछ । वास्तविकता यो हो कि हामी अहिले पनि यही बिर्ता जग्गा जोतिरहेका छौं । हाम्रो पारिवारिक जीविका यही जग्गाबाटै चलिरहेको छ । बिर्ताको पुर्जा लिनका लागि हामीले धेरै संघर्ष गर्यौं । २०६७ सालमा दर्ता बाँकी बिर्ताको केही लालपुर्जा लियौं । बाँकी जग्गाको पनि पुर्जा लिनका लागि २०६६ सालमै निवेदन पेस गरेका थियौं तर मालपोत कार्यालयले तामेलीमा राखिदियो । १५१६ वर्षदेखि तामेलीमा परेको बिर्ता जग्गाको निवेदन अझै अघि बढेन । बिर्ता समस्याले हामी किसान धेरै अन्यायमा परेका छौं । न धितो बन्धकी चल्छ, न बेच्न मिल्छ । आजकल त बिर्तावालाका एजेन्टहरू आएर धेरै दुःख दिने, पैसा असुल्न खोज्ने समस्या थपिएका छन् । यथाशक्य यो समस्या समाधानका लागि नेपाल सरकारको ध्यानाकर्षणका लागि अनुरोध छ । प्रेमनाथ अगस्ती, कालिका३, बेतिनी, रसुवाहामीलाई सदैव सताइरहने बिर्ता समस्याबारे कान्तिपुरमा प्रकाशित समाचारप्रति साह्रै खुसी छौं । रसुवामा हाम्रा पुर्खाले रगतपसिना बगाएर भीर, पाखा, पखेरालाई खनीख्रोसी उब्जाउयुक्त बनाए । त्यसपछिका सन्तानले खेती गर्दै आएको जग्गाको बिर्ता अहिलेसम्म पनि रहिरहँदा हामीमाथि साह्रै अन्याय भएको छ । हामीलाई जग्गाको लालपुर्जा चाहिएको छ, न्याय चाहिएको छ । हामीले त दुःख पायौं, हाम्रा नयाँ पुस्ताले पनि यही जमिनकै लागि भनेर फेरि आन्दोलन गर्नुपर्ने, दुःख खेप्नुपर्ने दिन नआओस् । सरकारले विशेष ध्यान दिएर किसानको समस्या समाधान गरिदियोस् । प्रकाशित समाचारप्रति सरकारको ध्यानाकर्षण होओस् । भुवनेश्वरी लामिछाने, कालिका२ गैराघर, रसुवा रसुवावासी किसानको बिर्ता पीडालाई कान्तिपुरले मुख्य समाचार बनाई प्रकाशन गरेकामा धन्यवाद । यहाँका कालिका, उत्तरगया र नौकुण्ड गाउँपालिकाका एक हजारभन्दा बढी किसान वर्षौंदेखि भूमिसम्बन्धी पीडा खेपिरहेका छन् । हामी बिर्तावाल चिन्दैनौं, उनीहरूलाई अहिलेसम्म देखेका पनि छैनौं । तर, हामीले रगतपसिना बगाएको जमिनको लालपुर्जा उनीहरूले बनाएर लगेका छन् भन्ने सुनिन्छ । जग्गा लालपुर्जा पाउनका लागि हामीले संघर्ष गरेको नै २० वर्ष भइसक्यो । सय पटकभन्दा बढी त हामी सिंहदरबार धाइसक्यौं । स्थानीय सरकारबाट समस्या समाधान होला कि भनेको त्यो पनि हुँदैन रे । २०१६ सालमै बिर्ता उन्मूलनसम्बन्धी कानुन आए पनि व्यवहारमा किसानमारा व्यवस्था अझै हट्न सकेको छैन । हामीलाई राज्यले न्याय देओस् । शान्ता गलान, उत्तरगया४ मनीगाउँ, रसुवा"
सरकारी सम्पत्तिमाथि भ्रष्टहरूको कब्जा,"सरकारी सम्पत्ति र ऐतिहासिक सम्पदा संरक्षण गर्नु सरकार र सम्बद्ध निकायको प्रमुख जिम्मेवारी हो । तर, नुवाकोटको ऐतिहासिक शेरा दरबार र त्यसले चर्चेको १६४ रोपनी जग्गा हिनामिनाले प्रमाणित गरेको छ कि सत्ता र शक्तिको दुरुपयोग गर्दै भ्रष्टाचारको जरा अझै गहिरो बनिरहेको छ । पृथ्वीनारायण शाहका पालादेखि ऐतिहासिक महत्त्व बोकेको यो दरबार संग्र्रहालयमा रूपान्तरण भई देशको गहना बन्नुपर्नेमा भूमाफियाहरूको स्वार्थ र राजनीतिक नेतृत्वको कमजोर नैतिकताले यसलाई व्यक्तिगत सम्पत्ति बनाएको छ । माओवादी नेतृत्वले जनताको बलिदान र संघर्षलाई सत्तामा पुग्न सिँढी बनाएको इतिहास कसैले भुल्न सक्दैन । तर, सत्तामा पुगेपछि जनताको सम्पत्ति र अधिकारमाथि नै खेलबाड गर्दै, यो दलले आफूलाई सत्ता टिकाउने साधन मात्र बनाएको छ । शेरा दरबारजस्तो ऐतिहासिक सम्पत्तिलाई विकेश श्रेष्ठको परिवारको स्वामित्वमा सार्न माओवादी नेतृत्वको सघाउ र सत्ता दुरुपयोग, नेपाली राजनीतिको गहिरो दुर्गन्धलाई उजागर गर्छ ।ऐतिहासिक सम्पदामाथिको यस्तो हस्तक्षेप केवल भ्रष्टाचार होइन, देशको गौरवमाथिको प्रहार हो । सरकारको जवाफदेहिता र जिम्मेवारी यहाँ प्रश्नमाथि छ । शेरा दरबारजस्तो स्थललाई भूमाफियाको कब्जाबाट मुक्त नगरेसम्म, सरकारको कुनै पनि दाबी जनतासामु निष्क्रिय देखिनेछ । सीआईबीले कारबाहीका लागि सरकार र अख्तियारलाई पत्र लेखेको कुरा स्वागतयोग्य छ तर यो केवल कागजी प्रक्रिया मात्र बन्नु हुँदैन । दोषीलाई कानुनी कठघरामा उभ्याउनु र सम्पत्तिलाई सरकार मातहतमा ल्याउनु आवश्यक छ । अब समय छ, सरकारलाई आफ्नो कार्यदक्षता र इमानदारी प्रमाणित गर्ने । ऐतिहासिक सम्पदा र सार्वजनिक सम्पत्तिको रक्षा गर्नु कुनै पार्टी वा व्यक्तिको स्वार्थको विषय होइन । यो राष्ट्रको भविष्य र गौरवको विषय हो । तत्काल कारबाही गर्दै यस्तो भ्रष्ट प्रवृत्तिमाथि अंकुश लगाइएन भने जनता कहिल्यै भरोसा गर्न तयार हुने छैनन् । ऐतिहासिक स्थललाई माफियाको कब्जाबाट मुक्त गर्न सरकारले दृढ कदम चालोस् । सन्तोष सिम्खडा, टोकियो, जापान"
सुनको थालमा भिख मागेर,"नेताहरूको बुद्धि कस्तो, कति होला ज्ञान ?गर्नुपर्ने काम एउटा, अर्कैतिर ध्यानजनताका दुइटा काम, कर तिर्ने र भोट दिनेदेशको हालत अधोगति, कसलाई दोष दिनेयस्तो होला उस्तो होला, सपना त थियोविपना त बाउँठिएर अक्करमा पो पुग्योपद र पैसा, घमण्डमा सदाकाल बित्योइमानजमान, कर्तव्य त कता डुब्योडुब्योविकास के हो, समृद्धिको कस्तो हुन्छ मुहार ?सुनको थालमा भिख मागेर चलाउने हो घरबार ? कृष्ण कुम्पुरे, आदमटार, धादिङ"
आउनु छ सफा दिन,"आफ्नै खाएर पुग्दैन खेती लाउन छाडियोआफ्नै लाएर पुग्दैन कारखाना थिए बेचियो आफ्नैले पनि चिन्दैनन् भाषा संस्कृति मासियो आयातित भए जम्मै आफ्नो भन्नु कहाँ रह्यो !आफ्नो माटो बिझाएर प्यारा काँडा अरू भएआफ्नो बाटो बिराएर बिरानामा हिँडिरहेआफ्नो फूल नजोगाई काँडा ल्याएर रोपिएअरूका विष मौलाए हाम्रा अमृत छोपिए ।यतै उल्टो, उतै उल्टो, उल्टै मात्र भयो किन ?यतै दुष्ट उतै दुष्ट हराए कि त सज्जनबिग्रेको चीज केही गर्दा सक्दैन यहाँ सच्चिन हुनुहुन्न सधैं मैलो, आउनु छ सफा दिन । इन्द्रकुमार श्रेष्ठ, ओखलढुंगा"
के पुँजीवादले भ्रष्टाचार बढाउँछ ?,(घिमिरे त्रिभुवन विश्वविद्यालयका उपप्राध्यापक हुन्)
टुँडिखेलमै छुटेको ल्होसार,"गुरुङ (तमु) हरूले प्रत्येक वर्ष पुस १५ मा आफ्नो मुख्य पर्व तमु ल्होसार मनाउँछन् । तमु भाषामा ल्हो भनेको वर्ष अर्थात् वर्ग र सार भन्नाले प्रारम्भ हो । जसको अर्थ नयाँ वर्षको सुरुवात भन्ने नै हुन्छ । तमु पात्रोअनुसार यस वर्षको पुस १५ बाट मुप्री ल्हो (गिद्धगरुड वर्ग) को बिदाइ र सप्री ल्हो (सर्प वर्ष) को आगमन हुँदै छ । ल्होसार गुरुङ, तामाङ, शेर्पा र हिमाली आदिवासी जनजाति समुदायले आआफ्नो तिथिमितिअनुसार मनाउँछन् । गणतन्त्र आसपास आइपुग्दा पहिचान शब्दको उच्चारण उच्च बिन्दुमा पुगिसकेको थियो । शब्दलाई स्थापित गराउन माओवादी १० वर्षे सशस्त्र आन्दोलनले महत्त्वपूर्ण भूमिका निर्वाह गर्यो । २०६२०६३ सम्म आइपुग्दा आदिवासी जनजाति समुदायले कुनै न कुनै रूपबाट ग्रहण गरिसकेको थियो । अर्कोतर्फ शताब्दीऔंदेखि लादिएको एकपक्षीय एकताको जबर्जस्त नारा साझा फूलबारी को धङधङी कायमै थियो । गोरखाका राजा पृथ्वीनारायण शाहले भन्ने गरेको साझा फूलबारीको विरासतलाई जंगबहादुरले मलजल मात्रै गरेनन्, विसं १९१० मा मुलुकी ऐन नै निर्माण गरेर कानुनी रूपमा वैधानिकता दिए । शासन सत्ताले जस्तो चरित्र निर्माण गर्छ, त्यसरी नै समाजको संरचना बन्छ । गणतन्त्रपछि साझा फूलबारीको नारा भत्किनेवाला थियो । राज्य सत्तामा रहेको एक थरी राजनीतिक समूह बहसकै पक्षमा थियो । तर गणतन्त्रले साझा फूलबारीको विरासत भत्काउन सकेन । नयाँ ढंगबाट यति छिटो त्यसको स्थापना गरियो, जसलाई राष्ट्रिय गानका रूपमा धारण गरियो र फेरि लेखियो सयौं थुगा फूलका हामी । ल्होसारलगायत मौलिक पर्व मान्नका लागि टुँडिखेल (स्थानको हिसाबले) क्रान्तिकारी स्थान थियोहो । एकल धर्म र जातिका मानिसले मात्रै राज्यको संरक्षणमा पर्व मनाउने ठाउँमा जनजातिले पनि स्थान छनोट गर्नु स्वागतयोग्य थियो । तर टुँडिखेलको मञ्च कर्मकाण्डी हिसाबले बिरालो बाँध्ने ठाउँका रूपमा विकास भयो । यसका पछाडि मुख्यतः दुई कारण छन् । पहिलो, टुँडिखेलमा ल्होसार मात्रै प्रवेश गरेन, बहुराष्ट्रिय कम्पनी पनि भित्रियो । त्यसका पेय पदार्थको ब्यानरमुनि मनाइने ल्होसारले पहिचान गुमायो कि बचायो ? यसरी हेर्दा आजको ल्होसार मान्ने टुँडिखेल बहुराष्ट्रिय कम्पनीको प्रदर्शन स्थलका रूपमा विकास हुँदै गएको छ । दोस्रो, टुँडिखेलको ल्होसारले राजनीतिक चरित्रमुद्दा गुमायो । राजनीतिक दलका नेताको बार्गेनिङ गर्ने मञ्चका रूपमा विकास भयो । उदाहरणका लागि केही वर्षअघिको ल्होसारमा प्रमुख अतिथि रहेका पूर्वप्रधानमन्त्री पुष्पकमल दाहाल प्रचण्ड ले गुरुङलाई प्रधानमन्त्री बनाउने दिन धेरै टाढा छैन भन्नेजस्ता अभिव्यक्तिले पनि थप प्रस्ट पार्न सहयोग गर्दछ । समुदायका मुठीभित्रका मानिसले मात्रै ल्होसारको मञ्चको उपयोग गरे । मञ्च सधैं सत्ताको आस गर्ने तर पहिचानको बहस नगर्ने ठाउँका रूपमा प्रयोग भयो । बहुराष्ट्रिय कम्पनीको रुझानटोनी हेगनको पुस्तक विकेन्द्रीकरण र विकास भित्र एउटा गज्जबको उपशीर्षक छ उपदेश पानीको, पिउनेचाहिँ वाइन । उनले उक्त प्रसंग पश्चिमा अर्थशास्त्री र विश्व बैंकले निरन्तर अर्थतन्त्रबारे उपदेश दिने र पूर्वी युरोपेली मुलुकका जनताले आफ्नोतर्फबाट योगदान नगरीकन स्वतन्त्र बजार अर्थतन्त्रका कारण चमत्कार हुने आशा गरे । यसको परिणाम के भयो, सबैको आँखा अगाडि छ । ल्होसारमा बहुराष्ट्रिय कम्पनीको चुस्कीसँगै पिज्जा, मःम, बर्गर खाएर देशकै जिम्मेवार व्यक्तिबाट गुरुङलाई प्रधानमन्त्री बनाउने दिन धेरै टाढा छैन भन्नेजस्ता उपदेश सुन्नु उपदेश पानीको, पिउनेचाहिँ वाइन जस्तै भएन र ? टुँडिखेलको ल्होसारले आफ्नो राजनीतिक चरित्र नगुमाएको भए नयाँ संस्कृतिको विकास हुन्थ्यो । नयाँ संस्कृतिले नयाँ एजेन्डा र आन्दोलनको बहस सुरुवात गर्थ्यो । नयाँ आन्दोलनले नयाँ समाज निर्माणमा सहयोग गर्थ्यो । ल्होसारले बहुराष्ट्रिय कम्पनीको घुम्टो ओढेपछि पहिचान थला परेको छ । समग्रमा पहिचानलाई थला पारेको छ । बहुराष्ट्रिय कम्पनीको अगाडि ल्होसार निरीह बन्नु भनेको समग्रमा पहिचानको आन्दोलन निरीह बन्नु हो । डा हर्क गुरुङका शब्दमा जातीयताको पहिचान संस्कृति हो भने राष्ट्रियताको चिनारी सार्वभौमिकता हो । प्रत्येक नेपालीलाई सार्वभौम बनाउन पहिचानसहित प्राथमिकता दिनुपर्ने उनको तर्क थियो । यतिबेला पहिचनावादीसँग न संस्कृति छ न सार्वभौमिकता । ल्होसारको स्टलमा राखिने मःम, चाउमिन, पिज्जाले त गुरुङ समुदायको मौलिक रैथाने खानालाई निषेध मात्रै गरेको छैन, विस्थापितसमेत गरेको छ । पहिचानका नाममा ल्होसारको मञ्चमा राजनीति गर्नेलाई योभन्दा ठूलो झड्का के हुन सक्छ ? ल्होसारको मञ्चले यदि राजनीतिक मुद्दा गुमाउँदैन थियो भने देशभर छरिएर रहेको गुरुङहरूको रैथाने खानाले ल्होसारको पहिचानलाई उच्च बनाउने काम पक्कै पनि गर्थ्यो । जनजातिले मौलिक परिकारलाई ल्होसारको स्टलमा पस्कन सकेको भए त्यो परिकार आफैंले पहिचानको आन्दोलनलाई अगाडि बढाउने पक्का थियो । पहिचानको आन्दोलन विविध परिकारभित्र पनि खोज्न सकिन्छ भन्ने पहिचानसमेत गर्न नसक्नु आफैंमा लज्जाबोध हो ।अर्कोतर्फ, राज्यको विभेदकारी नीति गणतन्त्रमा पनि कायमै छ । त्यही टुँडिखेलको सैनिक मञ्चमार्फत फूलपातीका दिन हर्षबढाइँका साथ दसैंको सुरुवात भएको संकेत दिइन्छ । तर टुँडिखेलमा जनजातिले ल्होसारलगायत आफ्नो मौलिक पर्व जस्तैः साकेला, उँधौली, उँभौली, माघी, भुमे पर्व मनाउन राज्यलाई महिनौं लगाएर बिन्ती चढाउनुपर्छ । यस्तो व्यवहारबाट प्रस्ट हुन्छ, ल्होसारलगायतका जनजातिका मौलिक पर्वलाई राज्यले अपनत्व लिन खोजिरहेको छैन ।टुँडिखेलको ल्होसार घरघर फर्कने अवस्था छैन । कारण, ल्होसारले आफ्नो भएको अस्तित्वसमेत संकटमा पारिसकेको छ । हिजो टुँडिखेल आउँदा जुन रौनक थियो, आज छैन । राजनीतिक एजेन्डा गुमाउँदा ल्होसारले आफैं आफूभित्रको पहिचान खोज्नुपर्ने अवस्था छ । टुँडिखेलमै मनाइराख्ने हो भने पनि बहुराष्ट्रिय कम्पनीको व्यापार गर्ने स्टल र केही मानिसको राजनीतिक एजेन्डाभन्दा माथि जाने छाँट छैन । ल्होसारसँग मौलिक पक्ष जे थियो, त्यो बहुराष्ट्रिय कम्पनीको माकुरीको जालभित्र छ । त्यसलाई चलायमान बनाउने ठेक्का लिएकाहरू एक दिनका लागि निर्माण गरेको अग्लो मञ्चबाट तल भुइँमा झर्ने फुर्सद छैन । तिनका लागि सबैभन्दा ठूलो उपलब्धि नै मञ्चमा बस्नुभन्दा अरू केही सायद नहोला ।"
आन्तरिक शान्तिका लागि ध्यान,"ध्यान हजारौं वर्षदेखि आध्यात्मिक, धार्मिक, यौगिक र धर्मनिरपेक्ष जीवन पद्धतिमा अभ्यास गरिँदै आइएको छ । गत साता विश्वभरका साधकद्वारा विश्वव्यापी सद्भावका लागि आन्तरिक शान्ति भन्ने नाराका साथ योग तथा साधना गरी विश्व ध्यान दिवस मनाइयो । ध्यान एउटा त्यस्तो अस्त्र हो, जसले व्यक्तिमा निहित नकारात्मकता हटाई आन्तरिक शान्ति, सद्भाव सहिष्णुता र करुणाको विस्तार गर्छ । एक व्यक्तिमा निहित समस्या मात्र होइन, विश्वमा व्याप्त समस्या ध्यानद्वारा नै निवारण गर्न सकिन्छ । किनभने अहिलेको समाजमा अशान्ति, नकारात्मकता र वैमनश्यता फैलिएको छ । यदि मन स्थिर छैन भने ध्यान गर्दा निकै फाइदा पुग्छ । निरन्तर ध्यान गर्दै जाँदा मानिसले यसबाट आनन्दको अनुभूति प्राप्त गर्न सक्छ । अहिलेको व्यस्त जीवनशैली र प्रतिस्पर्धात्मक कार्यशैलीमा सन्तुलन ल्याउँदै व्यक्तिमा आध्यात्मिक जागरण ल्याउन मद्दत गर्छ ।ध्यान आफैंले आफैंलाई चिन्ने माध्यम हो । यसले मनलाई शान्त र शरीरलाई स्वस्थ राख्दै प्राकृतिक ऊर्जामा आफूलाई समाहित गराउँछ । ध्यानले आत्मालाई परमात्मासँग साक्षात्कार गर्न मद्दत गर्छ । संयुक्त राष्ट्रसंघले पनि योग र ध्यानलाई स्वास्थ्यका लागि पूरक उपायका रूपमा आत्मसात् गर्दै डिसेम्बर २१ लाई विश्व ध्यान दिवस घोषणा गरेको छ । मानसिक स्वास्थ्यलाई मौलिक मानवअधिकार र दिगो विकास लक्ष्य २०३० सँग आबद्ध गरी लक्ष्य ३ अन्तर्गत राम्रो स्वास्थ्य र कल्याण शीर्षकमा स्वस्थ जीवन सुनिश्चित गर्न र सबै उमेरका व्यक्तिको कल्याणलाई प्रवर्द्धन गर्ने लक्ष्य राखेको छ । विश्व स्वास्थ्य संगठनले पनि तनाव व्यवस्थापन तथा मानसिक र शारीरिक कल्याणका लागि ध्यानलाई एक महत्त्वपूर्ण औजार मानेको छ । ध्यान, योग र स्वास्थ्य अन्तरसम्बन्धित छन् । गीतामा ध्यानलाई मन तथा इन्द्रियलाई नियन्त्रणमा राख्ने साधनका रूपमा वर्णन गरिएको छ । गीतामा कर्मयोग, ज्ञानयोग, ध्यानयोग तथा भक्तियोगलाई आन्तरिक शान्ति प्राप्तिका आधार मानिएको छ । ध्यानका सम्बन्धमा पूर्वीय संस्कृति धेरै समृद्ध मानिन्छ । गौतम बुद्धले ध्यानद्वारा दिव्य ज्ञान प्राप्त गर्नुभएको थियो । पछिल्लो समय पश्चिमा संस्कृतिले पनि ध्यान संस्कृतिको विकास गरेको देखिन्छ । ध्यान शारीरिक, मानसिक रोगको वैज्ञानिक निवारण पनि हो । जीवन विज्ञानका गुरु भानु शर्माका विचारमा मानसिक, शारीरिक र भावनात्मक स्वास्थ्यका लागि अत्यन्त महत्त्वपूर्ण उपकरण ध्यान हो जसले हाम्रो जीवनमा शान्ति र सकारात्मक ऊर्जा ल्याउँछ । ध्यानका धेरै प्रकारका विधिमध्ये पतञ्जलीको अष्टाङ्ग योग पनि प्रमुख विधि मानिन्छ । ध्यान गर्दा सामान्यतया मनलाई एकाग्र राखी शरीरलाई स्थिर बनाई पद्मासन वा कुर्सीमा बसेर पनि गर्न सकिन्छ । घरको एकान्त स्थान, बगैंचा, जंगल, खोलाको किनारमा बसेर पनि ध्यान गर्न सकिन्छ । कुनै योग वा ध्यानगुरुबाट सिकेर ध्यान सुरु गर्नु राम्रो हुन्छ । मानिसलाई भौतिक सुखसुविधाबाट प्राप्त आनन्द क्षणिक हुन्छ तर ध्यानबाट प्राप्त खुसी र आनन्द दिगो हुन्छ । सुरुका दिन पाँच मिनेट मात्र ध्यान गरेमा पनि फरक अनुभव हुन थाल्छ । क्रमिक रूपमा १५ देखि ३० मिनेटसम्म सहज रूपले ध्यान गर्न सकिन्छ । ध्यानले मन मस्तिष्कलाई आराम दिनुका साथै आन्तरिक क्षमता उजागर गराउँछ । यसले व्यक्तिमा सकारात्मक ऊर्जाको सञ्चार गराउँदै अन्तरज्ञानको तह पनि बढाइदिन्छ । साथै, मनुष्य जीवनको रहस्य पत्ता लगाई प्रकृतिसँग रमाउन सिकाउँछ । त्यसैले हरेक व्यक्तिले ध्यानलाई आफ्नो जीवनको दैनिकीसँग जोड्न सक्नुपर्छ । यसो गरेमा एक व्यक्ति, उसको परिवार, समाज र सिंगो राष्ट्रलाई नै सकारात्मक फाइदा पुग्छ । किनभने ध्यानले व्यक्तिलाई अनुशासित र धैर्य बनाउने हुँदा देशप्रति नागरिकको कर्तव्यबोध गराउँछ ।"
सीएनएनको साहसी खेलाडी सूचीमा आरोही पूर्णिमा,"काठमाडौं (कास) दुई साताभित्रै तीन पटक सगरमाथाको आरोहण गरेकी पूर्णिमा श्रेष्ठ सीएनएनको साहसी खेलाडीको सूचीमा परेकी छन् । फोटो पत्रकारसमेत रहेकी पूर्णिमा सीएनएनको द एक्स्ट्रिम एथलेट्स हु पुस्ड लिमिट इन् २०२४ को सूचीमा परेकी हुन् । एकै सिजनमा तीन पटक सगरमाथा चढ्ने उनी विश्वकै पहिलो महिला आरोही हुन् । उनले गत मे १२, १९ र २५ मा लगातार सगरमाथाको आरोहण गरेकी थिइन् । सीएनएनको साहसी खेलाडीको सूचीमा परेसँगै उनले सामाजिक सञ्जालमार्फत आफूले गौरवान्वित महसुस गरेको बताएकी छन् । वर्ष २०२४ मेरो जीवनको एक ऐतिहासिक वर्ष बन्न पुग्यो । यसै वर्ष म एउटै आरोहण सिजनमा तीन पटक विश्वकै सर्वोच्च शिखर सगरमाथाको सफल आरोहण गर्ने संसारकै पहिलो र एकमात्र महिला बन्न सफल भएँ, उनले भनेकी छन् । श्रेष्ठ सातौं अग्लो हिमाल धौलागिरि चढ्ने पहिलो नेपाली महिला पनि हुन् । उनले सन् २०२१ मा पासाङ लाह्मु शेर्पा अकितासँग धौलागिरि आरोहण गरेकी हुन् ।"
झमकलाई प्रलेस प्रतिभा पुरस्कार,धनकुटा (कास) यस वर्षको प्रलेस प्रतिभा पुरस्कारबाट साहित्यकार झमक घिमिरे सम्मानित भएकी छन् । प्रगतिशील लेखक संघ (प्रलेस) केन्द्रीय समितिबाट प्रदान गरिने उक्त पुरस्कार आइतबार झमक निवास धनकुटा६ कचिंडेमा वितरण गरिएको हो । प्रलेस नेपालका केन्द्रीय उपाध्यक्ष नमुना शर्मा तथा महासचिव देवी क्षेत्री दुलाललगायतले उक्त पुरस्कार प्रदान गरेका थिए । घिमिरेलाई २० हजार रुपैयाँसहित सम्मानपत्र र दोसल्ला प्रदान गरिएको थियो । गत असोजमा उक्त पुरस्कारको घोषणा गरिएको थियो । प्रगतिशील वाङ्मयको उन्नयनमा उच्च योगदान पुर्याएका व्यक्तिलाई प्रत्येक वर्ष उक्त पुरस्कार प्रदान गरिने प्रलेस केन्द्रीय समितिका उपाध्यक्ष शर्माले बताइन् । घिमिरे पछिल्लो समय स्वास्थ्यमा समस्या भई उपचारका क्रममा रहेकी छन् । घिमिरेले जीवन काँडाकी फूल नामको कृतिका लागि मदन पुरस्कार प्राप्त गरेकी थिइन् ।
लन्डनमा गुन्जँदै कन्दरा,"(लन्डन)सन् ९० को दशकमा पोखरेली ब्यान्ड कन्दरा का गीत नसुन्ने विरलै भेटिन्छन् । कन्दराका पप गीत सुन्दै हुर्केको पुस्ता पनि ठूलो मात्रामा उनीहरूको जबर्जस्त फ्यान छन् । हङकङ पोखरा सहित तिमी पारि, चञ्चले कान्छी, लेककी हे माया, तगारोमा रुमाल राखी जस्ता लोक स्वादका हिट पप गीत दिएको कन्दरा ब्यान्ड दर्शकश्रोताको मन जित्न सफल छ । चर्चा र प्रसिद्धिको शिखरमा छँदै ब्यान्डका सदस्य छिन्नभिन्न भएर सेलाएको कन्दरा ३५ वर्षको अन्तरालपछि पुनः जुर्मुराएको छ । गत कात्तिक २४ मा कन्दराले काठमाडौंको एक क्लबमा आफ्नो सांगीतिक प्रस्तुति दिएर कमब्याक जनाएको छ । अब भने कन्दरा ब्यान्ड कन्सर्टमा केन्द्रित भएको छ । पहिला घरदेश अनि परदेश को नारासहित कन्सर्ट थालनी गरेको यस ब्यान्डले देशका विभिन्न सहरमा पुगेर कन्सर्ट कल्चर लाई जगाइरहेको छ । आन्तरिक र बाह्य पर्यटनलाई बढावा दिने उद्देश्यका साथ कन्दराले देश घुम्न, देश बुझ्न भन्दै घरदेश अन्तर्गत गण्डकी, कोशी र वाग्मती प्रदेशमा आफ्ना प्रस्तुति दिइसकेको छ ।कन्दराले कन्सर्टमार्फत गरेको सांगीतिक कमब्याक लाई श्रोता, दर्शकले पनि न्यायो साथ दिइरहेका छन् । सन् २०२४ सम्म घरदेश मा कन्सर्ट गरेको कन्दरा अंग्रेजी नयाँ वर्षसँगै विदेश यात्रामा निस्कने छ । कन्दराले आउँदो शनिबार (जनवरी ४) लन्डनस्थित विश्व प्रतिष्ठित भेन्यु इन्डिगो एट द ओटु लाई गुल्जार बनाउने तयारीमा छ । उक्त भेन्युमा यसअघि विश्व चर्चित कलाकारहरू जस्टिन बिबर, इड सिरन, रक ब्यान्ड कोल्ड प्लेलगायतले समेत प्रस्तुति दिइसकेका छन् । कन्दराले ब्यान्ड गठनको ३२ औं वर्षगाँठ पनि त्यहीं मनाउने छ । पहिला आफ्नै घरदेश चिनौं अनि परदेशमा आफ्नो पहिचान बोकौं, आफ्नो देशको सुगन्ध फैलाऔं, कन्दराका गायक विवेक श्रेष्ठले भनेका छन् । कन्दराको विश्व टुरअन्तर्गत लन्डन शो परदेशमा पहिलो प्रस्तुति हुनेछ ।बेलायतको मामाघर इन्टरटेनमेन्टले गायक श्रेष्ठसहित कन्दरा ब्यान्डलाई इन्डिगो एट द ओटु मा उतार्न लागेको हो । मामाघरले कन्दरासहित गायक स्वप्न सुमन र उनको ब्यान्ड द आस्टर्स लाई पनि सँगै प्रस्तुत गर्न लागेको हो । जसमा कन्दरा र द आस्टर्स ब्यान्डका ७७ जना कलाकारहरू यही बिहीबार लन्डन आउँदै छन् ।गायक स्वप्न सुमन अहिलेको छिमलका चर्चित गायकमा पर्छन् । नढाक न मुहार शृंगारले, वाचा भयो, जे छौ तिमी जस्ता कैयौं हिट गीत दिइसकेका उनी अहिलेको युवामाझ निकै लोकप्रिय छन् । म आफैं पनि कन्दराको फ्यान हुँ, उनीहरूले परदेशमा सांगीतिक कार्यक्रम गर्ने सुनेपछि लन्डन कन्सर्टका लागि कुराकानी अघि बढायौं, मामाघर इन्टरटेनमेन्टका निर्देशक विमल तिमिल्सेनाले भने, परदेशको पहिलो कन्सर्ट नै लन्डनबाट सुरु गर्ने गरी सम्झौता फाइनल भयो । त्यसपछि ३५ वर्षपछि फर्किएको कन्दराको कन्सर्टलाई ग्रान्ड बनाउनुपर्छ भन्ने लागेरै ओटुमै गर्ने निर्णय गरेका हौं । निर्देशक तिमिल्सेनाले गएको दसैंमा नै कन्दरालाई लन्डन ल्याउने योजना बनाए पनि त्यसबेला सम्भव नभएको पनि सुनाए । भने, त्यो बेला मिलेन तर अब नयाँ वर्षमा यसलाई थप बृहत् बनाउन पाएका छौं ।लन्डन कन्सर्टका लागि कन्दरा र द आस्टर्स ब्यान्डले लाइभ म्युजिक कन्सर्टको अवधारणामा सबै सदस्यसहित बिहीबार लन्डन आउन लागेको हो । नेपालबाटै दुई ब्यान्डका सदस्यसहितको जम्बो टोलीलाई लन्डन उतार्न लागेका निर्देशक तिमिल्सेनाले इभेन्ट खर्चालु हुने भए पनि ऐतिहासिक बन्नेमा आशावादी रहेको बताए । आयोजकले उक्त कन्सर्टमा झन्डै ८० हजार पाउन्ड खर्च हुने अनुमान गरेको छ ।लन्डन कन्सर्टलाई स्वप्न सुमनको ब्यान्डले सुरुवात गर्दै एक घण्टा माहोल तताएपछि कन्दराको प्रस्तुति रहने आयोजकले बताएको छ । कन्सर्टमा कुनै औपचारिक कार्यक्रम नभए पनि कन्दराको ३२ वर्षको सेलेब्रेसन भने विशेष गरिने मामाघर इन्टरटेनमेन्टले जनाएको छ । कन्सर्ट हेर्न युरोप, स्कटल्यान्डदेखि इंग्ल्यान्डको मिडल्यान्ड, वेल्सलगायत सहरबाट समेत दर्शक आउने बताइएको छ । २ हजार ७ सय ५० दर्शक क्षमता रहेको इन्डिगो एट द ओटुमा भीआईपी किंग्स रोमा २ सय १८, बाल्कोनीमा ५ सय ५९ र स्ट्यान्डिङ १८ सय दर्शक अट्छन् । कन्दराले लन्डन टुर लगत्तै दुबईमा प्रस्तुति दिने बताइएको छ । त्यसपछि मार्चअप्रिलमा अस्ट्रेलिया र न्युजिल्यान्ड, मेमा अमेरिका, जुनमा क्यानडा र जुलाईअगस्टमा युरोपका विभिन्न देशपछि अगस्टसेप्टेम्बरमा जापानमा आफ्नो सांगीतिक प्रस्तुति दिने कार्यक्रम तय भइसकेको ब्यान्डले जनाएको छ । साथै, कतार र सिंगापुरमा पनि सांगीतिक प्रस्तुति दिने योजना बनिरहेको बताइएको छ ।"
नयाँ वर्षमा नयाँ गीत ल्याउँदै,"परदेश कन्सर्ट थाल्नुअघि कन्दरा सांगीतिक समूहले अंग्रेजी नयाँ वर्षको पहिलो दिनमा नै बुधबार नयाँ गीत हुनेछ ः द सङ अफ होप सार्वजनिक गर्ने भएको छ । गीतको शब्द तथा संगीत ब्यान्डका ड्रम वादक सुनील थापाले तयार पारेका हुन् । उक्त गीतलाई आशा र प्रेरणा दिने सन्देशका रूपमा प्रस्तुत गर्न लागिएको कन्दराले जनाएको छ । देशमा सकारात्मक परिवर्तन ल्याउन प्रत्येक व्यक्तिले आफ्नो सोच, व्यवहार र आचरणमा सुधार गर्नुपर्ने विचारलाई यो गीतले जोड दिन खोजेको छ, कन्दराका मुख्य गायक विवेक श्रेष्ठले बताए । उनले नयाँ गीतले कन्दराको पछिल्लो सांगीतिक यात्रामा सुनौलो अध्याय थप्ने अपेक्षा गरिएको बताए ।पश्चिमा शैलीको पप गीतमा नेपाली लोकलय मिसाउँदै गीत सिर्जना गर्ने यो ब्यान्डले आफ्नो मौलिकता कायम राख्दै श्रोतामाझ विशिष्ट स्थान बनाउन सफल भएको मानिन्छ । कन्दरा सांगीतिक समूहमा हाल भोकलमा विवेक श्रेष्ठ, ड्रम्समा सुनील थापा, लिड गितारमा देव लामा, बास गितारमा पंकज झा, मादलमा अविनाश गायक र किबोर्डमा उमेश थापा छन् । ड्रम्समा रहेका सुनील ब्यान्डका स्थापना कालदेखिका सदस्य हुन् । त्यसैगरी प्रमुख भोकलिस्ट विवेक पनि १४ वर्ष विदेशमा रहेर पछिल्लो समय पुनः ब्यान्डमा फर्किएपछि कन्दराले नयाँ जीवन पाएको हो ।"
"सहकारीसम्बन्धी अध्यादेश जारी, बचत फिर्ता गर्न सरकारसाग छैन तथ्यांक","(काठमाडौं)सहकारी संस्थाको नियमन र बचतकर्ताको डुबेको रकम फिर्ता गर्ने उद्देश्यले ल्याइएको अध्यादेश राष्ट्रपति रामचन्द्र पौडेलले प्रमाणीकरण गरेका छन् । राष्ट्रपति पौडेलले आइतबार अध्यादेश स्वीकृतसहित जारी गरेका हुन । यससँगै अब सरकारलाई अध्यादेश कार्यान्वयनको बाटो खुलेको छ । सरकारले गत मंगलबार अध्यादेशमार्फत सहकारीसम्बन्धी केही ऐन संशोधन गर्ने निर्णय गरेको थियो । यसअनुसार सहकारीसम्बन्धी ऐन, २०७४, राष्ट्र बैंक ऐन, २०५८ र निक्षेप तथा कर्जा सुरक्षण कोष ऐन, २०७३ मा संशोधन गर्ने निर्णय मन्त्रिपरिषद् बैठकले गरेको हो । सोही अध्यादेश राष्ट्रपतिले जारी गरेका हुन् ।अध्यादेशमा बचत फिर्ताका लागि विशेष व्यवस्था गरिएको छ । प्रचलित कानुनमा अन्यत्र जुनसुकै कुरा लेखिएको भए पनि सहकारी संस्था वा दफा १०४ बमोजिम समस्याग्रस्त घोषणा भएको सहकारी संस्थाको सदस्यले जम्मा गरेको पाँच लाख रुपैयाँसम्मको बचत पहिलो प्राथमिकतामा राखी भुक्तानी गर्नुपर्ने व्यवस्था अध्यादेशमा छ । सदस्यले जम्मा गरेको पाँच लाख रुपैयाँभन्दा बढी बचतको हकमा सम्बन्धित संस्थाले एकै पटक भुक्तानी गर्ने अवस्था नभए मापदण्ड बनाई सदस्यको बचत रकम आनुपातिक रूपमा भुक्तानी गर्ने व्यवस्था मिलाउनुपर्नेछ । बचत फिर्ता गर्ने प्रयोजनका लागि सहकारी संस्था वा सहकारी ऐनको दफा १०५ बमोजिमको व्यवस्थापन समितिले त्यस्तो संस्थाको सम्पत्ति वा ऋण प्रदान गर्दा लिएको धितो सुरक्षण बिक्री गर्न सक्ने व्यवस्था पनि अध्यादेशमा गरिएको छ । तर, सरकारले समस्याग्रस्त सहकारीका साना बचतकर्ताको रकम (पाँच लाखसम्म) फिर्ता गर्ने घोषणा गरेको सात महिना बित्दा तथ्यांकसमेत संकलन हुन सकेको छैन । साना बचतकर्ताको रकम फिर्ता गर्ने नीति सरकारले ल्याए पनि यकिन तथ्यांक नहुँदा कसकसले रकम फिर्ता पाउने भन्नेमा अन्योल कायमै छ । सरकारले गत जेठ १५ मा चालु आर्थिक वर्षको बजेटमार्फत बचत तथा ऋण सहकारी संस्थामा रहेका पाँच लाख रुपैयाँसम्म बचत गर्नेको रकम फिर्ता गर्ने घोषणा गरेको थियो । सहकारी संस्थामा समस्या आउँदा कमजोर आर्थिक अवस्थाका साना बचतकर्तालाई धेरै मर्का परेको भन्दै सरकारले बचत फिर्ताको कार्यक्रम ल्याएको थियो । समस्याग्रस्त सहकारीका सञ्चालक र एकाघरको परिवारको सदस्यका नाममा रहेको सम्पत्तिको धितोको सुरक्षणमा ५ लाख रुपैयाँसम्मका बचतकर्ता सदस्यको रकम फिर्ता गर्ने व्यवस्था मिलाइनेछ, बजेट वक्तव्यमा भनिएको छ । बजेटको घोषणाअनुरूप हालसम्म एक जनाले पनि बचत फिर्ता पाएका छैनन् । तर सरकारका कुनै पनि निकायसँग सहकारीमा रहेको बचतकर्ताको यकिन संख्या र विवरण छैन । सरकारले समस्याउन्मुख संस्थाका पाँच लाख रुपैयाँसम्म बचत गर्ने सदस्यको विवरण भदौमा संकलन थालेको थियो । यसका लागि सबै प्रदेश र स्थानीय तहलाई पत्र लेखेर यथाशीघ्र तथ्यांक पठाउन पत्राचार गरिएको थियो । सहकारी विभागको कार्यक्षेत्रभित्र रहेका सहकारी संस्थालाई सिधै विभागले, प्रदेशको नियमनमा रहेका संस्थालाई प्रधानमन्त्री कार्यालयमार्फत र स्थानीय तहको नियमनमा रहेका संस्थालाई संघीय मामिला तथा सामान्य प्रशासन मन्त्रालयमार्फत पत्र पठाइएको थियो ।पत्रमा जुन सहकारीमा समस्या देखिएको छ र बचतकर्ताले पैसा फिर्ता माग्दा पनि पाएका छैनन्, तिनमा पाँच लाख र तीन लाख रुपैयाँसम्म बचत गरेका सदस्यको विवरण मागिएको थियो । तर हालसम्म पनि पूर्ण विवरण प्राप्त नभएको सहकारी विभागका रजिस्ट्रार पीताम्बर घिमिरेले बताए । पूरा विवरण कुनै पनि प्रदेश वा स्थानीय तहबाट आएको छैन, उनले भने, कोशीबाट पाँच लाख र तीन लाख रुपैयाँसम्म बचत गर्ने सबै बचतकर्ताको विवरण प्राप्त भएको छ । तर हामीले समस्याउन्मुख रहेका संस्थाका बचतकर्ताको मात्र विवरण मागेका थियौं । सुरुको पत्रअनुसार विवरण प्राप्त नभएपछि सहकारी विभागले तीन वटा प्रदेशमा विज्ञसहितको टोली पठाएर तथ्यांक संकलन गरिरहेको घिमिरेले जानकारी दिए । प्रदेश र स्थानीय तहमा सहकारी संस्थाको विवरण अद्यावधिक गर्ने, अभिलेख राख्ने काम पनि भएको रहेनछ, उनले थपे, तथ्यांक संकलनमा समस्या भएको छ तर प्रयास जारी छ । पछिल्ला महिनामा विदेशी विनिमय सञ्चिति, शोधनान्तर र चालु खाता बचत, रेमिट्यान्स आप्रवाहलगायत अर्थतन्त्रका बाह्य सूचक निरन्तर सबल बन्दै गएको छ । वित्तीय प्रणालीमा अधिक तरलता थुप्रिएको छ । ब्याजदर घटेर एकल अंकमा झरिसकेको छ । ब्याजदर निकै तल झरिसक्दा पनि कर्जा माग छैन । अर्थतन्त्र चलायमान हुन नसक्नुको मुख्य कारण बजार माग बढ्न नसक्नु हो । सहकारी र लघुवित्त क्षेत्रमा समस्या आउँदा अर्थतन्त्र चलायमान बन्न नसकेको अर्थविद् बताउँछन् ।तत्काल अर्थतन्त्र चलायमान बनाउन सहकारी क्षेत्रको समस्या समाधान गर्नुपर्ने र त्यसका लागि प्रारम्भिक चरणमा सरकारले साना बचतकर्ताको रकम फिर्ता गर्नुपर्ने पूर्वअर्थमन्त्रीहरूले बताएका छन् । यही कारण चालु आर्थिक वर्षको बजेटमा पाँच लाख रुपैयाँसम्मका बचतकर्ताको बचत फिर्ता गर्नुपर्ने कार्यक्रम राखिएको उनीहरूको भनाइ छ ।राष्ट्र बैंक, भूमि व्यवस्था, कृषि तथा सहकारी मन्त्रालय, सहकारी विभागलगायत निकायसँगको छलफल गरेर साना बचतकर्ताको रकम फिर्ता गर्न सकिन्छ भनेर यससम्बन्धी कार्यक्रम अघि सारिएको चालु आर्थिक वर्षको बजेट वक्तव्य पढेका पूर्वअर्थमन्त्री वर्षमान पुनले बताए । अहिले अर्थतन्त्र चलायमान हुन नसक्नुको प्रमुख कारण सहकारी क्षेत्रको समस्या पनि भएकाले त्यसको समाधानका लागि सरकारले साना बचतकर्ताको रकम फिर्ता दिनुपर्ने उनको भनाइ छ । समस्यामा रहेका सहकारी संस्था र सञ्चालकको सम्पत्ति, उनीहरूले खरिद गरेको सेयर बिक्री गरेर पाँच लाखसम्मका बचतकर्ताको रकम फिर्ता गर्न सकिन्छ, उनले भने, सञ्चालकले नजिकका आफन्तका नाममा पनि धेरै सम्पत्ति राखेको जानकारी आएको छ । नपुगेको अवस्थामा उनीहरूको सम्पत्ति बिक्री गर्न सकिन्छ । सरकारले चाहेको अवस्थामा यो काम सम्भव रहेको पनि उनको भनाइ छ ।अर्थतन्त्रको सबैभन्दा तल्लो तह चलायमान गराउन सहकारी र लघुवित्तले ठूलो योगदान गरेको उल्लेख गर्दै पूर्वअर्थमन्त्री पुनले भने, अहिले यी दुवै क्षेत्रमा समस्या रहेकाले अर्थतन्त्रको तल्लो तहमा रहेका साना तथा लघु आर्थिक गतिविधि नराम्ररी प्रभावित भएको छ, माथिबाट हेर्दा सामान्य देखिन्छ तर लघुवित्त र सहकारी क्षेत्रमा आएको समस्याले अर्थतन्त्रमा साना उद्यम, बचत, लगानी, उपभोगलगायत सबै प्रभावित भएका छन् । यसले समग्र आर्थिक प्रणाली नै बिथोलिएको छ ।तत्काल सहकारी नियामक प्राधिकरण स्थापना गरी नियम थाल्न, समस्याग्रस्त सहकारी संस्था, तिनका सञ्चालक र नजिकका आफन्तको सम्पत्ति बिक्री गरेर पाँच लाखसम्मका बचतकर्ताको सम्पत्ति तत्काल फिर्ता गरेर आर्थिक गतिविधि चलायमान बनाउन सरकारको गम्भीर ध्यान जानुपर्ने पूर्वअर्थमन्त्री पुनले बताए । आर्थिक रूपमा कमजोर नागरिक, जसको पैसा सहकारी संस्थामा डुबेको छ, उनीहरूको पैसा फिर्ताका लागि सरकारले पहल गर्नुपर्ने पूर्वअर्थमन्त्री प्रकाशशरण महत पनि बताउँछन् । यही कारण ५ लाखसम्मका सहकारीका बचतकर्ताको रकम सरकारले फिर्ता गरिदिने र त्यो रकम तिनै सहकारी संस्था तथा सञ्चालकको सम्पत्ति बिक्री गरेर सरकारले शोधभर्ना लिने नीति बनेको उनले प्रस्ट्याए । बजेटमा उल्लेख भएको यस विषयमा केकति प्रगति भएको छ, त्यसको जानकारी लिन बाँकी छ, उनले भने, सरकारले पाँच लाखसम्मका बचतकर्ता कति छन्, तथ्यांक संकलन गरेर कति सकिन्छ, पैसा फिर्ता सुरु गर्नुपर्छ । सहकारी सञ्चालकले हिनामिना गरेको रकम उनीहरूको सम्पत्ति वा जायजेथाबाट तिर्न लगाउने भए पनि त्यो तत्काल सम्भव नभएकाले अहिले अति मर्कामा परेका साना बचतकर्ताको रकम सरकारले तिरिदिनुपर्ने पूर्वअर्थमन्त्री महतको भनाइ छ ।यस्तै, नयाँ अध्यादेशमार्फत सरकारले राष्ट्रिय सहकारी विकास बोर्ड ऐन, २०४९ खारेज गर्ने भएको छ । राष्ट्रिय सहकारी विकास बोर्डको चलअचल सम्पत्तिलगायतको जायजेथा, दायित्व र सो बोर्डमा कार्यरत कर्मचारी प्राधिकरणमा स्वतः सर्ने व्यवस्था अध्यादेशमा छ ।अध्यादेशमा बचत तथा ऋण कारोबार गर्ने सहकारीको नियमन गर्न शक्तिशाली राष्ट्रिय सहकारी नियमन प्राधिकरण स्थापना गर्ने प्रावधान राखिएको छ । अदालतमा विचाराधीन अन्य फौजदारी, सम्पत्ति शुद्धीकरण र संगठित अपराधबाहेकका मुद्दामा मिलापत्र, सहकारीको दर्ता र वर्गीकरण, व्यक्तिगत बचत तथा ऋणको सीमा, कर्जा सूचना केन्द्रमा आबद्धता, सहकारी कर्जा तथा सुरक्षण कोष स्थापनालगायत व्यवस्था पनि अध्यादेशमा छ ।कोशीमा पाँच लाखसम्मका बचतकर्ता सवा आठ लाख कोशी प्रदेशमा रहेका सहकारी संस्थामा पाँच लाख रुपैयाँसम्म बचत गर्ने बचतकर्ताको संख्या ८ लाख २२ हजार ३ सय ११ छ । ती बचतकर्ताले कुल ३३ अर्ब ११ करोड ६ लाख ४४ हजार ९ सय ९७ रुपैयाँ बचत गरेको सहकारी विभागले जनाएको छ । ती बचतकर्तामध्ये तीन लाख रुपैयाँसम्म बचत भएकाको संख्या ८ लाख ८ हजार ४ सय ३९ रहेको सहकारी विभागले जनाएको छ । सहकारी संस्थामा तीन लाख र पाँच लाख रुपैयाँसम्म बचत गर्ने बचतकर्ताको संख्या र उनीहरूले बचत गरेको रकमको विवरण सहकारी मन्त्रालय र सहकारी विभागले मागेको थियो । त्यस क्रममा विभागलाई कोशी प्रदेशले एकमुष्ट विवरण उपलब्ध गराएको हो । तर ती बचतकर्तामध्ये कति समस्याउन्मुख सहकारी संस्थाका हुन् भन्ने त्यसमा छुट्याइएको छैन ।"
क्रसिङकै सिजनमा उद्योगीले बढाए चिनीको मूल्य,"(काठमाडौं)सरकारले उखुको समर्थन मूल्य तोकेको दुई साता नबित्दै चिनी उद्योगीहरूले पत्रकार सम्मेलन गरे । मंसिर २५ मा आयोजित पत्रकार सम्मेलनमा नेपाल चिनी उद्योग संघका अध्यक्ष शशिकान्त अग्रवालले नेपालको बजार तस्करीबाट भित्रिएको चिनीले चलेको दाबी गर्दै स्वदेशी उद्योगीले उत्पादन गरेको चिनी गोदाममै थन्किएको बताए । आधिकारिक रूपमा आयात नभए पनि बजारमा करिब ६० हजार टन चिनी तस्करीबाट भित्रिएको छ । तस्करीको चिनीले उद्योगीले उत्पादन गरेको चिनी गोदाममै थन्कियो, अग्रवालले भनेका थिए, बजारमा चाहिएको परिमाणमा चिनी जति पनि छ । उखुको क्रसिङ धमाधम भइराखेकाले उद्योगको चिनी बिक्री भएर गोदाम शून्य हुनुपर्ने अवस्थामा गोदाममा अझै चिनी थन्किएको उनको भनाइ थियो । उखुको क्रसिङ मंसिरदेखि चैतसम्म चल्छ । संघको भनाइलाई आधार मान्दा बजारमा जति पनि चिनी छ । एकातिर क्रसिङको सिजन र अर्कोतिर तस्करीको चिनी भएकै कारण चिनीको भाउ घट्नुपर्ने हो । तर बजारमूल्य उल्टो देखिएको छ । चिनी बिक्री नभएको भन्दै पत्रकार सम्मेलन गरेका उद्योगीहरूले तीन साता नबित्दै चिनीको फ्याक्ट्री मूल्य बढाइदिएका छन् । मूल्य बढ्नुपर्ने खास कारण नभए पनि उनीहरूले सिन्डिकेट गर्दै मूल्यवृद्धि गरेका हुन् । माग र आपूर्तिको सन्तुलन नमिल्दा केही मूल्य बढ्नु स्वाभाविक हो । तर बजारमा चिनी जति पनि छ । उद्योगीहरूसँग पनि चिनी गोदाममा थन्किएको जानकार बताउँछन् । क्रसिङ भइरहेको छ । आपूर्तिमा पनि कुनै समस्या छैन । तर पनि एक सातामै फ्याक्ट्री गेट मूल्य किलोमै ८ देखि १० रुपैयाँसम्म बढेर आएको उनीहरूको भनाइ छ । एक सातामा चिनीको फ्याक्ट्री गेट मूल्य प्रतिकिलो ८४ रुपैयाँबाट बढेर ८५ रुपैयाँ, ८६ रुपैयाँ, ८८ रुपैयाँ हुँदै ९२ रुपैयाँ पुग्यो । मिलअनुसार एक सातामै प्रतिकिलो ८ देखि १० रुपैयाँसम्म बढेको छ, मूल्य बढाएर बिक्री बन्द भनिएको छ, आस्मा एन्ड कम्पनी प्रालिका सञ्चालक सञ्जय फुयालले भने, क्रसिङको सिजन हो । मिलमा चिनी जति पनि छ, तर मूल्य मनपरी रूपमा बढाइएको छ । बालाजुका होलसेल व्यापारी ईश्वरी श्रेष्ठको भनाइ पनि उस्तै छ । उनले पनि एक सातायता चिनीको फ्याक्ट्री मूल्य बढेको जनाए । चिनीको फ्याक्ट्री गेट मूल्य बढेपछि होलसेल र खुदामा पनि स्वाभाविक त्यसको प्रभाव पर्ने उनको भनाइ छ । उद्योगीहरूले फ्याक्ट्री गेट मूल्य ८४ रुपैयाँ बिक्री गर्दा खुद्रा व्यापार संघले चिनीको मूल्य प्रतिकिलो १ सय २ रुपैयाँ तोकेको छ । एक सातायता फ्याक्ट्री मूल्य बढेको छ । वीरगन्जबाट उपत्यकासम्म ल्याउँदा ढुवानी भाडा प्रतिकिलो ३ रुपैयाँ लाग्ने होलसेल व्यवसायी फुयाल बताउँछन् । महाकालीबाट ल्याउँदा साढे ४ रुपैयाँसम्म लाग्छ । त्यसपछि एकदुई रुपैयाँ मुनाफा राखेर होलसेलले खुद्रा व्यापारीलाई बिक्री गर्छन् । खुद्रा पसलले पनि आफूअनुकूल बिक्री गर्छन् । यता उद्योगीहरूले भने उखु क्रसिङ (पेल्दा) सोचेअनुसार रस नबसेकाले मूल्य बढाएको बताएका छन् । मिलमा धमाधम उखु पेल्ने काम भइराखेको छ । तर जति चिनी आउनुपर्ने हो, त्यसअनुपातमा आएको छैन । उखुमा आउनुपर्ने रस बसेको छैन, भागेश्वरी चिनी मिलका एक कर्मचारीले भने, त्यही भएर मूल्य बढाएका छौं । एक सातामा करिब ६७ रुपैयाँ बढ्यो, अब धेरै बढ्दैन । अन्नपूर्ण सुगर मिलका अधिकारीले पनि उखु पेल्दा सोचेअनुसार रस नआएकै कारण मूल्य बढेको दाबी गरेका छन् । मूल्य केही बढे पनि गत वर्षभन्दा धेरै छैन । सुरुमा मूल्य घट्यो, अहिले केही बढेको छ, उन्नपूर्ण सुगर मिलका नाम उल्लेख गर्न नचाहने एक कर्मचारीले भने, मूल्य बढ्नुको मूल्य कारण उखुमा पर्याप्तरस नहुनु नै हो ।नेपालमा वार्षिक २ लाख ८५ हजार टन चिनीको माग छ । गत वर्ष चिनी उद्योगबाट १ लाख ७८ हजार ७ सय १७ टन चिनी उत्पादन भएको थियो । बाँकी वैध र अवैध आयातले बजार धानेको थियो । संघले चालु आर्थिक वर्षमा २ लाख २० हजार टन चिनी उत्पादन हुने आकलन गरेको छ । वाणिज्य आपूर्ति तथा उपभोक्ता संरक्षण विभागले चिनी क्षेत्रमा ठूलो गिरोह गरेको र उसले मूल्यमा मनोमानी गर्दै आएको जनाएको छ । दसैंताका कोटाको चिनी आयात गर्न सूचना निकालेका थियौं । पहिला आउनेलाई पहिलो प्राथमिकता दियौं । त्यस बेला बजारमा चिनीको मूल्य किलोको ११५ रुपैयाँ थियो, विभागले कोटाको चिनी १ सय ७ मा बिक्री गर्ने जनाएपछि त्यो चिनी ल्याउन नदिन गिरोहले धेरै प्रयत्न गरेको थियो, विभागका महानिर्देशक राजन पौडेलले भने, व्यापारीले कोटाको चिनी ल्याएपछि उद्योगीले मूल्य घटाएर किलोको ९५ रुपैयाँ बनाइदिए । सरकारी कोटाबाट चिनी ल्याउनेलाई चरम घाटा भयो । यसले चिनी क्षेत्रमा मनलाग्दी रहेको देखाउँछ ।"
दुई पटक म्याद थप्दा पनि खाँदबारी सडकको कालोपत्र सकिएन,"(संखुवासभा) राष्ट्रिय गौरवको किमाथांकाविराटनगर जोड्ने खाँदबारीनुम सडक खण्डको कालोपत्र गर्ने काम दुई पटक म्याद थप्दा पनि पूरा हुन सकेको छैन । ठेक्का लागेको साढे ३ वर्ष बितिसक्दा पनि कामले गति लिन नसक्दा स्थानीयलाई आउजाउमा सास्ती भएको छ । २०७८ असारमा उत्तरदक्षिण कोशी सडक योजनाले तीन खण्ड बनाएर २०८० पुस १७ मा सक्ने गरी खाँदबारीनुम सडक कालोपत्र गर्ने ठेक्का सम्झौता गरेको थियो । यो तीन वर्षमा सडक चौडा बनाउने, ग्याबिन तार भर्ने र नाली बनाउने मात्रै काम भयो । ठेक्का सम्झौताअनुसार खाँदबारीथामसेर्कु १४ किलोमिटर सडकको कालोपत्र गर्ने काम दुई पटक म्याद थप्दा पनि साढे ३ वर्षमा ७० प्रतिशत मात्रै भएको छ । थामसेर्कुकप्ताने १२ किमि सडकमा ५४ प्रतिशत र कप्तानेनुम सडकको १३ किमि सडकमा पनि ४२ प्रतिशत मात्रै काम भएको छ ।वर्षात्का ५ महिना ३९ किमि सडक थिचोल्न ५ घण्टाभन्दा बढी लाग्ने गरेको स्थानीय दुर्गा पराजुलीले बताए । कालोपत्रमा ढिलो हुँदा हिलो र धूलो त छँदै छ, दैनिक उपभोग्य सामग्री पनि महँगोमा किनेर खानुपर्ने बाध्यता छ । कामको गति सुस्त हुँदा चिचिला, मकालु र भोटखोला गाउँपालिकाका स्थानीयले बढी सास्ती खेप्नुपरेको चिचिला गाउँपालिकाका अध्यक्ष पासाङनुर्बु शेर्पाले जनाए । वर्षात्मा हिलोले गाडी गुडाउन सकस हुन्छ, हिउँदमा धुलाम्मे हुन्छ, सदरमुकामसम्म यात्रा गर्न सजिलो छैन, उनले भने । उत्तरदक्षिण कोशी योजनाले ट्र्याक खुलेको मध्ये ३९ किलोमिटर सडक कालोपत्र गर्न लागेको हो ।झन्डै १ अर्ब २८ करोडमा कालोपत्रको जिम्मा लिएको ठेकेदार कम्पनी शर्मा शिवशक्ति जेभीले तोकिएको समयमा काम गर्न नसक्दा त्यसको मार स्थानीयलाई परेको छ । स्थानीयको गुनासोपछि जिल्ला प्रशासन कार्यालयले पनि सडक कालोपत्र गर्न पटकपटक ताकेता गरिरहेको छ । उत्तरदक्षिण सडक योजनाले पहिलो पटक २०८१ असार १४ र दोस्रो पटक २०८२ भदौ २६ सम्म म्याद थपेर काम गर्ने मौका दिएको छ । अब पनि ठेकेदारले काम नगरे कारबाही गर्ने प्रमुख जिल्ला अधिकारी विनोदकुमार खड्का बताउँछन् । यो सडक लामो समय बित्दा पनि बन्न सकिरहेको छैन, ठेकेदारलाई अन्तिम पटक म्याद थप हो भनेका छौं, यो पटक काम भएन भने कानुनी प्रक्रिया अघि बढ्छ, उनले भने । दोस्रो पटक म्याद थप भएपछि कामको गति अघि बढेको उत्तर दक्षिण कोशी सडकका प्रमुख रामबहादुर गुरुङको दाबी छ । दसैंपछि निर्माण कम्पनीले कामलाई तीव्रता दिइरहेको उनले बताए । चिसो मौसमका कारण सडक कालोपत्रको काम हुन सकेको छैन । हिमाली क्षेत्रमा तापक्रम घट्दो अवस्थामा भएकाले कालोपत्र हाल्न दिएका छैनौं, माघ दोस्रो साताबाट खाँदबारी थामसेर्कु १२ किमि कालोपत्रको तयारी गरेका छौं, गुरुङले भने । ३९ किमि सडक ३ खण्डमा ठेक्का निकाल्दा एउटै कम्पनीले निर्माणको जिम्मा लिएका कारण पनि निर्माणमा ढिलाइ भएको र निर्माण कम्पनीले कबोल अंकको ४६ प्रतिशतसम्म घटेका कारण पनि समस्या भएको गुरुङले बताए । ठेकेदार कम्पनी शर्मा शिवशक्ति जेभीले तेस्रो पटक थपिएको म्यादभित्र काम सक्ने बताउँदै आएको छ । गत बर्खामा आएको बाढीपहिरोले सडकमा लगाएको ग्राभेल बगाएका कारण समयमै काम गर्न नसकिएको कम्पनीका इन्जिनियर वैभव पाण्डेको भनाइ छ । यस खण्डमा वर्षमा ५ महिनामात्रै काम गर्न पाइन्छ, वैशाखपछि असोजसम्म लगातार पानी परिरहने हुँदा काम गर्न नसकेको हो । अब बर्खाअघि नै सक्ने प्रयासमा छौं, उनले भने । ३९ किलोमिटर सडकमा ग्याबिन पर्खाल लगाएर चौडा बनाउने र नाली निर्माणलगायत काम सकेको उनले बताए । यो सडक खण्ड कालोपत्र गर्न म्याद थप गरेअनुसार २०८२ भदौ २६ सम्म सम्पन्न गरिसक्नुपर्नेछ । निर्माण सामग्रीको मूल्यवृद्धि, वर्षात्लगायतलाई कारण देखाएर काममा ढिलाइ गरिँदा यात्रुले भने सास्ती भोग्नुपरेको भोटखोला गाउँपलिकाका अध्यक्ष वांगछेदर भोटेले जनाए ।"
रुन्चेतको किवीले पाएन बजार,"(गोरखा)कोदो खेती हुने जग्गामा धार्चे गाउँपालिका२ रुन्चेतका वीरबहादुर गुरुङले सात वर्षअघिबाट किवी खेती थाले । २०७४ मा पाँच वटा बिरुवाबाट खेती सुरु गरेका गुरुङले क्षेत्र विस्तार गर्दै ३० बोट पुर्याएका छन् । यस वर्ष मात्र ३० मध्ये १५ बोटमा लटरम्म किवी फलेको छ । तर उत्पादित किवीले बजार नपाएको गुरुङ गुनासो गर्छन् । मंसिरदेखि किवी पाक्न सुरु भयो, पुसमा पात र भुवा झर्छ, उनले भने, लटरम्म फलेको किवी घरमा ल्याएर थन्काएर राखेको छु, बजार नपाएर त्यसै बिग्रने जोखिम बढ्यो । यस वर्ष झन्डै १० क्विन्टल किवी उत्पादन भएको गुरुङले जनाए । खेताला खोजेर डोकोमा बोकाएर पाँच क्विन्टल जति किवी माछाखोला बजार पुर्याएँ, उनले भने, चिसो ठाउँ चाहिँदो रहेछ, सिमेन्टको मझेरीमा अझै पाँच क्विन्टल असरल्ल छ, एकसरो बनाएर राख्नुपर्ने नराखे बिग्रन्छ । उत्पादन सुरु भएको वर्षदेखि नै बिक्री गर्न समस्या परेको गुरुङले बताए । गाउँमा किवी खेती गर्ने किसानको संख्या बढ्दै छ, यो वर्ष गाउँभरमा दुई सयभन्दा बढी बोटमा किवी फल्यो, धेरै किसानले बजार नपाएर अझै घरमै राखेका छन्, उनले भने, गत वर्ष पनि आफन्त, छिमेकीलाई बाँड्यौं, केही बेच्यौं, यो वर्ष भएका कटाउन मुस्किल छ । गाउँमा पुगेका ग्राहकलाई प्रतिकिलो एक सय ५० रुपैयाँमा बेचेको उनले सुनाए । डोकोमा बोकाएर माछाखोला पुर्याएको किवी दुई सय रुपैयाँसम्ममा बिक्री गरिएको छ । ल्होसारका अवसरमा गाउँमा हुने सांस्कृतिक कार्यक्रममा बचेका किवी बिक्री गर्ने गुरुङको योजना छ । यहाँ पनि बिकेन भने अब चितवनसम्म पुर्याउने योजना छ, गुरुङले भने । उत्पादित किवीले भाउ पाए पनि यातायात असुविधाका कारण बजार पुर्याउन नसकिएको रुन्चेतका किसान बताउँछन् । बर्खाले बिगारेको ग्रामीण सडकमा पुस पहिलो साताबाट बल्ल गाडी चल्न थालेको छ । बाटो राम्रो भइदिए गाडीमा बजार झार्न हुन्थ्यो, दुर्गम ठाउँ बाटोकै असुविधा छ, गुरुङले भने । थोरै लगानीमा किवी खेती हुने भएकाले किसानको आकर्षण भने बढेको गुरुङले सुनाए । झन्डै आठ रोपनी क्षेत्रफलमा उनले किवी खेती गरेका हुन् । एउटै बोट किवीले ५० वर्षसम्म उत्पादन दिने किसान बताउँछन् । तर ठूला सहरमा पनि किवीले बजार नपाएको रुन्चेतकै चन्द्रमान गुरुङले जनाए । यस वर्ष आठ क्विन्टल किवी फलाएका चन्द्रमानले काठमाडौं पुर्याउँदा पनि बिक्री गर्न मुस्किल परेको बताए । चार क्विन्टल किवी गाडीमा राखेर काठमाडौं पुर्याएको थिएँ, बिक्री गर्न गाह्रो परेपछि मन्डीमा छाडेर आएँ, उनले भने, किवी राम्रो फले पनि खासै बजार पाउन सकेन । रुन्चेतमा मात्र यो वर्ष २० क्विन्टलभन्दा बढी किवी फलेको स्थानीयले जनाए । किवी खेतीका लागि हावापानी र वातावरण अनुकूल हुँदा पनि किसानको आकर्षण बढेको छ । धार्चे६ काशीगाउँमा पनि ६० बढी घरधुरीले किवी खेती थालेका छन् । तर उत्पादित किवीले बजार नपाएको काशीगाउँका धनमान गुरुङको भनाइ छ । उत्पादन छ, बजार छैन, धनमानले भने, ठूलो बजारमा लगे पनि बिक्री गर्नै गाह्रो पर्दोरहेछ, एक ठाउँमा मात्र राखेर सबै बिक्दैन, ठाउँ सर्दै किलोको हिसाबले कति दिन बजार बसेर बेचौं भने गाडीको ढुवानी तिर्नुपर्यो, होटलमा बस्नुपर्यो गर्दा उही हुन्छ । धनमानले यस वर्ष फलाएको किवी आरुघाट झारेर बिक्री गरे । ६ सय केजी जति फलेको थियो, आरुघाट झारेर बिक्री गरें, अझै बाँकी पनि छ, उनले भने, दुर्गमको ठाउँ, ठूलो बजार पनि छैन, यसो हुँदा गाउँभरकै किवी बिक्री गर्न समस्या छ । धार्चे गाउँपालिकामा उत्पादित रैथाने कृषि उपजलाई बजारीकरणका लागि पालिकाले पनि यस वर्ष पाँच लाख बजेट छुट्याएको छ । धार्चेमा उत्पादित वस्तुलाई बजारीकरण कार्यक्रमअन्तर्गत पाँच लाख बजेट छुट्याएका छौं, टिमुर, आलुलगायत रैथाने कृषि उपजलाई बजारीकरणमा सहयोग गर्ने योजनामा छौं, गाउँपालिकाका कृषि शाखाका अनिल नेपालीले भने, अब यही कार्यक्रममा किवी खेतीलाई पनि समेट्छौं ।"
त्रिशूली किनार रोज्दै रिसोर्ट,"(चितवन) राष्ट्रिय निकुञ्ज आड हुँदै बग्ने चितवनको राप्ती किनारमा पर्यटकीय होटल छपक्कै खुल्दा ठूला नदी नारायणी र त्रिशूली किनारमा चहलपहल शून्य थियो । नारायणी नदीको चितवनतर्फ अझै पनि ठूला होटलरिसोर्ट छैनन् । त्रिशूली नदी किनारमा भने पर्यटन व्यवसायी आकर्षित भएका छन् । भरतपुर महानगरपालिकाको त्रिशूली किनारमा केही वर्षयता पर्यटकीय रिसोर्ट लगातार खुलिरहेका छन् ।नारायणगढमुग्लिन सडकको भतेरीमा गएको वैशाखदेखि पर्यटकीय रिसोर्ट सञ्चालनमा आएको छ, जसको पश्चिमतर्फ आडैमा हरियाली जंगल, उत्तर सिमानामा सुसाइरहेको त्रिशूली नदी छ । भतेरीभन्दा पूर्व केही पर जुगेडीमा १२ वर्षअघि नै त्रिशूली किनारसँगै जोडिएर पर्यटकीय होटल प्रेसिडेन्सी सञ्चालनमा आएको थियो । जुगेडीमै अशोका होटल सञ्चालनमा छ । भतेरी पश्चिम त्रिशूलीकै किनारमा छ ठिमुरा रिसोर्ट । ठिमुरा भरतपुर महानगरपालिका१ मा र भतेरी जुगेडी२९ मा परे पनि यी ठाउँ त्रिशूली किनारका एकै लहरमा छन् । नदी किनारमा मात्रै नभएर नारायणगढमुग्लिन सडकदेखि दक्षिण भरतपुर२९ कै पहाडी थुम्कोमा कविलास रिसोर्ट सञ्चालनमा छ । जुगेडी बजारमा यात्रुले खाना खान बस रोकिने होटल प्रशस्त छन् । तर पछिल्लो समय ठिमुरा, भतेरी र जुगेडी क्षेत्र पर्यटकीय होटलका पनि नयाँ हब बन्दै छन् । आडैमा जंगल छ, त्रिशूली नदी किनारको मनोरम दृश्य छ । अगाडि पश्चिमउत्तर क्षितिजतर्फ हेर्दा पहाडको सात लेयर (तह) देखिन्छ । यस्तो ठाउँमा राम्रै सम्भावना देखेर आएका हौं, भतेरीमा सञ्चालनमा आएको रिसोर्टका सञ्चालक कल्याण जोशीले भने । रिभर ब्याङ्क पार्क एन्ड रिसोर्ट प्रालिले यो होटल बनाएको हो । जोशी यो कम्पनीका अध्यक्ष हुन् । सो होटल अहिले भारतीय कम्पनीको व्यवस्थापनमा सञ्चालित छ ।भारतीय कम्पनी रोयल अर्किड होटल्स ग्रुपको ब्रान्ड रिजेन्टा रिसोर्ट ले होटलको व्यवस्थापन सम्हालेको छ । ५० जना साझेदारले ६० करोड रुपैयाँ जुटाएर निर्माण गरेको रिसोर्ट पाँच बिघा जमिनमा फैलिएको छ । रिसोर्टमा आफ्नै छुट्टाछुट्टै स्वीमिङ पुल भएका दुई वटा सुइट रुम छन् । कुल ५१ कोठा भएको होटलमा १०२ वटा रुम छन् । त्रिशूली किनारतर्फ अलग्गै ठूलो स्विमुङ पुल पनि छ ।एकान्त रुचाउने र प्राकृतिक दृश्यमा रमाउनेहरू यहाँ आउँछन्, जोशीले भने । भारतीय कम्पनीले व्यवस्थापन सम्हालेपछि यहाँ आउनेमा भारतीयहरूको संख्या बढ्दो छ । भारतीय कम्पनीका डिलर मिट (मिटिङ) हुँदा समूहसमूहमा भारतीय आउने गरेको जोशीले सुनाए । १२ वर्षअघि २० करोड रुपैयाँ लगानी गरेर होटल प्रेसिडेन्सी खोलेका सञ्चालक प्रकाशध्वज अधिकारी पछिल्लो समय व्यवसाय सन्तोषजनक नभएको बताउँछन् । यो ठाउँमा सम्भावना देखेर नै १६ करोड रुपैयाँ ऋण लिएर होटल खोलेका हौं । तर पछिल्लो समय अवस्था सन्तोषजनक छैन, अधिकारीले भने । चिकित्सक पेसामा रहेका डा प्रमोद लामिछानेले ३० करोड रुपैयाँ लगानी गरेर अढाई वर्षअघि ठिमुरा रिसोर्ट सञ्चालनमा ल्याएका हुन् । होटल क्षेत्रमा अनुभव पनि थिएन, अर्कोतर्फ देशको आर्थिक अवस्था पनि प्रतिकूल छ । त्यसैले सोचेअनुरूप अलि छैन, डा लामिछानेले भने ।यस क्षेत्रमा बरन्डाभार जंगल पर्दछ । बरन्डाभार जंगल चितवन निकुञ्जलाई चुरे र महाभारत पर्वत शृंखलासँग जोड्ने मार्ग हो । त्यसैले यहाँ दुर्लभ वन्यजन्तु गैंडा, बाघ ओहोरदोहोर गर्छर्न् । ठिमुरा रिसोर्ट बन्दै गर्दा गेटमा गैंडा नै आएको लामिछाने बताउँछन् । बरन्डाभार जंगल क्षेत्रमा सतनचुली र जलदेवी सामुदायिक वन छन् । यी सामुदायिक वन क्षेत्रमा जिप सफारी या पदयात्रा गर्न सकिने पर्यटन व्यवसायीको भनाइ छ । यहाँका हरेकखाले सम्भावनालाई उजागार गर्दै जानुपर्छ । निकुञ्ज क्षेत्रमा जस्तै जंगल सफारी पनि गर्न मिल्ने ठाउँ यहाँ छन् । भारतका सीमावर्ती क्षेत्रबाट बिहेका लागि यहाँ आएका छन् । यसलाई वेडिङ डेस्टिनेसन पनि बनाउन सकिन्छ, जोशीले भने । तर पर्यटक बोकेका भारतीय गाडी आउँदा सीमा नाकामा सहज र छरितो तरिकाले जाँच हुनुपर्ने उनले बताए । अहिले त्यस्तो नहुने गरेको उनको भनाइ छ । भारत बिहारको पटनाबाट तीनचार घण्टा लगाएर एउटा ग्रुप वीरगन्ज रक्सौल नाका आउँछ । त्यहाँ नै जाँचका लागि भनेर थप डेढदुई घण्टा र अझ त्योभन्दा पनि बढी समय रोक्यो भन्ने गुनासो आइरहेको छ, जोशीले भने । सडकसँगै हवाई सेवाको दुरवस्था अर्को गम्भीर चुनौती रहेको उनले जनाए ।"
पाकेका सुन्तलामा ध्वाँसे रोग,"(सल्यान) छत्रेश्वरी गाउँपालिका२ दहखोलाका किसानको बारीमा पाकेका सुन्तलामा ध्वाँसे रोगले क्षति पुर्याइरहेको छ । रोग नियन्त्रणको प्रयास नहुँदा झन्डै एक रोपनीका सुन्तलाका बोट तथा पाकेको फलमा रोग देखिएको हो । रोगका कारण सुन्तलाका पात सुकेर झर्दै गएका छन् भने पाकेका दाना काला भइरहेका छन् । सहजै बिक्री र राम्रो आम्दानी हुन थालेपछि अन्नबाली छाडेर दहखोलाका किसानले ५ सयभन्दा बढी रोपनी जग्गामा सुन्तला खेती गरेर वर्षमा एक करोड रुपैयाँ बढीको कारोबार गर्दै आएका छन् । तर रोग नियन्त्रणमा आउनेभन्दा फैलिँदै गएको र पाकेका सुन्तला खरिदकर्ताले लिन नमानेपछि किसान चिन्तित भएका छन् । गत असोज पहिलो सातातिर देखिएको ध्वाँसे रोगका कारण आफ्ना तीन वटा बगैंचाका ३ सय सुन्तलाका बोट प्रभावित भएको स्थानीय टोपेन्द्र डाँगीले बताए । रोगले पाकेका फल र बोटका पात सुक्दै गएको उनले जनाए । बगैंचामा सुन्तला पाकेर पहेंलपुर भएपछि दिनको एकदुई जना बाहिरका खरिदकर्ता आएर ६० रुपैयाँ किलो सुन्तला लगिरहेका छन् । ध्वाँसे रोग लागेको सुन्तला कसैले लिन चाहेका छैनन् । धेरै सुन्तला त्यत्तिकै खेर गएको छ, उनले भने । खरिदकर्ताले लिन नमानेपछि झन्डै ४ लाख घाटा भएको डाँगीको भनाइ छ । १५ रोपनीमा लगाएको ३ सय सुन्तलामध्ये एक सयभन्दा बढी बोट ध्वाँसे रोगले सखाप बनाउन थालेको दहखोलाकै आतिराम विकले बताए । विषादी प्रयोग गरे पनि रोगले बोट नै मर्न थालेको उनको भनाइ छ । बोटमा सुन्तला पहेंलै पाकेको देखिन्छ । पहेंलो बाहिरबाट कालै छाया बसेको सुन्तला चाम्रिँदै गएको छ । पानीले पखाल्दासमेत कालो गएन, उनले भने, गत वर्षसम्म २ लाखभन्दा बढीको बेचेको थिएँ । यसपालि रोगका कारण त्यत्तिकै खेर गयो ।गत वर्षदेखि आफ्नो बगैंचामा भएको सुन्तलामा ध्वाँसे रोग देखिएको र विषादी तथा औषधि प्रयोग गरे पनि पूर्ण रूपमा निर्मूल नभएको अर्का किसान चित्रबहादुर केसीले जनाए । अहिले पनि ३०३५ बोट ध्वाँसे रोगबाट प्रभावित भएको र रोगका कारण खरिदकर्ताले किन्न नमानेको उनको भनाइ छ । खाद्यबाली लगाएर वर्षभर खान नपुग्ने भएपछि सुन्तला खेतीमा लागेको थिएँ । बगैंचामा भएका ३ सयभन्दा बढी बोटबाट ४५ लाख आम्दानी हुन्थ्यो । यसपालि गोडमेल गर्दा लागेको खर्चसमेत उठाउन गाह्रो भयो । दुई लाख रुपैयाँभन्दा बढी घाटा भएपछि परिवार कसरी पाल्ने भन्ने चिन्ता छ, उनले भने । ध्वाँसे रोग फैलिँदै गएका कारण व्यवसाय नै धरापमा पर्ने अवस्था सिर्जना भएको सीता केसीले बताइन् । बर्खाका बेला दहखोलामा ध्वाँसे रोग देखिएपछि नियन्त्रणका लागि किसानलाई विषादी, चुन, नीलोतुथो उपलब्ध गराए पनि किसानले बेवास्ता गर्दा पूर्ण रूपमा नियन्त्रणमा आउन नसकेको कृषि विकास कार्यालय सल्यानका सूचना अधिकारी ईश्वरीनारायण घर्तीले बताए । रोगको निदानका लागि समयमै विषादी प्रयोग गर्न उनको सुझाव छ ।"
एमएडब्लूलाई 'सांग्रिला न्यु इनर्जी नीति' अवार्ड,काठमाडौं (कास) नेपालका लागि चांगान तथा दीपल ईभीको आधिकारिक आयातकर्ता एमएडब्लू वृद्धि अटोकर्प चांगानको न्यु इनर्जी नीति अवार्डबाट सम्मानित भएको जनाएको छ । विद्युतीय सवारीसाधनको विस्तारमा अद्वितीय योगदान पुर्याएको जनाउँदै चांगानले एमएडब्लूलाई सो अवार्डले सम्मानित गरेको हो । एमएडब्लूका अध्यक्ष विष्णुकुमार अग्रवाललाई चांगानको केन्द्रीय कार्यालय चीनको चोङकिङ प्रान्तमा जारी चांगान ग्लोबल पार्टनर्स कन्फरेन्स मा उक्त सम्मान प्रदान गरियो । उक्त अवसरमा अध्यक्ष अग्रवालले कम्पनी नेपालमा विद्युतीय सवारी साधन र दीर्घकालीन समाधान ल्याउन प्रतिबद्ध रहेको जनाएको कम्पनीले जारी गरेको विज्ञप्तिमा उल्लेख छ ।
एनआईसी एसियाले बनाएको पुस्तकालय भवन उद्घाटन,काठमाडौं (कास) एनआईसी एसिया बैंकको सहयोगमा निर्मित सामुदायिक विद्यालयको पुस्तकालय भवनको उद्घाटन गरिएको छ । बैंकले आफ्नो संस्थागत सामाजिक उत्तरदायित्वअन्तर्गत मुलुकभरका विभिन्न जिल्लाका सामुदायिक विद्यालयमा पुस्तकालय निर्माणमा सहयोग गर्दै आएको जनाएको छ । सोही क्रममा बैंकले लुम्बिनीको रूपन्देहीस्थित सियारी गाउँपालिका४ को पब्लिक सेकेन्डरी स्कुलमा पुस्तकालय भवनको एक समारोबीच गत शुक्रबार उद्घाटन गर्यो । बैंकले यी पुस्तकालय भवन निर्माणका लागि २ करोड ५ लाख ३० हजार रुपैयाँ बजेट विनियोजन गरेको थियो । यी पुस्तकालय भवन निर्माणपछि उक्त विद्यालयमा अध्ययनरत ११ हजार जनाभन्दा बढी विद्यार्थी प्रत्यक्ष रूपमा लाभान्वित हुने बैंकको विश्वास छ ।
७९९ प्रतिशत ब्याजदरमा यामाहाका स्कुटर र मोटरसाइकल,"काठमाडौं (कास) यामाहा नेपालले अंग्रेजी नयाँ वर्षको अवसरमा ड्रिम इट, अन इट योजना सार्वजनिक गरेको छ । योजनाअनुसार यामाहाका मोटरसाइकल तथा स्कुटर अब ग्राहकले ७९९ प्रतिशत ब्याजदरमै खरिद गर्न सक्नेछन् । यो योजना भने सीमित अवधिका लागि लागू भएको कम्पनीले जानकारी दिएको छ । उक्त ब्याजदरमा यामाहाको मोटरसाइकल तथा स्कुटर खरिद गर्न भने ग्राहकले सुरुमै ४० प्रतिशत डाउन पेमेन्ट गर्नुपर्नेछ । यसका साथै यामाहाले ग्राहकका लागि टेस्ट राइड एन्ड विन अभियानसमेत ल्याएको छ । यस अभियानअन्तर्गत ग्राहकले यामाहा टेस्ट राइडमा सहभागी भए निश्चित उपहार पाउनेछन् । यसमा लक्की ड्रमार्फत आकर्षक उपहार पाउन सकिने कम्पनीद्वारा जारी विज्ञप्तिमा उल्लेख छ ।"
हिमालयनको शाखा स्थानान्तरण गरी कोटेश्वरमा,"काठमाडौं (कास) हिमालयन बैंकले सिभिल बैंकलाई प्राप्ति गरेपछि काठमाडौंको नयाँ बानेश्वरमा रहेको शाखालाई स्थानान्तरण गरी सञ्चालनमा ल्याएको छ । बैंकले नयाँ बानेश्वर शाखालाई स्थानान्तरण गरी कोटेश्वरबाट आइतबारदेखि सञ्चालनमा ल्याएको हो । बैंकका नायब प्रमुख कार्यकारी अधिकृत अनुप मास्केले शाखाको सुरुवात गरे । हाल देशभर बैंकका १७४ शाखा कार्यालय, २० विस्तारित काउन्टर र २८२ एटीएम रहेको जनाइएको छ ।"
दक्षिण अफ्रिका टेस्ट च्याम्पियनसिपको फाइनलमा,"सेन्चुरियन (एएफपी) बलरहरू कागिसो रबाडा र मार्को जानसेन ब्याटबाट नायक सावित भएपछि दक्षिण अफ्रिकाले आइतबार पहिलो टेस्टको चौथो दिन पाकिस्तानमाथि दुई विकेटको सनसनीपूर्ण नाटकीय जित निकालेको छ । जितका लागि १ सय ४८ रन पछ्याइरहेको दक्षिण अफ्रिका एक समय आठ विकेट गुमाएर ९९ रनको खराब स्थितिमा थियो । पाकिस्तानका लागि ३४ वर्षीय मोहम्मद अब्बासले घातक बलिङ गरे र ५४ रनमा ६ विकेट लिएपछि दक्षिण अफ्रिका पराजयको नजिक पुगेको थियो । तर बलरका रूपमा आफ्नो टिमका लागि जित रच्दै आएका रबाडा यसपल्ट ब्याटरका रूपमा पेस भए र उनले २६ बलमा अविजित ३१ रन बनाए । मैदानमा चारैतर्फ प्रहार गरेको रबाडालाई जानसेनले उत्तिकै बलियो साथ दिए । जानसेन १६ रनमा अविजित रहे । यी दुईले नवौं विकेटमा ५१ रनको अविजित साझेदारी गरी दक्षिण अफ्रिकालाई रोमाञ्च र सनसनीपूर्ण विजय दिलाएका हुन् । अब्बासले लगातार १९३ ओभर बलिङ गरे । अघिल्लो दिन पनि दुई विकेट लिएका अब्बासले बलरलाई सहयोग गरिरहेको पिचको भरपुर फाइदा लिए र अचुक बलिङ गरे । व्यक्तिगत रूपमा उनको यो पाकिस्तानी टिममा अपत्यारिलो पुनरागमन पनि रह्यो । उनले यसअघि अन्तिम पटक सन् २०२१ मा वेस्ट इन्डिजविरुद्ध किङ्सटनमा टेस्ट खेलेका थिए । तर उनको यो बहादुरीपूर्ण प्रदर्शन पनि पाकिस्तानका लागि पर्याप्त रहेन । पाकिस्तान १८ वर्षयता दक्षिण अफ्रिकामा पहिलो जितका लागि संघर्षरत रहेको छ र यो क्रम फेरि एकपल्ट कायम रह्यो । यो जितको अर्थ दक्षिण अफ्रिकामा भने विश्व टेस्ट च्याम्पियनसिप फाइनलका लागि छनोट भएको छ । यो खेल अर्को वर्ष जुनमा इंग्ल्यान्डमा हुनेछ । दक्षिण अफ्रिकाको यस विजयले अब अस्ट्रेलिया र भारतमध्ये एक मात्र फाइनल पुग्ने पनि निश्चित भएको छ ।दिनको सुरुमा एडेन मारक्रम र टेम्बा बभुमाले ठोस ब्याटिङ गरे । दक्षिण अफ्रिकाले दुई विकेट गुमाएर २७ रनबाट अगाडि खेल्न सुरु गरेको थियो । उनीहरूले चौथो विकेटका लागि ४३ रनको साझेदारी गरे । पहिलो इनिङ्समा ८९ रन जोडेका मारक्रम ३७ रन बनाएर अब्बासकै बलमा बोल्ड भए । धेरै कम उचाइ लिएर आएको त्यो बल कुनै पनि अर्थमा खेल्न सकिने खालको थिएन । कप्तान बभुमा पनि ४० रन बनाएपछि अब्बासको बलमा विकेट पछाडि समातिए ।त्यस अगाडि बभुमाले डेविड बेडिङ्घमसँग ३४ रनको साझेदारी गरे । अल्ट्रा एजको प्रविधिले बभुमा आउट नभएको देखाएको थियो । बलले उनको ट्राउजरको खल्ती मात्र छोडेर गएको थियो । त्यसपछि दक्षिण अफ्रिकाले १२ बलमा तीन रन मात्र बनाउन सक्यो र चार विकेट गुमायो । नसिम साहले केली भेरयनेलाई आउट गरे । अब्बासले बेडिङ्घम र कोरबिन बोचको पनि विकेट लिए । त्यति बेला पाकिस्तानको जित सम्भव देखिएको थियो ।रबाडा र जानसेनले लञ्चसम्म दक्षिण अफ्रिकालाई आठ विकेट गुमाएर १ सय १६ रनको स्थितिसम्म पुर्याएको थियो । मारक्रम प्लेयर अफ द म्याच रहे र उनले भने, अहिले हामीले निकै राहत महसुस गरिरहेका छौं । खेल आफैंमा तनावपूर्ण रह्यो । दक्षिण अफ्रिकी क्रिकेटका लागि विश्व टेस्ट च्याम्पियनसिपको फाइनल पुग्नु आफैंमा ठूलो उपलब्धि हो । त्यसैले हामी भावनात्मक पनि भएका छौं । उनले पहिलो इनिङ्समा बहुमूल्य ८९ रन बनाएका थिए ।दक्षिण अफ्रिकी कप्तान बभुमाले पनि आफू जितपछि भावपूर्ण बनेको प्रतिक्रिया दिए । उनले भने, यो खेल टेस्ट क्रिकेटका लागि राम्रो विज्ञापन हो । यही खेललाई जित्न पाएकामा हामी सबै खुसी छौं । पूरा खेलमा धेरै उतारचढाव आए । तर अन्त्यमा जित हाम्रै रह्यो । उनले आफू आउट भएको थिएँ अथवा थिइनँ भन्नेमा दुविधा भएको पनि बताए । उनका समकक्षी पाकिस्तानी कप्तान सान मसुदले भने हारका बाबजुद आफ्नो टिमको प्रदर्शनमा गर्व रहेको बताए ।"
अस्ट्रेलियाभारत टेस्ट रोमाञ्चक मोडमा,"मेलबर्न (एएफपी) भारतीय सिमर जसप्रित बुमराहले घातक बलिङको नमुना पेस गरे पनि अस्ट्रेलिया चौथो टेस्टमा आइतबार बलियो स्थितिमा पुगेको छ । दिनको खेल समाप्त हुँदा अस्ट्रेलिया ९ विकेट गुमाएर २ सय २८ रनको स्थितिमा छ र यो समग्रमा ३ सय ३३ रनको अग्रता हो । मेलबर्न क्रिकेट मैदानमा चौथो दिन बुमराहले अस्ट्रेलियाली मध्यक्रमलाई ध्वस्त पारे र २४ ओभरमा ५६ रन खर्चेर चार विकेट लिए । पूरा दिन अस्ट्रेलियाकै प्रभुत्व छाए पनि भारतीय जितको सम्भावना पनि जीवन्त रहेको छ । भारतलाई निराश पार्ने काम अन्तिम विकेटका लागि भएको साझेदारी रह्यो । नथान लायन र स्कट बोलान्डले १७५ ओभरमा ५५ रनको अविजित साझेदारी गरेका छन् । लायन ४१ रनमा अविजित छन् भने बोलान्डले १० रन बनाएका छन् । सुरुआती इनिङ्सपछि १ सय ५ रनले अगाडि रहेको अस्ट्रेलिया एक समय ६ विकेट गुमाएर ९१ रनको स्थितिमा पुगेको थियो । मार्नस लबुसचेन र प्याट कमिन्सले ५७ रनको साझेदारी गर्दै अस्ट्रेलियालाई संकटबाट मुक्त पारेका थिए ।लबुसचेनले सर्वाधिक ७० रन बनाए । यो सिरिजमा तल्लो क्रमका ब्याटरको गतिलो योगदान रहेको छ । त्यसैले कुनै पनि लक्ष्य जितका लागि पर्याप्त नहुन सक्छ । अहिले हामी जति रनले अगाडि छौं, त्यो बलियो स्थिति भने हो, दिनको अन्त्यमा लबुसचेनले भने । बुमराहले भने आफ्नो स्वभाविक रूप गुमाइसकेको पिचको पूरा फाइदा लिए । यो सिरिजमा उनले २९ विकेट लिइसकेका छन् । यी ३१ वर्षीय बलरले आफ्नो दुई सय टेस्ट सिकार पनि पूरा गरेका छन् ।यसअघि बिहानको खेलमा भारत आफ्नो पहिलो इनिङ्समा ३ सय ६९ रनमा अलआउट भएको थियो । त्यसमा नितिशकुमार रेड्डी १ सय १४ रन बनाएर आउट हुने अन्तिम ब्याटर रहे । भारतका लागि चौथो टेस्ट मात्र खेलिरहेका रेड्डी मेलबर्नमा आठौं अथवा त्योभन्दा तल ब्याटिङ गर्दै सर्वाधिक रन बनाउने खेलाडी पनि भएका छन् । पाँचौं दिनको सम्भावित खेललाई लिएर उनको भनाइ रहेको छ, कोही पनि यो पिचमा ब्याटिङ गर्न सक्षम छन् ।"
सूर्यक्ष र पारुललाई उपाधि,"काठमाडौं (कास) योनेक्स सनराइज नेपाल जुनियर इन्टरनेसनल सिरिज २०२४ को एकलतर्फको उपाधि पुरुष एकलतर्फ सूर्यक्ष रावत र महिलातर्फ पारुल चौधरीले हात पारेका छन् । भारतीय खेलाडीहरूको एकल दबदबा रहेको प्रतियोगिताको पुरुष एकलतर्फ सूर्यक्षले अंश नेगीलाई २११७, २११८ ले पराजित गर्दै उपाधि उचालेका हुन् । महिलातर्फ चौधरीले मेधावी नागरलाई २११७, २११६ ले पराजित गर्दै उपाधिमा आफ्नो नाम लेखाएकी हुन् । पुरुषतर्फ साईप्रसाद तिगला र विश्वजित चौधरी तथा महिलातर्फ इसिता नेगी र दिया भिमैयाले संयुक्त कांस्य पदक जिते ।नेपाल ब्याडमिन्टन संघको आयोजनामा भएको प्रतियोगितामा पाँचै विधाको सेमिफाइनलमा भारतीय खेलाडीहरूको मात्र प्रतिस्पर्धा रहेको थियो । नेपाली खेलाडीहरू क्वाटरफाइनलभन्दा माथि उठ्न सकेनन् । नेपाली खेलाडीमा महिला डबल्स यू१९ मा टिसारानी शाक्य र स्वर्लिन श्रेष्ठ तथा सुविन श्रेष्ठ र दिलाशा रानाको जोडी अन्तिम आठमा पुगेका थिए । महिला युगलतर्फको उपाधि आन्या विष्ट र एन्जल पुनेराले हात पारे । उक्त जोडीले दिया भिमैया र बरुणी पर्सवाललाई २११४, २११८ ले पराजित गरेका हुन् । तेस्रो स्थानमा इसिता नेगी र भान्सिका ठाकुर तथा जेनिथ अब्बिगिल र तारिनी सुरीको जोडी रहे ।पुरुष युगलतर्फ भाव्य छावरा र परम चौधरीको जोडीले जित हात पार्दै उपाधि जिते । छावरा र चौधरीको जोडीले दिभ्यांश अग्रवाल र नीरज केशरीको जोडीलाई २११७, २११५ ले पराजित गरेका हुन् । तेस्रो स्थानमा दभ्यांश रावत र योगांश सिंह तथा सी लालराम र सौरभ साहुको जोडी रहे ।मिक्स युगलतर्फ भाव्या छावरा र एन्जल पुनेराको जोडीले गर्भ सानी र इसिता नेगीको जोडीलाई २११३, २११४ ले पराजित गर्दै उपाधिमा आफ्नो नाम लेखाए । तेस्रो स्थानमा सौरभ साहु र प्रगति परिदा तथा बिजोन जैसन र आन्या विष्टको जोडी रहे । प्रतियोगितामा सहभागी ९९ खेलाडीमध्ये भारतका ६०, नेपालका १६, थाइल्यान्डका १०, यूएईका ४, इरानका ३, न्युजिल्यान्डका २ तथा मलेसिया, अस्ट्रेलिया, बंगलादेश र इन्डोनेसियाका ११ जना खेलाडीहरू सहभागी थिए ।"
फाल्गुनन्द गोल्डकप दुवै टिमको उपाधि जित्ने दाबी,(पाँचथर)एघारौं फाल्गुनन्द गोल्डकपको सोमबार हुने फाइनलमा प्रतिस्पर्धी चर्च ब्वाइज युनाइटेड क्लब र मछिन्द्र फुटबल क्लब दुवैले उपाधि जित्न तयार रहेको दाबी गरेका छन् । फिदिममा जारी प्रतियोगितामा दुवै टिमका प्रशिक्षकले प्रतिस्पर्धी टिमको कमजोरी पहिचान गर्दै रणनीतिक रूपमा खेलेर उपाधि जित्ने दाबी गरे ।उपाधि दाबेदारमध्ये चर्च ब्वाइज ०७९ सालमा भएको ए डिभिजन लिग विजेता र मछिन्द्र फुटबल क्लब उपविजेता थिए । चर्च ब्वाइज युनाइटेडले सेमिफाइनलमा आयोजक फिदिम स्पोर्टिङ क्लबलाई र मछिन्द्रले अर्को उपाधि दाबेर न्युरोड टिमलाई पराजित गरेको थियो ।गत साता मात्र झापा कपको उपाधि जितेको चर्च ब्वाइज पाँचथरमा पनि उपाधि जित्नेमा विश्वस्त छ । चर्च ब्वाइज युनाइटेड प्रशिक्षक सुमन श्रेष्ठले उपाधिका लागि पाँचथर आएको बताए । मछिन्द्र राम्रो टिम भए पनि आफूहरूले गत साता झापा कपको उपाधि जित्नका साथै इलाममा उपविजेता भएको जस्ता दृष्टान्तले उपाधि चुम्ने दाबी गरे ।मछिन्द्रका प्रशिक्षक सन्तोष न्यौपानेले आफ्नो टिमको तयारी राम्रो हुनुका साथै मैदानमा आफ्ना खेलाडीहरूको अनुभव पनि राम्रो भएकाले ट्रफी र पुरस्कार चुम्ने दाबी गरे । मछिन्द्रका कप्तान विशाल श्रेष्ठले आफ्ना खेलाडीले यसअघि दुवै खेलमा राम्रो प्रदर्शन गरेकाले दर्शकको समर्थन रहने विश्वास गरे । चर्च ब्वाइज युनाइटेडका कप्तान एकराज बुढाथोकीले टिम लयमा रहेको र पछिल्ला प्रदर्शनहरू पनि राम्रो रहेकाले त्यसलाई निरन्तरता दिँदै उपाधि जित्ने विश्वास व्यक्त गरे ।गोल्डकपको विजेताले नगद १० लाख र उपविजेताले नगद ५ लाख पाउनेछ । यस्तै गोल्डकपका उत्कृष्ट खेलाडीले इलेक्ट्रोनिक स्कुटर प्राप्त गर्नेछन् । पुस ६ गते सुरु प्रतियोगितामा नेपालका ए डिभिजन र विभागीय टिमसहित भारतका गरी १० टिम सहभागी थिए ।
सुम्हात्लुङ मिनी म्याराथनमा पुष्पा र प्रताप च्याम्पियन,"पाँचथर (कास) सुम्हात्लुङ मिनी म्याराथनको उपाधि पुरुषतर्फ पाँचथरको फिदिम१० का प्रताप लिम्बू र महिलातर्फ पाँचथरकै मिक्लाजुङकी पुष्पा (फुङनारा) शेर्माले जितेका छन् । फिदिममा आयोजित म्याराथनमा प्रतापले निर्धारित साढे नौ किलोमिटर दूरी २६ मिनेट ३० सेकेन्डमा पूरा गरे ।पुरुषतर्फको प्रतियोगितामा २७ मिनेटमा दौड पूरा गर्दै ताप्जेजुङ मैवाखोला गाउँपालिका६ का अमिर तेङबुङ दोस्रो र सप्तरीको राजविराजका अजितकुमार यादवले २७ मिनेट २७ सेकेन्डमा दूरी पार गरेर तेस्रो भए । महिलातर्फ निर्धारित साढे ५ किलोमिटर दूरी पुष्पाले २१ मिनेट २७ सेकेन्डमा पूरा गरिन् । संखुवासभा खाँदबारीकी नुनकला राई दोस्रो र पाँचथरको फिदिम१ की सविता राई तेस्रो भए । नुनकलाले २२ मिनेट र सविताले २३ मिनेट ५० सेकेन्डमा दूरी पार गर्दै तेस्रो भए । पुरुषतर्फ २६ र महिलातर्फ ११ खेलाडी सहभागी थिए । पुरुषतर्फ पहिलोदेखि तेस्रो हुनेले क्रमशः ३०, २० र १० हजार तथा महिलातर्फ पहिलोदेखि तेस्रो हुनेले क्रमशः नगद १५, १० र ५ हजार पुरस्कारसहित ट्रफी, मेडल र प्रमाणपत्र प्राप्त गरे ।फिदिम नगरपालिका४ स्थित ऐतिहासिकस्थल सुम्हात्लुङ गढीदेखि सुरु गरिएको म्याराथन, क्याम्पसमोडजोरसाल, पल्लोटार बसपार्क, शनिबारे, जिल्ला प्रहरी कार्यालय र वेलफेयर डाँडा हुँदै गढी मन्दिरमै पुगेर टुंग्याइएको थियो । किरात समुदायको महान पर्व उँधौलीको अवसर पारेर फिदिममा लाग्ने चासोक मेलाको अवसरमा आयोजना गर्दै आएको मिनी म्याराथनको यो सातौं संस्करण हो । विजेताहरूलाई फिदिम नगरपालिकाका मेयर मित्रप्रसाद काफ्ले र उपमेयर राधाकृष्ण न्यौपानेसहितले पुरस्कृत गरे ।"
