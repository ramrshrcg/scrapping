शीर्षक,विवरण
त्रिविमा 'गोल्ड मेडल' पाउनेमा छात्रा धेरै,"(काठमाडौं)त्रिभुवन विश्वविद्यालय ६५ वर्षअघि स्थापना हुँदा भर्ना हुने छात्रा भेट्न पनि मुस्किल थियो । तर स्वर्ण दीक्षान्तसम्म आइपुग्दा अब्बल नतिजा ल्याएर पदक जित्नेमा छात्रभन्दा छात्रा विद्यार्थीको संख्या धेरै छ । त्रिविले ५० औं दीक्षान्तबाट ७४ हजार १ सय ४९ जनालाई शैक्षिक उपाधि प्रदान गर्ने भएको छ । शनिबार दशरथ रंगशालामा हुने स्वर्ण दीक्षान्तमा तीमध्ये सर्वोत्कृष्ट नतिजा प्राप्त गर्दै २२ वटा पदक र पुरस्कार प्रदान गरिँदै छ । पदक र पुरस्कार पाउनेमा छात्रभन्दा छात्राको संख्या बढी छ । २२ पदक र पुरस्कारमध्ये १७ वटा छात्रा र ५ वटा मात्र छात्रले पाएका छन् । विश्वविद्यालयले सञ्चालन गरेको परीक्षामा सर्वप्रथम भएका छात्रछात्रालाई पदक र पुरस्कार प्रदान गरिने परीक्षा नियन्त्रक पुष्पराज जोशीले जनाए । त्रिविका शिक्षाध्यक्ष (रेक्टर) खड्ग केसीले सबै पेसा, व्यवसाय, प्राज्ञिक क्षेत्रमा पनि महिलाको उपस्थिति बढ्दै गएकाले अब्बल हुने छात्राको संख्या पनि वृद्धि हुँदै गएको बताए । मिहिनेत गरेर छात्रा पनि प्रतिस्पर्धामा उत्कृष्ट हुन सक्छन् भन्ने उदाहरण यो हो, उनले भने, उनीहरूले कोटामा परेर उत्कृष्ट नतिजा ल्याएका होइनन्, प्रतिस्पर्धामै उत्रेर सर्वोत्कृष्ट बनेका हुन् । मिहिनेत गर्न पुरुषभन्दा महिला अघि देखिए । देशभरमै उच्च शिक्षामा छात्राको संख्या बढेर गएको छ, मौका पायो र मिहिनेत गरियो भने प्रतिस्पर्धामा महिला पनि अब्बल हुन सक्छन्, केसीले भने । दीक्षित हुनेमध्ये १४ हजार ३ सय ८ जनाले दीक्षान्त समारोह दशरथ रंगशालामा सहभागी हुन आवेदन दिएका छन् । तीमध्ये ८ हजार ४ सय ४९ जना (५९ प्रतिशत) छात्रा, ५ हजार ८ सय ५८ जना (४१ प्रतिशत) मात्र छात्र र १ जना लैंगिक अल्पसंख्यक रहेका छन् । त्रिविमा पढ्ने विद्यार्थीमा पनि महिला बढी छन् । विश्वविद्यालय अनुदान आयोगकाअनुसार ४ लाख ९१ हजार २९९ विद्यार्थीमध्ये २ लाख ८६ हजार ८५० जना (५८ प्रतिशत) छात्रा र २ लाख ४ हजार ४४९ जना (४२ प्रतिशत) छात्र छन् । समग्र उच्चशिक्षामा पनि छात्राको संख्या बढेर गएको छ । देशभरका २२ विश्वविद्यालय तथा सोही हैसियतमा स्वास्थ्य विज्ञान प्रतिष्ठानमा ३ लाख ५८ हजार छात्रा (५७ प्रतिशत) र २ लाख ७४ हजार छात्र (४३ प्रतिशत) अध्ययरत रहेको आयोगको वार्षिक प्रतिवेदनको तथ्यांक छ । शिक्षाध्यक्ष केसीले छात्राको संख्या बढ्दै गएको कक्षाकोठमा समेत देख्न सकिने बताए । धेरै कक्षामा छात्राको संख्या बढी देखिन्छ, कम्ती देखिएको कक्षामा पनि ५० प्रतिशत छात्रा नै हुन्छन्, उनले भने । पुरुष युवा वैदेशिक रोगजारीमा गएका कारण पनि महिलाको संख्या बढेको हुन सक्ने उनले औंल्याए ।त्रिवि इतिहास शास्त्रका प्राध्यापक भवेश्वर पंगेनीले विश्वविद्यालय स्थापनाताका छात्राको संख्या अत्यन्त न्यून रहेकामा साढे ६ दशकमा पर्याप्त हुन पुगेको बताए । पहिले छात्राको संख्या नितान्त कम थियो, ज्यादै थोरै मात्र भर्ना हुन आउँथे, हिजोको समाजले छोरीलाई अघि बढाएको थिएन, छोरीलाई पढ्नका लागि घर छाडेर पठाउने अवस्था नै थिएन, त्रिविको इतिहाससम्बन्धी पुस्तकसमेत लेखेका उनले भने, अहिले अवस्था र समाज फेरिएको छ, समाजले छोरीलाई अघि बढाएको मात्र छैन, हरेक ठाउँमा स्थापित गर्न चाहन्छ ।उच्चशिक्षा अध्ययरतमध्ये ७८ प्रतिशतभन्दा बढी विद्यार्थी त्रिविमा पढ्छन् । यस वर्ष स्नातक गरेका ५३ हजार ६ सय ८२, स्तातकोत्तर तह पूरा गरेका २० हजार १ सय ३५, एफफिलका १ सय ७८ र विद्यावारिधि पीएचीडी गरेका १ सय ५४ जना विद्यार्थी दीक्षित हुने रजिस्ट्रार केदार रिजालले जानकारी दिए ।त्रिवि व्यवस्थापन संकायअन्तर्गत एमफिलमा सर्वोत्कृष्ट अंक प्राप्त गर्ने हीरा श्रेष्ठले त्रिवि प्राध्यापक संघ सहिद उपप्राध्यापक हरिराज अधिकारी स्वर्ण पदक प्राप्त गरेकी छन् । उनले ३९५ जीपीए ल्याएकी थिइन् । व्यवस्थापन संकायको एमबीए कार्यक्रममा ३३४ जीपीए प्राप्त गर्ने स्कुल अफ म्यानेजमेन्टकी छात्रा सुधा काफ्लेले इन्द्रभक्त श्रेष्ठ पदक पाएकी त्रिविले जनाएको छ । एमएस्सी वातावरण विज्ञानमा सर्वप्रथम भएकी रिकिता भण्डारीले मदन विद्या वातावरण विज्ञान पुरस्कार पाएकी छन् । वातावरण विज्ञान केन्द्रीय विभागकी उनले ३९४ जीपीए प्राप्त गरेकी थिइन् । काठमाडौं मोडेल कलेजकी छात्रा रेबिका भण्डारीले एमबीएसमा सर्वप्रथम भएर पदक र पुरस्कार दुवै प्राप्त गरेकी छन् । उनी ३९० जीपीए ल्याएर नेपाल बैंक सरदार गुञ्जमान सिंह स्वर्ण पदक र रामकृष्ण न्हुच्छे प्रधान पुरस्कार पाउने भएकी हुन् । एमए अंग्रेजी साहित्यमा रत्नराज्य लक्ष्मी क्याम्पसबाट सर्वप्रथम हुने सुदीक्षा घिमिरेले नरेन्द्रमणि आचार्य दीक्षित पदक प्राप्त गरेकी छन् । उनले ३८८ जीपीए प्राप्त गरेकी थिइन् । वनस्पति शास्त्र केन्द्रीय विभागबाट एमएस्सीमा सर्वोत्कृष्ट नतिजा ३८० जीपीए प्राप्त गर्ने श्रीणा श्रेष्ठले पनि पदक हात पारेकी छन् । उनले इमिरेट्स प्राडा रामप्रसाद चौधरी स्वर्ण पदक पाउनेछिन् । पत्रकारिता तथा आमसञ्चार केन्द्रीय विभागबाट एमएमा ३६८ जीपीएसहित सर्वप्रथम हुने चेतना कुँवरले नारायण शान्ति मिश्र पदक पाएकी छन् । अर्थशास्त्र केन्द्रीय विभागबाट अर्थशास्त्र एमएमा ३६७ जीपीए प्राप्त गर्ने श्रीज्या काफ्लेले तारापद चौधरी पदक पाउन सफल भएकी छन् । उनले खगेन्द्रमान सिंह प्रधान पदक र चन्द्रराज ढुंगेल स्मृति पुरस्कारसमेत पाउने त्रिविले जनाएको छ । शिल्पा विष्ट प्राज्ञिक उत्कृष्टता पुरस्कार सीताकुमारी श्रेष्ठले पाएकी छन् । शिक्षा शास्त्र केन्द्रीय विभागबाट एमएड तहमा छात्रामध्येबाट ३४५ जीपीएसहित सर्वप्रथम भएर उनले पुरस्कार जितेकी हुन् ।एमएस्सी रसायन शास्त्र विषयमा सर्वप्रथम भएका सुशील पोखरेलले अमृत पदक पाएका छन् । रसासन शास्त्र केन्द्रीय विभागबाट उनले ३९५ जीपीए प्राप्त गरेका थिए । एमए अन्तर्राष्ट्रिय सम्बन्ध तथा कूटनीति विषयमा सर्वप्रथम भएका प्रतीकराज जोशीले ३८१ जीपीएसहित डा दुबसु क्षेत्री मिश्र पदक पाएका छन् । एमए पुस्कालय विज्ञान विषयमा प्रथम भएका सन्जिककुमार सिंहले शान्ति नारायण मिश्र पदक प्राप्त गरेका छन् । उनले ३८२ जीपीए ल्याएका थिए ।स्नातक तहको परीक्षा सर्वप्रथम भएकी शंकरदेव क्याम्पसकी आकृति झाले दुई पदक प्राप्त गरेकी छन् । बीबीए व्यापार प्रशासनमा उनले ३९९ जीपीए प्राप्त गर्दै भाइस चान्सलर पदक र भ्वाइथ सत्य माँ स्मृति स्वर्ण पदक पाएकी हुन् । नेपाल ल क्याम्पसबाट एलएलबी परीक्षामा प्रथम सिजन बोहराले लोकराज ज्ञवाली पदक हात पारेका छन् । उनले परीक्षामा ३७१ जीपीए प्राप्त गरेको कार्यालयले जनाएको छ । सिभिल इन्जिनिनियरिङ विषयमा स्नातक (बीई सिभिल) मा ८४२१ प्रतिशत अंकसहित सर्वप्रथम भएका आशिष थापा पुरस्कृत भएका छन् । क्याथफोर्ड इन्टरनेसनल कलेजका थापाले शिवराज पन्त स्मृति पुरस्कार पाएका हुन् । व्यवस्थापनतर्फ बीबीएस कार्यक्रममा ८०७० प्रतिशत अंक प्राप्त गरी सर्वप्रथम लिबर्टी कलेज धनकुटाकी समिता ढुंगेलले नेपाल बैंक छत्रबहादुर पदक हात पारेकी छिन् । शिक्षा संकायमा बीएड परीक्षामा छात्रातर्फ उत्कृष्ट संगीता प्रजापतिले शुशीलादेवी शर्मा पुरस्कार पाएको त्रिविले जनाएको छ । सानोठिमी क्याम्पसकी उनले ७५१५ प्रतिशत अंक प्राप्त गरेकी थिइन् ।प्रधानमन्त्री तथा कुलपति केपी शर्मा ओली र कृषि अर्थशास्त्री रामप्रकाश यादवले पुरस्कार र पदक वितरण गर्ने कार्यक्रम रहेको त्रिविले जनाएको छ । ओलीको अध्यक्षतामा हुने कार्यक्रममा प्रमुख अतिथिका रूपमा यादव उपस्थिति हुँदै छ । २०१७ मा एसएलसी पास गरेका यादव अमेरिकाबाट पीएचडी गरेर कृषि र अर्थशास्त्रको क्षेत्रमा सक्रिय रहँदै आएका व्यक्ति हुन् । त्रिवि ६५ वर्षको भए पनि ५० औं दीक्षान्त मनाउनुको कारणचाहिँ आन्तरिक विवाद, नजिता प्रकाशनमा ढिलाइ, राजनीतिका कारण हुने आन्दोलनले समयमा दीक्षान्त गर्न नसक्नु हो ।"
मानसरोवर यात्रा खुलाउने भारतचीन सहमतिले नेपालमा संशय,"(काठमाडौं)भारतीय तीर्थयात्रीका लागि कैलाश मानसरोवर यात्रा पुनः सञ्चालन गर्न भारत र चीनबीच भएको सहमतिले नेपाललाई झस्काएको छ । नेपालको पश्चिमी सीमा लिम्पियाधुराबाट ५६ किलोमिटरभित्रको लिपुलेक पासबाट व्यापार गर्न सन् २०१५ मै भारत र चीनका प्रधानमन्त्रीबीच सहमति भएको थियो । कोभिड महामारीले रोकिएको मानसरोवर यात्रा पुनः सञ्चालन गर्ने पछिल्लो सहमतिले नेपालको चुच्चे नक्साप्रतिको सरोकार फेरि जागृत भएको छ । भारतका प्रधानमन्त्री नरेन्द्र मोदी २०१५ मे १४ मा चीन भ्रमणमा गएका बेला समकक्षी ली खछियाङसँग लिपुलेक नाकाबाट द्विदेशीय व्यापार अभिवृद्धि गर्ने सहमति भएको थियो । मे १५ मा जारी संयुक्त वक्तव्यको बुँदा नं २८ मा उक्त सहमति उल्लेख थियो । त्यस सहमतिप्रति आपत्ति जनाउँदै नेपालले तत्कालै दुवै देशलाई कूटनीतिक नोट पठाएको थियो । भारतले त्यसको बेवास्ता गर्यो भने चीनले विश्वसनीय दस्ताबेज भए सहमतिलाई सच्याउन सकिने बतायो । अहिले फेरि भारतीय राष्ट्रिय सुरक्षा सल्लाहकार अजित डोभाल र चिनियाँ विदेशमन्त्री वाङ यीबीच बेइजिङमा भएको वार्तामा मानसरोवर यात्रा पुनः सञ्चालनसम्बन्धी सहमति गर्दा नेपाललाई जानकारी दिइएन । भारतका राष्ट्रिय सुरक्षा सल्लाहकार डोभालले गत साता चीनको भ्रमण गरेका थिए । त्यस क्रममा भएको सहमतिमा मानसरोवर यात्राका लागि प्रयोग हुने रुट खुलाइएको छैन । पिथौरागढबाट लिपुलेक पुग्ने सडक बनाएको भारतले त्यही मार्गबाट तीर्थयात्रुलाई कैलाश मानसरोवर दर्शन गराउने योजना सार्वजनिक गर्दै आएको छ । त्यही कारण भारत र चीनबीच भएको पछिल्लो सहमतिप्रति नेपालको कूटनीतिक सक्रियता आवश्यक रहेको सीमाविद् बुद्धिनारायण श्रेष्ठ बताउँछन् । व्यापार होस् वा तीर्थ यात्रुको आवागमन, नेपालको भूमि प्रयोग हुने विषयमा हाम्रो स्वाभाविक सरोकार रहन्छ, उनले भने, नेपाल सरकारले यस विषयमा जानकारी माग्नुपर्छ । कोभिड महामारी फैलिएपछि चीनले सन् २०२० बाट मानसरोवर यात्रामा रोक लगाएको थियो । चीनले नेपाली तथा अन्य देशका नागरिकलाई मानसरोवर यात्राको अनुमति दिए पनि गलवान झडपपछि सम्बन्ध चिसिएका कारण भारतीय नागरिकलाई अनुमति दिएको छैन । भारतले मानसरोवर यात्रा खुलाउन प्रयास गर्दै आएको थियो । डोभालको चीन भ्रमणपछि जारी ८ बुँदे संयुक्त वक्तव्यको बुँदा नं ६ मा कैलाश मानसरोवर यात्रा पुनः प्रारम्भ हुने उल्लेख छ । भारतीय विदेश मन्त्रालयका प्रवक्ता रणधीर जयसवालले भारतीय तीर्थयात्रुका लागि कैलाश मानसरोवर यात्रा खुलाउने विषयमा चीन सरकारसँग सकारात्मक कुराकानी अगाडि बढेको बताएका छन् । कान्तिपुरसँग उनले भने, त्यस विषयमा हुने थप प्रगति क्रमशः बाहिर आउनेछन् । कैलाश मानसरोवर यात्राका लागि कुन रुट प्रयोग गर्न खोजिएको हो भन्ने कान्तिपुरको जिज्ञासामा उनले भने, पहिला जुन बाटोबाट यात्रु जान्थे, त्यही हुनुपर्छ । यसमा अहिले थप कुरा छैन । भारतीय यात्रु सिक्किमको नाथुला, नेपालका रसुवागढी, तातोपानी, हुम्ला र कालापानीलिपुलेक हुँदै मानसरोवर जान्छन् । भारतले नेपालको भूभाग हुँदै चीनको सीमासम्म जोड्ने बाटो निर्माणलाई गति दिएको बेला द्विपक्षीय सहमति बाहिर आएपछि त्यसको मनसाय र अवस्था बुझ्नुपर्ने भारतका लागि पूर्वराजदूत नीलाम्बर आचार्य बताउँछन् । आचार्य भारत र चीन गलवान झडप अगाडि अर्थात् सन् २०२० पूर्वको स्थितिमा फर्किन प्रत्यनशील रहेको बताउँछन् । उनीहरू स्थितिलाई सामान्य बनाउने प्रयासमा छन् । त्यही क्रममा रोकिएको कैलाश यात्रा खुलाउने कुरा आएको हुनुपर्छ, उनले भने, यात्रा खुलाउने सैद्धान्तिक सहमति मात्रै हो वा रुटको पनि विषय हो, बुझ्नुपर्छ । हाम्रो चासो त्यहाँ हुनुपर्छ । लिपुलेक नेपालको भूभाग भएकाले नेपालको सहमति बेगर त्यहाँ हुँदै भारतीय यात्रुलाई कैलाश मानसरोवर लाने सहमति गरिएको भए नेपालको सरोकार रहने आचार्यको भनाइ छ । होइन, यात्रुलाई सहज रूपमा जान दिनका लागि भिसालगायतमा सहजताको प्रसंग हो भने त्यो उनीहरूको विषय हो, उनले थपे । भारतीय तीर्थयात्रुलाई कैलाश मानसरोवर यात्रा पुनः खुल्ने विषयले नेपाली पर्यटन व्यवसायी उत्साहितसँगै सशंकित छन् । नेपाल एसोसिएसन अफ टुर एन्ड ट्राभल एजेन्ट्स (नाटा) का अध्यक्ष कुमारमणि थपलिया भारतीय तीर्थयात्रुका लागि कैलाश मानसरोवर यात्रा खुलाउने सहमति भएको थाहा भए पनि विस्तृत विवरणको पर्खाइमा रहेको बताए । उनका अनुसार ४ वर्षदेखि यात्रा रोकिएकाले ४५ लाख भारतीय तीर्थयात्रु कैलाश मानसरोवर जाने पर्खाइमा छन् । उनीहरू सबैलाई नेपाल हुँदै यहाँको सरकारको जानकारीमा कैलाश दर्शनमा लान सकिने स्थिति हो भने हाम्रा लागि अत्यन्तै ठूलो अवसर हो, उनले भने तर, रुटलाई लिएर दुई देशबीच कुनै फरक सहमति भएको रहेछ भने त्यस विषयमा बुझ्न जरुरी छ । उनका अनुसार भारतबाट कैलाश मानसरोवर यात्रामा जाने तीर्थयात्रुमध्ये ९५ प्रतिशतले हुम्ला, रसुवागढीलगायतका नेपाली रुट प्रयोग गर्छन् । त्यसैले प्रधानमन्त्री केपी शर्मा ओलीको चीन भ्रमणको पूर्वसन्ध्यामा आफूहरूले पर्यटन मन्त्रालयमार्फत भारतीय यात्रुका लागि कैलाश यात्रा खुलाउन आग्रह गरेको थपलियाले जानकारी दिए । कैलाश मानसरोवर यात्रा गराइरहेको टच कैलाश ट्राभल्स एन्ड टुर्सका सञ्चालक वासु अधिकारी भारतीय तीर्थयात्रुका लागि कैलाश मानसरोवार यात्रा खुल्नु नेपालको पर्यटन क्षेत्रका लागि सुखद समाचार रहेको बताउँछन् । तर, बाहिर आएको सहमतिमा धेरै कुरा नखुलेकाले नेपाल सरकारले चासो राख्नुपर्ने उनको भनाइ छ । भारतले उत्तराखण्डबाट नेपालको भूभाग हुँदै बाटो बनाइरहेको छ, त्यो बाटोबाट यात्रा खुलाउन लागेको हो भने त्यसमा हामीले आपत्ति जनाउनुपर्छ, उनले भने, अहिल भारतीय यात्रुले कैलाश मानसरोवार जान नेपालकै बाटो प्रयोग गर्नुपर्ने स्थिति छ । निश्चित रुटको विषय नभएर यात्रुलाई अनुमति दिने मात्रै सहमति हो भने फरक भयो । उनीहरूका लागि सहज हुने नेपालकै रुट हो । त्यसले नेपालको पर्यटन व्यसायलाई टेवा पुर्याउँछ । कैलाश यात्रा रोकिँदा नेपालमा भारतीय तीर्थयात्रुको आवागमन घटेको छ । कोभिड महामारी अगाडि वार्षिक ६० हजार तीर्थयात्री नेपालको हिल्सा नाका हुँदै कैलाश यात्रामा जाने गरेको नाटा अध्यक्ष थपलियाको दाबी छ । उनका अनुसार नेपालगन्जसिमीकोटहिल्सामानसरोबर रुट सजिलो र कम खर्चिलो मानिन्छ । भारतीय तीर्थयात्रुका लागि नेपालगन्ज प्रमुख द्वार हो । त्यसैलाई लक्ष्य गरेर नेपालगन्जमा होटल क्षेत्रमा ठूलो लगानीसमेत भएको छ । थपलिया भन्छन्, नेपाल हुँदै कैलाश दर्शनमा जाने भारतीयको आधा समय नेपालमै बित्ने र उनीहरूले गर्ने खर्चको आधा हिस्सा पनि यहीँ हुने भएकाले यात्रा पूर्ववत् अवस्थामै खुल्दा नेपालको पर्यटन क्षेत्रलाई लाभ हुन्छ । कैलाश मानसरोवार यात्रा पुनः खुलाउने विषयमा भारत र चीनबीच भएको सहमतिबारे नेपालको परराष्ट्र मन्त्रालयले भने औपचारिक धारणा दिएको छैन । मन्त्रालयका प्रवक्ता कृष्णप्रसाद ढकालले यस विषयमा थप बुझेर मात्रै बताउन सकिने जनाए । सीमाविद् श्रेष्ठ भने भारतले सीमा मिचेको र चीनले पनि गत वर्ष जारी गरेको नक्सामा नेपालको चुच्चे नक्सालाई मान्यता नदिएको हुनाले नेपालले दुई देशबीच विकास भइरहेको घटनाक्रममा गम्भीर चासो राख्नुपर्ने बताउँछन् । भारतले २०१९ नोभेम्बर पहिलो साता जारी गरेको नयाँ नक्सामा कालापानी र लिपुलेक क्षेत्रलाई भारतीय सीमाभित्र राखिएको थियो । त्यसपछि परराष्ट्र मन्त्रालयले कालापानी क्षेत्र नेपालको भूभाग रहेको प्रस्ट पार्दै भारतलाई कूटनीतिक नोट पठाएको थियो । त्यसमा भारतले जवाफ नदिएपछि २०७७ जेठमा नेपाल सरकारले लिम्पियाधुरासम्मको नक्सा जारी गरेको थियो । नेपालको शिथिल कूटनीति र कमजोरीका कारण भारतले नेपालको भूभागमाथि वर्षौंदेखि नियन्त्रण जमाएको सीमाविद् श्रेष्ठको भनाइ छ । ब्रिटिस इन्डिया र नेपालबीच सन् १८१६ मा भएको सुगौली सन्धि, सन् १८१९, १८२७ र १८५६ का नक्साले लिम्पियाधुरालाई नेपालको पश्चिमी सीमा मानेको छ । चीनलाई नेपालको पश्चिमी सीमा बिन्दुको यथार्थता राम्रोसँग थाहा छ । २०५६ भदौ १८ मा तात्कालीन चिनियाँ राजदूत जेङ सुयोङले नेपाल र चीनबीच १९६१६२ मा सिमांकन गर्दा कालापानी नेपालकै थियो भनेका थिए, उनले भने, राजदूतको बोली चीनको हो, त्यसैले नेपालले चीनलाई पनि तथ्य स्मरण गराउनुपर्छ ।"
नेपालचीन सीमाका सद्भावनादूत,"(ताप्लेजुङ)चीन र भारतसँग सीमा जोडिएको ताप्लेजुङका सरकारी अधिकारी र जनप्रतिनिधिले छिमेकी देशसँग समन्वय गरिरहनुपर्छ । सिमानामा आउने समस्या होस् या सीमावर्ती क्षेत्रका बासिन्दाका सरोकारका विषय । पछिल्ला ७ वर्षमा ताप्लेजुङका तीन प्रमुख जिल्ला अधिकारीले चीनको दिङ्जे काउन्टीमा गएर द्विदेशीय बैठक गरे । चीनसँग सिमाना जोडिएको फक्ताङलुङ गाउँपालिका अध्यक्ष र ताप्लेजुङका दलका प्रतिनिधिले पनि चिनियाँ पक्षसँग छलफल गर्दै आएका छन् । सबै बैठकको समन्वय भने फक्ताङलुङ७ ओलाङचुङगोलाका वडाध्यक्ष छेतेन शेर्पा लामाले गर्दै आएका छन् ।उनकै समन्वयमा पछिल्लो पटक गत मंसिर २९ मा ताप्लेजुङका प्रमुख जिल्ला अधिकारी नेत्रप्रसाद शर्मा नेतृत्वको टोली सीमा बैठकमा सहभागी भएको थियो । बैठकका लागि दिङ्जे काउन्टीका परराष्ट्र मामिला मन्त्रालयले छेतेनमार्फत प्रमुख जिल्ला अधिकारीलाई पत्र पठाएको थियो । पत्रको भाषा अंग्रेजीमा भए पनि यसको लेटरहेड भने तिब्बती भाषामा थियो । लेटरहेड मा के लेखिएको छ भन्ने बुझ्न पनि छेतेनलाई नै सम्पर्क गर्नुपर्छ । तिब्बती भाषा ओलाङचुङगोलाका बासिन्दा प्रायः ले बुझ्छन् । छेतेनका अनुसार दिङ्जेमा दुई वटा भाषा चल्छन् । काउन्टीको जनसरकार प्रमुखलगायतका सरकारी अधिकारी चिनियाँ भाषा मात्र प्रस्ट बुझ्छन् । तर, छेतेन स्वयं पनि चिनियाँ भाषा प्रस्ट बोल्न सक्दैनन् । नेपालका अधिकारीले भनेको विषय उनले तिब्बती भाषामा बताउँछन् । तिब्बती अधिकारीले चिनियाँ भाषामा उल्था गर्छन् र चीनका अधिकारीलाई बुझाउँछन् । ती अधिकारीले चिनियाँ भाषामा भनेको कुरा चिनियाँ दोभासेले तिब्बती भाषामा भन्छन् । छेतेनले त्यसलाई नेपालीमा उल्था गर्छन् । यस पटकको बैठकमा ताप्लेजुङका प्रमुख जिल्ला अधिकारी शर्माले अंग्रेजीमा आफ्नो कुरा भन्नुभयो, छेतेनले भने, मैले उनीहरू (चिनियाँ) लाई तिब्बती भाषामा उल्था गरें । बैठक अंग्रेजी भाषामा गर्ने भनिए पनि स्पष्ट नहुने भएपछि आआफ्नो भाषामा उल्था गरेर प्रस्ट्याइएको उनले बताए । बोर्डिङ स्कुल पढेकाले आफूले अंग्रेजीमा पनि सामान्य कुरा गर्न सक्ने छेतेन बताउँछन् ।सीमा बैठकका लागि यसअघि प्रमुख जिल्ला अधिकारीहरू अनुज भण्डारी (२०७५), डोरेन्द्र निरौला (२०७६) चीनको दिङ्जे गएका थिए । यसपालि शर्मासहित तीनै जना घुम्तीमा भन्ने स्थानमा सीमा बैठकमा सहभागी भएका हुन् । २०८० मा रवीन्द्र आचार्य र २०७९ मा गोमादेवी चेम्जोङ टिप्ताला भन्ज्याङसम्म गएका थिए । त्यहाँ दिङ्जे काउन्टीका अधिकारी पनि आएका थिए । सीमामै बसेर सीमा नाका खुलाउने, व्यापार आदानप्रदान गर्नेलगायतका विषयमा कुराकानी भएको थियो । आचार्यसँगको बैठकमा छेतेन थिए । चेम्जोङसँगको बैठकका लागि समन्वय गरे पनि आमा बिरामी भएर काठमाडौं जानुपरेकाले प्रत्यक्ष सहभागी हुन नसकेको उनले बताए । त्यति बेला वडा कार्यालयका कर्मचारी तेन्जिङ वालुङले समन्वय गरेका थिए ।२०६७ मा सीमा बैठकका लागि गएका देवराज ढकालसँग दोभासे राखिएको थियो । ओलाङचुङगोलामा जन्मेर चीनमा बस्दै आएकी पेमा शेर्पाले त्यो काम गरेकी थिइन् । उक्त बैठकका लागि कञ्चनजंघा संरक्षण क्षेत्र आयोजनाले पहल गरेको थियो । त्यसपछिका बैठकमा चीनले नेपाली बोल्ने दोभासे प्रयोग नगरेको छेतेन बताउँछन् । ढकालभन्दा अघि ताप्लेजुङ र दिङ्जेका सरकारी अधिकारीबीच छलफल भएको पाइएको छैन । म २०७४ को स्थानीय तह निर्वाचनपछि गाउँपालिकाको प्रवक्ता भएँ, छेतेनले भने, सीमा नजिकैको बासिन्दा, जिम्मेवारीमा पनि भएपछि बैठकका लागि मैले नै धेरै पहल गर्दै आएको छु ।चीनले सीमा क्षेत्रमा सहयोग प्रदान गर्नुपरेमा या केही छलफल गर्नुपर्दा नेपालका सरकारी अधिकारी खोज्ने गरेको छ । त्यसका लागि आफूले समन्वय गरेको र दोभासे पनि आफैं भएको उनले बताए । दोभासेको काम गर्दा कतिपय कुरा मैले सच्याएर भन्ने गरेको छु, छेतेनले थपे, भूगोल, नामलगायतका विषयमा सीडीओ सावहरूले भनेका कतिपय कुरा तथ्यगत हुँदैनन्, त्यसलाई सच्याएर भन्ने गरेको छु । एजेन्डालगायतका विषयमा भने तोडमोड नगरेको उनको दाबी छ । यहाँको बासिन्दा भएकाले त्यहाँ उठाउनुपर्ने विषय हामीलाई थाहा हुन्छ र हामीले उठाइदिनोस् भनेर सीडीओलाई अनुरोध गरेका हुन्छौं, छेतेनले भने, त्यस्ता विषय उठाउँदा सीडीओले यस्तो भन्नुभएको हो भनेर प्रस्ट हुने गरी बुझाउँछौं । यस पटकको बैठकमा सीमावर्ती नेपालीको मुख्य समस्या पशुचौपाया बिक्रीवितरण नभएकालाई अलि जोडदार ढंगले उठाएको उनले सुनाए ।चीनले पत्र पठाउँदा पनि छेतेनमार्फत र प्रत्यक्ष पनि पठाउने गरेको प्रजिअ शर्माले बताए । प्रत्यक्ष आए पनि दोभासेमार्फत समन्वय गर्नुपर्छ, शर्माले भने, सदरमुकाम क्षेत्रमा तिब्बती भाषा लिपि बुझ्ने मान्छे पनि नपाइने रहेछ । छेतेन स्वयं वडाध्यक्ष भएकाले आफूले पनि विश्वास गरेको उनले सुनाए । छेतेनसँगै चिनियाँ अधिकारीले वीच्याट र फोनमार्फत कुरा गर्छन् । कागजात पठाउँदा मेल र वीच्याटको प्रयोग गर्छन् । भाषा र लिपि दुवै जान्ने भएकाले वडाका कर्मचारी तेन्जिङले पनि समन्वय गरिदिने छेतेन बताउँछन् । नेपालको संघीय संरचनाअघि चीनले सीमावर्ती क्षेत्रका बासिन्दालाई खाद्यान्न सहयोग गर्दा तत्कालीन जिल्ला विकास समितिले दावा चुङ्दा शेर्पालाई दोभासेका रूपमा प्रयोग गरेको थियो ।ओलाङचुङगोलामा जन्मेर देशविदेशमा भएकाहरूले लगानी गरेर चीनको सीमा टिप्तालादेखि ओलाङचुङगोलाको बस्तीसम्म मोटर बाटो खने । पैसा संकलन गर्ने, चीनलाई एक्स्काभेटर मेसिनका लागि सरकारमार्फत अनुरोध गर्नेलगायतका काममा समन्वयको अगुवाइ पनि छेतेनले गरेका हुन् । स्थानीयको नेतृत्व गर्दै उनले जिल्लाका सांसदमार्फत मन्त्री, प्रधानमन्त्रीसम्मलाई ज्ञापन बुझाए । त्यसले उनलाई नेपाल र चीनको राजनीतिक संयन्त्र तथा प्रशासनसँग नजिक हुने बाटो खुलेको हो । डोरेन्द्र निरौलाको नेतृत्वमा भएको बैठकमा त दिङ्जे काउन्टी प्रमुख कुंगाले छेतेन बोल्छ पनि, काम पनि गर्छ भनेर प्रशंसा गरेको तत्कालीन जिल्ला समन्वय समिति प्रमुख घनेन्द्र मादेन बताउँछन् । उक्त बैठकमा जिसस प्रमुख मादेन, फक्ताङलुङ गाउँपालिका अध्यक्ष सरोज एभेङ, उद्योग वाणिज्य संघका अध्यक्ष तारानाथ घिमिरेलगायतको टोली गएको थियो ।अनुज भण्डारी नेतृत्वको बैठकमा पनि गाउँपालिका, वाणिज्य संघका प्रमुख सहभागी थिए । कोरोनाका कारण बन्द भएको नाका खुलाउन अनुरोध गर्न फक्ताङलुङ गाउँपालिका अध्यक्ष राजन लिम्बू, माओवादीका जिल्ला इन्चार्ज खेलप्रसाद बुढाक्षेत्री, कांग्रेस सभापति गजेन्द्रप्रसाद तुम्याहाङलगायतको टोली पनि सीमासम्म पुगेका थिए । त्यसबेला पनि आफूले चिनियाँ अधिकारीलाई सीमासम्म बोलाएर सहजीकरण गरेको छेतेन बताउँछन् । सीमा नजिकैको बस्तीबाट उनीहरूले ३५ किलोमिटर धाउनुपर्ने भएकाले पहिल्यै समय, मिति तय गरेर नेपाली प्रतिनिधि लैजाने र चिनियाँ अधिकारी बोलाउने गरेको छेतेन बताउँछन् । यसरी हुने बैठकमा खादामाला लगाउने र परिचय गर्ने चलन छ । यसअघि ओलाङचुङगोलाबाट हिँडेर जानुपर्ने र दुई दिन लाग्ने भएकाले चिनियाँ अधिकारी सीमासम्म चियाखाजा लिएर आउने गरेको उनले बताए ।"
५ वर्षमा १ अर्ब खर्च कर्णालीमा कुपोषण ज्युँका त्युँ,(खोज पत्रकारिता केन्द्रका लागि)
भागबन्डा मिलाउन सुदूरपश्चिममा संसदीय समिति थपिँदै,"(धनगढी)दूरपश्चिममा सत्तारूढ कांग्रेस र एमालेले भागबन्डा मिलाउनकै लागि प्रदेश सभामा संसदीय समितिको संख्या बढाउने निर्णय गरेका छन् । कांग्रेस संसदीय दलका नेतासमेत रहेका मुख्यमन्त्री कमलबहादुर शाह र एमाले संसदीय दलका नेता राजेन्द्रसिंह रावलसहित दुवै दलका नेताहरू सम्मिलित बिहीबारको बैठकले संसदीय समितिको संख्या थप गर्ने निर्णय गरेको हो । सुदूरपश्चिम प्रदेशसभामा हाल चार संसदीय समिति छन् । एउटा समिति थप्न लागिएको हो । हाल अर्थ विकास तथा प्राकृतिक स्रोत समिति, सामाजिक विकास समिति, विधायन तथा प्रदेश मामिला समिति र सार्वजनिक लेखा समिति छन् । विशेष समिति थप गर्न लागिएको हो । प्रदेशसभा सचिवालयका अनुसार दुई समिति थप गर्दा गाडी खरिद तथा मर्मत खर्चबाहेक वार्षिक कम्तीमा ३० लाख व्ययभार बढ्नेछ ।सहमतिअनुसार कांग्रेसले २ तथा एमाले, माओवादी र नागरिक उन्मुक्तिले ११ वटा समितिको नेतृत्व पाउनेछन् । अर्थ विकास तथा प्राकृतिक स्रोत समितिको नेतृत्व नागरिक उन्मुक्ति र सार्वजनिक लेखा समितिको नेतृत्व प्रमुख प्रतिपक्षी माओवादीलाई दिने सहमति छ । सामाजिक विकास समिति एमालेले तथा विधायन र विशेष समितिको नेतृत्व कांग्रेसले लिने सहमति भएको छ । प्रदेशसभा नियमावलीमा विशेष समितिको व्यवस्था भए पनि गठन गरिएको थिएन ।यसअघि ०८० साउनमा कांग्रेस, माओवादी र नागरिक उन्मुक्तिको संयुक्त सरकार भएका बेला मुख्यमन्त्री शाहले संसदीय समिति बढाउन खोज्दा प्रमुख प्रतिपक्षी रहेको एमालेले व्ययभार बढ्ने भन्दै आलोचना गरेको थियो । त्यसबेला मुख्यमन्त्री शाहले नागरिक उन्मुक्तिलाई प्रदेश सरकारमा सहभागी गराउने क्रममा संसदीय समिति संख्या बढाउने सहमति गरेका थिए । तर चौतर्फी आलोचनापछि सहमति कार्यान्वयन हुन सकेन । तर अहिले एमाले आफैं सत्तामा भएका बेला संसदीय समिति बढाउने निर्णय गरेको हो । माओवादीका प्रदेश सांसद शिवसिंह ओलीले भागबन्डा मिलाउने हिसाबले समिति बढाउने निर्णय उपयुक्त नहुने बताए । संख्या बढाउनेभन्दा पनि भएकै समितिलाई चलायमान बनाउन जोड दिनुपर्ने हो, उनले भने समितिको संख्या बढाउने हो भने एउटा समितिमा ६७ जना मात्रै हुने सम्भावना छ । त्यसो हुँदा विषयमाथिको छलफल नै साँघुरिनेछ । अर्कोतर्फ, प्रदेशसभामा तीन समिति लामो समयदेखि नेतृत्वविहीन छन् । सार्वजनिक लेखा समिति, सामाजिक विकास समिति र अर्थ विकास तथा प्राकृतिक स्रोत समितिमा नेतृत्व चयन हुन सकेको छैन । यसअघि सार्वजनिक लेखा समिति सभापतिमा एमालेका वीरबहादुर थापा र सामाजिक विकास समितिको सभापतिमा एकीकृत समाजवादीकी माया पन्त र अर्थ विकास तथा प्राकृतिक स्रोत समितिको सभापतिमा नागरिक उन्मुक्ति पार्टीका घनश्याम चौधरी थिए । उनीहरू तीनै जना अलगअगल समयमा मन्त्री भएपछि ती समिति नेतृवविहीन भएका हुन् । विधायन तथा प्रदेश मामिला समितिको सभापतिमा भने कांग्रेसका दिवानसिंह विष्ट छन् ।सुदूरपश्चिम प्रदेशसभाको बैठक नबसेको तीन महिना बितेको छ । असोजको दोस्रो सातादेखि बैठक बसेको छैन । सामान्यतः यो विधेयक निर्माणको बेला हो । तर प्रदेशसभा बैठक मात्रै होइन, संसदीय समितिहरूका बैठक पनि नियमित छैनन् । सत्ता साझेदार दलबीचको भागबन्डाले प्रदेशसभा र प्रदेश सरकारको गतिलाई प्रभावित गरेको प्रदेशसभा सदस्यहरू बताउँछन् ।"
एक सातादेखि विद्यालयमा हाजिर छैनन् अञ्जला,(विराटनगर) मोरङ धनपालथान३ को उमागौरी कृषि सहकारी ठगी प्रकरणकी अभियुक्त अञ्जला कोइराला दुई सातायता फरार छिन् । संसद्को सार्वजनिक लेखा समिति सभापति ऋषिकेश पोखरेलकी पत्नीसमेत रहेकी कोइराला आफूले पढाउँदै आएको विद्यालयमा पनि हाजिर भएकी छैनन् । कोइरालाले विराटनगरस्थित महेन्द्र रात्रि माविमा पढाउँदै आएकी थिइन् । सहकारी ठगी प्रकरणमा उनीलगायतविरुद्ध गत मंसिर २७ मा मुद्दा दायर भएको थियो । त्यसको भोलिपल्ट २८ गते विद्यालयमा आयोजित राष्ट्रपति रनिङ सिल्ड कार्यक्रममा उनी सहभागी थिइन् । पुस १ मा उनले ५ दिनको बिदा स्वीकृत गराएको विद्यालय प्रशासनले जनाएको छ । त्यसयता उनी फरार छिन् । बिदा सकिए पनि पुस ६ यता विद्यालयमा हाजिर भएकी छैनन् । उनी विद्यालयमा उपस्थित नभएको एक साता पुगिसकेको छ ।अञ्जलाका श्रीमान् पोखरेलले गत मंगलबार इमेलबाट पत्र पठाएर विद्यालयमा अनिश्चितकालीन बिरामी बिदा मागेका थिए । उनले फोन गरेर पत्र पाए नपाएको बारे आफूसँग जानकारी लिएको प्रधानाध्यापक झङ्कप्रसाद पराजुलीले बताएका थिए । तर विद्यालयले बिदा स्वीकृत नगरिसकेको उनले जानकारी दिएका थिए । कोइराला उमागौरी कृषि सहकारीकी पूर्व सञ्चालकसमेत हुन् ।प्रहरी अनुसन्धानअनुसार उमागौरी कृषि सहकारीको ठगी प्रकरणमा २२ करोड रुपैयाँभन्दा बढी अनियमितता भएको छ । सहकारीका ८ हजार ८ सय ४२ जना सेयर सदस्यहरूको ३ करोड ८ लाख रुपैयाँ र ७ सय ७ ऋणीहरूको २४ करोड ३० लाख रुपैयाँ ठगी गरिएको आरोप छ । सरकारी वकिलको कार्यालयले सहकारीका वर्तमान तथा पूर्वसञ्चालक रहेका कोइरालासहित २६ जना आरोपितविरुद्ध साढे २२ करोड रुपैयाँ बिगो र ६ देखि ८ वर्षसम्म कैद सजायको माग गर्दै मुद्दा दायर गरेको छ । सहकारीबाट ठगी गरिएका २४ करोड ३० लाखमध्ये ८ करोड मात्र असुल भएको छ । बाँकी १६ करोड असुली अझै बाँकी छ ।
राष्ट्रसंघका शान्तिदूतले सुनाए द्वन्द्वपीडितलाई संगीत,"(काठमाडौं)द्वन्द्वपीडित महिला लस्करै बसेका छन् । साथमा छन् संयुक्त राष्ट्रसंघका नेपालस्थित आवासीय प्रतिनिधि हाना सिङ्गर र अरु उच्च अधिकारी । अघिल्तिर चार महिला भायोलिन बजाइरहेका छन्, एउटै धून र तालमा । मोजार्टका धून तिनले जसै सुनाउँदै गए, द्वन्द्वपीडित त्यसमा लट्ठिँदै गए । राष्ट्रसंघको नेपालस्थित कार्यालय हरिहर भवनमा शुक्रबार बिहान कार्यालय खुल्नेबित्तिकै देखिएको यो दृश्य कुनै नाटकको थिएन, न कुनै औपचारिक सांगीतिक प्रस्तुति नै थियो । यो थियो, राष्ट्रसंघका अन्तर्राष्ट्रिय शान्तिदूतले नेपालका द्वन्द्वपीडितका लागि गरेको मनोचिकित्सा । राज्य न्याय दिलाउन कहिले तयार हुने भन्ने तय नभए पनि विगतका घाउले अशान्त मनलाई संगीतमार्फत शान्त पार्न सकिने भएकाले केही द्वन्द्वपीडित महिला छनोट गरेर राष्ट्रसंघले शान्ति दूतहरूसँग सांगीतिक भेटघाट कार्यक्रम गरेको थियो । झन्डै पौने घण्टा भायोलिनको लयबद्ध संगीत सुनाएपछि राष्ट्रसंघीय शान्तिदूत तथा अमेरिकी भायोलिनवादक मिदोरीले भनिन्, संगीत एउटा चिकित्सा हो र त्यो अहिले तपाईंहरूले महसुस गर्नु नै भयो होला, आज तपाईंहरूसँग केही पल साट्न पाउँदा खुसी लाग्यो । उनी संसारभर नै पीडितको वेदनालाई संगीतले सम्बोधन गर्दै आएकी राष्ट्रसंघीय शान्तिदूत हुन् । मिदोरी र उनको समूहको अद्भुत भायोलिनवादन सुन्दा एक किसिमको सुखद अनुभव भएको पीडितहरूले बताए । संगीतले पनि मनको घाउ निको पार्छ भन्ने सुनेकी थिएँ, आज अनुभव गर्न पाइयो, सशस्त्र द्वन्द्वका समयमा बलात्कारमा परेका महिलाको न्यायका लागि लड्दै आएकी अभियन्ता देवी खड्काले भनिन्, सरकारले हामीलाई न्याय दिने नाममा झुलाइरह्यो । शान्ति प्रक्रियाका संयन्त्रमा कार्यकर्ता नियुक्त गर्न खोजेर प्रक्रिया नै भाँड्दा मन झन् दुखेको छ । यस्तो बेला मोजार्टको धूनले एकछिन् भए पनि आनन्द दिएको छ । आफूहरूमाथि भएको अन्याय पीडकले स्वीकार्नुपर्ने सामान्य माग राख्दा पनि पीडक र राज्य संयन्त्र भने यसलाई वास्तै नगरी प्रस्तुत हुँदा द्वन्द्वको घाउमा कहिल्यै खाटा नलागेको खड्काले बताइन् । गोरखाकी विमला ढकालले २०५५ मा श्रीमान् राजेन्द्र ढकाल बेपत्ता पारिएका बेलाको याद आएको बताइन् । मेरा श्रीमान्लाई प्रहरीले बेपत्ता पारेका बेला छिमेकीका घरमा बाजा बजेको सम्झना भयो मलाई त, अधिवक्ता राजेन्द्रकी पत्नी विमलाले भनिन्, हाम्रो दुःख भन्ने ठाउँ कहीँ छैन, राज्यले न्याय देला भन्ने विश्वास पनि अब छैन । द्वन्द्वपीडितका कुरा सुनिसकेपछि राष्ट्रसंघकी आवासीय प्रतिनिधि हाना सिङ्गरले द्वन्द्वपीडितले न्याय पाउनुपर्छ भन्नेमा राष्ट्रसंघ सदा अडिग रहेको बताइन् । हामी तपाईंहरूको दुःख हटाउन त सक्दैनौं, तर त्यो हट्नुपर्छ र राज्यले न्याय दिलाउनुपर्छ भन्ने धारणामा सदा अडिग छौं, उनले भनिन्, केही बेरको संगीतको मल्हमले पीडितहरूको जीवनमा केही शान्ति ल्याउन सकिन्छ कि भनेर यो कार्यक्रम आयोजना गरेका हौं । सत्यनिरुपण तथा मेलमिलाप आयोगमा तत्काल पदाधिकारी नियुक्त हुनुपर्छ र तपाईँहरूको आवाज सुनिनुपर्छ भन्नेमा राष्ट्रसंघ अडिग छ ।"
सत्ता टिकाउन बनाइएको समाजवादी मोर्चा सरकारबाट हटेपछि निष्क्रिय,"(काठमाडौं) माओवादी अध्यक्ष एवं तत्कालीन प्रधानमन्त्री पुष्पकमल दाहालले सत्ता टिकाउने हतियारका रूपमा प्रयोग गरेको समाजवादी मोर्चा निष्क्रिय भएको छ । माओवादी र एकीकृत समाजवादी प्रतिपक्षमा पुगेपछि मोर्चामार्फत कुनै पनि गतिविधि गरिएको छैन । तत्कालीन सत्तारूढ माओवादी, एकीकृत समाजवादी, जनता समाजवादी नेपाल र संसद् बाहिर रहेको नेपाल कम्युनिस्ट पार्टी रहेको समाजवादी मोर्चा २०८० असारमा घोषणा गरिएको थियो । मोर्चामा पछि महेन्द्र राय यादव नेतृत्वको नेपाल समाजवादी पार्टी जोडिएको थियो । गत वैशाखमा पार्टी विभाजन भएपछि जसपा नेपाल मोर्चाबाट बाहिरिइसकेको छ । सरकारमा रहँदा प्रचण्डजीले समाजवादी मोर्चालाई सत्ताको हतियारका रूपमा अघि बढाउनुभयो । अहिले मोर्चा भए पनि भविष्यमा पार्टी नै बनाउने भन्नुहुन्थ्यो । अहिले मोर्चाको नाम नै लिन चाहनुभएको छैन, मोर्चामा रहेको दलका एक नेताले भने । जनताको नागरिक र राजनीतिक अधिकारका साथै आर्थिक, सामाजिक र सांस्कृतिक अधिकारको प्रत्याभूति गराउँदै शान्तिपूर्ण, न्यायसंगत र समावेशी समाज निर्माणका लागि मोर्चा बनाइएको उद्घोष गरिएको भए पनि मोर्चामार्फत तत्कालीन सत्तासहयात्री कांग्रेसलाई दबाब दिने माओवादी अध्यक्ष दाहालको रणनीति थियो । त्यति बेला प्रतिनिधिसभामा मोर्चामा रहेका दलको सांसद संख्या ५४ थियो । संसद्बाहिर रहेको नेकपाले सडकबाट दबाब दिने नीति लिइएको थियो । मोर्चाको सातै प्रदेशमा भएका सभालाई माओवादीका अध्यक्ष दाहाल, एकीकृत समाजवादीका अध्यक्ष माधवकुमार नेपाल, नेकपा महासचिव नेत्रविक्रम चन्दलगायतका नेताले सम्बोधन गरेका थिए । उनीहरूले त्यति बेला समाजवादी क्रान्तिको आधार तयार गर्न मोर्चा गठन गरेको बताएका थिए । नेपाली विशेषताको समाजवादको आधार निर्माण गर्ने मुख्य उद्देश्यसहित मोर्चालाई केन्द्र, प्रदेश, जिल्ला र स्थानीय तहसम्म गठन गर्ने गरी कार्यविधिसहितको प्रतिवेदन बनाइएको थियो । चार दलका नेताहरूको कार्यदलले बनाएको मस्यौदा अलपत्र छ । यस बीचमा मोर्चाका संयोजक रहेका नेकपा महासचिव नेत्रविक्रम चन्दले मोर्चालाई सक्रिय बनाउन माओवादी अध्यक्ष दाहाल र एकीकृत समाजवादीका अध्यक्ष माधवकुमार नेपाललाई आग्रह गरेका थिए । तर उनीहरूले यसमा चासो देखाएका छैनन् । चन्द नेतृत्वको नेकपाको गत साता भएको केन्द्रीय समिति बैठकले मोर्चालाई सक्रिय बनाउने निर्णय गरेको छ । माओवादीका महासचिव देव गुरुङले दलहरू आआफ्नो पार्टीको काममा व्यस्त भएकाले मोर्चाको गतिविधि हुन नसकेको बताए । मोर्चामा रहेका दलहरू आआफ्नो कार्यक्रममा रहेकाले एक ठाउँमा जुटेर सल्लाह गर्न पाएको छैनौं । व्यस्तताका कारण कार्यविधिलाई अन्तिम रूप दिन पाइएको छैन, उनले भने, समाजवादी मोर्चा क्रियाशील बनाउनेमा विमति छैन । माआवादी, एकीकृत समाजवादी र नेकपाले आआफ्नो बैठकबाट मोर्चालाई अघि बढाउने निर्णय गरेकाले नेपालमा समाजवादको आधार तयार गर्ने गरी फेरि सक्रिय हुने गुरुङले बताए । नेकपाका प्रवक्ता खड्गबहादुर विश्वकर्माले जनता समाजवादी पार्टीको विभाजन र ठूलो दल माओवादीको निष्क्रियताका कारण मोर्चा शिथिल भएको बताए । गठबन्धन सरकारमा सहभागी पार्टीबीच समस्या पैदा भएपछि सहकार्य र तालमेलमा प्रभाव पर्यो । जसपा नेपाल मोर्चाबाट बाहिर निस्कनुपर्ने कारण थिएन, उनले भने, मोर्चा शिथिल हुनुमा माओवादी जिम्मेवार छ । उनले समाजवादी मोर्चा अहिलेको वस्तुगत र राष्ट्रिय आवश्यकता भएको बताए । हामी मोर्चालाई अघि बढाउँछौं, प्रभावकारी बनाउँछौं, उनले भने । नेकपाले पार्टी एकता तत्काल सम्भव नभए मोर्चाबन्दी गर्ने नीति अख्तियार गर्नुपर्ने निर्णय केन्द्रीय समिति बैठकबाट गरेको छ । विचारको विकासलाई सहयोग पुग्ने, नयाँ आधार निर्माण गर्न सक्ने र क्रान्तिलाई अगाडि बढाउन सक्ने गरी एकता गर्ने, नेकपाको निर्णयमा भनिएको छ, हामीले समाजवादी मोर्चालाई सक्रिय बनाउन र अन्य पार्टीलाई जोड्न जोड दिनुपर्छ ।एकीकृत समाजवादीको गत साता भएको स्थायी समिति बैठकले विगतमा बनेका बिभिन्न गठबन्धन र मोर्चाले आफ्नो दललाई उपयोग गरेको निष्कर्ष निकालेको छ । राजनीतिक कार्यक्रमका आधारमा मात्र सहकार्य गर्ने निर्णय एकीकृत समाजवादीले गरेको छ । अब एकीकृत समाजवादी ठोस राजनीतिक कार्यक्रमका आधारमा गरिने सहकार्य, मोर्चा वा एकताबाहेक अरू कुनै पनि गठबन्धन गर्दैन भन्नेमा आफैं पनि स्पष्ट हुनुपर्छ, स्थायी समिति बैठकले पारित प्रतिवेदनमा भनिएको छ ।एकीकृत समाजवादीका उपाध्यक्ष बेदुराम भुसालले भने समाजवादी मोर्चालाई सक्रिय बनाउनुपर्ने सम्बद्ध दलको धारणा रहेको बताए । माओवादी, एकीकृत समाजवादी सरकारमा रहेका बेला मोर्चाका गतिविधि तीव्र भए पनि प्रतिपक्षमा पुगेपछि ठप्प हुनु मुख्य कारण दलहरू आआफ्नो संगठनमा केन्द्रित बन्नु रहेको उनको भनाइ छ । समाजवादी मोर्चालाई सक्रिय बनाउनुपर्छ भन्ने हाम्रो धारणा हो । तर हामी महाधिवेशन र त्यसपछि संगठन निर्माणमा लाग्यौं । माओवादी पनि आफ्नै योजनामा लाग्यो । स्थानीय तहको उपनिर्वाचमा पनि व्यस्त भयौं, उनले भने । मोर्चाको राजनीतिक प्रतिवेदन तयार गर्न बनेको कार्यदलमा सदस्य रहेका नेपाल समाजवादी पार्टीका नेता गंगानारायण श्रेष्ठले नेताहरूमा मोर्चाप्रति उदासिनता देखिएको बताए । मोर्चामा पार्टी एकता गर्ने हदसम्म छलफल चलेको थियो । समाजवादी ध्रुव निर्माण गर्ने र विचार मिल्नेसँग एकताको आधार बनाउने भनिएको थियो । राजनीतिक दस्ताबेजको मस्यौदा पनि तयार गरेका थियौं, उनले भने, सम्बद्ध दलका नेताहरूको उदासिनताका कारण मोर्चा अहिले पूरै सेलाएको छ ।"
नेपालीको 'अल्ट्राकेयर' लाई चीनमा अवार्ड,"(काठमाडौं)गर्भावस्थामा देखिने जटिलताहरू समयमै पहिचान गर्न सघाउने आर्टिफिसियल इन्टेलिजेन्स (एआई) मा आधारित उपकरणको अवधारणा प्रस्तुत गरेर नेपालको एक विद्यार्थी समूहले चीनमा आयोजित प्रतियोगितामा अवार्ड जितेको छ । सेन्जेन सहरमा भएको टेक फर गुड प्रतियोगितामा नेपाली विद्यार्थीको समूहले पिपल्स च्वाइस अवार्ड पाएको हो । उक्त प्रतियोगिता १९ देशका ३ सयभन्दा धेरै प्रतिस्पर्धीबीच भएको थियो । गत शनिबार काठमाडौंस्थित हुवावे नेपालले एक कार्यक्रम गरी विजेताहरूलाई अवार्ड हस्तान्तरण गर्यो ।नेपाली विद्यार्थीको टोलीले प्रस्तुत गरेको अल्ट्राकेयर नामक परियोजनाले अवार्ड जितेको हो । हात्तीसारस्थित हुवावे टावरमा सञ्चार तथा सूचना प्रविधिमन्त्री पृथ्वी सुब्बा गुरुङले टिम अल्ट्राकेयर का नामबाट सेन्जेनमा लोकप्रिय बनेको टोलीलाई अवार्ड हस्तान्तरण गरेका थिए । विजेता विद्यार्थीहरूको समूहमा काठमाडौं विश्वविद्यालय र पुल्चोक इन्जिनियरिङ क्याम्पसमा कम्प्युटर साइन्स, इलेक्ट्रोनिक इन्जिनियरिङ, कम्प्युटर इन्जिनियरिङलगायत विषयमा स्नातक तहमा अध्ययनरत प्रियांशु शर्मा, एन्जलिना घिमिरे, समृद्धि कार्की, साधना पन्थी, आशिष कार्की, समीप अर्याल संलग्न छन् । नेपाली समूहले गर्भावस्थामा हुने जटिलताको यथाशीघ्र पहिचान गर्ने एआईमा आधारित अल्ट्राकेयर डिभाइस बारे प्रतियोगितामा आइडिया सुनाउँदा धेरैले प्रशंसा गरेका थिए । एआई प्रविधिमा आधारित एक ठाउँबाट अर्को ठाउँमा लिएर हिँड्न मिल्ने पोर्टेबल अल्ट्रासाउन्ड उपकरण सोलार पावरबाट सञ्चालन हुने गरी उनीहरूले डिजाइन गरेका छन् । यसले स्थानीय भाषा पनि बुझ्ने भएकाले चलाउन सजिलो हुने काठमाडौं विश्वविद्यालयमा कम्प्युटर साइन्समा स्नातक चौथो तहमा अध्ययनरत एन्जलिनाले बताइन् । ग्रामीण भेगको सामाजिक समस्यालाई सम्बोधन गर्ने डिभाइस भएकाले हामीले अवार्ड जितेका हौं भन्ने लाग्छ, एन्जलिनाले भनिन्, अवार्ड जित्नुभन्दा पनि ठूलो उपलब्धिचाहिँ त्यहाँ पाएको एक्स्पोजर थियो । ग्रामीण भेगको सामाजिक समस्या समाधान गर्ने क्षमताका कारण आफूहरूको परियोजनाले अन्तर्राष्ट्रिय स्तरमा रुचि र समर्थन पाएको टिम अल्ट्राकेयर का अर्का सदस्य आशिषको पनि बुझाइ छ । यो परियोजनालाई व्यावसायिक उत्पादनमा बदल्न धेरै लगानी आवश्यक छ, अहिले हामी विद्यार्थीको हैसियतले यस्तो परियोजना अघि बढाउन सम्भव नभए पनि भविष्यमा यसलाई साकार बनाउने योजना छ, उनले भने । आशिषका अनुसार प्रतियोगितामा प्रस्तुत आइडियाहरूमध्ये १९ देशका ३ सय सहभागीहरूको भोटिङबाट विजेता छनोट गरिएको थियो । अल्ट्राकेयरकी अर्की सदस्य प्रियांशुका अनुसार यो उपकरणले गर्भवती महिलाहरूको स्वास्थ्य जटिलता समयमै पत्ता लगाएर तुरुन्तै उपचार गर्न सघाउँछ । हाम्रै ग्रामीण क्षेत्रमा अल्ट्रासाउन्ड उपकरणको पहुँच न्यून छ, जहाँ उपकरण उपलब्ध छन्, त्यहाँ पनि विशेषज्ञहरूको अभावले जटिल समस्याको समयमै पहिचान नहुँदा कैयौं गर्भवती महिलाले ज्यान गुमाउनुपरेको छ, उनले थपिन्, त्यो समस्या न्यूनीकरणका लागि हामीले डिजाइन गरेको यो डिभाइस उपयोगी हुन्छ । चीनको नानिङ, सेन्जेनजस्ता सहरका सूचना प्रविधि कम्पनी र इलेक्ट्रोनिक बजार भ्रमण गरेपछि नेपालमा पनि प्रविधिको प्रयोगमार्फत समाज रूपान्तरण गर्न सकिने अनुभव भएको प्रियांशुले बताइन् । एउटा कार्यशालामा एक जनाले ४० वर्षअघिको ग्वाङझाउको फोटो देखाउनुभएको थियो, त्यो ठाउँ ठ्याक्कै अहिलेको हाम्रो रुकुमजस्तै देखिन्थ्यो, उनले भनिन्, अहिले ग्वाङझाउ धेरै विकसित भइसक्यो । सूचना प्रविधिको उन्नत रूप देखिन्छ । हाम्रो सरकारले पनि स्थानीय इन्नोभेसन र जनशक्तिमा लगानी गर्नुपर्छ । चीनमा गुगल नचले पनि स्थानीय बाइडु जस्तो स्थानीय प्रविधि बनाएको देख्दा नेपालले यसबाट पाठ सिक्नुपर्ने प्रियांशुको धारणा छ ।दक्ष जनशक्ति विदेश पलायन भइरहेका छन्, उनीहरूलाई यहाँ बस भनेर मात्रै हुँदैन, प्रियांशुले भनिन्, ब्रेन ड्रेन रोक्न नेपालमा नयाँ इन्नोभेसनलाई प्रवर्द्धन गर्नुपर्छ । युवालाई काम गर्ने वातावरण तयार गरिदिनुपर्छ । युवामा लगानी गर्नुपर्छ । एन्जलिनाले पनि सूचना प्रविधिमा चीन धेरै अगाडि पुगिसकेको अनुभव सुनाइन् । त्यहाँको सार्वजनिक विद्युतीय सवारी, बुलेट ट्रेन, इलेक्ट्रिक बजार, हुवावेको आर एन्ड डी कार्यालयहरू आफूलाई अद्भुत लागेको उनले बताइन् ।हुवावे टेक्नोलोजिजले सन् २०१९ देखि नेपालमा सिड फर द फ्युरच कार्यक्रम आयोजना गर्दै आएको छ । युवा विद्यार्थीलाई प्रविधि क्षेत्रमा प्रोत्साहन गर्न कार्यक्रम गरिएको कम्पनीले जनाएको छ । यस कार्यक्रमअन्तर्गत विभिन्न देशका विद्यार्थीलाई आईसीटी, नवप्रवर्तन र नेतृत्व विकाससम्बन्धी प्रशिक्षण दिइन्छ । यसमा छनोट हुने विद्यार्थीमध्ये केहीलाई टेक फर गुड प्रतियोगितामा पठाउने र त्यहाँ विजयी हुनेले ग्लोबल टेक फर गुड मा भाग लिन पाउनेछन् । सो प्रतियोगितामा सहभागी विद्यार्थीहरूले सामाजिक समस्याहरू समाधान गर्ने प्रविधिमूलक परियोजना तयार गर्नुपर्छ ।"
मेघौलीमा 'रैथाने खाना' मेला,"देउमाया गुरुङ कोदो र गहुँको पिठो मिसाएर ढिँडो तयार गर्दै थिइन् । उनले अन्य गुरुङ खान्की र लोकल कुखुराको मासु तयार गरिसकेकी थिइन् । मनकुमारी थापा मगर तेलको कराहीमा बटुक तार्दै थिइन् । मासको पिठोको बटुकसँग खान टमाटरको अचार तयार भइसकेको थियो । उता सुँगुरको मासु पाक्दै थियो । सोबिकामाया बोटे सिलौटामा सुकेको रातो खुर्सानी पोलेर नुनसँग मज्जाले पिस्दै थिइन् । उनले बोटे समुदायको भान्सामा पाक्ने ठूलो, सानो माछा र झिंगे माछा तार्ने सुरसार गर्दै थिइन् । मेघौलीमा शुक्रबारदेखि सुरु भएको रैथाने खाना महोत्सव मा चितवनका आदिवासी र जातजाति आफ्ना भान्सामा पाक्ने मौलिक परिकार तयार गर्दै थिए । महोत्सव हेर्न आउनेहरू स्वाद मानेर खाँदै थिए । नेचर गाइड मनेश लिम्बू मगर समुदायको परिकार खान व्यस्त थिए । महोत्सवस्थलमा स्थानीय समुदायले परिकार त पकाएकै छन्, आफ्ना घरको नमुना पनि बनाएका छन् । मनेश र उनका साथीहरूले मगर समुदायले बनाएको बटुक खाइरहँदा अगाडि मगर युवायुवती मौलिक पोसाक लगाएर कौडा र चुट्का गाउँदै, नाच्दै रमाइलो गरिरहेका थिए । मगर गाउँमा गएर उनीहरूकै घरमा बसेर उनीहरूकै भान्सामा पाकेको खान्कीको स्वाद लिँदै आँगनमा कौडा नाचेको जस्तो रमाइलो भयो, लिम्बूले भने । महोत्सव परिसरमा सुरुमा कुमाल समुदायको घर छ । त्यसपछि गुरुङ, थारू, दराई, मगर, बोटे र अन्तिममा ब्राह्मण समुदायको नमुना घर छ । उनीहरूको भान्सामा जे पाक्छ, ती नमुना घरमा त्यही परिकार तयार भएका छन् । थारूको घरमा घोँगी, अनदीको चामल बफाएर बनाएको चिच्चर र त्यसको पोका, चामलको पिठोको बाफमा पकाएको ढिकरी रोटी खान पनि उत्तिकै झुम्मिएका थिए । घरहरूमा उनीहरूले प्रयोग गर्ने औजार, उपकरण पनि राखिएको थियो । घरको डिजाइन र रंगरोगन पनि परम्परागत रूपमा गरिएको थियो । भरतपुर महानगरपालिकाले सन् २०२४ लाई भ्रमण वर्षका रूपमा मनाउँदै घुमौं भरतपुर अभियान चलाएको छ । वर्ष २०२४ निस्कँदै गर्दा महानगरले रैथाने खाना महोत्सव आयोजना गरेको हो । वाग्मती प्रदेशका मुख्यमन्त्री बहादुरसिंह लामाले महोत्सवको उद्घाटन गरेका हुन् । मेघौली चितवनको निकै पुरानो पर्यटकीय गन्तव्य हो । चितवन राष्ट्रिय निकुञ्ज, राप्ती र नारायणी नदीले घेरिएको मेघौलीमा आदिवासी थारू, बोटे र कुमाल समुदायको पनि बाक्लो बसोबास छ । आदिवासी र जनजाति समुदायका आफ्ना मौलिक खान्कीहरू छन् । ती खाना पर्यटकले रुचाउँछन् । उनीहरूको परिकारलाई प्रवर्द्धन गर्न पनि यो महोत्सव आयोजना गरेका हौं, भरतपुर महानगरकी प्रमुख रेनु दाहालले भनिन् । मेघौली भरतपुरबाट २५ किमि पश्चिममा छ । फराकिलो कालोपत्र सडक तयार भएका कारण भरतपुरबाट सजिलै त्यहाँ पुगिन्छ । खाना महोत्सव पुस १६ सम्म चल्नेछ । मेघौलीमा पर्यटक रमाउने ठाउँहरू प्रशस्तै छन् । वनजंगल, जनावर मात्रै हैन, हाम्रो बसोबास क्षेत्र र खाना पनि मौलिक खालका छन् । अलि पर राप्ती र नारायणीको मिलन भएको ठाउँ गोलाघाटबाट सूर्यास्तको भव्य दृश्य पनि देखिन्छ, रैथाने खाना महोत्सवका संयोजक रहेका मायाराम चौधरीले भने ।"
"तरकारीको मूल्य तथ्यांकमा घट्छ, बजारमा घट्दैन","(काठमाडौं)कालीमाटी फलफूल तथा तरकारी बजार विकास समितिले सार्वजनिक गर्ने एक साताको होलसेल मूल्य हेर्दा प्रायः तरकारीको मूल्य घटेको छ । तराईमा उत्पादित काउलीको मूल्य त किलोमै ४६ प्रतिशतसम्म घटेको छ ।पुस ६ मा किलोको ६५ रुपैयाँ रहेको तराई काउलीको मूल्य शुक्रबार समितिले प्रतिकिलो ३५ रुपैयाँ तोकेको छ । एक सातामा स्थानीय काउलीको मूल्य पनि ४६ प्रतिशतले नै घटेको समितिको तथ्यांक छ । पुस ६ मा स्थानीय काउलीको मूल्य ६५ रुपैयाँ थियो, शुक्रबार प्रतिकिलो मूल्य ३५ रुपैयाँ तोकिएको छ । काउली (ज्यापु) को मूल्य २१ प्रतिशतले घटेर प्रतिकिलो ७५ रुपैयाँमा बिक्री भएको छ । त्यस्तै, सबै प्रकारको गोलभेडाको मूल्य पनि घटेको तथ्यांकमा छ । पुस ६ मा किलोको ५५ रुपैयाँ रहेको गोलभेडा सानो (लोकल)को मूल्य शुक्रबार घटेर ४५ रुपैयाँमा बिक्री भयो । तराईमा उत्पादित गोलभेडाको मूल्य प्रतिकिलो ६५ रुपैयाँमा बिक्री भएको थियो । पुस ६ मा तराईमा उत्पादित गोलभेडाको होलसेल मूल्य ७५ रुपैयाँ थियो । तर समितिले निर्धारण गरेको मूल्यअनुसार सर्वसाधारणले तरकारी पाइरहेका छन् त ? होलसेल बजारअनुसार खुद्रा बजारमा पनि मूल्य घट्यो त ? पक्कै पनि छैन । खुद्रा बजारमा किलोको एक सय रुपैयाँभन्दा घटीमा कुनै तरकारी किन्न पाइँदैन । समितिले निर्धारण गरेको काउलीको मूल्य खुद्रा बजारमा किलोको १ सय ५० रुपैयाँसम्म बढी नै पर्छ । आलु, प्याज, गोलभेंडा, बन्दा, भान्टा, बोडीलगायत सबै तरकारीको अवस्था उस्तै छ । होलसेल मूल्यमा घटे पनि त्यसको अनुभूति बजारमा सर्वसाधारणले गर्न पाएका छैनन् ।गोलभेंडा खुद्रामा किलोको १ सय ७० रुपैयाँसम्म छ । प्याजलगायत अन्य तरकारीको मूल्य पनि उस्तै छ, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, बजार अनुगमन गर्ने मुख्य दायित्व स्थानीय तहको हो, संघीय सरकार मुख्यतः वाणिज्य आपूर्ति तथा उपभोक्ता संरक्षण विभाग पनि स्थानीय सरकार भनेर पन्छिएको छ । यही कारण बजारको अवस्था विकराल छ, तरकारी क्षेत्रमा मनोमानी मूल्य छ । होलसेल व्यवसायीलाई बिलबीजक र मूल्यको अभिलेख राख्न निर्देशन दिइरहे पनि प्रभावकारी नदेखिएको उनको भनाइ छ ।होलसेलबाट खुद्रा बजारमा आइपुग्दा मूल्यमा सामान्य वृद्धि हुनु स्वाभाविक हो । किनभने होलसेलमा बोरा र क्रेटका आधारमा मूल्य तय गरिन्छ । खुद्रा बजारसम्म आइपुग्दा ढुवानीको कुरा पनि हुन्छ । यसैको बहानामा बजारमा भने अस्वाभाविक मूल्य असुल्ने प्रवृत्ति छ । तर खुद्रा व्यवसायीले होलसेलभन्दा दोब्बर बढी मूल्य असुल्दै आएका छन् ।समितिले बिहानको समयको मूल्य संकलन गरेर मूल्यसूचीमा अपडेट गर्छ । खुद्रा बजारसम्म आइपुग्दा केही तह पनि हुन्छन्, त्यसले पनि मूल्य बढ्छ । ढुवानीका क्रममा केही नोक्सानी हुन सक्छ । तर खुद्रामा आइपुग्दा मूल्य अस्वाभाविक नै बढेको देखिन्छ, समितिका सूचना अधिकारी विनय श्रेष्ठले भने, ढुवानी भाडा, नोक्सानी, मुनाफासहित जोड्दा प्रतिकिलो ५० रुपैयाँमा खरिद भएको तरकारीको मूल्य एक सय रुपैयाँभन्दा बढी हुनु हुँदैन । कालोबजारी तथा केही अन्य सामाजिक अपराध तथा सजाय ऐन २०३२ मा झन् २० प्रतिशतभन्दा बढी मुनाफा राख्न पाइँदैन । तर खुद्रामा बढी नै मूल्य लिने गरेको पाइन्छ ।खुद्रा बजारमा अस्वाभाविक मूल्य विगतदेखिकै रोग हो । वाणिज्य आपूर्ति तथा उपभोक्ता हित संरक्षण विभागले २०७७ मा गरेको अध्ययनमा पनि पसलैपिच्छे मूल्य फरक रहेको प्रतिवेदन सार्वजनिक भएको थियो । उपत्यकाका विभिन्न ३३ वटा तरकारीका खुद्रा पसलमा निरीक्षण गरेर तयार गरेको प्रतिवेदनमा प्रतिकिलो औसतमा १० देखि १५ रुपैयाँ फरक देखिएको थियो । त्यसबेला गोलभेंडाको मूल्यमा पनि ६० देखि १ सय २० रुपैयाँसम्म फरक देखिएको विभागले जनाएको छ । मूल्यबाहेक मूल्यसूची, बिलबिजक र दर्ताको पनि समस्या देखिएको थियो । यो समस्या अहिले पनि ज्यूँका त्यूँ छ । तर नियामक निकाय मौन बसेका छन् । उपभोक्ता संरक्षण ऐन २०७५ ले बजार तह निर्धारण गर्न भने पनि अहिलेसम्म निर्धारण भएको छैन । त्यही कारण सर्वसाधारण मूल्यमा जहिल्यै ठगिन्छन् । किसानको बारीदेखि उपभोक्तासम्म आइपुग्दा ५ देखि ६ तहसम्म पार गर्नुपर्छ । यसरी विभिन्न तहले पनि मूल्य अस्वाभाविक रूपमा बढ्ने गरेको छ । फलस्वरूप किसान र उपभोक्ता दुवै मारमा पर्छन् । बजार तह निर्धारण हुँदा मूल्य पनि धेरै नियन्त्रण हुन्छ । तर अहिलेसम्म तह निर्धारण हुन सकेन, अध्यक्ष तिमिल्सिनाले भने, त्यही कारण पनि बिचौलिया नियन्त्रण हुन सकेन । किसान र उपभोक्ता दुवै मारमा परे । कालीमाटीदेखी खुद्रा बजारमा आइपुग्दा तरकारीको मूल्य अस्वाभाविक हुने गरेको विभागका महानिर्देशक राजन पौडेलले स्विकारे । खुद्रा बजारमा काउलीको मूल्य प्रतिकिलो १ सय ६० रुपैयाँसम्म पर्छ । खुद्रामा धेरै बढाएर बिक्री गरिएको छ, उनले भने, तरकारी कुहिने वस्तु भएकाले किलोको २० देखि ३० रुपैयाँसम्म मुनाफा राख्नु ठीकै हो । तर त्योभन्दा बढी लिने गरेको देखियो । यो जायज होइन । आइतबारदेखि तरकारी बजारमा अनुगमन खटाउँछौं ।"
"नेपालमा सूचीकृत हुन नआएपछि मेटासम्बन्धी गुनासो के गर्ने, अलमलमा सरकार",स्रोतः डेटा रिपोर्टल २०२४
कोशीमा अढाई अर्ब लगानीमा चार पदमार्ग बन्दै,"(विराटनगर) कोशी सरकारले आगामी २०८५ सालभित्र प्रदेशका चार स्थानमा करिब अढाई अर्ब लगानीमा चारवटा पदमार्ग निर्माण गर्ने महत्त्वाकांक्षी लक्ष्य अघि सारेको छ । स्विस सरकारसँगको साझेदारीमा पदमार्ग निर्माण हुनेछ । यसअन्तर्गत इलाम सूर्योदय नगरपालिकामा चियाबारी पदमार्ग बन्नेछ । करिब २० किलोमिटर लामो पदमार्गले फिक्कलदेखि श्रीअन्तु जोड्नेछ । त्यस्तै ३८ किलोमिटर लामो फाल्गुनन्द पदमार्ग फिदिमछिन्ताप्पुसन्दकपुरमाईपोखरी हुँदै इलाम पुग्नेछ । १ सय ६० किमि लामो लालीगुराँस पदमार्ग तुम्लिङटारखाँदबारीनुमगुफा पोखरीतीनजुरे, मिल्केसम्म पुग्नेछ । सबैभन्दा लामो १ सय ६८ किलो मिटरको मुन्धुम पदमार्ग तावाभन्ज्याङट्याम्केडाँडाधोत्रे हुँदै हाँसपोखरीमयुङ्डाँडासँग पुग्नेछ । यो परियोजना स्विस सरकारको १ अर्ब ३५ करोड १५ लाख, कोशी प्रदेश सरकारको ४५ करोड ८७ लाख, २९ वटा पालिकाको ४४ करोड ६७ लाख र नेपाल सरकारको १९ करोड ९२ लाखको आर्थिक साझेदारीमा अघि बढ्ने कोशीका मुख्यमन्त्री हिक्मतकुमार कार्कीले जनाए । करिब अढाई अर्बको यो परियोजना २०८५ सालभित्रै सम्पन्न गर्ने योजनामा प्रदेश सरकार छ, मुख्यमन्त्री कार्कीले भने, यसले आन्तरिक र बाह्य पर्यटक आवागमनमा वृद्धि गर्ने र अर्थतन्त्रसमेत चलायमान बनाउने सम्भावना छ । दुई साताअघि स्विस राजदूत डा डेनियल म्युउल्यीको उपस्थितिमा पदमार्ग परियोजनामा सम्झौता भएको थियो । उक्त अवसरमा राजदूत डेनियलले पदमार्गको निर्माणपछि स्थानीय स्तरमा रोजगारी सिर्जर्ना हुनुका साथै समग्र देशमै आर्थिक उन्नति र नयाँ अवसरको सिर्जना हुने दाबी गरेका थिए । परियोजनाले कोशी प्रदेशलाई मात्रै नभई समग्र देशकै पर्यटन क्षेत्रलाई नयाँ उचाइमा पुर्याउने पर्यटन, वन तथा वातावरण मन्त्रालयका सचिव विशाल घिमिरेको दाबी छ । यो महत्त्वाकांक्षी योजना केवल आर्थिक लाभमा सीमित छैन, सचिव घिमिरेले भने, यसले स्थानीय संस्कृति, प्राकृतिक स्रोत र ग्रामीण पर्यटनलाई जोड दिँदै दिगो विकासलाई टेवा पुर्याउनेछ । यस परियोजनाको सफल कार्यान्वयनले कोशी प्रदेशलाई पर्यटकीय गन्तव्यका रूपमा स्थापित गर्ने मात्र होइन, समग्र प्रदेशको आर्थिक र सामाजिक जीवनमा कायापलट गर्ने विश्वास गरिएको छ ।"
नौलीखोला पुलको काम बल्ल ४० प्रतिशत,"(गोरखा)बेनीघाटआरुघाटलार्के सडक खण्डअन्तर्गत धार्चे गाउँपालिका७ लापुबेंसीस्थित नौलीखोला मोटरेबल पुल निर्माणको काम बल्ल ४० प्रतिशत भएको छ । २०७९ साउनमा दुई वर्षभित्र सक्ने गरी ठेक्का सम्झौता भएको थियो । तोकिएको समयमा पुल निर्माण नभएपछि ठेक्काको म्याद २०८२ साउनसम्म एक वर्ष थप भएको पूर्वाधार कार्यालय गोरखाका इन्जिनियर मोहन श्रेष्ठले बताए । बर्खाका बेला नौलीखोला बढेर काम गर्न नसकिने स्थिति बन्यो, हिउँदमा मात्र काम गर्नुपर्ने बाध्यता छ, फेरि गाडी हिँड्ने वैकल्पिक बाटो पनि छैन, यसो हुँदा पनि ढिलाइ भएको छ, उनले भने । आगामी असारसम्म पुल निर्माणलाई पूर्णता दिने गरी काम भइरहेको उनले जनाए । ४ करोड ३५ लाख रुपैयाँमा ठेक्कामा सूर्योदय कन्स्ट्रक्सन प्रालिले पुल निर्माणको जिम्मा पाएको छ । उत्तरी गोरखा जोड्ने उक्त सडकमा ३५ मिटर लम्बाइको प्रिस्ट्रेस प्रविधिको पुल निर्माण भइरहेको उनले बताए । ३५ मिटर लम्बाइ र ८४० सेन्टिमिटर चौडाइको पुल बनिरहेको छ, उनले भने, दुवैतर्फ पिलर उठाउने काम सकिएको छ, अब स्ल्याब राख्ने तयारीमा जुटेका छौं । नौलीखोलाको पुल समयमै निर्माण नहुँदा उत्तरी गोरखाका धार्चे र चुमनुब्री पुग्ने स्थानीय समस्यामा छन् । बर्खामा नौलीखोला बढेर सवारीसाधन वारपार गर्न नसक्ने धार्चे७ लापुबेंसीका मनबहादुर गुरुङले जनाए । बर्खाभर गाडी पास हुन सकेनन्, माछाखोला, चुमनुब्रीदेखिका मान्छे हिँडेरै तलमाथि गरे, उनले भने, यो पुल बनेपछि माथिल्लो क्षेत्रका मान्छेलाई आउनजान सहज पर्छ । नौलीखोला पुलले पूर्णता पाए धार्चे गाउँपालिकाको केन्द्र माछाखोलासम्म आउजाउमा सहज बन्ने अपेक्षा गरिएको छ । लार्के सडक खण्डअन्तर्गत सोती, आर्खेत र छेपारे खोलामा तीनवटा मोटरेबल पुल निर्माण भइरहेका छन् । ठाउँठाउँको अप्ठ्यारो बाटोमा ढलान पनि भएको छ, इन्जिनियर श्रेष्ठले भने, अब नौलीखोलाको पुल बनेपछि माछाखोलासम्म बाह्रै महिना सवारी आउजाउ गर्न धेरै सहज हुन्छ । लार्के सडकअन्तर्गत नै आर्खेत खोलामा ५ करोड ५६ लाखको लागतमा ४० मिटर लम्बाइको पुल गत वर्ष नै निर्माण सम्पन्न भइसकेको श्रेष्ठको भनाइ छ । लार्के सडकको ट्र्याक खुलेसँगै हिउँदमा चुमनुव्री गाउँपालिका३ पाङसिङसम्म जिप, ट्र्याक्टर, ट्रकलगायतका सवारी चल्न थालेका छन् । उत्तरी क्षेत्रमा सवारी चल्न थालेसँगै पैदलयात्री तथा उपभोग्य सामग्री ढुवानीमा पनि सहज भएको छ । यसअघि माछाखोलाबाट खच्चडमार्फत ढुवानी हुँदै आएको थियो । गाडी चलेसँगै उपभोग्य सामग्रीको केही सस्तो भएको स्थानीय बताउँछन् ।"
भेरिएसन नहुँदा रोकियो पुल आयोजनाको काम,"(कञ्चनपुर) महाकालीमा निर्माणाधीन पुल तथा पहुँचमार्गको काम भेरिएसन नहुँदा प्रभावित हुने भएको छ । पुल छेउमा निर्माणाधीन पोखरीको गाइडबन्डको परिवर्तिन डिजाइन स्वीकृत भए पनि भेरिएसन नभएका कारण काम प्रभावित हुने भएको हो । निर्माण कम्पनीले भने काम सुरु गर्न नसक्ने जनाउँदै दबाबका लागि पुलमा आवागमन रोक्नेसमेत चेतावनी दिएको छ । नयाँ डिजाइन गत वर्ष चैतमै स्वीकृत भएको हो, पुल निर्माण कम्पनी कुमार श्रेष्ठ सीएफईसी जेभीका इन्जिनियर किशोर पाण्डेयले भने, नयाँ डिजाइन स्वीकृत हुनेबित्तिकै भेरिएसन हुने आशामा गाइडबन्डको काम गरियो, महाकालीको बाढीले गाइडबन्ड नै बगाएपछि अहिले क्षतिपूर्ति नपाउने अवस्था आएको छ ।गत भदौ अन्तिम साता महाकाली नदीको बाढीले भीमदत्त नगरपालिकातर्फ ३ सय मिटर गाइडबन्ड कटान गरेको हो । गाइडबन्ड कटान हुँदा ९ करोडको क्षति भएको इन्जिनियर पाण्डेयले बताए । भेरिएसन नहुँदा बिमा पनि नहुने र क्षतिपूर्ति पनि नपाइने भएकाले निर्माण कम्पनीले अब तत्काल काम सुरु गर्न नसकिने भन्दै महाकाली पुल आयोजनासँगै भीमदत्त नगरपालिकालाई पत्र पठाएको छ । महाकाली नदीमा निर्मित चार लेनको पक्की पुलको दुवैतर्फ ६ सय मिटर चौडा र २८ सय मिटर लम्बाइको पोखरी निर्माण गरिएको छ । सुरुमा पोखरीको गाइडबन्ड २ सय ५० किलोग्रामभन्दा बढी तौलका ढुंगा प्रयोग गरेर निर्माण गर्नुपर्ने डिजाइन थियो । ठूला ढुंगा नपाइएपछि डिजाइन परिवर्तन गरी ग्राभेल र कंक्रिटसहितको गाइडबन्ड निर्माणको नयाँ डिजाइन गत वर्ष चैतमा स्वीकृत भएको हो । त्यसपछि निर्माण कम्पनीले काम सुरु गरेको थियो । बर्खाअगावै भत्किएको गाइडबन्ड निर्माण हुन नसके पहुँच मार्गसँगै पक्की पुलसमेत जोखिममा पर्न सक्ने प्राविधिक बताउँछन् । भदौ अन्तिम साता महाकालीमा भीषण बाढी आएको थियो । त्यति बेला महाकालीमा पानीको बहाव ४ लाख ६१ हजार क्यूसेक पुगेको थियो । तत्काल काम सुरु गर्न नसके अर्को बाढीले योभन्दा ठूलो क्षति हुन सक्छ, पुल निर्माण कम्पनीका इन्जिनियर पाण्डेयले भने । महाकाली पुल आयोजनाका प्रमुख दिवस बस्नेतले परिवर्तित डिजाइनको भेरिएसनको काम अन्तिम चरणमा रहेको बताए । २५ प्रतिशतभन्दा बढी भेरिएसन मन्त्रिपरिषद्बाटै गर्नुपर्ने व्यवस्था छ । अहिले परिवर्तित डिजाइनको भेरिएसन ३० प्रतिशत हुने देखिएको छ । फाइल मन्त्रालयमा पुगेको छ, अब केही दिनमै भेरिएसन हुन्छ, बस्नेतले भने । भेरिएसन नभएका कारण विगतमा बाढीले बगाएको गाइडबन्डको क्षतिपूर्ति दिन नसकिने उनको भनाइ छ । पहुँचमार्गको गड्डाचौकी क्षेत्रमा पनि दुई सय मिटर कालोपत्रको काम बाँकी छ । उक्त क्षेत्रमा स्थानीयले महाकाली सिँचाइ आयोजनाको नहरमा निर्मित पुल छेउमै बाटो निर्माण गर्नुपर्ने माग गरेका छन् । तर ठूला सडकमा पुल छेउमै बाटो छाड्दा दुर्घटनाको जोखिम हुने भएकाले स्थानीयको माग पूरा गर्न नसकिने आयोजनाका प्राविधिक बताउँछन् । दोधारा चाँदनीमा निर्माण हुने भनिएको सुक्खा बन्दरगाहको पूर्वाधारका रूपमा पक्की पुललाई हेरिएको छ । पक्की पुल निर्माणको काम गत वर्ष नै सकिएको छ । आठ किलोमिटर पहुँचमार्गमध्ये २ सय मिटर मात्रै निर्माण गर्न बाँकी छ ।"
सञ्चारकर्मी र विज्ञापनदातालाई सम्मान,"काठमाडौं (कास) नेपाल विज्ञापन संघ (आन) ले वरिष्ठ व्यक्तित्वहरूलाई सम्मान गरेको छ । आनको २५औं वार्षिक साधारणसभाका अवसरमा उनीहरूलाई सम्मान गरिएको हो । सम्मानित हुनेमा वरिष्ठ सञ्चारकर्मी यादव खरेल, भारती सिलवाल गिरी, इमेज च्यानलका अध्यक्ष आरके मानन्धर, कामना प्रकाशन समूहका संस्थापक अध्यक्ष पुष्करलाल श्रेष्ठ र कृष्ण पाउरोटीका घनश्याम राजकर्णिकार छन् । नेपालको विज्ञापन उद्योग परिस्कृत भई आजको अवस्थामा आइपुग्न उनीहरूले गरेको योगदानको कदर गर्दै सम्मान गरिएको आनले जारी गरेको विज्ञप्तिमा उल्लेख छ । यसैगरी प्रसन्न श्रेष्ठ र साइष्मा घिमिरेलाई पनि प्रशंसापत्र प्रदान गरिएको छ । एड फेस्टको अवसरमा थाइल्यान्डमा आयोजित लोटस वर्कसपमा सन् २०२४ मा नेपालको प्रतिनिधित्व गरी अस्ट्रेलियालगायत एसिया प्रशान्त क्षेत्रका १८ विज्ञापन बजारका प्रतिनिधिबीच भएको प्रतिस्पर्धामा उत्कृष्ट पाँचमा पर्न सफल भएको र विश्व विज्ञापन मानचित्रमा नेपालको नाम उल्लेख गराउन सफल भएकाले उनीहरूलाई प्रशंसापत्रले सम्मान गरिएको आनको भनाइ छ ।"
सामसङको इनोभेसन क्याम्पस,काठमाडौं (कास) सामसङ नेपालले सामसङ इनोभेसन क्याम्पस (एसआईसी) मार्फत नेपाली युवा विद्यार्थीलाई प्रमाणपत्र हस्तान्तरण गरेको छ । सामसङ इनोभेसन क्याम्पसले नेपाली युवाहरूलाई सशक्तीकरण गर्न उक्त प्रमाणपत्र वितरण गरेको जनाएको छ । ललितपुरस्थित त्रिभुवन विश्वविद्यालय इन्स्टिच्युट अफ इन्जिनियरिङ पुल्चोक क्याम्पसमा आयोजित समारोहबीच सामसङले आर्टिफिसियल इन्टेलिजेन्स (एआई) कोर्स पूरा गरेका ३० विद्यार्थीलाई प्रमाणपत्र प्रदान गरेको हो । सामसङले कोडिङ र प्रोग्रामिङ कोर्सको तेस्रो ब्याचमा प्रवेश गर्ने ६० जना विद्यार्थीलाई पनि स्वागत गरेको छ । सन् २०२२ मा सुरु भएको एसआईसीले युवालाई आवश्यक सीप प्रदान गर्ने लक्ष्य राखेको सामसङले जनाएको छ ।
नेपाली उद्यम र उत्पादनको प्रदर्शनी,"काठमाडौं (कास) नेपाली उद्यमको विकासमा सहयोग पुर्याउने उद्देश्यले प्रदर्शनी हुने भएको छ । शनिबारदेखि देशभरका नेपाली उद्यम र उत्पादनको बृहत् प्रदर्शनी तथा व्यापार मेला२०८१ आयोजना हुने भएको हो । ललितपुरको सातदोबाटोचापागाउँ दोबाटोमा रहेको उद्यमी घरमा प्रदर्शनी हुँदै छ । यही पुस २२ सम्म प्रदर्शन सञ्चालन हुने आयोजक उद्यमी घरले जनाएको छ । प्रदर्शनीमा स्वदेशका घरेलु उत्पादन, स्थानीय कृषि तथा खाद्यान्न, हस्तकलाका सामग्री, वन पैदावरका उद्यम र विदेशी उद्यमका उत्पादन रहनेछन् । गाँजा, सिस्नो, ढाका, सुती, खादी, खद्दरका तयारी कपडा, जुत्ताचप्पल, ब्याग, गलैंचा, राडीपाखीलगायत सामग्री पनि प्रदर्शनीमा रहने आयोजकले बताएको छ ।"
फिदिम र फुङलिङमा एभरेस्टका शाखा,काठमाडौं (कास) एभरेस्ट बैंकले आफ्ना दुई शाखा कार्यालय खोलेको छ । बैंकले फिदिमको फिदिम नगरपालिका१ र ताप्लेजुङको फुङलिङ नगरपालिका४ मा शाखा सुरु गरेको हो । बैंकले कोशी प्रदेशका पूर्वी पहाडी जिल्लामा रहेका ग्राहकलाई आधुनिक र विश्वासिलो बैंकिङ सेवा तथा सुविधा उपलब्ध गराउने उद्देश्यले यी शाखा सञ्चालनमा ल्याएको हो । योसँगै देशभर छरिएर रहेका बैंकका सम्पूर्ण शाखा सञ्जालमार्फत आफ्नो सेवाविस्तार गर्न ग्राहकलाई सहज हुने विश्वास रहेको जनाइएको छ ।
विद्यार्थीलाई सिटिजन लाइफको सहयोग,"काठमाडौं (कास) सिटिजन लाइफ इन्स्योरेन्सले विद्यार्थीहरूलाई न्यानो कपडा वितरण गरेको छ । कम्पनीले काभ्रेको रोशी गाउँपालिकास्थित शान्ति बुद्ध प्राथमिक विद्यालय र मंगल जन विजय माध्यमिक विद्यालयका २४३ जना विद्यार्थीलाई जाडोमा लगाउने ट्र्याक सुट वितरण गरेको हो । कम्पनीले मंगल जनका चार सय र शान्ति बुद्धका ४७ जना विद्यार्थीलाई ट्र्याक सुट वितरण गरेको हो । हालै आयोजित एक समारोहबीच कम्पनीका नायब प्रमुख कार्यकारी अधिकृत दीपबहादुर बीसी, प्रमुख बजार व्यवस्थापन अधिकृत भूषण रिमाल र प्रमुख व्यवसाय अधिकृत सुनील पोखरेलले विद्यार्थीहरूलाई न्यानो कपडा वितरण गरे ।"
जसले आर्थिक संकटबाट भारतलाई जोगाए,"(काठमाडौं) पीभी नरसिंह राव सन् १९९१ मा भारतको प्रधानमन्त्री बनेलगत्तै मुलुकको आर्थिक स्थिति ज्यादै खराब रहेको प्रतिवेदन बुझाइएको थियो । राव अर्थ व्यवस्थामा सुधार गर्न सक्ने वित्त (अर्थ) मन्त्रीको खोजीमा लागे । त्यस क्रममा उनको नजरमा परे भारतीय रिजर्ब बैंकका पूर्वगभर्नर मनमोहन सिंह । उनी ख्यातिप्राप्त अर्थशास्त्री थिए । देशको आर्थिक स्थिति गम्भीर रहेको तर्फ ध्यानकर्षण गराउँदै रावले उनलाई वित्तमन्त्रीको जिम्मेवारी सम्हाल्न आग्रह गरे । अर्थमन्त्री भएपछि सिंहले आर्थिक उदारीकरण, निजीकरण र विश्व व्यापारमा जोडिने विभिन्न महत्त्वपूर्ण नीति ल्याए । वैदेशिक लगानी भित्र्याउन नीतिहरूमा सुधार गरे । त्यसले मुलुकको अर्थतन्त्रलाई गति थियो । सन् २००४ मा सिंह आफैं प्रधानमन्त्री भए । त्यति बेला पनि वैश्विक आर्थिक मन्दीको असर र महँगीको मार भारतले झेल्दै थियो । त्यो परिस्थितिलाई किनारा लगाउन पनि उनले कुशल भूमिका निर्वाह गरे । दोस्रो कार्यकालका लागि समेत प्रधानमन्त्री निर्वाचित भएर सिंह सन् २०१४ सम्म पदमा रहे । सिंह भारतमा आर्थिक उदारीकरण ल्याउने व्यक्तिका रूपमा चिनिन्छन् । उनै सिंहको बिहीबार ९२ वर्षका उमेरमा बिहीबार निधन भयो । वरिष्ठ पत्रकार तथा राजनीतिक विश्लेषक आनन्द के सहाय सिंहको नेतृत्वमा भारतले प्रत्येक वर्ष ८ प्रतिशतका दरले आर्थिक प्रगति गरेको बताउँछन् । लोकतान्त्रिक विश्वमा त्यो ठूलो उपलब्धि मानिएको थियो, उनले भने, उनको आर्थिक उदारीकरण नीतिमा कतिपय कमजोरी रहे पनि त्यसले राष्ट्रको आम्दानी बढाउने महत्त्वपूर्ण काम गरेको थियो । आम्दानीको वितरण हरेक मानिससम्म पुग्न नसकेको भन्दै समाजवादी र क्रान्तिकारी विचारधाराका मानिसले प्रश्न उठाए पनि उनकै कार्यकालमा सवा करोड भारतीय गरिबीको रेखामाथि उठ्न सकेको उनले सुनाए । पदमा रहँदा वा नरहँदा सिंहको व्यक्तिगत छवि सधैं स्वच्छ मानिएको थियो । उनी सबै तहतप्काका व्यक्तिसँग विनम्रतापूर्वक प्रस्तुत हुने, कुरा सुन्ने गर्थे । सादा कपडा लाउने, सादा जीवन अपनाउने उनको शैली थियो, सहायले भने, विरोधीको कुरा सुन्ने, विरोधीसँग कहिल्यै बदला लिन नखोज्ने स्वभाव थियो, अभिव्यक्ति स्वतन्त्रताका सधैं पक्षधर थिए उनी । सन् २००४ मा कंग्रेस नेतृत्वको संयुक्त प्रगतिशील गठबन्धन (यूपीए) ले बहुमत ल्याएको थियो । बहुमतका लागि २ सय ७२ सिट चाहिएकामा कांग्रेस एक्लैको सिट १ सय ४५ वटा मात्र थियो । यूपीए गठबन्धनकी नेता थिइन् सोनिया गान्धी । तर गान्धीको पृष्ठभूमिलाई लिएर विपक्षी दलहरूले तीव्र आलोचना गरे । गान्धीले आफूलाई आएको प्रधानमन्त्रीको अवसर सिंहतर्फ सारिदिइन् । त्यसकारण सिंह एक्सिडेन्टल प्राइमनिस्टर का रूपमा पनि प्रचारित भए । नम्र स्वभावका कारण विपक्षीले सिंहलाई कमजोर प्रधानमन्त्रीका रूपमा समेत आलोचना गरे । उनी प्रधानमन्त्रको कुर्सीमा भए पनि सबै निर्णय सोनिया गान्धीबाट हुने भनी टीकाटिप्पणी पनि हुने गरेको थियो । सिंह जनताबाट प्रत्यक्ष कहिल्यै चुनिएनन् । सन् १९९९ र २००४ मा लोकसभा चुनावमा प्रतिस्पर्धा गरे पनि उनले हार व्यहोरेका थिए । कंग्रेसले उनलाई राज्यसभामा पठाएको थियो । राज्यसभा सदस्यकै रूपमा उनले प्रधानमन्त्री चलाए । यूपीए गठबन्धनमा रहेका कम्युनिस्टदेखि त्यसविपरीत विचारधारासम्मका १४ दललाई समन्वय गरेर सिंह १० वर्ष प्रधानमन्त्री भएका थिए । भारतका प्रधानमन्त्रीहरूबारे पुस्तक लेखेका वरिष्ठ पत्रकार तथा राजनीतिक विश्लेक रसिद किदवई गठबन्धनकै बलमा प्रधानमन्त्री चलाएर पनि उनले आफूलाई सफल बनाउन सकेको बताए । सबैलाई समन्वय गरेर नेतृत्व गर्न सक्नु उनको विशेषता थियो । त्यसकारण उनी सबैको गुड बुकमा थिए, उनले भने, पार्टीभित्र वा बाहिरका विपक्षीबाट जतिसुकै आक्रमण भए पनि उनले कहिल्यै त्यसविरुद्ध मोर्चा खोलेनन् । सिंह सधैं सबैको सहमित र सल्लाहमा काम गर्न रुचाउँथे । उनले कहिल्यै छुट्टी लिएनन् । १२१४ घण्टा काम गर्थे । आफ्नो कामको बखान पनि कहिल्यै गरेनन्, किदवईले सुनाए, उनको नीति र नियतमा शंका गर्ने कुनै ठाउँ थिएन । उनका अनुसार देशको आर्थिक प्रगतिमा सिंहले गरेको काम सधैं स्मरणीय रहनेछ, गरिब, दलित र पिछडा वर्गको उत्थानका लागि उनले गरेको योगदान पनि उतिकै महत्त्वपूर्ण छ । गरिब र दलितलाई बैंक खातामै पैसा पठाउने योजना उनले नै ल्याएका थिए । उनको कार्यकालमा अमेरिकासँग भएको परमाणु सम्झौतालाई ठूलो उपलब्धि मानिएको थियो । सिंहको दोस्रो कार्यकालमा भ्रष्टाचार बढेको भन्दै व्यापक विरोध भएको थियो । उनी भने इतिहासले आफ्नो मूल्यांकन गर्ने अभिव्यक्ति दिन्थे । सन् २०१४ मा एक अन्तर्वार्तामा उनले भनेका थिए, मलाई पूरा विश्वास छ, मिडिया र संसद्मा रहेका विपक्षी पार्टीको तुलनामा इतिहास मप्रति बढी दयालु हुनेछ । अहिले किदवई भन्छन्, उनको निधनमा विश्वभरिबाट शोक व्यक्त भइरहेको छ । २४ घण्टाभित्रै देशभित्र र बाहिरबाट व्यक्त भएको सम्मानमा पनि उनको मूल्यांकन झल्किएको छ । सिंह प्रधानमन्त्री रहेका बेला नेपालमा शान्ति प्रक्रियाको प्रारम्भ भएको थियो । भारतको राजधानी नयाँदिल्लीमा नेपालका प्रमुख राजनीतिक दल र विद्रोही माओवादीबीच १२ बुँदे सहमति भएको थियो । त्यही सम्झौतापछि तत्कालीन राजा ज्ञानेन्द्र शाहको शासनविरुद्ध जनआन्दोलन गर्ने वातावरण बनेको थियो । सिंहको निधनमा राष्ट्रपति रामचन्द्र पौडेल, प्रधानमन्त्री केपी शर्मा ओली, पूर्वप्रधानमन्त्रीहरू शेरबहादुर देउवा, पुष्पकमल दाहाल र बाबुराम भट्टराईले दुःख प्रकट गरेका छन् । पूर्वप्रधानमन्त्री भट्टराईले सिंहलाई विश्वका मूर्धन्य अर्थशास्त्री र विनयशील मानवका रूपमा सम्झिएका छन् । उनले समाजिक सञ्जाल एक्स मा लेखेका छन्, उहाँसँग भेट्दा शान्ति र गम्भीर मुद्रामा विश्व र नेपालभारत द्विपक्षीय आर्थिक विकास साझेदारीका विषयमा गहन विमर्श हुने गरेको म कहिल्यै बिर्सन्नँ । दिल्लीस्थित भारतीय राष्ट्रिय कंग्रेसको मुख्यालयबाट सिंहको अन्तिम यात्रा निकाल्ने तयारी छ । शुक्रबार प्रधानमन्त्री नरेन्द्र मोदी र गृहमन्त्री अमित शाहसहितका नेताले सिंहको निवासमा पुगेर श्रद्धाञ्जली अर्पण गरेका छन् । सिंहको जन्म १९३२ सेप्टेम्बर २६ मा अविभाजित भारतको पञ्जाब राज्यमा भएको थियो । अहिले उक्त भाग पाकिस्तानमा छ ।"
म्यानचेस्टर युनाइटेडको चिन्ता,"(लन्डन)रुबेन एमोरिमलाई के ठ्याक्कै थाहा छैन भने म्यानचेस्टर युनाइटेडलाई पुनरुत्थान गर्न कति समय लाग्ने हो । बरू उनको चिन्ता हो, युनाइटेडलाई बचाउने पो कसरी हो । इंग्लिस प्रिमियर लिगमा युनाइटेड बिहीबार राति उल्भसको हातबाट हारेको हो । यस्तोमा ओल्ड ट्राफोर्डका यी प्रशिक्षकले आफ्नो नामसँग जोडिएको सय वर्षयताकै सबैभन्दा खराब सुरु हेर्नुपरेको छ । मोलिनेमा भएकोमा खेलमा युनाइटेड २० ले पराजित रह्यो ।युनाइटेडले लगातार तेस्रो खेलमा हारेको छ । त्यसैले एमोरिम युनाइटेडका लागि आफ्नो सुरुआती १० खेलमा ५ वा त्यो भन्दा बढी हार सामना गर्ने प्रशिक्षक भएका छन् । यसअघि सन् १९३२ मा वाल्टर क्रिकमेरले यस्तो नियति बेहोरेका थिए । युनाइटेडमा कहिलेसम्म तपाईंको सोच लागू हुने हो भनेर सोधिएको प्रश्नमा उनको उत्तर छ, साँच्चै मलाई केही पनि थाहा छैन । त्यसैले म त प्रत्येक दिनलाई नयाँ चुनौतीका रूपमा हेरिरहेको छु ।उनी थप्छन्, म टिममा कसरी सुधार ल्याउन सकिन्छ भन्नेमा केन्द्रित छु । म भिडियोहरू हेरिरहेको छु । प्रशिक्षणको प्रत्येक मिनेटलाई विश्लेषण गरिरहेको छु । अब त हाम्रा लागि केही अंक जित्नु पनि असाध्यै धेरै महत्त्वपूर्ण हुन थालेको छ । अहिले मेरा लागि युनाइटेडलाई बचाउनु नै ठूलो भइरहेको छ । त्यसपछि मात्र के हुन्छ भन्न सकिनेछ । मलाई सुरुमै थाहा थियो, युनाइटेडका लागि खेलहरू गाह्रो हुनेछन् । नयाँ सोच तुरुन्तै लागू गर्न पनि सकिन्न ।उल्भससँगको हारले युनाइटेड साँच्चै अविश्वसनीय रूपमा रेलिगेसन क्षेत्रको नजिक छ । टोलीका लागि युरोपेली च्याम्पियन्स लिग छनोट बरू निकै टाढा देखिएको छ । अब युनाइटेडले सन् २०२४ को आफ्नो अन्तिम खेलमा लय लिइरहेको न्युकासल युनाइटेडको सामना गर्दै छ । गत साता लिग कपको क्वाटरफाइनलमा युनाइटेड टोटनहमसँग पराजित थियो । त्यसपछि बर्नमाउथसँग लिगमा घरमै पराजित रह्यो । त्यसैले युनाइटेडका लागि संकट झन् झन् गहिरो हुन थालेको छ ।मोलिनेमा भएको खेलमा पनि युनाइटेडका कप्तान ब्रुनो फर्नान्डेज दोहोरो पहेँलो कार्डसँगै मैदान छाड्न बाध्य रहे । त्यसैपछि त हो, उल्भसका म्याथेस कुन्हाले कर्नरबाट सिधै गोल गरेको । त्यसपछि कुन्हाकै पासमा ह्वाङ हीचानले दोस्रो गोल थपे । लिगको अंकतालिकामा नजर लगाउने हो भने युनाइटेड १४ औं स्थानमा छ । यसलाई तुरुन्तै विश्वास गर्न पनि सकिन्न । मेरो आफ्नै खेल ढाँचा लागू गर्ने हो भने समय लाग्ने छ, एमोरिम लाचारी देखाउँछन् ।उनी भन्छन्, मैले सुरुमै भनेको थिएँ, युनाइटेडमा स्थिति सजिलो हुन्न । सबैले गाह्रै स्थितिको सामना गर्नुपर्ने हुन्छ । समस्या के भने यो स्थिति कहिले टुंगिने छ, त्यो निश्चित छैन । उल्भसका नयाँ प्रशिक्षक भिटोर परेराका लागि भने स्थिति ठीक उल्टो छ, त्यसलाई असाध्यै धेरै सकारात्मकभन्दा हुन्छ । उल्भसले ग्यारी ओनिललाई बर्खास्त गरेयता परेराले जिम्मेवारी सम्हालेका थिए । उनको शतप्रतिशत सुरुआत कायम छ ।उल्भसले यसअघि लेस्टर सिटीलाई ३० ले हराएको थयो । निकै सुखद अनुभव भइरहेको छ, परेरा भन्छन्, अहिले टिममा एकताको भाव बढेको छ र सबै मिलेर एउटा उद्देश्य प्राप्तिका लागि काम गर्ने इच्छा जागेको छ । यो जितपछि उल्भसको १५ अंक भएको छ । टोली १७ औं स्थानमा उक्लेको छ । लेस्टर भने १८ औं स्थानमा झरेको छ । टोलीसँग १४ अंक छ । परेरालाई के लाग्छ भने उल्भसले आफूलाई बचाउने हो भने यस्तो जितको क्रम कायम राख्न सक्नुपर्नेछ ।"
नीरजले जिते इस्टर्न ओपन गल्फ,"काठमाडौं (कास) धरानका प्रो नीरज तामाङले कुल स्कोरको रेकर्ड बराबरी गर्दै सूर्य नेपाल इस्टर्न ओपन गल्फको उपाधि जितेका छन् । उनले धरानकै प्रो शुक्रबहादुर राईको रेकर्ड बराबरी गर्नेक्रममा १७ अन्डर १९३ को स्कोरसहित करियरको दोस्रो उपाधि उचाले ।धरान गल्फ क्लबमा शुक्रबार ५ अन्डर ६५ को उत्कृष्ट स्कोरमा नीरजले विष्णुप्रसाद शर्मालाई १० स्ट्रोकको फराकिलो अन्तरमा पछाडि पारे । नीरजले १ लाख ५० हजार रुपैयाँ पुरस्कार पाए । उनले पहिलो दिन शुक्रकै नामको ७ अन्डरको कोर्स रेकर्ड पनि तोडेका थिए ।पार ७० को कोर्समा ७ अन्डर २०३ स्कोरसहित विष्णु दोस्रो भए । उनले २ अन्डर ६८ को कार्ड बनाए । उनले १ लाख रुपैयाँ जिते । धरानका बलभद्र राई ३ अन्डर २०७ सहित तेस्रो भए । ७५ हजार जितेका उनले १ ओभर ७१ स्कोर गरे । नीरजले शुक्रबार सात स्ट्रोकको अग्रतासहित अन्तिम १८ होलको खेलको सुरु गरेका थिए । उनले एकपक्षीय रूपमा उपाधि जित्दा फ्रन्टनाइनमा ५ अन्डर ३१ खेले । पहिलोदेखि तेस्रो होलसम्म तीन बर्डी प्रहार गरेका नीरजले बोगी फ्री फ्रन्टनाइन खेल्ने क्रममा छैटौं रनवे होलमा पनि एकएक शट बचाए ।नीरजले फ्रन्टनाइन सकिँदा शुक्रको रेकर्ड तोड्ने संकेत देखाएका थिए । दसौं होलको डबल बोगी र ११ औं होलको बोगीले त्यो सम्भावना कमजोर बनायो । तर १२, १३ र १७ औं होलमा बर्डी खेल्दै उनले ब्याकनाइन इभन पार ३४ मा टुंगाए । नयाँ रेकर्ड कायम गर्नबाट थोरैले चुके पनि नीरजले ५४ होलको विजयी स्कोरलाई भने बराबरी गरेका थिए ।विष्णुले तेस्रो, पाँचौं, छैटौं र नवौं होलमा बर्डी प्रहार गर्दै फ्रन्टनाइन ४ अन्डर ३२ मा पूरा गरे । ब्याकनाइनमा पनि चार बर्डी प्रहार गरे तर दुई होलमा बोगी खेप्दै विष्णुले २ ओभर ३६ खेले । उनले १३, १४, १६ र १७ औं होलमा ११ शट बचाए । १५ र १८ औं होलमा बोगी प्रहार गरे । बलभद्रले फ्रन्टनाइन इभन पार ३६ मा सके । पहिलो र चौथो होलमा बोगी प्रहार गरे पनि छैटौं र नवौं होलमा बर्डी प्रहार गरे । ब्याकनाइनमा १ ओभर ३५ खेले । उनले ११ औं होलको बर्डीविरुद्ध १३ र १६ औं होलमा ११ शट खेर फाले ।भुवन नगरकोटी र रवि खड्का २ अन्डर २०८ सहित चौथो स्थानमा रहे । भुवनले ४ अन्डर ६६ र रविले २ अन्डर ६८ खेले । उनीहरूले जनही ५५ हजार प्राप्त गरे । समग्रमा १ अन्डर २०९ को नतिजामा धनबहादुर थापा (७०) र भुवनकुमार रोक्का (७३) छैटौं भएर जनही ४४ हजार पुरस्कार हात पारे । समग्रमा १ ओभर २११ स्कोर बनाएका रामे मगर (७१) आठौं भए । उनले ३८ हजार पाए । समग्रमा ४ ओभर २१४ स्कोरमा टंकबहादुर कार्की र सन्जय लामाले नवौं स्थानमा रहे । जनही ३३ हजार ५ सय पुरस्कार पाएका टंकले २ ओभर ७२ र सन्जयले४ अन्डर ६६ को स्कोर बनाए । एमेच्योरतर्फ धरानका सुमन परियारले सुन्दर राईलाई २ स्ट्रोकले हराएर उपाधि जिते । अन्तिम दिन १ अन्डर ६९ सहित समग्रमा सुमनले १ अन्डर २०९ स्कोरमा स्पर्धा टुंग्याए । सुन्दरले १ ओभर २११ मा खेल पूरा गरे । उनले शुक्रबार १ अन्डर ६९ मा खेल टुंग्याए ।विजेतालाई सूर्य नेपाल प्रालिका डेपुटी जनरल म्यानेजर केशव प्रधान र नेपाल गल्फ संघका उपाध्यक्ष तिलक राईले पुरस्कार प्रदान गरे । शनिबार प्रोएम इभेन्ट हुनेछ । सूर्य नेपाल गल्फ टुर २०२५२५ अन्तर्गत इस्टर्न ओपन तेस्रो प्रतियोगिता हो ।"
भारतमाथि अस्ट्रेलिया हाबी,"मेलबर्न (एएफपी) अस्ट्रेलियाको धारिलो बलिङ आक्रमणसामु भारत टिक्न नसकेपछि चौथो टेस्ट घरेलु टोलीको पकडमा गएको छ । टेस्टको दोस्रो दिन शुक्रबार अस्ट्रेलियाका लागि स्टिभ स्मिथले आफ्नो ३४ औं शतक बनाए । दिनको खेल सकिँदा भारत ५ विकेट गुमाएर १ सय ६४ रनको स्थितिमा रहेको छ ।मेलबर्न क्रिकेट मैदानमा भारत अझै ३ सय १० रनले पछाडि छ । भोजनलगत्तै अस्ट्रेलिया भने ४ सय ७४ रन बनाएर अलआउट भएको थियो । स्मिथले आकर्षक १ सय ४० रन बनाए । भारतका लागि ऋषभ पन्त ६ र रविन्द्र जडेजा ४ रन बनाएर खेलिरहेका छन् । भारतले अन्तिम आधा घण्टाको खेलमा तीन विकेट गुमाएको थियो ।त्यसअघिसम्म भारत २ विकेट गुमाएर १ सय ५३ रनको स्थितिमा थियो । स्कट बोलान्ड र कप्तान प्याट कमिन्स दुवैले समान दुई विकेट हात पारे । दिनको खेलपछि कमिन्सले भने, बिहानी खेलमा स्मिथ निकै उत्कृष्ट लयमा थिए । जति बेला उनी राम्रो खेलिरहेका हुन्छन्, खेल हाम्रै पकडमा हुने गर्छ ।उनले थपे, दिनको अन्त्यतिर हामी केही विकेट लिन पनि सफल रह्यौं र यसले हामीलाई बलियो स्थितिमा राखेको छ । पछिल्ला दुई टेस्टमा तल्लो क्रममा ब्याटिङ गरेका भारतीय कप्तान रोहित शर्मा फेरि ओपनरकै भूमिकामा फर्के । तर, उनी त्यसमा पनि असफल रहे । खराब लयमा रहेका रोहित तीन रनमात्र बनाएर आउट भए ।कमिन्सले ३४ रन बनाएका केएल राहुललाई आउट गरे । अर्का ओपनर यशस्वी जयसवालले भने ठोस ८२ रन बनाए । पर्थमा भएको पहिलो टेस्टमा १ सय ६१ रन बनाएका २२ वर्षीय जयसवालले विराट कोहलीसँग आवश्यक तालमेल मिलाउन सकेनन् र रनआउट भए । उनले कोहलीसँग १ सय २ रनको साझेदारी गरेका थिए । कोहलीले भने ३६ रन बनाए । अस्ट्रेलियाली इनिङ्स भने स्मिथको ब्याटिङ वरिपरि टिकेको थियो । उनले १ सय ९७ बलको सामना गरेर १३ चौका र ३ छक्का प्रहार गरे । उनी आकाश दीपको बलमा बोल्ड भए । कमिन्सले ४९ रनको योगदान दिए । भारतीय बलर जसप्रित बुमराहले ४ र रवीन्द्र जडेजाले ३ विकेट लिए ।"
जनकपुर बोल्ट्सको विजय यात्रा,"(जनकपुर)हजारौं समर्थकसहित जनकपुर बोल्ट्सले मधेश प्रदेशको राजधानी जनकपुरबाट शुक्रबार विजय ट्रफी यात्रा थालेको छ । नेपाल प्रमियर लिग (एनपीएल) पहिलो संस्करण विजेता जनकपुर बोल्ट्सको ट्रफी परेड यात्रामा थामी नसक्नु भीड थियो ।जनकपुरको प्रस्तावित रामजानकी बहुउद्देश्यीय अन्तर्राष्ट्रिय रंगशाला परिसरबाट शुक्रबार दिउँसो १ बजे निस्केको विजय यात्रा अबेर साँझमात्र जानकी मन्दिर परिसर पुगेको थियो । चोकचोकमा समर्थक थपिँदै गएपछि ट्रफी परेडलाई भीड छिचोल्न समय लागेको थियो । जनकपुर सहर र वरिपरिका इलाकाबाट जनकपुर बोल्ट्सका हजारौं समर्थक ट्रफी परेडमा सहभागी रहे । खेलाडी चढेको ट्रक अगाडिको डिजे गाडीमा घन्किरहेको थियो, एलौं मिथिलाके शान और मधेसीके जानबोले सररर । जनकपुर बोल्ट्सको यही एन्थममा भने हजारौंको भीड भुम्मिँदै ट्रफी परेड यात्रामा खुसी साटासाट गरेका थिए ।जनकपुरका मार्की आशिष शेख, कप्तान अनिल साह, बलर ललित राजवंशी, शेर मल्ललगायतका खेलाडी, बोल्ट्सका मालिक, नेपाल क्रिकेट संघका उपाध्यक्ष रोशन सिंह र धनुषा क्रिकेट संघका अध्यक्ष शोभाकान्त पान्डे चढेको गाडीमा एनपीएल ट्रफी राखेर जनकपुर नगरपरिक्रमा गराइएको थियो । एनपीएलको फाइनलमा सुदूरपश्चिम रोयल्सलाई ५ विकेटले पराजित गर्दै जनकपुरले उपाधि जितेको थियो ।मधेशका मुख्यमन्त्री सतिशकुमार सिंहले विजय र्याली शुभारम्भ गरेका थिए । जनकपुरको थापाचोक हुँदै नगरको विभिन्न भागमा ट्रफीसहित जनकपुर बोल्ट्सका खेलाडी र हजारौं समर्थकले परिक्रमा गरेका थिए ।जानकी मन्दिर पुगेर खेलाडीलाई जनकपुरधाम उपमहानगरपालिकाबाट मिथिलाको पाग (टोपी) र गम्छा लगाएर सम्मान गरिएको थियो । धनुषा क्रिकेट संघको संयोजनमा निकालिएको विजय जुलुसमा सहभागी खेलाडी चढेको ट्रकमा घरघरबाट पुष्पवृष्टि गरिएको थियो । विजय यात्रामा सहभागी हुन जनकपुर बोल्ट्सका खेलाडी र मालिक बिहीबार साँझ नै जनकपुर आइपुगेका थिए । उनीहरूलाई जनकपुर विमानस्थलमा पनि बाक्लो संख्यामा समर्थकले स्वागत गरेका थिए । अनिलआुिसफ हायहाय, ललित दाइको जयजय भन्दै समर्थकले विजय यात्रामा नारा लगाए । मार्की खेलाडी आसिफ, कप्तान अनिल र बलर ललितलाई प्रशंसकको सर्टभेस्टमा अटोग्राफ दिन भ्याइनभ्याइ थियो ।जनकपुर बोल्ट्सका सहयोगी र समर्थकलाई धन्यबाद छ । तपाईहरूको साथ र सहयोग पहिलो खेलदेखि नै पाएका छौं, जनकपुर बोल्ट्सका कप्तान अनिलले भने, जनकपुर बोल्ट्सप्रतिको समर्थनकै कारण हामी ट्रफी लिएर मधेश आएका छौं । अब दिनमा पनि तपाईंको साथ र सहयोगमा अपेक्षा राखेका छौं । नेपाली टिमलाई पनि माया र साथ दिनुहोला ।जनकपुर बोल्ट्सले मधेश प्रदेशका ८ वटै जिल्लामा ट्रफी टुर गर्ने कार्यक्रम छ । बोल्ट्सले शनिबार महोत्तरीको पिपरा, जलेश्वर र मटिहानीसम्म पुगेर र्याली निकाल्ने छ । शनिबार नै सर्लाही र रौतहटमा टोली पुग्नेछ । आइतबार भने बोल्ट्सका खेलाडीलाई बारा र पर्सामा स्वागत गरिनेछ । सोमबार सिराहा र सप्तरीमा विजय यात्रा निकालेर बोल्ट्सले मधेश प्रदेशमा खुसी साट्ने छन् ।"
चर्च ब्वाइज फाइनलमा,पाँचथर (कास) ए डिभिजन टोली चर्च ब्वाइज क्लब फिदिममा भइरहेको ११ औं फाल्गुनन्द गोल्डकप फुटबल प्रतियोगिताको फाइनलमा पुगेको छ । शुक्रबार सेमिफाइनलमा आयोजक फिदिम स्पोर्टिङ क्लबलाई ३१ गोलले हराएको थियो । फिदिमका दिनेश शेर्माले ४३ औं मिनेटमा गोल गरेर टोलीलाई अग्रता दिलाएका थिए । त्यसको तीन मिनेटपछि चर्च ब्वाइजका समीर तामाङले बराबरी गोल फर्काए । मध्यान्तरसम्म ११ बराबरीमा खेले पनि फिदिमका खेलाडी दोस्रो हाफमा पुरै समय दबाबमा रहे । चर्च ब्वाइजका तर्फबाट विदेशी खेलाडी अर्मान्ड वेइडमले ६३ औं मिनेटमा दोस्रो गोल गरे । ८५ औं मिनेटमा चर्च ब्वाइजका अर्का बिदेशी खेलाडी फोफोना अवायमीले तेस्रो गोल गरेसॅगै आयोजकको यात्रा टुंगिएको थियो । चर्च ब्वाइजका फोफोना अवायमी म्यान अफ द म्याच भए । उनले १० हजार पुरस्कार पाए । शनिबार राजधानीका दुई छिमेकी एनआरटी र मछिन्द्र क्लबबीच फाइनल पुग्नका लागि प्रतिस्पर्धा हुनेछ ।
टिम इभेन्टको स्वर्ण वडा ७ लाई,"काठमाडौं (कास) ललितपुर महानगरपालिका वडा ७ ले छैटौं मेयर कप अन्तरवडा टेबलटेनिस प्रतियोगिताको पुरुष टिम इभेन्टमा स्वर्ण पदक जितेको छ । विजेता टोलीका खेलाडीमा डिकेन महर्जन, एलेक्स महर्जन, एलेन महर्जन, मिजेन शाक्य र निकेश जोशी छन् । ज्याकी महर्जन टोली प्रशिक्षकमा छन् ।फाइनलमा वडा ७ ले वडा ८ लाई ३१ ले हरायो । पहिलो सिंगल्समा एसियाडमा सहभागिता जनाइसकेका वडा ८ का रुबिन महर्जनले वडा ७ का डिकेनलाई ११५, ११७, १०१२, ११४ को सेटमा पराजित गरे । अन्य सिंगल्समा वडा ७ का एलेक्सले विपुल महर्जनलाई ११८, ९११, ११५, १५१३ ले, मिजेनले रुविनलाई ११९, ११८, ८११, ११७ ले र एलेनले ज्ञानेश्वर महर्जनलाई ७११, ११६, ११५, ११६ को सेटमा हराए ।महिला टिम इभेन्टमा वडा १७ ले स्वर्ण, वडा ८ ले रजत तथा वडा १९ र १६ ले कांस्य जिते । भेट्रान टिम इभेन्टमा वडा २० पहिलो, वडा १६ दोस्रो तथा वडा ११ र ९ तेस्रो भए ।"
भरतपुर र पदमपोखरी विजयी,"मकवानपुर (कास) वाग्मती प्रदेशस्तरीय लिग फुटबल प्रतियोगितामा शुक्रबार चितवन र मकवानपुरका टोली विजयी भएका छन् ।हेटौंडा५, स्थित पिप्लेक्याम्पा रंगशालामा चितवनको भरतपुरले काभ्रेको माउन्ट एभरेस्टलाई २१ ले पराजित गर्यो । घरेलु टोली पदमपोखरी युथ क्लबले धादिङको धुनीबेसी युथ समाजलाई २१ ले हरायो ।भरतपुरबाट अञ्जन चौधरीले पाँच मिनेटमा गोल गर्दै अग्रता दिलाए । खेलको ६६ औं मिनेटमा सन्दीप केसीले गोल गरेर भरतपुरलाई २० ले अघि बढाए । खेलको अन्तिम समयमा माउन्ट एभरेटका विशेष लामाले एक गोल फर्काए । म्यान अफ द म्याच विशेष लामा नै घोषित भए ।पदमपोखरीका लागि खेलको ३८ औं मिनेटमा प्रितम स्याङ्बोले गोल गरेका थिए । लगत्तै धुनीबेसीका टिम कप्तानले गोल गर्दै खेल बराबरीमा ल्याए । दोस्रो हाफको ४४ औं मिनेटमा महेश वाइबाले गोल गर्दै पदमपोखरीलाई जिताए । लिगमा ११ जिल्लाका क्लबको सहभागिता छ ।"
सहारामा सूर्यास्त,"असलमा यो पूर्वनिर्धारित यात्रा थिएन । कहिलेकाहीं यात्राहरू आकस्मिकै तय हुन्छन् । त्यो कस्तो भने सपनाजस्तो, अनायास र अचानकै । म गएको महिना मोरक्कोका ऐतिहासिक स्थानहरूको एक साता लामो यात्रामा थिएँ । यात्रा गर्नु र कुनै नयाँ स्थानतिर यसै बरालिनुले जीवनमा नयाँ रङ र उमंग थप्छ । त्यो यात्रामा एक साँझ गाइड मोहम्मदले हामीलाई खबर गरे, भोलि हामी बास बस्ने एरफाउद सहर सहारा मरुभूमिको गेटवे हो । अहो ! सहारा मरुभूमि ? म अनायास उत्साहित भएँ । त्यो स्थान त एक रुक्खासुक्खा मरुस्थल थियो, तर मेरो मनस्थल भने रसिलो भयो । मरुभूमिको कल्पना मात्रैले पनि अचानकै हृदयमा पुष्पोत्सवझैं बहार आयो । मोरक्को र अल्जेरियाको सीमास्थित सहारा मरुभूमिमा बिदिन्ता र म मित्रहरूको समूहसँगै थियौं । हामी एक सानदार दृश्यलाई आँखाभरि टाँस्न आतुर थियौं । त्यो थियो, सहारामा सूर्यास्त हुँदाको अद्भुत क्षण । डढिरहेको सगर नियालिरहनु र सूर्य अस्तपछि निम्तिने अन्धकारको साक्षी बस्नु पनि जीवनको एक आनन्दमय बेला हो । भौगोलिक, जैविक र वानस्पतिक विविधता अनि बहुरंगी, हराभरा प्राकृतिक सम्पदाले भरिएको देशका बासिन्दा हामी । तर, बिलकुल निर्जन, फराकिलो र सुक्खा भूमितर्फको यात्राले मन कौतूहलले भरिपूर्ण थियो । सहारा केवल मरुभूमि होइन, यो मानव इतिहासका अनेक आरोहअवरोहले रचित एक किंवदन्ती पनि हो । ९२ लाख वर्गकिलोमिटर क्षेत्रफलमा फैलिएको यो विराट तथा सुनौलो भूमि रहष्य र रोमाञ्चको एक पर्याय पनि हो । माली, मोरक्को, मौरिटानिया, अल्जेरिया, ट्युनिसिया, लिबिया, नाइजर, चाड, सुडान, वेस्टर्न सहारा र इजिप्ट गरी ११ देशमा फैलिएको यो मरुभूमिको साम्राज्य ४ हजार ८ सय किलोमिटर लम्बाइ र १ हजार ८ सय किलोमिटर चौडाइको छ । क्षेत्रफलका हिसाबले यो मरुभूमि झन्डै युरोप महादेश जत्रो छ, जहाँ झन्डै तीन वटा भारत अट्न सक्छन् । सहाराले एउटा भौतिक स्थानभन्दा पनि केही माथिको सम्पदाको परिचय बनायो । युगौंदेखि यसले सभ्यताहरूको चौबाटोका रूपमा अफ्रिकालाई भूमध्य सागरसँग जोड्ने एक विशाल पुलको काम गरेको छ । नुन, सुन र मसलाजस्ता सामान लिएर प्राचीनकालदेखि नै यात्रीहरूको लामो लस्कर यही बलौटे जमिन पार गरेर अघि बढ्थ्यो । शताब्दीऔंदेखि यही मरुभूमिमा यात्रारत छन् व्यापारीहरू । ती क्याराभानमा उनीहरूले सामान मात्रै ओसारपसार गरेनन्, एउटा समृद्ध सांस्कृतिक विरासत पनि नयाँ पुस्तालाई छाड्दै गए । उनीहरूले विचार, दर्शन र सपनाहरूको पनि आदानप्रदान गर्दै गए । युगौंदेखि अन्वेषक, स्वप्नशील, जिज्ञासु र कलाकारहरूलाई सहाराले सम्मोहनमा पारेको छ । यसको शाश्वत सुन्दरतामा थोरै भए पनि रंगिने पालो अब हाम्रो थियो । म पनि सहाराको सम्मोहनले डोरिएको एक यात्रु हुँ । वार्षिक २५ सेन्टिमिटरभन्दा कम वर्षा हुने र खेती पटक्कै नहुने क्षेत्रलाई मरुभूमिको मापदण्डभित्र राखिएको छ । मरुभूमिमा कि बालुवा मात्रै हुन्छ कि बरफैबरफ । बरफैबरफको डिजर्ट अन्टार्कटिकामा समेत म यसै वर्ष पुगेर आएँ । त्यो चिसो र हिउँ टाँगिएको महादेशभन्दा सहारा मरुभूमि ठीकविपरीत थियो । अन्टार्कटिकामा लाखौं आइसबर्ग, हिउँका पहाड, हिउँका ताल तथा हिउँगुन्द्री देखें सहारामा चाहिँ तातो र बलौटे मरुभूमि, जहाँ २०० मिटरसम्मका असंख्य बलौटे पहाड छन् । सहाराको सबैभन्दा उच्च बिन्दु माउन्ट कुसी हो, जसको उचाइ ३,४१५ मिटर छ । गाइडले भने आजभन्दा केही हजार वर्षअघिसम्म हरियालीले ढाकेर ऋतुहरूको विविधता छाउने सहारा क्षेत्रको मरुभूमीकरण यस क्षेत्रमा निरन्तर भएको वनविनाशले भएको हो । उनले यसो भनिरहँदा वनको क्रमिक विनाशपछि कसरी एक हराभरा र जैविक विविधताले समुन्नत ठाउँलाई उराठ र उजाड बनाइदिने रहेछ भन्ने सोचेर म उद्वेलित भएको थिएँ । उद्वेलित मेरो मनमा आशाको एउटा दियो बल्यो, जब उनले भने, अबको १५ हजार वर्षपछि यो विशाल मरुभूमि पुनः जंगलले ढाकिने कतिपय वैज्ञानिकहरूको अनुमान छ ।हाम्रो इतिहासले भन्छ मरुभूमीकरणदेखि अनेक जलवायु परिवर्तन र पर्यावरण विनाशका कारक हामी मनुष्य नै हौं । सहारा मरुभूमिका सन्दर्भमा मलाई मोरक्कन यात्री इब्न बतुताको प्रसंग स्मरण हुन्छ, जसले सहारा क्षेत्रमा गरेका अनेक यात्राहरू बहुचर्चित छन् । इब्न यस्ता यात्री हुन्, जो २२ वर्षको उमेरमै सन् १३२५ मा आफ्ना माता, पिता र जन्मभूमि छाडी एक खच्चड लिएर विश्वयात्रामा निस्किएका थिए । मिश्र, सिरिया, प्यालेस्टाइन, ह्याब्रोन, त्रिपोली, जेरुसेलम, तताकिया, दमिस्क, बसरा, मदिना, बगदाद, मक्का हुँदै पूर्वी अफ्रिका, भारत, चीन, मालदिभ्स आदि गरी त्यस समय उनले ७५ हजार माइल लामो यात्रा गरेका थिए । मोरक्को फर्किएर उनले सुल्तानलाई सहारा मरुभूमिलगायत विभिन्न स्थानमा आफूले गरेका भ्रमणवृत्तान्त सुनाए । सुल्तानले उनको यात्रा वृत्तान्त लिपिबद्ध गर्न आदेश दिए । त्यो बृहत् भ्रमण वृत्तान्तको नाम तुहफत अल अजायब अल अफसार राखियो, जसको एक प्रति पेरिसको राष्ट्रिय पुस्तकालयमा अझै सुरक्षित छ । टिम्बुक्टुबाट जीवितै फर्किन सफल प्रथम युरोपेली रेने क्यालीले कठोर परिस्थितिको सामना गर्न आफूलाई एक मुस्लिम तीर्थयात्रीमा रूपान्तरण गरेका थिए । खोजको उत्कट प्यासबाट प्रेरित ती साहसीहरूले मानवीय सहनशक्तिका सीमासमेत तोडिदिएका थिए । यद्यपि, अझै पनि सहारा मरुभूमि जोखिमपूर्ण क्षेत्र हो । अचानकै बहने बलौटे तुफानले कैयौं मानव लस्करलाई आफूभित्र लपेटेको छ । असह्य गर्मीले पनि कैयौं मानिसको इहलीला मरुभूमिको बालुवामै समाप्त भएको छ । एरफाउद अर्थात् विशाल मरुभूमिको किनारमा अवस्थित एक सहर, जसलाई सहाराको प्रवेशद्वार पनि भनिन्छ । यो मोरक्कोको यस्तो सहर हो, जहाँ कुनै बेला नुन, मसला आदिको भारी बोकेर धुलाम्य बाटोमा मानिसहरूको लस्कर लाग्थ्यो । फ्रेन्च प्रोटेक्टोरेट अन्तर्गतको सैन्य किल्लाका रूपमा यो सहरको स्थापना गरिएको थियो । हामीलाई मोहम्मदले भनेका थिए, एराचिडिया प्रान्तको प्रशासनिक केन्द्र तथा एक प्रमुख पर्यटकीय गन्तव्य मानिने यो सहरमा भोलि हाम्रो बास हुनेछ, जुन सहारा मरुभूमि यात्राको आरम्भबिन्दु हो । करिब पाँच करोड वर्षअघि सहारा मरुभूमि पानीमा डुबेको थियो । कालान्तरमा यो भूमि जमिनमा परिणत भयो । त्यसपछि सबै जलचर, थलचर र उभयचर प्राणीहरू जमिनमुनि दबिए । अहिले पनि त्यहाँ माछा, गोही र डाइनोसरका अवशेष फेला पारेका छन् अन्वेषकहरूले । नेसनल जोग्राफिक को सन् २००५ को एक रिपोर्ट अनुसार, विभिन्न समयमा सहारामा करिब दुई सयवटा चिहान उत्खनन भए । उत्खननका क्रममा एउटा विशाल चिहानघारी फेला पर्यो, जहाँ मानिस र पशुका हाड तथा ठूला माछा र गोहीका अवशेष भेटिए । यसबाट वैज्ञानिक के निष्कर्षमा पुगे भने कुनै बेला सहारा मरुभूमि हराभरा थियो । केहीअघिदेखि नै मरुभूमि हुने क्रम सुरु भए पनि झन्डै २५ सय इसापूर्व भने यो ठाउँ पूर्णरूपमा मरुभूमिमा परिणत भयो । मरुस्थलका ढिस्काढिस्कामा दबिएका अनौठा जीवाश्महरूले भरिएको एरफाउद सहरलाई विश्वको जिवाश्म राजधानी पनि भनिन्छ । सहारामा हजारौं वर्षपहिले विचरण गर्ने प्राणीहरूका विभिन्न जीवाश्म पसल र संग्रहालयमा खोज्दै आउने खोजकर्ताहरूको यहाँ ताँती लाग्छ । त्यसैमध्येको एक पसलमा हाम्रो टोली पनि पुगेको थियो । एरफाउदको विशेषता जीवाश्म मात्र होइन, बालुवा र बालुवाकै थुम्काहरू पनि हुन् । सहरबाट केही पर जानासाथ जता हेर्यो उतै बालुवै बालुवा । आँखाले ठम्याउन भ्याएसम्म बलौटे पहाडका थुम्काहरू । सुक्खा र निर्जन ढिस्काहरूमध्ये एउटा प्रख्यात गन्तव्य हो एर्ग चेब्बी । हाम्रो गन्तव्य थियो, एर्ग चेब्बी भएको क्षेत्र मेरजौगा । मोरक्कोको दक्षिणतिर एर्ग चेब्बीको किनारमै अवस्थित सहारा मरुभूमिको गाउँ मेरजौगामा अरब र बेर्बर समुदायको मिश्रित बसोबास छ । यसको स्थापना एउटा व्यापारिक मार्गका रूपमा गरिएको थियो । टिम्बकटु, अन्य महत्त्वपूर्ण सहर र बन्दरगाहको लामो यात्राबाट थाकेका यात्रुले विश्राम खातिर उपयुक्त स्थान खोज्दै जाँदा मेरजौगा स्थापना गरेका हुन् । कालान्तरमा यो बेर्बर जातिको तीर्थक्षेत्र बन्न पुग्यो । सुरुका दिनहरूमा त्यहाँ उँट र टेन्टबाहेक केही थिएनन् । अहिले यो क्षेत्रमा पर्यटकीय चहलपहलसँगै सुविधासम्पन्न होटल सञ्चालनमा छन् । ड्युन्स किनारमा अत्याधुनिक त्रिपालसहितका शिविर केन्द्र छन् । सूर्योदय र सूर्यास्त अवलोकन, उँट ट्रेकिङ, एर्ग चेब्बी ड्युन्समा स्यान्ड बोर्ड, डेजर्ट हाइकिङ, नाइट क्याम्प ओएसिस, ड्युन्स आसपासको भ्रमण र संगीत समूहको सांस्कृतिक प्रस्तुतिमा रमाउन यो क्षेत्रमा पर्यटकको ओइरो नै लाग्छ । बलौटे पहाडमुनिको भूमिगत जलले मेरजौगामा पिउने पानीको अभाव पूर्ति गरिरहेको भए पनि पर्यटकीय आवास निर्माण बढेपछि जलस्रोत सुक्न थालेको छ । यो क्षेत्रमा यास्मिना ताल पानीको अस्थायी भण्डार भए पनि धेरै दिन यो टिक्दैन । सन् १९७० यता ड्युन्सका दुवैतर्फका मैदानी क्षेत्रमा आउने नियमित बाढीको क्रम पनि घट्दो छ, जसले गर्दा पशुपक्षी चरणको क्षेत्र पनि करिबकरिब समाप्त हुँदैछ । साँझ ४ बजे तीन वटा विशेष खालका ल्यान्ड क्रुजर गाडी मानौं आधुनिक जमानाका उँटझैं हाम्रो प्रतीक्षा गरिरहेका थिए । हाम्रो समूहका साथीहरूमा कौतूहलता, उत्साह र जिज्ञासाको मिश्रित भाव स्पष्ट झल्किरहेको थियो । मरुभूमिमा हावाको वेगले निर्माण गरेको बालुवाको उच्च सतह नियाल्दै हाम्रो यात्रा अघि बढ्यो, गोधूलि साँझको धुलाम्य रेखा पछ्याउँदै । अहो, अनन्तसम्म फैलिएको बन्जर भूमि अनि हावामा सुक्खा धरतीको सुगन्ध । लागिरहेको थियो, कानमै आएर बेस्सरी बहेको हावाले कताकता त्यहाँका रहस्यहरू फुसफुसाइरहेका छन् । यस्तो लाग्थ्यो, मरुभूमिले हामीलाई स्नेहपूर्वक बोलाइरहेको छ र भनिरहेको छ, प्रिय मानिसहरू आऊ, सौन्दर्यमा लडीबुडी गर्न आऊ । मरुभूमि छेउ पुग्नुअघि हामी यास्मिना ताल छेउ रोकियौं । सुनौला ढिस्काहरूको बीचमा अवस्थित झिलमिलाउँदो ओएसिस झट्ट हेर्दा अवास्तविक प्रतीत हुन्थ्यो । सहारामा यस्ता ९० वटा ओएसिस छन्, जसको आकार मौसमअनुसार घटबढ भइरहन्छ । सुक्खा बालुवाले घेरिएको एउटा जल गहना, जसको उपस्थिति नै अचम्म पार्ने खालको थियो । जसै हामी तालको किनारमा पुगेर उभियौं, तालमा प्रतिबिम्बित आकाश र मरुभूमिका ढिस्काहरूले अनन्त स्थानको भ्रम सिर्जना गरिरहे । यास्मिना ताल पुग्दा मलाई यस्तो लाग्यो, सबभन्दा निर्जन स्थानमा पनि जीवनले अस्तित्व रक्षा गर्ने र हुर्कने बाटो खोज्दो रहेछ । हाम्रो समूहको कल्याङमल्याङ पनि मौनतामा बदलियो । यो शान्त क्षण सायद मरुभूमितर्फको यात्रा जारी राख्नुअघि हामीलाई केही क्षण रोकिएर त्यो आत्मसात् गर्न प्रकृतिले गरेको आमन्त्रण हो । एर्ग चेब्बीनेर हाम्रो गाडी रोकियो । चारैतिर टाँगिएको कार्पेटझैं विस्तारित सुन्तले सतहले हामीलाई निक्कै सम्मोहित गर्यो । ३० किलोमिटर लम्बाइ र करिब १० किलोमिटर चौडाइ क्षेत्र ओगट्ने एर्ग चेब्बी छेउमै मेरजौगा र हसिलाबिदजस्ता गाउँहरू पनि छन्, जहाँ जटिलता र जोखिमबीच जीवनचक्र चलिरहेकै छ । पहेंलपुर बालुवाको थुप्राहरूका कारण एर्ग चेब्बी कताकता मंगलग्रहको सतहजस्तो पनि प्रतीत हुन्छ । सन् १९९९ मा निर्मित फिल्म द ममी र २०१० मा निर्मित प्रिन्स अफ पर्सिया को छायांकनमा यो भूमि उपयोग गरिएको रहेछ । विश्वकै सबैभन्दा ठूलो र तातो सहारा मरुभूमि एक विरोधाभासको भूमि पनि हो । सुक्खा, तैपनि रहस्यले भरपूर । शान्त, तर कैयौं कथाहरूको गुञ्जन, जसले शताब्दीऔं पुरानो आफ्नो जीवनको कथा भन्छ । सुनाउँछ सहाराले, कसरी ऊ घना बलौटे भूमिमा फेरियो ! आफ्नै कथा वाचन गर्दै ऊ सुक्खासुक्खा बाँचिरहेको छ । सहाराले सधैं साहसी र जिज्ञासु मानिसलाई आकर्षित गर्छ । हामी पुग्नुभन्दा केही साताअघि विसं २०८१ कात्तिकमा सहारा मरुभूमिमा त्यसको मौलिक चरित्रभन्दा भिन्न परिस्थिति देखिएको थियो । पछिल्ला ५० वर्षमा पहिलो पटक सहारामा दुई दिनसम्म भीषण वर्षा भएको थियो र बाढीका कारण १८ जना मानिसको ज्यान गएको थियो । मोरक्कोको राजधानी रबातभन्दा ४ सय ५० किलोमिटर पर अवस्थित टागुनाइट गाउँमा २४ घण्टामा १०० मिलिलिटर पानी पर्यो । त्यो घटनाले सबै आश्चर्यमा परे । सन् १९२५ मै सुकिसकेको इरिकी तालमा पानी भरिएको थियो, यसबाट स्थानीय किसानहरूले निक्कै ठूलो राहत पाएका थिए । यसअघि पनि सहारा मरुभूमिमा सन् १९७४ मा भारी वर्षाका कारण बाढी आएको थियो । आँखामा आशा र उत्सुकता भरिएका केही उँट चालक हाम्रो नजिक आए । अनि सुपथ मूल्यमै बलौटे पहाडतिर घुमाउन लैजाने प्रस्ताव राखे । उनीहरूको त्यो उत्साहले सुदूर क्षेत्रमा जीविका चलाउने पर्यटनको महत्त्व झल्काइरहेको थियो । हाम्रो समूहका सदस्य रोबी र उनकी पत्नी हेइकेले उँटमा सवार हुने निधो गरे । उँटमा उनीहरू चढ्न त चढे, तर हल्लिँदै हिँड्ने प्राणीमा बसेर सन्तुलन कायम गर्ने उनीहरूको कोसिस भने हेर्नलायक थियो । उनीहरूको हाँसोले परिवेशमा थप रौनक छाएको थियो । बिन्दिता, म र हाम्रो दलका अन्य सदस्यले चाहिँ पैदलै यात्रा गर्ने विकल्प रोज्यौं । हामी आफ्ना पैतालामुनि नरम बालुवाको स्पर्श अनुभव गर्न चाहन्थ्यौं, जसबाट सहाराको बालुवासँग एकाकार हुन सकौं । नभन्दै, बालुवामा पहिलो कदम जादुमय थियो । हामीले जुन असहज क्षेत्रको कल्पना गरेका थियौं, त्यस्तो केही पनि त्यहाँ थिएन । प्रत्येक कदम बालुवामा गाड्दै धीमा यात्रामा हामी अघि बढ्दै गयौं । हाम्रा चारैतर्फका बलौटे ढिस्काहरू जीवन्त लागिरहेका थिए । हावाको झोकाले ती निरन्तर परिवर्तित भइरहेझैं भान हुन्थ्यो । विश्वका कुनाकुनाबाट आएका यात्री त्यस दिन त्यहाँ एकत्रित भएका थिए । अब हामी एर्ग चेब्बीको शिखरतर्फ लम्कियौं । उक्लिन उति सहज थिएन । पैतालामुनि मुलायम बालुवा रेशम झैं महसुस हुन्थ्यो, तर हरेक कदमसँगै त्यो भास्सिन्थ्यो र उक्लिन कठिन हुन्थ्यो । त्यो हाम्रो शारीरिक क्षमता र संकल्प दुवैको परीक्षा थियो । टाकुरामा पुगेपछि जुन दृश्य देखियो, त्यो अद्वितीय र अनुपम थियो । हरेक दिशामा अन्तहीन रूपमा फैलिएका बालुवाका उच्च थुम्काहरू थिए । अनि तिनका लहरेदार आकृतिमा चम्किरहेका थिए सुनौला र लालीमायुक्त किरण । त्यो बिल्कुल विष्मयको क्षण थियो, जसले आसपासको दुनियाँसँग अति गहिरो गरी जोडिएको महसुस गराउँथ्यो । यस्तो लाग्थ्यो, मरुभूमिले श्वास लिइरहेको छ र उसको मौनता एउटा गहिरो सिम्फोनी हो । अब पालो थियो सूर्यास्त दर्शनको । सूर्यको अवतरण नै हाम्रो यात्राको चरमोत्कर्ष थियो । हेर्दाहेर्दै क्षितिज बल्दो सुन्तले, हल्का गुलाबी र गहिरो बैजनी रंगको प्यालेट मा बदलियो । रंगहरूले लेपित र चित्रित उज्ज्वल आकाश कुनै महान् चित्रकारले प्राकृतिक क्यानभासमा कोरेको चित्रभन्दा उन्नत थियो । चुच्चे धारदार सतहमा छायाहरूले निमेषभर नृत्य गर्दा क्षणभङ्गुर ढाँचा सिर्जित भयो । त्यो अतितमा कसैले गरेको खासखुसझैं लाग्थ्यो । आकार, रंग र प्रकाशको अकल्पनीय त्यो बान्की देख्दा को खुसी नहोला ? हामी त्यसको अपवाद थिएनौं । मन बेहद् खुसीको रङले पोतियो ।पूर्वी क्षितिजको त्यो भव्य लालीमा र सूर्यको रक्तिम किरण ! म त्यो सम्मोहनले यसरी तानिएछु, केही समय त्यही दृश्यमा लीन भइरहें । वातावरणमा लामो सन्नाटा छाइरह्यो । हामी मौनमौन यात्रीहरू त्यो दृश्यको साक्षी थियौं । हामीले सूर्य हेरिरह्यौं । सूर्य तलतल डुबिरहेको थियो र आफ्नो पछाडि गोधूलिमा हराएको सुन्दर संसार छोडिरहेको थियो । मोहम्मदले पर अल्जेरियाई सीमातर्फ इसारा गरे । एउटा नजानिँदो रेखा, जो मन्द प्रकाशमा धूमिल भइसकेको थियो । हामी उभिएको स्थानभन्दा तल टेन्टहरूको झिलीमिली प्रकाशले मरुभूमिसँग गहिरो गरी जोडिएको जीवनको संकेत दिइरहेको थियो । केही पर तुआरेग्सका घरहरू देखिए । तुआरेग्स अर्थात् मरुभूमिमा ठूलै समूहमा जनावरसँग यात्रा गर्ने घुमन्ते आदिवासी । झुप्रा जस्ता देखिने ती घरहरू शताब्दीयौंदेखि कठोर वातावरणमा पनि मानवता फस्टाउन सक्ने क्षमताको जीवन्त प्रमाण थिए । जसै सूर्य क्षितिज मुन्तिर डुब्यो र बलौटे ढिस्काहरू धूमिल हुँदै गए, मरुभूमिको सौन्दर्यले हामीलाई जीवन भरिको अद्भुत उपहारका रूपमा एक अविस्मरणीय क्षण दिएर गयो । हामी एरफाउदतर्फ फर्कियौं । रातिको आकाश खुलेको थियो । सहरको झिलीमिली प्रकाशभन्दा ताराहरूको भिन्न चमक ! सहाराले हामीलाई फेरिफेरि आउन आह्वान गरेझैं लाग्यो । हाम्रो यात्रा छोटो थियो, तर यसको सम्झना भने चिरकालीन हुनेछ । यो केवल एक यात्रा थिएन, प्रकृतिका अनेक शाश्वत सत्यसँगको हाम्रो सान्निध्य पनि थियो । त्यो यात्राको चरमोत्कर्ष सूर्यास्त नै भयो । सूर्यास्तका बेला पारी देखिने पहाड पहेंलपुर थिए । लाग्थ्यो, हामीहरू सुनैसुनका पहाडहरू नियालिरहेका छौं । बलौटे रातो बालुवामा प्रकाश परावर्तन भएर मलाई सुनको देशमा आएको भान भयो । जमिनको बालुवा यसै पनि रातोरातो थियो । त्यसमा सूर्यास्तको आभा पर्दा स्वर्णिम अनुभूत भयो । नेपालका हिमालदेखि अन्टार्कटिकालाई चाँदीचाँदी देखेका मेरा आँखाले सहारा मरुभूमिमा सुनैसुन देखे । असलमा आकस्मिकै गरिएको एक सपनाजस्तो, अनायास र अचानकै भएको यात्राले लामो प्रभाव छोडिगयो । त्यो सूर्यास्तसुन्दरताको वर्णन गर्ने शब्दहरू मसँग छैनन् ।"
आमाको मौन कथा,"प्रायः मलाई यस्तै लाग्छ कि मैले बोल्न जानिनँ या भनौं बोल्नै सकिनँ अनि कापीकलमलाई आफ्ना भावना र भोगाइको साझा बिसौनी बनाएँ । तर, आजकल म हैरान छु, उनको जिन्दगी हेरेर । मलाई बेस्सरी अत्यास लाग्छ, उनको मौनता देखेर । हुन त अक्षर नजानेरै मौन बसेकी पक्कै होइनन् उनी । तर, कहिलेकाहीं लाग्छ, कति पट्यारिलो जिन्दगी बाँचिरहेकी छन् । यदि अक्षर फुटाउन जान्दी हुन् त जिन्दगी बाँच्ने होइन, जिन्दगी धान्ने कलामाथि लेख्ने सर्वोत्कृष्ट लेखक हुन्थिन् उनी । उसो त मेरी आमाको आवाज निक्कै मिठो छ । सानो छँदा आमासँगै मेलापातघाँसदाउरा जाँदा सुनेको हुँ मैले, उनले गाएका गीतहरू । तर, मेरी आमा गायक बनिनन् वा यो राज्यले उनी गायक बन्ने वातावरणै तयार गर्न सकेन । उसो त लेख्न जानेरै लेखिहाले पनि यो समाजले उनलाई लेखक स्वीकार गर्थ्यो होला ?आज बिहान घडीले ४ः१० बजाएपछि मोबाइलले अलार्म बजायो । अलार्मसँगै म बिउँझिएँ । कोठाभरि अँध्यारो पोखिएको छ । यस्तो चुक घोप्टिएजस्तो अँध्यारोमा मेरो सिरानको झ्यालनजिकै आगोको रातो झिल्को प्रत्येक श्वाससँगै चम्किरहेको देखें । त्यो चम्किने रातो वस्तु ठम्याउन समय लागेन । यति बिहानै अर्काको कोठामा आएर चुरोट सल्काएको ? (मेरी आमाले चुरोट तानेको मलाई पटक्कै मनपर्दैन । तर, कहिलेकाहीं लाग्छ, यो प्रश्न पनि मेरो सानोतिनो विद्रोह नै हो ।) आमाले सधैंझैं आज पनि जवाफ दिन जरुरी ठानिनन् । प्रतिप्रश्न थियो, चिया खाने ? मैले तातोपानी मागें । मेरी आमा र बाबाको उठ्ने समय प्रायः उस्तै हुन्छ । बाबाले मलाई तातोपानी दिँदै भने, तेरी आमा आज रातभरि सुतेकी छैन । आज मात्र हो र ! अरूबेला पनि निदाएजस्तो लागेन । आज बेस्सरी गाह्रो भएछ । मलाई थाहा छ, सजिलो त अरूबेला पनि छैन, तर आज त्यस्तो के भयो आमालाई ? ज्वरो आएको छ, मुटु दुख्यो भनेर हैरान पारी, बाबाले भने । मैले सुनें, तर प्रतिक्रिया जनाइनँ । अहो ! आमालाई यति गाह्रो भएको मैले कसरी थाहा पाइनँ ? म भान्सा कोठातिर लागें । त्यो दिन आमा भान्सामा दाहिने हातले काम गर्दै थिइन् । उनी प्रायः देब्रे हातले काम गर्छिन् । सोचें, हात पनि बेस्सरी दुखेछ क्यारे ! दुखेकै हातले आमा सुसेधन्दामा लागिन् र बाबा आरनतिर । अनि म आफ्नै काममा । ज्यान कामतिर लागे पनि मन आमाको बिसन्चोतिरै गइरह्यो । प्रश्नका लस्कर आइरहे मस्तिष्कमा । मनमा चिसो पस्यो । आमाको मौनताले बेस्सरी पिरोल्छ मलाई । झन् आजको मौनताले मुटुभरि तीर हानिरह्यो ।अक्सर आमाको महिमागाथा गाउने, बलिदान र त्यागको व्याख्या गरी महान् करार गर्ने सन्तान मैजस्ता त हुँदा हुन् नि ! आमालाई परिवारको स्तम्भ घोषित गरेर गर्वले छाती फुलाउँदै हिँड्नेहरूको अनुहार पनि मेरैजस्तो त हुन्छ होला । आमाको छातीमा गाँठो परेका बाध्यता फुकाउन चेष्टा नगर्ने, तर उनको गुनगान गर्दै हिँडेकोमा आज मलाई आत्मग्लानिले गहिरोसँग घेरेको छ । कवि राजु स्याङ्तानको कविता आमा तिमी मात को असली अर्थ आज बुझें सायद । आमा मात्तिएर यो व्यवस्थाविरुद्ध धावा बोलेको हेर्ने रहर मलाई पनि जागेको छ आज । मैले पनि आमामाथि समर्पित कविताजस्ता केही अक्षर लेखेको छु । तर, कति अधुराअपूरा छन् ती कविता, मेरी आमाले बाँचेको जिन्दगीअघि । लाग्छ, मेरी आमाले बाँचेको जिन्दगी नै एक भव्यतम् कविता हो ।कविताजस्तो जिन्दगीमा सायद शब्द र संवादको आवश्यकता धेरै परेन कि कुन्नि ! किन मेरी आमा अत्यन्तै कम बोल्छिन् ? सामान्य घरव्यवहारको संवादबाहेक उनी बोलेको थाहा छैन मलाई । जसरी आमा घरव्यवहार र आवश्यक संवाद मात्रै गर्छिन्, त्यसरी नै म पनि घरमा अड्कलेर मात्रै आफ्ना भावना व्यक्त गर्छु । घरमै भए पनि बाबालाई आँखाअघि प्रायः कम देख्छु । आमासँग उति फुर्सदै कहाँ, घण्टौं गफिएर बस्न र सुखदुःख साट्न ! आमालाई यो समाजले बोल्ने अनुमति नै दिएन । साँझबिहान चुलो बाल्न हात चलाउनु जरुरी थियो उनलाई । त्यसैले आमालाई कम बोल्ने बानी पर्यो सायद । ८ कक्षाको जिल्लास्तरीय परीक्षा राम्रै अंक ल्याएर पास गरेपछि ९ मा भर्ना हुनुपर्ने थियो । भर्ना नगरीकनै ९ कक्षामै बस्न थालें, तर बिनाभर्ना विद्यालय नआउनू को आदेश पाएपछि विद्यालयका मेरा दिनहरू रोकिन थाले । सुरुसुरुमा स्कुल नजाँदा शिक्षकहरूले सोधेको खबर ल्याउँथे साथीहरू । मैले आफ्नो दुःख कसलाई सुनाउनु ? मन बेस्सरी गाँठो पर्थ्यो । पढ्न खुब जाँगर चल्थ्यो । म राम्रो विद्यार्थीमै गनिन्थें । तर, अभाव कसलाई सुनाउनु ? रहर एकातिर, बाध्यता अर्कोतिर । मलाई पढ्ने सपनाले पोल्थ्यो, बाबाआमालाई अभाव र मात्र अभावले । सानैदेखि बाबाले त्रिशूल र मूर्ति बनाएको हेरेर हुर्किएँ म । तिनै मूर्ति र त्रिशूल (भगवान् र देउता) बेचेपछि आमाले ताउलो पोलेको याद छ मलाई । त्यसैले पनि हो, मेरा बाले बनाएका यी देउताले मेरो भोकको भर्पाइ गर्न सक्दैनन् भन्नेमा म विश्वस्त थिएँ । सोचिबस्थें, बाबाले बनाएका देउताले मेरो अभाव बुझ्दैनन्, मेरा सुस्केरा सुन्दैनन् । अलिअलि मनमा बाँकी भएको ईश्वरको आस्था पनि जातजन्य विभेदको नालीबेली बुझ्न थालेपछि हराइसकेको थियो । ईश्वरसँग केवल बाँकी थियो गरिब, दलित बनाइदिएको गुनासो । त्यसैले जान्ने भएयता मैले भगवान् पुकारेको उति याद छैन । दिमागमा जोर लगाएर सम्झिँदा मुस्किलले तीनचोटि भगवान् गुहारेको याद छ । सानोमा भाइ बिरामी भएको थाहा पाएर उसलाई केही नहोस् भनेर प्रार्थना गरेको थिएँ । अनि पहिलोचोटि लेखेको सडक नाटक मन्चन हुँदा सबै दर्शकलाई मनपरोस् भनेर कामना गरेकी थिएँ । र, सायद अन्तिमपल्ट उनलाई पुकारा गरेकी थिएँ, जतिबेला म स्कुल जान नपाएर घरमै बसेकी थिएँ । तर, मेरै बाबाले बनाएको भगवान्ले मेरो गुहार सुनेनन् र मलाई फेरि कहिले सुनाउन मन लागेन ।समय बगिरह्यो । साथीहरूले पहिलो त्रैमासिक परीक्षा दिएको खबर सुनें । मभन्दा पछि मात्रै नाम आउने साथी प्रथम भएको खबरले मनमा कताकति डाहा लाग्यो । मा आफ्नै भाग्य सराप्दै बसें । मलाई हरहालतमा स्कुल जानु थियो । काठमाडौंको कुनै गैरसरकारी संस्थाले गरिब एवं विपन्न दलित समुदायका छोरीहरूलाई निःशुल्क शिक्षा दिने खबर मेरो कानमा टाढाबाट आइपुग्यो । त्यो संस्थाबारे खोजें । र, एक्लै काठमाडौं जाने निर्णय गरें । यसरी सपनाको पहिलो उडान एक्लै तय गरें । जिन्दगीको पहिलो गन्तव्यको साक्षी म आफैं हुँ र त्यसको भुक्तभोगी पनि आफैं । केवल म अनि मेरो पढ्ने सपना । आफैं तय गरें, जिन्दगीको पहिलो यात्रा । तर, थाहा थिएन काठमाडौं कता हो ? काठमाडौंसम्म पुग्छु या पुग्दिन, त्यो पनि थाहा थिएन । थियो त केवल पढ्ने सपना पछ्याउने आँट । त्यो थियो जिन्दगीको एउटा पाठ । काठमाडौं जाने निधो आमालाई सुनाएँ । आमा प्रतिक्रियाविहीन भइन् । उनी मौन रहिन्, तर आँखाबाट बलिन्द्र आँसुका धारा छुटिरहे । सायद आमाको भन्नु त्यति थियो । यसै पनि मेरो जिद्दीको अगाडि आमाको आँसुको अर्थ थिएन । उनले पनि मलाई रोकिनन् । सायद उनका सपना पनि मसँगै जोडिएका थिए र छन् ।त्यो दिन आमाले खाना खानुभएन । मलाई थाहा थियो, आमालाई खाना नरुचेको कारण । उसो त मलाई पनि आमाबाबालाई छोड्न मन थिएन । भाइलाई आँखाबाट टाढा पुर्याउनै मन थिएन । घरभन्दा पछाडिको आरुको रुख मेरो हरेक सुख र दुःखको साथी थियो । उसलाई पनि त छाडेर जानु थियो । आमाका आँसुले बाध्यताअघि घुँडा टेके र म हिँडे सपना खोज्न । आज जिन्दगीका अरू बाह्र वर्षहरू बितिसके । यी बितेका वर्षमा आमालाई नजिकबाट नियाल्ने मौकै पाइनँ । आज पनि आमाका आँखा नियाल्ने हिम्मत जुटिसकेको छैन । कुन्नि केके सपनाका चिहान हुन् उनका आँखा ? कति रहर दफन गरेकी होलिन् तिनै आँखाका गहिराइमा ? विशाल समुद्रलाई मेरी आमाको आँखासँग तुलना गर्न मिल्छ कि मिल्दैन म जान्दिनँ । तर, म यो जान्दछु समुद्रको गहिराइ र मेरी आमाको आँखामा दबेको आभाव अनि रहरको रहस्यमा केही फरक छैन । उनको चाउरी पर्नै लागेको अनुहारलाई आज पनि नियाल्ने हिम्मत छैन । सायद आज पनि मैले उनलाई बुझ्न सकेको छैन । सायद सक्दिनँ पनि ।हुन त यो व्यवस्थाले नै आमालाई महान् करार गरिरह्यो । आमाहरूलाई उन्मुक्त हाँसो हाँस्नै सिकाएन । हामीले भर्खरै भव्यतासाथ सम्पन्न गरेको लैंगिक हिंसाविरुद्धको १६ दिने अभियान सम्झिन्छु । यस्ता अभियानले मेरी आमाहरूलाई समेट्दैनन् । समेटुन् पनि कसरी ? सहरकेन्द्रित यस्ता बहस मेरी आमाको भागमा छैनन् । केन्द्रीकृत यस्ता अभियान पहुँच हुनेका लागि हो । राज्य बेखबर छ, मेरी आमाको आठ हजार वर्षदेखिको दासत्वसहितको शोषित र जातजन्य विभेदले प्रताडित जीवनको इतिहासबारे । यो मेरी आमाको मात्रै कथा होइन सायद, तपाईंकी आमाको पनि हो ।"
सिमसारामा झरेका स्वप्नफूल,"लोकल सन्देश नामक समाचार पोर्टलको धाँजा फाटेको सिमसारा शीर्षकले नयाँ किताब नपढ्ने मेरो हठ भङ्ग गरिदियो । समाचारको प्रारम्भमा नै सिमसारा उपन्यास र उपन्यासकार बसन्त बस्नेत चर्चित भइरहँदा औपन्यासिक भावभूमिको पीडा बेखबर रहेको लेखिएको रहेछ । पेटबोलीमा इलामको सीमान्त गाउँ फाकफोकथुम गाउँपालिका६ (साविक चमैता ९) का असोजको भेलपहिरोबाट विस्थापित परिवारको दुखेसो छ । अब छर्लङ्ग भयो, सिमसारा कुनै कल्पित गाउँ होइन । कथा पनि अरू कसैको होइन, लेखककै जीवनको छायाप्रतिच्छाया हो । सिमसारा लोकार्पण कार्यक्रममै उपन्यासकारले बाल्यकालमा देखेभोगेको आफ्नै कथालाई हृदय निचोरेर लेखेको सुनाएकै थिए । लेखकले असम्बद्धभन्दा सम्बद्ध सामग्री लेख्नु उचित हो । तर, सबै लेखकले आफ्नै कथा मात्र लेख्ने हो भने लेख्न नजान्ने भुइँमान्छेका कथा कसले लेखिदिने ?फजुल भूमिका नबाँधीकन भन्ने हो भने मलाई त्यही बेनामे समाचारले सिमसारा पुर्यायो । राजधानीको त्यही लेखकीय बोलीले सिमसारा घुमायो । आइन्दा कुनै जडसूत्रवादी समीक्षा नलेख्ने भन्दाभन्दै समीक्षाजस्तो केही लेखायो । उपन्यास पढेर धेरथोर द्रवित पनि बनायो । चमैतामा त हालसालै बेमौसमी पहिरो गयो, लेखकको जीवनमा त मौसमी अनि बेमौसमी पहिरो उहिल्यै गएको रहेछ । सुरुवातमा मैले सिमसारा को पात्रसूची बनाएँ । त्यसमा अतिरिक्त तीन पात्र थपें पैयुँ, चिबे चरो र गोगन । अध्यायपिच्छे आइरहने रहस्यमयी पात्र हो, पैयुँ । त्यो हिउँदे रानी फूल घरछेउ आँगनको डिलमा एक्लै ठिङ्ग उभिएको छ । तर, उपन्यासमा भने हल्का गुलाबीसेतो झुप्पामा फुल्नै भुलेको छ । सक्रक्क सुकेजस्तो देखिने पैयुँलाई कुनै आँधीहुरीले हल्लाउन सकेको छैन । त्यसमा उपन्यासकी सुर्ती खाने आमा पात्र मन्दाक्रान्ताको प्रतिच्छाया छ वा अझ भनौं, उपन्यासकारको आत्मा पनि त्यसमै छ । त्यो पात्रले केही नबोलीकन वा कतै नगईकन पनि जीवनका ऊहापोह झल्काइरहेको छ । फुलेर, झरेर, मुर्झाएर प्रकृतिको मुक भाषामा आफ्नो कथा बोलिरहेको छ । अग्लो बोटबाट पैयुँका दानाहरू धरतीमा टप्किनुअघि हावामा ससानो असर छाड्दै झर्छन् । त्यसको आवाज कसले सुन्छ ? वास्तवमा त्यो धिकिरधिकिर सुन्ने सामर्थ्य लेखकहरूमा मात्रै हुन्छ । उनीहरूले संवेदनाको आवाज पक्रन सक्छन् । यस्तो लाग्छ, सञ्जीव उप्रेतीहरू भएको भए पैयुँध्वनि सुनेर पक्कै मर्मभेदी संवाद गराउँथे । तिनलाई थप भूमिका दिन्थे । यस प्रकरणमा बसन्त बस्नेत कट्टर सामाजिक यथार्थवादी ठहरिए । चिबे चरोलाई पनि मैले पात्रकै रूपमा पाएँ । कुखुराका चल्ला उडाउने सिकारी चिललाई टाढाटाढासम्म खेद्ने त्यो चरोको बिम्ब शक्तिशाली छ । उपन्यासकी पात्र इस्वी कार्कीले भनेअनुसार त्यो छिटो उड्ने पहाडी पन्छीले दुई ठाउँमा गुँड लगाउँछ । उपन्यासको भाषामा भन्ने हो भने खावामा एउटा गुँड, सिमसारामा अर्को । एउटा पैयुँको हाँगामा, अर्को उन्युँको झाङमा ? अझ त्यो चरोले त गुँड लाउनै पर्दैन रे, अरूले खुसीखुसी बस्न दिन्छन् अरे । त्यो चिबे चरो बाबु पात्र धनरूपसँग मिल्दोजुल्दो छ । उसले मन्दाक्रान्तासँग बस्दाबस्दै सिमसारा की छायादेवीसँग दोहोरो घरबार बसाएको छ । गोगनलाई पनि सिमसारा को अतिरिक्त पात्र नै मानेको छु मैले । ठुल्ठूला पात हुने पतझर घाँस गोगनमा पनि धनरूपकै जीवनचिह्न छ । एउटै ऋतुमा तर अलगअलग हावापानीमा फुल्ने गोगन र पैयुँजस्तै छन्, घुसघुसे धनरूप र बोलाकी मन्दाक्रान्ता । उनीहरूबीच दबाब वा प्रभावमा विवाह भए पनि मिल्तीजुल्ती छैन । पात्रसूचीमा संख्या थप्ने हो भने भालालाई पनि पात्र माने हुन्छ । चिहानघारी छेउको एकलासको घरमा मन्दाक्रान्ताको सबैभन्दा भरपर्दो साथी वा रक्षक त्यही हतियार हो । मन्दाक्रान्ताको ओछ्याननजिकै उसको स्थान छ । उपन्यास मैझारो गरेपछि एक पटक आवरण नियालें । किताबको भन्दा किताबकारको फन्ट घन्टाउके भएको भनेर बदनाम आवरणमा यी कुनै पनि मानवेतर पात्रको छेकछन्नै छैन । उपन्यास राम्ररी नपढीकन आवरण टल्काएकामा आफैंसँग खेद मानें । पाठक बुबुरोले गर्न सक्ने यत्ति त हो । चर्किएको माटे भित्तो र बन्द झ्यालले एउटा उदासी संसार देखाएको छ । जब कि अन्तिम पानामा मन्दाक्रान्ताले झ्याल खोलेर बदलिँदो मौसमको स्वागत गरिसकेकी छे । आमा, बाबु र छोराको परिवार बिछोडिएको कथा छ यसमा । बहुविवाहको कम्पनले सम्बन्धको गाँठो फुस्केको छ । सानोतिनो आँधीहुरीमै ढल्ने सम्बन्ध, के सम्बन्ध ? ढलेर उठेको पो घर । ढलेपछि त खण्डहर । उपन्यासको कथावाचक एक स्वप्निल किशोर संवत् क्षेत्रीको जीवनमा भावनात्मक उथलपुथल छ । कहिले टिठलाग्दो, कहिले मायालाग्दो, कहिले झर्कोलाग्दो पनि । तर, उसले आमा र बाबुको छुटानाम प्रकरणमा एकखाले तटस्थभाव राखेको छ । सिमसारामा एक पटक मारमुंग्री गरौं कि क्या हो भन्नेबाहेक ऊ प्रायः संयमित छ । कान्छेमा च्याप्ने बाबुमा उसले खलनायकी देखेको छैन । न त कान्छेमासँगै असन्तुष्ट छ । आमासँग त गुनासो हुने कुरै भएन ।उपन्यासमा संवत् बाबुआमाको अति मायाप्रीति पनि रुचाउँदैन, एकार्कासँग छुटेर बसेको पनि निको मान्दैन । आमा र बाबुबीचको दूरीबीचमा उसले इस्वीसँग काल्पनिक घरसंसार बसाएको छ । उसको घरचिन्तन छ, मन मर्यो भने माया मर्छ । माया मरेको घर चिसो हुन्छ । चिसो त चिहानघारी पो हुन्छ । चिहान घरजस्तो हुँदैन, घर चिहानजस्तो हुँदैन । घर त्यो हो, जहाँ मानिसहरूले जिउ होइन, हृदय राखिदिन्छन् ।संवत् एसएलसी त सेकेन्ड डिभिजनमा पास भयो । तर आमा, बाबु र कान्छेमा सँगै बसे हुन्न भन्ने उसको मध्यमार्गी प्रस्ताव पूरै फेल भएको छ । सिमसाराको कमलको दलदलमै इस्वीलाई छाडेको छ । एउटै घरको धुरीमुनि बाबुआमालाई राखेर दुवैको छहारी पाउने सपना पूरा भएन, न त इस्वीसँगको प्रेमलाई नै टुंगोमा पुर्याउन पायो । नयाँ साइनोमा इस्वी सानिमा पर्छे भन्नेबित्तिकै उसले पिरतीको स्वप्नमहल एकातर्फी ढालिदिएको छ । त्यो प्रेम नभएर काँचो बासना वा क्षणिक आकर्षण पो थियो कि ? माया ढिलोचाँडो मर्छ, मरेकै हुन्छ भन्ने हैसियत सायद उपन्यासकारकै आशीर्वाद हो । कतिपय ठाउँमा संवत् उपन्यासकार मुखपात्र मात्रै बनेको भान हुन्छ । बाबु पात्र धनरूपले आफूलाई घरको मूलखाँबो सावित गर्न सकेको छैन । मूलखाँबोले त कोठाचोटा, छाना, अटाली, कौसी, दलिन, झ्याल, ढोका सबैलाई समेट्नुपर्ने हो । तर, हुलाकी धनरूप जागिर सरुवा भएको गाउँमा आफूभन्दा दोब्बर कान्छी उमेरकी युवतीको अँगालोमा अलमलिएको छ । उसमा आफूभन्दा जेठी स्वास्नी र किशोर छोराप्रति लगाव छैन । नवविवाहिता कान्छीसँग पनि उस्तो लगाव छैन । बाल्यकालमै मातृवात्सल्य खोसिएको ऊ कुनै पनि सम्बन्धप्रति निश्चिन्त छैन । त्यसो त मानिस मन कानुनको कठपुतली होइन । विवाह संस्थामा व्यक्तिको स्वतन्त्रता अकुण्ठित रहन सक्दैन । पटके सम्झौताले त्यसको करार थप्ने मात्र हो । तर, धनरूपले व्यक्तिगत खुसीका लागि स्वतन्त्रताको मनमौजी उपयोग गर्दा संवत्को हक अकण्टक हुन सकेको छैन । धनरूपको मनोवैज्ञानिक अवस्था ज्यादै नाजुक छ । दुई दिन पानी नहाले ओइलाउने गमलाको बिरुवा जस्तो । उसले आफ्नै नाममा चिठी पठाएको छ, लेकमा बनाएको घरले मलाई जीवनमा सुख दिए जस्तो लाग्दैन । के पाइन्छ र घर बनाएर ? अझ यस्तो मुर्दा लेकमा । सायद यो विवाह संस्था र घरको अवधारणाप्रति उसको असहमति हो ।घरको मूलखाँबो वा हात्तीपाइले पिल्लर जस्तो त बरु मन्दाक्रान्ता नै देखिन्छे । ऊ कहिलेकाहीं बिथोलिएकी छे, फेरि सम्हालिएकी छे । वास्तु नमिलेको चिसो घरलाई बिजुवा, जोगी र ज्योतिषमार्फत न्यानो पारिरहने सूत्र खोजिरहेकी छ । अदालत र जनअदालतको न्यायसीमा बुझेर आफ्नो फैसला आफैं गरेकी छ । सायद त्यही हो पैयुँको परिपाठ । कथित जनसरकारको भाटे कारबाही हुनुभन्दा पहिले नै सौता बनेर आएकी दोजिया महिलालाई तीन हजार खर्च दिएर खतमाफी दिने बडेमा भावना उसले देखाएकी छ । त्यो ज्यादै भावुक क्षण पनि हो उपन्यासको । एकबारको जिन्दगीमा पटके विवाद, झैझगडामा रुमल्लिनुभन्दा स्थायी युद्धविराम अनि लोग्नेले फिर्ता गरेको पाते बुलाकी अस्वीकार गरेर उसले आफूलाई बोल्ड सावित गरेकी छ । त्यो निर्णय गाउँ, समाज अनि जनसरकार सबैका निम्ति अपत्यारिलो भएको छ । उसले पित्तृसत्ताको निर्ममताविरुद्ध प्रत्यक्ष लडेकी छैन, तर त्यसका कुरूपताहरू भने डल्लै देखाइदिएकी छ । जर्ज मुर के भन्छन् भने उपन्यास भनेको समकालीन इतिहास हो, सामाजिक परिवेशको पुनर्निर्माण हो । तर, यो उपन्यासले जे भएको हो, त्यसमा चित्त बुझाएको छ । लेखक अदालतजनअदालतले नदिलाएको न्याय दिने न्यायाधीश बनेर आएका छैनन् । हरेक पाठकसँग न्यायिक मन हुन्छ । अब यस्तो हुँदैन, म त्यसो गर्दिन भने पनि पुगिहाल्छ । त्यसो त उपन्यासमा घरलाई केही नहोस्, परिवार मिलेर बसोस्, भन्ने आदर्श कतै न कतै छ । तर, नियतिसामु प्रायः पात्र पराजित छन् । जयपराजय, स्वीकृतिअस्वीकृति, संयोगवियोग नै जिन्दगी हो भन्ने मान्न विवश छन् । आँट, झ्वाँक र हिम्मतले मात्र जीवन चल्दैन, जीवनमा सन्तुलन निकै ठूलो कुरा भन्ने सन्देश पनि यसमा छ । पारिवारिक विखण्डन जतिसुकै कठोर होस्, त्यो तीतो सामाजिक यथार्थ हो ।सिमसारा यस्तो दलदल हो, जहाँ बाबुछोरा दुवै फसेका छन् । संवत्ले नाटकीय रूपमा सानिमा भएर देखापरेकी इस्वीलाई छोडेर नियतिसँग सम्झौताको हात बढाएको छ । यो नै उपन्यासको उत्कर्ष हो, अर्थात् सिमसारा सम्झौता । स्वास्नी, छोराछोरी भएको पुरुषसँग घरजम गरेर छायादेवी उर्फ कान्छेमा नक्कली, सरमछाडा, बाइफालेका रूपमा बदनाम भएकी छ । जसलाई माया गर्छे, उसलाई पाएकी छ । तर जसलाई माया गर्छे, ऊ उसको मात्र होइन । जोसँग विवाह गरे उसको घर भत्किन्थ्यो, बिहे नगरे आफ्नै जीवन । एक किशोरको अधबैंसे आँखाबाट हेरिएको कथा हो, सिमसारा । यसमा किशोर मनोविज्ञान प्रशस्त छ । तर, यो योङ एडल्ट लिटरेचर मात्रै होइन । यसले पारिवारिक सम्बन्धका आयामहरू देखाउन खोजेको छ । तर, कसको कारण सुन्दर घर खण्डहर भयो ? उपन्यासमा कसैमाथि किटानी जाहेरी दिइएको छैन । यसमा पाठकगण निश्चिन्त भए हुन्छ । कसै न कसैको गल्तीले नै त यो उपन्यास तयार भयो । कसको दोष, कति दोष ? एउटाको आँखाले हेर्दा कोही दोषी हुन्छ भने अर्को आँखाले हेर्दा अर्कै दोषी हुन्छ । पात्रलाई दोष दिने काम लेखकको हुँदै होइन । आफैंले सिर्जना गरेका पात्रमा पनि कसैको पक्ष लिने, कसैको विपक्षमा उभिने काम ज्यादै निकृष्ट हुन्छ । हिजोआज यस्तो दोष दिने काम राजनीतिको हो । विरोध वा समर्थन लेखकको होइन, कार्यकर्ता वा भक्तजनको काम हो । तर, प्रगतिवादी भनिने साहित्यमा त्यो रुढोक्ति दोष छ, सदैव रहिरहनेछ । मलाई बसन्त बस्नेतको यही उपन्यासकारिता प्रिय लाग्छ । पाना ५२ र ५३ मा बाबुआमाको यौनजीवनसमेत लेखेर कुनै प्रगतिवादीले गर्न नसकेको दुस्साहस उनले गरेका छन् । टाँडको रात्रिकालीन होहल्ला हदै कामोद्दीपक छ । दृश्यबिना आवाज र कम्पनको मापन किशोरमार्फत गरिएको छ ।उपन्यासकारले पात्रको नाममा निकै परिश्रम गरेको जस्तो लाग्छ । एक अनपढ महिलाको नाम मन्दाक्रान्ता राखेका छन् । मन्दाक्रान्ता सत्राक्षरी पाउ भएको छन्द हो । तर, उसको जीवनमा छन्दै छैन । उबडखाबड मात्र छ । हाँसीखुसी जिउनै पाएकी छैन । संवत्को भेट इस्वीसँग गराएका छन् । तर, प्रेम फक्रिन नपाउँदै इस्वी र संवत्लाई अलग गराएका छन् । उपन्यासकार विक्रम संवत् पक्षका पो हुन् कि ?उम्दा उपन्यासकारले अनुभवी र अनजान दुवै ठाउँको बारेमा लेखेर पनि चमत्कार गर्न सक्छ । महाभारा होस् कि सिमसारा, बसन्तले इलामपाँचथरलाई औपन्यासिक दशगजा बनाएका छन् । उनका पात्रहरू त्यो भूगोल छाडेर कतै जाँदैनन् । लोकल लोक लहजामै बोलिरहेका हुन्छन् । उनका पात्रहरू माओवादी ह्याङओभर मुक्त पनि हुन सक्दैनन् । लिम्बुवान घटकहरूको राजनीतिक रोमान्टिसिजम पनि उनका उपन्यासको स्थायी अंग नै भने भयो । कुनै दिन अश्रुधारा मा बन्दुकसहित मोटे कामरेड अणु, पातले कमरेड परमाणु माओवादी छापामार, कमिसार उभिएनन् भने बरु विस्मय होला । पूर्वी पहाडको फक्ताङलुङ, मकालु टल्केको, माइबेनी बगेको चारखोलाको आञ्चलिक रङ मजाले पोतिएको छ उपन्यासमा । खोंगी, खोल्मा, मिल्के घडी, चौधकाँटे जुत्ता, धर्के सर्ट, पाते बुलाकी, फुप्पे आदि शब्दभण्डारमा बिछट्ट रमणीयता छ । संस्मरणात्मक शैलीमा लेखिएको यो उपन्यासको कथाविन्यास साधारण नै भए पनि असाधारण शिल्पले सम्मोहित बनाउँछ । अझ भनौं, २२ क्यारेटको विषयलाई २४ क्यारेटमा लैजान सक्नु सामान्य होइन । विमुग्धकारी र सूक्तिमय संवादहरू प्रशस्त छन् । त्यसले उपन्यासको सान, मान, सौन्दर्य र गुणवत्ता बढाएको छ ।बसन्त बस्नेत हस्याङफस्याङको पेसा खबरकारिता गर्छन् । धपेडीको बीचमा फुर्सद निकालेर दुइटा चिल्लापाते उपन्यास दिएका छन्, त्यसमा पनि शैलीको मखमली मादकता दिएर । सिमसारा मा तप्केको कविहृदय साँच्चै सलामयोग्य छ । पछिल्लो छिमलका उपन्यासकारमा बुद्धिसागरपछि बसन्तको वर्णनशैली महकिलो छ । शब्दहरूमार्फत च्याब्रुङ नृत्य अनि पालम गायन गर्न सक्ने दुलर्भ सामर्थ्य छ उनमा । यस्ता दुईचार जना लेखक भए नेपाली उपन्यास तंग्रिने सम्भावना हुन्छ । उम्दा आख्यानशिल्पका निम्ति केही पेग चियर्स !"
वनसँग राउटे मितेरी,"केही समयअघिसम्म राउटेबारे गाउँघरतिर यसो भनिन्थ्यो राउटेबस्ती वरपर एउटा सीमारेखा हुन्छ । त्यो सीमारेखाबाट कोही बाहिरिया भित्र पस्यो भने जीवनभरि नै राउटेसँगै उसको दास भएर बस्नुपर्ने हुन्छ । राउटेबारे अनेक सकारात्मकनकारात्मक मिथक भएकाले बाहिरी समुदायका मानिस राउटेहरुसँग घुलमिल हुन डराउँथे, कुनै बेला । अब समय फेरियो, बुझाइ फेरियो । अचेल फरक समुदायका मानिसले राउटेसँग मितै लगाएका छन् र आगन्तुकका प्रिय साथी बनेका छन् राउटेहरु । अहिले राउटेको बस्ती छ सुर्खेतको रानीघाटनजिक जंगलमा । खोलाछेउ समथर जमिनको बस्तीमा छन् एक सय चौतीस राउटेहरु । पुरूष ६१, महिला ७३ । खोला किनारमा बनेका ४३ वटा झुप्राले तिनलाई जाडोबाट जोगाएका छन् । राउटेहरु बिहान उज्यालोसँगै ब्युँझिन्छन् । उठ्नेबित्तिकै महिलाहरु घरको भान्सामा अल्झिन्छन्, पानी लिन धाराखोला पुग्छन् । तर, पुरूषहरु कोशी, मधुस निर्माणमा लाग्छन्् । कोही भने कोशी बनाउने काठको खोजीमा जंगलतिर छिर्छन् ।प्रकृतिको काखमा रमाउँदै आएको मुखिया सूर्यनारायण, वीरबहादुर र नयाँ पुस्ता गाजलु, सम्झना र दिकासम्म आइपुग्दा यो समुदाय बढ्दो बजारीकरणको सामना मात्र गर्दै छैनन्, लोपोन्मुख सभ्यतामा आएको जोखिमलाई जोगाउन सामना पनि गर्दै छन् । राउटेबस्तीमा टिकटक बनाउनेदेखि पर्यटकका पथप्रदर्शक र फिल्म युनिटसम्म आउँछन् । बस्ती सारिरहने राउटे समुदायहरु आफन्त मर्ने स्थानलाई अशुभ ठान्छन् र बस्ती तत्काल सार्छन् । मुखियालाई समेत सल्लाह दिने धनबहादुर साही मुखिया भन्छन्, बसिरहेको स्थानमा कोही सदस्यको मृत्यु भएमा तत्काल त्यो अशुभ स्थानबाट बस्ती सर्छौं । कहिलेकाहीं लामो समयसम्म बसेको स्थान फोहोर हुन्छ । त्यसपछि पनि सर्छौं । धेरै बसाइँसराइमा रूचि नभएको बताउँछन्, केही युवा राउटे । सामाजिक सञ्जालमा चर्चित सम्झना भन्छिन्, बूढो राउटेहरुले माने भने एकै स्थानमा पक्की घर बनाएर बस्ने रहर छ । गाजलु थप्छिन्, मैले भनेर हुने भए त म साना राउटेहरुलाई साँझ घर फर्कनु है भनेर स्कुल पनि पठाउँथें । मागी विवाह गर्ने राउटे समुदायमा अहिले प्रेमविवाह पनि हुने गरेको गाजलु बताउँछिन् । बाहिरको समुदायसँग विवाह गर्न त वर्जित छ, तर यहाँ आफ्नो छाडेर अन्य दुई थरसँग विवाह गर्न छुट छ । वीरबहादुर मुखिया भन्छन्, आफ्ना छोरीचेली बाहिरको मानिसहरुसँग विवाह गरेर जाँदै जाँदैनन् । यदि गइहाले भने फर्केर आउन दिँदैनौं । कसैले जबरजस्ती लगे भने फर्काएर ल्याउँछौं । जनावर नपाल्ने यो समुदाय अहिले कुखुराको चल्ला पाल्न थालेका छन् । मासु खान रूचाउने यो समुदाय अहिले बाँदरको सिकार गर्न अल्छी गरेर बजारबाट बोइलर कुखुराको मासु ल्याएर खान्छन् । आफ्नो समुदायको संख्या नगन्ने राउटेहरु आकाशदेखि डराउँछन् । देउताले सबै कर्म आकाशबाट देख्ने विश्वास बोकेका मुखियाका ठालु धनबहादुर शाही तन्नेरी राउटेहरुलाई अनैतिक हर्कत नगर्न खम्ची भाषामा सल्लाह पनि दिन्छन् ।बाहिरी समुदायमा जस्तै यहाँ पनि पितृसत्ता हाबी छ । संख्याको हिसाबले पुरूषभन्दा बढी भए पनि यहाँका महिला कहिल्यै मुखिया भएका छैनन् र हुन पाउँदैनन् पनि । राउटेहरु भन्छन्, राउटेको घर छैन, आइमाईको जात छैन । मस्टो परम्परामा चल्ने यस समुदायको मुख्य चाड साउने संक्रान्ति र मंसिरे संक्रान्ति हो । ९ वर्षीया गुन्जा शाहीलाई चाडहरु खुबै मन पर्छ । वृक्षसँग मित लगाएकी उनी जंगललाई प्रेम गर्छिन् । उनको आँखामा हरियालीबाहेक केही देखिँदैन । वनसँगको अथाह प्रेम र वृक्षसँगको सुमधुर साइनोले एक दिन उनलाई वनको मुखिया बनाउनेछ । यस्तो लाग्छ आदिवासी कवि जसिन्ताले उनकै लागि यो कविता लेखेका हुन्: वर्षात् उसको नाम राखियो अनि ऊ प्रेममा वृक्ष हुादै गयो"
पारस पोट्रेट: अविराम कप्तान,"नेपाल प्रिमियर लिग (एनपीएल) को सफल आयोजनाका लागि पारस खड्का जति बधाईका पात्र बनेका छन्, नेपालको राष्ट्रिय क्रिकेट टोलीको १० वर्षे कप्तानी गर्दा पनि उत्तिकै बधाईकै पात्र थिए । संसारभर कर्पोरेटहरूमा क्वाइट क्विटिङ् चलिरहेकै बेला पारसले उस्तै शैलीमा खेल जीवनबाट संन्यास लिएका थिए । ०७६ असोज २८ मा राष्ट्रिय टिमको कप्तानी छोडेका पारसले त्यसको करिब दुई वर्षपछि ०७८ साउन १९ गते बिहान अनायासै सामाजिक सञ्जालमा संन्यासको घोषणा गरे । सफल खेल जीवन बिताएका खेलाडीले सामान्यतः संन्यासको घोषणा पनि मैदानबाटै गर्ने परम्पराविपरीत पारसले चुपचाप संन्यासको तयारी गरे र क्यानलाई संन्यासको पत्रसमेत फेसबुकमा लेखिसकेपछि मात्रै पठाए । यो ३ वर्षअघिको कुरा हो । संन्यास घोषणा गरेको केही समयमा फायरसाइड मा अन्तर्वार्ताका लागि बोलाउँदा पारसले सुनाएका थिए संन्यासको निर्णयबारे । त्यो निर्णय गर्न उनले केही समय मनमनै आफैंलाई तयार पारेको बताएका थिए । आफूले निश्चय गरिसकेपछि अति निकटका केही साथीसँग सल्लाह गरे । साथीभाइसँगको छलफल सल्लाह लिने होइन, निर्णय सुनाउने ध्येयले मात्रै भयो । परिवारमा पनि उनले कसैसँग सल्लाह गरेनन्, केवल निर्णय सुनाए । प्रतिक्रियाबारे पनि उनले खासै चासो दिएनन् । पारसको क्रिकेट जीवनलाई सबैभन्दा नजिकबाट हेरेका र उनलाई व्यक्तिगत रूपमा नजिकबाटै बुझेका उनका आफ्नै हजुरबुबासँग पनि उनले सल्लाह लिएनन्, संन्यासको निर्णय सुनाए मात्रै ।पारस कप्तान रहँदा उपकप्तान रहेका ज्ञानेन्द्र मल्ल भन्छन्, कप्तानी छोड्दा होस् वा संन्यास लिँदा, उनले हामीसँग कुराकानी त गरे, तर आफ्नो निर्णयमा प्रस्ट भइसकेका थिए ।पारसले संन्यास घोषणा गरेको दिन त्यही थियो, जुन दिन ठीक तीन वर्षअघि नेपालले एकदिवसीय क्रिकेटमा पहिलो खेल जितेको थियो । नेदरल्यान्डविरुद्धको खेलमा पारसले निर्णायक मोडमा निकै चतुर किसिमको प्रदर्शन गरे अनि एक रनको रोमाञ्चक जित दिलाएका थिए ।संन्यासपछिको समय पारस उति खुसी चाहिँ थिएनन् । २० वर्ष मैदानमा क्रिकेट खेलेर बिताएका उनलाई संन्यासकै लागि मैदानमा हुने खेल पर्खिएर बिदा हुनुपर्छ भन्ने लागेन । मैले मैदानमा जति समय बिताएँ, समर्थकको साथ पाएकै थिएँ । विदेशबाट फर्किंदा स्वागत र जाँदा बिदाइ पाएकै थिएँ । फेरि संन्यास लिनका लागि मैले मैदानमै घुमेर बिदा माग्नुपर्छ भन्ने लागेन, उनले मसँग भनेका थिए । इमानदार अभिव्यक्ति थियो उनको, मलाई अब मैदानमा ज्यान दिएर खेल्न सक्छु जस्तो लाग्न छोडेको थियो । त्यसकारण खेल्नकै लागि खेल्दा मैले मेरो टिमलाई धोका दिएको जस्तो हुन्थ्यो । उनी निर्णयहरूमा स्पष्ट थिए, निर्णयका लागि लिएका आधारमा पनि स्पष्ट । पूर्वकप्तान ज्ञानेन्द्र भन्छन्, उनी इन्स्टिङ्टिभ छन्, छिटो कुरा बुझ्छन् र सोचविचार गरेर निर्णय गर्न सक्छन् ।नेतृत्वमा हुने तमाम गुणमध्ये महत्त्वपूर्ण हुन् सुझबुझपूर्ण निर्णय क्षमता र निर्णयलाई सही प्रमाणित गर्न सक्ने खुबी । भनिन्छ, व्यक्तिले लिने सामयिक निर्णयलाई पुष्टि गर्न सक्दा नै उसको नेतृत्व क्षमता प्रमाणित हुन्छ । उनले कालान्तरमा त्यो पुष्टि पनि गरे, क्यान पदाधिकारीमा निर्वाचित भएर र त्यसपछि उनले अघि बढाएका क्रियाकलापबाट । राष्ट्रिय टिमको नेतृत्वमा रहेर उनले जति गर्न सक्थे, त्यति गरे । समग्र क्रिकेटकै भाग्य र भविष्य सुधार्न क्याप्टेनको टोपी लगाएर मात्रै सम्भव थिएन । संन्यासपछि खेल व्यवस्थापनमा जानुपर्छ अनि मात्रै क्रिकेटको उत्थान हुन सक्छ भन्नेमा पनि उनी प्रस्ट थिए । क्यानको बेथितिबारे कप्तान भएकै समयमा जानकार रहेका उनी फड्के किनाराको साक्षीमात्र भएर बसेनन्, क्यानसँग पौंठेजोरी नै खेलेका थिए । पारसलाई मन नपराउनेहरूले त्यसलाई गुटबन्दी भने, उनीमाथि विश्वास राख्नेहरूले त्यसलाई विद्रोह । अन्तर्राष्ट्रिय क्रिकेटबाट निलम्बनदेखि क्यानभित्र बेथिति देखेका पारसलाई क्यान नसुधारी क्रिकेटमा सुधार हुन सक्दैन भन्न भित्रैबाट लागेको थियो । त्यसकारण सक्रिय खेलजीवनबाट बाहिरिएपछि क्यान नै अबको बाटो हो भन्नेमा विश्वस्त थिए । क्यान प्रवेश गर्न सफल भएको अवस्थामा के गर्ने ? उनीसँग त्यसको भिजन थियो । त्यसबारे हामीले काफी कुराकानी गरेका थियौं, ज्ञानेन्द्र भन्छन्, खेलाडी रहँदै हामीले आफ्ना लागि भन्दा बढी क्रिकेटकै लागि सोच्यौं । क्रिकेटलाई माथि उठाउन के गर्न सकिन्छ भन्नेबारे पारस कुरा गरिरहन्थे, सेल्फ लेस भएर ।तर, त्यस्तो भिजन कहाँ सुनाउने ? कसलाई सुनाउने ? किन सुनाउने ? उनी आफू सबै कुरा सुनाउँदैनन्, उपयुक्त समय पर्खिन्छन् र बल्ल आवश्यकता अनुसार मात्रा मिलाएर सुनाउँछन् । क्यान प्रवेशको बाटोबारे निश्चय भए पनि उनले उतिबेला सुनाएनन् । कारण, त्यो उति सहज पनि थिएन । सायद, करिअरको त्यो विन्दुमा उनको सदाबहार आत्मविश्वास केही गिरेको थियो । क्यानको सचिवमा उम्मेदवारी दिएपछि चुनावी हिसाबकिताब र खेलोफड्को देखेर सुरुमा पारस केही हच्किए पनि । ज्ञानेन्द्र भन्छन्, पछिल्लो कालमा पारसलाई केही लो देखेको समय त्यही थियो । मैदानको खेलाडीलाई चुनावको खेलले केही हतोत्साही बनायो । तर, त्यसलाई पारसले पार लगाए । त्यो बेलाको कथा त अर्कै छ । ओहो, कुनै दिन सुनाउँला, पारसले पुष्टि पनि गरे । त्यो कथा आज सुनाउँदा क्यानभित्र उनले चाहेको सफाइको काममा असहजता हुन सक्छ, उनलाई थाहा छ ।खेल जीवनको उत्तरार्द्धमा पोखरा प्रिमियर लिग आयोजनामा प्रत्यक्ष सहभागी भएर लिएको अनुभव भने उनीसँग थियो । क्षेत्रीय लिगहरूलाई पनि नजिकबाट हेरेको अनुभव थियो । क्रिकेट एकेडेमी नै सुरु गरेर गतिविधि अघि बढाएको अनुभव थियो । कप्तानका रूपमा सँगै रहेका खेलाडी र आफूभन्दा सिनियर खेलाडीको साथ पनि थियो । सँगसँगै कप्तानका रूपमा क्रिकेटसँग सरोकार राख्ने विभिन्न तहतप्काका मानिस र समूहसँगको सम्पर्क थियो नै । तर, त्यतिले मात्रै क्यानमा स्थान बनाउन सहज थिएन ।पारस सुनाउँछन्, हाम्रो पार्टीको साथ तपाईंलाई हुन्छ भनेर भेट्ने र फोन गर्ने थुप्रै थिए । अर्थात् पार्टीको झन्डा ओढेपछि क्यानमा प्रवेश सहज हुन्छ । हरेकजसो पार्टीका नेताहरूसँग उनको भेट भयो । तर, जुन विषयको उनले विरोध गरेका थिए, त्यही बाटो भएर क्यान प्रवेश गर्न चाहेनन् । जिल्ला तहमा क्यानका प्रतिनिधिसँग बाक्लै भेटघाट र बैठक गरेपछि उनले काठमाडौं जिल्लाबाट क्यान प्रवेश गरे र अन्ततः क्यानको सचिवमा उम्मेदवारी दिए । झन्डै २ दशकसम्म मैदानको अनुभव र लगातारको अभ्यासले उनलाई क्यानको सचिव पदमा जितायो । के थियो पारससँग, जसले उनलाई क्यानसम्म पुर्यायो ? पारस मैदानमा मात्रै कुशल खेलाडी होइनन्, व्यक्तिगत रणनीतिमा पनि कुशल छन् । विपक्षीको शक्तिअनुसार, रणनीति बनाउन जानेका छन्, वाककलामा अब्बल छन् । आफ्ना समस्या र कमजोरीबारे उनी विरलै कुरा गर्छन् । २०१४ मा टीट्वान्टी विश्वकपमा सहभागी भएर फर्किएपछि एक कार्यक्रममा मञ्चमा आँसु खसालेका पारसको शक्ति भनेकै त्यही हो, उनी आँसु लुकाउन सक्छन् । त्यही एउटा घटनाबाहेक उनी इमोसनल देखिएका कमै क्षण छन् । भन्छन्, मेरा समस्याहरू अरूलाई सुनाउन म सक्दिनँ । म त्यसो गर्दिनँ । बरु उनी ममता कहाँ कसरी उपयोग गर्न सकिन्छ भन्नेमा केन्द्रित हुन्छन् । कुन व्यक्ति र समूहबाट के प्राप्त गर्न सकिन्छ र कसरी प्राप्त गर्न सकिन्छ भन्नेमा उनको ध्यान हुन्छ । न मैदानमा, न त मैदानबाहिर उनले जितमा ठूलो उत्साह कहिल्यै देखाएनन् र हारमा पीडा पोखेनन् । आफ्ना भावना नियन्त्रण गर्न सक्ने उनको खुबी आरिसलाग्दो छ । कान्तिपुर टेलिभिजन मा लामो समय खेल पत्रकारिता गर्दै आएकी सबिना कार्की भन्छिन्, शतक प्रहार गरेपछिको खुसीमा समेत पारसले ब्याट उठाएर सेलिब्रेट गरेको मैले देखेको छैन ।नेपालका लागि ओडीआईमा शतक प्रहार गर्ने पहिलो खेलाडी उनै पारस हुन् । त्यस्तो सफलतामा पनि पारसले ब्याट उठाएनन् जबकि क्रिकेटरहरूले सेलिब्रेट गर्ने त्यो स्वाभाविक तर गज्जबको अवसर हो । सबिना भन्छिन्, पारसको आत्मविश्वास सधैं उस्तै छ । पारसको व्यक्तित्वको सबल पक्ष नै उनको आत्मविश्वास भएको सबिना मान्छिन् । उनको औरा नै बेग्लै छ, पारसको व्यक्तित्वबारे सबिनाको बुझाइ छ, त्यही कुराले उनलाई क्याप्टेन बनायो र त्यसैले उनलाई क्यानमा पुर्यायो ।मान्छेले आफ्ना रिस, आवेग र उद्वेगजस्ता भावनामाथि नियन्त्रण गर्न सक्नु ठूलो क्षमता हो । पारसले त्यो क्षमतालाई सधैं कायम राखे । एनपीएलको सफलतापश्चात् फायरसाइड का लागि गरेको अन्तर्वार्तामा मैले सोधें, फाइनल खेल सम्पन्न भएको साँझ वा अर्को बिहान तपाईंको दिमागमा के चलिरहेको थियो ? पारसको जवाफ थियो, एलिट कप सुरु हुन गइरहेको छ, पीएम कप आयोजना गर्नुपर्ने छ, जिल्लाप्रदेशका प्रतियोगिता, महिला अन्डर१९ टिम विश्वकप क्वालिफाइ भएको छ, मेन्स अन्डर१९ क्वालिफायर अर्को वर्ष नेपालमै हुँदै छ, अर्को वर्षको एनपीएलका लागि पूर्वाधारहरूको तयारी गर्नु छ आदि इत्यादि । अर्थात् उनी एनपीएलको सफलताबाट उत्साहित मात्रै भएर वा फुर्किएर बसेका थिएनन्, भविष्यमुखी भएर योजना बुन्दै नै थिए । अन रेकर्ड औपचारिक रूपमा यी सब बताएका उनी रेकर्डिङअघि र पछिका अनौपचारिक कुराकानीमा पनि त्यही भनिरहेका थिए । उनमा गौरवभाव हुँदै नभएको होइन, त्योभन्दा बढी भोलिका लागि काफी गम्भीरता थियो । ३८ वर्षका पारस यसबीच एकडेढ महिनाको छुट्टी लिएर विदेश सयरमा जान सक्थे, मोबाइल अफ गरेर व्यक्तिगत समय बिताउन सक्थे । तर होइन, उनी एनपीएलजस्तो भव्य क्रिकेट उत्सव सम्पन्न गरेको अर्को बिहानदेखि आगामी वर्ष हुने खेल गतिविधिको काममा हिँडिसके । व्यक्तिको प्रस्तुतिले उसलाई नेतृत्वमा पुर्याउन र नेतृत्वमा टिकाइराख्न धेरै ठूलो महत्त्व राख्छ । पारसको प्रस्तुतिमा ठहराव छ, पर्याप्त कुटिलता छ र आवश्यकता अनुसारको स्पष्टता । जस्तो कि एनपीएलपछिको उनको अभिव्यक्ति थियो क्यान कुनै दलको भ्रातृ संगठन होइन । उनी राजनीतिक दलहरूलाई स्पष्ट सन्देश दिन सफल छन् । खेल जीवनमा पनि उनको तरिका उस्तै थियो । खेल जितेको खुसीमा सेलिब्रेट गरेर नसक्दै अर्को खेलको तयारीमा लागिहाल्ने स्वभावले उनको टिमकै साथीहरू पनि कायल थिए । हारपछि दुःख मनाउ गरेर बस्नुभन्दा समीक्षामा उनको ध्यान हुन्थ्यो र लगत्तै आगामी खेलको तयारी । यही स्वभाव र शैलीले हो, उनलाई अरूभन्दा भिन्न स्थानमा उभ्याएको । सक्रिय खेल जीवनबाट संन्यास लिएको केही समयमा एमबीए सकेका पारस एनपीएलको गभर्निङ काउन्सिलका संयोजक थिए । पहिलो सिजनमै करोडौंको प्रायोजकलाई लिगसँग जोडे । विश्वभरका दर्शकसम्म नेपाली क्रिकेट पुर्याउन एक्सन स्पोर्ट्समा लिगको प्रत्यक्ष प्रसारण व्यवस्थापनमा पनि उनकै भूमिका रह्यो । विश्व क्रिकेटका लेजेन्ड ब्रायन लारालाई एनपीएलको कमेन्ट्री बक्ससम्म पुर्याउने पनि उनै हुन् । अनि पारस उनै हुन्, जो कीर्तिपुर क्रिकेट मैदानमा टिकट नलिई खेल हेर्न आएका दर्शकलाई सम्झाउन गेटमा आफैं उत्रिए । कर्पोरेट नेगोसिएसनदेखि मैदानमा दर्शक व्यवस्थापनसम्म, राजनीतिक नेतृत्वलाई लिगको स्वामित्व लिने गरी मैदानमा उतार्नेदेखि क्लबहरूको स्तर पक्का गर्नेसम्मका कार्यमा क्यानको नेतृत्व गर्ने उनै पारस खड्का हुन् । एनपीएलको सफलताको जस धेरैले उनैलाई दिए । सामाजिक सञ्जालमा राइट म्यान, राइट प्लेस भन्दै पारसको गुनगान गरियो । कतिले उनैलाई प्लेयर अफ दि सिरिज भने । तर, यो सफलताका लागि बधाई दिँदा उनको जवाफ भिन्न छ, बधाई तपाईंलाई पनि । बधाई सबैलाई, बधाई नेपाली क्रिकेटलाई । उनी सिङ्गै क्यान, लिगमा सहभागी सबै टिम र खेलाडीदेखि हरेक दिन खेल हेर्न आएका दर्शक, विभिन्न माध्यमबाट खेल हेरेका र चर्चा गर्नेकै कारण लिग सफल भएकाले त्यसको जस सबैमा भाग लगाउँछन् । त्यही हुन् पारस, त्यस्तै हुन् पारस, उनलाई नजिकबाट चिन्नेहरू सुनाउँछन् । पारसको विश्वास छ, सफलता भनेको इन्स्टाग्रामको स्टोरीजस्तै हो, जुन २४ घण्टाभन्दा बढी टिक्दैन र हरेक २४ घण्टामा अर्को कदम नचाल्ने हो भने सफलताको अर्थ हुँदैन । अर्थात्, निरन्तरताबाहेक सफलताको अर्को कुनै विकल्पै छैन । पारसको त्यही निरन्तर लागिरहने गुणले उनलाई लिडर बनाएको छ, नेपाली क्रिकेटमा अविराम कप्तान बनाएको छ ।"
हेर्ने कथामा मार्खेज जादु,"अनौठो संयोग छ मार्खेजको जीवन र उनको उपन्यास वन हन्ड्रेड इयर्स अफ् सोलिच्युड बीच । उपन्यासको अग्रज पात्र वयस्क उमेरमा स्मरणशक्ति गुमाउन पुग्छ । मार्खेज पनि डिमेन्सिया अर्थात् स्मृति घट्दै जाने रोगबाट ग्रसित थिए जीवनका अन्तिम वर्षमा । यो उपन्यासभित्र थुप्रै संयोग र पूर्वाभासका सन्दर्भ दोहोरिरहन्छन् ।साहित्यिक हस्ती मार्खेजको कृतिमाथि सिनेमा बनाउन चाहनेको कमी थिएन । तर, सिनेकर्मीका प्रस्तावलाई मार्खेजले जीवनभर महत्त्व दिएनन् । उपन्यासलाई पूरै न्याय गर्ने, कोलम्बियामै छायांकन गर्ने अनि कलाकारसमेत कोलम्बियाका हुने र स्पेनी भाषाकै संवाद रहने पक्कापक्की गरेपछि उनका छोराहरू यो उपन्यासको दृश्यांकनका लागि सहमत भए । वन हन्ड्रेड इयर्स अफ् सोलिच्युड सन् १९६७ मा प्रकाशित भयो । साढे पाँच दशकपछि श्रव्यदृश्यमा आएको छ । यस शृंखलामा आठ भाग समावेश छन् एक एक घण्टाका । शृंखलाबारे निर्देशक लाउरा मोरा भन्छिन्, सिनेकर्मी, अझ कोलम्बियाली हुनुका नाताले यो उपन्यासलाई दृश्यांकन गर्ने काम गौरव र चुनौती दुवै हो । साहित्यिक र श्रव्यदृश्य दुई माध्यमका पृथक्ता पहिल्याउन, अनि सारा संसारलाई लठ्याएको यो कृतिको सौन्दर्य, काव्यिकभाव र गहिराइ कायम राखेर बिम्ब बुन्न पूरै प्रयत्न गर्यौं । सृजनात्मक स्वतन्त्रता त थोरबहुत प्रयोग भयो होला दृश्य माध्यममा आउँदा, तर उपन्यासलाई अक्षरशः प्रयोग गर्ने इमानदार प्रयत्न भएको छ । किताबका कुनै संवाद छुटेका छैनन् । कथानकलाई दर्शकमाझ सहज बनाउन कसिलो पटकथा तयार पारिएको छ, उसरी नै उपयुक्त संवादसहित । उर्सुला र होजे आर्काइयो उएन्दोको जोडी पारिवारिक र सामाजिक अनुमोदनबिनै बिहे गर्छ । उनीहरू नजिकका नातेदार हुन्छन् । अनिष्ट हुने डरले उर्सुलाकी आमाले बिहेको अनुमति नदिएपछि यो दम्पती आफ्नो थातथलो छोड्छ, साथीभाइ र दलबलसहित । कैयौं वर्षको कठिन यात्रा र खोजीपछि निर्जर बस्तीमा पुग्छन् उनीहरू । थाक्छन्, गल्छन्, धेरैजसो साथीसंगी बिमारी पर्छन् । एकदिन होजे आर्काइयोले सपनामा समाधान भेट्छ । निर्णय लिन्छ अब अरू नभौंतारिने, त्यही बस्तीमा आवादी गरी बस्ने । बस्तीको नामकरण गर्छ म्याकोन्दो । त्यहीं पसिना बगाउँछन्, परिश्रम गर्छन् । छोराछोरी त्यहीं जन्मिन्छन् । म्याकोन्दो मार्खेजको एउटा काल्पनिक सहर हो । उनी जन्मेको र बाल्यकाल बिताएको आराकाटाका सहर नै म्योकोन्दो सहरको काल्पनिक निर्माणको आधार बनेको थियो । प्रत्येक साल आउने जिप्सीहरूका चामत्कारिक उपकरण र अनुसन्धानले होजे आर्काइयो मुग्ध हुन्छ । विभिन्न प्रयोग गरिबस्छ, खोज अनुसन्धानमै डुबिरहन्छ । घरव्यवहार सबै उर्सुलाले सम्हाल्छिन् । चुम्बक, कम्पास, टेलिस्कोप, फोटो खिच्ने मसिन, पाइप जस्ता उपकरण जिप्सीहरूले भित्र्याएका हुन्छन् । वैज्ञानिक उपकरण प्रयोगबाट सुन निकाल्ने र धनी हुने कल्पना गर्दै मेल्क्वेयेलाई ग्रु थापेर प्रयोगशालामा हराउन थाल्छ होजे आर्काइयो । उपन्यास र दृश्यका सिलसिला भने हुबहु मेल खाँदैनन् । दृश्यमा जिप्सीमध्येको अगुवा पात्र, मेल्क्वेयेको आगमन भएको छ धेरै पछि म्याकेन्दो बस्ती बसेपछि । जबकि उपन्यासमा यसको वर्णन प्रारम्भमै गरिएको छ । घटनाको वर्णन कान्छो छोरा औरिल्यानोले गर्छ फ्ल्यासब्याकमार्फतउपन्यास र दृश्यमाध्यम दुवैमा । भविष्यमा हुने घटनाबारे पहिल्यै थाहा हुन्छ उसलाई । दोस्रो पुस्तामा आइपुग्दा यो परिवारमा प्रेम, धोका, बदला, ईष्याले सम्बन्धमा भयानक सकस थपिदिन्छ । काटमार तथा युद्घका घनिभूत आयाम मडारिन थाल्छन् म्याकोन्दोको आकाशमा ।सपना सशक्त माध्यम छ कथानक रहस्यमय बनाउन । बाबु होजे आर्काइयो उएन्दो, कान्छो छोरो औरिल्यानो र छोरी रेबेका तीनै जना बारम्बार सपनामार्फत झस्केका छन्, उत्साहित पनि बनेका छन् । हल्लिने कुर्सी, आलो रगत, आगोका लप्का, हावाहुरीको सरसराहट, निस्सिम अन्धकार यस्ता बिम्ब हुन्, जुन नाचिबस्छन् दर्शकका आँखामा । पहिलो शृंखलाको अन्त्यतिर उर्सुलाको जेठो छोरो मर्छ । उसको शरीरबाट बगिआएको रगतको मसिनो धारा सर्पझैं नागबेली यात्रा गर्दै उर्सुलाको खुट्टामा पुगेर थामिन्छ । यो बिम्बात्मक दृश्य भयानक त छ नै, उत्तिकै कलात्मक पनि । कान्छो छोरो, दुई छोरीहरू अनि आमा पात्रको उपस्थितिमा मौनताले धेरै ठाउँ पाएको छ । लाग्छ, शृंखलाको एक पात्र नै हो मौनता । उनीहरू नबोलीकनै आँखा, अनुहारको हाउभाउ र चालढालबाट धेरै अव्यक्त विषय प्रकट गरिरहेका हुन्छन् । साह्रै रहस्यमयी बन्न पुग्छ परिवेश । दृश्य यति बलियो गरी प्रस्तुत भएको छ कि संवादको कम प्रयोग गर्दा पनि कथा बुझिन्छ । तर्साउने दृश्यहरू सतहमा छाउँछन् नियमित अन्तरालमा । मौनताले त्यसलाई अझ बढाउँछ । अन्धकारले अरू रहस्य थप्छ । यस्तैमा अत्यासलाग्ने संगीत बज्छ । हरर सिनेमा भन्दा बढी सन्नाटा छाउँछ, गहिरो त्रासको तलाउमा पुर्याउँछ । यस शृंखलाका पछिल्ला दुई भाग पूरै लडाइँमा केन्द्रित छन् । स्वतन्त्र म्याकोन्दो सहरमा धर्म पस्छ पहिले, अनि चर्च ठडिन्छ । सरकार, कानुन, बैंक, सुरक्षाकर्मी, जेल आदि नियन्त्रण संयन्त्र स्थापित हुन्छन् । म्याकोन्दोको स्वतन्त्रता संकुचित हुन्छ । उपनिवेशवादको गाढा छाया छ यहाँ । स्वतन्त्र म्याकोन्दो राज्य, प्रशासन, कानुन, जेल, चर्चको अधीनस्थ रहनु त्यही आन्तरिक उपनिवेशवादसँग जोड्न सकिन्छ । होजे आर्काइयो असहज बन्छ, बिस्तारै उद्दण्ड पनि । त्यसपछि ऊ विस्मृतिमा पुग्छ । कटुसको रुखमा बाँधिएको होजेको विस्मृति र निरर्थकता आफैंमा बलियो प्रतिरोध हो यथास्थितिवाद विरुद्घको । स्वतन्त्र सहर म्याकोन्दो बनाउने अगुवाकै पछिल्ला दिनहरू एकान्तमा अनि बन्धनमा समेटियो । बस्ती त व्यवस्थित बन्यो, तर बिस्तारै छिन्नभिन्न हुँदै गयो । उर्सुलाको धैर्य र सुझबुझले नयाँ, आकर्षक र फराकिलो आवास त बन्यो, तर घर द्वन्द्वको थलो हुँदै गयो । शान्ति र सौहार्दको सानो अंश पनि बाँकी बसेन । दिदीबहिनीबीचको बेमेल र ईर्ष्या, जथाभावी यौनसम्बन्ध र बिहेबारीले हल्लिएको घर छ एकातिर । अर्कोतर्फ छ कट्टरपन्थी सरकारी संयन्त्रको बढ्दो बर्बरता । एकएक गर्दै घरका सदस्य बाहिरिन्छन्, कोही मारिन्छन् । यसरी एकान्त धेरै पात्रको नियति बन्न थाल्छ । यहाँनिर किताबको शीर्षकसँग दृश्यात्मक तादात्म्य थपिन पुग्छ । पार्श्व स्वर अर्थात् भ्वाइसओभरको नियमित प्रयोग छ यो दृश्यशृंखलामा । दृश्यमा देखाउन नसकिने घटनालाई यही कथानकबाट दर्शकसामु राखिएको छ । यथार्थ र स्वैरकल्पनाबीच घुमिरहन्छ कथावस्तु । घटनाहरूको यो संयोजन मोहक छ । मिथक, दन्त्यकथा सँगै निकट इतिहास र समकालीन राजनीतिसमेत जोडिन्छ । जादुमय यथार्थवादका जनक हुन् मार्खेज । उनकै उपन्यास दृश्यभाषामा आइपुग्दा रहस्यले भरिभराउ नहुने कुरै भएन । पहिलो भागको समापन त्यहाँ भएको छ, जहाँ उर्सुला उनकी आमाले सोचेको अनिष्ट अवस्था सही सावित भएको ठान्छिन् र भावविह्वल बनेकी छन् । कान्छो छोरो उनकै सहर म्याकोन्दोमाथि हमला गर्न हतियारधारी दस्तासँगै छिरेको छ । मार्खेजको किताबलाई हुबहु दृश्यचित्रमा उतार्दा डिजिटल पर्दामा सेक्सका दृश्यलाई पनि उत्तिकै प्रधानता दिइएको छ । उर्सुला र होजे आर्काइयो उएन्दाका यौन क्रीडारत गतिविधिले सुरुको खण्डमा स्थान पाएका छन् । पछि छोराछोरी पुस्ताका यौन क्रियाकलापले मनग्ये स्क्रिन स्पेस पाएको छ । प्रेम, यौन र वैवाहिक सम्बन्ध सहज र सरल रेखामा छैन । जेठो छोरा आफ्नै बैनी रेबेकासँग घरजम गर्छ । दाजुभाइ नै स्थानीय भविष्यबेत्ता महिला, पिलार टेर्नेलासँग सम्भोगरत भेटिन्छन् । यसरी जन्मेका बच्चाहरू उएन्दा परिवारमा उर्सुलाको देखभालमा हुर्किन्छन् । कान्छो छोराले नगरप्रमुखकी उमेर नै नपुगेकी छोरीलाई बिहे गर्छ । प्रेम र शारीरिक सम्बन्ध कुनै सीमाबन्देजमा बाँधिँदैनन् । श्लीलअश्लील, नैतिकअनैतिक पाटाका सबै पर्खाल भत्किएका छन् । कथित सामाजिक मर्यादाको नजरले हेर्ने हो भने त किताबको जग कमजोर अनि कामुक भन्न सकिएला । यसको सार प्रस्तावना नै खारेज होला । तर, समाजमा सबै आदर्श र स्वीकार्य घटना त हुँदैनन् । फेरि कलासाहित्यले बन्देज मान्दैन, सबै निषिद्घतालाई नाघ्छ । नेपथ्यमा घटित ती सबै अँध्याराउज्याला पाटालाई उधिन्छ । भ्लादिमिर नोवोकोभ, गुस्ताभो फ्लुभर्ट, डीएच लरेन्स, सआदत हसन मन्टो, इसमत चुक्ताई आदि लेखकका सृजना पनि उनीहरूको समयमा निषिद्ध मानिए, प्रतिबन्धमा समेत परे । मार्खेजको यो सृजनालाई पनि यौनका घनिभूत सन्दर्भका कारण सुरुमा खारेज गरियो । दृश्य र ध्वनिका प्रभाव मनमा गढिरहन्छ । रंगको उपस्थिति गोचर छ । सरकारी दस्ताले म्याकोन्दाका जनतालाई आफ्नो घरमा अनिवार्य रूपमा नीलो रंग पोत्न आदेश दिन्छ । अर्कोतर्फ विद्रोही समूहको अगुवाले उसको पार्टीको रंगले घर सजाउन उर्दी गर्छ । यही रंगको रस्साकसीमा म्योकोन्दावासी पिल्सिएका छन् । दिनदहाडै उनीहरू मारिन्छन, महिलाहरू बलात्कृत हुन्छन् । यसै अनिश्चिततामा अर्को क्रान्तिकारी समूहको उदय हुन्छ । कान्छो छोरा औरिल्यानोले यसको नेतृत्व गर्छ । अब ऊ कर्नेल औरिल्यानो उयन्दो कहलिन्छ र निरन्तरको लडाइँ, आक्रमण र तहसनहसबाट दिक्क छन् म्याकोन्दोवासी । कुनै पक्षबाट केही आशा बाँकी रहँदैन । राजनीति नै एउटा महाव्याधि बनिसक्यो उर्सुलाको यो अभिव्यक्तिमा, त्यही निराशाको गाढा रंग पोतिएको छ । विभिन्न समूहबीचका लडाइँ, काटमार अनि सत्ताको नजिक हुन गरिने वार्ता र सम्झौताले लामो समयदेखि द्वन्मा फसेको कोलम्बियाको चित्र हाम्रो सामुन्ने आउँछ । कोलम्बियाको युद्घरत सरकारी पक्ष, फार्क विद्रोही र अन्य ससाना समूह स्मृतिमा छाउँछन् । यो शृंखलाको अन्त्यतिर आइपुग्दा होजे आर्काइयो उएन्दाको मृत्यु हुन्छ । नयाँबस्ती म्याकोन्दोको परिकल्पनाकार, विस्तारकको अन्त्येष्टिका दिन म्याकोन्दोका सडक, छत, गल्ली सबैतिर पहेंलो रंगको वर्षा हुन्छ । पहेंलो रंगको परम्परागत संकेत हो रोग र मृत्यु । अभिभावक गुमाएको सहर शोकमा डुबेको र अरू अनिष्टको पूर्वसंकेत सहजै दर्शकको कल्पनामा छाउँछ । केही रहस्य भने कायमै रहन्छ दर्शक मनमा । संस्कृतमा लेखिएका पन्नाहरू पल्टिरहेको भेटिन्छ प्रारम्भमा । अन्त्यमा पनि त्यही देवनागरी लेखाइका संस्कृत वाक्य दृश्यमा छाउँछन् । यो दृश्यांकनले तीन पुस्ताको कथा भन्छ । चार पुस्ता बाँकी नै छ समेटिन । उपन्यासको आधा अंश पनि छिचोलेको छैन पहिलो दृश्यशृंखलाले । दोस्रो भागको काम पनि अगाडि बढिरहेको खबर छ, चाँडै हेर्न पाइनेछ । उएन्दा परिवारको बर्बादी, अरू अनिष्ट, अरू सामाजिक राजनीतिक तिकडम र रहस्यको पेटारो खोलिनै बाँकी छ । यही उपयुक्त समय हुनेछ उपन्यासको अथेन्टिक अध्ययन गर्ने र मार्खेजको म्याजिकल रियालिजम अनुभूत गर्ने ।"
