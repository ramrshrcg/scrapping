शीर्षक,विवरण
किन भएन बीआरआईमा हस्ताक्षर ?,"नेपालचीनको १२ बुँदे संयुक्त वक्तव्यप्रधानमन्त्री ओलीले चिनियाँ प्रधानमन्त्री र राष्ट्रपतिसँग भेटवार्ता गरेपछि नेपाल र चीनले संयुक्त रूपमा वक्तव्य जारी गरेका छन् । नेपाल र चीनका नेताबीच सौहार्दपूर्ण र मैत्रीपूर्ण वातावरणमा दुई मुलुकको सम्बन्धलाई सुदृढ र प्रगाढ बनाउने कुराकानी भएको वक्तव्यमा उल्लेख छ । साथै, पारस्परिक हितका अन्तर्राष्ट्रिय तथा क्षेत्रीय मुद्दामा गहिरो छलफल भएको र व्यापक सहमतिमा पुगेको पनि उल्लेख छ । वक्तव्यमा सन् २०२५ मा चीन र नेपालबीच कूटनीतिक सम्बन्ध स्थापना भएको ७० औं वार्षिकोत्सवलाई दुवै पक्षले महत्त्वपूर्ण बनाउने विषयमा विस्तृत रूपमा छलफल गरेको उल्लेख छ । दुई देशका नेताहरूबीच भएका महत्त्वपूर्ण साझा समझदारीको कार्यान्वयनलाई थप गति दिन, उच्चस्तरीय आदानप्रदान कायम गर्न, राजनीतिक आपसी विश्वासलाई सुदृढ गर्न र विभिन्न क्षेत्रमा पारस्परिक लाभ गर्न सहयोगलाई अझ गहिरो र विस्तार गर्न दुवै पक्ष यस अवसरलाई सदुपयोग गर्न तयार छन्, संयुक्त वक्तव्यमा भनिएको छ । दुवै पक्षले आआफ्ना प्रमुख चासो र प्रमुख सरोकारहरू समावेश भएका मुद्दाहरूमा एकअर्काका आफ्नो दृढ समर्थनलाई फेरि प्रतिबद्धता जनाएका छन । संयुक्त राष्ट्रसंघको महासभाको प्रस्ताव २७५८ लाई उल्लेख गर्दै नेपालले चीनको सरकार सम्पूर्ण चीनको प्रतिनिधित्व गर्ने एकमात्र कानुनी सरकार हो । र, ताइवान चीनको भूभागको अविभाजित भाग हो भनी मान्यता दिँदै एक चीन सिद्धान्तप्रति आफ्नो दृढ प्रतिबद्धतालाई फेरि प्रतिबद्ध गरेको छ, वक्तव्यमा भनिएको छ । नेपाली पक्षले सिजाङ मामिला चीनको आन्तरिक मामिला भएको र नेपालको भूमिमा चीनविरुद्ध कुनै पनि पृथकतावादी गतिविधि हुन नदिने कुरा दोहोर्याएको छ ।चिनियाँ पक्षले नेपाल सरकारले राजनीतिक स्थायित्व कायम गर्न र आर्थिक तथा सामाजिक विकासको प्रवर्द्धन गर्न प्रयास गरेको भन्दै प्रशंसा गरेको छ । साथै, नेपाली जनताको समृद्ध नेपाल, सुखी नेपाली को राष्ट्रिय आकांक्षा शीघ्र साकार होस् भन्ने कामना चीनले गरेको संयुक्त वक्तव्यमा उल्लेख छ । दुवै पक्षले सरकार, राजनीतिक दल, व्यवस्थापिका र जीवनका सबै क्षेत्रबीच घनिष्ट द्विपक्षीय संलग्नता जारी राख्ने र सुशासनमा अनुभव आदानप्रदान गर्न तयार रहेको उल्लेख गरेका छन् । वक्तव्यमा दुवै पक्षले महत्त्वपूर्ण ऐतिहासिक पुस्तकको अनुवाद र प्रकाशनमा भएको समझदारीलाई कार्यान्वयन गर्न भएको पहललाई लिएर प्रशंसा गरेका छन् ।दुवै पक्षले दुई देश संयुक्त रूपमा सञ्चालित कार्यक्रम, आयोजना र गतिविधिलाई सम्पन्न गर्ने गरी भएका सम्झौता, सहमति र भएका निर्णयहरूको समयमै र छिटो कार्यान्वयन सुनिश्चित गर्न सहमत भएका छन् । नेपाललाई भूपरिवेष्टित मुलुकबाट भूजडित मुलुकमा रूपान्तरण गर्नका लागि बन्दरगाह, सडक, रेलमार्ग, उड्डयन, पावर ग्रिड र दूरसञ्चार जस्ता क्षेत्रमा दुई देशबीचको सम्पर्कलाई सुदृढ गर्ने प्रतिबद्धता व्यक्त गरेका छन् ।चीनको सहयोगमा अरनिको राजमार्ग मर्मतसम्भार आयोजनाको चौथो चरण, हिल्सासिमकोट सडक आयोजनालाई संयुक्त रूपमा अगाडि बढाउन, काठमाडौं चक्रपथ सुधार परियोजनाको दोस्रो चरण कार्यान्वयन गर्न र आदानप्रदान पत्रमा हस्ताक्षरलाई स्वागत गर्न सहमत भएको वक्तव्यमा उल्लेख छ । टोखाछहरे सुरुङमार्गको सम्भाव्यता अध्ययनका लागि स्वीकृत तथा स्याफ्रुबेंसीरसुवागढी राजमार्गको मर्मतसम्भारको आयोजनालाई अगाडि बढाउने क्रममा दुवै पक्षले सडकमा रहेका अवरोध हटाउने र त्यसपछिको निर्माण कार्यलाई तीव्रता दिनेमा सहमत भएका छन् । यी आयोजनाले दुई देशबीचको कनेक्टिभिटीको स्तर अभिवृद्धि गर्ने धारणा वक्तव्यमा छ ।कोशी आर्थिक करिडोर, गण्डकी आर्थिक करिडोर र कर्णाली आर्थिक करिडोर गरी तीनवटा उत्तरदक्षिण करिडोरको विकासमा चीनको सहयोगका लागि सम्भाव्यता अध्ययन गर्न दुवै पक्ष सहमत भएका छन् । दुवै पक्षले सीमा नाकाको बन्दरगाहको विकासलाई सुदृढ गर्ने, भन्सार निकासी र दुईतर्फी यात्रामा सहजीकरण गर्ने, द्विपक्षीय आर्थिक तथा व्यापारिक सहयोग प्रवर्द्धन गर्न र सीमा क्षेत्रको सामाजिक तथा आर्थिक विकासलाई प्रवर्द्धन गर्न सहमत भएका छन् । जिलोङकेरुङरसुवागढी बन्दरगाह, झाङ्मुकोदारी बन्दरगाह, पुलानयारी बन्दरगाह र लिजीनेचुङ (कोरला, मुस्ताङ) बन्दरगाहको सुचारु र व्यवस्थित सञ्चालनको दुवै पक्षले प्रशंसा गरेका छन्, वक्तव्यमा छ, उनीहरूले सन् २०२४ मा द्विपक्षीय व्यापार प्रवर्द्धन गर्न र दुवै देशका सिमानावासीको जीविकोपार्जनलाई सहज बनाउन महत्त्वपूर्ण रहेका १४ वटा परम्परागत चीननेपाल सीमा व्यापार नाकाको पूर्ण सुचारु र सामान्य सञ्चालनलाई स्वागत गरेका छन् । साथै, त्यसकै आधारमा नेपाली पक्षले थप द्विपक्षीय र अन्तर्राष्ट्रिय बन्दरगाह खोल्ने सम्भावनाबारे विचार गर्न चिनियाँ पक्षलाई आग्रह गरेको छ । चिनियाँ पक्षले मुस्ताङको कोरलामा चीनको सहयोगमा इनल्यान्ड क्लियरेन्स डिपो र एकीकृत जाँच चौकी निर्माणमा सहजीकरण गर्ने उल्लेख छ ।दुवै पक्षले जिलोङकेरुङकाठमाडौं क्रसबोर्डर रेलवेको सम्भाव्यता अध्ययनलाई निरन्तर अगाडि बढाउने इच्छा व्यक्त गरेका छन् । र, चीननेपाल रेलवे सहयोगमा नवौं कार्य बैठक आयोजना गर्ने योजना बनाएका छन् । चिनियाँ पक्षले नेपाललाई रेलवे क्षेत्रमा काम गर्नेलाई तालिम दिन सहयोग गरिरहने उल्लेख छ । दुवै पक्षले चीन र नेपालबीचको नागरिक उड्डयन सम्बन्धको विकासको कदर गर्छ र बजारको मागलाई ध्यानमा राख्दै चिनियाँ र नेपाली सहर जस्तै पोखरा र लुम्बिनीबीच हवाई मार्ग र उडानहरू खोल्न दुवै पक्षका हवाई यातायात उद्यमलाई समर्थन र प्रोत्साहन दिन्छन् । यसले द्विपक्षीय आर्थिक र व्यापारिक सम्बन्ध र द्विपक्षीय यात्रालाई सहज बनाउनेछ, वक्तव्यमा उल्लेख छ । दुवै पक्षले चीननेपाल ऊर्जा संयुक्त कार्यान्वयन संयन्त्रको मञ्चलाई निरन्तरता दिने, ऊर्जा क्षेत्रमा सहयोगलाई अझ गहिरो बनाउने र नयाँ ऊर्जामा आदानप्रदानको खोजी गर्ने वक्तव्यमा उल्लेख छ । चीनको सहयोगमा जिलोङकेरुङरसुवागढीचिलिमे २२० केभी क्रस बोर्डर विद्युत् प्रसारण लाइनको सम्भाव्यता अध्ययनलाई तीव्रता दिन दुवै पक्ष तयार रहेको उल्लेख गरेका छन् । दुवै पक्षले दुई देशका दूरसञ्चार अपरेटरहरूबीचको सहयोगलाई निरन्तरता दिन र सीमापार भूमि तारहरूसँग सम्बन्धित मर्मत र विस्तार परियोजनाहरू सञ्चालन गर्न सहमत भएका छन् ।वक्तव्यमा नेपाली पक्षले मदन भण्डारी विज्ञान तथा प्रविधि विश्वविद्यालयको थप विकास गर्ने तथा झापाको दमकमा खेलकुद रंगशाला र डडेलधुराको अमरगढी सिटी हल कम्प्लेक्समा खेलकुद रंगशाला निर्माण गर्न चिनियाँ पक्षलाई आग्रह गरेको उल्लेख छ । साझा विकासलाई प्रवर्द्धन गर्न दुवै पक्षले अर्थतन्त्र र व्यापार, कनेक्टिभिटी, पूर्वाधार, लगानी, कृषि, उद्योग, स्वास्थ्य, विपद् राहत र गरिबी निवारण जस्ता क्षेत्रमा व्यावहारिक सहयोगलाई थप गहिरो बनाउन सहमत भएका छन् ।दुवै पक्ष चीननेपाल मैत्रीपूर्ण उद्योग पार्कको आयोजना विकास सम्झौतामा जतिसक्दो चाँडो हस्ताक्षर गरी निर्माण र सञ्चालनको प्रारम्भिक कार्यलाई प्रवर्द्धन गर्न सहमत भएका छन् । नेपाललाई शतप्रतिशत भन्सार सीमामा शून्य महसुल उपचार दिएकामा नेपाली पक्षले चीनको प्रशंसा गरेको छ । चीनले नेपाललाई उच्च गुणस्तरका कृषि उत्पादनहरू जस्तै नेपाली घाँस, बिरुवाबाट उत्पादन हुने औषधिका सामग्री र चियाको निर्यातलाई थप विस्तार गर्न स्वागत गरेको वक्तव्यमा उल्लेख छ ।दुई देशबीचको कृषि, पशुपालन र मत्स्यपालनमा सहयोगलाई अझ प्रगाढ बनाउन दुवै पक्ष सहमत भएका छन् । दुवै पक्षले वन, वन्यजन्तु संरक्षण र जैविक विविधता संरक्षणका क्षेत्रमा आदानप्रदान र सहयोगलाई सुदृढ गर्न र उपयुक्त समयमा चीननेपाल वन कार्य समूहको पाँचौं बैठक बोलाउन सहमत भएका छन् । दुवै पक्षले स्वास्थ्य र चिकित्सा सहयोगलाई सुदृढ गर्दै जारी राख्न र नेपालस्थित बीपी कोइराला मेमोरियल क्यान्सर अस्पतालमा चीनको सहयोगमा बोन म्यारो ट्रान्सप्लान्ट सेवा परियोजनालाई गति दिन सहमत भएका छन् । दुवै पक्षले नेपालका चीन सहायता प्राप्त अस्पतालहरूलाई पूर्ण रूपमा उपयोग गर्ने र निजामती सेवा अस्पताल, काठमाडौंमा नयाँ चिकित्सा सेवा बिन्दु स्थापना गर्न चिनियाँ मेडिकल टोलीलाई सहयोग गर्नेछ । दुवै पक्षले क्यान्सरका बिरामीको उपचारका लागि काठमाडौंको निजामती सेवा अस्पतालमा चिनियाँ सहयोगमा नयाँ कारटी सेल प्रयोगशाला स्थापनामा पनि अध्ययनमा गर्न सहमत भएका छन्, संयुक्त वक्तव्यमा भनिएको छ, दुवै पक्षले परम्परागत औषधि सहयोगसम्बन्धी समझदारी नवीकरण गर्न, चीननेपाल परम्परागत चिकित्सा सहयोग आयोग स्थापना गर्न र नेपालमा निःशुल्क उपचार, कर्मचारी तालिम र चिकित्सा सेवा उपलब्ध गराउन चीननेपाल परम्परागत चिनियाँ औषधि केन्द्रलाई सहयोग जारी राख्न सहमत भएका छन् ।अविरल वर्षाका कारण नेपाल विपद्को चपेटामा परेको बेला आपत्कालीन विपद् राहत उपलब्ध गराएकोमा नेपाली पक्षले चिनियाँ पक्षको प्रशंसा गरेको छ । दुई देशबीच ज्ञान, सूचना, प्रविधि र सीपको आदानप्रदान गरी आपत्कालीन व्यवस्थापन, विपद् रोकथाम, न्यूनीकरण र राहतमा चीनसँगको सहकार्यलाई थप सुदृढ गर्न नेपाली पक्ष तयार भएको छ । चिनियाँ पक्षले प्राविधिक सहयोगको परियोजनालाई नेपालस्थित राष्ट्रिय आपत्कालीन सञ्चालन केन्द्रको सूचना मञ्चमा अगाडि बढाउने र चीनको सहयोगमा भूकम्प अनुगमन सञ्जाल परियोजनाको पूर्ण उपयोग गर्नेछ । भूकम्पपछिको पुनर्निर्माणका आयोजनालाई द्रुत गतिमा कार्यान्वयन गर्न दुवै पक्ष सहमत भएका छन् ।वक्तव्यमा दुवै पक्ष गरिबी निवारण, विकास, जीविकोपार्जन सुधार र ग्रामीण पुनरुत्थानमा केन्द्रित हुँदै आदानप्रदान र सहयोगलाई थप विस्तार गर्न तयार भएको उल्लेख छ । चीनले नेपाललाई सान्दर्भिक क्षेत्रमा कामदारको क्षमता अभिवृद्धि गर्न, गरिबी न्यूनीकरण प्रदर्शन परियोजनाहरू जारी राख्न र जनताको जीविकोपार्जनमा सुधार गर्न नेपाललाई सहयोग गर्न तयार छ ।चीननेपाल सीमा लामो समयदेखि सीमांकन गरिएको र दुई देशबीचको मित्रता पुलका रूपमा काम गर्ने दुवै पक्षको धारणा छ । दुवै पक्षले चीननेपाल सीमाको संयुक्त निरीक्षण गर्न र चीननेपालबीच सीमा व्यवस्थापन प्रणालीसम्बन्धी सम्झौतालाई चाँडो लागू गर्नका लागि काम गर्न सहमत भएका छन्, वक्तव्यमा भनिएको छ, दुई देशबीच सीमा व्यवस्थापन र सहयोगको स्तरलाई माथि उठाउन तीन तहको सीमा सम्पर्क प्रणाली स्थापना गर्ने प्रोटोकलमा परामर्श जारी राख्न दुवै पक्ष सहमत भएका हुन् ।चीनले साइबर अपराधविरुद्ध लड्ने क्षेत्रमा तालिम र प्रहरी आपूर्तिमा सहयोगलगायत क्षमता अभिवृद्धिमार्फत नेपाललाई आफ्नो क्षमताअनुसारको सहयोग उपलब्ध गराउन इच्छुक रहेको उल्लेख गरेको छ । चीनले नेपाल भ्रमण वर्ष २०२५ को प्रवर्द्धनात्मक गतिविधिलाई चीनमा आयोजना गरेकोमा चीनले स्वागत गरेको छ र थप चिनियाँ पर्यटकलाई नेपाल भ्रमण गर्न प्रोत्साहन गर्ने वक्तव्यमा उल्लेख छ । दुवै पक्षले सांस्कृतिक आदानप्रदान र सहयोग प्रवर्द्धन गर्न र नेपालमा चिनियाँ भाषा शिक्षालाई समर्थन गर्न नेपालमा चाइना कल्चर सेन्टर, कन्फ्युसियस इन्स्टिच्युट र कन्फ्युसियस पढाइ कक्षालाई निरन्तरता दिनेछन् । चीनले थप उत्कृष्ट नेपाली विद्यार्थीलाई चीनमा अध्ययनका लागि स्वागत र प्रोत्साहन गर्ने वक्तव्यमा भनिएको छ ।"
"९ समझदारी, ९ अर्ब सहायता घोषणा","उक्त रकम नेपालले बजेटरी सहायताका रूपमा लिने जनाइएको छ । नेपाल र चीनबीचको पहिलो सहमति टोखाछहरे सुरुङमार्ग निर्माणसम्बन्धी रहेको परराष्ट्र मन्त्रालयका प्रवक्ता कृष्णप्रसाद ढकालले जानकारी दिए । उनका अनुसार नेपालचीन व्यापार अभिवृद्धिसम्बन्धी समझदारीपत्र पनि आदानप्रदान भएको छ । ९ तले वसन्तपुर दरबार निर्माण सम्पन्नको प्रमाणपत्र आदानप्रदान, भैंसीको तयारी मासु निर्यातसम्बन्धी प्रोटोकलमा हस्ताक्षर, विकास योजनासम्बन्धी समझदारी, आर्थिक तथा प्राविधिक सहयोग, नगद सहयोग, स्वयंसेवी चिनियाँ भाषा शिक्षकसम्बन्धी समझदारी र नेपाल टेलिभिजन तथा चाइना मिडिया ग्रुप (सीएमजी) बीच सञ्चार प्रविधिबारे समझदारीपत्रमा हस्ताक्षर भएको छ । प्रधानमन्त्री ओलीको भ्रमण टोलीमा रहेका एक अधिकारीले चीनसँग आयोजनागत रूपमा मात्रै सहमति र समझदारीपत्रमा हस्ताक्षर भएको बताए । यी आयोजनाको कार्यान्वयन बीआरआईअन्तर्गत नै हुने भनिएको छ, ती अधिकारीले भने । समझदारीपत्रमा भने ती आयोजना बीआरआईअन्तर्गत हुने भन्नेबारे केही उल्लेख छैन । यसबारेमा नेपाली अधिकारीहरूले पनि स्पष्ट पारेका छैनन् । नेपालले बीआरआईअन्तर्गत रहने गरी एक दर्जन आयोजना चिनियाँ अधिकारीसमक्ष पेस गरेको थियो । त्यसमध्ये टोखाछहरे सुरुङमार्गमा मात्रै सहमति भएको छ । नेपालले अनुदानका लागि प्रस्ताव गरेका आयोजनामा हिल्सासिमकोट सडक, किमाथांकाखाँदबारी सडक र पुल, जिलोङकेरुङकाठमाडौं सीमापार रेलमार्ग, काठमाडौंहेटौंडा पोडवे, अमरगढी सिटी हल, जिलोङकेरुङरसुवागढी चिलिमे २२० केभी सीमापार प्रसारण लाइन, काठमाडौं उपत्यका प्रसारण लाइन स्तरोन्नति, मदन भण्डारी विश्वविद्यालय, काठमाडौं साइन्टिफिक सेन्टर एन्ड साइन्स म्युजियम, दमकमा चीननेपाल औद्योगिक मित्रपार्क र झापामा स्पोर्ट्स एन्ड एथलेटिक्स कम्प्लेक्स थिए । सहमति र समझदारीपत्रमा हस्ताक्षर भएपछि प्रधानमन्त्री ओलीले चिनियाँ राष्ट्रपति सीसँग भेटवार्ता गरेका थिए । उनीहरू दुईबीच मात्रै करिब २० मिनेट छलफल भएको थियो । छलफलपछि चिनियाँ राष्ट्रपतिले नेपाललाई ५ सय मिलियन आरएमबी सहयोगको घोषणा गरेका थिए । द्विपक्षीय सम्बन्ध र हितका विविध विषयमा सी र ओलीबीच कुराकानी भएको परराष्ट्रका प्रवक्ता ढकालले जानकारी दिए । राष्ट्रपति सीले चीन र नेपाल पुराना असल छिमेकी र मित्रराष्ट्र भएको बताउनुभयो । दुई मुलुकबीच आपसी सद्भाव, सम्मान र सहयोग रहेको पनि उल्लेख गर्नुभयो । नेपालको विकास र समृद्धिमा चीनको दरिलो साथ र सहयोग रहने पनि उहाँको भनाइ थियो, उनले भने । ढकालका अनुसार सीले नेपाली वस्तु चिनियाँ बजारमा उपलब्ध गराउन थप सहजीकरण गर्ने, चिनियाँ लगानीकर्तालाई नेपालमा लगानी गर्नका लागि प्रोत्साहन गर्ने पनि बताएका थिए । भेटवार्तामा ओलीले दुई मुलुकबीच आपसी समझदारी र विश्वास रहेको बताएका थिए । प्रधानमन्त्री ओलीले छोटो समयमा चीनले गरेको विकास र गरिबी निवारणलाई लिएर प्रशंसा गर्नु भयो । अहिलेको सरकार समृद्ध नेपाल, सुखी नेपालीको लक्ष्यका साथ आर्थिक विकास र रूपान्तरणमा केन्द्रित रहेको बताउनुभयो, ढकालले कान्तिपुरसित भने, प्रधानमन्त्रीले आर्थिक विकासका क्षेत्रमा मित्रराष्ट्र चीनसँग थप सहयोग र साझेदारी गर्न चाहेको उल्लेख गर्नुभयो ।प्रधानमन्त्री ओलीले चिनियाँ राष्ट्रपति सी चिनफिङ र प्रधानमन्त्री ली छ्याङ दुवैलाई नेपाल भ्रमणको निम्तो दिएका छन् । ओलीले सीलाई नेपालका राष्ट्रपति रामचन्द्र पौडेलका तर्फबाट भ्रमणको निम्तो दिएका हुन् । प्रधानमन्त्रीज्यूले नेपालचीनबीच कूटनीतिक सम्बन्ध स्थापनाको ७० वर्षको उपलक्ष्यमा सन् २०२५ मा राष्ट्रपति पौडेलका तर्फबाट चीनका राष्ट्रपति सीलाई नेपाल भ्रमणको निम्तो दिनुभयो, प्रवक्ता ढकालले भने । उनका अनुसार राष्ट्रपति सीले निमन्त्रणाका लागि प्रधानमन्त्री ओलीलाई धन्यवाद दिएका थिए । राष्ट्रपति सी र प्रधानमन्त्री लीले उपयुक्त समयमा नेपाल भ्रमण गर्ने बताउनुभएको छ, ढकालले भने । प्रधानमन्त्री ओलीले मंगलबारै चिनियाँ जनकंग्रेसका स्थायी समिति अध्यक्ष झाओ लेजीसँग पनि भेटवार्ता गरेका छन् । प्रधानमन्त्री ओली चिनियाँ समकक्षी लीको निमन्त्रणामा चारदिने भ्रमणका लागि सोमबार बेलुकी बेइजिङ आइपुगेका हुन् । ३९ सरकारी प्रतिनिधि र ४८ निजी क्षेत्रका सहित ८७ सदस्यीय टोलीको नेतृत्व गर्दै हिमालय एयरलाइन्सको चार्टर विमानबाट आएका ओलीलाई बेइजिङ क्यापिटल अन्तर्राष्ट्रिय विमानस्थलमा चिनियाँ कम्युनिस्ट पार्टीका वैदेशिक मामिला उपमन्त्री सुन बेइदोङले स्वागत गरेका थिए । गत असार ३० मा चौथो पटक प्रधानमन्त्री बनेयता ओलीको यो पहिलो द्विपक्षीय विदेश भ्रमण हो । उनी यसअघि बहुपक्षीय संयुक्त राष्ट्रसंघको ७९ औं महासभामा भाग लिन न्युयोर्क गएका थिए । ओलीले बुधबार पेकिङ विश्वविद्यालयको कार्यक्रमलाई सम्बोधन गर्नेछन् । त्यही दिन नेपालचीन बिजनेस फोरमले आयोजना गर्ने कार्यक्रममा पनि उनले सम्बोधन गर्ने कार्यक्रम छ ।"
पूर्वगृहमन्त्री लामिछानेकी पत्नी उपाध्यक्ष रहेको सहकारीका सबै सञ्चालकमाथि अनुसन्धान गर्न प्रहरीलाई काठमाडौं महानगरको पत्र,"सोही आधारमा ०८० चैत २३ मा काठमाडौं महानगरपालिका सहकारी विभागबाट खटिएका विज्ञसहितको अनुगमन टोलीले अनुगमन गर्दा विभिन्न पक्षमा गम्भीर त्रुटि तथा जालसाजी गरेको देखिएकाले सम्बन्धित सञ्चालकहरूलाई कानुनबमोजिम कानुनी कारबाहीका लागि पठाइएको छ, पत्रमा उल्लेख छ ।महानगर कार्यालयमा रहेको अभिलेखअनुसार संस्था दर्ताको बखत गठन भएको तदर्थ सञ्चालक समितिमा अध्यक्ष अर्जुन श्रेष्ठ, उपाध्यक्ष जागेश्वर यादव, सचिव सन्तोष किशोर लाभ र कोषाध्यक्ष अमरलाल श्रेष्ठ थिए । समितिमा सरोज श्रेष्ठ, मनोज देवकोटा र मृगेन्द्र राजभण्डारी सदस्य थिए । ०६६ माघ १६ मा भएको प्रारम्भिक साधारणसभाले त्यही कार्यसमितिलाई निर्वाचित गरेको थियो । ०६९ असोज २७ र ०७२ पुस २५ मा भएको वार्षिक साधारणसभाले पनि त्यही कार्यसमितिलाई नै निरन्तरता दिएको थियो । ०७४ पुस २२ को साधारणसभाले भने नयाँ सञ्चालक समिति चयन गर्यो, जसमा अध्यक्ष नोखराज पोखरेल, उपाध्यक्ष लुमन दाहाल, सचिव शेखर उपाध्याय दाहाल र कोषाध्यक्ष योगिता पुन रहेका थिए । त्यस समितिमा सरोज लामिछाने, रजनीश आचार्य र लिससा पौडेल सदस्य थिए । साधारणसभाले लेखा समिति संयोजकमा रामहरि अधिकारी, लेखा समिति सदस्यमा केदारबहादुर रावल र शैली थापा चयन गरेको थियो । भरतमणि र निकिता अहिले सहकारीमा पदाधिकारी छैनन् । ०८० असार १० मा सहकारी संस्थाबाट प्राप्त एक पत्रमा पौडेलले उपाध्यक्ष पदबाट राजीनामा गरेको भनिएको महानगरले कैफियतमा उल्लेख गरेको छ । तर कारोबार बिग्रिएपछि सहकारीमा सदस्य नै नरहेकी निमकुमारी छन्तेललाई अध्यक्ष बनाइएको थियो । यो विषय पनि निकै विवादित छ । भरतमणि नेतृत्वको कार्यसमितिले संस्थाको रकम हिनामिनाबाट जोगिन छन्तेललाई अध्यक्ष बनाएको विषय प्रहरीलाई पठाइएको पत्रमा महानगरले प्राथमिकतासाथ उल्लेख गरेको छ । ०७८ साउन २८ को संस्थाको तत्कालीन सचिव तथा व्यवस्थापक शंकर उपाध्याय दाहाल, लेखा समिति संयोजक रामहरि अधिकारी र सदस्य जनक गौतम तथा अध्यक्ष भरतमणि जंगमबीच करारनामा गरी संस्थाको तत्कालीन अध्यक्षलाई जिम्मेवारी मुक्त गर्ने मनसायबाट ०७९ मंसिर १२ मा संस्थाको सदस्य नभएकी निमकुमारी छन्तेललाई सञ्चालक समितिमा अध्यक्ष बनाएको देखिएको छ, पत्रमा भनिएको छ, साधारणसभामा अनुपस्थित तथा सदस्य नरहेको व्यक्ति निशा खड्का उपाध्यक्ष लगायतका अन्य पदाधिकारी नियुक्ति गरी तत्कालीन सञ्चालक समिति बचतकर्ताको बचत फिर्ता गर्ने जिम्मेवारीबाट उम्किने गरी कार्य गरेको जस्तो देखिएको छ । त्यतिबेला समितिमा नियुक्त अधिकांश मानिस संस्थाको सम्पर्कमा पनि रहेका छैनन् ।जोरपाटीमा डेरा बसेर तीन छोराछोरी हुर्काइरहेकी एकल महिला छन्तेल सहकारीकी ऋणी पनि होइनन् । सहकारी करोडौं बचत अपचलनको अनुसन्धानमा तानिएपछि मात्र उनले संस्थाको हविगत थाहा पाएकी थिइन् । पदाधिकारी आफैंले ऋण लिने, बिनाधितो कारोबार गर्ने र रकम आफूखुसी खर्च गर्ने प्रवृत्तिले साई स्वागत सहकारी संकटमा परेको थियो । योजनाकारलाई उम्काउने उद्देश्यले मासिक १५ हजार तलब हुने भन्दै फकाएर छन्तेललाई अध्यक्षमा राखिएको महानगरको प्रारम्भिक अनुसन्धानबाट देखिएको छ । महानगरले तयार पारेको प्रतिवेदनअनुसार साई स्वागत सहकारीले सदस्य नबनेकासँग कारोबार गरेको, कार्यक्षेत्रबाहिर पनि कारोबार गरेको पाइएको छ । प्रतिवेदनका अनुसार उक्त सहकारीमा ८३ महिला र ४१ पुरुष गरी १ सय २४ जना सदस्य छन् । संस्थाको सेयरपुँजी २७ लाख ९४ हजार ९ सय रुपैयाँ रहेको छ । संस्थाको बचत दायित्व ४ करोड ५९ लाख र लगानी ४ करोड १० लाख रुपैयाँ छ । १२ महिनाभन्दा कम भाका नाघेको ऋण २३ लाख ७२ हजार र १२ महिनाभन्दा बढी भाका नाघेको ऋण २ करोड ४७ लाख ६५ हजार रुपैयाँ रहेको छ । संस्थाको कुल सम्पत्ति ५ करोड ९७ लाख ८९ हजार रुपैयाँ रहेको प्रतिवेदनमा उल्लेख छ ।"
अगरबत्ती बेचेरै दृष्टिविहीन दम्पतीले जोडे घरजग्गा,"दिनहुँ बिक्री गर्ने अगरबत्ती आफैं बनाउन पनि जानेका छन् । दुवैले अगरबत्ती बनाउने तालिम नै लिएका छन् । केही समययता भने नेपालगन्जमा अपांगता भएकाले सञ्चालन गरेको उद्योगबाट पठाएको अगरबत्ती बिक्री गर्दै आएको गौरवले बताए । आफैं पनि बनाउन सक्छौं, उनले भने, अगरबत्तीको सम्पूर्ण काम गर्न अलि झन्झटिलो छ, पछिल्लो समय मसला भरेको सिन्का आउने भएकाले सेन्ट लगाएर प्याकिङको काम गर्छौं र बेच्छौं ।गौरवको घर मधेश प्रदेशको रौतहट हो । बुबाआमाको मृत्यु भएपछि धेरै संघर्ष गर्नुपरेको उनले बताए । सम्झना पाल्पाकै रिब्दीकोट मालमुलमा जन्मेहुर्केकी हुन् । जन्मजात दृष्टिविहीन दुवै जनाको ६ वर्षअघि विवाह भएको हो । साथीमार्फत चिनजान भएपछि उनीहरूको बिहे गर्ने टुंगोमा पुगेका थिए । साथीमार्फत फोनमा हाम्रो चिनजान भयो, सम्झनाले भनिन्, त्यसपछि कुरा हुँदै गर्दा घरमा बोलाएर बुबाआमासँग कुराकानी भयो । पछि विवाह गरेका हौं । दृष्टिविहीनको दुःख दृष्टिविहीनले नै बढी बुझ्ने भएकाले पनि दाम्पत्य जीवनमा अघि बढ्न सहज भएको उनले बताइन् । घरको सरसफाइ, खाना पकाउने, भाँडा माझ्ने सबै काममा एकले अर्कालाई सघाउने गर्छन् । बिहान सबेरै उठेर घरको काम सक्छन् । दिनभर उनीहरू दृष्टिविहीनलाई सहयोग गर्नुस् भन्दै अगरबत्ती बिक्री गर्छन् । कहिले २ देखि ३ हजारसम्म त कहिले २ देखि ३ सय रुपैयाँको मात्र बिक्री हुने उनीहरूले बताए । हार्थोक बजार र भैरवस्थान मन्दिर वरपरको क्षेत्र हरेक दिनजसो उनीहरूलाई भेट्न सकिन्छ । गौरवले पैसा चिन्नका लागि मोबाइलमा सफ्टवेयर राखेका छन् । सफ्टवेयरको माध्यमबाट कारोबार गर्छौं, उनले भने, यसले गर्दा कति पैसा जम्मा भयो वा बिक्री भयो भन्ने प्रस्ट हुन सकिन्छ । सम्झानाले गाउँकै सरस्वती बहुमुखी क्याम्पसबाट स्नातक गरेकी छन् । गौरवले रौतहटबाट १२ कक्षासम्म पढेका छन् । पर्याप्त अवसर प्राप्त गर्न सकेमा अपांगता भएका व्यक्तिले पनि आत्मनिर्भर भई स्वावलम्बी जीवन जिउन सकिन्छ भन्ने उदाहरण गौरव र सम्झना बनेको स्थानीय छिमेकी विमला गौतमले बताइन् । दृष्टिविहीन दम्पतीले गरेको काम देख्दा र प्रगतिबाट म मात्र होइन, यो टोलका सबै दंग छौं, उनले भनिन् । दैनिक गरेको मिहिनेत र बचतबाट सफलता प्राप्त गरेको देखिएको स्थानीय सपना सुनामले बताइन् । कमाएर मात्र हुन्न बचत पनि गर्न जान्नुपर्छ भन्ने उदाहरण दृष्टिविहीन दम्पत्ती बनेको पाएँ, उनले भनिन् ।"
संसदीय समिति सभापतिहरूले मागे मन्त्रीसरह मर्यादा र सुविधा,"(काठमाडौं)संसदीय समिति सभापतिहरूले मन्त्रीसरहको मर्यादा र सुविधा माग गरेका छन् । सभामुख देवराज घिमिरे, उपसभामुख इन्दिरा राना, संघीय संसद्को संयुक्त समिति र प्रतिनिधिसभाअन्तर्गतका समिति सभापति, संसद् सचिवालय तथा समिति सचिवको बैठकमा उनीहरूले मन्त्रीसरह मर्यादाक्रम रहने गरी कानुनी व्यवस्था गर्न माग गरेका हुन् । सरकारले तोकेको मर्यादाक्रममा समिति सभापति राज्यमन्त्रीसरह रहने व्यवस्था छ । ललितपुरमा मंगलबार भएको बैठकमा प्रतिनिधिसभाअन्तर्गतका समिति सभापतिहरूले राज्यमन्त्रीको मर्यादाले संसदीय कामकारबाही प्रभावकारी रूपमा गर्न नसकिएको जिकिर गरेका थिए । उद्योग तथा वाणिज्य र श्रम तथा उपभोक्ता हित समितिका सभापति अब्दुल खानले संसदीय समितिको प्रभावकारिताका लागि मन्त्रीसरहको मर्यादा चाहिने बताएका थिए । समितिले दिएका निर्देशन कार्यपालिकाका निकायले कार्यान्वयन नगरिरहेकाले सभापतिको हैसियत मन्त्रीसरहको हुनुपर्ने उनको तर्क थियो । हामी सभापति र समितिले निर्देशन दिन्छौं तर जसलाई निर्देशन दिन्छौं, उसको हैसियत माथिल्लो छ । तल्लो मर्यादाकाले दिएको निर्देशन माथिल्लोले पालना नगर्ने भएकाले समिति सभापतिको हैसियत कम्तीमा मन्त्रीसरहको हुनुपर्ने भनेका हौं, खानले भने । उनी जनमत पार्टीका सांसद हुन् ।प्रतिनिधिसभाको महिला तथा सामाजिक मामिला समितिका सभापति किरणकुमार साहले सभापतिहरूको मर्यादा मन्त्रीसरह बनाएर पुल्चोकस्थित पुरानो मन्त्री निवास लाई संसदीय समिति सभापतिको आवास बनाउनुपर्ने प्रस्ताव गरेका थिए । उनले समिति सभापतिलाई आवास भत्तास्वरूप २५ हजार रुपैयाँ पाउने गरे पनि त्यसले नपुग्ने भएकाले निवास नै व्यवस्था गर्नुपर्ने तर्क गरेका थिए । हामीलाई २५ हजार चाहिँदैन, मन्त्री निवास खाली भएको छ, त्यसमा समिति सभापतिलाई राखिदिए हुन्छ भन्ने कुरा राख्यौं, साहले कान्तिपुरसित भने, सभामुखले अवस्था बुझेर फेरि पनि छलफल गर्छौं भन्ने आश्वासन दिनुभएको छ । उनी एमालेका सांसद हुन् । ललितपुरको भैंसेपाटीमा नयाँ मन्त्री निवास निर्माण भएपछि पुल्चोकको मन्त्री निवासलाई सर्वोच्च अदालतका न्यायाधीशको निवास बनाइएको छ ।राज्यव्यवस्था समितिका सभापति रामहरि खतिवडाले राज्यमन्त्रीसरहको मर्यादामा बसेर पदेन सदस्य रहने प्रधानमन्त्री र मन्त्रीहरूलाई निर्देशन दिन नमिल्ने भएकाले मन्त्रीसरहको मर्यादा बनाउनुपर्ने तर्क बैठकमा राखेका थिए । उनले भनेका थिए, बरु म समिति सभापति हुन्जेल मन्त्रीको मर्यादामा हुने व्यवस्था नगर्नुस् तर मैले छोडेपछि बनाइदिनुपर्यो । राज्यमन्त्रीसरहको समिति सभापति रहने बैठकमा आउँदा प्रधानमन्त्री र मन्त्रीलाई असहज महसुस हुने रहेछ, उनले भनेका थिए । खतिवडाले बढी सुविधा लिनका लागि नभएर सभापतिको मर्यादाकै लागि उक्त प्रस्ताव गरेको बताए । समिति सभापतिले बोलाएको बैठकमा एक मन्त्री आउन अस्वीकार गरी राज्यमन्त्री पठाएको र समितिले राज्यमन्त्रीलाई फिर्ता पठाउँदा विवाद भएको उदाहरण पनि उनले सुनाए । खतिवडा कांग्रेस सांसद हुन् । समिति सभापतिहरूले मर्यादाक्रम मन्त्रीसरह हुनुपर्ने भन्दै अन्तर्राष्ट्रिय अभ्यास पनि प्रस्तुत गरेका थिए । भारत, बेलायत, क्यानडालगायतका मुलुकमा संसदीय समिति सभापतिहरूको मर्यादाक्रम मन्त्रीसरह रहेको उनीहरूको भनाइ थियो । नेपालमा पनि विगतमा समिति सभापतिहरूलाई मन्त्रीसरहकै मर्यादाक्रम दिइएको उल्लेख गर्दै त्यसलाई पुनः कायम गर्नुपर्ने उनीहरूले बताएका थिए । कानुन निर्माण गरेर हुन्छ कि मन्त्रिपरिषद्बाट निर्णय गराएर हुन्छ, समिति सभापतिहरूको मर्यादाक्रम मन्त्रीसरह बनाउनुपर्ने उनीहरूको जोड थियो । उद्योग समितिका सभापति खानले समिति सदस्यहरूलाई उपस्थितिका लागि ह्वीप लगाउने अधिकार हुनुपर्ने पनि बताएका थिए । समिति र सभापतिलाई ह्विप लगाउने अधिकार छैन । उपस्थितिको बाध्यकारी व्यवस्था नगरे समितिमा गणपूरक संख्या पुग्दैन, उनले भनेका थिए । महिला समितिका सभापति साहले संसदीय समितिको गरिमा बढाउन सभापतिको निवासमा मन्त्रीले झैं राष्ट्रिय झन्डा राख्नुपर्ने माग गरेका थिए । उनले मन्त्रालयमा राष्ट्रपति र प्रधानमन्त्रीको तस्बिर राखिएझैं सभापतिको कार्यकक्षमा सभामुखको तस्बिर राख्नुपर्ने पनि प्रस्ताव राखेका थिए । छलफलमा सहभागीका अनुसार संसदीय समिति सभापतिको मर्यादाक्रम मन्त्रीसरह बनाउने, निवास व्यवस्था गर्नेलगायतका मागमा सभामुख देवराज घिमिरेले कुनै प्रतिक्रिया जनाएनन् ।संघीय संसद्को संयुक्त समिति राज्यका निर्देशक सिद्धान्त, नीति र दायित्वको कार्यान्वयन अनुगमन तथा मूल्यांकन समिति का सभापति ठाकुर गैरेले समिति सभापतिहरूले कार्यसञ्चालनका क्रममा आइपरेका समस्या बैठकमा राखेको र सभामुख घिमिरेले समितिमा विचाराधीन विधेयक छिटो पारित गर्न निर्देशन दिएको जानकारी दिए ।"
लुम्बिनीका अनुदान केन्द्रित कृषि कार्यक्रम 'असफल,"(देउखुरी)लुम्बिनी प्रदेश सरकारले अघि सारेका कृषि कार्यक्रम असफल बन्दै गएका छन् । कृषिमा आत्मनिर्भर प्रदेश बनाउने उद्देश्यसाथ लुम्बिनी सरकारले हरेक वर्ष बजेटमा कृषिलाई प्राथमिकतामा राख्दै नयाँ कार्यक्रम थप्दै आए पनि तिनको कार्यान्वयन प्रभावकारी बन्न नसकेको हो । लुम्बिनी सरकारले बाँझो जमिनलाई पुनः खेती गराउने उद्देश्यले करार खेती, स्मार्ट कृषि कार्यक्रम, कृषि सुलभ कर्जा, भूमि बैंक, सामूहिक खेती कार्यक्रम, सहकारी खेती अभियान जस्ता आकर्षक कार्यक्रम अघि सार्दै आएको छ । कृषि उत्पादन र उत्पादकत्व बढाउँदै किसान र प्रदेशलाई समृद्ध बनाउने उद्देश्यले लुम्बिनीको पहिलो सरकारले बजेटमार्फत करार खेती कार्यक्रम ल्याएको थियो । बाँझो जग्गा उपयोग गर्दै खेती गर्न चाहने किसानलाई सरकार जमानी बसेर निश्चित समयका लागि जग्गा उपलब्ध गराउने नीति लिइएको थियो । २०७४७५ मा सरकारले त्यही कार्यक्रमका लागि २२ करोड विनियोजन गरेको थियो । तर न सरकारले अपेक्षा गरेअनुसार करारमा दिन जग्गाधनी तयार भए, न कृषक नै सरकारको नीतिमा आकर्षित भए । प्रदेश स्थापनाको पहिलो वर्षमा नीति बनाउनै समय लाग्ने र किसानका लागि प्रक्रिया पनि केही झन्झटिलो भएपछि कार्यक्रममा आकर्षण नदेखिएको तत्कालीन भूमि व्यवस्था, कृषि तथा सहकारी मन्त्रालयका सचिव यामनारायण देवकोटाले बताए । खाद्यबालीतर्फ १ वर्ष र नगदेबालीका लागि १५ वर्षसम्म जग्गा करारमा लिएर खेती गर्न पाउने नीतिगत व्यवस्था थियो, उनले भने, तर, सरकारको कार्यक्रमप्रति किसानको आकर्षण नै देखिएन । सरकारले पहिलो वर्ष करार खेतीका नाममा मात्र १७ करोडभन्दा बढी खर्च गरेको थियो । त्यो वर्ष कृषि अनुदानका नाममा मात्र झन्डै २ अर्ब खर्च भएको थियो । कृषिबाट फड्को मार्ने भन्दै फेरि प्रदेश सरकारले २०७६ मा किसान लक्षित सुलभ कर्जा योजना ल्यायो । माग र आवश्यकताका आधारमा भन्दा तथ्यांक विश्लेषण नगरी सरकारले उक्त कार्यक्रम ल्याएको थियो । सुलभ कर्जा योजना कार्यक्रममा १ करोड रकम विनियोजन गरिएको थियो । तर पहिलो वर्ष ३० लाख रुपैयाँ पनि खर्च नभएपछि सरकारले अर्को वर्ष उक्त कार्यक्रम नै स्थगन गर्यो ।प्रदेशका ५२ निर्वाचन क्षेत्रलाई लक्ष्य गरी दीर्घकालीन प्रभाव पार्ने भनेर प्रदेश सरकारले स्मार्ट कृषि गाउँ कार्यक्रम अघि सारेको थियो । तीन वर्षसम्म प्रभावकारी नै देखिएको कार्यक्रम विस्तार गर्दै हरेक पालिकामा पुर्याउने योजना थियो । त्यो कार्यक्रम केही निर्वाचन क्षेत्र र पालिकामा अहिले पनि जारी छ । तर अनुदान वितरण गर्दासम्म मात्र कार्यक्रम प्रभावकारी देखिएको छ । धेरै पालिकामा त्यो कार्यक्रम बन्द हुँदै गएको छ । सञ्चालनको ६ वर्षसम्म सरकारले स्मार्ट कृषि गाउँ कार्यक्रममा मात्र झन्डै २ अर्ब खर्च गरेको छ ।प्रत्येक स्मार्ट कृषि गाउँका लागि सरकारले प्रतिवर्ष ५० लाख रुपैयाँका दरले रकम वितरण गरेको थियो । प्रदेशसभा सदस्यको सिफारिसमा गाउँ छनोट र हरेक वर्ष सरकारले लगानीको अनुपात घटाउँदै लैजाने कार्यक्रमको नीति थियो । तर, त्यही नीतिकै कारण अनुदान रोकिएपछि उत्पादनमा नमुना गाउँ का रूपमा विकास गर्ने सरकारको यो कार्यक्रम असफल बनेको कृषि, भूमि व्यवस्था एवं सहकारीमन्त्री दिनेश पन्थीले बताए । किसानले महत्त्व बुझ्न नसक्दा कार्यक्रमको प्रभाव कम हुँदै गयो, उनले भने । लुम्बिनी सरकारले ल्याएको अर्को किसान लक्षित कार्यक्रम हो भूमि बैंक । यो कार्यक्रमको अध्ययनका लागि मात्र २०७७७८ मा ५० लाख रुपैयाँ विनियोजन गरिएको थियो । प्रदेशभर व्यक्तिगत जग्गा बाँझो रहने क्रम बढेपछि त्यसलाई व्यावसायिक रूपमा उपयोगमा ल्याई उत्पादकत्व बढाउन भूमि बैंक खोल्ने सरकारको उद्देश्य थियो । किसानको जग्गा लिएर खेती गर्न चाहने, तर जग्गा नभएका किसानलाई भाडामा दिने सरकारको तयारी थियो । बैंकमा पैसा राख्दा ब्याज पाएजस्तै भूमि बैंकमा जमिन डिपोजिट गर्दा निश्चित प्रतिफल उपलब्ध गराउने नीति सरकारको थियो । लुम्बिनीका पूर्वमुख्यमन्त्री कुलप्रसाद केसीले त्यस्तो नीति अघि सारेका थिए । तर, सरकार परिवर्तन भएपछि त्यो कार्यक्रम नै अलपत्र परेको छ । प्रदेश सरकारले लक्षित वर्गका लागि ल्याएका अनुदान र सहुलियतका कार्यक्रम कार्यान्वयनमा लैजान र अनुदान वितरणमा दुरुपयोग रोक्ने उद्देश्यले सरकारले अर्को कार्यक्रम प्रदेश बैंकको अवधारणा पनि ल्याएको थियो । प्रदेश बैंकमा प्रदेश सरकारको ५१ प्रतिशत र स्थानीय तह, अन्य वित्तीय संस्था र सर्वसाधारणको ४९ प्रतिशत लगानी प्रस्ताव थियो ।प्रदेश बैंकको अवधारणा मन्त्री एवं सरकार फेरिएसँगै कार्यक्रम असफल भएको तत्कालीन आर्थिक मामिला तथा योजनामन्त्री कृष्णध्वज खड्काले बताए । त्यो कार्यक्रमको सान्दर्भिकता अझै पनि हाम्रो प्रदेशमा देखिन्छ, उनले भने, तर, पछिल्ला सरकारले त्यसलाई वास्ता गरेनन् । २०८०८१ मा तत्कालीन मुख्यमन्त्री डिल्लीबहादुर चौधरीले कृषि, उद्योग र पर्यटन क्षेत्रमा २ लाख बेरोजगार युवालाई रोजगारी दिने गरी मुख्यमन्त्री आर्थिक विकास कार्यक्रम अघि सार्दै कृषि क्षेत्र पहिलो प्राथमिकतामा दिएर ४ करोड बजेट छुट्याइएको थियो तर सरकार फेरिएसँगै उक्त कार्यक्रम अलपत्र पर्यो । कृषिजन्य उत्पादनलाई भण्डार गरी आयात प्रतिस्थापन गर्न प्रदेशका सबैजसो जिल्लामा झन्डै १ अर्ब खर्च गरेर चिस्यान केन्द्र (कोल्ड स्टोर) निर्माण गरिएको छ । तर, सञ्चालनको प्रक्रिया र खर्च व्यवस्थापन हुन नसक्दा ती कोल्ड स्टोरको उपयोग किसानले गर्न पाएका छैनन् । कृषि, भूमि व्यवस्था तथा सहकारी मन्त्रालयका बाली सुरक्षा निर्देशक तथा महाशाखा प्रमुख घनश्याम चौधरीले लिने र दिनेबीच परिपक्वता नहुँदा कार्यक्रम प्रभावकारी बन्न नसकेको बताए । उनले भने, कृषिमा लागेकाहरूले यसैमा टिक्छु र भविष्य सुरक्षित छ भन्ने महसुस गर्न सकेका छैनन् । अर्कातिर जसले मनैदेखि म कृषि गर्छु भनेर आफैं लाग्दैन, अरूले भनेको आधारमा मात्र गर्न खोज्छ, त्यो बिस्तारै हराउँदै जान्छ । कृषि, भूमि व्यवस्था तथा सहकारी मन्त्रालयका कृषि अर्थविज्ञ तथा सूचना अधिकारी अनुप तिवारीले सरकारले अघि सारेका किसान लक्षित कार्यक्रम परिस्कृत गर्दै लैजानुपर्ने आवश्यकता देखिएको बताए । उनले भने, पछिल्ला वर्षमा कृषिको अनुदान घट्दै जाँदा अनुदानकै लागि खेती गर्ने किसान पनि घटेको छ, तर वास्तविक किसानले थप ऊर्जाका साथ काम गरिरहनुभएको छ । कोल्ड स्टोर, करार खेती, मुख्यमन्त्री ग्रामीण विकास, सुलभ कर्जा, स्मार्ट कृषि गाउँ कार्यक्रम राम्रा भए पनि अनुदान कटौतीकै कारण समस्यामा पर्दै गएको मन्त्री पन्थीले बताए । अनुदान घट्न थालेपछि किसानले सम्झौता गर्न नमान्ने प्रवृत्ति बढेको छ, उनले भने, अब त्यसलाई सुधार गरेर अघि बढ्नुपर्छ ।रूपन्देहीका किसान प्रेम सागर पौडेलले प्रदेश सरकारका कुनै पनि कार्यक्रम प्रदेशलाई आत्मनिर्भर बनाउने खालको नभएको बताए । कृषिमा अनुदानको भ्रम छरिएको छ, उनले भने, कनिका छरेजस्तो गरेर समृद्धि आउँदैन । हामीले आफैं प्रांगारिक मल बनाउँछौं भनेर योजना पेस गर्दा त अहिलेसम्म बजेट दिएका छैनन् । सरकारी अनुदान लिनका लागि देखावटी खेतीपाती गर्ने प्रवृत्तिले पनि सरकारका कार्यक्रम असफल बन्दै गएको उनले बताए ।"
सहकारी ठगीमा लामिछानेसँग चितवनमा बयान,"(चितवन) संगठित रूपमा सहकारी ठगी गरेको कसुरमा रास्वपा सभापति एवं पूर्वगृहमन्त्री रवि लामिछानेसँग चितवनमा बयान सुरु भएको छ । सहकारी ठगी, संगठित अपराध र सम्पत्ति शुद्धीकरणसम्बन्धी कसुर अनुसन्धानका लागि डेढ महिनाअघि पक्राउ परेका लामिछानेलाई काठमाडौंबाट जहाजमा मंगलबार ल्याएर बयान थालिएको हो । चितवन२ का सांसदसमेत रहेका लामिछानेविरुद्ध भरतपुरस्थित साहारा चितवन बहुउद्देश्यीय सहकारी संस्थाको बचत अपचलनमा संलग्न रहेको उजुरी परेको छ । उक्त उजुरीका लागि अनुसन्धान अधिकृत रहेका चितवन प्रहरीका डीएसपी ज्ञानकुमार महतोले जिल्ला न्यायाधिवक्ता (सरकारी वकिल) शान्तिप्रसाद लुइँटेलसमक्ष लामिछानेको बयान लिन सुरु गरेका हुन् । मध्याह्न १२ बजे सुरु भएको बयान साढे ४ बजेसम्म चलेको थियो । बुधबार बिहानैबाट बयान लिइने तयारी छ । साहारा चितवन सहकारीमा सर्वसाधारणले गरेको बचतबाट १० करोड ८० लाख १८ हजार १ सय ५१ रुपैयाँ नियमविपरीत गोर्खा मिडिया प्रालिमा लगिएको उजुरीमा उल्लेख छ । रकम प्रवाह भएका बेला लामिछाने गोर्खा मिडियामा सेयर सदस्य, सञ्चालक तथा प्रबन्ध निर्देशक थिए । गोर्खा मिडियाका तत्कालीन सेयरधनी तथा सञ्चालक प्रहरीका पूर्वडीआईजी छविलाल जोशी र साहाराबाट नौ करोड ७३ लाख ८१ हजार रुपैयाँ गएको देखिएको नेचर हर्ब्स इन्टरनेसनल प्रालिका सेयरधनी तथा सञ्चालक रामबहादुर खनाललाई आइतबार पोखराबाट चितवन ल्याएर प्रहरीले बयान लिएको थियो । बयान सकेर मंगलबार बिहान जोशी र खनाललाई कास्की पठाइएको चितवन प्रहरी प्रवक्ता डीएसपी भेषराज रिजालले जानकारी दिए । पोखराको सूर्यदर्शन सहकारीको बचत अपचलन अनुसन्धानका लागि जोशी असोज ६, लामिछाने कात्तिक २ र खनाल कात्तिक ९ मा पक्राउ परेका हुन् । प्रहरीले लामिछाने र जोशीलाई कास्कीबाटै भैरहवा लगेर बुटवलको सुप्रिम सहकारी तथा काठमाडौं लगेर स्वर्णभूमि सहकारीको रकम अपचलनका विषयमा बयान लिइसकेको छ । लामिछानेलाई बयानका लागि मंगलबार भरतपुर विमानस्थल ल्याइपुर्याउँदा समर्थकले प्रवेशद्वारमा भेला भएर नाराबाजी गरेका थिए । लामिछाने चितवन प्रहरीको हिरासतमा आएको यो दोस्रो पटक हो । यसअघि सञ्चारकर्मी नै रहेका बेला लामिछाने अर्का सञ्चारकर्मी शालिकराम पुडासैनी आत्महत्या दुरुत्साहन प्रकरणमा २०७६ साउन ३० मा पक्राउ परेका थिए । त्यसमा उनले सफाइ पाएका थिए ।"
माझी दम्पती मृत्युको कारण अझै खुलेन,"(काठमाडौं) सिनामंगलस्थित एक होटलको रेलिङमा गत साता झुन्डिएको अवस्थामा फेला परेका दम्पतीको मृत्युको कारण अझै खुलेको छैन । मंसिर ८ मा क्यानडाबाट फर्किएका दुहबी नगरपालिका८, सुनसरीका ३४ वर्षीय रमेश माझी र ग्रामथान गाउँपालिका३, मोरङकी २९ वर्षीया शर्मिला माझी भोलिपल्ट बिहान मृत फेला परेका थिए ।रमेश र शर्मिलाले २०६९ सालमा विवाह गरेका थिए । रमेश विज्ञानमा स्नातक गरेर स्नातकोत्तर अध्ययनका लागि सन् २०२२ मा क्यानडा पुगेका थिए । उनले केही महिनामा शर्मिलालाई पनि डिपेन्डेन्ट भिसामा बोलाएका थिए । मृतक दम्पतीका ६ वर्षका छोरा छन् । रमेश र शर्मिला नेपाल आउने जानकारी परिवारका कसैलाई पनि थिएन ।बाआमालाई पनि क्यानडा लान्छु भन्नुहुन्थ्यो । मृत्युको खबर सुन्नुपयो, रमेशका भिनाजु नारदकुमार माझीले भने । दम्पतीबीच कहिल्यै झगडा भएको नसुनेको र उनीहरू क्यानडामा एउटै कम्पनीमा काम गर्ने गरेको भन्ने मात्रै जानकारी रहेको नारदले बताए ।रमेश र शर्मिला काठमाडौंस्थित त्रिभुवन अन्तर्राष्ट्रिय विमानस्थलमा झरेपछि एउटै बोतलबाट कोल्डड्रिक्स पिएका थिए । उहाँहरू मसँगै कलेज पढेको साथीसँग कम्पनीमा काम गर्नु हुँदोरहेछ । साथीले उहाँलाई भेटेर नेपाली पैसा दिन भन्नुभएको थियो । मैले विमानस्थल छेउकै क्याफेमा बोलाएर पैसा दिएको थिएँ, रमेशलाई विमानस्थलमा भेटेका सौरभ भट्टले भने, त्यही बेला मैले उहाँहरूलाई चिसो खान प्रस्ताव गरें, दुवै जनाले एउटै बोतलको चिसो खानुभयो । होटलबारे जिज्ञासा राखेपछि आफूले नै चिनेको होटलमा बस्न सिफारिस गरेको पनि भट्टले सुनाए । तर एक्कासि मृत्युको खबर सुन्दा झसंग भएँ, उनले भने । उनीहरू चार तलामाथि बरन्डाको रेलिङमा होटलका कामदारले देखेपछि प्रहरीलाई खबर गरेका थिए । प्रहरी वृत्त गौशालाका प्रमुख डीएसपी सुकदेव खनालका अनुसार उनीहरू सँगसँगै होटल नजिकको किराना पसलमा पुगेको र दुई प्याकेट ब्लेड किनेर ल्याएको पाइएको छ । कोठाभरि रगत र ब्लेड छरिएको अवस्था थियो । दुवै जनाले ब्लेडले बायाँ हात काटेको प्रस्ट देखिन्थ्यो, खनालले भने, पोस्टमार्टमको रिपोर्ट आउन बाँकी छ ।"
"दुई देशको सम्बन्धलाई लेनदेनले होइन, सद्भावले मात्र निरन्तरता दिन सक्छ","प्रधानमन्त्री केपी शर्मा ओलीको चीन भ्रमणका क्रममा नौवटा बुँदामा सहमतिसमझदारीपत्रमा हस्ताक्षर भएसँगै जारी भ्रमणको उपलब्धि को स्पष्ट चित्र आकलन गर्न सकिने भएको छ । मंगलबार प्रधानमन्त्री ओली र चिनियाँ समकक्षी ली छ्याङबीचको भेटपछि भएको सहमतिसमझदारीमा टोखाछहरे सुरुङमार्ग, नेपालचीन व्यापार अभिवृद्धि, नौतले वसन्तपुर दरबार निर्माण सम्पन्नको प्रमाणपत्र आदानप्रदान, राँगाको तयारी मासु निर्यातसम्बन्धी प्रोटोकल, विकास योजनासम्बन्धी समझदारी, आर्थिक तथा प्राविधिक सहयोग, नगद सहयोग, स्वयंसेवी चिनियाँ भाषा शिक्षक तथा नेपाल टेलिभिजन र चाइना मिडिया ग्रुप (सीएमजी) बीच सञ्चार प्रविधिलगायतका विषय छन् । प्रधानमन्त्री ओली औपचारिक भ्रमणका लागि चीन जाने तयारी सुरु भएसँगै चर्को चर्चा पाएको विषय थियो बीआरआई कार्यान्वयन सम्झौता । नेपाल र चीनबीच सन् २०१७ मे १२ मा बीआरआई समझदारीपत्रमा हस्ताक्षर भइसकेको पृष्ठभूमिमा चीनले चार वर्षयता कार्यान्वयन सम्झौताका लागि पनि पहल गर्दै आएको थियो । तर बीआरआईका सम्बन्धमा घरेलु शक्तिहरूको फरकफरक धारणाका कारण त्यसमा हस्ताक्षर हुन सकेको छैन । पछिल्लो सरकारका दुई मुख्य दल कांग्रेस र एमालेबीच त यसबारे विपरीतार्थक बुझाइ नै थियो । प्रधानमन्त्री ओलीको भ्रमणअघि नै साझा मत बनाउनुपर्ने बाध्यतामा रहेको सत्तारूढ गठबन्धनले कार्यदल नै बनाएर सहमति खोजेको पनि हो । चीनले प्रस्ताव गरेको बीआरआई कार्यान्वयन फ्रेमवर्क लाई पुनर्लेखन गर्दै नेपालले बीआरआई सहकार्य फ्रेमवर्क को प्रस्ताव पठाएको थियो । त्यसपछि बेइजिङ पुगेका प्रधानमन्त्री ओलीले नेपाली फ्रेमवर्क प्रति चिनियाँ अरुचिको सामना गर्नुपरेको छ । तर यो ओलीको व्यक्तिगत विषय होइन, आजका दिनमा देशको धारणा हो । त्यसमा सहमति हुने वा नहुने विषय ओलीको व्यक्तिगत जयपराजय होइन, नेपालको मान्यता हो । बीआरआई भन्दा अघि पनि नेपाल र चीनबीच सांस्कृतिक, सामाजिक र आर्थिक सहकार्य हुँदै आएको छ । ओलीकै यही भ्रमणका क्रममा पनि विभिन्न सहमतिसमझदारीमा हस्ताक्षर भएका छन् । तर ती सहमति र समझदारी विल्कुलै नयाँ भने होइनन् । सहमतिमा समेटिएको टोखाछहरे सुरुङमार्ग निर्माणको विषयमा चिनियाँ टोलीले नै २०७६ सालमा प्रारम्भिक अध्ययन गरिसकेको छ । तर पाँच वर्षसम्म त्यसमा कुनै थप प्रगति हुन सकेको छैन । नेपालचीन व्यापार अभिवृद्धिको विषय नयाँ होइन, अविच्छिन्न छ । नौतले वसन्तपुर दरबार पुनः निर्माण सम्पन्न भइसकेको छ । त्यसको प्रमाणपत्र आदानप्रदान औपचारिक विषय मात्रै हो । कुक्ड बफेलो मिट चीन निर्यात गर्ने सम्झौता पनि यसअघि नै भएको हो, अहिले त्यसको प्रोटोकलमा हस्ताक्षर भएको छ । विकास योजना, आर्थिक तथा प्राविधिक सहयोग, नगद सहयोग जस्ता विषय र यससँग सम्बन्धित हुने सहमतिसमझदारी नियमित विषय हुन् । स्वयंसेवी चिनियाँ भाषा शिक्षकहरूले नेपालमा शिक्षण गर्दै आएका छन् । मंगलबारको समझदारीले त्यसलाई थप व्यवस्थित बनाउने अपेक्षा गर्न सकिन्छ । तर यो उपलब्धिकै सूचीमा राख्नुपर्ने विषय भने होइन । नेपाल टेलिभिजन र चाइना मिडिया ग्रुप (सीएमजी) बीच सञ्चार प्रविधिबारे समझदारी हुने पुरानो चर्चाले अहिले औपचारिकता पाएको हो । त्यसबाहेक प्रधानमन्त्री ओली र चीनका राष्ट्रपति सी चिनफिङबीचको भेटवार्ताका क्रममा सीले नेपाललाई ५०० मिलियन आरएमबी (करिब नौ अर्ब) रुपैयाँ अनुदान दिने घोषणा घोषणा गरेका छन् । सहयोग सानो वा ठूलो भए पनि यसपालिको महत्त्वपूर्ण उपलब्धि यही हो । नेपालले चीनको चासोप्रति पुरानै प्रतिबद्धता दोहोर्याउने, भ्रमणको निम्तो दिने जस्ता विषय नियमित हुन्, जुन यस भ्रमणका क्रममा पनि भएका छन् । मंसिर १६ को मन्त्रिपरिषद् बैठकले चिनियाँ पक्षसमक्ष प्रस्ताव गरिने अनुदानमा सञ्चालन गर्ने गरी सडक पूर्वाधार, सहरी विकास र उद्योगव्यापारसँग सम्बन्धित दर्जन परियोजनाको सूची स्वीकृत गरेको थियो । जसमा टोखाछहरे सुरुङमार्ग, हिल्सासिमकोट सडक, किमाथांकाखाँदबारी सडक र पुल, जिलोङकेरुङकाठमाडौं सीमापार रेलमार्ग, काठमाडौंहेटौंडा पोडवे, अमरगढी सिटी हल, जिलोङकेरुङरसुवागढी चिलिमे २२० केभी सीमापार प्रसारण लाइन, काठमाडौं उपत्यका प्रसारण लाइन स्तरोन्नति, मदन भण्डारी विश्वविद्यालय, काठमाडौं साइन्टिफिक सेन्टर एन्ड साइन्स म्युजियम, दमकस्थित चीननेपाल औद्योगिक मित्रपार्क र झापा स्पोर्ट्स एन्ड एथलेक्टिस कम्प्लेक्स थिए । तर, टोखाछहरे सुरुङमार्गबाहेक अन्य विषय सहमतिसमझदारीमा अटेनन् । यस पटक सहमति नभएका विषय त छँदै छन्, भविष्यमा पनि हुन सक्छन् । यतिबेलाको आवश्यकता भने सहमति भएका विषयका लागि कार्यान्वयनको तयारी हो । कुनै पनि मित्रराष्ट्र र त्यसमा पनि सीमा जोडिएका छिमेकीबीचको सम्बन्ध नगदी सम्बन्धमा आधारित हुन सक्दैन । छिमेकी देशको सम्बन्धको मुख्य कडी आपसी विश्वास नै हो । यस्तो सम्बन्धलाई एउटा भ्रमणमा गरिएका नयाँ समझदारी र प्रेस विज्ञप्तिमा उल्लेख गरिएका विषयवस्तुका आधारमा मात्र मूल्यांकन गर्न सकिँदैन । यो एउटा अटुट प्रक्रिया हो, जसलाई लेनदेनले होइन, सद्भावले मात्र निरन्तरता दिन सक्छ ।"
उपनिर्वाचनमा पुरानै दलको प्रभुत्व,"स्थानीय तह उपनिर्वाचनको मत परिणाम सार्वजनिक हुँदै गर्दा माओवादी अध्यक्ष पुष्पकमल दाहाल प्रचण्ड हौसिए र माओवादीलाई जनताले २०६४ सालमै फर्काइदिएको भन्ने सपना देख्न थाले । ७ सय ५३ पालिकामध्येको जम्मा तीनवटा पालिकाको प्रमुखका लागि भएको निर्वाचनमा माओवादीले आफ्नो भागमा जम्मा एउटा पालिका मात्र पार्न सफल भयो भने ५ वटा उपाध्यक्षउपप्रमुख पदका लागि भएको निर्वाचनमा माओवादीले ३ पालिका आफ्नो पोल्टामा पार्न सफल भयो । उप जोडिएको पदमा माओवादीले बहुमत नै प्राप्त गर्न सक्यो । त्यसैगरी जम्मा ३४ वडाध्यक्षका लागि भएको निर्वाचनमा माओवादीले ८ वटा वडामा आफ्नो प्रभुत्व जमाउन सकेको हो ।निर्वाचनको यतिमात्र परिणामलाई हेरेर माओवादी हौसिनुले के बुझिन्छ भने उसले राजनीतिमा आफूहरू नराम्ररी गिरिसकेको र अबका दिनमा राजनीतिमा टिक्न निकै कठिन हुने मूल्यांकन गरेको रहेछ । निर्वाचनको प्रतिस्पर्धामा नउत्रँदै रुकुम पूर्वको पुथा उत्तरगंगा गाउँपालिका२ मा माओवादीका वडाध्यक्ष पदका उम्मेदवार निर्विरोध निर्वाचित भएदेखि नै माओवादीले उपनिर्वाचनमा आफ्नो पार्टीको खाता खोलिसकेको थियो । सुरुवाती लक्षणले उसलाई राम्रै देखायो र नतिजा पनि त्यही किसिमको देखिन आयो । सधैं अरूको बैसाखी टेकेर निर्वाचनमा जाने गरेको माओवादी यस पटक एक्लै सहभागी भएकाले पनि आफ्नो वास्तविक मत प्राप्त गरेको भन्ने ठानेर हौसिएको हुन सक्छ । भर्खरै सम्पन्न भएको उपनिर्वाचन परिणामलाई देखाएर आगामी निर्वाचनमा मत माग्ने बाटो त माओवादीले पायो नै तर यतिले आगामी निर्वाचनमा पहिलो दल पक्का भनेर बस्यो भने त्यो पानीको फोका जस्तै हुनेछ । सुजन देवकोटा, पालुङ्टार४, गोरखा"
अपांगता भएका व्यक्ति पहुँचविहीन,"पुरुषोत्तम घिमिरे, जोरपाटी, काठमाडौं"
कसरी सुधार्ने विद्यालय शिक्षा ?,"संविधानको भाग ३, धारा ३१ ले प्रत्येक नेपाली नागरिकलाई राज्यबाट आधारभूत तहसम्मको शिक्षा अनिवार्य र निःशुल्क तथा माध्यमिक तहसम्म निःशुल्क हुने गरी नागरिकको शिक्षा पाउने हकको प्रत्याभूति र राज्यको दायित्व किटान गरेको छ । नेपालमा विद्यालय शिक्षाभित्र पूर्वप्राथमिक शिक्षा तथा बाल विकास कार्यक्रम, कक्षा १ देखि ८ सम्मको आधारभूत शिक्षा र कक्षा ९ देखि १२ कक्षासम्मको उच्च माध्यमिक शिक्षा गरी तीन तहको शिक्षा सञ्चालनमा छन् । शिक्षामा वार्षिक १० प्रतिशत संघीय बजेट खर्च भए तापनि यसले अपेक्षित उपलब्धि हासिल गर्न सकेको छैन । यस परिवेशमा यो लेखमा नेपालमा विद्यालय शिक्षाभित्रका अनेकौं समस्यामध्ये प्रमुख समस्या पहिचान गरी समाधानका उपाय खोजी गरिएको छ ।हाल नेपालमा बाल विकास कार्यक्रममा १२ लाख ८ हजार ४ सय २५, आधारभूत तहमा ५४ लाख ३८ हजार ३६ र माध्यमिक तहमा १७ लाख ८४ हजार ३ सय ६१ गरी कुल ८४ लाख ३० हजार ८ सय २२ विद्यार्थी अध्ययनरत छन् । यो संख्या कुल जनसंख्याको २९ प्रतिशत हो । जनसंख्याको यति ठूलो हिस्सालाई शिक्षा प्रणालीमा सुधार गरी दिशानिर्देश नगर्ने हो भने देशले अपेक्षा गरेको समृद्ध नेपाल र सुखी नेपाली को लक्ष्य प्राप्त गर्न सकिन्न । विद्यालय शिक्षापूर्वको शिक्षा तथा बाल विकास कार्यक्रम शिक्षा क्षेत्रको प्रारम्भ बिन्दु हो । नेपालमा यसको पहुँच विशेषगरी गरिब, सीमान्तकृत र जोखिममा परेका समुदायमा पुगेको छैन । राष्ट्रिय स्तरमा पूर्वप्राथमिक शिक्षामा खुद भर्नादर ६९ प्रतिशत मात्र छ र ३१ प्रतिशत बालबच्चा बाल विकास केन्द्रमा जाँदैनन् । मधेश प्रदेशमा खुद भर्नादर ५४६ प्रतिशत मात्र छ भने गण्डकी र वाग्मतीमा ८६ प्रतिशत छ । गरिब, सीमान्तकृत र जोखिममा परेका समुदायका बालबालिकामा यसको पहुँच र सहभागिता बढाउन यी समुदाय लक्षित भर्ना अभियान सञ्चालन गर्नु आवश्यक देखिन्छ । जनसांख्यिक संरचनामा आएको परिवर्तनअनुसार नयाँ बाल विकास केन्द्र खोल्ने निश्चित मापदण्ड तयार भएको छैन । तसर्थ मापदण्ड तयार गरी जनसंख्याको चापअनुसार केन्द्रको संख्या थपघट गर्नुपर्छ । बाल विकास केन्द्रमा दिवा हेरचाह सेवा उपलब्ध छैनन् । बाल विकास केन्द्र शिक्षाको पहिलो तह भएकाले यसमा दिवा हेरचाह सेवाको व्यवस्था गर्नुपर्छ । त्यसैगरी बाल विकास केन्द्रमा काम गर्ने शिक्षिका न्यून बेतन (मासिक १० हजार) मा काम गरिरहेका छन् । तसर्थ बाल विकास केन्द्रमा कम्तीमा प्राथमिक तहको शिक्षक बराबर तलबको व्यवस्था गर्न आवश्यक छ । बाल विकास केन्द्रमा अध्ययनरत बालबालिकाका लागि सीमित मात्रामा निःशुल्क पाठ्यसामग्री उपलब्ध छन् । तसर्थ कक्षा १० सम्मका विद्यार्थीलाई झैं बाल विकास केन्द्रका बालबालिकाका लागि पनि निःशुल्क पाठ्यसामग्रीको पूर्ण सेट उपलब्ध गराउने व्यवस्था गर्नुपर्छ । नेपालमा अझै पनि ४९ प्रतिशत आधारभूत विद्यालय उमेरका विद्यार्थी स्कुलबाहिरै छन् । आर्थिक रूपले विपन्न, सीमान्तकृत समुदाय, दलित, जनजाति र भौगोलिक रूपमा दुर्गम स्थानमा बसोबास गर्ने र जोखिमपूर्ण अवस्थामा रहेका परिवारका बालबालिकाको गुणस्तरीय आधारभूत शिक्षामा पूर्ण पहुँच पुगेको छैन । आधारभूत शिक्षामा पहुँच वृद्धिका लागि स्थानीय तहको नेतृत्वमा आर्थिक रूपले विपन्न, सीमान्तकृत समुदाय, दलित, जनजाति र भौगोलिक रूपमा दुर्गम स्थानमा बसोबास गर्ने र जोखिमपूर्ण अवस्थामा रहेका परिवारलक्षित विद्यार्थी भर्ना अभियान चलाउनुपर्छ । भर्ना भएका विद्यार्थीलाई विद्यालयमा टिकाउन स्थानीय परिवेशअनुसारका थप कार्यक्रम सञ्चालन गर्नुपर्छ । नेपालमा कक्षा दोहोर्याउने र छाड्ने दर अझै पनि बढी छ । कक्षा १ मा भर्ना भएकामध्ये ३३ प्रतिशत मात्र कक्षा १२ मा पुग्छन् । आधारभूत तहमा विद्यार्थीको सिकाइ दर असाध्यै कमजोर छ । कक्षा ८ को सिकाइ दर नेपालीमा ५९ प्रतिशत, अंग्रेजीमा ५२ प्रतिशत, गणितमा ३२ प्रतिशत र विज्ञानमा ३८ प्रतिशत मात्र छ । पढ्न, गणना गर्न र उमेरअनुसार सिकाइ दक्षता प्रदर्शन गर्न नसक्ने विद्यार्थीका लागि राष्ट्रव्यापी द्रुत सिकाइ कार्यक्रम लागू गर्नुपर्छ । विद्यार्थीको सिकाइ दर बढाउन प्रधानाध्यापक, शिक्षक, विद्यालय व्यवस्थापनका पदाधिकारीलगायत सबै सरोकारवाला जवाफदेही हुने पद्धति विकास गर्नुपर्छ । विद्यालय स्रोत केन्द्रको खारेजी र शिक्षक तालिम केन्द्रको संख्या कटौतीपश्चात् आधारभूत तहको शिक्षण सिकाइको अनुगमन तथा मूल्यांकन कार्य कमजोर हुँदै गएको छ । तसर्थ स्थानीय तहको शिक्षा विभागको क्षमता सुदृढीकरण गरी आधारभूत विद्यालयको अनुगमन तथा मूल्यांकन सुदृढ गर्ने व्यवस्था गर्नुपर्छ । अर्कोतर्फ सामुदायिक विद्यालयले ६ देखि ८ कक्षा पढाउन स्वीकृत दरबन्दीका विषयगत शिक्षक पाउन सकेका छैनन् । तसर्थ शिक्षा सेवा आयोगलाई द्रुतगतिमा काम गर्न अनुरोध गरी स्वीकृत दरबन्दीअनुसारका विषयगत शिक्षक सिफारिस गर्ने व्यवस्था गर्नुपर्छ ।माध्यमिक विद्यालय शिक्षा क्रमशः सरकारी क्षेत्रबाट निजी क्षेत्रतर्फ स्थानान्तरण हुँदै गरेको आभाष हुन थालेको छ । निजी क्षेत्रमा शिशु कक्षामा ४५ प्रतिशत, प्राथमिक तहमा ३०, आधारभूत तहमा २७ र माध्यमिक तहका २३ गरी कुल ३० प्रतिशत विद्यार्थी अध्ययन गरिरहेका छन् । निजी क्षेत्रका संस्थागत विद्यालयमा विद्यार्थी बढिरहेका छन् र सामुदायिक विद्यालयमा घटिरहेका छन् । यसको समाधान गर्न सामुदायिक विद्यालयको व्यवस्थापन सुधार गरी निजी विद्यालयका विद्यार्थी सामुदायिक विद्यालयमा फर्कने वातावरण निर्माण गर्नुपर्छ । यसका लागि प्रधानाध्यापकलाई व्यवस्थापन तालिम दिने, छोराछोरी सम्बन्धित विद्यालयमा पढाउने अभिभावकलाई मात्र व्यवस्थापन समितिमा बस्न दिने, प्रधानाध्यापक र शिक्षकको मूल्यांकन विद्यार्थीको सिकाइ दर र कक्षा १० र १२ को नतिजाका आधारमा गर्ने व्यवस्था गर्नुपर्छ । धनीका छोराछोरी निजी र गरिबका छोराछोरी सरकारी विद्यालयमा भन्ने सामाजिक मनोविज्ञानले आकार ग्रहण गरेको छ । विद्यालय शिक्षामा धनी र गरिबबीचको खाडल प्रारम्भिक चरणमा छ, यसलाई थप बढ्न नदिई समयमै समाधान गर्नुपर्छ । अन्यथा देशका अवसर निजी विद्यालयका स्नातकले कब्जा गर्दै जाने र सामुदायिक विद्यालयका स्नातकहरू उपेक्षित हुँदै जाने स्थिति सिर्जना भई सामाजिक विद्रोह निम्तिन सक्छ । यो अवस्था निम्तिन नदिन सरकारी सेवा सुविधा पाउने र राज्यसत्ता सञ्चालन गर्ने राजनीतिज्ञ, प्रशासक, सेना, प्रहरी, सामुदायिक विद्यालय र आंगिक महाविद्यालयमा काम गर्ने शिक्षक, कर्मचारी, सेवा निवृत्त राष्ट्रसेवकका बालबच्चा सामुदायिक विद्यालयमा पढाउन प्रोत्साहन गर्नुपर्छ ।विद्यालय शिक्षाले जनसांख्यिक संरचनामा आएको परिवर्तनलाई आत्मसात् गरी विद्यालयको आवश्यकता सम्बन्धमा भौगोलिक नक्सांकन गरी पुनरावलोकन गरेको छैन । २००७ सालमा राणा शासनको अन्त्यपछि सामुदायिक विद्यालय खुल्न थाले र यो क्रम २०४६ को परिवर्तनपछि झन् बढेर गयो । शिक्षा र स्वास्थ्य क्षेत्रमा भएको प्रगतिस्वरूप सामुदायिक विद्यालय स्थापना हुँदा प्रतिमहिला प्रजनन दर ५ बच्चा रहेकामा हाल उक्त दर विस्थापन तह (२१) भन्दा तल झरिसकेको छ । अर्कोतर्फ नेपालको जनसंख्या हिमाल र पहाडबाट सहर र तराईतर्फ, गाउँका भित्री भागबाट सडकको पहुँच क्षेत्र र सहरी क्षेत्रबाट विकसित देशतर्फ सरिरहेको छ । देशको जनसांख्यिक संरचनामा तात्त्विक परिवर्तन भएकाले महिलाले कम बच्चा जन्माउन थाले, केही बसाइँ सरेर गए तर स्कुलको आवश्यकता सम्बन्धमा भौगोलिक नक्सांकन गरी विद्यालयको पुनःवितरण गरिएन र संख्या यथावत् राखियो । यसले गर्दा केही ठाउँमा विद्यालय र शिक्षक छन् तर विद्यार्थी नहुने अवस्था आयो । त्यसैले भौगोलिक नक्सांकन गरी प्रत्येक विद्यार्थी ३० मिनेटको यात्रामा (बस वा पैदल) विद्यालय पुग्न सक्ने गरी विद्यालयको पुनःवितरण गर्नुपर्छ । विषयगत शिक्षकको लामो समयसम्म समायोजन नहुनु, खाली दरबन्दी पूर्ति समयमै नहुनु, विषयगत शिक्षक सहरी क्षेत्रमा केन्द्रीकृत हुँदै जानुले गाउँका सामुदायिक विद्यालयमा विद्यार्थी छन् तर शिक्षक छैनन् । सहरका विद्यालयमा पनि शिक्षक छन् तर विद्यार्थी छैनन्को स्थिति सिर्जना भएको छ । शिक्षक समायोजन गर्दा राष्ट्रिय मापदण्ड तय गरी शिक्षकविद्यार्थी अनुपात मिलाउनुपर्छ । देशको आवश्यकताअनुसार समायोजन गर्दा घरपायक चाहिन्छ भन्ने अडान छाडी शिक्षकले सरकारलाई सहयोग गर्नुपर्छ । सामुदायिक माध्यमिक विद्यालयमा गणित र विज्ञान विषयको पढाइ क्रमशः खस्कँदै गएको छ । कक्षा ११ र १२ मा अध्ययन गर्ने कुल विद्यार्थीमध्ये १३६ प्रतिशतले मात्र विज्ञान अध्ययन गरिरहेका छन् । अझ सामुदायिक माध्यमिक विद्यालयका विद्यार्थीको मात्र गणना गर्दा जम्मा ७४ प्रतिशतले मात्र विज्ञान अध्ययन गरेका छन् । माविको प्राविधिक धारतर्फ जम्मा ६९ प्रतिशत मात्र अध्ययनरत छन् । यस समस्याको समाधान गर्न कम्तीमा ५० प्रतिशत सामुदायिक माविमा ११ र १२ मा विज्ञान विषय पढाउने दीर्घकालीन लक्ष्य तय गरी काम प्रारम्भ गर्नुपर्छ । यसका लागि प्रत्येक गाउँपालिकामा कम्तीमा एक सामुदायिक मावि, नगरपालिकामा कम्तीमा दुई विद्यालय, उपमहानगरपालिकामा कम्तीमा चार विद्यालय र महानगरपालिकामा कम्तीमा आठ सामुदायिक माविमा विज्ञान पढाइ विस्तार गर्नुपर्छ । विज्ञान प्रयोगशाला, विषयगत शिक्षक, सन्दर्भ सामग्री र पाठ्यपुस्तक आदिको सँगसँगै व्यवस्था गर्नुपर्छ ।१२ कक्षा पास गरेपछि विदेश पढ्न जाने प्रवृत्ति बढ्दै गएको छ । विद्यालय शिक्षामा उद्यमशीलतासम्बन्धी पढाइ र सीप सिकाइको व्यवस्था नहुँदा शैक्षिक संस्थाका स्नातकले आफैं अवसरको खोजी गर्ने र स्वःउद्यम सञ्चालन गर्ने सोचको राम्रो विकास भएन । उनीहरूमा देशका महविद्यालयमा अध्ययन गर्नुभन्दा विदेश गएर पढ्दै कमाउँदै गर्ने प्रवृत्ति बढेर गयो । तसर्थ नेपालको विद्यालय शिक्षामा कक्षा ८ देखि नै उद्यमशीलता र सीप विकाससम्बन्धी पढाइ थप गर्ने व्यवस्था गर्नुपर्छ । यस किसिमको शिक्षाका लागि शुक्रबार छुट्याउने र त्यस दिन पाठ्यक्रम नपढाई आयआर्जन हुने सीप सिकाउने व्यवस्था गर्नुपर्छ । नेपालको शिक्षा क्षेत्रमा निजी लगानी २०४६ सालपछि ह्वात्तै बढेर गयो । निजी विद्यालय खुकुलो सरकारी नियमनमा फस्टाइरहेका छन् र यिनीहरूले लगाएको चर्को मासिक शुल्कले निजी विद्यालयमा बालबच्चा पढाउने मध्यम आय भएका परिवारले खर्च जुटाउन सकस भोगेका छन् । सीमान्तकृत र गरिब परिवारका बालबच्चा निजी विद्यालयमा अध्ययन गर्न नसक्ने हुँदा गरिब र धनीबीचको वर्गीय विभाजन विद्यालय तहबाटै मौलाउँदै गएको छ । बिहानै घरबाट बसमा उठाउने, सहरका विभिन्न भाग घुमाउँदै विद्यालय पुर्याउने र बेलुका उसै गरी ल्याउने गर्दा विद्यार्थीमा थकान बढ्छ । सिर्जनशीलतामा ह्रास हुने देखिन्छ । निजी विद्यालय तहको समग्र शिक्षाको झुकाव देशमा उद्यम व्यवसाय सञ्चालन गर्न प्रोत्साहन गर्नुको सट्टा विदेशी विश्वविद्यालयको अध्ययनमा प्रोत्साहन गर्नेतर्फ अग्रसर देखिन्छ । निजी विद्यालय शिक्षाका समस्या समाधान गर्न सरकारी नियमन कडा गर्ने, मासिक शुल्कको अधिकतम र न्यूनतम सिलिङ वार्षिक रूपमा सरकारले तोक्ने गर्नुपर्छ । निजी विद्यालयले दिने १० प्रतिशत छात्रवृत्तिमा पढ्ने विद्यार्थीको छनोट पारदर्शी रूपमा गरिनुपर्छ । यसका लागि विद्यालयको प्रभाव क्षेत्रका गरिब र सीमान्तकृत विद्यार्थीबीच प्रतिस्पर्धा गराउनु उपयुक्त हुन्छ । निजी क्षेत्रका विद्यार्थीलाई उद्यमशील विषयमा थप अध्ययन गर्न लगाई विदेश जान प्रोत्साहन गर्नुको सट्टा देशमै स्वःउद्यम सञ्चालनका लागि प्रोत्साहन गर्न सके विद्यालय शिक्षाका धेरै समस्या समाधान हुन सक्छन् ।"
मानव तस्करीमा मन्त्रीलाई मुक्ति,"कोशी प्रदेशका तत्कालीन आन्तरिक मामिला तथा कानुनमन्त्री लीलाबल्लभ अधिकारी चल्तीका अधिवक्ता पनि हुन् । उनी मोरङ२ को प्रदेशसभा सदस्यमा दोस्रो पटक निर्वाचित भएका थिए । कोशी सरकारका प्रवक्तासमेत रहेका अधिकारी कात्तिक ११ मा कार्यक्रमका लागि जापान गएका थिए । नारिता विमानस्थलमै उनी समेतलाई ४८ घण्टा हिरासतमा राखेर नेपाल फिर्ता पठाइयो । कात्तिक १६ गते नेपाल आइपुगे । आफ्नो भ्रमण कूटनीतिक मर्यादाविपरीत भनेर आलोचना भएपछि प्रदेश मन्त्रीबाट राजीनामा दिए ।मानव तस्करीमा उनीसमेत माथि छानबिन भयो । प्रहरीले मुद्दा लगाउन सरकारी वकिलसमक्ष रायसहित मिसिल पठायो । काठमाडौंका सरकारी वकिल जिल्ला न्यायाधिवक्ता सीताराम अर्यालले उनीविरुद्ध मुद्दा लगाउन प्रमाण पुगेन भनेर उन्मुक्ति दिए । तुरुन्तै अधिकारी हिरासतमुक्त भए । अधिकारीसहित १२ जनाविरुद्ध मुद्दा लगाउन प्रहरीको राय भए पनि उनीबाहेक ११ विरुद्ध मात्र सरकारी वकिलले मुद्दा चलाए । नेपालको कानुनी व्यवस्था नै प्रहरीको अनुसन्धान तहकिकातपछि अभियोग लगाउने, नलगाउने निर्णय गर्ने अभिभारा जिल्लाका सरकारी वकिललाई सुम्पिएको हुन्छ । सामान्यतः सबै पदाधिकारीलगायत सरकारी वकिलले आफ्नो कर्तव्य इमानदारीपूर्वक सम्पन्न गर्छन् भनेर कानुनले कल्पना गरेको हुन्छ । तर नेपालमा यदाकदा कानुनी कर्तव्य पालनामा चुक्नु सामान्यः जस्तै भइसकेको छ । अपराध अनुसन्धानमा कहिले प्रहरी चुकेको हुन्छ त कहिले सरकारी वकिल । ललिता निवासको सरकारी जग्गा निजी बनाउन किर्ते जालसाजी गरेकामा सरकारी वकिलले गफलत गरेर सुरुमा मुद्दा नै चलाइएन । विभिन्न ९ आधारमा अहिले एमालेका नेता पूर्वमन्त्री अधिकारीलाई मुद्दा नचलाउने निर्णय गरिएको छ । मुद्दा चलाउनुपर्ने प्रहरीको रायमा सत्ताको कैंची लागेको भनिन्छ । जापान पठाउने र जानेहरू बीच विमानस्थलबाहिर अधिकारीसँगै बसेको फोटोबाट देखिएको छ । टेलिफोन सम्पर्क भएको छ । यस्तो अवस्थामा हङकङ र जापान पुगेपछि मात्र चिनेको भन्नु अपराधबाट बच्ने दुष्प्रयास हो । जापान पुगेपछि जापानी प्रहरीले नरोकेको भए त यी अधिकारी कार्यक्रमस्थलमै पुगिहाल्थे । पूर्वनिर्धारित कार्यक्रममा आफूले भाग लिएको भए पनि हुने थियो, किन गएनन् ? के योगदानका आधारमा निम्ता दिलाइएको हो ? आयोजक टोकियो नगरपालिकाले नेपालका प्रदेश कानुनमन्त्रीलाई निम्ता दिनुपरेको कारण के होला त ? ३ जनालाई डिपोर्ट गराएर आफू कार्यक्रममा भाग लिनमा बाधा त थिएन !धन्न जापान सरकारले पक्रेर जापानमै राखेनछ । नेपालको मन्त्री भएकाले फर्काइदियो । कानुनको अज्ञानता क्षम्य हुँदैन भनिन्छ । कानुन व्यवसायीसमेत रहेका यी अधिकारी संघीय सरकार र आफ्नै मुख्यमन्त्रीलाई पनि सूचना नदिई जापान उडेका थिए । कानुन सबैका लागि बराबर हुन्छ । सत्तारूढ एमालेका मन्त्रीले विशेष सुविधा पाउँदैनन् ।जापान जानुअघि बिचौलियासँगै बसेर उनले फोटो खिचेका थिए । मन्त्रीको नाममा निमन्त्रणा मगाएर रातो पासपोर्ट बोकी व्यक्तिगत भ्रमणमा गएका थिए । यसरी सो भ्रमणमा जान मरिहत्ते गर्नुले यसमा उनको व्यक्तिगत स्वार्थ प्रस्ट देखिन्छ । अप्रत्यक्ष रूपमा लेनादेनाबिना यस्तो काम हुन सक्दैन । उनको टिकट बुकिङदेखि होटलको व्यवस्थासम्म तस्करीमा संलग्न समूहले नै गरिदिएको थियो ।प्रहरीको अनुसन्धान प्रतिवेदनमा पूर्वमन्त्री अधिकारीको ह्वाट्सएपबाट योगराज गौतमलाई जनक राईको नक्कली परिचयपत्रको फोटो पठाइएको छ । योगराज यो मुद्दाका फरार अभियुक्त हुन् । योगराजले नै आफूलाई जापान जाने प्रस्ताव गरेको र आयोजकले खर्च बेहोर्ने भएपछि सहर्ष स्विकारेको अधिकारीले प्रहरीमा बताएको पाइन्छ । पूर्वमन्त्री अधिकारीले हाल फरार अभियुक्त गौतमलाई ह्वाट्सएपबाट जापान जाने युवाको नक्कली परिचयपत्र पठाए पनि उनीविरुद्ध मुद्दा चलाउने आधार सरकारी वकिलको कार्यालयले देखेन । अधिकारीले नचिनेका भए तिनीहरूको परिचयपत्र ह्वाट्सएपबाट योगराजलाई पठाउनुपर्ने थिएन । यही एउटा प्रमाण नै अधिकारीलाई मुद्दा लगाउन यथेष्ट छ । आफ्नो ह्वाट्सएपबाट गौतमलाई राईको परिचयपत्रको फोटो पठाउँदा अधिकारीले आफ्नो हस्ताक्षर दुरुपयोग भएको भए किन पठाउँथे ? सबै क्रियाकलाप पूर्वनियोजित नै देखिन्छ । जापानको अध्यागमनले पक्राउ गरेपछि यो काण्डको पर्दाफास हुन गएको हो । भ्रमण दलमा नक्कली कर्मचारी मात्र थिए ।अधिकारीको संलग्नता र सहमतिबिना मानव तस्करहरू उनीसमक्ष पुग्ने नै थिएनन् । उनको सहमतिबिना यो घटना अगाडि बढ्ने नै थिएन । जो यो अपराधको सूत्रधार भएर रहेको छ, उसैलाई सरकारी वकिलले विभिन्न ९ वटा आधार देखाएर अनुसन्धानमा सहयोग गरेको समेत भनेर अपराधमा संलग्न नभएको भनी अभियोग नै लगाएन । जसको उपस्थितिबिना यो वारदात नै अगाडि बढ्न सक्दैन भने उसैलाई घटनामा संलग्न नभएको भनी मुद्दा नलगाएको अवस्थामा भोलि अदालतले मुख्य कारणीको अभावमा अन्य अभियुक्तलाई मतियार नमान्न सक्नेतिर पनि सोचनीय छ ।बदनियतपूर्वक अनुसन्धान वा अभियोजन गर्न नहुने गरेमा सजायको व्यवस्था मुलुकी अपराध संहिता, २०७४ को दफा ९९ मा रहेको छ । मुलुकी फौजदारी कार्यविधि संहिता, २०७४ को दफा १८९ मा त्यसरी बदनियतपूर्वक अनुसन्धान वा अभियोजन गरेको कसुरको सम्बन्धमा अनुसन्धान गर्न एक समिति गठन गर्नुपर्ने कानुनी प्रावधान रहेको पाइन्छ । अहिलेको विवाद भनेको कोशी प्रदेशका पूर्वमन्त्री अधिकारीले मानव तस्करलाई आफ्नो मन्त्रालयका कर्मचारीको नाममा जापानमा कार्यक्रममा जाँदा साथमा लगेको विवाद हो । एमालेका नेता भएकै कारणले सरकारी दबाबमा सरकारी वकिलले मुद्दा नलगाउने गरी कानुन छाडेर निर्णय गरेका हुन् । सरकारकै संलग्नतामा मुद्दा नचलाइएकाले सरकारी वकिलको बदमासी छानबिन होला भनी आशा गर्ने ठाउँ छैन । यदि हाम्रो देशमा कानुनको शासन छ भने, साँच्चै कानुनी राज्य हो भने महान्यायाधिवक्ताले कसैको उजुरी नै नपर्खीकन गलत रूपमा मुद्दा नचलाउने सरकारी वकिलमाथि कानुनतः छानबिन समिति गठन गरेर छानबिन गराउनुपर्छ । तर महान्यायाधिवक्ता प्रधानमन्त्रीका वकिल र कानुनी सल्लाहकार भएकाले एमालेको विरुद्धमा लाग्लान् र यस्तो दिउँसै रात पारेर अपराधीलाई मुक्ति दिने सरकारी वकिललाई कारबाही गर्लान् भनी आशा गर्ने अवस्था रहेन । कार्की विशेष अदालतका पूर्वअध्यक्ष हुन् ।"
अपांगता भएका व्यक्तिको सामाजिक सम्मान,"नेपाल अपांगता भएका व्यक्तिहरूको अधिकारसम्बन्धी महासन्धि२००६ को पक्ष राष्ट्र भइसकेको छ । महासन्धिको प्रतिबद्धतालाई पालना गर्न अपांगता भएका व्यक्तिको अधिकारको संरक्षण र संवर्द्धन लागि नीति, ऐन, कानुन, निर्देशिका, योजना र कार्यक्रममा जोड दिँदै आएको छ । राष्ट्रिय कानुनमा अपांगता भएका व्यक्तिको अधिकारको संरक्षण, संवर्द्धनको राम्रो व्यवस्थासमेत छ । विडम्बना कार्यान्वयन पक्ष नियाल्दा दूरदराजका व्यक्तिहरूको पहिचान र पहुँचको अवस्था शून्य छ । महासन्धिमा ८ वटा सिद्धान्त र ५० धारा छन् । महासन्धिको धारा ३ को सामान्य सिद्धान्तले नैसर्गिक मर्यादाको सम्मान, आफ्ना लागि आफैं छनोट गर्न पाउने स्वतन्त्रता, सम्मान, भेदभावरहित व्यवहारको विषयमा जोड दिएको छ । साथै हाम्रा राष्ट्रिय कानुन, संविधान, अपांगता भएका व्यक्तिको अधिकारसम्बन्धी ऐन २०७४, नियमावली २०७७ लगायतका दर्जनौं कानुनले आत्मसात् गरेको छ । विडम्बना, अपांगता भएका व्यक्तिलाई लागि घर, परिवार, समाजले हेर्ने दृष्टिकोण र व्यवहारमा परिवर्तन हुन सकेको छैन । वर्षौंदेखि खोरभित्र पशुजस्तै बाँधी जीवन जिउन बाध्य बनाइएका घटना पनि समाजमा छन्, जसले मानवअधिकार विरुद्धको अपराधलाई समेत सहन गर्नुपर्ने यथार्थता छ ।रोजगारीको व्यवस्था सुनिश्चित गर्ने भनी निजामती सेवा ऐन २०६४ ले ५ प्रतिशत आरक्षणको व्यवस्था गरेको छ । फलस्वरूप चितवनकी एक दृष्टिविहीन महिलाले निमावि तहको शिक्षक सेवा आयोग उत्तीर्ण गरेपछि रामेछाप जिल्ला खाँडादेवी गाउँपालिकामा खटाइएको थियो । हाजिर हुन जाँदा दृष्टिविहीन भएका व्यक्तिले के पढाउन सक्छन् ? भनी पालिका तहमा रहेका राजनीतिक नेतृत्व, प्रशासनिक नेतृत्वले हाजिरसमेत नगराई फर्काइयो । राष्ट्रिय मानवअधिकार आयोगको ध्यानाकर्षण भई लामो प्रयासका बावजुत पीडित हाजिर हुन सफल भइन् । राज्य पक्षले मानवअधिकारको अवधारणाबमोजिम अपांगताको वर्गीकरण गरी निश्चित वर्गका अपांगता भएका व्यक्तिलाई समेट्ने, भेदभाव नगरी सबै मानवअधिकार तथा आधारभूत स्वतन्त्रताहरूको पूर्ण उपभोग तथा संवर्द्धनमा राज्यको दायित्व रहन्छ । तर, अपांगता भएका व्यक्तिले कहिले समाजमा सम्मानित भई बाँच्न पाउने ? धारा ६ अपांगता भएका महिलाको अधिकारमा केन्द्रित छ । निर्णय प्रक्रियामा अपांगता भएका महिलालाई सहभागी गराउने विषय उल्लेख छ । महिला तथा बालिकामाथि हुने यौनजन्य हिंसा तथा दुर्व्यवहार, सामूहिक बलात्कारसमेतका घटना सार्वजनिक भइरहेका छन् । कतिपय घटना सार्वजनिक नै नहुने अवस्था छ । जबरजस्ती डर, लोभका आधारमा मेलमिलाप गराउने घटनाको सम्बन्धित निकायमा गुनासोसमेत पर्ने गर्छ । अपांगता भएका महिलाले घरपरिवार, समाजबाट यौनजन्य हिंसा तथा दुर्व्यवहारका घटना बेहोरिरहनुपरेको छ । बौद्धिक, अटिजम, मनोसामाजिक अपांगता भएका महिला अझ बढी बलात्कार, यौन दुर्व्यवहारको सिकार हुनुपरेको राष्ट्रिय तथ्यांकहरूले देखाउँछन् । तीन तहको सरकारलाई हेर्दा अपांगता भएका महिलाको राजनीतिक प्रतिधित्व शून्य नै रहेको छ । नीति निर्माण, निर्णय, योजना कार्यक्रम, बजेट तर्जुमामा महिलाको सहभागिता अति कम देखिन्छ । अपांगता भएका बालबालिकाको सवालमा महासन्धिको धारा ७ ले शिक्षाको अधिकारको सुनिश्चितताको विषय उल्लेख छ । शिक्षासम्बन्धी नीतिहरूले सम्बोधन गर्न सकेका छैनन् । ग्रामीण क्षेत्र, सीमान्तकृत, जनजाति, अल्पसंख्यक वर्ग तथा आदिवासी समुदायका अपांगता भएका बालबालिकाका लागि समावेशी शिक्षा पर्याप्त छैन । अपांगता भएका बालबालिकालाई परित्याग गरिएको र परिणामस्वरूप ती बालबालिका शोषण र दुर्व्यवहारको सिकार हुनुपरेका घटनाहरू दिन प्रतिदिन प्रकाशित हुन्छन् । पहुँचयुक्त निर्देशिका २०६९ ले संरचना, सूचना साथै राज्यबाट प्राप्त गर्ने सेवा प्रवाहमा सहज पहुँचयुक्त बनाउने उल्लेख गरे तापनि कार्यान्वयन पक्ष कमजोर हुनुले अपांगता भएका व्यक्तिले कठिनाइ झेल्नुपरेको छ । जस्तै सक्षम भए पनि बैंकिङ सुविधा प्राप्त गर्न साक्षी राख्नुपर्ने प्रावधानले बैंकमा पैसा भएर पनि झिक्न नपाउने अवस्था छ । देशभर करिब ४२ जना मात्र दोभाषे छन् । जसकारण पनि पीडितले न्याय नपाएको र पीडक उम्कने गरेको धेरै नमिठो सत्य बौद्धिक अपांगता भएका अभिभावकले एक कार्यक्रममा गुनासो गरेका थिए । त्यस्तै गरी परिचयपत्र प्राप्त गर्न पनि उत्तिकै सकस छ ।लक्षित वर्गको पहिचान, पहुँच र प्रतिनिधित्व अझै हुन सकेको छैन । विविधताको सम्बोधन, अवसरमा समानता, पहुँचयुक्तता, पुरुष र महिलाबीच समानता देखिन्न । अपांगता भएका बालबालिकाको विकासोन्मुख क्षमताको सम्मान तथा अपांगता भएका बालबालिकाको पहिचानको संरक्षण गर्न पाउने अधिकारहरू कानुनमा भए पनि व्यवहारमा लागू भएको छैन । हरेक वर्ष डिसेम्बर ३ मा अन्तर्राष्ट्रिय अपांगता दिवस मनाइए पनि परिणाम कहाँनिर छ ? सरोकारवाला निकायले मनन गर्नुपर्ने अवस्था छ । एक दिन दिवस मनाएजस्तै वर्षैभरि अपांगताको सवालमा काम गर्न जरुरी छ । अन्तर्राष्ट्रिय प्रतिबद्धता र राष्ट्रिय प्रतिबद्धता पूरा गर्नुपर्नेछ । समाजका हानिकारक अभ्यास हटाउँदै अपांगतामैत्री व्यवहार र पद्धतिमा सबै सरकारले जोड दिनुपर्छ ।"
कमेडी शो 'मिमिक्री किङ्स आउँदै,"काठमाडौं (कास) नयाँ कमेडी रियालिटी शो मिमिक्री किङ्स आउने भएको छ । सिकाइको पाठशाला स्लोगन दिइएको यस रियालिटी शोमा क्यारिकेचर कमेडियन सहभागी हुन सक्नेछन् । दक्षयानी प्रोडक्सनको ब्यानरमा बन्ने यो शोको अहिले सेट डिजाइनको काम भइरहेको छ ।मिमिक्री किङ्सलाई कमेडियन दिनेश काफ्लेले निर्देशन गर्दै छन् । उनका अनुसार शो आगामी फागुनसम्म प्रसारण गर्ने तयारी भइरहेको छ । शोको डिजिटल राइट्समा ओएसआर डिजिटल रहेको छ । हामी अहिले स्टुडियोको काममा व्यस्त छौं, यो शो नेपालका लागि मात्र नभई वर्ल्डमै फरक हुनेमा ढुक्क छौं । मिमिक्री गर्नेहरूका लागि छुट्टै शो बनेको छैन, निर्देशक काफ्लेले भने, छिट्टै हामी डिजिटल अडिसन खुलाउने तयारीमा छौं । उनका अनुसार शोमा तीन निर्णायक हुनेछन् भने एक मिमिक्री निर्णायक छुट्टै हुनेछ । मिमिक्रीसँगै अभिनय गर्नेहरूलाई लक्षित गरेर निर्णायक टिम बनाउँदै छौं, उनले भने । शोको विजेतालाई एक कार र नगद उपहार प्रदान गरिने घोषणा गरिएको छ । साथै विजेताले विदेशका केही कार्यक्रममा प्रस्तुति दिने अवसरसमेत पाउनेछन् ।"
बीबीसी १०० प्रभावशाली महिलामा नेपालकी सिलसिला,"(काठमाडौं)बीबीसीले सार्वजनिक गरेको सन् २०२४ मा विश्वका एक सय प्रेरक तथा प्रभावशाली महिलाहरूको सूचीमा नेपालकी पर्यावरण उद्यमी सिलसिला आचार्य पनि छनोट भएकी छन् । मंगलबार सार्वजनिक उक्त सूचीमा छनोट भएपछि उनले प्रतिक्रियामा भनिन्, मेरा लागि यो एकदमै अपत्यारिलो खबर हो । विश्वका एक सय प्रभावशाली महिलामा छानिएसँगै उनले फोहोरको कामले सफा नाम दिएको बताइन् । पर्यावरण क्षेत्रमा सक्रिय नेपालकी दिगो विकास उद्यमी सिलसिलाले विश्वका अन्य महिलासँगै बीबीसीको उक्त सूचीमा पर्नुलाई आफूले गरेको कामले सम्मानजनक मान्यता पाएको टिप्पणी गरिन् । भनिन्, यस उपलब्धिले नेपाललाई पुनः विश्व मञ्चमा चिनाएको छ भने मैले गर्दै आएको कामले पनि सम्मान पाएको महसुस गरेकी छु ।उक्त सूचीमा विश्वका पर्यावरण, संस्कृति तथा शिक्षा, मनोरञ्जन एवं खेल, राजनीति र विज्ञान, स्वास्थ्य एवं प्रविधि क्षेत्रका महिला छनोटमा परेका हुन् । सूचीमा नोबेल शान्ति पुरस्कार विजेता नादिया मुराददेखि न्युजिल्यान्डकी आदिवासी सांसद हानारावहिती मइपीक्लार्कसम्म छन् । त्यस्तै भारतमा बेवारिसे शवहरूको अन्तिम संस्कार गराउन सक्रिय पूजा शर्मा, सामाजिक कार्यकर्ता अरुणा रोय र कुस्ती खेलाडी विनेश फोगाट पनि उक्त सूचीमा समेटिएका छन् ।बीबीसीको उक्त सूचीमा छनोट हुनेबारे सिलसिलालाई एक महिनाअघि जानकारी थियो । तर नाम सार्वजनिक नभइन्जेलसम्म उनलाई विश्वास गर्न गाह्रो भइरहेको थियो । सिलसिलाले काठमाडौंको टोखास्थित अभ्नी भेन्जर्स सञ्चालन गर्दै आएकी छन् । उनी कम्पनीकी सहसंस्थापक र निर्देशक हुन् । सन् २०२१ मा उनले करिब डेढ करोड रुपैयाँ लगानीमा ६ रोपनी जग्गामा प्लास्टिक पुनः प्रयोग संकलन केन्द्र सुरु गरेकी हुन् । जहाँ देशभरका २६ फोहोर संकलन केन्द्रमार्फत आएका फोहोरलाई पुनः प्रशोधन गरिन्छ । जहाँ चार सय जनाले रोजगारीसमेत पाएका छन् । वर्षमा हामीले ५ हजार टन फोहोर संकलन गर्छौं, अहिलेसम्म करिब १६ हजार टन फोहोर संकलन गरिसकेका छौं, उनले भनिन् । यहीँ कामको मूल्यांकन गर्दै बीबीसीले उनलाई सय प्रभावशाली महिलाको सूचीमा छनोट गरेको हो । बागलुङमा जन्मिएकी सिलसिलाले सन् २०११ मा नर्वेको बर्गन विश्वविद्यालयबाट वातावरणमा स्नातकोत्तर गरेकी हुन् । अध्ययनकै क्रममा उनलाई वातावरणको क्षेत्रमा काम गर्ने इच्छा जागेको हो । विश्वमा भइरहेको जलवायु परिवर्तनलाई कसरी कम गर्न सकिन्छ भनी काम गर्न मन थियो, सिलसिलाले आफ्नो यात्राको कथा सुनाउँदै भनिन्, प्लास्टिकलाई पुनः प्रशोधन गरी यसमा योगदान गर्न सकिन्छ भन्ने लाग्यो र निरन्तर यसैमा काम गरें । जसको नतिजा आज सबैको अगाडि छ ।फोहोरलाई प्रशोधन गर्ने मात्र नभई यससँग जोडिएका सामाजिक, आर्थिक र वातावरणीय पक्षलाई जोडेर हेर्ने गरेको उनले सुनाइन् । समस्यालाई कसरी समाधान गर्न सकिन्छ भन्ने जिज्ञासु स्वभावकी सिलसिलाले थपिन्, देखिएको समस्यालाई कसरी समाधान गर्ने भन्नेतर्फ लाग्ने बानी छ । यसैले गर्दा म यहाँसम्म आइपुगें । तर काम गर्ने क्रममा आउने विभिन्न बाधाले दिक्क लागे पनि यस किसिमको मान्यताले पुनः ऊर्जा थप्छ । उनको सात वर्षकी एक छोरी र श्रीमान् छन् । आफूले पाएको पछिल्लो उपलब्धिले परिवारमा समेत खुसियाली छाएको उनले सुनाइन् ।फोहोरको उचित व्यवस्थापनका लागि स्थानीय तह नै सक्रिय रूपमा लाग्नुपर्ने ठान्छिन्, सिलसिला । उनको विचारमा फोहोर आफैंमा समस्या होइन तर यसको उचित व्यवस्थापन गर्न नसक्दा समस्या निम्तिने गर्छ । अहिले फोहोरको समस्या दिनदिनै बढ्दै गइरहेको छ । यसमा काम गर्ने धेरै छैनन् । सरकारले पनि वातावरणको विषयलाई कम प्राथमिकतामा राखेको पाइन्छ, उनले थपिन्, फोहोर संकलन गरेर डम्पिङ साइटमा लगेर फाल्नु मात्र समाधान होइन । यसले पनि वातावरणमा असर पारिरहेको हुन्छ । यसका लागि स्थानीय तहले फोहोर संकलन गर्नुअघि घरघरबाटै कुहिने र नकुहिने फोहोरछुट्याएमा ९० प्रतिशत समस्या सहजै समाधान हुन सक्छ । उनले यसका लागि प्रभावकारी नीति बनाउन पनि आवश्यक रहेको ठान्छिन् ।सिलसिलाको यात्रा यतिमा मात्र रोकिनेवाला छैन । उनले भविष्यमा नीतिमार्फत फोहोर व्यवस्थापनको समस्यालाई कसरी समाधान गर्ने र कार्यान्वयनमा लान सकिन्छ भनी काम गर्ने सोच बनाएकी छन् । दुई महिनायता सरकारले देशभर रहेको प्लास्टिकको मात्रा र व्यवस्थापनबारे अध्ययन गरिरहेको छ । सिलसिला उक्त अध्ययन टोलीको नेतृत्वमा रही काम गरिरहेकी छन् । देशभर कति प्लास्टिक छ ? कति उत्पादन भइरहेको छ भन्ने केही पनि तथ्यांक सरकारसँग छैन, उनले भनिन्, यसमा अध्ययन तथा अनुसन्धान गर्ने काममा व्यस्त छु । किन यसको व्यवस्थापन भइरहेको छैन ? र, कसरी गर्न सकिन्छ भनेर हामीले प्राविधिक अध्ययन गरिरहेका छौं । उक्त अध्ययनको उद्देश्य फोहोर व्यवस्थापनको उपाय खोज्नु रहेको उनले सुनाइन् । यसैगरी नेपाली सेनासँग हिमाली क्षेत्र सरसफाइ अभियानमा समेत सहकार्य गर्दै आएकी छन् ।"
फोटोमा एडीबीनेपाल सहकार्य,"काठमाडौं (कास) नेपालको ऊर्जा क्षेत्रको विकासमा एसियाली विकास बैंक (एडीबी) र नेपाल सरकारबीचको सहकार्य ५ दशक पुगेको अवसरमा नेपाल आर्ट काउन्सिल, बबरमहलमा सप्ताहव्यापी फोटो प्रदर्शनी सुरु भएको छ । ऊर्जा, जलस्रोत तथा सिँचाइ राज्यमन्त्री पूर्णबहादुर तामाङ, ऊर्जा सचिव सुरेश आचार्य, नेपाल विद्युत् प्राधिकरणका कार्यकारी निर्देशक कुलमान घिसिङ, एडीबी नेपालका निर्देशक आर्नोड कोस्वा, नर्वेली राजदूतावासकी मिसन उपप्रमुख क्रिस्टिन हेग स्टोरहोल्टले संयुक्त रूपमा प्रदर्शनीको उद्घाटन गरेका हुन् । फोटो पत्रकार क्लब, नेपालको सहकार्यमा मंगलबारदेखि सुरु फोटो प्रदर्शनी मंसिर २४ सम्म चल्नेछ । फोटो प्रदर्शनीमा एडीबीसँगको सहकार्यमा नेपालको ऊर्जा क्षेत्रमा विगत ५० वर्षयता भएका विकास निर्माणका कामलाई दृश्यमार्फत प्रस्तुत गरिएको आयोजकले जनाएको छ । धेरै सकारात्मक कामहरू भएका छन् । नेपालको ऊर्जा क्षेत्रको विकासमा एडीबीले पुर्याएको सहयोगका लागि धन्यवाद, ऊर्जा राज्यमन्त्री तामाङले भने । एडीबी नेपालका निर्देशक कोस्वाले नेपाल सरकारसँगको सहकार्यमा नेपालमा ऊर्जा उत्पादन, प्रसारण तथा वितरण लाइन एवं सुदृढीकरणमा निरन्तर साथ रहने बताउँदै उनले न्यून विद्युतीकरण भएको नेपाल अहिले ऊर्जा निर्यात गर्ने मुलुकका रूपमा पुगेकोमा खुसी व्यक्त गरे ।त्यस्तै प्राधिकरणका कार्यकारी निर्देशक घिसिङले एडीबीको सहयोगमा नेपालमा ठूला जलाशययुक्त जलविद्युत् आयोजनाहरू निर्माण भइरहेको बताए । उनले आगामी दिनमा पनि एडीबीको सहयोग निरन्तर हुनेमा आशावादी रहेको बताए । फोटो प्रदर्शनी उत्पादन, प्रसारण, वितरण र बियोन्ड द मिटर गरी ४ भागमा विभाजन गरिएको छ ।ऊर्जा उत्पादनमा एडीबीको सहयोगमा निजी क्षेत्रबाट ६० मेगावाट क्षमताको खिम्ती हाइड्रोपावर र एक सय मेगावाट क्षमताभन्दा बढीको १४४ मेगावाट क्षमताको कालीगण्डकी ए जलविद्युत् आयोजना निर्माण भएको छ । नेपाल अहिले जलाशययुक्त आयोजना निर्माणमा लागिरहेको भन्दै एडीबीले १४० मेगावाट क्षमताको तनहुँ हाइड्रोपावरमा वित्तीय र प्राविधिक सहयोग गरिरहेको जनाएको छ । प्रसारणलाइन लगानी गर्दा घाटा कम गराउने, ग्रिड विद्युतीकरण र अन्तरदेशीय बिजुली व्यापारमा सहयोग पुग्ने एडीबीले जनाएको छ ।"
अवरुद्ध भएको १० दिनपछि नागढुंगा सुरुङमार्गको काम सुरु,"(काठमाडौं) मुआब्जा माग्दै स्थानीयले १० दिनदेखि ठप्प पारेको नागढुंगासिस्नेखोला सुरुङमार्गको काम मंगलबारदेखि सुरु भएको छ । सुरुङमार्गमाथिको घर र जग्गाको मुआब्जा माग्दै चन्द्रागिरि नगरपालिका१ र २ का स्थानीयले गत मंसिर ९ देखि काममा अवरोध गरेका थिए ।आयोजनाले आफूहरूको माग सम्बोधन गर्न मन्त्रिपरिष्दमा पठाएको जानकारी आएकाले पुस ५ सम्मका लागि बन्दको निर्णय फिर्ता लिइएको चन्द्रागिरि१ स्थित दहचोक बस्नेत छापका ताराबहादुर खत्रीले बताए । घर चर्किएका छन्, त्यसको क्षतिपूर्ति मात्र दिने कुरा आएको छ, उनले भने, अब यही ठाउँमा घर बनाउन सक्ने अवस्था छैन, त्यसैले घडेरी किनेर घर बनाउने व्यवस्था गरिदिनुपर्ने माग हो । गत ०८० असोज १९ मा सुरुङ निर्माणस्थल नजिकै भ्वाङपरेको थियो । पछि गिटी, सिमेन्ट, बालुवा हालेर टालिए पनि जोखिम कायम रहेको उनले दाबी गरे । करिब ६ महिनाअघि सडक विभागको विकास सहायता कार्यान्वयन महाशाखाले परामर्श दाता खटाएर सुरुङमाथि र आसपासका घरहरूको क्षतिको विवरण संकलन गरेको थियो । जसअनुसार सुरुङमाथिका ७ सहित १८ घरको पूर्ण क्षतिपूर्ति र ७५ घरको आंशिक क्षतिपूर्ति दिन सिफारिस गरिएको थियो । सुरुङमार्ग निर्माणका क्रममा कृषि उपजको क्षतिपूर्ति दिनसमेत सिफारिस गरिएको थियो । त्यसअनुसार क्षतिपूर्ति दिन भौतिक पूर्वाधार तथा यातायात मन्त्रालयमार्फत मन्त्रिपरिषद्मा पठाइएको आयोजनाका सिनियर डिभिजनल इन्जिनियर सञ्जय पन्थीले बताए । तर अहिलेसम्म निर्णय भएको छैन ।०७६ कात्तिक ४ देखि निर्माण थालिएको सुरुङको प्रगति ८२ प्रतिशत छ । अहिले सुरुङभित्र लाइनिङको काम भइरहेको छ । फ्लाइओभर निर्माणको काम भने ९० प्रतिशत सकिसकेको आयोजनाले जनायो । पटकपटक काम रोकिँदा तोकिएकै समयमा आयोजना सम्पन्न गर्न गाह्रो हुने सडक विभागले जनाएको छ । नागढुंगासुरुङ मार्ग निर्माण आयोजनाका प्रमुख ज्ञानेन्द्रकुमार झाले दैनिक काम रोकिँदा घाटा भइरहेको बताए । निर्माण व्यवसायीले काम गर्न नपाएको दिनको क्षतिपूर्ति दाबी गरे ठूलो रकम दिनुपर्ने हुन्छ, उनले भने । आर्थिक वर्ष ०८१८२ को बजेट वक्तव्यमा उक्त सुरुङ निर्माणका सबै काम सकेर यातायात सञ्चालनमा ल्याइने उल्लेख थियो । तर पटकपटकको अवरोधले चालु आर्थिक वर्षमा काम नसकिने भएको छ । सुरु सम्झौताअनुसार आयोजनाको समयावधि ०८० वैशाखसम्म थियो । उक्त समयभित्र काम नसकिएपछि ०८१ वैशाख १३ सम्म म्याद थपिएको हो । ०८२ असोजसम्म म्याद थपिएको छ । यसअघि गत फागुन र चैतमा खानेपानी, मुआब्जालगायत विभिन्न माग राख्दै एक महिनासम्म स्थानीयले काम ठप्प पार्दा निर्माणले गति लिन सकेको थिएन ।सुरुङमार्ग निर्माणको काम जापानी कम्पनी हाज्मा एन्डो कर्पोरेसनले गरिरहेको छ । २२ अर्ब रुपैयाँमा ठेक्का लागेको यो आयोजनामा जापानको साढे १६ अर्ब रुपैयाँ ऋण सहयोग छ । यसमा नेपाल सरकारको ६ अर्ब रुपैयाँ लगानी छ । आपत्कालीन सुरुङको ब्रेक थ्रु भने ०८० साउन २२ मा भएको थियो । यसको दूरी २५५७ मिटर छ । मुख्य सुरुङ २६८८ मिटरको ब्रेक थ्रु भने ०८१ वैशाख ३ मा भएको हो । आयोजना सुरु भएयता ३ वटा अन्डरपास, ४ वटा बक्स कल्भर्ट, एउटा ओभरपास, ३ वटा पुल निर्माण भएका छन् । बलम्बुदेखि सुरुङमार्ग प्रवेश गर्ने मुख टुटीपाखासम्म २३०७ किमि दुई लेन सडक कालोपत्रको काम सकिने चरणमा छ ।"
पकेट क्षेत्रकै सुन्तलामा रोग,"सुन्तलामा विभिन्न खालका समस्या देखिएको भन्दै किसानले गुनासो गरेको कृषि ज्ञान केन्द्र पाल्पाका निमित्त प्रमुख सन्तोषकुमार चौधरीले जनाए । विभिन्न खालका समस्या देखिएका विषयमा जानकारी पाइएको छ, उनले भने, तर त्यसलाई समाधान गर्न अहिले सकिँदैन । यति बेला हार्भेस्टिङको समय भएकाले त्यसपछि मात्र देखिएका रोगको निदान गर्नुपर्ने हुन्छ । सुन्तला फूल फुल्ने बेलामा पात झर्ने, पहेंलो हुने र बिस्तारै जरा कुहिएर बोट नै मर्ने समस्या पाल्पाका धेरै स्थानमा बढेको गुनासो आएको उनको भनाइ छ । जिल्लामा गत वर्ष सुन्तला बिक्रीबाट ४६ करोड ७२ लाख रुपैयाँको कारोबार भएको कृषि ज्ञान केन्द्रले जनाएको छ । जिल्लामा गत वर्ष ८ हजार ८ सय ६१ टन सुन्तला उत्पादन भएको थियो भने १ हजार १ सय ४६ हेक्टर क्षेत्रफल जमिनमा सुन्तला खेती हुँदै आएको छ । किसानले पछिल्लो समयमा सुन्तलालाई नगदेबालीका रूपमा लिएर पकेट क्षेत्र बनाएका छन् । जिल्लाका उत्तर फर्केका धेरै भूभागमा पछिल्लो समयमा स्थानीय तह, प्रदेश, जोन कार्यक्रम, सुन्तला जात फलफूल विकास केन्द्रमार्फत बिरुवा लगेर लगाउने किसानको संख्या बढ्दै गएको छ ।"
कतार एयरवेजको भैरहवा उडान स्थगन,"काठमाडौं (कास) दुईतर्फी यात्रुको माग नभएपछि कतार एयरवेजले दोहाभैरहवा उडान रोकेको छ । भैरहवास्थित गौतमबुद्ध अन्तर्राष्ट्रिय विमानस्थलका प्रवक्ता दीपक ब्रजाचार्यका अनुसार कतारले अन्तिम उडान यही मंसिर १५ मा गरेको थियो । त्यसपछि दोहाबाट कतार एयरवेजको उडान भएको छैन, उनले भने ।दसैं, तिहार, छठ लगायतका चाडपर्व र शरद्कालीन पर्यटकीय सिजन सकिएसँगै नेपालबाट फर्किनुपर्ने यात्रुको चापका आधारमा कतारले १९ दिनअघि (कात्तिक २७ मा) दोहाबाट भैरहवा उडान गरेको थियो । दोहाबाट भैरहवा टचडाउन अनुमति लिई कतारले त्यहाँबाट काठमाडौं आई दोहा फर्किने उडान गरेको थियो । यो रुटमा १९ दिन कतारले दैनिक उडान गर्दा दुईतर्फी सय हाराहारी यात्रु आवागमन भयो, प्रवक्ता बज्राचार्यले भने । नेपाल नागरिक उड्डयन प्राधिकरणले कतार एयरवेजले भैरहवामा उडान गर्नेबारे अनुमतिका लागि पत्राचार नगरेको जनाएको छ । पहिलो पटक दोहाभैरहवाका लागि कतारले १२ नोभेम्बरदेखि ३० नोभेम्बरसम्मको उडान अनुमति लिएको थियो, प्राधिकरणका सहप्रवक्ता ज्ञानेन्द्र भुलले भने, डिसेम्बरका लागि यसले अनुमति मागेको छैन । कतारले भैरहवामा खटाइएका कर्मचारी पनि काठमाडौं फिर्ता बोलाइसकेको छ ।पर्यटकीय सिजनमा दैनिक दोहाकाठमाडौं चार वटा उडान गर्ने कतारले यतिबेला काठमाडौंमा दुइटा मात्रै गरिरहेको छ । यसैबीच यात्रुको चाप नभएका कारण थाइल्यान्डबाट आउने थाई एयर एसियाले पनि भैरहवाको उडान संख्या कटौती गरेको छ । प्रवक्ता ब्रजाचार्यका अनुसार, सातामा सोमबार र बिहीबार बैंककभैरहवा उडान गरिरहेको थाई एयर एसियाले सोमबारको उडानलाई बिहीबारसँग मर्ज गरेको छ ।भैरहवामा शनिबारसम्म कतारबाहेक थाई एयर एसिया, फ्लाई दुबई, जजिरा र नेपाल वायुसेवा निगमले अन्तर्राष्ट्रिय उडान गरिरहेका थिए । शनिबारपछि भैरहवामा अन्तर्राष्ट्रिय उडान गर्ने वायुसेवाको संख्या चारमा झरेको छ । यो विमानस्थलबाट हाल दुबईका लागि भने यात्रुहरू रहेको विमानस्थल कार्यालयले जनाएको छ । दुबईबाट नेपाल दैनिक ६०७० यात्रु फर्किरहेका छन् ।"
हवाई भाडा ९० रुपैयाँसम्म बढ्यो,"काठमाडौं (कास) नेपाल आयल निगमले शनिबारदेखि हवाई इन्धनमा प्रतिलिटर २ रुपैयाँ बढाउँदा आन्तरिक हवाई भाडामा ९० रुपैयाँसम्म वृद्धि भएको छ । हवाई इन्धनको प्रतिलिटर साविक मूल्य १ सय २६ मा २ रुपैयाँ बढेको हो । निगमले मूल्य बढाएपछि आन्तरिक वायुसेवा कम्पनीहरूले बिक्री गर्ने हवाई टिकटमा अधिकतम ९० रुपैयाँ वृद्धि भएको छ । यो वृद्धि टिकट शुल्कभित्र पर्ने फ्युल सरचार्जमा बढेको नेपाल नागरिक उड्डयन प्राधिकरणले जनाएको छ । प्राधिकरणले बढेको फ्युल सरचार्ज बुधबारदेखि लागू गर्न नेपाल वायुसेवा निगम, बुद्ध, यती, श्री, समिट, तारा र सीता एयरलाइन्सलाई पत्राचार गरेको प्राधिकरणका सहप्रवक्ता ज्ञानेन्द्र भुलले बताए । निगमले हवाई इन्धनको मूल्य थपघट गर्दा वायुसेवा कम्पनीहरूले त्यो मूल्यअनुसार विभिन्न वृत्तखण्डको फ्युल सरचार्ज हेरफेर गर्छन् । यसलाई प्राधिकरण मातहतको हवाई यातायात विभागले नियमन गर्ने गरेको छ ।"
अर्थ संक्षेप,"नाडा र चिनियाँ काउन्सिलबीच व्यापारिक सम्झौताकाठमाडौं (कास) नाडा अटोमोबाइल्स एसोसिएसन अफ नेपाल र चिनियाँ काउन्सिल फर द प्रमोसन अफ इन्टरनेसनल ट्रेड अटोमोबाइल सबकाउन्सिलबीच व्यापारिक सम्झौता भएको छ । प्रधानमन्त्री केपी शर्मा ओलीको चीन भ्रमणका क्रममा नेपाल उद्योग वाणिज्य महासंघको नेतृत्वमा गएको व्यापारिक प्रतिनिधि मण्डलमा नाडा पनि सहभागी भएको छ । नाडाका अध्यक्ष करण चौधरी र महासचिव सुरेन्द्रकुमार उप्रेतीको उपस्थितिमा पूर्वनिर्धारित कार्यक्रमअनुसार दुई देशका व्यापारिक प्रतिनिधि मण्डलबीच विभिन्न विषयमा छलफल भएको थियो । छलफलका क्रममा नाडा र चिनियाँ काउन्सिलबीच अटोमोबाइल क्षेत्रको व्यापार र सहकार्यलाई थप मजबुत बनाउन सम्झौता भएको हो । सम्झौताले नेपाल र चीनबीच आर्थिक सम्बन्धलाई सुदृढ गर्न, व्यापार प्रवर्द्धन गर्न र अटोमोबाइल उद्योगमा दिगो विकासका सम्भावनाहरू अघि बढाउन महत्त्वपूर्ण भूमिका खेल्ने नाडाले जारी गरेको विज्ञप्तिमा उल्लेख छ ।ग्लोबल आईएमई बैंकका ग्राहकलाई सिग्मा डायग्नोसिसमा छुटकाठमाडौं (कास) ग्लोबल आईएमई बैंकका ग्राहकले भक्तपुरस्थित सिग्मा डायग्नोसिस ल्याबमा ४० प्रतिशत छुट पाउने भएका छन् । बैंक र ल्याबबीच मंगलबार भएको सम्झौताअनुसार ग्राहकले छुट पाउने भएका हुन् । सम्झौतामा बैंकका सहायक महाप्रबन्धक तथा वाग्मती प्रदेश प्रमुख रुपेन्द्र वाग्ले र ल्याबका ल्याबरोटोरी डाइरेक्टर वेदप्रकाश मिश्रले हस्ताक्षर गरे । सम्झौताअनुसार बैंकका डेबिट तथा त्रेडिट कार्डवाहक र बैंकको मोबाइल बैंकिङ प्रयोगकर्ताले ल्याबको इनहाउस टेस्टमा ४० प्रतिशत र आउटसोर्स सेवामा २० प्रतिशत छुट पाउनेछन् । महालक्ष्मी विकास बैंकको दरबारमार्ग शाखामा अपांगमैत्री सेवाकाठमाडौं (कास) महालक्ष्मी विकास बैंकले दरबारमार्ग शाखालाई अपांगमैत्री बनाएको जनाएको छ । बैंकले मंगलबार परेको अन्तर्राष्ट्रिय अपांगता दिवसको अवसरमा सस्थांगत सामाजिक उत्तरदायित्व कार्यक्रमअन्तर्गत शाखालाई अपांगमैत्री बनाएको जानकारी दिएको हो । अपांगता भएका व्यक्तिको बैंकिङ कारोबारलाई थप सहजीकरण गर्न दरबारमार्ग शाखालाई अपांगमैत्री रूपमा विकास गर्न प्रयास गरेको बैंकको भनाइ छ ।"
अमेरिकी सहायक विदेशमन्त्री नेपाल भ्रमणमा आउँदै,"काठमाडौं (कास) अमेरिकाको दक्षिण तथा मध्यएसिया मामिला सहायक विदेशमन्त्री डोनाल्ड लु नेपाल भ्रमणमा आउँदै छन् । उनी आइतबार आएर मंगलबार फर्कनेछन् । नेपालमा कांग्रेस र एमालेको गठबन्धन सरकार बनेपछि अमेरिकाबाट पहिलो पटक उच्च तहमा भ्रमण हुन लागेको हो । सहायक विदेशमन्त्रीले दक्षिण एसियाली मुलुक भारत र श्रीलंकाको भ्रमण सोमबार थालिसकेका छन् । उनी नयाँदिल्ली र त्यसपछि कोलम्बो पुगेर नेपाल आउन लागेका हुन् । लुको भ्रमणले दक्षिण एसियाका प्रमुख साझेदारसँगको सहकार्यलाई मजबुत बनाउने अमेरिकी विदेश मन्त्रालयले जनाएको छ । सहायक विदेशमन्त्री लुले वातावरण संरक्षण, महिला सशक्तीकरण र दिगो विकासका लागि सहयोगलाई अगाडि बढाउने विषयमा काठमाडौंमा वरिष्ठ नेताहरूसँग भेट्ने तयारी छ ।"
मेरिटका आधारमा त्रिविमा ६ सहपरीक्षा नियन्त्रक नियुक्त,"(काठमाडौं)त्रिभुवन विश्वविद्यालयले मेरिटका आधारमा परीक्षा नियन्त्रण कार्यालयका सहपरीक्षा नियन्त्रकहरू नियुक्ति गरेको छ । उपकुलपति केशरजंग बरालले केन्द्रीय कार्यालय र क्षेत्रीय कार्यालयमा गरी ६ सहपरीक्षा नियन्त्रक सोमबार नियुक्ति गरेका हुन् । उपकुलपति कार्यालयका अनुसार बल्खुस्थित परीक्षा नियन्त्रण कार्यालयको सहपरीक्षा नियन्त्रकमा सूर्यनाथ कलौनी र दावा शेर्पा नियुक्त भएका छन् । क्षेत्रीय कार्यालय नेपालगन्जमा लक्ष्मण पोखरेल, मधेश प्रदेशमा रामहित यादव, विराटनगरमा डिल्लीराम प्रसाईं र पोखरामा रामनाथ न्यौपाने नियुक्त भएका छन् ।त्रिविले सहपरीक्षा नियन्त्रकका लागि गत भदौमा दरखास्त आह्वान गरेको थियो । त्रिविका प्रवक्ता एमनसिंह बोहोराका अनुसार ६ पदका लागि ६२ जनाले आवेदन दिएका थिए । छनोट तथा सिफारिस समितिले मेरिटका आधारमा प्रत्येक कार्यालयका लागि ३ जनाको नाम सिफारिस गरेको थियो । उनीहरूमध्येबाट मेरिटलाई आधार बनाएर सहपरीक्षा नियन्त्रक नियुक्ति गरिएको उपकुलपति बरालले बताए । त्रिविको विनियममा दरखास्त दिनेहरूबीच व्यक्तिगत विवरण, कार्ययोजना, सोचपत्र मूल्यांकन गरी ३ जनाको नाम सिफारिस गर्ने र तीमध्येबाट १ जनालाई नियुक्ति गर्ने व्यवस्था छ ।"
सट्टेबाजी आरोपमा ४ भारतीय पक्राउ,"काठमाडौं (कास) नेपाल प्रिमियर लिग (एनपीएल) मा सट्टेबाजी गरेको आरोपमा चार भारतीय नागरिक पक्राउ परेका छन् । नेपाल प्रहरीको केन्द्रीय अनुसन्धान ब्युरो (सीआईबी) ले कोलकाता बाह्रसान बवुगाद्धीका २४ वर्षे सुमन घोष, उत्तर प्रदेश कानपुरका २५ वर्षे अमित यादव, बिहार सहरसा बखरीका २७ वर्षे सुमन्त कुमार र बिहार सहरसा हरंसरीका ३० वर्षे ब्रजेश कुमारलाई मंगलबार पक्राउ गरेको हो । प्रतियोगिताको समयमा स्पोर्ट्स बजी र प्रोबो नामका अनलाइन एप्सबाट मैदानमा सट्टेबाजी गरेको आरोपमा उनीहरूलाई कीर्तिपुर मैदानबाटै पक्राउ गरिएको सीआईबीका प्रवक्ता एसपी होविन्द्र बोगटीले बताए । उनीहरूका साथबाट भारतीय आधार कार्ड ४ र स्मार्ट मोबाइल ६ थान बरामद गरिएको प्रहरीले जनाएको छ । घटनाबारे अनुसन्धान भइरहेको प्रहरीको भनाइ छ ।"
नेपालको रोमाञ्चक जित,"(काठमाडौं)हेमन्त धामीले कप्तानी इनिङ्स खेलेपछि नेपालले एसीसी यू१९ एसिया कप क्रिकेटमा मंगलबार अफगानिस्तानमाथि १ विकेटको रोमाञ्चक जित हात पारेको छ । यूएईमा भइरहेको प्रतियोगितामा अफगानिस्तानसँगको जितले नेपाललाई यू१९ विश्वकप छनोटअघि ठूलो मनोबल प्रदान गरेको छ । शारजहाँ क्रिकेट रंगशालामा १ सय २४ रनको लक्ष्य पाएको नेपालले ८४ रन बनाउँदा ८ विकेट गुमाइसकेको थियो । हेमन्तले नरेन साउदसँग नेपाललाई विजय दिलाएका हुन् । अघिल्लो बलमा चौका प्रहार गर्दै स्कोर बराबरी गरेका हेमन्तले नै ४२ औं ओभरमा विजयी रन बटुलेका थिए ।पहिलो खेलमा श्रीलंकासँग ५५ रन र दोस्रो खेलमा बंगलादेशसँग ५ विकेटले पराजित भएपछि नेपाल नै प्रतियोगिताबाट बाहिरिइसकेको थियो । अफगानिस्तान पनि यसअघि नै बंगलादेश र श्रीलंकासँग पराजित भएर समूह चरणबाटै बाहिरिएकाले दुवै टोलीका लागि सेमिफाइनल प्रवेशको हिसाबले यो खेलले कुनै महत्व राख्दैनथ्यो । तर, यू१९ विश्वकप छनोटअघि यो जितबाट नेपालले ठूलो आत्मविश्वास बटुलेको छ ।नेपालले अप्रिल १२ देखि २१ सम्म आईसीसी यू१९ पुरुष विश्वकप छनोट आयोजना गर्दै छ । नेपालसहित अफगानिस्तान, हङकङ, यूएई र ओमानले प्रतिस्पर्धा गर्ने प्रतियोगिताको विजेता टोली २०२६ मा जिम्बावे र नामिबियामा हुने आईसीसी यू१९ विश्वकपमा पुग्नेछ । नेपालले यसै वर्षको जनवरीमा दक्षिण अफ्रिकामा भएको यू१९ विश्वकपमा पनि अफगानिस्तानलाई १ विकेटले नै हराएको थियो ।यू१९ विश्वकपको ठीकअघि खुट्टामा चोट लागेपछि नेपाली टोलीबाट बाहिरिएका हेमन्तले ३३ बल खेल्दै २ चौकासहित अविजित २२ रन बनाए । नरेन ५४ बलमा २ चौकासहित सर्वाधिक २६ रन बनाएर नवौं खेलाडीको रूपमा आउट भए । नेपाललाई त्यतिखेर ९ रन आवश्यक हुँदा सबै रन हेमन्तले बटुलेका थिए । माथिल्लोक्रममा अर्जुन कुमालले ६२ बलमा २ चौकासहित २१ र तल्लोक्रममा अभिषेक तिवारीले १३ बलमा समान १ चौका र छक्कासहित १३ रन बनाए । अन्यले दोहोरो स्कोर बनाउन सकेनन् । आकाश त्रिपाठी ९, मयन यादव १, सन्तोष यादव ७, नरेन भट्ट २, रोशन विश्वकर्मा ९ र उत्तम थापामगर २ रनमा आउट भए । अफगानिस्तानका अल्लाह घाजनफर र खातिर स्टानिकजाईले ३३ विकेट लिए । अघिल्लो साता इन्डियन प्रिमियर लिगको अक्सनमा ४ करोड ८० लाख भारुमा मुम्बई इन्डियन्समा बिक्री भएका अफब्रेक बलर घाजनफरले नयाँ बलमा नेपालका दुवै ओपनर आकाश त्रिपाठी र मयन यादवसहित अभिषेकलाई आउट गरेका थिए । यू१९ एसिया कपकै दौरान अबुधाबी टी१० मा उनले टिम अबुधाबीबाट खेल्दै आएका छन् । यसअघि अफगानिस्तानबाट फैजल सिनोजादाले ५२ रन बनाए । उनले ६७ बलमा ४ चौका र २ छक्का प्रहार गरे । नेपालबाट युनिशविक्रम ठकुरी र सन्तोष यादवले ३३ तथा हेमन्त र अभिषेकले २२ विकेट लिए । युनिशले १० ओभरमा ३ मेडन राख्दै २४ र सन्तोषले ४४ ओभरमा २२ रन खर्चेका थिए ।"
"सुदूरको प्रभावशाली जित, लयमा चितवन","(काठमाडौं)चितवन राइनोजले नेपाल प्रिमियर लिग (एनपीएल) क्रिकेटमा लगातार दोस्रो जित हात पारेको छ । मंगलबार पोखरा एभेन्जर्स १३२ ओभरमा ७४ रनमै समेट्दै चितवनले ८७ रनको विजय हात पारेको हो । चितवनले पहिलो खेलमा काठमान्डु गुर्खाजलाई ५ विकेटले हराएको थियो । भेट्रान इंग्लिस ब्याटर रवि बोपाराको ५१ रनमा चितवनले कीर्तिपुरस्थित त्रिवि क्रिकेट मैदानमा निर्धारित २० ओभर खेल्दै ७ विकेट गुमाएर १ सय ६१ रन बनायो । उनले ३८ बलमा समान ३ चौका र छक्का प्रहार गरे । बोपाराले कप्तान कुशल मल्लसँग चौथो विकेटमा ६८ रनको साझेदारी गरे । कुशलले २३ बल खेल्दा १ चौका र ४ छक्कासहित ३८ रन बनाए ।ओपनरद्वय दीपक बोहरा २ र हसन इसाखिल १४, लुक बेन्केनस्टेन १६, सन्तोष कार्की ११ रन जोडे भने सोहेल तनवीर शून्यमा आउट भए । शरद भेषावकर १२ बलमा ११ र इनिङ्सको अन्तिम बलमा छक्का प्रहार गरेका अमरसिंह राउटेला ६ बलमा १३ रन बनाई अविजित रहे । पोखराबाट विपिन खत्री, वास डे लिड र रेमन राइफरले २२ तथा सागर ढकालले १ विकेट लिए । सोहेल तनवीर र रिजन ढकालले आआफ्नो एकै ओभरमा ३३ विकेट लिएपछि पोखरा सुरुमै तहसनहस हुन पुग्यो । तनवीरले इनिङ्सको पहिलो बलमै कुशल भुर्तेललाई आउट गरे । गुर्खाजविरुद्धको अघिल्लो खेलमा ५ विकेट लिएका तनवीरले मंगलबार पहिलो ओभरमा दिलीप नाथ (४) र बास डे लिड (०) लाई आउट गरे ।रिजनले चौथो ओभरमा ओपनर दिनेश खरेल (१) सहित किरण ठगुन्ना (१) र माइकल लिस्कलाई शून्यमा एलबीडब्लू आउट गरे । त्यसपछि पोखराले ७ रनमा हुँदा ६ र १७ रनमा हुँदा ७ विकेट गुमायो । बेन्केनस्टेनले पनि ३ विकेट लिए । उनले राइफरलाई १ रनमा मार्कुस क्रिच्लेलाई १७ रनमा आउट गरे । क्रिच्लेले १६ बल खेल्दै २ चौका प्रहार गरे । नारायण जोशीले पोखराबाट सर्वाधिक ३० रन बनाए । २४ बलमा ३ चौका र २ छक्का प्रहार गरे । बेन्केनस्टेनले उनलाई आफ्नो तेस्रो सिकार बनाए । विपिन खत्रीलाई ९ रनमा दीपक बोहराले बोल्ड गरे ।दिनको पहिलो खेलमा कप्तान दीपेन्द्रसिंह ऐरीको तीव्र गतिमा अर्धशतक बनएपछि सुदूरपश्चिम रोयल्सले विराटनगर किंग्सलाई ९० रनले हरायो । सुदूरले ७ विकेट गुमाई १ सय ८२ रन बनाउँदा दीपेन्द्रले २४ बलमै अविजित ५७ रन बनाए । उनले इनिङ्सको अन्तिम दुई बलमा प्रतिश जिसीलाई लगातार छक्का प्रहार गरे । अन्तिम ओभरमा मात्र दीपेन्द्रले ३ छक्का प्रहार गरेपछि सुदूरपश्चिमले कुल २३ रन जोडेको थियो । दीपेन्द्रले कुल ३ चौका र ५ छक्का प्रहार गरे ।दीपेन्द्र र इशान पाण्डेले छैटौं विकेटमा २५ बलमा ४९ रन जोडे । इशानले १६ बलमा २ चौका र १ छक्कासहित २१ रन बनाई रनआउट भए । ओपनर अमित श्रेष्ठ १, अर्का ओपनर विनोद भण्डारी २० बलमा ३ चौकासहित २३, आरिफ शेख ९ रन बनाई आउट भए । सैफ जैबले १५ बल खेल्दै १ छक्कासहित १४, ब्रान्डन म्याकमुलेनले २६ बलमा समान २ चौका र छक्कासहित ३६ र स्कट कुगेलेइन ६ बलमा २ चौका प्रहार गरी १० रनमा आउट भए । अनिल खरेलले ३, क्रिस सोल, इस्मात आलम र बसिर अहमदले ११ विकेट लिए । जवाफमा विराटनगर १६१ ओभरमा ९२ रनमा अलआउट भयो । बसिरले २८ बलमा २ चौकासहित २४, राजेश पुलामीले १५ बलमा १ छक्कासहित १५, अनिलले अविजित १० र सोलले ९ रन बनाए । लोकेश बम २ रनमा आउट भए ।सुदूरपश्चिमका कुगेलेइनले ४ ओभरमा ३० रन दिएर ३ विकेट लिए । उनले इनिङ्सको तेस्रो बलमै मार्टिन गप्टिललाई शून्यमा बोल्ड गरेर विराटनगरको लक्ष्यमा पुग्ने सम्भावना कमजोर बनाएका थिए । कुगेलेइनले निकोलस कीर्तनलाई पनि आउट गरे । अविनाश बोहराले ३ ओभरमा १७ रनमात्र खर्चेर ३ तथा ब्रान्डन म्याकमुलेन, सैफ जैब र इशान पाण्डेले ११ विकेट लिए ।"
एनओसीमा चार कार्यकाल नेतृत्व गर्न पाउने,"काठमाडौं (कास) नेपाल ओलम्पिक कमिटी (एनओसी) को चुनावी साधारणसभा पुस १३ मा हुने भएको छ । कमिटीको मंगलबार बसेको विशेष साधारणसभाले नेतृत्वसम्बन्धी कार्यकाललाई संशोधन पनि गरेको छ । दुईतिहाइभन्दा बढी सदस्यले विधानमा रहेको अध्यक्ष र महासचिवको कार्यकाल अवधि र अन्य बुँदा संशोधन गरेको हो ।अब कमिटीको अध्यक्ष र महासचिवले चार कार्यकालका लागि अध्यक्ष र महासचिव बन्न पाउने भएको छ । अन्तर्राष्ट्रिय ओलम्पिक कमिटी (आईओसी) को सल्लाह र निर्देशनअनुसार चार कार्यकालको निर्णय गरिएको हो । कमिटीका अध्यक्ष जीवनराम श्रेष्ठले आईओसीको चार्टर अनुसार नै संशोधन गरिएको प्रतिक्रिया दिएका छन् । कमिटीले विधान संशोधनको अनुमतिका लागि आईओसीमा पत्र पठाएको थियो । यससँगै कमिटी अब औपचारिक रूपमा चुनावी प्रक्रियामा प्रवेश गरेको छ । डिसेम्बरभित्र कमिटीको चुनाव गरिसक्नुपर्ने निर्देशन छ । सातदोबाटोस्थित एनओसी मुख्यालयमा भएको साधारणसभामा २७ मध्ये २६ सदस्य उपस्थित थिए । त्यसमा २० सदस्यले संशोधनको पक्षमा मतदान गरे भने एक सदस्य तटस्थ रहे । एक सदस्यले विपक्षमा मतदान गरे भने चार सदस्यले मतदानमा भाग लिएनन् । भाग नलिनेमा ट्रायथलन संघका नीलेन्द्रराज श्रेष्ठ, जिम्न्यास्टिकका ध्रुवबहादुर प्रधान, हक्कीका उमेशलाल श्रेष्ठ र फेन्सिङका सुनीललाल श्रेष्ठ छन् । भलिबलका मनोरञ्जन रमण शर्मा तटस्थ बसे भने फुटबलका दीर्घकुमार केसीले विपक्षमा मतदान गरे । विशेष साधारणसभाले कमिटीको कार्यसमिति उम्मेदवारीका लागि उमेरसम्बन्धी प्रावधान पनि संशोधन गरेको छ । त्यसअनुसार उम्मेदवारको उमेर हद ७० बाट ७५ वर्ष पुर्याइएको छ । कमिटीको सदस्य संघको राष्ट्रिय संघ आबद्धता र सदस्यता कार्यविधि २०८१ पनि पारित गरेको छ ।"
