शीर्षक,विवरण
त्रिविको २४ सय रोपनी हिनामिना,"शैक्षिक संस्थाको जग्गा गैरशैक्षिक प्रयोजनका लागि बाँड्न पदाधिकारीहरूले निर्णय गरेका थिए । समितिका अनुसार बागबानी विकास केन्द्रले २८१ रोपनी, प्रहरी वृत्त कीर्तिपुरले ४ रोपनी, नेपाल प्रहरी वृत्त कालिमाटीले १ रोपनी, त्रिवि प्राध्यापक, कर्मचारी संघ, नेपाल प्राध्यापक संघले करिब १८ रोपनी र ढुंगा, गिट्टी, बालुवा डिपोले १० रोपनी जग्गा अतिक्रमण गरेका छन् । विश्वविद्यालयका लागि जग्गा अधिग्रहण हुँदा नै एक हजार रोपनी जग्गा खुम्चिएको निष्कर्ष निकाल्दै समितिले यस विषयमा थप खोजबिन र छानबिन गर्नुपर्ने औंल्याएको छ । विश्वविद्यालयका लागि पहिलो जग्गा अधिग्रहण २०१३ मा भएको देखिन्छ । दोस्रो अधिग्रहण २०३३ मा भएको थियो, समितिका एक सदस्यले भने, यसबीचमा मुआब्जा दिएको झन्डै एक हजार रोपनी जग्गा त्रिविका नाममा आउन छुटेको पाइयो । बल्खु खोला तथा वाग्मतीको किनार (हाल बल्खु कुमारी क्लब छेउछाउ) को जग्गा पनि खुम्चिएको प्रतिवेदनमा उल्लेख छ । केही जग्गा चक्रपथको सिमाना कायम गर्दा पनि संकुचनमा परेको हुन सक्ने समितिका एक सदस्यले बताए । समय अपुग हुँदा विस्तृतमा अध्ययन गर्न सकिएन, चक्रपथ विस्तार हुँदाको फाइल पनि भेटिएन, उनले थपे, अलि समय पाएको भए मसिनो गरी अध्ययन गरेर यकिन गर्न सकिन्थ्यो । कानुनबमोजिम वा गैरकानुनी रूपमा जग्गा संकुचन गरियो भन्ने विषयमा थप छानबिन गर्नुपर्ने समितिले जनाएको छ । यस्तै, ललितपुरको लुभु इलाकामा त्रिविलाई तत्कालीन राजदरबारबाट प्राप्त ३७५ रोपनी र ललितपुरकै पुल्चोक क्षेत्रमा मीनभवन क्याम्पसका नाममा रहेको २१ रोपनी जग्गा फेला परेको छानबिन समितिले जनाएको छ । तर दुवै ठाउँको जग्गा विश्वविद्यालय र क्याम्पसले भोगचलन गर्न पाएका छैनन् । विश्वविद्यालय स्थापनाका बेला राजदरबारबाट तत्कालीन महारानीले लुभुमा ३७५ रोपनी जग्गा दिएको भन्ने कागज भेटियो, समितिका अर्का सदस्यले भने, त्यसबारे थप कागजात भेटिएन । ललितपुर महानगरपालिकाले दिएको सूचनाका आधारमा पुल्चोक क्षेत्रमा थप २१ रोपनी जग्गा रहेको फेला परेको छानबिन समितिले जनाएको छ । यो जग्गा कसले प्रयोग गरेको छ, खाली छ कि अतिक्रमणमा परेको छ, यकिन भएको छैन, ती सदस्यले भने, जग्गा खोजबिन गरी विश्वविद्यालय र क्याम्पसको मातहतमा ल्याउन सरकारलाई सुझाव दिएका छौं ।नैकापमा रहेको त्रिविको १२५ रोपनी जग्गामा भने स्थानीय बासिन्दाको मोहियानी हक लाग्ने समितिले जनाएको छ । त्यहाँ २०२१ को नापीलाई आधार मानेर लगत कट्टा गर्नुपर्ने समितिको सुझाव छ । त्यहाँ करिब ५० घरपरिवार मोही थिए । त्रिविले आफ्नो हकदाबी नगरेपछि जग्गा किनबेच हुँदै जाँदा नैकापमा बस्ती नै बसिसकेको छ । सर्वोच्च अदालतले उक्त जग्गा त्रिविकै हुने फैसला गरे पनि विश्वविद्यालयले आफ्नो स्वामित्वमा ल्याउन सकेको छैन । त्रिविका पूर्वपदाधिकारीको लापरबाहीका कारण बिचौलियाको मिलेमतोमा उक्त जग्गा बिक्रीवितरण हुन पुगेको सर्वोच्चको फैसलामा उल्लेख छ ।समितिले जग्गा हिनामिना र अतिक्रमण हुनुमा विश्वविद्यालयका तत्कालीन पदाधिकारीलाई दोषी ठहर गर्दै कारबाहीका लागि सिफारिस गरेको छ । सार्वजनिक सम्पत्ति संरक्षणको जिम्मेवारी पूरा नगरेको भन्दै उनीहरूमाथि थप छानबिन र अनुसन्धान गरी कारबाही गर्न समितिले सिफारिस गरेको हो । विभिन्न संस्था र व्यक्तिलाई कार्यकारी परिषद्बाट निर्णय गरेर तत्कालीन पदाधिकारीहरू नै आफूखुसी जग्गा बाँड्ने कार्यमा संलग्न रहेको देखियो, समितिका एक सदस्यले भने, विश्वविद्यालय जस्तो शैक्षिक संस्थाको सार्वजनिक जग्गा गैरशैक्षिक प्रयोजनमा हिनामिना गरेको विषयमा छानबिन गरी कारबाही गर्न सिफारिस गरेका छौं । २०६२६३ यता भएको जग्गा अतिक्रमणमा तत्कालीन उपकुलपति, रजिस्ट्रारलगायत पदाधिकारीले नै सहयोग गरेको पाइएको उनले बताए । सबैभन्दा बढी जग्गा तत्कालीन उपकुलपति तीर्थराज खनियाँ र हिराबहादुर महर्जनका पालामा आफ्नो स्वार्थ पूरा गर्न संघसंस्थालाई दिएको समितिले जनाएको छ । विश्वविद्यालयमा हालसम्म २० जना उपकुलपति भइसकेका छन् ।त्रिवि र उसका आंगिक क्याम्पसको जग्गा खोजबिनका लागि पुष्पकमल दाहाल नेतृत्वको मन्त्रिपरिषद्ले गत जेठ १९ मा पूर्वसचिव शारदाप्रसाद त्रिताल संयोजकत्वमा समिति गठन गरेको थियो । समितिमा पूर्वसहसचिव महेन्द्रकुमार थापा र जानकीबल्लभ अधिकारी तथा त्रिविका विज्ञका रूपमा प्रेमसागर चापागाईं सदस्य थिए । शिक्षा, विज्ञान तथा प्रविधि मन्त्रालयकी उपसचिव सुशीला अधिकारी समितिमा सदस्य सचिव थिइन् । त्रिताल अस्वस्थ भएपछि गत असोजमा सरकारले संयोजकको जिम्मेवारी थापालाई दिएको थियो । अध्ययनका क्रममा विश्वविद्यालयको सम्पत्ति हिनामिना भएको देखिए सत्यतथ्य प्रमाणसहित आवश्यक कारबाहीका लागि सिफारिस गर्नसमेत समितिलाई मन्त्रिपरिषद्ले कार्यादेश तोकेको थियो । जग्गाको संरक्षण, प्रयोग, व्यवस्थापन उपयोग र पूर्वाधार निर्माणका सम्बन्धमा गर्नुपर्ने तत्कालीन र दीर्घकालीन कार्यबारे सुझाव दिन पनि समितिलाई सरकारले जिम्मेवारी दिएको थियो । विश्वविद्यालयको जग्गा अतिक्रमणमा परेको, अतिक्रमित जग्गा फिर्ता गर्न अदालतले गरेको निर्णयसमेत कार्यान्वयन नभएको, भाडामा लगाएको जग्गाबाट नियमित आम्दानी उठ्न नसकेको हुनाले गहन र व्यापक अध्ययन तथा खोजबिन गर्न समिति गठन गर्नुपरेको शिक्षा मन्त्रालयको भनाइ थियो । महालेखापरीक्षकको प्रतिवेदनले समेत विश्वविद्यालयको सम्पत्ति शैक्षिक प्रयोजनमा उपयोग गरी संरक्षण गर्नुपर्ने सुझाव दिँदै आएको थियो । त्रिविका वर्तमान पदाधिकारीले जग्गा संरक्षणका लागि सरकारकै सहयोग चाहिने बताउँदै आएका छन् ।समितिले प्रतिवेदन गत साता शिक्षामन्त्री तथा त्रिवि सहकुलपति विद्या भट्टराईलाई बुझाइसकेको छ । संयोजक थापाले प्रधानमन्त्री केपी शर्मा ओली चीन भ्रमणमा रहेको बेला परेकाले प्रतिवेदन शिक्षामन्त्रीलाई बुझाइएको बताए । तोकिएको समयभित्रै प्रतिवेदन मन्त्रीलाई बुझायौं । अब प्रधानमन्त्रीलाई पनि बुझाउँछौं, उनले भने, प्रतिवेदन सरकारले नै सार्वजनिक गरेर कार्यान्वयनमा ल्याउला । समय अभाव हुँदा कतिपय विषयमा पर्याप्त खोजबिन गर्न नभ्याएको संयोजक थापाले बताए । काठमाडौं उपत्यकामा रहेको त्रिवि र आंगिक क्याम्पसको जग्गा खोजबिन र छानबिन गरी प्रतिवेदन बुझाउन समितिले सुरुमा ३ महिना र पछि थप ३ महिनाको समयावधि तोकिएको थियो । समितिले बुझाएको प्रतिवेदन मन्त्रिपरिषद्मा पेस गरेको शिक्षामन्त्री भट्टराईले जानकारी दिइन् । प्रतिवेदन अध्ययन गरेर मन्त्रिपरिषद्बाट निर्णय हुन्छ, त्यसपछि सार्वजनिक गर्दै कार्यान्वयनमा जान्छ, उनले भनिन् ।"
घरमै सजाय भुक्तान गर्दै ११ सय कैदी,"प्यारोल सुविधा नेपालमा मात्र नभई अन्य केही मुलुकमा पनि रहेको भट्टराईले बताए । प्यारोलका लागि सिफारिस भएकामध्ये लागू औषधसम्बन्धी, सवारी ज्यान, वन्यजन्तु, चोरीडाँका, बहुविवाह, वैदेशिक रोजगार, झूटा विवरण पेस गरी राष्ट्रिय परिचयपत्र बनाएका, कुटपिट, हातहतियार खरखजाना, आपराधिक उपद्रव, कर्तव्य ज्यान, ज्यान मार्ने उद्योग, खोटा मुद्रालगायत कसुरका व्यक्ति रहेका छन् । तर जन्मकैद, भ्रष्टाचार, जबर्जस्ती करणी, मानव बेचबिखन तथा ओसारपसार, संगठित अपराध, सम्पत्ति शुद्धीकरण, यातना वा क्रूर, निर्मम, अमानवीय वा अपमानजनक व्यवहार, मानवताविरुद्धको अपराध, राज्यविरुद्धको अपराधसम्बन्धी कसुरमा सजाय पाएकालाई भने प्यारोलमा राख्न नमिल्ने ऐनले व्यवस्था गरेको छ ।प्यारोलमा कैदीले पूर्ण स्वतन्त्रता भने पाउँदैनन् । उनीहरू प्यारोल अधिकृतको नियन्त्रण र निगरानीमा बस्नुपर्छ । कारागार व्यवस्थापन विभागका अनुसार प्यारोलको नियम हालसम्म दुई कैदीले तोडेका छन् । एक जना डडेलधुरा कारागारबाट निर्णय भएर कैलालीमा बसेका व्यक्ति पुनः पुरानै अपराध लागू औषध कारोबारमा संलग्न भएको भेटिएका छन् । अर्का व्यक्ति दैलेख कारागारबाट छुटेर जुम्लामा बस्नुपर्नेमा काठमाडौं आएको फेला परेका छन् । नियम उल्लंघन गरेकाले दुवैले पुनः कारागारमा बस्नुपर्ने भएको छ । घर बसेर कैद भुक्तान गर्दा प्यारोल अधिकृतले बोलाएको समयमा उपस्थित हुनुपर्ने हुन्छ । यसका साथै, जिल्लाबाहिर जान पाइँदैन र कानुनी रूपमा गलत कार्य गर्न पाइँदैन । जिल्लामा रहेर वा आफ्नो ठाउँभित्रै रहेर प्यारोलमा भएका कैदीले जीविकोपार्जनका लागि काम गर्न पाउँछन् । उनीहरूको सर्त पालना भएकोनभएको अनुगमनका लागि कानुनी रूपमा प्यारोल अधिकृतको व्यवस्था गरिएको छ । नेपाल सरकारको २०८० असोज १६ को निर्णयले सम्बन्धित कारागारको प्रशासकलाई प्यारोल अधिकृत तोकेको छ । प्यारोलका सर्त पूरा नगरेमा घर गएको दिनदेखिको अवधिबाट पुनः कारागारमा बस्नुपर्ने हुन्छ ।कारागार व्यवस्थापन विभागका महानिर्देशक भट्टराई यो एक वर्षको अनुभवले प्यारोलबाट कैद भुक्तान सफल हुँदै गएको मान्न सकिने बताउँछन् । अहिलेसम्म घरबाट कैद सजाय पूरा गर्नेको संख्या सय कटेको छ । कारागार राख्नुको मुख्य उद्देश्य भनेको उनीहरूको व्यवहार र आचरणमा सुधार गरेर असल नागरिक बनाएर समाजमा पुनःस्थापित गराउने हो । यस्ता अवसरले उनीहरूको व्यवहार परिवर्तन गराउन सकिन्छ । कारागारमा क्षमताभन्दा धेरै कैदी छन्, यसमा पनि प्यारोलले केही सहयोग पक्कै पुर्याएको छ, तर मुख्य कुरा हौसला र सजायबाट उनीहरूलाई सुधार गर्नु हो, भट्टराई भन्छन् । देशभर ७५ कारागार छन् । तीमध्ये दाङ र काठमाडौंमा २२ वटा कारागार छन् । धनुषा, बारा, भक्तपुर र पूर्वी नवलपरासीमा कारागार कार्यालय छैनन् । विभागको तथ्यांकअनुसार हाल देशभरमा १६ हजारभन्दा बढी कैदी र १३ बढी थुनुवा छन् । एक हजारभन्दा बढी सुधारगृहमा बालबालिका रहेका छन् ।"
सुदूरपश्चिम र कर्णालीमा हिमपातको हर्ष,"हिमपातले बाजुराको यातायात अवरुद्धसुदूरपश्चिमका पहाडी जिल्लाहरूमा आइतबार रातिदेखि वर्षासँगै हिमपात भएको छ । डडेलधुरा, दार्चुला, बैतडी, बझाङ, बाजुरा, डोटी र खप्तड क्षेत्रमा बाक्लो हिमपात भएको हो । बाजुराको पोरखे लेकमा भएको हिमपतका कारण कोल्टी र सदुमरकाम मार्तडीको सडक यातायात अवरुद्ध भएको छ । बाजुराका प्रहरी प्रमुख दिलीपकुमार गिरीका अनुसार त्यस क्षेत्रमा यातायातका साधनहरू सञ्चालन हुने अवस्था छैन ।बैतडीको खोड्पे, ग्वाल्लेक खोड्पे, अनारखोली, ढोल्यामोड, सिगास, मेलौलीलगायतका उच्च लेकाली क्षेत्रमा पनि बाक्लो हिमपात भएको स्थानीय बासिन्दाहरूले बताएका छन् । डडेलधुराको साहुखर्क, हगुल्टे क्षेत्रमा पनि बाक्लो हिमपात भएको स्थानीय बासिन्दाहरूले जनाएका छन् । यस्तै, डोटीको बडीकेदार, अछामको रामारोशन र खप्तड क्षेत्रमा पनि बाक्लो हिमपात भएको छ । हिमपात भएका क्षेत्रमा जाडो बढेको छ ।"
सानोपाइला सहकारी ठगीमा अनुसन्धानका लागि लामिछानेलाई वीरगन्ज ल्याइयो,"(वीरगन्ज)सहकारी ठगी, किर्ते, संगठित अपराध र सम्पत्ति शुद्धीकरणसम्बन्धी कसुरमा अनुसन्धानका लागि प्रहरी हिरासतमा रहेका पूर्वगृहमन्त्री तथा रास्वपाका सभापति रवि लामिछानेलाई सोमबार वीरगन्ज ल्याइएको छ । वीरगन्जको सानोपाइला बचत तथा ऋण सहकारी ठगी आरोपमा अनुसन्धानका लागि वीरगन्ज ल्याइएको हो ।लामिछानेलाई पोखराबाट जहाजमा काठमाडौं हुँदै सिमरा पुर्याइएको र त्यहाँबाट सडकमार्फत वीरगन्ज ल्याइएको पर्सा प्रहरीका प्रवक्ता प्रहरी नायब उपरीक्षक (डीएसपी) किशोर लम्सालले बताए । सिमरा विमानस्थल र जिल्ला प्रहरी कार्यालय पर्सा अगाडि केहीबेर रास्वपाका कार्यकर्ताले नाराबाजी गरेका थिए । लामिछानेसँगै गोर्खा मिडिया नेटवर्कका सञ्चालक पूर्वडीआईजी छविलाल जोशीलाई पनि सहकारी ठगीमा अनुसन्धानका लागि वीरगन्ज ल्याइएको प्रहरीले जनाएको छ । डीएसपी लम्सालका अनुसार मंगलबार अनुसन्धान अधिकृत र सरकारी वकिलले लामिछाने र जोशीसँग बयान लिनेछन् । बयान सकिएपछि दुवैलाई पोखरा पठाइनेछ ।वीरगन्ज महानगरपालिका६ आदर्शनगरमा रहेको सानोपाइला सहकारीबाट गोर्खा मिडिया नेटवर्कको बैंक खातामा ८ करोड ५८ लाख रुपैयाँ जम्मा गरेको पाइएको संसदीय छानबिन विशेष समितिको प्रतिवेदनमा उल्लेख छ । २०७८ वैशाख ५ देखि २०७९ साउन १९ सम्म सानोपाइला सहकारीबाट गोर्खा मिडियामा रकम सारिएको हो । लामिछाने २०७७ माघ १ देखि २०७९ असार १ सम्म गोर्खा मिडियामा प्रबन्धक निर्देशकको भूमिकामा थिए । २०७८ साउन १९ मा एकैदिन चार करोड ९१ लाख ९४ हजार रुपैयाँ सारिएको समितिको प्रतिवेदनमा उल्लेख छ । जोशीका नाममा पनि उक्त सहकारीबाट १ करोड ८६ लाख ९४ हजार रुपैयाँ गएको समितिको अनुसन्धानमा देखिएको छ । यसबाहेक सानोपाइलाबाट ९३ करोड ६२ लाख ९७ हजार रुपैयाँ गैरकानुनी रूपले कार्यक्षेत्रबाहिर ऋण प्रवाह गरिएको छ ।डेढ वर्ष अगाडि उजुरी दर्ता गराउने बेला गोर्खा मिडियामा सानोपाइला सहकारीबाट रकम सारिएको प्रमाण नहुँदा निवेदनमा नाम समावेश गर्न नसकिएको बचतकर्ताले बताए । त्यसबेला प्रमाण नपुग्दा प्रहरीले सहकारीको सञ्चालक समिति र कर्मचारीविरुद्ध उजुरी दर्ता गर्यो, बचतकर्ता विक्रम अग्रवाल भन्छन्, गोर्खा मिडियाको नाम राख्न खोज्दा प्रहरीले प्रमाण माग गरेको थियो । प्रमाण नहुँदा नाम हटाउन बाध्य भयौं । एक सय ७९ बचतकर्ताले सानोपाइलाका सञ्चालक समिति, लेखा समिति तथा कर्मचारीविरुद्ध सहकारी ठगीमा उजुरी दर्ता गराएका थिए । सहकारीकी पूर्वउपाध्यक्ष नेहा पौडेल गत साउन २१ मा जिल्ला अदालत पर्साबाट न्यायिक परीक्षण हुँदा ठहरेबमोजिम हुने गरी १ करोड १० लाख धरौटीमा रिहा भएकी थिइन् । यसैगरी सहकारीका कर्मचारी राधेचन्द्र यादव पनि ३५ लाख रुपैयाँ धरौटीमा रिहा भएका छन् । प्रहरीका अनुसार सानोपाइला सहकारीका अध्यक्ष अनन्तबाबु राई, सचिव देवेन्द्रबाबु राई, प्रबन्धक असरफ अली सिद्धिकी, संरक्षक गीतेन्द्रबाबु (जीबी) राईलगायत ११ जना फरार छन् ।"
बिमा प्राधिकरणका अध्यक्ष सिलवालविरुद्ध किर्ते र भ्रष्टाचार मुद्दा,"(काठमाडौं) नेपाल बिमा प्राधिकरणका अध्यक्ष सूर्यप्रसाद सिलवालविरुद्ध किर्ते र भ्रष्टाचार आरोपमा विशेष अदालतमा मुद्दा दायर भएको छ । अध्यक्ष सिलवालले पटकपटक फरकफरक जन्ममिति उल्लेख गर्दै किर्ते कागजपत्र बनाएर उमेर ढाँटी राष्ट्रसेवक पदको दुरुपयोग गरेको आरोपसहित अख्तियार दुरुपयोग अनुसन्धान आयोगले मुद्दा हालेको हो । मुद्दा दायर भएसँगै कानुनी रूपमै सिलवाल स्वतः निलम्बनमा परेका छन् ।अख्तियारको आरोपपत्रमा सिलवालले २०८० साउन १५ देखि हालसम्म लिएको लाभ सुविधा ३६ लाख ६२ हजार १ सय ५४ रुपैयाँ १६ पैसा असुलउपर हुनुपर्ने मागदाबी छ । प्राधिकरण अध्यक्षको हैसियतमा ६५ वर्ष उमेरहदले अनिवार्य अवकाश हुनुपर्नेमा २०८० साउन १६ बाट ६६ वर्षमा प्रवेश गर्दासमेत पदमा बहाल रही सिलवालले राष्ट्रसेवक पदको दुरुपयोग गरी लाभ, सुविधा र अधिकार दुरुपयोग गरिआएको देखिन्छ, अख्तियार प्रवक्ता नरहरि घिमिरे भन्छन्, नागरिकतामा पटकपटक जन्ममिति संशोधन गरी नागरिकता तथा राहदानीमा केरमेट र जालझेल गरेको समेत भेटिएको छ । अख्तियारका अनुसार सिलवालको जिल्ला प्रशासन कार्यालय पर्साबाट २०३२ चैत २४ मा जारी नागरिकताको प्रमाणपत्रमा उमेर १६ वर्ष उल्लेख छ । पछि जिल्ला प्रशासन कार्यालय काठमाडौंबाट २०६६ वैशाख १७ मा नागरिकताको प्रतिलिपि प्राप्त गर्दा जन्ममिति २०१६ कात्तिक २२ उल्लेख गरिएको छ । त्रिभुवन विश्वविद्यालयबाट जारी स्नातक तहको ट्रान्सक्रिप्टमा जन्ममिति २०१५ साउन १५ लेखिएको छ । सिलवाल स्वयंले भरेको नोकरी तथा वैयक्तिक विवरण (सिटरोल) मा समेत ट्रान्सक्रिप्टकै जन्ममिति उल्लेख गरिएको अख्तियारको आरोपपत्रमा उल्लेख छ । सिलवालले सोही जन्ममिति उल्लेख गरी २०४३ साउन १ मा निजामती सेवामा राप तृतीय श्रेणीको पदमा नियुक्ति लिएका थिए । सोही जन्ममितिका आधारमा निजामती किताबखानाबाट निवृत्तिभरण अधिकार पत्र प्राप्त गरी २०७३ साउन १५ मा अनिवार्य अवकाश प्राप्त गरेको देखिएको अख्तियारले जनाएको छ । सिलवाल आफैंले २०१५ साउन १५ लाई नै जन्ममिति कायमस्वीकार गरेगराएको प्रवक्ता घिमिरेले बताए ।तर सिलवालले कूटनीतिक राहदानी, विशेष राहदानी लिने बेलामा भने फाराममा झूटो विवरण दिएको खुलेको अख्तियारले जनाएको छ । प्रवक्ता घिमिरेका अनुसार राहदानी लिने क्रममा सिलवालले किर्ते गरी जन्ममिति २०१८ कात्तिक २४ उल्लेख गरेका छन् । उनले राष्ट्रसेवकको हैसियतले प्राप्त हुने कूटनीतिक राहदानी र विशेष राहदानी प्राप्त गर्न आफ्नो वास्तविक जन्ममितिभन्दा करिब ३ वर्ष उमेर घटाएर किर्ते गरेको अख्तियारले दाबी छ । सिलवालविरुद्ध भ्रष्टाचार निवारण ऐन २०५९ को दफा १५ र दफा १६ को उपदफा (१) बमोजिमको कसुरजन्य कार्यमा सोही ऐनको दफा १५ र दफा १६ को उपदफा (१) बमोजिम कारबाही हुनुपर्ने माग अख्तियारको छ । दफा १५ मा नपाएको ओहदा पाए भनी त्यसको प्रयोग गरेमा वा सुविधा लिएमा एक देखि दुई वर्षसम्म कैद र ५० हजार देखि एक लाख रुपैयाँसम्म जरिवाना हुने व्यवस्था छ ।यस्तै, दफा १६ (१)मा कुनै व्यक्तिले राष्ट्र सेवक ओहदामा पाउने वा सो ओहदामा बहाल रहने वा कुनै हैसियत, लाभ वा सुविधा पाउने उद्देश्यले शैक्षिक योग्यता, नाम तिनपुस्ते, उमेर, जात, थर, ठेगाना, नागरिता, योग्यता वा अन्य कुनै प्रकारको झुटा प्रमाणपत्र पेश गरेमा निजलाई कसुरको मात्राअनुसार ६ महिनादेखि एक वर्षसम्म कैद र १० हजार देखि २० हजार रुपौयँसम्म जरिवाना हुनुपर्ने व्यवस्था छ । सरकारले सिलवाललाई २०७७ माघ २० मा चार वर्षका लागि बिमा प्राधिकरणको अध्यक्षमा नियुक्त गरेको थियो, जसअनुसार आउँदो माघ १९ मा उनको चारवर्षे कार्यकाल सकिँदै छ । यसअघि उनी नेपाल सरकारको सचिव थिए । गृहसचिव रहेका बेला उनले अवकाश पाएका थिए । गृहसचिव रहेकै बखत उनले पदको दुरुपयोग गरी जन्ममिति सच्याएका थिए । यस्तै बिमा प्राधिकरणमा रहेका बखत पनि २०७९ मा सिलवालले चर्को विवादका बाबजुद सात प्रदेशमा एकएक वटा लघुबिमा कम्पनीलाई लाइसेन्स वितरण गरेका थिए । एकातिर पुँजी वृद्धिमार्फत बिमा कम्पनीलाई मर्जर तथा एक्विजिसनमा दबाब दिइरहेका बेला सात वटा नयाँ लाइसेन्स वितरण गर्न नहुने भन्दै उनको चर्को आलोचना भएको थियो । आलोचनाका बाबजुद पनि उनले लाइसेन्स वितरण गरेका थिए । पछिल्लो समय लाइसेन्स वितरण गरिएकामध्ये अधिकांश लघुबिमा कम्पनीले राम्रो काम गर्न सकेका छैनन् ।"
बिर्तामोडका पूर्वनगरप्रमुख शिवाकोटी बलात्कार आरोपमा पक्राउ,"झापा (कास) बिर्तामोड नगरपालिकाका पूर्वनगरप्रमुख ध्रुव शिवाकोटीलाई बलात्कार आरोपमा प्रहरीले नियन्त्रणमा लिएको छ । घरेलु कामदार १७ वर्षीया किशोरीलाई पटकपटक जबर्जस्ती करणी गरेको जाहेरीका आधारमा शिवाकोटीलाई इलाका प्रहरी कार्यालय बिर्तामोडले सोमबार पक्राउ गरेको हो । पीडित किशोरीले करिब ८ वर्षदेखि शिवाकोटीको घरमा काम गर्दै आएकी थिइन् । बुवाको मृत्यु भएपछि र आमाले दोस्रो बिहे गरी भारतको असम गएपछि किशोरी बिर्तामोडस्थित आफन्तको घरमा बस्दै आएकी थिइन् । शिवाकोटीले नातिको साथी हुने अनि स्कुल पनि पढाइदिने भनेर किशोरीलाई घरमा काम गर्न लगेका थिए । ११ कक्षामा पढ्दै गरेकी उनी सोमबार बिहान स्कुल पोसाकमा भारततिर जाँदै थिइन् । त्यही क्रममा चेलीबेटी बेखबिखन नियन्त्रणका लागि सीमामा तैनाथ आफन्त नेपालका कर्मचारीले उनलाई रोकेका थिए । त्यसपछि किशोरीलाई इलाका प्रहरी कार्यालय काँकडभिट्टामा बुझाइएको आफन्त नेपालका कर्मचारी सरोज गुरुङ बताए । प्रहरीले सोधपुछ गर्दा किशोरीले शिवाकोटीले लामो समयदेखि आफूलाई जबर्जस्ती करणी गरेको बताएकी थिइन् ।प्रहरीको सहयोगमा घर पठाउन खोज्दा नमानेपछि उनीमाथिको यौन उत्पीडनको रहस्य खुलेको हो, गुरुङले भने । प्रहरीले शिवाकोटीलाई किशोरीलाई लिन आउन कार्यालयमै बोलाएको थियो । त्यही क्रममा उनलाई पक्राउ गरी इलाका प्रहरी कार्यालय बिर्तामोडमा बुझाइएको र जाहेरी पनि बिर्तामोड प्रहरीमै दिइएको गुरुङले बताए ।"
नक्सापास नभएको भवन प्रधानमन्त्रीले उद्घाटन गरेपछि कानुन कसले मान्ने ?,"संविधान, कानुन, विधि र प्रक्रियालाई माथिल्लो पदमा रहनेले जति आदरपूर्वक पालना गर्छन्, देशमा थिति पनि त्यहीस्तरमा स्थापित हुन्छ । तर, हामीकहाँ भने ठीकविपरीत अभ्यास छ । यहाँ जति ठूलो पद, उति उन्मुक्ति लिने प्रवृत्ति छ । पछिल्लो उदाहरण हो दमकस्थित भ्यु टावर निर्माण र उद्घाटन । प्रधानमन्त्री केपी शर्मा ओलीको अग्रसरता र विशेष जोडमा पाँच वर्ष लगाएर निर्माण गरिएको सो भ्यु टावरलाई अब दमक व्यापारिक कम्प्लेक्सका रूपमा सञ्चालन गर्ने भनिएको छ । सडक, पुल, विद्यालय र अस्पतालमा बजेट छुट्याउन नसकेको सरकारले व्यापारिक कम्प्लेक्स निर्माण गर्ने विषय आफैंमा विडम्बनापूर्ण छ । दमक कमर्सियल कम्प्लेक्स बनाउँदा यो संरचनाको न वातावरणीय प्रभाव मूल्याङ्कन (ईआईए) गरिएको छ, न नक्सापास नै भएको हो । यो देशमा कुनै सर्वसाधारणले आफ्नो ओत लाग्ने घर नै नक्सापास नगरी बनाउन सक्छ ? अथवा ईआईए नगरी कुनै परियोजना बनाउन सक्छ ? बनाउन सक्दैन भने प्रधानमन्त्रीले कसरी सक्छन् ? यो बलमिच्याइँले न प्रधानमन्त्रीको ओज बढाएको छ न कानुनको । यसले कानुन जनताका लागि मात्र हो भन्ने मान्यतालाई बलियो मात्र बनाएको छ । दमकमा भ्यु टावर निर्माणका लागि २०७६ सालमा चिनियाँ कम्पनी जेडसीजीआईईसी, आशिष र ओम साइराम जेभीले ठेक्का पाएका थिए । सुरुवातमा २०७८ पुस २७ सम्म निर्माण सम्पन्न गर्ने लक्ष्य राखिएको भए पनि कोभिडलगायत समस्या देखाउँदै निर्माण कम्पनीले म्याद थपेर ५ वर्षमा काम पूरा गरेको छ । १८ तले यस भ्यु टावरको लागत डेढ अर्ब छ । भीमकाय संरचनाको औचित्यमाथि आलोचना गर्नेहरूलाई प्रधानमन्त्रीले अबुझको संज्ञा दिने गरेका छन् । भ्यु टावरको अग्लाइ र सम्भावित बहुप्रयोजनको गर्वसाथ चर्चा गर्दै प्रधानमन्त्रीले आइतबारको उद्घाटन समारोहमा आफूहरूले मणि बनाएको दाबी गरे । यद्यपि, त्यो मणिको सदुपयोग कसरी हुन्छ भन्ने स्पष्ट चित्र अझै देखिएको छैन । किनकि, टावर सञ्चालनका लागि आवश्यक व्यवस्थापनको मोडालिटी र ठोस कार्ययोजना बन्न सकेको छैन । दमक कमर्सियल कम्प्लेक्सको निर्माणमाथि कैयौं प्रश्न छन् । सरकारको प्राथमिकतामा यस्ता कमर्सियल टावर कसरी पर्न सक्छन् ? जुन स्थानमा व्यापारको सम्भावना र नाफाको उच्च सम्भावना रहन्छ, त्यस्तो स्थानमा निजी क्षेत्रले नै आवश्यक संरचना बनाउँछन् । सरकारले त सडक, बिजुली, खानेपानी जस्ता आधारभूत पूर्वाधार बनाउने हो । तर कमजोर सडक छिचोल्दै पुगिने टावरमा राज्यले लगानी गर्नु बजेटको दुरुपयोग हो । अर्कोतिर, यस्तो टावरमा लागत उच्च हुन्छ । तर आर्थिक प्रतिफलको सुनिश्चितता हुँदैन । वा भए पनि लामो समयपछि हुन्छ । दमक टावरको हकमा पनि त्यही हुने निश्चित छ । किनकि, निर्माण सम्पन्न भएको महिनौं बित्दासमेत यो प्रभावकारी ढंगबाट सञ्चालन हुने संकेत देखिएको छैन । भविष्यमा सञ्चालन हुन सक्छ । तर वर्तमानको प्राथमिकताचाहिँ यो टावर होइन भन्ने प्रस्टै छ । यतिबेला सरकारको प्राथमिकता र शासकको गौरवबोधमा विद्यालय, अस्पताल, पुल जस्ता संरचना परोस् भन्ने नागरिक अपेक्षा हुने गर्छ । यसबाट मात्रै आममान्छेको तत्कालीन दैनिकी सहजीकरण हुन्छ, सुन्दर भविष्यको आधार प्रदान हुन्छ ।"
दमक टावर : बालुवामा पानी,"सुजन देवकोटा, पालुङ्टार४, गोरखा"
परदेशमा पैसा फल्दैन,"विदेश जाने नेपालीको सपना कस्तो हुन्छ ? सुन्दर जीवन, आर्थिक स्थायित्व र परिवारलाई सुखी बनाउने अभिलाषा । तर यी सपना पूरा गर्न परदेशमा पसिना मात्र होइन, आँसु र रगतसम्म बगाउनुपर्छ । विदेशको जीवन चकाचौंध लाग्न सक्छ, तर यसको वास्तविकता कठिन संघर्ष, थकित अनुहार र असंख्य त्यागले भरिएको छ । जापानजस्तो विकसित देशमा काम गर्न आइपुगेका नेपालीहरूको दिनचर्या कुनै पनि रोबोटको भन्दा कम हुँदैन । बिहानै काममा हतार, दिनभरि थकाइ, अनि राति कुलेलम ठोक्दै घर फर्कने थकित पाइला । ५० कटेका आमाहरूले होटलका बेड बनाउँदै पसिना बगाउँछन्, युवा विद्यार्थीले दिनभर स्कुल र रातभर भारी बोक्दै रात काट्छन् । सुपरमार्केटमा काम गर्ने पनि छन्, बेन्तोमा काम गर्नेहरूको संघर्ष पनि कम छैन । नेपाली रेस्टुरेन्टका कुक १२ घण्टे कामपछि पनि ठिक्क पाउने तलबले थकित जीवन धानिरहेका छन् । घरमा बस्नेहरूलाई परदेशको सुखद कल्पना छ । फेसबुकमा चम्किला फोटो र टिकटकका रमाइला भिडियोले परदेशलाई स्वर्गजस्तै देखाउँछन् । तर यी पोस्टमा लुकेको यथार्थ के हो भने परदेशमा पैसा फल्ने कुनै बोट हुँदैन । दिनरातको कठोर श्रमबाट जम्मा हुने पैसाले आफूले पनि खुसी मनाउन पाउँदैन, किनकि घरबाट आइफोन, गिफ्ट र महँगो सामानको अपेक्षा गरिन्छ । नेपालमा धेरै नेपालीको सपना काठमाडौंमा घर बनाउनु हो । परदेशमा दुःख गरेर जम्मा गरेको पैसा काठमाडौंको इँटा र सिमेन्टमा खर्च गर्ने लालसा नेपालीको साझा विशेषता हो । तर के नेपालको विकास काठमाडौंमै सीमित भएर सम्भव छ ? नेपालीले गाउँका बाँझा खेतबारी हराभरा बनाउने सपना देख्नुपर्छ । आजको युगमा नेपालीले विदेश गएर मात्रै होइन, आफ्नै देशमा केही गर्न सक्ने आत्मविश्वास जागृत गर्नुपर्छ । विदेशको यो दुःखद् यथार्थले हाम्रा भविष्यका सन्तानलाई विदेशी सपना देख्नबाट जोगाउनुपर्छ । गाउँमै हरियाली बनाउँदै, बाँझो खेतलाई हराभरा बनाउँदै र गाउँलाई नै सहर बनाउने सपना देख्न सकेमा नेपालीहरूको वास्तविक सफलता त्यही हुनेछ । सन्तोष सिम्खडा, टोकियो, जापान"
वैकल्पिक राजनीतिको अलमल,"पूर्वप्रधानमन्त्री बाबुराम भट्टराईले संविधान निर्माणपश्चात् नयाँ शक्ति निर्माण गरेसँगै नेपालमा वैकल्पिक राजनीतिको औपचारिक सुरुवात भएको मान्न सकिन्छ । त्यस अगाडि पनि विवेकशील नेपालीलगायतका संगठनले राजधानी केन्द्रित केही अभ्यास गर्दै आएका थिए । पुराना र स्थापित राजनीतिक दलले डेलिभरी दिन नसकेपछि उनीहरूको विकल्प खोज्ने प्रयासस्वरूप नयाँ वैकल्पिक राजनीतिको बहसले सार्थकता पाउँदै गयो । पुराना दलबाट वाक्क बनेका जनतामा एक किसिमको आशा र विश्वासको वातावरण बन्दै गयो । अहिले त वैकल्पिक स्थानीय निकायमा काठमाडौं, धनगढी, धरानमा स्वतन्त्र मेयर छन् । प्रतिनिधिसभामा मुलुककै चौथो शक्तिका रूपमा रास्वपाको प्रवेश भएको छ ।पुराना दल र त्यसमा पनि केही स्थापित अनुहारले पालैपालो सत्तामा गरेको हालीमुहालीले राजनीति दूषित बनाएको र यसले मुलुकको चौतर्फी हित गर्न नसक्ने विषयलाई वैकल्पिक शक्तिले जोडतोडका साथ उठाएका थिए । तर, पुराना दलको कार्यशैली र विचारको आलोचना गर्दै नयाँ वैचारिक बहसको सुरुवात गर्नमा वैकल्पिक राजनीतिक शक्तिले चासो दिएनन् । कुनै समय मुलुकको राजनीतिक परिवर्तनमा दिलोज्यान दिएर लागेका पुराना दलका नेताहरू कालान्तरमा मुलुक र जनताको हित प्रतिकूल निर्णय गर्ने खलपात्रमा कसरी परावर्तन हुन पुगे ? यो विशुद्ध राजनीतिक पात्रको प्रवृत्ति हो कि उनीहरूको विचारमा समस्या हो भन्ने प्रश्न वैकल्पिक राजनीतिले गर्नुपर्ने आधारभूत प्रश्न थियो । पुराना पात्र फेरेर नयाँ आउनु नै वैकल्पिक राजनीतिको सिद्धान्त जस्तो बन्न पुग्यो ।विगतमा जनताको संघर्ष र बलिदानबाट प्राप्त उपलब्धिलाई आत्मसात् गर्दै भविष्यको बाटो तय गर्नुपर्नेमा वैकल्पिक राजनीतिक शक्तिले यस्ता उपलब्धिलाई दुत्कार्ने, परिवर्तनका संवाहकलाई खिसिट्युरी गर्ने र कतिपय अवस्थामा सामन्तवादका अवशेषसँग मिल्दै जानु उनीहरूमा रहेको वैचारिक अन्योलकै उपज हो । अहिलेको संविधानको कमजोरी पक्कै छन्, तर यसले केही अग्रगामी मुद्दालाई सम्बोधन गरेको छ । कमजोरी पहिचान गरी संविधानलाई थप समावेशी र सार्थक बनाउन वैकल्पिक शक्तिहरूले भूमिका खेल्न जरुरी छ । अहिले समाजमा स्थापित विधि र पद्धतिलाई नमान्ने, कानुनलाई चुनौती दिने, निर्वाचित लोकतान्त्रिक संस्थालाई अराजक शैलीमा गाली गर्ने र प्राप्त उपलब्धिलाई माइनस गर्न खोज्ने प्रवृत्ति बढ्दो छ । यस्ता नकारात्मक पात्र र प्रवृत्तिलाई सबैभन्दा बढी चुनौती वैकल्पिक शक्तिले दिनुपर्नेमा उनीहरू झन् यस्ता पात्र र प्रवृत्तिलाई प्रयोग गर्दै आफ्नो राजनीतिको रोटी सेक्ने ध्याउन्नमा लागेको देखिन्छ । रास्वपा नो नट अगेन भन्दै पुराना पार्टीको विकल्प खोज्दै चुनावमा होमिएको थियो । जनताले उसलाई प्रतिपक्षमा बस्ने जनादेश दिए, तर सत्ता नै राजनीतिको अन्तिम विकल्प बनाएका पुराना पार्टी जस्तै रास्वपा पनि सत्तालिप्सामा देखियो । पार्टी सभापतिमाथि लागेको सहकारी ठगीको मुद्दाको निरूपणमा कानुनलाई सहयोग गरेर जानुको सट्टा कानुनी प्रक्रियालाई प्रभावित गर्ने तवरले सडकमा होहल्ला गर्ने कार्य पुरानै राजनीतिक संस्कारकै निरन्तरता हो । मनोज लम्साल, देवचुली३, नवलपुर"
ट्रम्प विजयको अन्तर्य,"सांस्कृतिक ट्रम्पतर यी सबैभन्दा पनि सांस्कृतिक कुरा महत्त्वपूर्ण लाग्छ । अमेरिका स्वतन्त्रताको जगमा आधारित स्वतन्त्रहरूको मुलुक हो । स्वतन्त्रताको सबल पक्ष मुक्ति र सिर्जना हुन्छ । अहिलेसम्म अमेरिकी राष्ट्रपति गहकिलो व्यक्तित्वका, बाइबल, पश्चिमी सभ्यता (ग्रेकोरोमन, जुडियोक्रिश्चन) को गहिरा विशेषता बोकेका हुन्थे । रेगन हलिउड पृष्ठभूमिका भए पनि तिनको भाषामा यहाँका संस्थापक प्युरिटनहरूको गहकिलो छाप हुन्थ्यो । लिंकन लग क्यबिन (काठको टहरो) मा जन्मे र विद्यालय नपढे पनि, अर्काको खेतमा जनमजदुरी गरी हुर्के पनि स्वाध्यायनले तिनको भाषा, व्यक्तित्व र शब्द चयन बाइबल र गहन साहित्यप्रेरित हुन्थ्यो । तर ट्रम्पको भाषा नै बेसोमत खालको छ । स्वतन्त्रताको अर्को पक्ष स्वच्छन्दता पनि हुन्छ । ट्रम्प यसका प्रतीक हुन् । किनभने ट्रम्प तडकभडकवाला धनकुवेर हुन्, जो जुवातासको व्यापार गर्छन् र आफू पनि पेसेवर अति आक्रामक कुस्ती (अल्टिमेट फाइटिङ) र मुक्केबाजी जस्ता खेलमा रमाउँछन् । रक्सी, जुवातास (क्यासिनो), स्त्री नांगिने (स्ट्रिप) क्लब, यौन भिडियो (पोर्नोग्राफी) र यौन सामग्री खरिदबिक्री, अनि यौनसम्बन्धी झल्ला टीभी शोमा घरपरिवारका यौनसम्बन्धी निजी कुरा सार्वजनिक गरेर रेटिङ बढाई पैसा कमाउने जुन सतहमुनिको संस्कृति अमेरिकामा रहिआएको छ, त्यसले कहिल्यै पनि खुलेआम ह्वाइटहाउस पस्ने जमर्को गरेको थिएन । जोन अफ केनेडीको मर्लिन मुनरोसँगको गाइँगुइँ सम्बन्ध रोमान्टिक, रहस्यमय र ग्लेमरस कथाका रूपमा रह्यो । बिल क्लिन्टनको मोनिका लिविन्स्कीसँगको यौनकाण्ड रिपब्लिकनहरूको पवित्रतावादमा अभियुक्त भएर बस्यो । तर ट्रम्पको विजयमा यस संस्कृतिको झल्ला (भल्गर) रूपले खुल्लमखुला मूलधारको राजनीतिक अभिव्यक्ति पाएको छ । किनभने मन, बचन अनि कर्मले ट्रम्प यस संस्कृतिका प्रतिनिधि पात्र हुन् ।यिनको कर्मचारी र क्याबिनेट छनोटमा पनि हालसम्म यौनकाण्ड नै मिडियाको प्रमुख समाचार बनेको छ । उनको क्याबिनेट छनोटले अमेरिकी संस्थाहरूलाई कतिको क्षति पुग्छ भन्ने सोचेर मानिस चिन्तित छन् । तर यसो भनिरहँदा हामीले के पनि बिर्सिनु हुँदैन भने अमेरिकी जनतालाई (संविधानको प्रस्तावनामा भने जस्तै वी द पिपुल) संविधानले स्वतन्त्रताको हक दिएको छ । त्यस स्वतन्त्रताको अमेरिकी जनताले समय, काल नेतृत्व र परिस्थितिअनुसार कहिले राम्रो काममा लगाएका छन्, कहिले नराम्रो काममा । अमेरिकाका संस्थापक पिताहरू (फाउन्डिङ फादर्स) ले स्वदेशी, विदेशी विश्व आदर्शलाई पछ्याएर संविधान बनाए, लिंकनले ज्यान उत्सर्ग गरेर, गृहयुद्ध जितेर दासहरूलाई मुक्त गरे र अधिकार दिलाउने व्यवस्था गरे । लिन्डन जोन्सनले कालाहरूको नागरिक अधिकार पुनःस्थापित गरे र आप्रवासन खुला गरे । ट्रम्प विश्व आदर्श होइन, रिस, राग, घृणा, पूर्वाग्रह, संकीर्णता, द्वेष र बदलाको भावनालाई आत्मसात् गरी दोस्रो पटक राष्ट्रपति बनेका छन् । उनको क्याबिनेट र कर्मचारी छनोट पनि यहीअनुरूप देखिन्छ ।तर हामीले के पनि स्मरण गर्नुपर्छ भने, झन्डै पचास प्रतिशत अमेरिकी जनताले ट्रम्पको विरोधमा भोट हालेका छन् । तिनीहरूको आदर्श र विमति के हुन्छ, त्यो पनि हेर्ने विषय नै हुनेछ, आगामी चार वर्षमा । अमेरिका पूरै बिग्रिसकेको छैन । अमेरिकाको आफ्ना आदर्शहरूमा मक्ख पर्ने बानीलाई ट्रम्पले चुनौती दिएर आत्मनिरीक्षण गर्न बाध्य पारे भने त्यो पनि उपलब्धि नै हुनेछ ।"
मानवअधिकारको विस्तारित आयाम,"सन् २०१२ मा प्रकाशित अमेरिकी लेखक इरिन डिलेको पुस्तक डिग्निटी राइट्स मा मानिसको सम्मानको अर्थलाई साँघुरो र सीमित अर्थमा बुझ्न नहुने भनिएको छ । सम्मानको अर्थ कुनै कानुनमा मात्र सीमित हुँदैन । यसको अर्थ सर्वव्यापक भएकाले फराकिलो अर्थमा मानव सम्मानलाई बुझ्न तथा व्यवहार गर्न उनले सुझाएका छन् । व्यक्तिका दैनिक व्यवहार, संस्था र समाजका अनेक खालका सम्बन्ध र कार्यमा मानवको सम्मान झल्कनुपर्छ भन्नेमा लेखकको जोड देखिन्छ ।विश्वमा बीसौं शताब्दीदेखि मानव सम्मानको अधिकारलाई मानवअधिकारको सिद्धान्तका रूपमा स्वीकार गरिएको छ । घरको कामदार, सुरक्षाकर्मी, मजदुर वा कसैको पनि न्यूनतम मानवीय सम्मानमा चोट पुग्यो भने त्यो मानवअधिकारको हनन हुन्छ । कसैले कसैलाई निश्चित तलबसुविधा, वस्तुसाधन वा पैसा दिएको आधारमा उसको निजी सम्मानमा दखल पारियो भयो भने त्यो अमानवीय, गैरसामाजिक र अनैतिक हुन पुग्छ । कतिपय अवस्थामा त्यस्ता व्यवहार गैरकानुनी पनि हुन्छन् । मानवको निजी जीवन, आत्मसम्मान र प्रतिष्ठामा आँच पुग्ने कार्य, आदेश र व्यवहार गर्नु अमानवीय मात्र होइन अन्यायपूर्ण हो । मानिसका प्रत्येक कार्य र व्यवहारमा सम्मानपूर्ण व्यवहार भएको झल्कनुपर्छ । विश्व इतिहासमा शासक र सत्ताहरू अति क्रूर, निर्दयी र दमनकारी थिए । संसदीय प्रजातन्त्रको जननी मानिएको बेलायतमा राजाहरू निरंकुश र क्रूर थिए । राजा र राजाका सेनाको प्रत्येक आदेश मान्नु हरेक नागरिकको पहिलो कर्तव्य हुन्थ्यो । कतिबेला आएर के कस्तो हुकुम र आदेश दिने हुन् भन्ने त्रास तथा डरमा नागरिक बाँच्नुपर्थ्यो । नागरिकले दुःख गरी फलाएका फलफूल, उत्पादन वा कुनै पनि वस्तु राजाका नोकरहरूले हाकाहाकी लुटेर लान्थे । त्यतिबेला रूपवती वा राम्री युवती जोगाउन गाह्रो पर्थ्यो । नेपालमा पनि राणा शासनकालमा शक्तिमा रहेका राणाहरू सवारी हुँदा राम्री युवती देखे भने तिनका हुकुमआदेशबाट ती दरबार पुर्याइन्थे । यसकारण पनि काठमाडौंका सडक जोडिएका घरमा सानासाना खोपी आकारका झ्यालहरू राखिएको हो भन्ने गरिएको छ । सन् १९४९ अघि चीनका राजा र शासक पनि त्यस्तै क्रूर एवम् दमनकारी थिए । जनता र नागरिकले हरेक क्षण डरत्रासमा बाँच्नुपर्थ्यो । त्यसो भएर विश्वमा सबै खालका राजा र शासकका गैरकानुनी हुकुम वा आदेशविरुद्ध नागरिक प्रतिरोधमा उत्रिन बाध्य भएका हुन् । मानिस बाँच्नलाई खाना, नाना, छाना, औषधोपचार आदि आवश्यक पर्छ । यद्यपि त्यतिले मात्र मानव जीवन चल्ने अवस्था भएन । राजनीतिक स्वतन्त्रता, सामाजिक, आर्थिक र सांस्कृतिक हक र अधिकारसमेत उत्तिकै आवश्यक हुन्छन् । न्यूनतम आधारभूत आवश्यकतापछि मानिसले आफ्नो सम्मान चाहन्छ । उसलाई सबै खालका डरबाट मुक्ति आवश्यक हुन्छ । सबै खालका त्रासबाट मुक्ति हुन पाउने अधिकारका लागि राजनीतिक, सामाजिक र सांस्कृतिक संघर्ष हुँदै आएका हुन् । आफ्नो निजी जीवन, स्वतन्त्रता र निजी विषयमा कानुनअनुसार बाहेक कसैबाट पनि हस्तक्षेप, अपमान तथा आक्रमण नहोस् भन्ने नै मानवअधिकारको आधार हो । यसका लागि विश्वमा अनेकौं संघर्ष भएका छन् । बेलायतमा सन् १२१५ मा राजाको अत्याचारविरुद्ध म्याग्नाकार्टा नामको कानुन ल्याउन राजा जोन बाध्य भए । जसले राजाको गैरकानुनी हस्तक्षेप र आक्रमणलाई कानुनतः निषेध गर्यो । अर्थात्, मानवअधिकारको आधारभूत आधार भनेको उसको सम्मान र डरबाट मुक्ति पाउनु नै हो । मानिस स्वतन्त्र जन्मन्छ र पछि ऊ चारैतिरबाट बाँधिन्छ भन्ने कुरालाई फ्रान्सेली दार्शनिक जिन ज्याक रुसो (१७१२१७७८) ले राजनीतिक स्वतन्त्रताको विवेचना गर्ने क्रममा उल्लेख गरे । उनको त्यो दार्शनिक अवधारणाको वैचारिक आधारमा सन् १९४८ मा जारी गरिएको मानवअधिकारको विश्वव्यापी घोषणाको धारा १ मा मानव स्वतन्त्र जन्मन्छ र उसको सम्मान तथा अधिकार समान हुन्छ भनेर लेखियो । मानवले पाउने आधारभूत राजनीतिक, सामाजिक, आर्थिक, सांस्कृतिक र नागरिक हक तथा स्वतन्त्रतालाई मानवअधिकार हो भन्ने कुरा घोषणापत्रमा लेखिएको छ । जसलाई पनि सन् १९६६ मा ल्याइएका नागरिक तथा राजनीतिक अधिकारसम्बन्धी अनुबन्ध र आर्थिक, सामाजिक तथा सांस्कृतिक अधिकारसम्बन्धी अन्तर्राष्ट्रिय अनुबन्धमा बृहत् प्रकारले उल्लेख गरिएको छ । जसलाई मानवअधिकारसम्बन्धी प्रमुख अन्तर्राष्ट्रिय कानुन भन्ने गरिएको छ । मानिसका आधारभूत अधिकारलाई कसैले पनि हस्तक्षेप र हनन गर्न हुन्न भन्ने मान्यताका कारण विश्वमा विभिन्न राजनीतिक घटना, क्रान्ति र दार्शनिक विचार अगाडि आएका छन् । नागरिकका राजनीतिक, सामाजिक र व्यक्तिगत हक अधिकारलाई राजा वा सत्ताले हस्तक्षेप गर्न सक्दैन, हुँदैन भन्ने विचारलाई बेलायतमा सन् १२१५ मा भएको जनविद्रोहले यसअघि नै उल्लेख गरिसकेको थियो । दार्शनिक जिन ज्याक रुसो, थोमस हब्स, जेरेमी बेन्थम, जोन लक, थोमस पाइने जस्ता विद्वान्ले विभिन्न पुस्तक लेख्दै नागरिक स्वतन्त्रता, जीवन र सम्पत्तिको रक्षा हुनुपर्ने पक्षमा वकालत गरे । मानव मात्रको नैसर्गिक एवम् जन्मसिद्ध अधिकारको संरक्षण र सुरक्षा हुनुपर्छ भन्ने कुरालाई दार्शनिकहरूले जोड दिएका छन् । मानवअधिकार त्यस्तो अधिकार तथा निजी स्वतन्त्रता र सम्मान हो, जसलाई कुनै पनि संस्था, व्यक्ति र समूहले हस्तक्षेप गर्नु गैरकानुनी मानिन्छ । सबै देश, धर्म र संस्कृतिका मानिसका लागि बिनाभेदभाव आधारभूत नैतिक मान्यताका आधारमा प्राप्त हुने अधिकार नै मानवअधिकार हो । अधिकार भन्ने शब्दबाट नै कुनै व्यक्तिले उपयोग गर्ने, यसलाई सबै तह र तप्काबाट उच्च सम्मानका साथ आदर गरिने र यसको बाध्यात्मक रूपमा पालना हुनुपर्ने भन्ने कुराको अनुभूति हुन्छ । मानवअधिकार प्रत्येक मानिसका जाति, भाषा, धर्म, लिंग, राष्ट्रियता, उत्पत्ति, सामाजिक र आर्थिक स्थिति, राजनीतिक विचारधारा र राष्ट्रिय सिमाना आदिको भेदभावबिना प्राप्त हुने अधिकार हुन् । मानवअधिकार र मौलिक हकमा फरक हुन्छ । मौलिक हक त्यो देशका नागरिकले मात्र पाउने अधिकार हो । यद्यपि दुवै मानवअधिकार नै हुन् । प्राचीन ग्रिक तथा रोमन शासनकालमा युरोपमा प्रजातन्त्र, विधिको शासन र नागरिक अधिकार जस्ता विषयको विकास भयो । इटालीका रोमन राज्यहरूले शासन सञ्चालन गर्दा तत्कालीन समयमा तिनले विकास गरेका कानुनी व्यवस्था र शासन सञ्चालनसम्बन्धी अभ्यासको पालना गरी मानिसका आधारभूत अधिकारको सुरक्षा तथा संरक्षण गर्थे । उनीहरूले जस सिभिले भनिने नागरिकको अधिकारको सुरक्षा गर्ने, जस जेन्टम भन्ने गरिएको विदेशी नागरिक तथा दासको सुरक्षा गर्ने र जस नेचुरले भनिएको साझा हितका कानुनको निर्माण गर्ने जस्ता कानुनी प्रबन्ध गरी स्वदेशी र विदेशी नागरिक तथा मानिसका जीवन, सम्पत्ति र धनको सुरक्षाको व्यवस्था गर्ने गरेको देखिन्छ । रोमन शासनबाट सुरु भएको राजनीतिककानुनी शासन सत्ताको नक्कल गर्दै विश्वमा संवैधानिककानुनी प्रबन्ध, विधिको शासन, लोकतन्त्र, प्रजातन्त्र र मानिसको जीवन, सम्पत्ति तथा सुरक्षासहितको अधिकारको संरक्षण गरिनुपर्ने विषयलाई न्यूनतम आधार मानिएको छ । नागरिकको सम्मान र डरबाट मुक्तिका लागि नेपालमा पनि पटकपटक राजनीतिक, सामाजिक र सांस्कृतिक आन्दोलनहरू हुँदै आएका छन् । जनता र राजनीतिक दलहरूको सचेत र संगठित प्रतिरोधको कारण संघीय लोकतान्त्रिकगणतान्त्रिक संविधान निर्माण भई लागू भइरहेको छ । नेपालको संविधानको धारा १६ को (१) मा प्रत्येक व्यक्तिलाई सम्मानपूर्वक बाँच्न पाउने हक हुनेछ भनी लेखिएको छ । २०४७ सालपछिका संविधानले बाँच्न पाउने हक हुनेछ भनी लेख्दै आएकामा वर्तमान संविधानले सम्मानपूर्वक बाँच्न पाउने हक हुनेछ भनी थप प्रस्ट गर्ने काम गर्यो । संविधानले नागरिकलाई सबै खालका राजनीतिक, सामाजिक, आर्थिक र सांस्कृतिक अधिकारहरूलाई मौलिक हकमार्फत दिएको छ । मानवअधिकारको मूल आधार नागरिकको सम्मान र सबै प्रकारका डरबाट मुक्ति हुनु हो । नागरिक राजनीतिक, सामाजिक, आर्थिक र सांस्कृतिक दृष्टिले स्वतन्त्र, स्वाधीन र अधिकारसम्पन्न बन्नु हो । कानुनअनुसार बाहेक कसैको पनि निजी सम्मान, स्वतन्त्रता, अधिकारमाथि कसैले हस्तक्षेप गर्न सक्दैन भन्ने नेपालको संविधानले प्रस्ट गरेको छ । विधिको शासनमा कानुनभन्दा माथि कोही पनि हुँदैन । संविधानले सबैको निजी अधिकार र हकको सुरक्षा तथा सम्मान गरेको छ । सम्मान र डरबाट मुक्तिका लागि लोकतान्त्रिक गणतन्त्र र गणतान्त्रिक संविधान आवश्यक भएकाले त्यसको वास्तविक अर्थ, मर्म, अक्षर र भावनाअनुसार कार्य गर्नु नै मानवअधिकारको प्रत्याभूति हुनु हो । अधिवक्तासमेत रहेका सिलवाल मानवअधिकार र संविधान विषयमा विद्यावारिधि हुन् ।"
जलन प्रभावितप्रति राज्यको दायित्व,"सरकारले जलन प्रभावितको उपचार निःशुल्क गर्ने निर्णय गरेसँगै जलनका बिरामी र उनीहरूका आफन्त खुसी भएका छन् । स्वास्थ्य तथा जनसंख्यामन्त्री प्रदीप पौडेलको पहलमा भएको सरकारको निर्णयले खुसीको सञ्चार त गरायो, तर आशंका पनि उत्तिकै उब्जाएको छ । के जलनको सम्पूर्ण उपचार सरकारले नै गरिदिन्छ ? सबै किसिमका जलनका बिरामीको उपचार निःशुल्क हुन्छ ? हुँदा कुन प्रक्रियाबाट हुन्छ ? गम्भीर प्रकृतिका बिरामीको मात्रै निःशुल्क उपचार हुने हो कि सबै बिरामीको ? उपचार प्रक्रिया द्रुतगतिमा नै हुन्छ कि फेरि ढिलासुस्ती होला ? जो पहिले नै जलेका छन्, जसको जीवनभर उपचार गरिरहनुपरिरहेको छ, त्यस्ता प्रभावितलाई सरकारको यो निर्णयले समेट्छ कि समेट्दैन ? यसको पूर्ण कार्यान्वयन कसरी होला ?विभिन्न दुर्घटनामा परी जलेका, पोलेका, डामेका, एसिड आक्रमण तथा विभिन्न खाले अग्निजन्य हिंसामा परेका वा कुनै पनि किसिमको जलनका कारण प्रभावित बिरामीको उपचार प्रक्रिया लामो र अत्यन्तै खर्चिलो छ । जलन भइसकेपछि उनीहरूको उपचार तथा पुनःस्थापनामा धेरै चुनौती छन् । विशेषगरी जलनका घटना विपन्न समुदायमा बढी हुन्छन्, औषधिउपचार खर्च निकै महँगो हुने हुँदा थप आर्थिक समस्या भोग्नुपरेको छ । अझ गम्भीर खालको जलन भएकाहरूको त जीवनभर नै निरन्तर औषधिउपचार गरिराख्नुपर्छ । जलनमा परिसकेपछि प्रभावितहरूले विभिन खालका शारीरिक तथा मानसिक समस्या पनि भोग्नुपर्छ । समाजले हेर्ने दृष्टिकोण पनि फरक हुन्छ । जलनका बिरामीलाई एकै किसिमको सेवा र उपचारले पुग्दैन । शारीरिक, मानसिक, आर्थिकदेखि सामाजिक अवस्थासम्मको आकलन गरेर उपचार गर्नुपर्ने हुन्छ । प्राथमिक उपचारदेखि पोषणसम्मको विषय सोच्नुपर्छ । कति त उनीहरूसँग आश्रित परिवारका बारेमा समेत विचार गर्नुपर्ने हुन्छ । जलनका बिरामीको निःशुल्क उपचार गर्ने सरकारको पछिल्लो निर्णयपछि सरोकारवाला निकायको चासो बढेको छ । हुन त सरकारले उपचार खर्च व्यहोर्न नसक्ने बिरामीलाई कस्मेटिक सर्जरीबाहेक निःशुल्क उपचार गर्ने निर्णय गरेको हो । तर जलनको उपचार महँगो भएकाले कतिसम्म आय भएकालाई खर्च बेहोर्ने भन्ने विषयमा बहस जरुरी छ । जलनका पनि भिन्नभिन्न प्रकार छन् । सबै किसिमका जलनलाई एउटै डालोमा राखेर हेर्न मिल्दैन । उपचार प्रक्रिया र तरिका त झन् फरक भइहाल्यो । अग्निजन्य अर्थात् आगोको दुर्घटनामा परेकाहरूको तुलनामा एसिड वा अन्य हिंसामा परेकाहरूको उपचारमा भावनात्मक पक्ष अलि धेरै हेर्नुपर्छ । अर्को कुरा, एक पटक जलनको पीडा भोगेका बिरामीका लागि एक पटक मात्रै उपचार गरेर निको हुँदैन । आजको भोलि वा एकदुई दिनमै निको हुने पनि होइन । जहाँ जलेकोपोलेको छ, त्यहाँको घाउ मात्रै निको बनाएर पनि हुँदैन । जलनमा परिसकेपछि प्रभावितलाई पर्ने मनोवैज्ञानिक र सामाजिक असरसमेत नियालेर त्यसको उपचार गर्नुपर्ने हुन्छ । त्यसैले जलनको उपचारको विषय निकै जटिल, खर्चिलो र लामो समयसम्म चल्छ । कतिपयले त आजीवन नै उपचार गराइरहनुपर्छ ।प्रभावितको उपचार निःशुल्क हुने मात्रै होइन, गम्भीर पीडाबाट गुज्रिएपछि असामान्य अवस्थामा पुगेका प्रभावितहरूको समाजमा पुनःस्थापना तथा सम्मानपूर्वक बाँच्न पाउने हक सुनिश्चित गर्नमा पनि सरकारले विशेष ध्यान पुर्याउन जरुरी छ । उपचारदेखि पुनःस्थापनासम्म उपयुक्त कानुनी व्यवस्थाका लागि हामीले विधायक, विभागीय मन्त्री, कानुनविद् तथा सरोकारवालाको उपस्थितिमा राष्ट्रियस्तरमा नै हामीले चारवटा नीतिगत संवाद कार्यक्रम गरिसकेका छौं । प्रदेश र स्थानीयस्तरमा दर्जनौं पटक त्यस्ता खालका बहस पैरवी कार्यक्रम भएका छन् । जलन प्रभावित सांसदहरू चन्द्र भण्डारी, बिन्दाबासिनी कंसाकारदेखि अन्य सांसदले पनि विषयको गाम्भीर्य बुझेर यसका लागि प्रतिबद्धता व्यक्त गर्नुभएको छ । जलनका प्रभावितका अनेकौं व्यावहारिक समस्या छन् । तसर्थ मन्त्रालयले विगत लामो समयदेखि यही क्षेत्रमा काम गर्दै आइरहेको संघसंस्था, जनप्रतिनिधि, अस्पताल, स्वास्थ्यकर्मी, अभियन्ता, प्रभावित, प्रभावितका परिवारलगायत सम्बन्धित सरोकारवाला निकायहरूसँग व्यापक छलफल गर्नु आवश्यक देखिन्छ । दक्ष जनशक्ति, उच्च प्रविधियुक्त अस्पतालको पनि त्यत्तिकै अभाव देखिन्छ । जलनमा जति चाँडो उपचार गर्न सक्यो, त्यति जोखिम कम हुन्छ । तसर्थ काठमाडौंभन्दा बाहिर पनि विभिन्न ठाउँमा जलन उपचार केन्द्र तथा दक्ष जनशक्तिको व्यवस्था गर्न जरुरी देखिन्छ । यस्ता घटना हुनै नदिन समुदायस्तरमा अग्निजन्य दुर्घटनाका बारेमा सचेतना जगाउने काममा पनि राज्यका तर्फबाट खासै पहल भएको देखिँदैन । प्रभावितको तत्कालीन र दीर्घकालीन उपचारसँगै पुनःस्थापनाका लागि पनि सरकारले तदारुकता देखाओस् । गिरी बीभीएस नेपालकी कार्यकारी निर्देशक हुन् ।"
पोखरा सडक महोत्सव पुस १३ देखि,"पोखरा (कास) अंग्रेजी नयाँ वर्षको अवसर पारेर रेस्टुरेन्ट एन्ड बार एसोसिएसन (रेवान) पोखराले लेडकसाइडमा २६ औं संस्करणको सडक महोत्सव आगामी पुस १३ देखि १७ सम्म गर्ने भएको छ । रेवान पोखराले सडकमै खाऔं, सडकमै नाचौं, सडकमै रमाऔं भन्ने नाराका साथ हरेक वर्ष महोत्सव आयोजना गर्दै आएको छ । महोत्सव संयोजक विकास भट्टराईले बसुन्धरा पार्कदेखि गैह्राको चौतारासम्म सडक महोत्सव हुने जनाए । मुख्य आकर्षणमा जातजातिका लोपोन्मुख सांस्कृतिक कार्यक्रम, मौलिक वेशभूषा प्रदर्शन, झाँकी प्रदर्शन, राष्ट्रिय तथा अन्तर्राष्ट्रिय खानाको प्रदर्शन, लाइभ कन्सर्ट गरिने जनाइएको छ ।"
टक्सार टोलमा योमरी महोत्सव,"(पाल्पा) तानसेन नगरपालिका५ टक्सार टोलकी मनिता शाक्यलाई योमरी बनाउन भ्याइनभ्याई थियो । तीनचार दिदीबहिनीले उनलाई सघाइरहेका थिए । पाल्पाली करुवादेखि गणेश भगवान्को आकारमा बनाइएका थरीथरीका योमरी बनाएका उनीहरूकोमा ग्राहकको भीड पनि थामिनसक्नुको थियो । धान्यपूर्णिमाका अवसर पारेर तानसेन नगरपालिका३ टक्सारस्थित नेवारी टोलमा गत शनिबार राखेको योमरी महोत्सवले धेरैको ध्यान खिचेको थियो । योमरीका साथै अन्य नेवारी परिकार खाने मौका जुराएको आयोजक मैत्री क्लबकी अध्यक्षसमेत रहेकी शाक्यले बताइन् । महोत्सवमा नेवारी समुदायले बनाएका चाकु (भेली), खुवाको योमरी, मासको बारा, कुखुरा, राँगा, च्याउको छोइला पनि राखिएको थियो । नेवारी परिकार तखला, सिन्कीको झोललगायतका खानाका परिकारहरू पनि राखिएका थिए । ग्राहकले खुवाको योमरी निकै चाख मानेर खानुभयो, टक्सार टोलकी सन्ध्या शाक्यले भनिन् । योमरी पुण्यमा यहाँ ५ वर्षदेखि योमरी महोत्सव गरिदै आएको छ । स्थानीय सुस्मा महर्जनले महोत्सवलाई नेवारी परम्परा जोगाउने पर्वका रूपमा लिएको बताइन् । कतिपयलाई योमरी के हो ? कसरी बनाइन्छ भनेर पनि थाहा थिएन, भनिन्, हामीले महोत्सवमा सबैले प्रत्यक्ष हेर्ने र जानकारी लिने गरी स्टल राखिएको थियो । योमरीका विषयमा धेरैले रुचि लिएको स्थानीय तुमला बज्राचार्यले बताइन् । महोत्सवमा योमरीका साथै खानाको परिकार राखिएको थियो । योमरी कसरी बनाउने रहेछ भन्ने जानकारी धेरैले चासोपूर्वक लिएको पइएको छ, उनले भनिन् । महोत्सवमा प्रत्यक्ष देख्न पाइने गरी तीन किसिमको योमरी बनाएका थिए । गुलियो (चाकु र तिल) कुराउनी (खुवा) र मासको फरक स्वाद लिनेलाई मास र खुवाको बनाएको उनले बताइन् । महोत्सवमा आउनेले नेवारी समुदायको परिकार थलथले मासु (तःखाला) पनि स्वाद मानेर खाएका थिए । योमरी बनाउनेमा वृद्धवृद्धा पनि थिए । संस्कृति बचाउन र नयाँ पुस्तालाई सिकाउन महोत्सव सफल भएको वडाध्यक्ष बाबुरत्न शाक्यले बताए ।नेवार समुदायले भन्दा अरु समुदायले बडो रुचिका साथ खाएको पाइयो, शाक्यले भने । महोत्सवले रौनकता बढाएकाले बाह्य पर्यटकले पनि अवलोकन गरेको नगरप्रमुख सन्तोषलाल श्रेष्ठले बताए । तानसेनको ऐतिहासिक कला संस्कृतिको संरक्षणमा महोत्सवले टेवा दिने र पर्यटन प्रवर्द्धनमा सहयोग पुग्ने उनले बताए । संस्कृति रक्षाका लागि नयाँ पुस्ताले चासो देखानुपर्ने तानसेन गुठी काठमाडौंकी अध्यक्ष प्रमी श्रेष्ठले बताइन् । कला संस्कृतिको क्षेत्रमा प्रशसंनीय काम भएको उनले बताइन् । महोत्सवमा २५ बढी स्टलमा योमरी खाने व्यवस्था गरिएको थियो ।"
ट्राफिक कारबाहीका आधाजसो चिट डिजिटल,"यसमा समस्या के देखिएको छ भने धेरैजसो सवारी चालकहरूले अझै पनि नागरिक एप डाउनलोड गर्नुभएको छैन र उल्लेख्य जनसंख्याले अर्काका नाममा रहेको मोबाइल सिम चलाएकाले नागरिक एपमा खाता खोल्नै सक्नुभएको रहेनछ, उनले भने, अनलाइन भुक्तानी गर्न अलमल भएर कारबाहीमा पर्नेमध्ये आधाले मात्रै डिजिटल माध्यमबाट जरिवाना बुझाउने गर्नुभएको छ । डिजिटल चिट प्रणालीअन्तर्गत रातो बत्ती उल्लंघन, लेन अनुशासन तोड्ने, तीव्र गतिमा सवारी चलाउने, मादकपदार्थ सेवन गरी सवारी चलाउने जस्ता कसुरमा विगत एक महिनामा १३ हजार ३ सय ७० जनालाई कारबाही गरिएको काठमाडौं उपत्यका ट्राफिक प्रहरी कार्यालयको तथ्यांक छ । दिनको औसत १८ सयदेखि १९ सय वटा सवारीको जाँचमा झन्डै आधाजसो कारबाही डिजिटल चिटमार्फत भइरहेको कार्यालयका प्रवक्ता कार्कीले जनाए । हाल वाग्मतीका काठमाडौं, भक्तपुर र ललितपुरमा मात्रै यो प्रणाली कार्यान्वयनमा छ । डिजिटल लाइसेन्स र डिजिटल चिटसम्बन्धी व्यवस्था बिस्तारै अन्य प्रदेशमा लैजाने ट्राफिक प्रहरीको तयारी छ । डिजिटल सवारी चालक अनुमतिपत्र (लाइसेन्स) को नियमनका लागि क्यूआर कोड स्क्यान गर्ने डिभाइस आवश्यक पर्ने र हाल ट्राफिक प्रहरीसँग करिब ५ सय जति मात्रै डिभाइस रहेको प्रवक्ता कार्कीले जनाए । सातै प्रदेशमा लागू गर्ने उद्देश्यले डिभाइस प्रदेशमा पठाउने तयारी अघि बढिसकेको छ, उनले भने, संख्या धेरै नभए पनि अहिलेलाई अभ्यस्त बनाउँदै लगौं भनेर प्रदेशअनुसार १५२० वटा मोबाइल डिभाइस प्रहरी प्रधान कार्यालयमार्फत पठाउने तयारी भएको हो ।"
आय विवरण दाखिला गर्ने म्याद नथप्न सर्वोच्चको आदेश,"(काठमाडौं) आय विवरण दाखिला गर्ने म्याद थपसम्बन्धी आन्तरिक राजस्व विभागको निर्णय तत्काल कार्यान्वयन नगर्न उच्च अदालत पाटनले आदेश जारी गरेको छ । न्यायाधीश हेमन्त रावलको एकल इजलासले सोमबार आय विवरण दाखिला गर्ने आन्तरिक राजस्व विभागको गत असोजको सूचना कार्यान्वयन नगर्न प्रधानमन्त्रीको कार्यालय, अर्थ मन्त्रालय, राजस्व अनुसन्धान विभागलगायत निकायलाई निर्देशन दिएको हो । म्याद थप्ने विभागको निर्णय र त्यसका आधारमा जारी सूचनाविरुद्ध अन्तरिम आदेश माग गर्दै अधिवक्ता सृजना अधिकारीले उच्च अदालत पाटनमा रिट दायर गरेकी थिइन् । रिटको मागबमोजिम तत्काल अन्तरिम आदेश दिन भने अदालतले इन्कार गरेको छ । अन्तरिम आदेश दिनुपर्नेनपर्ने सम्बन्धमा छलफल गर्न अदालतले यो मुद्दाको पेसी आउँदो पुस १ मा तोक्न आदेश दिएको छ । यसमा केकसो भएको हो ? रिट निवेदन मागबमोजिमको आदेश किन जारी हुनु नपर्ने हो ? आदेश जारी हुनु नपर्ने कुनै आधार, कारण र प्रमाण भए, त्योसमेत साथै राखी सूचना म्याद पाएको मितिले १५ दिनभित्र उच्च सरकारी वकिलको कार्यालय पाटनमार्फत लिखित जवाफ पेस गर्नु भनी यो आदेश र निवेदनको प्रतिलिपिसहित विपक्षीका नाममा म्याद सूचना जारी गरी लिखित जवाफ पेस गर्नू, आदेशमा भनिएको छ, छलफलका लागि तोकिएको सो मितिसम्म विपक्षी आन्तरिक राजस्व विभागबाट प्रकाशित मिति ०८१ असोज ७ को सूचना तत्काल कार्यान्वयन नगर्नू, नगराउनू भनी विपक्षीका नाममा अल्पकालीन अन्तरिम आदेश जारी गरिदिएको छ ।"
सिटिजन्सको अगुवाइमा संखुवाखोलामा ६ अर्ब १५ करोड लगानी,"काठमाडौं (कास) ४१०६ मेगावाट क्षमताको संखुवाखोला जलविद्युत् आयोजनामा सिटिजन्स बैंक इन्टरनेसनलको अगुवाइमा ६ अर्ब १५ करोड रुपैयाँ ऋण लगानी जुटेको छ । आयोजना प्रवर्द्धक गुराँस हाइड्रो एवं लगानीकर्ता बैंकहरूबीच वित्तीय व्यवस्थापनका लागि सोमबार सहवित्तीयकरण कर्जा सम्झौतामा हस्ताक्षर भएको छ । आयोजनाको अनुमानित लागत ८ अर्ब २० करोडमध्ये बैंकहरूले ७५ः२५ को ऋण स्वपुँजी अनुपातमा ६ अर्ब १५ करोड रुपैयाँ बराबरको ऋण लगानी गर्नेछन् । सिटिजन्स बैंकले २ अर्ब ९० करोड, एभरेस्ट बैंकको १ अर्ब २५ करोड, नेपाल एसबीआई बैंकको १ अर्ब २५ करोड र सानिमा बैंकको ७५ करोड रुपैयाँ ऋण लगानी हुनेछ । यो समग्रमा ७५ प्रतिशत हो । बाँकी २५ प्रतिशत पुँजी भने प्रवर्द्धकहरूबाट जुटाइनेछ । आगामी चार वर्षभित्र निर्माण सम्पन्न गरी विद्युत् उत्पादन गर्ने लक्ष्य रहेको प्रवर्द्धकले जनाएको छ । निर्माण सम्पन्न भएपछि उत्पादित बिजुली नेपाल विद्युत् प्राधिकरणको संखुवासभास्थित सित्तलपाटी सबस्टेसनमा जोडिनेछ । कम्पनीका अनुसार आयोजनाबाट हिउँदमा ७५०४१ गिगावाट घण्टा र वर्षायाममा १६५८८८ गिगावाट गरी वार्षिक २४०९२९ गिगावाट घण्टा विद्युत् उत्पादन हुनेछ । बैंकले स्थापनाकालदेखि नै एकल लगानीका साथै आफ्नो अगुवाइ, सहअगुवाइ तथा अन्य बैंकहरूसँगको सहवित्तीयकरण कर्जामार्फत जलविद्युत्लगायत हरित ऊर्जा क्षेत्रमा लगानी गर्दै आएको सिटिजन्स बैंकका प्रमुख कार्यकारी अधिकृत गणेशराज पोखरेलले बताए ।निर्माण सकिएका १२४५४१ मेगावाट क्षमताका १३ वटा आयोजना र निर्माणाधीन ५१६५७४ मेगावाट क्षमताका १६ वटा आयोजनासहित कुल ६४१११५ मेगावाट क्षमताका २९ आयोजनामा सिटिजन्स बैंकको लगानी छ ।"
तरकारी बेचेरै वार्षिक ६ लाख,"(बागलुङ)जन्मँदा उनी दाजुभाइ र दिदीबहिनीजस्तै थिए । तर हिँड्ने उमेरमा जति पटक लड्छन्, त्यति पटक खुट्टा भाँचिन थाल्यो । गाउँघरको परम्परागत विधिले उनको उपचार गर्दा निको हुन पाएन । घरमा काप्रो बाँधेर गरेको परम्परागत उपचारले उनी निको हुन सकेनन् । बालकमा दुवै खुट्टा ६ पटकसम्म भाँचिएपछि उनी अशक्त भए । सदरमुकामदेखि १ सय १० किलोमिटर परको नाथुरी गाउँका जन्मेका ढोरपाटन नगरपालिका५ का युवराज कँडेलले समयमा उपचार पाएनन् । फलस्वरूप विस्तारै उनका दुवै खुट्टा सुक्दै गए । अहिले उनका खुट्टा साना र पाताला भइसकेका छन् ।अहिले त उनी ५० वर्षका भइसके । अब चाहेर पनि उनको उपचार सम्भव नभएको डाक्टर बताउँछन् । त्यसैले उनी हातैले टेकेर हिँड्छन् । खुट्टा खुम्चिँदै गएकाले होचो भइसकेका छन् । उचाइमा दुई फिट पनि छैनन् । त्यसैले उनी अप्ठ्यारो स्थानमा हिँड्न सक्दैनन् । गाडीमा चढ्नसमेत अर्काको सहायता लिनुपर्छ । यो अवस्था किन आयो भनेर उनी चिन्तित छैनन् । बरु अपांगता भएर पनि उनले हिम्मत बटुलेका छन् । बुर्तिवाङ बजारका सफल किसानका रूपमा उनी परिचित छन् । गाउँमा हिँड्नडुल्न नसक्ने भएपछि २२ वर्षअघि नै उनी नजिकको बुर्तिवाङ बजार झरेका थिए । त्यति बेला सुरुमा अर्काको सहायता र मागेर जीवन गुजारेका कँडेल अहिले आत्मनिर्भर र सफल किसान बनेका छन् । सुरुमा अर्काको सहयोगको याचना गर्ने कँडेल जग्गा भाडामा लिएर तरकारी खेतीमा रमाउन थालेका छन् । उनले वर्षमा २० हजार त भाडा तिर्छन् । पत्नी पुष्पासँगै सुरुमा ताजा तरकारी फलाएर बेचेका कँडेलले ५ वर्षदेखि प्याज, काउली र बन्दागोभीका बिरुवा रोपेर राम्रो कमाइ गर्न थालेका छन् । तरकारी खेतीबाट दैनिकी चलाउने मात्र नभई उनले एक छोरी र दुई छोरालाई पढाएका छन् । झन्डै दुई रोपनी जमिन भाडामा लिएका उनले वर्षमा प्याजका बिरुवाबाट २ लाख ५० हजार, काउली र बन्दाका बिरुवाबाट १ लाख ५० हजारभन्दा बढी कमाइ गर्ने गरेको सुनाए । त्यसबाहेक ताजा तरकारीबाट पनि उनले वर्षमा डेढ लाखसम्म कमाउने गरेको बताए । ती सबै कामबाट वर्षमा ६ लाखसम्म आम्दानी हुने गरेको उनले बताए । शारीरिक अपांगता भए पनि उनले काम गर्ने हिम्मत नहारेपछि स्थानीय र संघसंस्थाले पनि साथ दिन थालेका छन् । बागलुङ बजारबाट तरकारीको बीउ मगाएर जमाउने काम पनि कँडेल आफैं गर्छन् । कुटोकोदालोबाट उनले जमिन खन्ने काम आफैं गरिरहेको भेटिन्छन् । पत्नी पुष्पको देब्रे हात छैन । त्यसैले उनले घरभित्रको काम गर्छिन् । नियमित बाहिरको काम गर्न नसकेपछि बेलाबेला पतिको काममा साथ दिन पुग्ने गरेकी हुन् । कँडेलको मिहिनेतबाट कृषि ज्ञान केन्द्र र यहाँको ग्रामीण स्वास्थ्य सुधार परियोजनाले आयआर्जनमा साथ दिएका छन् । परियोजनाले बीउ पुँजीका रूपमा गत आर्थिक वर्षमा १५ हजार सहयोग गरेको थियो भने केन्द्रले प्राविधिक र टनेल बनाउने काममा साथ दिएको कँडेलले जनाए । मेरो समस्या देखेर सबैले साथ दिनुभयो, अपांग भएँ भनेर डराएर होइन, हिम्मत बटुलेर काम गरेरै खाने बनेको छु, उनले भने । उनको काममा पढाइबाट फुर्सद निकालेर छोराहरू भुवन र भरतले पनि साथ दिएका छन् । यस वर्ष केही बिरुवा मरेकाले माटो परीक्षण गरेर साथ दिन कृषि ज्ञान केन्द्रबाट प्राविधिक बोलाएको समेत उनले बताए ।"
व्यापारिक रुटमा पार्किङ निषेधप्रति विरोधमा व्यवसायी,"ललितपुर (कास) ललितपुर महानगरपालिकाले व्यापारिक रुट लगनखेलमंगलबजार, पुल्चोकग्वार्कोमा पार्किङ निषेध गरेको भन्दै पाटनका व्यवसायी विरोधमा उत्रिएका छन् । ललितपुर उद्योग वाणिज्य संघले उक्त रुटमा विगतदेखि नै पालिकासँग समन्वय गरेर फुटपाथ, सरसफाइ तथा ट्राफिक व्यवस्थापनमा संयोजनको भूमिका खेल्दै आइरहेको महानगरपालिकाले संघसँग छलफलबिनै एकतर्फी रूपमा पार्किङ निषेध गरेको भन्दै व्यवसायी विरोधमा उत्रिएका हुन् ।दीर्घकालीन सोचबिना गरिएको पार्किङ निषेधले व्यापारिक क्षेत्र मात्र खलबलिएको छैन, सर्वसाधारण र घरधनीलाई समेत असर परेको संघले जनाएको छ । व्यवसायीले ललितपुर महानगरपालिकाका मेयर चिरीबाबु महर्जनलाई नौबुँदे सुझाव सम्मिलित ज्ञापनपत्रसमेत बुझाएको छ । मुलुकको अर्थतन्त्रको प्रमुख मेरुदण्डका रूपमा रहेको निजी क्षेत्रले ललितपुर महानगरपालिकाको आर्थिक वर्ष २०८०८१ मा लक्ष्यअनुरूप राजस्व संकलनमा ८१७५ योगदान पुर्याएको छ । मेयर महर्जनले पार्किङसम्बन्धी समस्या हल गर्ने आश्वासन दिए तापनि थप छलफलमा कुनै चासो दिनुभएको छैन । चाँडै सुझाव कार्यान्वयन नगरेमा पहिलो चरणको आन्दोलनस्वरूप सबै व्यवसायी मिलेर आफ्ना पसलका सटर बन्द गरेर आन्दोलनमा उत्रिन बाध्य हुनेछौं, संघले जारी गरेको विज्ञप्तिमा भनिएको छ । ललितपुर महानगरपालिकाका प्रवक्ता राजु महर्जनले भने उक्त क्षेत्रमा पार्किङ गरेर पसलमा सामान किन्ने मात्र नभई घण्टौं रोक्ने गरिएकाले सडक जाम हुने गरेको बताए ।"
अर्थ संक्षेप,"राष्ट्रिय वाणिज्य बैंकका मर्चेन्टलाई अन्तरदेश भुक्तानी सुविधा काठमाडौं (कास) राष्ट्रिय वाणिज्य बैंकका नेपाल पे क्यूआर मर्चेन्टले अन्तरदेश भुक्तानी प्राप्त गर्न सक्ने भएका छन् । बैंक र नेपाल क्लियरिङ हाउस (नेपाल पे) बीच भएको सम्झौताले अन्तरदेश भुक्तानी गर्न सकिने भएको हो । यो सम्झौतासँगै ४८ देशसँग आबद्धता रहेको अली पे प्लस नेटवर्कमार्फत अन्तरदेश भुक्तानी गर्न सकिने भएको बैंकले जनाएको हो । सम्झौताअनुसार क्लियरिङ हाउसले यसको सहजीकरण गर्ने बताइएको छ । नेपाल पे क्यूआर नलिएका ग्राहकले आफ्नो खाता भएको शाखामा सम्पर्क गरी उक्त सुविधा प्राप्त गर्न सकिने बैंकले जारी गरेको विज्ञप्तिमा उल्लेख छ । सीजीका ग्राहकलाई एनपीएलको टिकटकाठमाडौं (कास) सीजी इलेक्ट्रोनिक्सले आफ्ना कुनै पनि उत्पादन खरिद गर्दा नेपाल प्रिमियर लिग (एनपीएल) को टिकट पाउन सकिने अफर ल्याएको जनाएको छ । यसअन्तर्गत ग्राहकले सीजीका कुनै पनि उत्पादन खरिद गर्दा निःशुल्क एनपीएलको टिकट पाउनेछन् । सीजीले एलजी, टीसीएल, गोदरेज, बेको, सेन्साई, ब्ल्याक एन्ड डेकर, माइडिया, केन्टलगायत राष्ट्रिय तथा अन्तर्राष्ट्रिय ब्रान्डका उत्पादन बिक्री गर्दै आएको छ । त्रिभुवन विश्वविद्यालय अन्तर्राष्ट्रिय क्रिकेट मैदानमा जारी एनपीएलको उत्साहलाई लिएर ग्राहकको सुविधाका लागि उक्त अफर ल्याएको सीजीले जनाएको छ ।एपेक्सका २५८ विद्यार्थी दीक्षितकाठमाडौं (कास) एपेक्स कलेजका २५८ जना विद्यार्थी दीक्षित भएका छन् । कलेजले एपेक्स कलेज दीक्षान्त समारोह २०२४ आयोजना गर्दै आफ्ना विद्यार्थी दीक्षित भएको जानकारी दिएको हो । यसमा १५० जना स्नातक र १०८ जना स्नातकोत्तर तहका विद्यार्थी छन् । सन् २०२४ का कक्षाका विद्यार्थीलाई सम्मान गर्न उक्त दीक्षान्त समारोह आयोजना गरेको कलेजले बताएको छ, जहाँ कलेजले उत्कृष्ट विद्यार्थी यादवप्रसाद पाण्डेलाई इनोभेट नेपाल ग्रुप पोस्ट ग्राजुएट छात्रवृत्तिसमेत प्रदान गरेको छ । उनी बैंकिङ र इन्स्योरेन्स विषयका स्नातक तहका विद्यार्थी हुन् । उक्त अवसरमा कलेजले दीक्षित विद्यार्थीहरूलाई उज्ज्वल भविष्यको शुभकामनासमेत दिएको छ । मेटलाइफ नेपालको ॅमाई एजेन्सी एपकाठमाडौं (कास) मेटलाइफ नेपालले २३औं वार्षिकोत्सवका अवसरमा आफ्ना अभिकर्ताका लागि एजेन्सी र व्यवसाय सञ्चालनमा सहयोग गर्ने उद्देश्यले माई एजेन्सी एप ल्याएको छ । वार्षिकोत्सवका आफ्ना ग्राहकसमक्ष नेपाली परिवारलाई उज्ज्वल भविष्य सुरक्षित प्रदान गर्न थप प्रतिबद्ध रहेको समेत मेटलाइफले जनाएको छ । एपले अभिकर्ताहरूलाई बिमा योजना, अनुप्रयोगहरू व्यवस्थापन गर्न र ग्राहकसँग नजिकको सम्बन्ध बनाउन थप सघाउने कम्पनीले जारी गरेको विज्ञप्तिमा उल्लेख छ ।"
'अमेरिकाको नेपाल र एसिया नीतिमा निरन्तरता,"काठमाडौं (कास) अमेरिकाले ट्रम्प प्रशासनमा पनि एसिया र नेपालसम्बन्धी हालको नीतिलाई निरन्तरता दिने अमेरिकी सहायक विदेशमन्त्री डोनाल्ड लुले बताएका छन् । दुईदिने नेपाल भ्रमणमा आएका लुले सोमबार सञ्चारकर्मीसँगको अन्तर्क्रियामा अमेरिकाले नेपाल र एसिया क्षेत्रमा आफ्नो नीति परिवर्तन नगर्ने बताएका हुन् ।नेपालका राजनीतिक दलहरू मिलेर ऊर्जा तथा सडक पूर्वाधार विकासमा ५० करोड अमेरिकी डलर अनुदानको मिलेनियम च्यालेन्ज कर्पोरेसन (एमसीसी) परियोजना कार्यान्वयन गर्नु राम्रो भएको उनले बताए । एमसीसी परियोजनाअन्तर्गत १० जिल्लामा १० हजार जनालाई रोजगारीको अवसर हुनेछ । यसमा नेपाली र अरू विदेशी कम्पनीले काम गरिरहेका छन् । जसले नेपाललाई एक वर्षमा विद्युत् निर्यात गरेर १० करोड डलरभन्दा बढी आम्दानी गराउनेछन्, लुले भने, नेपालमा सबै मिलेर एमसीसी परियोजना कार्यान्वयन गर्नु राम्रो हो ।संक्रमणकालीन न्याय सहमतिमा अघि बढेकोमा नेपाल सरकारलाई धन्यवाद दिएको लुले बताए । उनले अब संक्रमणकालीन न्यायलाई सम्पादन गर्ने आयोगहरूमा पदाधिकारी नियुक्ति छिटै हुने आशा व्यक्त गरे । छिमेकी मुलुकसँग नेपालको राम्रो सम्बन्ध भएको अमेरिकाले हेर्न चाहेको पनि उनले बताए ।दक्षिण र मध्यएसिया मामिला हेर्ने सहायक विदेशमन्त्री लु बाइडेन प्रशासनको अन्त्यतिर र ट्रम्प प्रशासन सुरु हुनुअघि नेपाल भ्रमणमा आएका हुन् । उनले आइतबार कांग्रेस सभापति शेरबहादुर देउवा र माओवादी अध्यक्ष पुष्पकमल दाहालसँग भेटवार्ता गरेका थिए । सोमबार उपप्रधानमन्त्री एवं अर्थमन्त्री विष्णुप्रसाद पौडेल र प्रधानमन्त्री केपी शर्मा ओलीका मुख्य सल्लाहकार विष्णु रिमालसँग भेटवार्ता गरे ।पौडेलसँग अर्थ मन्त्रालयमा भएको भेटमा आर्थिक सहयोग, एमसीसी र यूएसएआईडी अन्तर्गतका परियोजनाको प्रभावकारी कार्यान्वयन, विकास वित्त, निजी क्षेत्रमा लगानीलगायतका विषयमा छलफल गरेका थिए । पौडेलले नेपालमा राजनीतिक स्थायित्व भएकाले अबको मुख्य प्राथमिकता आर्थिक समृद्धि भएको र त्यसका लागि नेपालमा अमेरिकी सहयोगलाई थप विस्तार गर्न अनुरोध गरेका थिए ।सहायक विदेशमन्त्री लुले दक्षिण एसियाका केही देश आर्थिक रूपमा समस्यामा परे पनि नेपाल आर्थिक वृद्धि र स्थायित्व कायम गर्न सफल भएको भन्दै खुसी व्यक्त गरेका थिए । उनले अमेरिका आगामी दिनमा नेपालमा थप आर्थिक सहयोग गर्ने पक्षमा रहेको जानकारी गराएका थिए । रिमालसँगको भेटवार्तामा आपसी चासोका विषयवस्तुमा छलफल तथा नेपालअमेरिका सम्बन्धलाई थप सुदृढ बनाउने सम्भावनाबारे चर्चा भएको थियो ।"
लुम्बिनीले खोल्ला खाता ?,"काठमाडौं (कास) नेपाल प्रिमियर लिग (एनपीएल) क्रिकेट एक दिनको विश्रामपछि मंगलबार पुनः सुरु हुँदा लुम्बिनी लायन्ससामु जितको ढोका खोल्ने अवसर हुनेछ । लुम्बिनीले पहिलो खेलमा चितवन राइनोजको सामना गर्नेछ । दिनको दोस्रो खेलमा कर्णाली याक्स र पोखरा एभेन्जर्सबीच प्रतिस्पर्धा हुनेछ ।नेपाली राष्ट्रिय टोलीका कप्तान रोहित पौडेलको नेतृत्वमा रहेको लुम्बिनी सुरुको आफ्नो चार खेलमै पराजित भइसकेको छ । प्लेअफको समीकरणबाट लगभग बाहिरिइसकेको छ । स्तरीय बलरको अभावमा पिरोलिएको लुम्बिनी पहिलो खेलमा १ सय ९१ रन बनाएर पनि विराटनगर किंग्ससँग २ विकेटले पराजित भएको थियो ।त्यसयता टोलीको हारको क्रम रोकिएको छैन । प्रतियोगिता सुरुअघि बलियो दाबेदार मानिएको टोलीले पोखरा एभेन्जर्ससँग १० विकेट, सुदूरपश्चिमसँग ४५ रन र जनकपुर बोल्ट्ससँग १ रनको हार बेहोरेको थियो । लुम्बिनीको प्रतिद्वन्द्वी चितवनले भने ४ मध्ये ३ खेल जितिसकेको छ । प्रतियोगिताअघि सबैभन्दा कमजोर टोलीको रूपमा हेरिएको चितवनले काठमान्डु गुर्खाजलाई ५ विकेट, पोखरालाई ८७ रन र दाबेदार सुदूरपश्चिमलाई ३३ रनले पराजित गरेको थियो । लुम्बिनीलाई पराजित गरेमा चितवनको प्लेअफमा पुग्ने सम्भावना बलियो बन्ने छ भने हारले लुम्बिनी औपचारिक रूपमै प्रतियोगिताबाट बाहिरिने छ । यता भारतीय स्टार ब्याटर शिखर धवनविना कर्णाली एनपीएलमा आफ्नो पहिलो खेल खेल्नेछ । पहिलो दुई खेल हारेको कर्णालीले पछिल्ला २ खेल जितेको छ । सम्झौताअनुरुप पहिलो चार खेल खेलेर धवन भारत फर्किसकेका छन् । धवनले कर्णालीबाट सर्वाधिक १ सय ३६ रन बनाएका थिए । कर्णालीका अन्य कुनै ब्याटरले १ सय रन बनाएका छैनन् । देव खनालले ७९ रन बनाई कर्णालीबाट सर्वाधिक रन बनाउने सूचीमा दोस्रो स्थानमा छन् । पहिलो दुई खेलमा कमजोर ब्याटिङ गरेर पराजय भोगेको पोखराले लुम्बिनीमाथि १० विकेटको विजय हात पार्दा १ सय ७६ रन बनाएको थियो । प्लेअफमा पुग्न पोखरालाई कर्णालीविरुद्धको खेल जित्नु अनिवार्यजस्तै छ ।"
दाबेदार सूचीमा उक्लँदै चेल्सी,"घरमा बलियो ब्रेन्टफोर्डयी दुई टिमविरुद्धको खेल यस्तो हुनेछ, जहाँ युनाइटेडको साख र प्रतिष्ठा दुवै दाउमा रहनेछ । जिते सबथोक पाइनेछ, हार सबथोक गुमाउने डर । यही बेला लन्डनको एउटा अर्को क्लब भने गजबले फरक लयमा छ । यो सिजन ब्रेन्टफोर्डको एउटा ठूलो विशेषता अगाडि आएको छ । यसमा क्लबलाई न रुन सक्ने स्थिति हुनेछ न त हाँस्ने । घरबाहिर खेल्दा ब्रेन्टफोर्ड जत्तिको कमजोर टिम अरू कुनै देखिन्न । फेरि घरमा खेल्नुपर्छ, यो जत्तिको बलियो अर्को टिम देखिन्न । थोमस फ्रान्कको टिमले पछिल्लो खेलमा न्युकासल युनाइटेडलाई ४२ ले हराएको थियो । घरमा खेलका ८ खेलमध्ये यो सातौं जित थियो । एक अर्को खेल भने बराबरीमा टुंगिएको थियो । अझ घरमा भएका खेलमध्ये चार अवसरमा ब्रेन्टफोर्ड ४ वा त्यो भन्दा बढी गोल गरेको छ । यो सिजन चेल्सीपछि सबैभन्दा बढी गोल गर्ने दोस्रो टिम ब्रेन्टफोर्ड नै हो । फ्रान्क भन्छन्, यो सिजन लिगमा हामीले जसरी गोल गरिरहेका छौं, यसले देखाउँछ हाम्रो टिम साँच्चै कस्तो छ भनेर । ब्रेन्टफोर्ड २३ अंकसहित नवौं स्थानमा छ । घरबाहिर भने यो टिम फेरि निकै खराब छ । त्यसैले त यस्ता ७ खेलमध्ये ब्रेन्टफोर्ड ६ मा पराजित रहेको छ भने एक बराबरीमा टुंगेको छ । घरबाहिर खेल्नुपर्छ, किन हो ब्रेन्टफोर्ड असाध्यै धेरै कमजोर देखिन्छ । तर यति भन्दाभन्दै घरबाहिरको प्रदर्शनको सुधार्ने र घरभित्र अझ मजबुत हो भने जस्तै सम्भावना कायम हुनसक्छ । ठूला टिमको खराब लयका कारण ब्रेन्टफोर्डले अब युरोपबारे पक्कै सपना बुन्न सक्छ ।"
भियतनाम तेक्वान्दोमा ८ पदक,"(काठमाडौं)नेपालका तेक्वान्दो खेलाडीले भियतनाममा भएको एसियन पुलिस तेक्वान्दो च्याम्पियनसिपमा ४ स्वर्णसहित ८ पदक जितेका छन् । त्यसमा १ रजत र ३ कांस्य पनि छ ।निशा दर्नाल र जितबहादुर बोटले पुम्सेमा दोहोरो स्वर्ण पदक जितेका छन् । उनीहरूको जोडीले ३० वर्षमुनिको युगल पुम्सेमा स्वर्ण जितेको थियो । व्यक्तिगत महिला पुम्सेको ३० वर्षमुनि निशा र पुरुष ३० वर्षमुनि जितबहादुरले स्वर्ण जितेका हुन् । निशाले भियतनामका खेलाडीको स्कोर (६९५५) उछिन्दै ७७३५ स्कोर गरेर स्वर्ण जितिन् । जितले पनि ७५७ स्कोर गरेका थिए । प्रतिद्वन्द्वी भियतनामीले ७३४ स्कोर गरेर उनलाई कडा चुनौती दिएका थिए ।प्रशिक्षक तथा टिम प्रमुख आयशा शाक्यका अनुसार १७ वर्षमुनिको जुनियर व्यक्तिगत पुम्सेमा रोजेन प्रजापतिले स्वर्ण जितेका छन् । उनले कोरियालीलाई उछिन्दै ७२८५ स्कोर गरे । कोरियाली खेलाडीले ७११५ स्कोर गरेका थिए ।प्रेमबहादुर लिम्बूले ३० वर्षमुनि एकल पुम्सेमा रजत जितेका छन् । ३० वर्षमुनिको प्रतिस्पर्धामा उनी इन्डोनेसिया खेलाडी (७५) भन्दा पछि परेका थिए । प्रेमले ७२ स्कोर गरेका थिए ।महिला ३० वर्षमुनि व्यक्तिगत पुम्सेमा रमिला लामाले कांस्य तथा पुरुष ३० वर्षमुनि व्यक्तिगत पुम्सेमा अस्मिन राउत र अञ्जन चौधरीले कांस्य पदक जितेका छन् ।डिसेम्बर ६ देखि ९ सम्म चलेको प्रतियोगितामा २९ देशका ७ सय ७१ खेलाडीले सहभागिता जनाएका थिए । त्यसअघि हङकङमा नोभेम्बर २९ देखि डिसेम्बर ४ सम्म भएको हङकङ वर्ल्ड तेक्वान्दो च्याम्पियनसिप २०२४ मा सात खेलाडीले प्रतिस्पर्धा गरेका थिए । त्यसमा निशा, अस्मिन, जित, प्रेम, रोजेनसहित आयशा शाक्य र बब्लू सिवाकोटीले पनि प्रतिस्पर्धा गरेका थिए । हङकङमा ७७ राष्ट्रका १७ सय २४ खेलाडीले सहभागिता जनाएका थिए । निशा ३० वर्षमुनि व्यक्तिगत पुम्सेको पहिलो चरणमा फिनल्यान्डकी खेलाडीलाई रोक्दै अघिल्लो चरण पुगेकी थिइन् । अर्को चरणमा विश्व वरीयताका नवौं स्थानमा रहेकी भारतीय खेलाडीसँग पराजित भइन् । ५० वर्षमुनिको युगल पुम्सेमा आयशा र बब्लूको जोडीले ट्युनिसिया अनुपस्थित हुँदा वाकओभर पाएको थियो । अर्को चरणमा उनीहरू इरानी खेलाडीसँग पराजित भए । टिम पुम्सेमा नेपाली टिम (जित, अस्मिन, प्रेम) चाइनिज ताइपेईसँग पराजित भएको थियो । अन्तिम १६ को प्रतिस्पर्धामा नेपालले ७९०० स्कोर गर्दा ताइपेईले ८००० स्कोर जोडेको थियो । निशा र प्रेमको जोडी इटालियन जोडीसँग पछाडि पर्दा आयशा ४० वर्षमुनि व्यक्तिगत पुम्सेको अन्तिम १६ मा क्यानडाकी खेलाडीसँग पछि परिन् ।"
नेपाल कठिन समूहमा,"(काठमाडौं)एएफसी एसिया कप छनोट फुटबलको समूह एफ मा परेको छ । एसियाली फुटबल महासंघ (एएफसी) को मुख्यालय क्वालालम्पुरमा निकालिएको ड्र मा नेपाल प्रतिद्वन्द्वीका रूपमा भियतनाम, मलेसिया र लाओसलाई पाएको हो । नेपालका लागि यो कठिन समूह साबित हुन सक्नेछ । समूह चरणमा प्रत्येक टिमले एकअर्कासँग घरभित्र र बाहिरको आधारमा दुईपल्ट खेल्नेछ । ड्र अनुसार नेपालले मार्च २५ मा र नोभेम्बर १८ मा मलेसिया तथा जुन १० र अर्को वर्षको मार्च ३१ मा लाओसविरुद्ध खेल्नेछ । अक्टोबर ९ र १४ मा भियतनामविरुद्ध खेल्नेछ । छनोटमा कुल २४ टिमको सहभागिता रहनेछ । तिनलाई ६ समूहमा विभाजन गरिएको हो । समूह विजेता साउदी अरेबियामा सन् २०२७ मा हुने एसिया कपका लागि छनोट हुनेछ । छनोटको समूह ए मा ताजकिस्तान, फिलिपिन्स, माल्दिभ्स र टिमोर लिस्टे, समूह बी मा लेवनान, यमन, भुटान र ब्रुनाइ, समूह सी मा भारत, हङकङ र बंगलादेश, समूह डी मा थाइल्यान्ड, तुर्कमेनिस्तान, चाइनिज ताइपेई र श्रीलंका तथा समूह ई मा सिरिया, अफगानिस्तान, म्यानमार र पाकिस्तान छन् ।"
गण्डकीको लगातार हार,"काठमाडौं (कास) नेपालको गण्डकी प्रदेश टिमले काभा मेन्स भलिबल क्लब च्याम्पियनसिपमा लगातार तेस्रो हार बेहोरेको छ । त्रिपुरेश्वरस्थित राखेप कभर्डहलमा सोमबार गण्डकी प्रदेश प्रतिस्पर्धात्मक खेलमा इरानको यू१८ टोलीसँग ३२ को सेटमा पराजित भएको हो । यो हारले गण्डकीको सेमिफाइनलमा पुग्ने सम्भावना कमजोर बनेको छ । गण्डकीले दुई सेटको अग्रता जोगाउन नसकेको हो । गण्डकीले २८२६, २५२३ ले दुई सेटमा अग्रता लिएको थियो । त्यसपछि भने इरानी युवा टिम हाबी भयो । लगातार तीन सेट २५२१, २५२२, १५१३ आफ्नो पक्षमा पार्दै इरानले खेल जित्यो । पहिलो खेलमा माल्दिभ्सको क्लब एचडीसीसँग हारेको गण्डकीले आफ्नै देशको टिम हेल्प नेपालसँगको दोस्रो खेल गुमाएको थियो । पराजित भएको थियो । दिनको पहिलो खेलमा भारतको क्यालिकट हिरोज विजयी भयो । टोलीले माल्दिभ्सको क्लब एचडीसीलाई सोझो सेटमा २५१३, २५२३, २५२१ ले जित हासिल गरेको थियो । यसअघि पहिलो खेलमा क्यालिकट नेपालको टिपटप हेल्प नेपाल स्पोटर््स क्लबसँग ३२ ले पराजित भएको थियो ।"
पूजाको कप्तानीमा एसिया कप टोली,"काठमाडौं (कास) पूजा महतोको कप्तानीमा नेपालले मलेसियामा हुने एसीसी महिला यू१९ एसिया कप क्रिकेटका लागि १५ सदस्यीय टोली छनोट गरेको छ । अघिल्लो महिना आईसीसी यू१९ महिला ट्वान्टी२० विश्वकपको एसिया छनोट विजेता बनेसँगै नेपाली टोली यू१९ एसिया कपलाई पनि छनोट भएको थियो । नेपाली यू१९ टोलीमा कर्णालीकी किरणकुमारी कुँवर र सुदूरपश्चिमकी अनु कडायतले पहिलोपल्ट स्थान बनाएका छन् । अनुलाई मनीषाकुमारी उपाध्यायको स्थानमा ल्याइएको हो । आईसीसी यू१९ महिला ट्वान्टी२० विश्वकपको एसिया छनोटमा नेपाली टोलीमा १४ खेलाडी थिए । मलेसिया जाने टोलीमा १५ खेलाडी छन् । पूजा, किरण र अनुसहित सोनी पाख्रिन, सना प्रविन, ज्योत्स्निका मरासिनी, कुसुम गोदार, अलिशाकुमारी यादव, सावित्री धामी, कृष्मा गुरुङ, तिर्सना बिक, रिया शर्मा, रचना चौधरी, सिमाना केसी, स्नेहा महरा छन् । महिला यू१९ टोलीका प्रशिक्षक महेशप्रसाद रिजालले दुई सातादेखि प्रशिक्षण भइरहेको र महिला राष्ट्रिय टोलीसँग प्रशिक्षण म्याचहरू खेल्दै आएको बताए । नेपाली टोली डिसेम्बर १३ मा मलेसिया लाग्नेछ । पहिलो पटक आईसीसी यू१९ विश्वकप खेल्नुअघि नेपालले एसिया कप खेल्न लागेको हो । एसिया क्षेत्रको विजेता भएको नेपाल मलेसियामै हुने यू१९ विश्वकपको समूह डी मा अस्ट्रेलिया, बंगलादेश र स्कटल्यान्डसँगै छ । नेपालले जनवरी १८ मा बंगलादेश, जनवरी २० मा स्कटल्यान्ड र जनवरी २२ मा अस्ट्रेलियासँग खेल्ने तालिका छ ।एसीसी यू१९ महिला एसिया कप भने डिसेम्बर १५ देखि २२ सम्म आयोजना हुनेछ । समूह ए मा नेपालसहित भारत र पाकिस्तान तथा समूह बी मा बंगलादेश, श्रीलंका र मलेसिया छन् । नेपालले डिसेम्बर १६ मा पाकिस्तान र डिसेम्बर १७ मा भारतसँग खेल्नेछ ।"
सूर्य नेपाल काठमाडौं ओपन आजदेखि,"काठमाडौं (कास) यस सिजनको सूर्य नेपाल गल्फ टुरअन्तर्गत दोस्रो प्रतियोगिता सूर्य नेपाल काठमाडौं ओपन मंगलबार तिलगंगास्थित आरएनजीसीमा सुरु हुनेछ । ७२ होलको चार दिने प्रतियोगितामा ३३ प्रोफेसनल र १२ एमेच्योर गल्फरले प्रतिस्पर्धा गर्नेछन् । प्रतियोगिताको कुल पुरस्कार राशि ७ लाख ३५ हजार रुपैयाँ राशि रहेको नेपाल प्रोफेसनल गल्फर्स संघ (पीजीए नेपाल) का महासचिव दीपक आचार्यले जानकारी गराएका छन् । विजेताले १ लाख ५० हजार, दोस्रोले ८५ हजार र र तेस्रोले ६८ हजार रुपैयाँ पुरस्कार हात पार्नेछन् । चौथोले ५५ हजार र पाँचौंले ४८ हजार पुरस्कार पाउनेछन् । ३६ होलको समाप्तिमा कट लागू हुनेछ । उत्कृष्ट २१ प्रो गल्फर र प्रोकट बनाउने एमेच्योरले अन्तिम दुई दिनका स्थान बनाउने छन् । कट बनाउने सबै प्रो गल्फरले नगद पुरस्कार पाउनेछन् । डिफेन्डिङ च्याम्पियन नीरज तामाङ, नेपाल नम्बर एक प्रो भुवन नगरकोटी, रवि खड्का र दिनेश प्रजापति दाबेदार गल्फर हुन् । पछिल्लो प्रतियोगिता विजेता एमेच्योर गल्फर राहुल विश्वकर्मा र एमेच्योरका नम्बर वान सद्भाव आचार्यले उनीहरूलाई चुनौती दिने छन् ।"
चर्च ब्वाइजसँग आर्मी स्तब्ध,पाँचथर (कास) चर्च ब्वाइज क्लबले विभागीय टोली त्रिभुवन आर्मी क्लबलाई २१ गोलले पराजित गरी इलाममा भइरहेको दोस्रो इलाम गोल्डकप फुटबलको सेमिफाइनल सुरक्षित गरेको छ ।दाबेदार आर्मीलाई दोस्रो मिनेटमै नीरज चौधरीको पेनाल्टीमा गोल गर्दै अग्रता दिलाएका थिए । चर्च ब्बाइजका रोहन कार्कीले ७६ औं मिनेटमा बराबरी गोल फर्काएका थिए । त्यसको ७ मिनेटपछि चर्च ब्वाइजबाट खेलिरहेका बिदेशी खेलाडी अर्मान्डोले गरेको गोल निर्णाय कबनेको थियो । रोहनले प्लेयर अफ द म्याच घोषित हुॅदै ८ हजार १ सय रुपैयाँ पुरस्कार पाए । पहिलो हाफमा चर्च ब्वाइजले दबाब खेपे पनि मध्यान्तरपछि रणनीतिक रूपमा आर्मीलाई पछि पारेको थियो । चर्च ब्वाइजले बुधबार आयोजक रेडहर्स क्लब इलामसॅग खेल्नेछ ।मंलगबार मछिन्द्र क्लब र रेड स्टार झापाबीच चौथो क्वाटरफाइनल हुनेछ ।
