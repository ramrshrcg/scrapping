शीर्षक,विवरण
बिमा गरे पनि महँगो औषधि निजीमै किन्नुपर्ने बाध्यता,"(काठमाडौं)सरकारी स्वास्थ्य संस्थामा आबद्ध बिमितले सहुलियतमा औषधि नपाउने समस्या अझै कायमै छ । स्वास्थ्य बिमा कार्यक्रम लागू भएको नौ वर्ष बितिसक्दा पनि बिमितले निजी फार्मेसीबाट महँगोमा औषधि किन्नुपर्ने बाध्यता उस्तै छ । यसले आर्थिक अवस्था कमजोर भएका बिरामी मर्कामा छन् । स्वास्थ्य बिमा गरे पनि औषधिमूलोकै लागि ऋण लिनुपर्ने तथा घरखेत बेच्नुपर्ने अवस्था उस्तै रहेको बिमितहरू बताउँछन् । औषधिको सहज उपलब्धताको माग गर्दै स्वास्थ्य मन्त्रालय, स्वास्थ्य बिमा बोर्डलगायत निकायमा धाए पनि सुनुवाइ नभएको उनीहरूको गुनासो छ । स्वास्थ्यमन्त्री प्रदिप पौडेलले पदभार ग्रहण गरेको एक सय दिन पुगेको अवसरमा गत कात्तिकमा ठूला अस्पतालमा विगतमा ६० प्रतिशत औषधि उपलब्ध हुने गरेकामा हाल ९० प्रतिशत उपलब्ध भएको दाबी गरेका थिए । तर अहिले पनि मृगौलापीडित दोलखा तामाकोशी गाउँपालिका५ की संगीता थापाले नियमित सेवन गर्नुपर्ने औषधि सरकारी फार्मेसीमा नपाएर निजीबाट खरिद गरिरहेकी छन् । बुधबार वीर अस्पतालमा भेटिएका उनका श्रीमान् अष्टबहादुर चौलागाईंले भने, मृगौला खराब भएपछि बिरामीको शरीरमा रगत अभाव भइरहन्छ । वीरका डाक्टरले रगत बढाउन मद्दत गर्ने फोसचेक ब्रान्डको ८०० एमजीको औषधि लेखिदिनुभएको छ । यो औषधि वीरको फार्मेसीमा कहिल्यै पाइएन । उनका अनुसार उक्त औषधि एक पत्ताको ३ सय ५० रुपैयाँ पर्छ । स्वास्थ्य बिमा भए पनि एउटै औषधिमा मासिक ३ हजार ५ सय रुपैयाँ खर्च भइरहेको चौलागाईंले बताए ।दोलखाकी अर्की मृगौलापीडित सविना तिमिल्सेनाले पनि स्वास्थ्य बिमा गराएकी छन् । तर शरीरमा रगत बढाउन सुईमार्फत दिइने औषधि इपोफिट ६००० निजी फार्मेसीबाट खरिद गर्दै आएकी छन् । उनका काका वेदप्रसाद तिमिल्सेनाका अनुसार उक्त औषधि वर्षमा १० पटकसम्म चलाउनुपर्छ । एक पटक चढाउन एक हजार ४ सय रुपैयाँ पर्छ, उनले भने । स्वास्थ्य सेवा विभागको तथ्यांकअनुसार नेपालमा डायलसिस गराउँदै आएका बिरामी ६ हजारभन्दा बढी छन् । क्यान्सर, मुटु, बालरोग तथा अन्य दीर्घरोगका बिरामीले पनि औषधि सहजै पाएका छैनन् । मुलुकमा दीर्घरोगी २९ हजारभन्दा बढी छन् । सहिद धर्मभक्त राष्ट्रिय मानव अंग प्रत्यारोपण केन्द्र भक्तपुर, त्रिवि शिक्षण अस्पताल, कान्ति बाल अस्पताल, राष्ट्रिय ट्रमा सेन्टरलगायत मुलुकका ठूला अस्पतालका फार्मेसीमा नै औषधि सहजै पाइँदैन । स्वास्थ्य बिमा बोर्डका एक अधिकारीका अनुसार औषधि खरिद गर्न समयमा टेन्डर आह्वान नगर्नु, चिकित्सकले बिरामीलाई औषधि सिफारिस गर्दा जेनेरिक नाम नभई कम्पनी नाम लेख्नु, बिमा बोर्डले निर्धारण गरेको मूल्यमा बिक्री गर्नुपर्दा अस्पताललाई घाटा हुनु र कमिसन खेल पनि हुनु जस्ता कारणले अस्पतालमा औषधि नपाइने गरेको छ । अस्पतालले स्वास्थ्य बिमा बोर्डसँग बिमा कार्यक्रम सञ्चालन गर्ने सम्झौता गरेका हुन्छन् । स्वास्थ्य बिमा नियमावली, ०७५ को परिच्छेद६ मा सेवा प्रदायकले २४ घण्टा औषधि उपलब्ध गराउने गरी फार्मेसीको व्यवस्था गर्नुपर्ने र सरकारले तोकेको मापदण्ड अनुरूप हुनुपर्ने प्रावधान छ । सम्झौताबमोजिम सेवा उपलब्ध नगराए, अभिलेख अद्यावधिक गरेको नदेखिए वा झूटा प्रतिवेदन पेस गरे, कार्यक्रम सञ्चालनमा लापरबाही गरे वा आफ्नो संस्थामा सेवा उपलब्ध हुँदाहुँदै पनि अन्यत्र प्रेषण गरे सम्झौता स्थगन वा रद्द गर्न सकिने कानुनी व्यवस्था छ । स्वास्थ्य बिमा बोर्डका पूर्वविज्ञ सदस्य डा सुरेश तिवारीले बिमितले सेवा नपाउनुमा स्वास्थ्य मन्त्रालय, स्वास्थ्य बिमा बोर्ड, औषधि व्यवस्था विभाग तीनै निकाय जिम्मेवार रहेको बताए । यी तीनै निकायले अनुगमन गरेर दोषीमाथि कारबाही गर्नुपर्छ, उनले भने, नभए ऐनमा कडाइ गर्नुपर्यो । स्वास्थ्य मन्त्रालयका प्रवक्ता डा प्रकाश बुढाथोकीले स्वास्थ्य बिमा बोर्डको सूचीमा भएको औषधि उपलब्ध गराउन नसक्नुमा अस्पताल व्यवस्थापनको कमजोरी भएको बताए । मन्त्रालयको दैनिक कामको चाप र अस्पताल थुप्रै भएका कारण अनुगमन गरिराख्न सम्भव हुँदैन, उनले भने, दैनिक गुनासो सुन्न, सहजीकरण तथा व्यवस्थापन गर्न समिति गठन भएको छ । उजुरी परे अनुगमन गर्छौं । स्वास्थ्य बिमा बोर्डको तथ्यांकअनुसार साउनयता मंसिर २६ सम्म मात्रै १५ हजार जनाभन्दा बढी बिमितले सम्झौताबमोजिम सेवा नपाएको गुनासो गरेका छन् । आर्थिक वर्ष २०७९८० मा हेलो सरकार, राष्ट्रिय सतर्कता केन्द्र, अख्तियार दुरुपयोग अनुसन्धान आयोगबाट एक सय ४६ वटा लिखित उजुरी परेको बोर्डको तथ्यांक छ । तर अनुगमननियमनमा सम्बन्धित निकायले चासो दिएको छैन । सेवा लिन समस्याकै कारण नयाँ बिमित संख्या खासै बढ्न सकेको छैन, बिमितको नवीकरण घट्दै गएको छ ।मुलुकभरमा कुल जनसंख्यामा बिमित संख्या १६ प्रतिशत अर्थात् ४६ लाख ६६ हजार मात्र छ । बिमितको नवीकरण संख्या २०७७७८ मा ७५ प्रतिशत थियो भने २०७८७९ मा ६४ प्रतिशत र २०७९८० मा ५९ प्रतिशतले मात्र नवीकरण गरे । बोर्डले २०८०८१ को तथ्यांक भने सार्वजनिक गरेको छैन । स्वास्थ्य बिमा बोर्डका सूचना अधिकारी विकेश मल्लले द्रुत गुनासो व्यवस्थापन समिति गठन भइसकेको जानकारी दिँदै समितिमार्फत समस्या समाधानको पहल गर्ने बताए । बोर्ड र अस्पतालबीच भएको सम्झौताबमोजिम सेवा नदिए सम्झौता रद्दसमेत हुन सक्छ, उनले भने । वीर अस्पतालका सूचना अधिकारी सीताराम खड्काले पहिला टेन्डर गर्दा छुटेका औषधि अहिले अभाव देखिएको भए छिट्टै अर्को टेन्डर गर्ने बताए । सहिद धर्मभक्त राष्ट्रिय मानव अंग प्रत्यारोपण केन्द्रका प्रवक्ता हरिहरि पोखरेलले बिरामीले कम्पनीको नामअनुसारका औषधि खोज्ने गरेकाले पनि समस्या हुने बताए । चिकित्सकलाई औषधि प्रिस्क्राइब गर्दा कम्पनीको नाम नभई जेनेरिक नाम लेख्न अनुरोध गर्दै आएको छु, उनले भने, बिरामीले स्टक राख्दा पनि कहिलेकाहीं औषधिको अभाव हुन्छ । स्वास्थ्य बिमा बोर्डमा अध्यक्ष र कार्यकारी निर्देशक दुवै पद खाली छ । बोर्डका तत्कालीन अध्यक्ष डागुणराज लोहनीले गत भदौमा राजीनामा दिएका थिए । बोर्डका कार्यकारी निर्देशकको चारवर्षे कार्यकाल मंसिर २५ मा पूरा भएको थियो । सरकारले २०७२ चैत २५ मा कैलालीबाट सुरु गरेको बिमा कार्यक्रम अहिले ७७ जिल्लामै लागू भइसकेको छ । ४ सय ४० वटा स्वास्थ्य संस्थाले बिमा कार्यक्रमबापत सेवा दिने गरी सम्झौता गरेका छन् । प्रतिपरिवार (५ जनासम्म) ३ हजार ५ सय रकम तिरेका आधारमा वार्षिक एक लाख रुपैयाँसम्मको स्वास्थ्य सुविधा र थप प्रतिसदस्य ७ सयका दरले रकम थपिए प्रतिसदस्य २० हजार बराबरको सेवा थपिने प्रावधान छ । अधिकतम सेवा सुविधाको सीमा २ लाख रुपैयाँ (१० जनाको परिवार सदस्य) सम्म रहेको छ । सेवा लिएबापत १० प्रतिशत शुल्क बुझाउनुपर्ने नियम छ ।स्वास्थ्य बिमा नियमावली २०७५ मा वार्षिक रूपमा बोर्डले तोकेभन्दा बढी मूल्यका चस्मा, श्रवण यन्त्र, सेतो छडी र बैसाखी, पोलिएको, गम्भीर अपांगताका लागि गरिने उपचार, ओठतालु काटिएकामा गरिने सर्जरीबाहेकको प्लास्टिक तथा कस्मेटिक सर्जरी, दाँत उखेल्ने, दाँत वा गिजाबाट पिप निकाल्ने र दाँतसम्बन्धी घाउचोट (डेन्टल ट्रमा) को प्राथमिक व्यवस्थापनबाहेकको दन्त उपचारमा बिमा कार्यक्रम समावेश नहुने व्यवस्था छ ।"
कांग्रेस महाधिवेशनका लागि शेखर र गगनबीच ध्रुवीकरण सुरु,"(काठमाडौं) कांग्रेसको आगामी महाधिवेशन कहिले हुने भन्ने टुंगो नलाग्दै नेतृत्वका लागि पार्टीभित्र ध्रुवीकरण बढाउने कसरत हुन थालेको छ । विधानले दुई कार्यकालभन्दा बढी नेतृत्वमा बस्न नपाउने व्यवस्थाका कारण पार्टी सभापति शेरबहादुर देउवा आगामी महाधिवेशनदेखि कार्यकारिणी भूमिकाबाट निवृत्त हुँदै छन् । उनको निवृत्तिसँगै कांग्रेसभित्र परम्परागत गुट भत्किएर नयाँ ध्रुवीकरण सुरु हुने सम्भावना देखिएको छ । सभापति देउवाले आफ्नो उत्तराधिकारी तयार पारिसकेका छैनन् । पार्टी नेतृत्वका आकांक्षीहरू उनको साथ र समर्थन लिने कसरतमा छन् । संस्थापन पक्षभित्रै कांग्रेस उपसभापति पूर्णबहादुर खड्का, कृष्णप्रसाद सिटौला, विमलेन्द्र निधि, प्रकाशमान सिंह, शशांक कोइराला देउवाको साथसमर्थन लिने दौडमा छन् । तर देउवाले संगठनमा पकड राखेका इतरपक्षका नेता शेखर कोइराला र महामन्त्री गगन थापाप्रति झुकाव राख्ने गरेको चर्चा कांग्रेस वृत्तमा छ । संस्थापन पक्षमा बालकृष्ण खाण, एनपी सावद, प्रकाशशरण महत, मोहनबहादुर बस्नेतलगायतका नेताले शेखर कोइरालाप्रति सकारात्मक सद्भाव देखाउन थालिसकेका छन् । देउवाले भने राष्ट्रिय राजनीतिका निर्णायक भूमिका र छलफलमा महामन्त्री थापालाई अघि सारिरहेका छन् । उनको रोजाइ कोइराला र थापामध्ये को हो भन्ने प्रस्ट भने छैन । अर्कातर्फ यी दुई नेताबीचको टक्करले पार्टीभित्र नयाँ ध्रुवीकरणको पैरवी पनि हुन थालेको छ । पछिल्लो पटक कोइराला र थापाबीचको मुख्य टक्कर कोशी प्रदेशमा देखिएको छ । कोशीमा कोइराला पक्षधरले मंसिर १८ मा पालिका तहका सभापतिहरूको भेला डाकेका थिए । त्यसको प्रमुख अतिथि कोइराला आफैं थिए । त्यस्तो भेला पार्टीको विधानभन्दा बाहिर भएको भन्दै रोक्ने प्रयास महामन्त्री थापाबाट भएको बुझाइ कोइराला पक्षीय नेताहरूको छ । भेला रोक्ने उद्देश्यबाट पार्टीका मुख्य सचिव कृष्ण पौडेलले विज्ञप्ति जारी गरेर मंसिर २२ अघि कुनै प्रदेशमा पनि पार्टीको कार्यक्रम नभएको उल्लेख गरेका थिए । त्यसको झोकमा कोइरालाले आफ्नै गृहनगर विराटनगरमा भएको मंसिर २२ को कोशी प्रदेश सम्मेलन बहिष्कार गरे । आफूसँग सम्मेलनबारे परामर्श नगरिएको भन्दै कोइराला त्यो दिन चितवन पुगेका थिए । कोशी प्रदेश सम्मेलन सकिएलगत्तैदेखि भने उनी विराटनगरमै छन् । यी घटनाक्रमले सार्वजनिक मञ्चमा समेत कोइराला र थापाबीच घोचपेच हुन थालेको छ । नेता कोइरालाप्रति सभापति देउवासमेत सशंकित बन्दै आएका छन् । खासगरी सत्ता राजनीतिमा कोइरालाका सार्वजनिक अभिव्यक्तिबाट देउवामा असन्तुष्टि देखिएको छ । कोइरालाले सरकारका कामकारबाहीको खुलेर आलोचना गरिरहेका छैनन् । तर, उपसभामुख इन्दिरा राना र विद्युत् प्राधिकरणका कार्यकारी निर्देशक कुलमान घिसिङलाई हटाउनेलगायतका सत्ता गठबन्धनको पहललाई उनले आलोचना गरे । माओवादीसँग गठबन्धन भएको बेला कोशी प्रदेशमा कोइरालाको आडभरोसामा भएको विद्रोहले पनि सभापति देउवा सतर्क छन्, संस्थापन पक्षका एक नेताले भने, कांग्रेसएमाले गठबन्धनको रेखा आफैंले कोर्ने तर नयाँ सरकार बनेको सय दिन नपुग्दै आलोचनामा उत्रिने कार्यले संशयको थप ठाउँ दिएको छ । कोइराला पक्षका नेता हृदयराम थानी र गोविन्द पोखरेल पार्टीमा आन्तरिक खपतका लागि उठ्ने विषयले सम्बन्धमा असर नपर्ने दाबी गर्छन् । सभापति देउवा र महामन्त्री थापासँगको सम्बन्ध पछिल्ला घटनाक्रमबाट निर्धारण नहुने उनीहरू बताउँछन् । थानीले कोशी प्रदेशमा हालै देखिएको कचमच धेरै अघि नजाने दाबी गरे । देउवा १५ औं महाधिवेशनबाट निवृत्त हुने भएपछि पार्टीमा नयाँ खालको ध्रुवीकरण भने हुने उनको भनाइ छ । हिजोको समूह भंग हुन सक्छ । नयाँ किसिमका गुट बन्छन् । पुरानै समूहको धङधङी अब रहँदैन । त्यसका बाछिटा देखिन थालेका छन्, थानीले भने, संस्थापन पक्षबाट देउवाको उत्तराधिकारी को हुन्छ भन्ने यकिन छैन । राजनीतिमा सम्भावना जे पनि हुन सक्छ । त्यसैले शेखरजी बुद्धिमत्तापूर्ण ढंगबाट अघि बढ्नुपर्छ भन्ने हाम्रो सुझाव छ । कोइरालाले १५ औं महाधिवेशनमा सभापतिको उम्मेदवार बन्ने सार्वजनिक घोषणा गरिसकेका छन् । महामन्त्री थापाले सार्वजनिक रूपमा घोषणा नगरे पनि नेतृत्वको आफ्नो दाबेदारी प्राकृतिक रहने बताउँदै आएका छन् । नेतृत्वका लागि कोइराला र थापाबीच टक्कर चलिरहेका बेला देउवाले सुरुवाती दिनमा कोइराला र पछिल्लो समय थापालाई च्याप्नुको पछि पार्टीको उत्तराधिकारीकै लागि हो कि एमालेसँगको सहमतिबमोजिम १८ महिनापछि सत्तामा पुग्ने बाटो सुरक्षित बनाउने रणनीति हो भन्ने प्रस्ट नभएको कतिपय नेता बताउँछन् । कोइराला र थापाबीच सम्बन्ध बिग्रँदा पार्टीभित्र देउवालाई सहज भएको देखिन्छ । १५ औं महाधिवेशनमा गगनले नेतृत्वमा छाड्दैनन् भन्ने शेखरदाइलाई लागिरहेको छ । अर्कातर्फ गगनलाई पनि शेखरदाइले छाड्दै गएको भन्ने परेको छ । यी दुई नेताबीच भित्रभित्र चलिरहेको रस्साकसीले पार्टीमा नयाँ ध्रुवीकरण बढ्ने निश्चित जस्तै छ, कांग्रेसका अर्का एक पदाधिकारीले भने, शेरबहादुरदाइ पार्टीको कार्यकारिणी भूमिकाबाट अलग हुने मात्रै हो, सत्ता राजनीतिबाट होइन । त्यसैले भोलि पार्टी सभापति नहुँदा पनि आफू सत्ता राजनीतिको केन्द्रमा रहन कसलाई अघि बढाउँदा ठीक हुन्छ भन्नेबारेमा तौलिने काम गरिरहनुभएको छ । कांग्रेस नेता मीनेन्द्र रिजाल महाधिवेशन टुंगो नहुँदासम्म नेतृत्वका लागि प्रतिस्पर्धी कति जना हुने भन्नेबारेमा यकिन गर्न नसकिने बताउँछन् । विधानको व्यवस्थाअनुसार ०८२ मंसिरभित्र पार्टीको नियमित महाधिवेशन गर्नुपर्ने हुन्छ । पार्टीको चौधौं महाधिवेशन ०७८ मंसिरमा भएको थियो । चार वर्षको कार्यकाल सकिन अब एक वर्ष छ । तर ०८२ मा महाधिवेशन हुने संकेत नदेखिएको रिजाल बताउँछन् । विधानले थप एक वर्ष बढाउन सक्ने सुविधा दिएको छ र यसअघि पाँच वर्षमै महाधिवेशन हुने गरेको थियो । महाधिवेशन हुने सुनिश्चितताका लागि गम्भीरतापूर्वक तयारी अघि नबढाउने हो भने पार्टी महाधिवेशन स्थानीय तह निर्वाचनको मुखमा पुग्छ । स्थानीय निर्वाचनको पूर्वसन्ध्यामा पार्टीको महाधिवेशन गर्न सकिँदैन । त्यसले झनै अनिश्चय बढाउँछ, त्यसैले पहिला महाधिवेशनको सुनिश्चितता हुनुपर्छ, रिजालले भने । केन्द्रीय सदस्य नैनसिंह महर भने आफू नेतृत्वमा आउनका लागि आकांक्षीहरू जहाँ उभिन पनि तयार हुने बताउँछन् । उनले पनि अब परम्परागत गुट भत्किएर महाधिवेशन लक्षित नयाँ खालको ध्रुवीकरण पार्टीभित्र बढ्दै जाने बताए । धेरैलाई उमेरको दबाब छ । त्यसैले पद प्राप्त गरिहाल्ने आकांक्षा जागेको छ । सबै आफू बलियो हुने दाउमा छन् । परम्परागत गुट देखाउन र तलका मान्छेलाई भ्रममा राख्नका लागि मात्रै हुन् । जसलाई जहाँ सुविधा हुन्छ, त्यहाँ जान्छन्, अब फलानो दाइ भयो भने छोडिन्छ भन्ने कुनै नेता देखिँदैन, महरले भने, अहिले पार्टी सभापति देउवाकै वरिपरि सबै देखिन्छन् । अहिले शेखरदाइ र गगन भन्छन्, भोलि अर्को आउन पनि सक्छ । कतिपयले देउवा र थापाबीचको सम्बन्ध १५ औं महाधिवेशनसम्मकै लागि रहेको अड्कल पनि गर्न थालेका छन् । तर थापा पक्षीय केन्द्रीय सदस्यहरू पार्टी सञ्चालन गर्न र राष्ट्रिय राजनीतिका मुद्दामा सहजता खोज्न मात्रै सभापतिले महामन्त्रीलाई च्यापेको बताउँछन् । अहिलेसम्म सभापतिले पनि केही भन्नुभएको छैन । महामन्त्रीले पनि आफू सभापति हुने र सहयोग माग्ने कुराबारे बोल्नुभएको छैन, थापा निकट ती सदस्यले भने, भोलिका दिन कस्तो परिस्थिति बन्छ, अहिले नै भन्न सकिने स्थिति छैन । कोइरालानिकट केन्द्रीय सदस्य गोविन्दप्रसाद पोखरेलले महामन्त्री थापालाई अहिल्यै सभापतिसँग मिलिसक्यो भन्न नमिल्ने बताउँछन् । पार्टी सञ्चालनका लागि सभापतिसँग मिलेर अघि बढ्नुपर्ने बाध्यतामा महामन्त्री रहेको उनले बताए । पार्टी सञ्चालन गर्न सभापतिसँग मिल्नुपर्ने हुन्छ, सभापतिको सहयोग भएन भने महामन्त्री नै असफल हुने स्थिति बन्छ । यसैलाई लिएर केही मान्छेले महामन्त्री सभापतिसँग मिल्यो भनेर प्रचार गर्ने गरेका छन्, उनले भने, पार्टीभित्र केही व्यक्ति शेखर र गगनलाई मिल्न दिनु हुँदैन भन्ने पनि होलान् तर अन्तिममा दुई जना मिलेरै अघि बढ्छन् भन्ने मेरो विश्वास छ ।"
कोरियाली राष्ट्रपतिविरुद्ध महाभियोग पारित,"एजेन्सीहरू (सोल) दक्षिण कोरियाली संसद्ले राष्ट्रपति युन सुक येओलविरुद्धको महाभियोग प्रस्ताव पारित गरेको छ । शनिबार भएको मतदानमा २ सय ४ सांसदले महाभियोग प्रस्तावको पक्षमा मत दिए । अन्तर्राष्ट्रिय सञ्चारमाध्यमका अनुसार ८४ सांसदले महाभियोगको विपक्षमा मतदान गरे भने ८ मत बदर भयो, ३ सांसद तटस्थ बसे । महाभियोग प्रस्ताव पारित भएसँगै राष्ट्रपति युन पदबाट स्वतः निलम्बित भएका छन् । युनले अब संवैधानिक अदालतको सामना गर्नुपर्नेछ । उनीविरुद्धको महाभियोग प्रस्तावमा ९ सदस्यीय अदालतले अन्तिम निर्णय लिनेछ । राष्ट्रपति पद रिक्त भएको ६० दिनभित्र नयाँ राष्ट्रपति चयनका लागि निर्वाचन हुने व्यवस्था छ । त्यतिन्जेलसम्म प्रधानमन्त्री हान डक सुले अन्तरिम राष्ट्रपतिको जिम्मेवारी निर्वाह गर्नेछन् । महाभियोग प्रस्ताव पारित भएपछि युनले अन्त्यसम्म पनि देशका लागि सक्दो योगदान गर्ने बताएका छन् । म तत्कालका लागि आफ्नो भूमिकाबाट रोकिनुपरेको भए पनि गएको साढे दुई वर्षमा जनतासँगको मेरो भविष्यको यात्रा रोकिनु हुँदैन, युनले आफ्नो निवासमा रेकर्ड गरिएको सार्वजनिक सम्बोधनमा भनेका छन्, म सबै आलोचना, प्रोत्साहन र समर्थन स्वीकार गर्छु र अन्त्यसम्म पनि राष्ट्रका लागि काम गर्ने सक्दो प्रयास गर्नेछु । राष्ट्रपति येओलले उत्तर कोरिया र देशभित्रका केही विपक्षीबाट राष्ट्रियता खतरामा परेको भन्दै डिसेम्बर ३ मा दक्षिण कोरियासँगै विश्व समुदायलाई नै चकित पार्ने गरी मार्सल कानुन लागू गरेका थिए । राष्ट्रपतिको आदेशपछि केही समय देशमा सेना परिचालन भयो । हेल्मेट लगाएका सैनिक र प्रहरी राष्ट्रिय सभामा तैनाथ भए । केही सैनिक हेलिकोप्टरबाट संसद् भवनको छतमा ओर्लिए । स्थानीय सञ्चारमाध्यमले मास्क लगाएका सशस्त्र सैनिक भवनभित्र प्रवेश गर्दै गरेको र अग्नि नियन्त्रणका लागि राखिएका उपकरण प्रयोग गरेर त्यहाँका कर्मचारीले उनीहरूलाई प्रवेश गर्नबाट रोकेको दृश्य प्रसारण गरेका थिए । स्थानीय समयानुसार मंगलबार राति ११ बजे राष्ट्रपतिले मार्सल कानुन घोषणा गरेको केही समयमै सेनाले एउटा आदेश जारी गर्दै संसद्को गतिविधि र राजनीतिक समूहबाट हुने प्रदर्शनमा प्रतिबन्ध लगाएको थियो । उक्त आदेशमा सञ्चारमाध्यमलाई पनि सरकारी नियन्त्रणमा राख्ने उल्लेख थियो । राष्ट्रपतिको कदमको उनकै दल पिपल्स पावर पार्टी (पीपीपी) सहितका राजनीतिक दल र जनताले कडा विरोध गरेका थिए । संसद्को बहुमतले मार्सल कानुन लागू गर्ने निर्णय उल्टाइदिएपछि राष्ट्रपति युन आफ्नो निर्णय फिर्ता लिन बाध्य भएका थिए । तर त्यसको विरोधमा विपक्षी दलका सांसदले उनलाई पदबाट हटाउनुपर्ने भन्दै महाभियोग प्रस्ताव ल्याएका थिए । गत शनिबार संसद्मा भएको मतदान पीपीपीले बहिष्कार गरेपछि उनी महाभियोगबाट जोगिएका थिए । तीन सय सदस्यीय संसद्मा पीपीपीका १ सय ८ सदस्य छन् ।पीपीपीले राष्ट्रपति येओललाई महाभियोगबाट जोगाएर राजीनामा दिन लगाउने रणनीति लिएको थियो । पीपीपी नेता हान दोङहुनले राष्ट्रपतिले गलत कदम चालेकाले नियमित कामकाज जारी राख्न सम्भव नरहेको प्रतिक्रिया दिएका थिए । उनको अग्रिम राजीनामा अवश्यम्भावी छ, पीपीपीका हान दोङहुनले भनेका थिए । तर राष्ट्रपति युनले मार्सल ल लागू गरेकामा माफी माग्दै पुनः यस्तो कदम नचाल्ने वाचा गरे । म एकदमै क्षमाप्रार्थी छु र स्तब्ध भएका जनतासँग माफी माग्न चाहन्छु, युनले भनेका थिए । राष्ट्रपति युनले गलत कदम चालेको स्वीकार गरे पनि राजीनामा नदिएपछि सत्तारूढ दलका सांसद थप रुष्ट भए, जसका कारण शुक्रबार पेस गरिएको महाभियोग प्रस्तावको पक्षमा मतदान गरे । रक्षामन्त्री किम योङ ह्युनले राजीनामा दिइसकेका छन् । घटनाको अनुसन्धानका क्रममा उनी प्रहरी हिरासतमा छन् । सैनिक कानुन घोषणा गर्न महत्त्वपूर्ण भूमिकामा संलग्न भएको र नागरिक अधिकारको प्रयोगमा बाधा पुर्याउन पदीय मर्यादा दुरुपयोग गरेको आरोपमा किमलाई प्रहरीले गत आइतबार पक्राउ गरेको हो । दक्षिण कोरियाली सञ्चारमाध्यमका अनुसार पक्राउ पर्नुअघि ह्युनले आत्महत्याको प्रयाससमेत गरेका थिए । विपक्षी डेमोक्रेटिक पार्टीले भने किमलाई देशद्रोहमा अनुसन्धान हुनुपर्ने माग गरेको छ । उक्त मुद्दामा दोषी ठहरिए किमलाई मृत्युदण्ड वा आजीवन जेल सजाय हुने कोरिया टाइम्सले जनाएको छ ।सन् २०२२ मा राष्ट्रपतिमा निर्वाचित कट्टर परम्परावादी नेता युन पत्नीका कारण यसअघि नै समस्यामा परेका थिए । उनकी पत्नी किम किअन हीले गैरकानुनी रूपमा महँगो ब्रान्डको ब्याग उपहारमा लिएको र धितोपत्र बजारमा चलखेल गरेको आरोप लागेको थियो । समाचार सार्वजनिक भएपछि दक्षिण कोरियाको राजनीतिमा तरंग उत्पन्न भएको थियो । उक्त काण्डका कारण गत अप्रिलमा भएको संसदीय चुनावमा युनको दल पीपीपीले ठूलो हार व्यहोरेको थियो । निर्वाचनमा विपक्षी पार्टीले फराकिलो जित हासिल गरेपछि उनका हातखुट्टा बाँधिएजस्तै भयो । त्यसयता उनको सरकारले चाहेको कानुन पारित हुन सकिरहेको छैन । उदारवादी विपक्षीहरूले पारित गरेका विभिन्न विधेयकमा भने उनले भिटो लगाउने गरेका थिए ।कैयौं भ्रष्टाचार प्रकरणमा नाम जोडिएका कारण युनको लोकप्रियता पनि खस्किँदै गएको थियो । पछिल्लो समय भने आफ्नै दलभित्र पनि असन्तुष्टि बढ्दै गएपछि युनले गत महिना पत्नीका तर्फबाट माफी मागेका थिए । त्यसपछि उनले प्रथम महिला (पत्नी) को जिम्मेवारी निगरानी गर्ने कार्यालय बनाउने घोषणा गरेका थिए । पत्नीले लिएको महँगो उपहारका विषयमा विस्तृत अनुसन्धान हुनुपर्ने माग अस्वीकार गरेपछि भने उनीप्रति सार्वजनिक आक्रोश बढ्दो थियो ।दक्षिण कोरियामा राष्ट्रपतिले महाभियोग सामना गर्नुपरेको यो पहिलो पटक भने होइन । यसअघि सन् २०१६ मा राष्ट्रपति पार्क ग्युनहेलाई पैसा असुलीका लागि साथीलाई सघाएकामा महाभियोग लगाइएको थियो । त्यतिबेला २ सय ३४ सांसद पार्कविरुद्धको महाभियोग प्रस्तावका पक्षमा उभिएका थिए । त्यस्तै, सन् २००४ मा अर्का दक्षिण कोरियाली राष्ट्रपति रोह मुह्युनविरुद्ध महाभियोग लगाइएको थियो । दुई महिनाका लागि निलम्बन भएका उनी पछि संवैधानिक अदालतबाट पुनःस्थापित भएका थिए ।"
सहरका घर सजाउँदै रूकुमका स्लेट ढुंगा,"(सुर्खेत) र (रुकुम पश्चिम)रूकुम पश्चिमको चौरजहारी नगरपालिका८ गोइरीका ७१ वर्षीय धनसिंह पुन बिहान ६ नबज्दै घरनजिकैको ढुंगाखानी पुग्छन् । साँझसम्मै खानीबाट ढुंगा निकाल्ने र त्यसलाई विभिन्न आकार दिने उनको यो दैनिकी ५६ वर्षदेखि निरन्तर चलिरहेको छ । उनका बाबु भोजसिंहले पनि यही खानीमा झन्डै ४० वर्ष बिताए । धनसिंहले ढुंगा निकालेर प्रशस्तै धन नकमाए पनि रोजगारीका लागि विदेश धाउनुपरेको छैन । यही कामले अहिलेसम्म परिवारको लालनपालन, घरखर्च, छोराछोरीको उच्च शिक्षाका लागि रकम जुटाइरहेको छु, उनले भने, गाडी लिएर ग्राहकहरू खानीमै आउँछन्, घरनजिकैको रोजगारीले जीविका राम्रै चलेको छ, सन्तुष्टि पनि मिलिरहेको छ । गोइरीकै ६१ वर्षीय खिमे घर्तीले पनि ढुंगाखानीमा काम गर्न लागेको झन्डै ५० वर्ष पुग्यो । उनका बाबु षडानन्दले पनि लामो समय यही खानीमै काम गरे । बुवाको पछिपछि लागेर ११ वर्षको उमेरदेखि यही खानीमा काम गरिरहेको छु, यहींकै कमाइले २ छोरालाई सरकारी जागिरे बनाएँ, उनले भने, चौरजहारी बजारमा २ तले पक्की घर बनाएको छु, दुःख पनि खासै छैन, आम्दानी पनि भइरहेकाले बुढ्यौलीमा पनि दिनहुँ खानीमा आएर काम गर्छु । उनले अहिले पनि खानीबाट ढुंगा निकालेर दैनिक १ हजारदेखि १५ सय रुपैयाॅसम्म कमाइ रहेको बताए । यहाँको खानीबाट निकालिएका ढुंगा सबैभन्दा बढी काठमाडौं र पोखरामा जाने गरेका छन् भने नेपालगन्ज, बुटवल, सुर्खेत, बागलुङ, दाङलगायत ठाउॅमा पनि यसको माग बढिरहेको छ । सुरुमा स्थानीयस्तरमै खपत भइरहेकोमा ५ वर्षयता यहाँका अधिकांश ढुंगा सहरतिर जाने गरेको हो । गोइरीका ढुंगा छानो छाउन, भान्सामा सिलौटोका रूपमा प्रयोग गर्न र सजावटका सामग्री बनाउन प्रयोग भइरहेको स्थानीय कविन्द्र बुढाले बताए । उनका अनुसार कतिपयले घरभित्र मार्बल र टायलको सट्टामा पनि गोइरीको ढुंगा प्रयोग गरिरहेका छन् । अन्यत्रका ढुंगाखानी लोप भइरहेका बेला हामीले भने पुस्तौंदेखि रोजगारी पाइरहेका छौं, गाउॅका हरेक परिवारबाट कम्तीमा एक जनाले खानीमा रोजगारी पाउँदा सबै घरको आम्दानीको स्रोत बनेको छ, कविन्द्रले भने, यही खानीको कमाइबाट अधिकांशले चौरजहारी बजारमा घर बनाएका छौं, जग्गाजमिन जोडिरहेका छौं । स्थानीय कमल विकका अनुसार खानीबाट ढुंगा बाहिर निकाल्न नपाउॅदै बिक्री भइहाल्छन् । ३४ महिनाअघिदेखि नै ढुंगा व्यापारीले पेस्की रकम पठाउने गरेको उनले बताए । पछ्रिल्लो समय ठूला होटल, विभिन्न पार्क तथा पर्यटकीय स्थलहरूमा पनि यहाँका स्लेट ढुंगा प्रयोग भइरहेको छ । अहिले त सहरतिर टायल, मार्बलको सट्टा यहाॅका ढुंगा प्रयोग भइरहेका छन्, व्यापारीहरू गाडी लिएरै ढुंगा खरिद गर्न आउॅछन्, कमलले थपे, उत्पादन कम माग बढी छ, माग धान्नै मुस्किल भइसक्यो । सहरमा ढुंगा बिक्न थालेपछि खानीमा जोडिनेको संख्या पनि बढिरहेको उनको भनाइ छ । अहिले खानी र आसपासका क्षेत्रमा झन्डै १ सय जनाले रोजगारी पाएका छन् । उनीहरूको आम्दानी दैनिक १ हजारदेखि ५ हजार रुपैयाॅसम्म छ । खानीबाट निकालेको ढुंगाको संख्याका आधारमा उनीहरूको ज्याला निर्धारण हुन्छ । ढुंगाको माग बढिरहेपछि खानी क्षेत्रमा ढुंगा काट्ने मेसिन ल्याइएको अर्का कामदार धनबहादुर चन्दले बताए । मेसिन ल्याएपछि हातले ढुंगालाई आकार दिन परेको छैन, उनले भने, काम पनि छिटो र सहज हुन थालेको छ, मेसिनमार्फत अर्डरअनुसारकै ढुंगा बन्न थालेपछि बिक्री पनि ह्वात्तै बढेको छ । ढुंगाखानीमा काम गर्ने उनको परिवारमा उनी तेस्रो पुस्ताका हुन् । बाबुबाजेले पनि यही खानीमा लामो समय काम गरेको उनले बताए । यो हाम्रा बाजेहरूको पालादेखिकै खानी हो, खानीबाट पुरानै तरिकाबाट ढुंगा निकाल्छौं, बाहिर ल्याएर मेसिनमार्फत विभिन्न आकारमा ढाल्ने गरिएको छ, उनले भने, सुरुमा स्थानीयस्तरमै घर छाउन मात्र यहाॅका ढुंगा प्रयोग गरिन्थ्यो, अचेल जस्तापाताले घर छाउन थालिएपछि ढुंगाको माग घटेको थियो, तर अहिले फेरि घर, पार्क सजावटका लागि यिनै ढुंगा प्रयोग गर्न थालिएको छ । उनका अनुसार खानीमा ढुंगाका आकार हेरेर मूल्य तोक्ने गरिएको छ । सामान्यतया ४० देखि ७० रुपैयाॅसम्ममा एउटा ढुंगा बिक्री हुन्छ । यही मूल्यबाट जग्गाधनी, खानीमा काम गर्ने, श्रमिक र नगरपालिकाले कर लिन्छ । नगरपालिकाले ढुंगाको आकार हेरेर ५ रुपैयाॅसम्म कर लिने गरेको छ । पछिल्लो समय माग बढेसॅगै आम्दानी पनि बढिरहेको अर्का कामदार डिल्ली हमालले बताए । हामी यसैबाट परिवार पालेका छौं, छोराछोरीको पढाइ खर्च व्यहोरिरहेका छौं, उनले भने, माग बढ्दै गएपछि दिनमा कम्तीमा ३ हजारसम्म कमाइ गरिरहेका छौं । उनले अहिले बिहान सबेरैदेखि राति अबेरसम्म खानीमा व्यस्त हुने गरेको बताए ।खानी नजिकसम्म नगरपालिकाले सडक निर्माण गरिदिएको छ । मध्यपहाडी लोकमार्गदेखि खानीसम्मको सडक निर्माणपछि व्यापारीहरू गाडी लिएर खानीमै ढुंगा ल्याउन जाने गरेको नगर प्रमुख पुष्प बादीले बताए । यो खानीमा अहिले तेस्रो पुस्ताले काम गरिरहेका छन्, परम्परागत व्यवसायबाट गाउ नै आत्मनिर्भर बनेको छ, उनले भने, आसपासका गाउॅबाट युवाहरू विदेश गएका गएै छन्, गोइरीमा भने ढुंगाखानीले विदेश पलायन रोकिरहेको छ, ढुंगाखानीबाट भएको आम्दानीले अधिकांशले सहरबजारमा घरजग्गा जोडेका छन् । गोइरीमा पाइने ढुंगा विशिष्ट खालको भएकाले संघीय राजधानीसम्म यसको माग बढिरहेको उनको भनाइ छ । खानीले स्थानीयलाई आम्दानी त दिएको छ नै, चौरजहारीको पहिचान पनि विभिन्न ठाउॅसम्म पुर्याएको छ, उनले भने । खानीमा राम्रै आम्दानी भएपछि कालापहाड (भारत) जानु नपरेको ६२ वर्षीय तुलाबहादुर घर्तीले बताए । सिंगो जीवन नै ढुंगाखानीमा बिताइयो, चौरजहारी बजारमा पक्की घर बनाउने, जग्गा जोड्ने, सन्तान पढाउने मुख्य आयस्रोत नै यही खानी हो, उनले भने, गोइरी गाउॅवासीको जीविकोपार्जनको मुख्य स्रोत नै यही खानी हो । उनले आफूले काम सुरु गर्दाताका एक सयवटा ढुंगा १० रुपैयाॅमा बिक्री गरेको सुनाए । कुनै बेला परम्परागत घर छाउन प्रयोग हुने स्लेट ढुंगा अहिले आधुनिक घरहरू सजाउन प्रयोग भइरहेको उनको भनाइ छ । पोखरा र काठमाडौंका घरमा भित्तामा टाँस्न र भुइॅमा छाप्न पनि यहाॅका स्लेट ढुंगा प्रयोग भइरहेका छन्, उनले भने, पदमार्ग, पार्किङ र बगैंचामा पनि गोइरीका ढुंगाको माग बढ्दो छ । हेर्दा आकर्षक देखिने र मार्बलभन्दा धेरै टिकाउ हुने भएकाले स्लेटको माग बढिरहेको हो ।ढुंगाखानीका सञ्चालक मिसरकुमार मल्लले अहिले करिब ७५ जना दक्ष मिस्त्री र २३ जना कामदारले खानीमा काम गरिरहेको बताए । उनका अनुसार यो मौसममा ढुंगा निकालिरहेका १५ वटा खानीमा कम्तीमा ५ जनाका दरले मिस्त्री र अन्यले काम गरिरहेका छन् । हरेक वर्ष मंसिरदेखि जेठसम्म ढुंगाखानीमा काम हुने उनको भनाइ छ । अन्य महिनामा भने पानी पर्ने भएकाले पहिरो जाने र दुर्घटना हुने भएकाले काम रोक्ने गरिएको छ । बिक्रीका लागि तयार भएका ढुंगाहरू आकार हेरेर मूल्य निर्धारण हुने उनले जानकारी दिए । उनका अनुसार अहिले ७० रुपैयाॅ प्रतिगोटाका दरले ढुंगा बिक्री हुने गरेको छ । गोइरीको ढुंगाखानी व्यक्तिको जग्गामा छ । यो वर्ष ५ जनाको जग्गामा रहेको १५ वटा खानीबाट ढुंगा निकालिरहेको सञ्चालक मल्लले बताए । त्यसबाहेक अन्य खानीमा कुनैमा ढुंगा सिद्धिएका छन् भने कुनै माटोले पुरिएका छन् । खानीबाट यो वर्ष करिब २ लाख ५० हजार ढुंगा निकाल्नेगरी काम भइरहेको उनले बताए । चौरजहारी नगर प्रमुख पुष्पले गोइरी र गढीमालिकामा भएको ढुंगाखानी स्थानीयका लागि रोजगारीको प्रमुख स्थल भएको बताए । दुवै खानीमा गरेर झन्डै १ सय ५० जनाले दैनिक रोजगारी पाइरहेका उनको भनाइ छ ।खानीबाट ढुंगा निकाल्नेले मात्र रोजगारी पाएका छैनन्, ढुंगा बोक्नेहरूले पनि आम्दानी गरिरहेका छन् । गोइरीबाट चौरजहारी बजारसम्म ढुंगा ओसार्नेहरूले प्रतिगोटा १० रुपैयाॅ ज्याला पाउँछन् । दिनमा एक सयवटा ढुंगा बोक्दा पनि एक हजार रुपैयाॅ कमाइ हुन्छ, स्थानीय राकेश घर्तीले भने, खानीबाट ढुंगा ओसारपसार गर्न थालेपछि घरखर्च राम्ररी चलेको छ । उनका अनुसार झन्डै ५० जनाले सिजनको बेला ढुंगा ओसार्ने काम पाउँछन् । ढुंगा ओसारपसार गर्दा ट्र्याक्टरलगायत मालवाहक साधनले पनि काम पाइरहेको उनको भनाइ छ । मुख्य बाटोमा पुर्याएपछि ट्रकमा लोड गरी विभिन्न ठाउॅमा ढुंगा पुर्याइन्छ, उनले भने, यहाॅको ढुंगा त आसपासका जिल्लाका लागि ब्रान्ड बनिसकेको छ । यो ढुंगाखानी करिब ३ हजार वर्गमिटर क्षेत्रफलमा फैलिएको छ ।"
माओवादीसँग एकता गर्न नहुने पक्षमा एकीकृत समाजवादी,"(काठमाडौं)एकीकृत समाजवादीमा माओवादी केन्द्रसँग एकता गर्न नहुने रायसहितको राजनीतिक प्रतिवेदन पेस भएको छ । शुक्रबार सुरु भएको स्थायी कमिटी बैठकमा बोल्ने नेताहरूले पनि पार्टी बलियो नभएसम्म माओवादीसँग एकतामा जान नहुने धारणा राखेका छन् ।माओवादी र एकीकृत समाजवादीबीच पार्टी एकताका लागि शीर्ष तहमा धेरै पटक छलफल भइसकेको छ । माओवादी अध्यक्ष पुष्पकमल दाहाल र एकीकृत समाजवादीका अध्यक्ष माधवकुमार नेपालले आआफ्नो टिममा छलफल गरी एकता संयोजन समिति बनाउने निधो गरेका थिए । महासचिव घनश्याम भुसालले स्थायी कमिटी बैठकमा पेस गरेको राजनीतिक प्रतिवेदनमा वाम एकता व्यावहारिक रूपमा सम्भव नभएको उल्लेख छ । सैद्धान्तिक रूपमा वाम एकता आजको आवश्यकता हो तर व्यावहारिक रूपमा अहिले त्यो सम्भव छैन, प्रतिवेदनमा भनिएको छ, आन्दोलनबाट पार्टी निर्माण गर्ने हाम्रो पहलकदमीले नै क्रान्तिकारी ध्रुवीकरणलाई तीव्र पार्नेछ । आन्दोलनको उद्देश्य, माग र स्वरूपमा समानता हुने व्यक्ति, समूह र पार्टी एक ठाउँमा उभिने अवस्था आउँछ र वाम तथा कम्युनिस्ट एकताको प्रक्रिया अगाडि बढ्छ ।भुसालले माथि टाउकामा मात्र एकता गरे असफल हुने जनाउँदै एमालेमाओवादी एकताको उदाहरण दिएका छन् । नेतृत्वका केही मानिसका सत्तास्वार्थका कारण गरिने एकता भरपर्दो हुँदो रहेनछ भन्ने उदाहरण २०७५ सालमा भएको एमाले र माओवादीका बीचमा भएको एकता, कचिङ्गल र विभाजनले देखाएको छ, उनले प्रतिवेदनमा लेखेका छन्, त्यस घटनाबाट हामीले धेरै कुरा सिक्नुपर्नेछ ।एमालेबाट विभाजन भएपछि पार्टीमा व्याप्त निराशाका कारण कहिले माओवादी र एमालेसँग नजिक हुन खोज्दा समस्या आएको निष्कर्ष निकालिएको छ । निराशा, हतासा, अन्योल, पलायन, निष्क्रियताजस्ता प्रवृत्ति देखिएका छन् । जसले गर्दा कतिपयमा एमालेसँग सामीप्य खोज्ने, अरू कतिपयमा माओवादीसँग नजिकिन खोज्ने र आमरूपमा अन्योलग्रस्त प्रवृत्ति देखिएका छन्, प्रतिवेदनमा भनिएको छ, पार्टी निर्माणको एउटा स्पष्ट राजनीतिक कार्ययोजनाले मात्रै यसलाई समाधान गर्न सक्छ । खुलस्त छलफलद्वारा पार्टी पंक्तिलाई एकताबद्ध नबनाउने हो भने पार्टीले गति लिन सक्दैन ।एमाले र माओवादी एकठाउँमा आउनु, संसद्मा झन्डै दुई तिहाइ सिट आउनु, पार्टी एकता हुनु र त्यस पार्टीले समाजवादी कार्यदिशा समात्नुले कम्युनिस्ट आन्दोलनमा असाधारण सम्भावना अगाडि ल्याएका थिए, प्रतिवेदन भन्छ, तर कम्युनिस्ट आन्दोलनको भविष्यभन्दा ठूलो पार्टी बनाउने र सत्तामा राज गर्ने स्वार्थमा आधारित भएर गरिएको पार्टी एकताले परिणाम दिएन । २०७५ मा पार्टी एकता गरेको साढे तीन वर्ष पूरा नहुँदै नेकपा विभाजन भएको थियो ।प्रतिवेदनमाथि बोल्ने क्रममा नेताहरूले माओवादीसँग एकता गर्दा पार्टी विलय हुने बताएका हुन् । माओवादीसँग एकताका नाममा संगठन कमजोर हुँदै गएको उनीहरूको भनाइ छ । सैद्धान्तिक र वैचारिक आधारमा भन्दा सत्तास्वार्थलाई ध्यान दिँदा विगतको पार्टी एकता असफल भएको भन्दै स्थायी कमिटी सदस्यले प्रतिवेदनलाई समर्थन गरेका छन् । एकीकृत समाजवादीका उपाध्यक्ष एवं प्रचार विभाग प्रमुख जगन्नाथ खतिवडाले बैठकमा माओवादीलगायत कुनै दलसँग पनि एकता गर्नु उचित नभएको धारणा आएको बताए । कांग्रेस, एमाले र माओवादीसँग सहकार्य गर्दै आयौं । तर राष्ट्रिय पार्टी बन्न सकेन, उनले भने, अब आफ्नो खुट्टामा उभिएर अघि जानुपर्छ । माओवादीसँग एकताबाट धेरै पर पुगिसकेका छौं ।कांग्रेस, माओवादी, एकीकृत समाजवादीलगायत दलको गठबन्धन सरकार भएकै बेला माओवादी अध्यक्ष पुष्पकमल दाहालको जोडबलमा समाजवादी मोर्चा गठन भएको थियो । गठबन्धनमा आफू बलियो हुन दाहालले माओवादी, एकीकृत समाजवादी र जसपा नेपालसहितको मोर्चा बनाएका थिए । एकीकृत समाजवादीसँग भने एकताको प्रक्रिया अघि बढाइएको थियो । त्यो गठबन्धन ढलेपछि पार्टी एकताका विषयमा छलफल नै भएको छैन । माओवादी केन्द्रका महासचिव देव गुरुङले एकीकृत समाजवादीसँग एकताका लागि थप प्रगति नभएको बताए । एकताका लागि उल्लेखनीय प्रगति केही भएको छैन, उनले भने ।स्थायी कमिटी सदस्य विजय पौडेलले नेताको स्वार्थका लागि हुने पार्टी एकता लामो समय नटिक्ने भएकाले नेताहरूले जनता केन्द्रित कार्यक्रम बनाउनुपर्ने धारणा बैठकमा आएको बताए । नेताको सत्तास्वार्थका कारण एकता गर्दा पार्टी बन्दैन । त्यसैले जनतासँग जोडिने कार्यक्रम बनाउनुपर्नेमा सबैको जोड छ, उनले भने ।महासचिव भुसालले गठबन्धन गरेर निर्वाचनमा जानु पनि घातक रहेको प्रतिवेदनमा उल्लेख गरेका छन् । आगामी आम निर्वाचन हाम्रा लागि महत्त्वपूर्ण छ । निर्वाचनलाई पनि आन्दोलनको कार्यक्रमभित्रै राखेर हामी अगाडि बढ्नुपर्छ । अब फेरि गठबन्धनका आधारमा निर्वाचनमा जाने कुरा हामीले सोच्नै सक्दैनौं, प्रतिवेदनमा लेखिएको छ, एक त हामी आफैंले गठबन्धनको दुष्परिणाम भोगिसकेका छौं । दोस्रो, गठबन्धनका कारणले नेपालको राजनीति नै बदनाम हुँदै गएको छ । गठबन्धनले क्रान्तिकारी पार्टीलाई वैचारिक रूपमा नै भुत्ते बनाउँछ ।२०७८ भदौमा एमालेबाट विभाजन भएर एकीकृत समाजवादी गठन भएको थियो । गत आम निर्वाचनमा कांग्रेस र माओवादीसँग गठबन्धन गर्दा पनि एकीकृत समाजवादी राष्ट्रिय बन्न सकेन । प्रतिनिधिसभामा एकीकृत समाजवादीका १० सांसद छन् । माओवादी अध्यक्ष दाहाल नेतृत्वको सरकारमा एकीकृत सहभागी थियो । कांग्रेस र माओवादीले आफूलाई उपयोग गरेको एकीकृत समाजवादीको निष्कर्ष छ । अब एकीकृत समाजवादी ठोस् राजनीतिक कार्यक्रमका आधारमा गरिने सहकार्य, मोर्चा वा एकताबाहेक अरू कुनै पनि गठबन्धन गर्दैन भन्नेमा आफैं पनि स्पष्ट हुनुपर्छ, प्रतिवेदनमा भनिएको छ ।"
बजेट अभावले अस्पताल निर्माण अलपत्र,"(बागलुङ)निसीखोला गाउँपालिकामा निर्माणाधीन अस्पताल बजेट अभावमा अलपत्र परेको छ । वडा नं ३ र ४ को सिमाना नजिकै अस्पताल बनाइरहेका ठेकेदारले भुक्तानी नपाएको भन्दै काम रोकेका छन् । स्थानीयले जग्गा उपलब्ध गराएपछि गाउँपालिकाले चार वर्षअघि भवन निर्माणको ठेक्का लगाएको थियो । हिमदुङ एसी आईएस संयुक्त निर्माण कम्पनीले भवन बनाउने ठेक्का लिएको हो । १० करोड ९९ लाख रुपैयाँको लागत अनुमान गरिएको अस्पताल गत वर्ष पुस मसान्तमै बनिसक्नुपर्ने थियो । बाहिर हेर्दा त अस्पताल सकिएको जस्तो लाग्छ तर हामीले काम गरेकै भुक्तानी दिन सकेनौं, ठेकेदारले काम बाँकी छाडेका छन्, गाउँपालिका अध्यक्ष सूर्यबहादुर घर्तीले भने, बजेट प्राप्त नभएसम्म काम कहिले पूरा हुन्छ, भन्न सकिँदैन । अस्पताल नबन्दा आम नागरिकले स्वास्थ्य सेवाका लागि धेरै टाढा जानुपर्ने बाध्यता भएको पालिका अध्यक्ष घर्ती बताउँछन् । १० शय्याको अस्पताल निर्माण सम्पन्न भए यहाँका झन्डै २५ हजार मानिसले सेवा पाउनेछन् । मध्यपहाडी लोकमार्गमा हुने दुर्घटनाका घाइतेको उपचारमा समेत सहज हुने स्थानीयको भनाइ छ । अस्पताल बन्दै गरेको ठाउँ गाउँपालिकाको बीचमा पर्छ । गाउँपालिकाले गत वर्ष नै अस्पतालको भवन बनिसक्ने भनेर गाउँपालिकाले २० लाख रुपैयाँ खर्च गरेर खोला छेउमा पक्की पर्खालसमेत बनाइसकेको छ । अघिल्लो अध्यक्षकै पालामा भवन निर्माण सुरु भएको हो, अब त पूरा गरेर सञ्चालन गर्ने बेला बितिसक्यो तर राज्यबाट आउने बजेट नै आएन, उनले भने, ठेकेदारलाई पनि बजेट व्यवस्थापन हुनासाथ काम सक्न ताकेता गरेका छौं । गाउँपालिकाले ९ रोपनी जग्गा उपलब्ध गराएपछि संघ सरकारले भवन निर्माणका लागि बजेट निकासा गरिदिएको थियो । तर ठेकेदारले गत वर्ष गरेको कामकै डेढ करोडभन्दा बढी भुक्तानी पाउन बाँकी छ । प्रमुख प्रशासकीय अधिकृत जीवन पुनले संघीय सरकारसँग बजेट माग गरिरहेको बताए । तैपनि निकासा भएको छैन, उनले भने ।निसीखोलाका ७ वटा वडामध्ये ३ वटामा मात्रै स्वास्थ्य चौकी छन् । अन्यत्र स्वास्थ्य सेवासमेत नपुगेकाले अस्पताल बनेपछि सबैलाई सहज हुने पालिका अध्यक्ष घर्ती बताउँछन् । हाल अस्पताल जानुपरे १ सय ३० किमि परको सदरमुकाम वा झन्डै ९० किमि टाढाको पाल्पा पुग्नुपर्ने बाध्यता छ । यहाँका तीनवटै स्वास्थ्य चौकी धेरै बिरामी परीक्षण गर्नेमा पर्छन् । अस्पताल नहुँदा प्रसूति व्यथाका बिरामीलाई सबैभन्दा बढी समस्या भएको छ ।गाउँपालिकाले कम्तीमा एक विशेषज्ञ डाक्टरसहित आधारभूत उपचार र प्रसूति सेवा दिने गरी अस्पताल सञ्चालनमा ल्याउने लक्ष्य राखेको छ । दक्ष चिकित्सक राख्न सके अपरेसनको सेवा पनि दिन सकिन्थ्यो, स्वास्थ्य शाखाकी प्रमुख जुनी घर्तीले भनिन्, भूगोल र जनसंख्याका कारण पनि यहाँ अस्पताल आवश्यक छ । अस्पताल बनेपछि पालिकाले निसीखोलामा पुल बनाउने लक्ष्य राखेको छ ।पालिका उपाध्यक्ष प्रेम घर्तीका अनुसार तत्काल ट्रस्ट पुल बनाउन सर्वेक्षण भइसकेको छ । २३ मिटर लामो ट्रस्टब्रिजको नक्सांकन गरेर प्रदेश सरकारमा रकमका लागि पठाइएको उनले जानकारी दिए । भवन बनिसक्दा ट्रस्ट पुल पनि बनाएर सञ्चालनमा ल्याउने लक्ष्य छ, उनले भने, लोकमार्ग कालोपत्रे भइसकेकाले वडा नं ६ को भलकोटदेखिका बिरामी पनि एक घण्टामै अस्पतालमा आउन सक्नेछन् ।"
चीनमा देखिएको 'राष्ट्रिय शक्ति',"चीनको औपचारिक भ्रमण (मंसिर १७२०) पछि प्रधानमन्त्री केपी शर्मा ओली भारत भ्रमणको तयारीमा छन् । मंसिर २३ मा गृहनगर दमक पुगेर उनले भने, चीन भ्रमण सफल भयो, अब म भारत भ्रमणमा जान्छु । चिनियाँ प्रधानमन्त्री ली छ्याङको निमन्त्रणामा बेइजिङ पुगेका ओलीको चौथो प्रधानमन्त्रित्वकालको यो पहिलो द्विपक्षीय वैदेशिक भ्रमण थियो, अब भारत सम्भवतः दोस्रो भ्रमण हुनेछ । नेपालको विदेश नीतिको पहिलो प्राथमिकतामा छिमेकी भारत र चीन छन्, त्यस अर्थमा यी भ्रमण स्वाभाविक हुन् । यी विशाल छिमेकीबीच रहेको सार्वभौम नेपालका प्रधानमन्त्रीले यी दुई छिमेकीमध्ये पहिला कुनको भ्रमण गर्छन् भन्नु वास्तवमा गैरमुद्दा हो । तर यसलाई विवादित मुद्दा बनाएर कूटनीतिक आँधी सिर्जना गर्न खोज्ने शास्त्रीय सिद्धान्तकारको प्रयास असफल भएको छ । संवेदनशील विषयलाई राजनीतिक दाउपेचको अस्त्र बनाउनु हुँदैन । जब ओली नेतृत्वको दुई ठूला दल सम्मिलित यो सरकारले सार्वभौमिक समानताका आधारमा छिमेकीसँग सम्बन्ध अघि बढाइरहेको छ भने कुन देश पहिला भ्रमण भन्ने प्रश्नको सहज जवाफ हो जुन देशले पहिला निम्ता गर्छ, त्यही देश । चीनबाट पहिला निम्ता पाएपछि प्रधानमन्त्री चीन गएका हुन्, भारतीय प्रधानमन्त्री नरेन्द्र मोदीबाट निमन्त्रणा प्राप्त भएपछि भारत पनि जानेछन् । प्रधानमन्त्रीको भारत भ्रमणको तयारीकै लागि परराष्ट्रमन्त्री आरजु राणा नयाँदिल्ली जाँदै छिन् । सरकार प्रमुख वा उच्चतहका यस्ता वैदेशिक भ्रमणलाई एजेन्डामा आधारित भएर विश्लेषण गर्न सुरु गर्यौं भने बरालिने खतरा रहँदैन । तर यहाँ भ्रमणलाई आतिथ्यता दिने राष्ट्र नपुग्दै काठमाडौंमै गिजोलेर असफल पार्ने प्रयास गरिन्छ । प्रधानमन्त्रीको चीन भ्रमणलाई पनि आरम्भमै विवादास्पद बनाउन खोजिएको थियो । यो आलेख चीन भ्रमणका उपलब्धिमा केन्द्रित छ । द्विपक्षीय राजनीतिक सम्बन्धकै पृष्ठभूमिमा विकसित उच्चस्तरीय वार्ता र द्विपक्षीय एजेन्डाका कोणबाट हेर्दा मंसिर १८ प्रधानमन्त्री ओलीको बेइजिङमा व्यस्त तालिका रह्यो, तर त्यो सहजतामै टुंगियो । चीन सरकारका तीन शक्तिशाली व्यक्तित्व प्रधानमन्त्री ली, राष्ट्रपति सी चिनफिङ र चिनियाँ जनकंग्रेसका अध्यक्ष झाओ लेजीसँगका बेग्लाबेग्लै संवादले उच्चस्तरीय सम्बन्धलाई पुनर्ताजकीकरण गर्यो । त्यसै दिन महत्त्वपूर्ण नौ सहमतिमा हस्ताक्षर भयो, जसलाई कम महत्त्वका ठान्नु हुँदैन । तर बहुप्रतीक्षित बेल्ट एन्ड रोड इनिसिएटिभ (बीआरआई) कार्यान्वयन गर्ने विषयमा सहमति नभएपछि काठमाडौंको बहस अर्कैतिर मोडियो । भ्रमण पूरा नहुँदै र अर्धसूचनाका आधारमा प्रधानमन्त्रीको चीन भ्रमण असफल भएको निष्कर्ष निकालियो ।यद्यपि, चिनियाँ र नेपाली अधिकारी बीआरआईमा सहमति जुटाउने आन्तरिक गृहकार्यमा लागिरहेका थिए । प्रधानमन्त्री ओलीले आफ्नो प्रमण्डल काठमाडौं फर्कनुअघि नै हस्ताक्षरका लागि चिनियाँ पक्षसँग रहेर थप गृहकार्य गर्न परराष्ट्रमन्त्री आरजु राणा र आफ्ना आर्थिक तथा विकास सल्लाहकार युवराज खतिवडालाई निर्देशन दिएका थिए । नभन्दै भोलिपल्ट मंसिर १९ मा बीआरआई कार्यान्वयन गर्ने सहमति भयो । र, त्यो पनि नेपालकै तर्फबाट अघि बढाइएको संशोधित प्रस्तावबमोजिम । योसँगै २०१७ को मे १२ (२०७४ जेठ २९) मा नेपालले हस्ताक्षर गरेको बीआरआई अब अघि बढ्ने भएको छ । यो पहलअन्तर्गत १० परियोजना पनि तय भएका छन् । ती परियोजना नेपालको प्राथमिकताका आधारमा तय गरिएका हुन् ।नेपालले अनुदान मात्र खोज्ने, चीनले अनुदान दिन नसक्ने र ऋण मात्र दिन सक्ने बताएपछि सहमतिका लागि थप सौहार्दपूर्ण गृहकार्य आवश्यक थियो । बीआरआई फ्रेमवर्कको मस्यौदामा नेपाली पक्षले राखेको ग्रान्ट फाइनान्सिङ कोअपरेसन मोडालिटी मा चिनियाँ पक्षले ग्रान्ट हटाएर असिस्टेन्ट फाइनानसिङ मोडालिटी राख्यो । फेरि नेपालले बीचको प्रस्ताव राख्दै अनुदान र सहायताभन्दा पनि एड फाइनानसिङ राखेर पुनः प्रस्ताव गर्यो, जसमा अन्ततः सहमति भयो । यसभित्र अनुदान र सहुलियतपूर्ण ऋण दुवै परे पनि नेपालले अनुदानलाई प्राथमिकतामा राखेर अघि बढ्छ । भ्रमणबाट फर्केपछि प्रधानमन्त्री ओली र परराष्ट्रमन्त्री राणाले चीनसँग नेपालले लिने परियोजना अनुदानमै आधारित रहने बताउनुको अर्थ नेपालको प्राथमिकता दर्शाउँछ । सिद्धान्ततः कुनै पनि देशको सहुलियतपूर्ण ऋण लिन्नँ भन्न मिल्दैन, त्यस अर्थमा यो सहमति उचित छ ।त्यसरी हेर्दा, भ्रमण सफल भएको छ । बीआरआईमा देखिएको यो नेपाली वार्ता कौशल र त्यसले ल्याएको परिणाम नेपालको विदेश नीति र त्यसको सञ्चालनका लागि एउटा ऐतिहासिक मोड भएको छ । विदेश नीति र सम्बन्ध सञ्चालनमा साझा धारणा बनाउने मौखिक प्रतिबद्धता कार्यान्वयनमा बदलिएको छ । देशभित्र साझा धारणा बन्दा त्यसले छिमेकी र अन्तर्राष्ट्रिय समुदायसँगको संवाद प्रभावकारी हुन्छ भन्ने प्रमाणित पनि गरेको छ ।साझा धारणाको विकासचिनियाँ राष्ट्रपति सी चिनफिङले सन् २०१३ मा यो छाता योजना अघि सारेको चार वर्षपछि पुष्पकमल दाहाल प्रधानमन्त्री भएको कांग्रेसमाओवादी सरकारका पालामा नेपाल जोडिएको थियो । तर त्यसयता त्यसअन्तर्गतका कुनै पनि परियोजना अघि बढाइएन । बरु यसमाथि ऋणको पासो जस्ता भाष्यहरू सिर्जना भए र कुनै पनि हालतमा चिनियाँ ऋण लिनु हुँदैन भन्नेतर्फ बहस अघि बढ्यो । श्रीलंकाको हम्बनटोटा बन्दरगाहको ऋण तिर्न नसकेर ९९ वर्षका लागि चीनलाई लिजमा दिएको एउटा बाह्य उदाहरण र अमेरिकी अनुदान कार्यक्रम एमसीसीले नेपाललाई दिएको ५ सय मिलियन अमेरिकी डलरको अर्को द्विपक्षीय उदाहरणले बीआरआई बहस प्रभावित भयो । यद्यपि, अहिले हेर्दा एमसीसी अमेरिकी अनुदानको मात्र परियोजना नभएर यो संयुक्त परियोजना भएको छ, किनकि यसमा नेपालको करिब २ सय मिलियन अमेरिकी डलर पनि परेको छ ।नेपालको आर्थिक अवस्थाका कारण ऋण तिर्न सकिँदैन भनेर असल सोचसहित बहस अघि बढाइएको भए उचित नै हुन्थ्यो । तर ऋणलाई देखाएर बीआरआईको च्याप्टर नै बन्द गर्न खोजिएको थियो । अर्थात् यो भूराजनीतिक प्रतिस्पर्धाद्वारा प्रभावित बन्दै गइरहेको थियो । जब दुई ठूला पार्टीको सरकार बन्यो, यसले राजनीतिक स्थायित्वको मात्र सन्देश दिएको थिएन, छिमेकीदेखि अन्तर्राष्ट्रिय सम्बन्धमा नेपालको हितलाई प्राथमिकतामा राखी सन्तुलित छिमेकी सम्बन्ध अघि बढाउने लिखत नै गरेको थियो ।चिनियाँ प्रधानमन्त्री लीको निमन्त्रणामा जब प्रधानमन्त्री ओली पहिलो द्विपक्षीय भ्रमणका लागि चीन जाने निष्कर्षसहित तयारीमा लागे, त्यसलाई असफल पार्न नियोजित रूपमा भ्रामक प्रचार सुरु गरियो । पूर्वप्रधानमन्त्री तथा माओवादी केन्द्रका अध्यक्ष प्रचण्डले भारतीय मिडियालाई अन्तर्वार्ता दिँदै भ्रमणलाई चिनियाँ कार्ड भनिदिए । फेरि, चीनको भ्रमणलाई पछि धकेलेर पहिला भारतकै भ्रमण गर्ने भन्ने गलत सूचना प्रवाहित भयो । भ्रमणलाई असफल पार्न बीआरआईलाई यसरी गिजोलियो कि देशभित्र जबर्जस्ती विपरीत दुई ध्र्रुव खडा गरियो । तर प्रधानमन्त्री ओली र शेरबहादुर देउवाको समझदारी र त्यसका लागि बनाइएको उच्चस्तरीय कार्यदलले बीआरआईबारे एउटा साझा धारणा विकास गर्यो । जसअनुसार, चीनका तर्फबाट प्रस्ताव गरिएको बीआरआई कार्यान्वयन योजना लाई बीआरआई सहकार्य सम्झौता मा संशोधन गर्दै अन्ततः सहायता वित्तपोषण (एड फाइनानसिङ) मा पुगेर सहमति भयो । नेपालमा खासगरी भारत, चीन र अमेरिका जोडिएका आर्थिक परियोजना वा पहलमा रणनीतिक चाल रहेको ठान्दै सन्देह पालिन्छ । त्यसमा विचारधारात्मक निकटताले प्रमुख भूमिका निर्वाह गर्छ । त्यस्तै, पार्टीगत र व्यक्तिगत रसायनले पनि बहसलाई अनुकूलतातर्फ मोड्न सहयोग पुर्याउँछ । तर यस पटक एमाले र कांग्रेसले ती सबै प्रवृत्तिलाई किनारा लगाउँदै राष्ट्रिय हितलाई केन्द्रमा राखेर नयाँ समझदारीपूर्ण रचनात्मक अभ्यास आरम्भ गरे । यसले निरन्तरता पाउनुपर्छ । वास्तवमा विदेश नीति र यसको सञ्चालनमा समग्रमा राष्ट्र देखिनुपर्छ, पार्टी होइन । यस पटक चीनमा नेपाल देखियो ।राष्ट्रिय नीतिको तागतजब कुनै छिमेकी र अन्तर्राष्ट्रिय मुद्दामा देशभित्र साझा धारणा बन्छ, त्यसको शक्ति कूटनीतिक वार्तामा समाधानका रूपमा प्रतिबिम्बित हुन्छ । भनिएकै छ, विदेश नीति भनेको घरेलु नीतिकै विस्तारित रूप पनि हो । फेरि, कूटनीतिमा एउटा पक्षले मात्र जित्दैन, दुवै पक्षले जित्छ । यो शून्यसम तात्त्विकता होइन । चाहे बीआरआई होस् वा एमसीसी, दुवै कार्यक्रममा हस्ताक्षर गर्नुअघि साझा धारणाको विकास गरिएको थियो भने आजको जटिलतामा फस्नुपर्ने नै थिएन । त्यस अर्थमा नेपालको भारत, चीन, अमेरिकालगायतका देश विशेषलाई हेर्नर् नीतिमा एकरूपता कायम गर्नुपर्छ । उनीहरूले अघि सार्ने मुद्दामा त्यही नीतिका आधारमा साझा धारणाको विकास गर्नुपर्छ । आजको दुनियाँ राष्ट्रिय स्वार्थलाई प्राथमिकतामा राख्ने दुनियाँ हो । ट्रम्पदेखि पुटिनसम्म, मोदीदेखि सीसम्मले जनअनुमोदन पाउनुको कारण राष्ट्रिय सोचको नेतृत्व गर्न सक्ने भएर नै हो । अमेरिका संरक्षणवादको नीतिमा फर्किसक्यो, गैरकानुनी आप्रवासीको मास डिपोर्टेसन गर्दै छ भने अन्य राष्ट्रले पनि पहिला आफ्नै नागरिक र हितको संरक्षण गर्ने हो । मोदी आफैं भारतको परम्परावादी असंलग्नताको नीतिबाट बाहिर निस्केर भारतीय स्वार्थको संरक्षण गर्ने बहुसंलग्नताको नीतिका आधारमा बाह्य सम्बन्ध विस्तार गरिरहेका छन् ।नेपालले अहिले आफ्नो हितबाहेक अरू केही सोच्ने होइन । ठूला दलको संयुक्त सरकारकै कारण बीआरआईमा नेपालले निर्णय लिन सकेको हो । र, अहिले यसलाई कार्यान्वयन नगर्ने निर्णय गरेको भए, सायद यही संरचनाका अन्य सरकारले गर्न सक्ने पनि थिएनन् । ओली सरकारले गम्भीरतापूर्वक मुद्दालाई टुंग्याउन चाहेको थियो । त्यो सरकारको तारन्तारको प्रयासमा भएको देखिन्छ । वास्तवमै सरकारले चीन भ्रमणमा जाँदा अन्य एजेन्डामा गृहकार्य गर्न पनि पाएन किनकि बीआरआईले नै मुख्य समय लिइदियो । जस्तो प्रधानमन्त्री ओलीको भ्रमणलाई सफल बनाउन परराष्ट्रमन्त्री राणा मंसिर १३ मा चीनको दक्षिण पश्चिममा अवस्थित सिचुवानको छेन्दु पुगिन् र १४ मा चिनियाँ समकक्षी वाङ यीसँग भेटवार्ता गरिन् । उनीहरूको छलफलको केन्द्रमा बीआरआई नै थियो । उनले बीआरआईबारे काठमाडौंमा दुई मुख्य पार्टीबीच बनेको साझा धारणा राखिन् । बीआरआई कोअपरेसन फ्रेमवर्क हस्तान्तरण गरिन् । चिनियाँ विदेशमन्त्री वाङ यीले राष्ट्रपति सीसँग छलफल गरेर अन्तिम निर्णयमा पुग्ने जवाफ दिए ।जब नेपालको प्रस्तावमा चिनियाँ पक्ष प्रारम्भमै सहमत हुन सकेन, त्यसपछि बेइजिङमै निरन्तर प्रयास जारी रहे । तीनवटा प्रस्तावमा छलफलपछि अन्ततः चौथो प्रस्तावमा सहमति भयो । चिनियाँ अधिकारीहरूसँगको वार्तामा नेपालले अडान राख्ने हैसियत त्यही काठमाडौंमा भएको सहमतिबाट प्राप्त गरेको थियो । जब सरकार बलियो हुन्छ, जब सरकारमा आत्मविश्वास हुन्छ र जब सरकार राष्ट्रिय हितलाई केन्द्रमा राखेर छिमेकीलगायत समग्र वैदेशिक शक्तिसँग आफ्नो पोजिसन राख्न सक्छ, त्यसले समाधान पनि दिन्छ ।बीआरआईअन्तर्गत अफ्रिका र एसियामा जति पनि परियोजना कार्यान्वयनमा छन्, ती मूलतः ऋणमा सञ्चालित छन् । नेपालले यसमा हस्ताक्षर गर्दा त्यहाँ अनुदानको प्रसंग आएको थिएन, ऋण नै थियो । नेपालका लागि मात्र चीनले बीआरआईलाई अनुदानमा रूपान्तरण गर्न सजिलो पनि थिएन । यद्यपि भूगोल जोडिएको छिमेकीप्रति विशेष प्रबन्ध गर्नचाहिँ सक्थ्यो । तर त्यसतर्फ बहस लगिएन । उल्टै, बेइजिङ र वासिङ्टनबीच एमसीसी र बीआरआईबारे शीतयुद्ध नै चलाइयो घरेलु राजनीतिलाई विभक्त गरेर । ती सबै सन्देहलाई चिरेर जसरी दुई मुख्य दलका बीचमा बीआरआईलाई लिएर चीनसँगको सम्बन्धमा एउटा साझा धारणा बन्यो, त्यसले विदेश नीतिमा नयाँ आरम्भ र अध्याय भयो ।अब बीआरआईमा स्थापित नजिरलाई मानक बनाएर नेपालले विदेश नीतिको आजको समय सुहाउँदो साझा दस्ताबेज तयार पार्नुपर्छ । त्यही साझा दस्ताबेजको संरचनाभित्र बसेर द्विपक्षीय र बहुपक्षीय सम्बन्ध अघि बढाउनुपर्छ । नेपाल एकान्तिकतामा रहन सक्दैन तर फेरि कसैको सामरिक स्वार्थको गोटी पनि बन्दैन । नेपालको हितलाई संरक्षण गर्न नेपाल सक्षम छ । बीआरआईमा भएको सहमतिमा नेपालको एकीकृत शक्ति बिम्बित छ । चीनको सफल भ्रमण गरेका प्रधानमन्त्री ओलीले अब भारतको पनि सफल भ्रमण गर्नेछन् । र, नयाँदिल्लीमा ओली र मोदीबीच संवाद भइरहँदा त्यो पूर्णतः द्विपक्षीय हितमै केन्द्रित हुनेछ ।"
सुनका गहनामा जर्तीज्यालाको बोझ,"तीन सातायता सुनको मूल्यमा उल्लेख्य कमी आएको भए पनि उपभोक्ताले त्यसको लाभ पाउन सकेका छैनन् । उपभोक्ताको चाप बढेकै कारण सुन व्यवसायीले गहना निर्माण गर्दा ज्यालाजर्तीका नाममा १५ प्रतिशतसम्म शुल्क लिने गरेका छन् । ज्यालाजर्तीबापतको शुल्कमा रहेको जथाभाबीका कारण उपभोक्ताले गहना खरिदमा महँगो मूल्य तिर्नुपरेको हो । यसरी लिइने मूल्यका लागि सरकारले निश्चित मापदण्ड बनाएको छैन । व्यवसायी आफैंले त्यसमा घटबढ गर्ने गरेका छन् । उसै महँगो सुन, त्यहीमाथि जथाभाबी दरमा लिइने अतिरिक्त मूल्यका कारण उपभोक्ताका लागि गहना खरिद थप महँगो परिरहेको छ । त्यसैले गहना निर्माणमा ज्यालाजर्ती निर्धारण प्रक्रियालाई पारदर्शी बनाउन र एकरूपता कायम गर्न सरकारले तत्काल पहल गर्न आवश्यक छ ।आर्थिक वर्ष २०८१८२ को बजेटमा सुन आयातको भन्सार दरलाई १५ बाट २० प्रतिशत बनाइएको थियो । त्यसले नेपालमा सुनको मूल्य उच्च हुन एउटा अवयवका रूपमा काम गरेको थियो । तर मंसिर ६ गते बसेको मन्त्रिपरिषद् बैठकले सुन आयातको भन्सार दर २० प्रतिशतबाट घटाउँदै १० प्रतिशत कायम गर्ने निर्णय गरेपछि मंसिर १० गते नै सुनको मूल्यमा उल्लेख्य कमी आएको थियो । मंसिर ९ गते प्रतितोला १ लाख ६७ हजार २ सय रुपैयाँमा कारोबार भएको सुन मंसिर १० गते १ लाख ५१ हजार ३ सय रुपैयाँ कायम भएको थियो । सिजनमै एकैदिन १५ हजार ९ सयले मूल्य घट्दा सुन खरिदको योजना बनाएका उपभोक्ता उत्साहित भए । तर व्यवसायीले ज्यालाजर्तीको मूल्य बढाएका कारण उनीहरूको उत्साह लामो समय टिक्न सकेन ।कति परिमाण र कस्तो गहना बनाउँदा कति जर्ती नास हुन्छ भन्ने कुनै वैज्ञानिक आधार छैन । त्यसैले जर्तीको विषयमा व्यवसायीले नै मनपरी गर्दै आएका छन् । जर्ती लिँदा पनि हुने, नलिँदा पनि हुने, जति लिए पनि हुने स्थितिले यसका नाममा भइरहेको अपारदर्शी गतिविधिलाई संकेत गर्छ । अर्कोतिर, जथाभाबी मूल्य लिँदा पनि हुने तर जवाफदेही हुन नपर्ने वर्तमान परिस्थितिलाई पनि प्रस्ट पार्छ । यसतर्फ सरकारको ध्यान पुग्न आवश्यक छ ।सुनको वैधानिक आपूर्ति र खपतबीचको असन्तुलन अस्वाभाविक छ । अवैध सुनले बजारलाई धानेको विज्ञले बताउने गरेका छन् । अवैध सुन भित्रिएकै कारण कतिपय गहना व्यवसायीले गहनामा ज्यालाजर्ती शुल्कलाई कम गरेर बिक्री गर्न सकेका थिए । यसरी अवैध प्रणालीले धानेको सुनको बजारका कारण उपभोक्ताले खरिद गर्ने गहनाको गुणस्तरमा पनि ढुक्क हुने स्थिति छैन । अर्कोतिर व्यवसायीले २४ क्यारेट सुनका नाममा पनि सर्वसाधारणसँग चर्को मूल्य असुल्छन् । जबकि, २४ क्यारेट भनिने ९९९ प्रतिशत शुद्धता भएको सुनको गहना बनाउँदा अन्य धातु पनि मिसाइन्छ । रसायन मिसाइन्छ । जसले गर्दा सो गहना २४ क्यारेट शुद्धता रहँदैन । तर उपभोक्तासँग भने २४ क्यारेटकै मूल्य लिइन्छ । सरकारले यस्तो विषयमा निश्चित मापदण्ड बनाउन आवश्यक छ ।सुनसँग सम्बन्धित कारोबारमा दैनिक उपभोक्ताले महँगो मूल्य तिर्नुपरेको निश्चित हुँदाहुँदै पनि कुनै किसिमको अनुगमन वा कारबाही हुन सकेको छैन । वाणिज्य आपूर्ति तथा उपभोक्ता संरक्षण विभागले अनुगमन गर्न सकेको छैन । उसले कारोबार निर्देशिका नहुँदा ज्यालाजर्तीको शुल्कका विषयमा अनुगमन गर्न नपाएको बताउने गरेको छ । निर्देशिका नभएकै बहानामा कुनै पनि क्षेत्रको बजार आफूखुसी चल्न सक्दैन । त्यसैले सरकारले निर्देशिका बनाउने विषयलाई प्राथमिकता दिनुपर्छ । विभागले २०७० मा न्युरोड क्षेत्रका गहना पसलमा अनुगमन गरेपछि भएको आन्दोलन स्थगित गर्ने क्रममा निर्देशिका बनाउने सहमति पनि भएको थियो । तर ११ वर्षसम्म पनि नबनाइनु आलोचनायोग्य छ । जसले गर्दा बजारलाई आफूखुसी चल्न प्रोत्साहन पुगेको छ । तत्काल निर्देशिका बनाएर यो स्थिति अन्त्य गरिनुपर्छ ।"
अंकुराउला वैद्यले बोकेको क्रान्तिकारी बिउ ?,"आफूलाई बोलीमा मात्र क्रान्तिकारी बताइरहने र व्यवहारमा परम्परागत संसदीय राजनीतिमा चुर्लुम्मै डुब्न थालेका कम्युनिस्ट र क्रान्तिकारी दलको बीचमा एक सच्चा क्रान्तिकारी नेताका रूपमा अडिग छन्, मोहन वैद्य किरण । उनी आफूलाई कसैले कुनै जिम्मेवार पद दिँदा पनि स्वीकार गर्दैनन्, अरूले उनकै योजनामा गरेको काममा पनि उनी सन्तोष हुन सक्दैनन् र आफू पनि गर्दैनन् । तैपनि उनी आफ्नो सिद्धान्तमा अविरल अडिग छन् । कम्युनिस्ट पार्टीको नेतृत्व परिवर्तन हुन निकै कठिन छ भन्ने सिद्धान्त उनै वैद्यले नेतृत्व गरेको कम्युनिस्ट क्रान्तिकारी पार्टीको भर्खरै सम्पन्न महाधिवेशनले पनि प्रस्ट पारेको छ । उमेरले नेटो काट्दै गरेका वैद्यले आगामी पाँच वर्षका लागि पार्टीको एकल नेतृत्वमा रहेर नेतृत्व गर्नेछन् । त्यो पनि अरू पार्टीको जस्तो सत्ता या प्रतिपक्षीको कुर्सीमा बसेर होइन विद्रोही क्रान्तिकारी नेताका रूपमा । माओवादीको मूल नेतृत्वका रूपमा चिनिने वैद्यको बुझाइमा आफूले राजनीतिको थालनी गर्दा रोपेको विद्रोहको बिउ अझै उम्रिएको छैन । प्रचण्डबाबुरामसँगै दसवर्षे युद्धमा होमिएका वैद्यले आफू भारतको जेलमा हुँदा प्रचण्डले तत्कालीन सरकारसँग गरेको विस्तृत शान्ति सम्झौतालाई नै आत्मसमर्पण भन्दै आएका छन् । त्यसैले उनी त्यही युद्धलाई नै निरन्तरता दिने बाटोमै छन् । तर अबको अवस्थामा उनले नेतृत्व गरेको पार्टीको अवस्था र उमेरका कारण गन्तव्यमा पुग्न सक्ने देखिँदैन । यद्यपि उनले अझै पनि हरेस खाएका भने छैनन् । पार्टीको आकार जत्रोसुकै होस्, आफूले लिएको अडानबाट टसको मस नहुनुलाई उनी एक सच्चा क्रान्तिकारी नेता हुन् भनेर भन्नचाहिँ सकिन्छ । अर्को कुरा, आफूले जनयुद्धको बिउ रोप्दाको देशको अवस्था र यहाँसम्म आउँदाको अवस्थालाई उस्तै देखिरहनु र उतिबेलाकै आफ्नो अडानलाई अहिलेको अवस्थामा पनि लागू गर्न खोज्नु उनको कमजोर पक्ष हो । यसको मतलब समयक्रमअनुसार परिवर्तन हुन पनि सिक्नुपर्छ भन्ने हो । वैद्यले अझै पनि आफूलाई नै सक्कली माओवादीको रूपमा चित्रित गर्छन् । उनको अडानले त्यसलाई नकार्न पनि सकिँदैन । तथापि उनको पार्टीको हैसियत, उनको स्वास्थ्य अवस्था, उमेर आदि कारण उनले रोपेको क्रान्तिको बिउले अझै पनि बिरुवाको आकार लिने अवस्था भने देखिँदैन । सुजन देवकोटा, पालुङ्टार४, गोरखा"
बजारीकरणले कृषकमा थपेको उत्साह,"कान्तिपुरमा प्रकाशित अन्य पालिकाबाट तरकारी संकलन गरी बेच्दै काठमाडौं महानगर शीर्षकको समाचारले काठमाडौं उपत्यका र सेरोफेरोका तरकारी उत्पादक कृषकमा आशा जगाएको छ । कृषि उपजमध्ये तरकारी यस्तो वस्तु हो जो ताजा अवस्थामै उपभोक्ताले प्रयोग गर्न रुचाउँछन् । कृषकले आफ्नो रगत, पसिना बगाएर उत्पादन गरेको तरकारीबाट बढीभन्दा बढी मुनाफा लिन चाहन्छन् । तथापि बिचौलियाको बिगबिगी निरन्तर बढिरहँदा निरीह कृषकको हातमा बजारको चल्ती मूल्यभन्दा ७०७५ प्रतिशत कम रकम प्राप्त हुने गरेको गुनासो यत्रतत्र सुन्न सकिन्छ । अधिकांश सरकारी निकायले कृषिकर्ममा लाग्नेहरूका निम्ति बजारीकरणमा सहजता थप्ने, उत्प्रेरणा प्रदान गरी ग्रामीण अर्थतन्त्रको जग बसाउने गरेको पाइँदैन । भन्ने हो भने हिमालदेखि तराईसम्मका गाउँबस्तीमा तरकारीलगायत अन्य कृषि उत्पादन, पशुपालनजस्ता गतिविधि अधिकांश कृषकको दैनिकी बन्दै आएको छ । बजार सुविधा भएका ठाउँमा प्रत्येक कृषिकर्म आयमूलक व्यवसाय बनेका छन् भने जहाँ बजारीकरणको समस्या छ त्यहाँका कृषकमा निराशा व्याप्त छ । काठमाडौं महानगरपालिकाले अन्य पालिकाका तरकारी एवं अन्य कृषि उत्पादन बिक्री तथा वितरणमा सहजीकरण गर्ने हेतुले ल्याएको एग्रो पुलिङ कार्यक्रम कृषकमुखी देखिन्छ । विगत कोट्याउने हो भने चर्चित राजनेताले कृषकको उत्थानका निम्ति खासै योगदान गरेको देखिँदैन । कृषकलाई राहत पुर्याउनुको साटो बाख्रापालन, सर्पपालनजस्ता कार्यक्रमको नाममा करोडौं रुपैयाँ झ्वाम पारेको खबर सुन्न बाध्य छौं । विगतमा देखिएका यस्ता बेथिति, विसंगति रोकेर सरकार कृषकमुखी बन्ने हो भने काठमाडौं महानगरपालिकाले ल्याएको कार्यक्रमको अनुसरण गरी देशव्यापी बनाउन सक्नुपर्छ । सबै जिल्लाका कृषिउपज काठमाडौं ल्याउन सम्भव नभएकाले राजधानी बाहिरका ठूला सहरमा बजारीकरणको व्यवस्था मिलाउनुपर्छ । यतिबेला भारतमा नेपालका पहाडमा उत्पादित वस्तुहरूप्रति क्रेज बढ्दै गएको अवस्थामा विज्ञापनसमेतको आडमा कृषिवस्तु भारत निर्यात गर्ने चाँजोपाँजो मिलाउनु पनि उत्तिकै आवश्यक देखिन्छ । भुवनेश्वर शर्मा, बोस्टन, अमेरिका"
राजनीतिले गिजोलिएको शैक्षिक क्षेत्र,"शिक्षकलाई दलीय राजनीतिबाट अलग राख्नुपर्ने भनाइ अहिले मात्र आएको होइन । तर, राजनीतिक दलका नेताहरूले यो विषयमा ध्यान दिएको पाइँदैन । शिक्षकविद्यार्थीले नै राजनीति गर्ने भएपछि देशको शैक्षिक गुणस्तरको अवस्था कस्तो होला ? अहिलेको लगभग दुईतिहाइको सरकारले कम्तीमा शिक्षालयलाई राजनीतिमुक्त क्षेत्र घोषणा गरोस् । सबभन्दा पुरानो त्रिभुवन विश्वविद्यालयमा राजनीतिक भागबन्डामा कर्मचारी नियुक्त हुन्छन् । पढाउने प्रोफेसरहरू कुनै न कुनै दलसँग जोडिएका छन् । कतिलाई मन नलागी नलागी पनि राजनीतिसँग जोडिनुपर्ने बाध्यता दलहरूले नै गराएका छन् । राजनीतिक पहुँचबिना प्रमोसन नपाइने, योग्यता, दक्षताका आधारमा बढुवा नहुने कस्तो थिति बस्यो ? अहिले सरकारी विद्यालयमा पढाइभन्दा पनि राजनीति बढी भएको छ । शिक्षकलाई मात्र होइन कर्मचारीलाई पनि राजनीतिक क्षेत्रबाट अलग गर्नुपर्छ । अहिले सरकारी कर्मचारीहरू कामभन्दा पनि नेताको पछि लागेको देखिन्छ । कर्मचारी भनेका राष्ट्रसेवक हुन्, उनीहरूले जनताको हितमा काम गर्नुपर्छ । जनताले तिरेको करबाट तलबभत्ता खाने अनि सेवाचाहिँ नेताको गर्ने ? पुरुषोत्तम घिमिरे, जोरपाटी, काठमाडौं"
पत्रकारिता कि राजनीति ?,"पत्रकारिता एउटा पवित्र पेसा हो, जसको मूल उद्देश्य जनतालाई सत्य, तथ्य र निष्पक्ष जानकारी दिनु हो । पत्रकारहरू राज्यको चौथो अंगका रूपमा चिनिन्छन्, जसले सरकार, समाज र शक्तिका स्रोतलाई निगरानी गर्दै जनताको पक्षमा आवाज उठाउँछन् । तर नेपालमा अहिले पत्रकारिता आफ्नो मूलधारबाट विचलित भइरहेको छ । पत्रकारहरूले राजनीतिक दलका एजेन्डामा समाहित भएर, आफ्नै पेसाको आधारभूत मूल्य र सिद्धान्तलाई कमजोर बनाइरहेका छन् । पत्रकारको संगठन र चुनावलाई हेर्दा एउटा प्रश्नले सताउँछ किन पत्रकारिताको साझा उद्देश्यमा आधारित एउटै संगठन बन्न सकेन ? प्रेस चौतारी, नेपाल प्रेस युनियन, प्रेस सेन्टरजस्ता संगठन राजनीतिक दलसँग प्रत्यक्ष जोडिएका छन् । यी संगठनले पत्रकारिताभन्दा पार्टीका स्वार्थमा बढी रुचि राखेका देखिन्छन् । फलस्वरूप, पत्रकारिता जसले सत्यको पक्षमा निर्भीक भएर उभिनुपर्ने हो, त्यही कलमले दलगत प्रचारमा मात्र सीमित रहनुपरेको छ । पत्रकारको काम त निष्पक्ष रहनु हो, तर अहिलेका पत्रकार कोही चुनाव लडेर हार्छन्, कोही दलका प्रचार समितिमा सक्रिय हुन्छन्, अन्त्यमा आफैंलाई पत्रकार भन्दै निर्दोष बन्न खोज्छन् । यस्तो दोहोरो चरित्रले जनताको विश्वास गुमाउने मात्र होइन, सूचनाको क्षेत्रमा गम्भीर गञ्जागोल सिर्जना गरेको छ । जनतालाई सत्यतथ्य पस्किने माध्यममै जब विश्वास घट्छ, तब समाजमा झूटो सूचना र अफवाह फैलन थाल्छ । यो केवल पत्रकारको असफलता होइन, लोकतन्त्रका लागि नै घातक हो ।नेपालमा राजनीति, पत्रकारिता र अन्य पेसागत क्षेत्र मूल कर्तव्यबाट विचलित भइरहेका छन् । सुरक्षाकर्मीले गुन्डागर्दी गर्न थालेका छन्, डाक्टर र वकिलले राजनीति गरिरहेका छन्, व्यापारीले दलाली गरिरहेका छन् । पत्रकारिताको यो गम्भीर संकटलाई समाधान गर्न दुई मुख्य कदम अनिवार्य छ । पहिलो, पत्रकारहरू कुनै पनि राजनीतिक दलबाट टाढै रहनुपर्छ । पत्रकारले राजनीतिक विचार राख्न सक्छ, तर सक्रिय राजनीति गर्ने ठाउँ पत्रकारिता होइन । दोस्रो, पत्रकारको संगठनलाई राजनीतिक प्रभावबाट मुक्त गरिनुपर्छ । पत्रकारको छाता संगठन नेपाल पत्रकार महासंघ सबै पत्रकारको साझा बन्नुपर्छ । सन्तोष सिम्खडा, टोकियो, जापान"
ट्राफिक प्रहरीसँग अनुरोध,"दैनिक रूपले गाडीको चाप हुने र अत्यधिक जाम हुने स्थानमध्ये विशेष गरेर काठमाडौंको त्रिपुरेश्वर क्षेत्र पनि एक हो । आफ्नो गन्तव्यतिर जाने क्रममा काठमाडौंको टेकु हुँदै थापाथलीतिर जानुपरेको खण्डमा भोटेबहालदेखि त्रिपुरेश्वरसम्म गाडी जामको समस्या भोग्नु यात्रुका लागि दैनिकी नै भइसकेको छ । त्यहाँको जामबाट राहत पाउन त्रिपुरेश्वरसम्मको लक्ष्मण रेखा पार गरेर जब थापाथली पुगिन्छ, बल्ल राहत अनुभव गरिन्छ । यसो हुनुको कारण सुन्धारा या रत्नपार्कतिर जाने सवारीसाधन थापाथली, त्रिपुरेश्वर हुँदै जानु पनि एक प्रमुख कारण हो । अनि धेरै लामो समयसम्म त्यही बाटो भएर सवारी एकनाससँग गुडिरहँदा थापाथलीतिर जान त्रिपुरेश्वरमा पालो कुरेर बसेका सवारी पनि लामो समयसम्म पालो कुरेर बस्नुपर्ने अर्को बाध्यता भयो । ट्राफिक प्रहरीलाई पनि थापाथलीबाट आएका सवारीका लस्कर नसकिएसम्म ती साइड दिइरहनुपर्यो । त्यसैले, थापाथलीदेखि त्रिपुरेश्वर हुँदै सुन्धारा या रत्नपार्कतिर जाने सवारीलाई रामशाहपथको बाटो हुँदै सिंहदरबार भएर जाने व्यवस्था लागू गर्न सकेमा सहज हुने थियो । सम्बन्धित निकायको ध्यान जाओस् । बोधनाथ पौडेल, नयाँ बानेश्वर, काठमाडौं"
"वाग्मती बग्ने ठाउँमा कसैले पार्टी कार्यालय खोल्छ त बाढीको के दोष, अदालतको के दोष ?","वातावरणीय न्यायका बारेमा गरेका फैसला, लेखेका पुस्तक र गरेका अनुसन्धानका लागि सर्वोच्च अदालतबाट हालै अवकाशप्राप्त न्यायाधीश आनन्दमोहन भट्टराई अन्तर्राष्ट्रिय रूपमा परिचित छन् । निजगढ विमानस्थल बनाउने नाममा ८ हजार हेक्टर जंगल फाडानी गर्न रोक लगाउनेदेखि वाग्मती किनारमा पानी बग्ने ठाउा खाली गरिदिनुपर्छ भन्नेसम्मका उनका फैसला वातावरण संरक्षणका हिसाबले दूरगामी महìवका छन् । एसियादेखि अमेरिकासम्म पर्यावरणीय न्यायका बारेमा कानुनविद् र न्यायाधीशलाई प्रशिक्षण दिादै आएका न्यायाधीश भट्टराईसँग कान्तिपुरका उमेश चौहान र घनश्याम खड्काले गरेको अन्तर्वार्ताको सम्पादित अंश:भर्खरै इन्डोनेसियामा न्यायाधीशहरूसँग प्रशिक्षणात्मक अन्तरक्रिया गरेर आउनुभयो । यसअघि हार्वर्ड विश्वविद्यालय पुगेर वातावरणीय कानुन, नेपालको संविधान र न्याय सम्पादनका सम्बन्धमा प्रवचन दिनुभएको थियो । बाहिरका न्यायाधीश नेपालको न्यायालय र न्याय प्रणालीबारे कस्ता जानकारी वा चासो राख्दा रहेछन् ? अनि, नेपालको न्यायालयको छवि अन्यत्र कस्तो पाउनुहुन्छ ?विदेशी विश्वविद्यालयमा तुलनात्मक कानुनमा चासो छ । एउटा देशको कानुन प्रणाली अर्को देशमा सार्न सकिन्न । तर त्यसको सार निकालेर नयाँ प्रणालीमा राख्न सकिन्छ । तुलनात्मक कानुनको कुरा आउँदा तुलनात्मक न्यायको कुरा पनि आइहाल्छ । हाम्रो देशमा व्यवधानका बाबजुद स्वतन्त्र न्यायपालिकामा भएका काम अनुकरणीय छन् । लोकतन्त्रको स्थायित्व र संविधानवादको रक्षामा हाम्रो न्यायपालिका दक्षिण एसियामा अग्रणी छ । नेपालको इतिहासमा ९ पटक संसद् विघटन भएछ । २०४७ पछि नै ८ पटक विघटन भएछ । यो मामिला ६ पटक अदालत आयो । र, अदालतले ४ पटक पुनःस्थापना गरिदियो । यसले के देखाउँछ भने हाम्रो न्यायालय संविधानवादको रक्षार्थ उभिएको छ । अन्यत्र मुलुकमा संसद पुनःस्थापनाको मामिला आउँदा कसोकसो अदालत पन्छेको छ, हामी पन्छेका छैनौं । यो संसारका लागि चासोको विषय बनेको छ । विधिको शासनमा पनि हाम्रो काम राम्रो छ । जस्तो, हाल एक जना पनि राजनीतिक बन्दी हामीसँग छैनन् । दक्षिण एसियामा राजनीतिक बन्दी नहुने अर्को देश पनि छैन हाम्रोबाहेक । यो अदालतले बन्दीप्रत्यक्षीकरणको मुद्दालाई प्रभावकारी ढंगले हेरेर कसैलाई पनि गैरकानुनी रूपले थुनामा राख्न दिएन । द्वन्द्वका बेलामा पनि हामीले यो गरेका थियौं । पाकिस्तान, बंगलादेश र श्रीलंकामा भन्दा हाम्रो न्याय सम्पादन राम्रो छ । भुटान र माल्दिभ्सको त कुरै भएन । स्वतन्त्र न्यायपालिकाका रूपमा हाम्रो काम गराइ र हामीले विकास गरेको विधिशास्त्र पनि दक्षिण एसियामा भारतपछि हाम्रै राम्रो छ । कतिपय कुरामा त भारतभन्दा पनि अगाडि छौं । जस्तो, घरेलु हिंसालाई दण्डनीय भनेर हाम्रो अदालतले पहिला फैसला गरेको हो, वैवाहिक बलात्कारमा हाम्रो फैसला अगाडि छ । छोरीलाई अंश दिनेमा पनि हामी अगाडि छौं । समलिंगी विवाहलाई वैधता दिने र संसद् पुनःस्थापना गर्नेमा पनि नेपाल भारतभन्दा अगाडि नै छ । वातावरणीय संरक्षणका मामिलामा पनि हामी अगाडि छौं, जसलाई संसारका न्यायालयहरूले चासोका साथ हेर्न थालेका छन् । तपाईंले अवकाश पाउने दिन जेठ ३१ गते भारतका प्रधानन्यायाधीश धनन्जय यसवन्त चन्द्रचुडले फोन गरेर अवकाशपछिको जीवनका लागि शुभकामना दिनुभएको थियो र आउने दिनमा मिलेर काम गर्न इच्छुक छु भनेर सदाशयता पनि प्रकट गर्नुभएको थियो । के नेपाल र भारतका न्यायाधीश र न्यायालयबीच सम्बन्धित कानुनी मामिलामा गर्नुपर्ने आपसी मुद्दा छन् ?हामी स्वतन्त्र देशका भए पनि कमन ल बाट प्रभावित छौं । हाम्रा सिमाना खुला छन् । नेपालमा २००७ सालपछि पहिलो पुस्ताका सबै कानुन स्नातकहरू भारतमा पढेर आएका थिए । तीमध्ये कोही कानुन निर्माण गर्न मन्त्रालयमा बसे र कानुन बनाए । कोही अदालतमा आए र कानुन कार्यान्वयन गरे । दार्जिलिङमा वकालत गरेर बसेका हरिप्रसाद प्रधान नेपाल आएर पहिलो प्रधानन्यायाधीश भए । त्यसपछि पनि सात प्रधानन्यायाधीश भारतबाटै कानुनमा स्नातक गरेका आएका थिए । यसले गर्दा पनि भारतको न्यायालयका बारेमा नेपालमा धेरै जानकारी छ ।हामी दोस्रो पुस्ताका कानुनकर्मी पनि भारतमै पढ्न गयौं । म सर्वोच्चमा हुँदा ७ न्यायाधीशले कुनै न कुनै डिग्री भारतमा लिएका थियौं । त्यस्तै, वकिल समुदायका पनि कैयौं व्यक्ति भारतमा पढेका छन् । पछिल्लो काल नेपालले गरेको न्यायका बारेमा भारतले पनि जानकारी राख्न थाल्यो । जस्तो लैंगिक न्यायका बारेमा सुनीलबाबु पन्तको मुद्दा र सुमन पन्तको मुद्दामा म आफैंले गरेको फैसला अनि पछिल्लो पटक हरि फुयालले गरेको फैसला भारतमा चर्चाको विषय भएको छ । यी फैसला चन्द्रचुडकै कोर्टमा रिफरेन्स प्वाइन्ट भए । यसरी हाम्रा दुई न्यायालयबीचको घनिष्ठता बढ्दो छ र त्यस क्रममा न्यायाधीश पनि एकअर्कासँग परिचित छन् । दक्षिण एसियाको एउटा समस्या के छ भने, यति नजिक हुँदाहुँदै पनि कानुनी रूपमा हामी पृथक् पृथक् छौं । हुन त, सार्वभौम देशका रूपमा आआफ्नो देशको न्याय प्रणाली आआफ्नै देशले चलाउने हो । तर, यसरी खण्डीकृत भई सञ्चारविहीन रूपमा रहँदा क्षेत्रीय मुद्दामा एकाकार हुन पाइँदैन । जस्तो ?जस्तो, भारत र हाम्रो बौद्धिक सम्पत्तिसम्बन्धी कानुन अलगअलग छन् । वन कानुन पनि अलग छ जबकि वन त दुवै देशमा छ । हामीबीच तराई आर्क ल्यान्डस्केप प्रोजेक्ट चलिरहेको छ, जसमा भारत र नेपालका सीमापार १४ वटा पर्यावरणीय क्षेत्र समावेश छन् । जसरी वनलाई म कुनै देशको वन हुँ भन्ने थाहा छैन, त्यसैगरी बासमती चामल र बेसारलाई पनि थाहा छैन । यस्ता कुरामा कसको पेटेन्ट राइट भन्ने मुद्दा हुन्छ । जस्तो, बासमती चामल भारत, पाकिस्तान वा नेपाल कसको हो भन्ने प्रश्न छ । अर्को कुरा, हाम्रा नदी तल बग्छन्, तर प्लास्टिक र प्रदूषणचाहिँ माथि बग्छ । प्लास्टिक नेपालमा पहिला भारततिरैबाट आएको हो । कोकाकोला उतैबाट आयो । हाम्रो पहाड त अर्ग्यानिक थियो । त्यसको शुद्धता बिगार्ने रासायनिक मलहरू दक्षिणबाटै आएको हो । यसलाई हामीले कसरी हेर्ने ? मैले वातावणको कानुन पढ्दा प्रदूषण, वन इत्यादि स्थानीय मुद्दा हुन् भनेर पढेको थिएँ । जलवायु परिवर्तनले त यी मुद्दा स्थानीय रहेनछ भनेर देखाइदिएको छ । वनले कार्बन खपत गर्छ । त्यो क्षेत्रीय मात्रै भएन, वैश्विक भयो । बरु जैविक विविधता क्षेत्रीय मुद्दा हो । तर, संसारकै प्रदूषण घटाउन मद्दत गर्ने हुनाले वन स्थानीय मुद्दा होइन । त्यसैगरी, प्रदूषण, प्लास्टिक पनि स्थानीय होइन । त्यसैले यसको निराकरणका लागि देशहरूबीच समान कानुन हुनु जरुरी छ । किनभने, मुद्दाहरू क्षेत्रीय र वैश्विक छन् । हाम्रो कानुनी प्रणाली स्थानीय र देशीय छन् । त्यसले गर्दा हाम्रा अदालतले छिन्नभिन्न रूपले काम गरिरहेका छन् । यसले गर्दा मुद्दा साँघुरिन पुग्छ । बौद्धिक सम्पत्ति कानुन पनि अलिक उदार बनाउनुपर्छ । जस्तो कि, नेपालको जैविक स्रोत प्रयोग गरेर भारतमा कम्पनी खडा गर्ने वा नेपालमा कम्पनी खडा गरेर भारतको जैविक संसाधन प्रयोग गर्ने काम हुन सक्ला । यस्तोमा सम्पत्तिको बौद्धिक अधिकार कसको हुने भन्ने समस्या आउन सक्छ । त्यसैले, क्षेत्रीय रूपमा हामीले न्यायिक दृष्टिकोण आदानप्रदान गर्नुपर्ने हुन्छ । चन्द्रचुडको कार्यकाल निकै हिसाबले सशक्त रह्यो । लोकतन्त्र र न्यायालय रक्षाका मामिलादेखि कतिपय सवालमा प्रधानमन्त्री नरेन्द्र मोदीसँगको सामीप्यता देखियो भन्ने आलोचना पनि भयो । आज उहाँ अवकाश लिएर बस्नुभएको छ, यहाँजस्तै । चन्द्रचुडलाई प्रधानन्यायाधीशका रूपमा कसरी हेर्नुहुन्छ ? चन्द्रचुड भारतमा सबभन्दा धेरै पढेका प्रधानन्यायाधीश हुन् । दिल्लीबाट बीएल गरेपछि हार्वर्डबाटै एलएलएम र पीएचडी गरे । उनका बाबु पनि भारतमा सबैभन्दा लामो समय प्रधानन्यायाधीश भए । चन्द्रचुडको परिवार नै न्यायिक घराना भइसक्यो । त्यस्तो घरानामा हुर्केका चन्द्रचुड सुरुमा बम्बईमा हाइकोर्टको न्यायाधीश भए । अलाहबाद हाइकोर्टका चिफ जस्टिस, सर्वोच्चमा न्यायाधीश र प्रधानन्यायाधीश भए । रोहिन्टन नरिमन पनि हार्वर्ड पढेर आएका अर्का धुरन्धर न्यायाधीश, त्यसै समय भारतको सर्वोच्च अदालतमा थिए । उनीहरूले जेजेमा हात हालेर फैसला लेखे, भारतको न्यायालयलाई जुरुक्कै उठाए । ग्रेट इन्डियन बस्टार्ड र फ्लोरिकन चराका बारेमा उनले गरेका फैसला गज्जबका छन् । ट्रान्समिसन लाइनले यी चरालाई असर गरेपछि एक न्यायाधीशले लाइन अन्डरग्राउन्ड गर भनेका थिए । पछि सरकार पुनरावलोकनका लागि आयो । सरकारले डाइभर्टर राखेर चराहरूलाई नमर्ने सुनिश्चितता गर्न सकिन्छ भनेको थियो । त्यसलाई उनले नोटिसमा लिए । अनि, एक वैज्ञानिक समिति बनाएर कार्यादेश केके हुने भनेर पनि फैसलामै लेखिदिए । वैज्ञानिक समूहले अध्ययन गरेर प्रतिवेदन बुझाएपछि त्यस आधारमा निर्णय हुने भन्दै तबसम्मका लागि निषेधाज्ञा कार्यान्वयन नगर्नू भन्ने चन्द्रचुडको फैसला सन्तुलित मात्रै होइन, जटिल मामिलालाई हल दिने किसिमको छ । भारतको संविधानमा हाम्रोजस्तो वातावरणलाई मौलिक हक भनेर प्रस्ट छैन । उनीहरूको धारा २१ मा जीवनको अधिकारको कुरा छ । जीवनको अधिकारभित्र सम्मानपूर्ण बाँच्ने अधिकार पनि पर्छ । जलवायु परिवर्तनको घातक परिणामबाट जोगिन पाउने अधिकार पनि जीवनकै अधिकार हो भन्ने व्याख्या चन्द्रचुडले गरे । अन्तर्राष्ट्रिय समुदायले यसलाई निकै सराहना गरेको छ । धेरैजस्तो प्रधानन्यायाधीशले आफ्नो कार्यकालमा कडा मुद्दा आए भने फैसलै नगरी तर्काइदिन्थे । तर, उनले त्यसो गरेनन् । तात्तातै मुद्दालाई सामना गरे र टुङ्ग्याइ पनि दिए । त्यस्तै, धारा ३७० को जम्मु कश्मीरको मुद्दामा उनले गरेको फैसलामा टिप्पणी छ । तर, उनले त्यसलाई टार्न चाहेनन् अरूले जस्तो । त्यसैले, उनी साहसी देखिए । इलेक्टोरल बन्डका विषयमा पनि उनले गजबको फैसला गरेर पारदर्शितालाई अघि बढाए । सूचना प्रविधिलाई पनि अगाडि बढाए । दक्षिण एसियामा हामी मात्र यस्तो अदालत हौं, जो आफ्नो भाषामा फैसला लेख्छौं । भारत, पाकिस्तान, बंगलादेश र श्रीलंकाका सर्वोच्च अदालतले अंग्रेजीमा लेख्छन् । यस कारण अदालत सर्वसाधारणको पहुँचभन्दा टाढा भएको महसुस गरी चन्द्रचुडले क्षेत्रीय भाषामा फैसला उल्था गर्न लगाए ।अर्को कुरा, रियल टाइम डेटा बेस बनाउन खोजे । रिक्त न्यायाधीशका पदमा नियुक्तिहरू गरेर न्याय प्रशासनलाई पनि चुस्त बनाए । उनी पूर्ण थिएनन् होला, तर भारतीय न्यायालयमा एउटा इँटा भने थपे । अस्ति इन्डोनेसियामा भारतीय उच्च अदालतका दुई वरिष्ठ न्यायाधीश भेट हुँदा मैले सोधेको थिएँ यो दशकका तिमीहरूको टावरिङ जज को हुन् ? दुवैले भने चन्द्रचुड र रोहिन्टन नरिमन । असीको दशकमा पीएन भगवती, कृष्ण अएर र नम्बेको दशकमा चिनपा रेड्डी, कुलदीप सिंह, बेकट चलैया, बेंकट रमैया इत्यादि थिए । यो दशकमा चाहिँ चन्द्रचुड भएका छन् । भारतमा कतिपय बहस लाइभ हुन्छ । सुनुवाइमा यस्तो प्रत्यक्ष प्रसारण हाम्रोमा सम्भव छ ? म सम्भावना देख्छु । गोला सुरु गरेर पारदर्शिताको नमुना हामीले पेस गरिसकेका छौं, संसारकै न्यायालयका लागि । ग्लोबल जुडिसियल इन्स्टिच्युट अन इन्भाइरोमेन्ट भन्ने न्यायाधीशहरूको संस्था छ । त्यसले मोडल फरेस्ट ल इनिसिएटिभ भन्ने परियोजना चलाएको छ, म त्यसको मस्यौदा समितिमा छु । यही संस्थाको बैठक हुँदा एक पटक न्युयोर्कमा पाकिस्तानका न्यायाधीश मन्सुर अली शाहसँग भेट भएको थियो । तिमीहरू त ४० दिन हडतालमा बसेछौ हैन भनेर सोधे । मैले प्रधानन्यायाधीशको मौनमौजी न्याय रोक्नका लागि उनले तोकेको पेसीमा इजलास नहेरेको हो, हडतालै त होइन भनें । त्यसको समाधानका लागि कसरी हामी न्यायाधीश मिलेर गोलाप्रथाको कार्यविधि बनायौं र त्यसलाई लागू गर्यौं भनेर बताएँ । यो सुनेर उनले त्यो पाकिस्तानमा पनि लागू गर्न पाए हुन्थ्यो भने । हाम्रो देशमा पनि प्रधानन्यायाधीशको स्वेच्छाचारिताले न्यायालय समस्यामा छ, उनले भनेका थिए, मलाई त्यो कार्यविधि पठाइदिनुस्, म एक पटक हेर्छु । गोलाप्रथाको कार्यविधि मैले अंग्रेजीमा अनुवाद गरिवरि पठाइदिएथेँ । उनी प्रधानन्यायाधीशको रोलक्रममा थिए त्यतिखेर । तर, पाकिस्तानमा तेस्रो वरीयताक्रमका याह्या अफ्रिदीलाई प्रधानन्यायाधीश बनाइएको हुनाले उनले न्यायालयको नेतृत्व गर्न पाएनन् । नत्र सायद, गोलाप्रथा त्यहाँ पनि सुरु हुने थियो । यसरी पेसीमा गोलाप्रथा सुरु गरेर हामीले पारदर्शितालाई प्रवर्द्धन नगरेको होइन । अब यो प्रत्यक्ष सुनुवाइ पनि इच्छितचाहिँ हो । उच्च अदालत विराटनगरको इलाम इजलास र उच्च अदालत डोटीमा भर्चुअल हेयरिङ हुन्छ । त्यसले धनगढी र झापालगायत तराईका वकिललाई सजिलो भएको छ, क्षेत्राधिकार फेर्ने चाप घटेको छ । यो कार्य देशैभरि गर्न सकिन्छ ।निवेदकले मलाई सरकारको कुनै अंग वा संयन्त्रको निष्पक्षतामाथि विश्वास छैन भन्यो भने भारतको न्यायालयले एसआईटीमा जस्तो छुट्टै स्वतन्त्र समिति गठन गरेर त्यसको प्रतिवेदन अदालतमा पेस गर्न लगाउँछ । उदाहरणका लागि भारतको गुजरात दंगामा गठन भएको एसआईटी । हामीकहाँ यो प्रचलन कत्तिको छ ?हामीले पनि समिति गठन गरेका छौं । जस्तो, बलराम केसी श्रीमान्ले कोशीटप्पुको मुद्दामा यस्तो गरेका थिए । कोशीटप्पुको जनावरले किसानको बालीनाली खाइदियो । किसान क्षतिपूर्तिका लागि दौडे । तर, केही पाएनन् । त्यसपछि उनीहरू रिट लिएर सर्वोच्च आए । त्यतिखेर अन्तरिम संविधानमा खाद्य सम्प्रभुताको अधिकारलाई मौलिक हकमा राखिएको थियो । किसानको बालीनाली जनावरले खाइदिँदा त्यसले अनिकाल लाग्ने र खाद्य सम्प्रभुताको अधिकार भनेको अनिकालबाट बच्ने अधिकार पनि हो भन्ने सिर्जनात्मक व्याख्या गरिवरि उनीहरूलाई क्षतिपूर्ति दिलाउन आदेश गरे । क्षतिपूर्ति निर्धारण गर्न एक समिति पनि गठन भयो । त्यो फैसला निकै चर्चित छ । अरू न्यायाधीशले पनि कमिटी गठन गरेर प्रतिवेदन लिँदै निर्णय लागू गराएका छन् । पछिल्लो समय, सपना (सपना प्रधान मल्ल) जी र मेरो इजलासले पनि बाँदर आतंकबाट किसानको बालीनाली जोगाउन सरकारलाई यस्तो कमिटी गठन गरी तीन महिनाभित्र प्रतिवेदन देऊ भनेका थियौं । वाग्मतीको मुद्दामा हामीले कमिटी गठन नगरे पनि सबै नगरपालिकालाई पक्ष कायम गरी लिखित जवाफ मागेका थियौं । त्यसैगरी मन्त्रिपरिषद्बाट वाग्मतीको प्रदूषण र अतिक्रमण हटाउने बारेमा भए, गरेका कामको प्रगति विवरण मागिएको थियो । महान्यायाधिवक्तालाई बहसमा आफैं उपस्थित हुन पनि भनियो । वाग्मती नदीकिनार दायाँबायाँ २० मिटर जग्गा खाली गर्नुपर्ने आदेश यहाँले गर्नुभयो । आदेश अव्यावहारिक भएको भन्ने टिप्पणीले व्यापकता पाएको थियो । पछि, मनसुन सकिने बेला परेको पानी र आएको बाढीपहिरोले गरेको क्षति देखेपछि मानिसले सर्वोच्चले त ठिकै भनेको रहेछ भन्न थाले । यहाँलाई यसको पूर्वानुमान थियो ?संविधानले अदालतलाई सार्वजनिक सरोकारका निवेदनलाई लिएर सुनुवाइ गर्न सक्ने जुन अधिकार दिएको छ, पहिले त्यसमाथि विचार गर्न आवश्यक छ । भारतमा धेरै वर्षपछिको मिहिनेतले असीको दशकमा न्यायिक व्याख्यामार्फत यो अधिकार प्राप्त भएको थियो । हामीकहाँ त संविधानले नै जुनसुकै सार्वजनिक सरोकारको मुद्दालाई अदालतमा प्रवेश गर्न पाउने अधिकार दिएको छ । यसरी, देशमा विवादमा उठ्ने विषय अदालतमा आएपछि त्यसलाई निपटारा गर्नु हाम्रो कर्तव्य हुन गएको छ । निगजढको मुद्दामा हामीले आठ हजार हेक्टरको वन काट्न मिल्दैन भन्यौं । त्यो अधिकार अदालतलाई छ र भन्ने प्रश्न पनि उठ्न सक्ला । वातावरणीय प्रभाव मूल्याङ्कन (ईआईए) नै कपीपेस्ट गरेर तीन हजार हेक्टरको रनवे भए पुग्ने, विमानस्थल बनाउन आठ हजार हेक्टरको वन काट्ने गरी अति खराब ढंगले अघि बढेको शासन प्रशासनलाई रोक्न त अदालत बोल्नैपर्छ । पोखराको फेवाताल जोगाउन किनारबाट ६५ मिटरसम्म भवन नबनाउनु भन्ने आदेश होस् कि बलात्कारपीडितको नाम गोप्य राख्नु भनी जारी गरिएको निर्देशिका, कानुनको शून्यतामा अदालतले निभाउनुपर्ने कर्तव्य निभाएकै छ । विश्व सम्पदा सूचीमा भएको चितवन वन्यजन्तु संरक्षण निकुञ्जको ईआईए पनि त्यस्तै खराब तरिकाले तयार गरेर निकुञ्जभित्रबाट बाटो बनाउन लागिएकाले मेरै इजलासले त्यो खारेज गरिदिएको थियो । वाग्मतीमा मैले गरेको फैसला पुनरावलोकनका लागि इजलासमा गएको छ, त्यसैले यो विचाराधीन मुद्दा भएकाले धेरै बोल्नु हुँदैन । वाग्मतीमा आएको यसपालिको ठूलो बाढी पहिलो होइन । र, अन्तिम बाढी पनि हुने छैन । किनभने, बाढी त फेरि पनि आउँछ । अहिले जलवायु परिवर्तनका कारण क्लाउड बर्सट्रिङ भएर सीमित क्षेत्रमा आरीघोप्टे पानी पर्न थालेको छ । नेपालमा ठाउँठाउँमा त्यस्तो भएको छ । पाकिस्तानमा भयो, सिक्किममा पनि भयो । यस्तो हुन थालेपछि हामीले नदी बग्ने ठाउँलाई छाडिदिनुपर्छ । नदीको जमिनमा अरू गएर बसे उसले तिनलाई बगाउँछ । नदीको जमिन नदीकै हो । त्यसमा कसैले खेती गरे तापनि नदी बग्नलाई छेक्न सक्दैन । हाम्रो संविधानले वातावरणीय दिगो विकासको व्यवस्था गरेको छ । संविधानको धारा ३० मा स्वच्छ तथा स्वस्थ वातावरण भनेको छ । त्यो स्वस्थ भनेको पर्यावरणलाई शुद्ध राख्ने हो । त्यसैले, बेरोकटोक प्रवाहमय नदी त हाम्रो वातावरणको हकभित्र पर्छ । यसको तथ्यमै पनि तोडमोड भयो । २०६५ सालमा सरकारले वाग्मतीमा २० मिटर दुईतिरै छोड भनेकै हो नि । एक क्षणलाई मान्नुस्, पशुपति आर्यघाटमा हामीले २० मिटर छोड्ने हो भने त्यो त पशुपतिनाथ मन्दिरसम्म पुग्छ । सरकारले त्यो भनेको त होइन । सम्पदालाई यथावत् राख्ने भनेको हो । यो फैसलाले पनि सम्पदालाई कहीँ हटाऊ भनेको छैन । भनेको के छ भने, खुला छ भने त्यसमा संरचना नबनाऊ । त्यो पनि विचाराधीन छ । अदालतले यसमा बोल्ला । राज्यका निकायका एकदम प्रमुख व्यक्तिले अदालतले नबुझी २० मिटर भन्यो, त्यसमा पशुपतिनाथ पनि पर्छ, गुह्येश्वरी पनि पर्छ भने । पशुपति पर्छ भने अदालतको फैसलाले होइन, सरकारकै निर्णयले पर्छ नि । वाग्मती सभ्यताको कार्यालय छ, जो कार्यकारीको निर्णयले खडा भएको संस्था हो । यसलाई कसैले टेर्दो रहेनछ । त्यस संस्थाले अदालतमा आएर हामीलाई कानुन देऊ भन्यो । अदालतले कानुन बनाएर वाग्मती सभ्यताभित्रका सबै नगर प्रमुखलाई पक्ष कायम गरी बोर्डको सदस्य बनाऊ र छलफल गरेर अगाडि बढ भन्यो । बाढीले जसरी नोक्सान पारेको छ, उठीबासमा परेका मानिसको पुनर्वास राज्यको दायित्व बन्दैन ? अनि अदालतले आफ्नो दायित्व निर्वाह गर्दैन ? नख्खुको तलपट्टि दुई घण्टासम्म मान्छेले गुहार माग्दा पनि सहयोग पाएनन् र ती बगेर गए । त्यसमा मन्त्री वा सांसद परेको भए के हुन्थ्यो ? ठूला र धनी मानिस बाढीमा पर्दैनन्, पर्ने त गरिब र सीमान्त वर्गका हुन् । वातावरण विनाशले भयावह प्रभाव पार्छ र त्यसले गरिब तथा निमुखा मानिसलाई ज्यादा पिरोल्छ । तिनलाई जोगाउन पनि वातावरणीय न्यायको विषयमा अदालत अलि सक्रियताका साथ लाग्छ । जहाँ मापदण्ड जरुरत पर्छ, हामीले गरेको त्यत्ति हो । हामीले चुरेमा पनि यसै गरेका थियौं । जहिलेदेखि अदालतले वातावरणको मुद्दा हेर्न थाल्यो, तैलेदेखि अदालत बाध्यकारी नियम बनाउने संस्था पनि भएको छ । वाग्मतीमा हाम्रोसहित डिभिजन बेन्चले गरेको यो आठौं फैसला हो । अदालतले यसमा निरन्तर फैसला गरिरहेको छ । वाग्मतीको बाढी क्षेत्रमा पार्टीको अफिस राख्छन् त हामी के गरौं ? वाग्मतीको बाढी क्षेत्रमा नेताहरूको सालिक राख्छन्, प्रतिष्ठा बनाउँछन् भने हामी के गरौं ? त्यो बाढीले के गरोस् ? वाग्मतीले के गरोस् ?व्यक्तिका संरचनामा क्षति पुग्ने भयो, उठीबास लाग्ने भयो भन्ने जुन सरोकार छ, यसमा केही भन्नुहुन्छ ?वाग्मती त सभ्यताको प्रारम्भदेखि बगेको हो । पछिल्लो पटकको हाम्रो नापी भनेको २०२१ सालको हो । वाग्मतीको तटीय क्षेत्रको सबै नापी भएको छ कि छैन हेर्नुपर्ने हुन्छ । दोस्रो नापी २०४५ सालमा भयो । यी दुई नापीलाई तुलना गरेर हेर्यो भने वाग्मती, विष्णुमतीलगायत नदीखोला किनार र तटीय क्षेत्र कति रहेछ भन्ने देखिन्छ । मालपोत ऐनको दफा २४ ले सार्वजनिक जमिन कसैलाई पनि हडप्न दिँदैन । कुपण्डोलनजिक यूएन पार्क छ । सार्वजनिक जमिनमा पार्क बनेको हो । वाग्मती, विष्णुमतीजस्ता नदीमा अन्यत्र त्यस्तो जग्गा थिएन होला ? अवश्य पनि नदीको तटीय क्षेत्रमा सार्वजनिक जमिन थियो । त्यहाँ बच्चाहरू गएर खेल्थे होलान् । गोकर्णदेखि तल चोभारसम्म वाग्मतीको किनारमा तीर्थैतीर्थ छन् । मानिसहरू एक तीर्थदेखि अर्को तीर्थमा त्यही तटीय क्षेत्रको बाटो भएर हिँड्थे होलान् । त्यो हिँडेको जमिन व्यक्तिको थियो कि सार्वजनिक ? राज्य संयन्त्रले प्रभावकारी ढंगले हेर्नुपर्यो नि । सार्वजनिक जमिन त जति वर्षपछिको भए पनि खान पाइँदैन । कुरा रह्यो व्यक्तिको, जसको वैध स्वामित्व छ, उसलाई सरकारले अधिग्रहण गर्ने हो भने क्षतिपूर्ति दिएरै गर्नुपर्छ । एउटै जग्गा चारपाँच पुस्तामा बिक्री भएको छ । छैटौं मानिसले अहिले आएर त्यसको दण्ड कसरी भोग्ने भन्ने प्रश्न छ नि ?मुद्दा विचाराधीन छ । बुझ्नुपर्ने के छ भने, गैरकानुनी कामले कानुनी वैधता त कहिल्यै पनि पाउँदैन । वातावरण संरक्षण गर्ने र वातावरण नास गर्नेको शक्तिको बीचमा तुलना गर्ने हो भने एकदमै असन्तुलित छ । संरक्षणमा लाग्ने पक्ष कमजोर छ । अदालत शक्तिको पछि कुद्ने होइन, न्यायलाई हेर्ने हो । समग्रतामा संविधानको रक्षा गर्ने, वातावरणको विनाश रोक्ने इत्यादि अदालतको जिम्मेवारी हो । हाम्रोजस्तो विकास नभएको देशमा एकातिर हामीलाई पूर्वाधार चाहिएको छ, अर्कातिर वातावरण पनि जोगाउनुपर्नेछ । हाम्रा लागि विकास अगाडि कि वातावरण अगाडि ?यो हाम्रो देशमा मात्रै होइन, अन्यत्र पनि बहसको विषय छ । वातावरणलाई जोगाउने नाममा विकासलाई रोक्ने भन्ने आरोप दक्षिण एसियाका अरू अदालतले पनि खेप्दै आएका छन् । वातावरण र विकास सँगसँगै जाने हुन्, एकअर्काका प्रतिस्पर्धी होइनन् । त्यसो हो भने त संविधानमा वातावरणीय दिगो विकास भनेर लेख्नैपर्ने थिएन । संयुक्त राष्ट्रसंघले दिगो विकास लक्ष्यमा कोही पनि पछाडि नछुटुन् भनेको छ । त्यसमा विकासको कुरासँगै वातावरण, जलवायु, गरिबी र भोकको पनि छ । नदीको पनि बाँच्न पाउने, स्वस्थ रहन पाउने अधिकार हुन्छ भन्ने कुरालाई विभिन्न राष्ट्रका अदालतहरूले स्वीकार गरेका छन् अचेल । यही सिद्धान्तका आधारमा हामीले माथिल्लो कर्णालीको फैसला गरेका थियौं । कर्णाली नदी मात्रै हो कि सभ्यता पनि हो ? हजारौं वर्षदेखि त्यहाँ बसेर पाटापाटा गरी खेती गरेर माटो जोगाएका छन् मानिसले । बगिरहेको माटो फेरि कर्णाली लैजान परे कति लाग्दो हो ? सित्तैमा माटो जोगाइदिएर उनीहरूले गरेको पर्यावरणीय सेवा हो यो । तलका मानिसलाई पानी दिन परे माथिकालाई अब विषादी इत्यादि नराख भन्नुपर्ने हुन्छ । त्यसो नगरेबापत उनीहरूले गुमाउने आजीविकाको क्षतिपूर्तिको व्यवस्था गर्नुपर्छ । माथिल्लो कर्णाली परियोजनाको फैसलामा हामीले यही भन्यौं । सरकारले चुरेको ढुंगाबालुवा बेचेर आम्दानी गर्न सक्ने सम्भावनालाई अदालतले रोकिदियो भन्ने कतिपयको तर्क छ नि ?चुरे नेपाल र भारत दुवै देशमा फैलिएको एक महत्त्वपूर्ण जैविक विविधताले भरिएको प्राकृतिक सम्पदा हो । यसलाई हामी जति जोगाउन सक्छौं उति प्रकृतिको संरक्षण हुन्छ । भारतको उत्तराञ्चलमा शिवालिक भनिने वन क्षेत्र पनि चुरे नै हो । १६४ वटा नदी प्रणालीले कि चुरेलाई क्रस गर्छ कि त्यहाँबाट निक्लन्छ । नेपालको ३८ जिल्लामा कुनै न कुनै चुरे पर्छ । चुरेको माटो खुकुलो छ । तलबाट माटो निकाल्दै जाने हो भने चुरे खस्दै जान्छ । भारतको विकासको भोकले चुरेबाट असाध्यै धेरै गिट्टीबालुवा झिकियो । यो विषय अदालतमा आएपछि त्यसलाई रोक्न आदेश भयो । कहाँ कसले कति प्राकृतिक स्रोत साधन निकाल्यो र अवस्था के छ भन्ने अहिले त भूउपग्रहबाट हेर्न सकिन्छ । वैज्ञानिकको एउटा खोज गर्ने समूह बनाएर उनीहरूको प्रतिवेदनका अधारमा कहाँ निकाल्न मिल्ने हो निकाल भनेर अदालतले भनेको छ । त्यसका लागि कार्यकारीको निर्णयका आधारमा होइन, विधायिकामा भएको राष्ट्रिय छलफल र विमर्शका आधारमा योजना बनाउनुपर्छ । त्यसो भए मात्रै पर्यावरणीय दिगो विकास हुन्छ । नत्र हुँदैन । चुरेको मुद्दामा सरकारले ढुंगा, गिट्टी, बालुवा निकासी गरी व्यापार घाटा कम गर्ने भन्ने बजेटमार्फत गरेको प्रस्ताव पर्यावरणीय दिगो विकासको सिद्धान्तविपरीत मात्र होइन एक किसिमको पर्यावरणीय अपराध हो भनेको छ, अदालतले । निकासीमा प्रतिबन्ध लगाउँदै संसद्मा विचार विमर्श मात्र होइन, कानुन नै निर्माण गर्नू भन्ने आदेश पनि भएको हो ।"
लुबुचे शिखरमा कांग्रेस महामन्त्री शर्मा,"(काठमाडौं) कहिले गीत गाउँदै गरेका त कहिले टेलिभिजन कार्यक्रम चलाइरहेका भेटिने नेपाली कांग्रेसका महामन्त्री विश्वप्रकाश शर्मा यस पटक हिमाल आरोहणमा देखिए । उनले ६ हजार १ सय ४५ मिटर अग्लो लुबुचे हिमालको सफल आरोहण गरेका छन् । उनीसहित आरोहण दलका सबै ६ जना नै शुक्रबार बिहान लुबुचे शिखरमा पुगेका हुन् । लुबुचे शिखरमा पुगेसँगै हिमाल आरोहणको आफ्नो सपना पूरा भएको शर्माले बताए ।महामन्त्री शर्माले हिमालको चुचुरोमा पुग्दाको अनुभव साट्दै भने, स्वर्गीय आनन्दको अनुभूति त गरें नै, ग्लोबल वार्मिङका कारण हामीले दोस्रो पुस्तालाई कस्तो हिमाल हस्तान्तरण गर्दै छौं भन्ने चिन्ता पनि मनमा आयो । मंसिर २१ मा खुम्बु पदयात्रा सुरु गरेका शर्मासहित ६ जनाको टोली २७ गते राति ११ बजे आधारशिविरबाट लुबेचेको शिखरतर्फ उक्लिएको थियो । मंसिर २८ को बिहान ६ बजेर ४५ मिनेटमा शिखरमा पुग्यौं, शर्माले भने । शर्मासँगै उनको आरोहण दलका सदस्यहरू मिङ्मा शेर्पा, लाक्पा शेर्पा, सुवास अधिकारी, प्रकाशचन्द्र लामिछाने, पदम शर्मा पनि लुबुचे शिखरमा पुग्न सफल भएका हुन् । करिब ४ वर्षअघिदेखि नै हिमाल आरोहणका लागि तयारी गर्दै आएको शर्माले बताए । उनले हिमाल आरोहणको काम शारीरिक शक्तिभन्दा मानसिक र आत्मविश्वासको कुरा रहेको यस आरोहण यात्राका क्रममा बुझेको बताए । हिमाल आरोहणबाट फर्केपछि जलवायु परिवर्तनले हाम्रा हिमालमा पुर्याएको असरबारे नजिकबाट देख्न र बुझ्न पाएँ, महामन्त्री शर्माले भने । संसद् र सम्बन्धित ठाउँमा यस विषयमा कुरा राख्ने उनको अठोट छ ।"
रसाइलीलाई रेडियो कान्तिपुरको सम्मान,"काठमाडौं (कास) वरिष्ठ संगीतकार एवं गायक सीके रसाइलीलाई रेडियो कान्तिपुरले सलाम ज्युँदो इतिहासलाई कार्यक्रममार्फत शनिबार सम्मान गरेको छ । संगीत सिर्जनामा अनवरत ६ दशकभन्दा बढी समय सक्रिय रसाइलीलाई कान्तिपुर परिसरमा आयोजित विशेष कार्यक्रममा कान्तिपुर टीभी र रेडियोका चिफ मार्केटिङ अफिसर सुजन कार्कीले सम्मान गरेका हुन् । २० को दशकमा नेपाली सांगीतिक क्षेत्रमा उदाएका ८४ वर्षीय रसाइलीका ७ सय हाराहारीमा गीत रेकर्ड छन् ।नारायण गोपाल, गोपाल योञ्जनदेखि उदितनारायण झा र पछिल्लो छिमलका सुरजकुमार थापासम्मका गायकसँग रसाइलीले सहकार्य गरेका छन् । पहिले गायनमा सक्रिय रसाइली पछि संगीत सिर्जनामा रमाएका थिए ।रेडियोसँग आफ्नो छुट्टै नाता रहेको भन्दै रसाइलीले जीवित छँदै सम्मान गर्ने परम्परा कान्तिपुरले थालनी गरेकोमा खुसी व्यक्त गरे । सिलोङमा छँदा अल इन्डिया रेडियोबाट गायन थालेका उनलाई संगीतकार नातिकाजीले नेपाल छिराएका हुन् । सम्मान कार्यक्रमले आफूलाई ऊर्जा मिलेको र समयले साथ दिएमा अझै पनि नयाँ कलाकारसँग काम गर्ने सोच रहेको सुनाए । कार्यक्रममा गायक भूगोल दाहालले रसाइलीका कहिलेकाहीं म हाँस्छु र कसरी म भूलें बोलको गीत सुनाएका थिए । त्यस्तै सुरजकुमार थापाले फूलको माला पहिराई दिए र दुखेको दिल तथा गायिका लसता जोशीले तिमीलाई सोधी खोजी हिँड्दा बोलको गीत प्रस्तुत गरे । नयाँ कलाकारले आफ्ना गीतलाई न्याय गरेको भन्दै रसाइलीले उनीहरूलाई धन्यवाद पनि दिए । रेडियो कान्तिपुरले गत महिना वरिष्ठ पप गायक सुनील उप्रेतीलाई सम्मान गरेको थियो । सम्मान कार्यक्रम हरेक महिनाको अन्तिम शनिबार बिहान हुँदै आएको छ । कार्यक्रम कान्तिपुर म्याक्स एचडी र रेडियो कान्तिपुरबाट प्रत्यक्ष प्रसारण भएको थियो ।"
पाटनमा आदिवासी जनजाति महोत्सव,"(काठमाडौं)नेवार समुदायको प्रायः हरेक घरमा रक्सी उत्पादन हुन्छ । पाहुना सत्कार नै रक्सी र अन्डा दिएर गर्ने चलन छ । तर, यस्ता रैथाने रक्सीको ब्रान्डिङ भने गर्ने गरिएको छैन । ललितपुर पाटनका कनक शाक्यले भने खेर गएका वाइनका सिसी जम्मा पारेर घरेलु रक्सीको ब्रान्डिङ गरेका छन् । अहिले उनले ब्रान्डिङ गरेको रक्सी पाटन दरबार क्षेत्रमा चलिरहेको आदिवासी जनजाति सांस्कृतिक महोत्सवमा प्रदर्शनमा राखिएको छ । वैदेशिक रोजगारको सिलसिलामा ५ वर्ष मलेसिया बसेर केही महिनाअघि नेपाल फर्केका हुन्, कनक । परिवारसँग मिलेर पाटन कुम्भेश्वरमा घरेलु उद्योग खोले । रक्सीसँगै अचारको उत्पादन थाले । अहिले बिक्रीका लागि ट्रायल पेजमा रहेको उनी भन्छन्, महोत्सवले ब्रान्डिङको प्रचार गर्न अवसर दियो । धेरैले अर्डर दिएर गएका छन् ।महोत्सवमा भाग लिन जनकपुर धनुषा धनौजी गाउँपालिका२ बाट लक्ष्मण मण्डलको नेतृत्वमा ५ जना पाटन आएका छन् । उनीहरूले मिथिला आर्टको महत्त्व र संस्कृतिलाई व्यवसायीसँग जोड्न सकिन्छ भनी सन्देश दिन महोत्सवमा सहभागी भएको बताए । प्रदर्शनीमा मिथिला कला कुँदिएका गहना, चुरा राख्ने बाकस, ऐना, कलम राख्ने भाँडो, माटाका भाँडाकुँडा तथा अर्धनारी, सीताराम, कृष्ण, लक्ष्मी, सरस्वती प्रदर्शनीमा राखिएको छ । तराईको धान रोप्ने संस्कृति, त्यहाँको दैनिकी, विवाह गरिरहेको अनौठो चित्रकला पनि प्रदर्शनीमा छन् ।ललितपुर महालक्ष्मी नगरपालिका६ सिद्धिपुरकी सविता महर्जनले महोत्सवमा गाँजा, केरा, सिस्नुको धागोका घरेलु तानबाट बुनेका कोट, पाइन्ट, सर्टलगायत महिला तथा पुरुषका लत्ता कपडा प्रदर्शन तथा बिक्रीका लागि राखेकी छन् । साथीभाइ, आफन्त प्रायः सबै विदेशिए पनि आफू भने नेपाली उत्पादन विदेश पठाउने र पुर्ख्यौली पेसा हस्तान्तरण गर्ने सोचमा स्वदेशमै संघर्ष गर्दै आइरहेको उनले बताइन् । सविताका अनुसार महोत्सवमा आउने प्रायःलाई स्वदेशी उत्पादनबारे जानकारी छैन । यस्तो महोत्सव ३३ महिनामा आयोजना हुनुपर्छ, उनले भनिन् । प्राकृतिक रेशाबाट उत्पादित लत्ताकपडा अमेरिका, अस्ट्रेलिया, इटालीलगायत मुलुकमा जाने गरेको उनी बताउँछन् ।पाटन स्वठ टोलकी सुहाग जोशीले भने खेर गइरहेको जिन्स र सुतीको लत्ताकपडाबाट घरमै बनाएको जुत्ता प्रदर्शनीमा राखेका छन् । जहाँ बिहे, भोजमा लगाउनेदेखि लिएर दैनिक लगाउन मिल्ने सादा खालका पनि छन् । उनले कसैले घरमै यस्तो जुत्ता उत्पादन गर्न चाहेमा प्रशिक्षण दिन सकिने बताइन् । उनी पनि ललितपुर महानगरपालिका१६ को संयोजनमा पाटन दरबार क्षेत्रमा चलिरहेको आदिवासी जनजाति सांस्कृतिक महोत्सवमा सहभागी छन् । यहाँ घरेलु उत्पादनका सामान प्रदर्शनी तथा बिक्रीका लागि मात्रै ५५ वटा स्टल राखिएको छ । त्यसमा मुख्यगरी लत्ताकपडा छन् । शुक्रबारबाट सुरु महोत्सव तीन दिन चल्नेछ । महोत्सवमा आदिवासी जनजातिहरूको सांस्कृतिक नृत्य, नेवारी परिकारदेखि लिएर चित्रकला, काष्ठकला, मूर्तिकला, ताम्रकला, प्रस्थरकला पनि प्रदर्शनमा छन् ।पाटन दरबार क्षेत्रको नासल चोकमा भने कात्तिक नाचका देवगणले लगाउने कलेवर पोसाक, दुर्लभ मुकुट, खिं, धाः, दमो खिं, मृदंग, नगदा, पोंगा, झ्यालीलगायत बाजा र नारायण जलशयणको झलक प्रदर्शनीमा राखिएको छ । पाटनको अस्टमात्रिका नाचका मुकुट तथा बाजागाजा पनि प्रदर्शनीमा राखिएको छ । भण्डारखाल बगैंचामा कालिगढले काष्ठकलाको नमुना प्रस्तुत गरेका थिए । दरबारको मूलचोक अगाडि ठूलो घण्टामुनि राखिएको आकाश भैरवको विशाल मुकुट अगाडि बसेर सेल्फी खिच्ने, टिकटक बनाउने तथा पूजाआजा गर्नेको भीड लागेको थियो । दुई जना एलिएनको भेषमा दरबार क्षेत्रमा ओहोरदोहोर गरिरहेका थिए । यसले सबैको ध्यान तानेको थियो । दरबारको केशव नारायण चोकमा राखिएको काष्ठकलाको विशाल बुद्ध मूर्ति, नेवारी वास्तुकला शैलीको झ्याल, मण्डला जस्ता बौद्ध सम्पदाले पनि महोत्सवमा सहभागीको ध्यान केन्द्रित गरेको थियो ।महोत्सवमा बौद्ध विहार संघले ७० जना कलाकारको समूहले धाः र बाँसुरी बाजा, नेपाल लोकतान्त्रिक आदिवासी जनजाति महासंघले मगर समुदायको कौडा नृत्य, शेर्पा समुदायको स्याब्रु नृत्य प्रस्तुत गरेका थिए । पाटन संग्रहालयको ग्यालरीमा मठमन्दिरको दुर्लभ फोटो, नेवाः बौद्ध संस्कार संस्कृतिअनुसार जन्मदेखि मृत्युसम्म चाहिने सामग्री, बौद्ध युवा कमिटीले रञ्जना लिपिको महत्त्वबारेमा जानकारी दिन सहभागीलाई सोही लिपिमा नाम लेखेर दिएका थिए ।दरबार स्क्वायर महिला समूहले योमरीलगायत नेवारी खाजाको स्टल राखेर उपस्थितलाई चखाएका थिए । त्यस्तै, महोत्सवमा आदिवासी जनजातिको संस्कृतिसम्बन्धी गोष्ठी तथा आदिवासी जनजातिसम्बन्धी लधु चलचित्र प्रदर्शनी गरिएको थियो । कुटुम्ब बान्डले आदिवासी जनजाति धुन, ज्येष्ठ नागरिक समाजले भजनकीर्तन प्रस्तुत गरेका थिए । अक्षयेश्वर महाविहार बौद्ध विश्व विद्यालयले पौभा चित्र, नेपाल भाषा मंका खलले राष्ट्रिय विभूति शंखधर साख्वाः र सत्यमोहन जोशीको सालिक प्रदर्शनीमा राखेको थियो ।आइतबार भने पञ्चबुद्ध नाच, कुमारी नृत्य, कात्तिक नाच र न्युक जात्रा मतयाः व्यवस्थापन समितिको नेतृत्वमा १२ जनाले दमोखि र नगरा बाजा प्रस्तुत गरिने आयोजकले जनाएको छ । ललितपुर१६ का वडाध्यक्ष निर्मल रत्न शाक्यले मौलिक परम्पराको संरक्षण प्रवर्द्धन गर्ने र यसको महत्त्वबारेमा सबैलाई जानकारी दिन महोत्सव आयोजना गरिएको बताए । युवा पुस्तालाई स्वदेशमै केही गर्न सकिन्छ भनेर सन्देश दिनु महोत्सवको मुख्य लक्ष्य हो, उनले भने ।कात्तिक नाच संरक्षण समितिका अध्यक्ष किरण चित्रकारले कात्तिक नाचमा कृष्ण गण, महोदव कृष्ण युद्ध, देवी नाचलगायत नृत्य प्रस्तुत गर्ने बताए । नाच पैसाका लागि प्रदर्शन गर्न खोजेको नभई संस्कृति संरक्षण र युवापुस्तालाई जागरुक बनाउनका लागि हो, उनले भने । कात्तिक नाच सिद्धिनरसिंह मल्लले देश र जनताको कल्याणार्थ नेपाल संवत् ७६१ मा सुरु गराएका थिए ।महोत्सवमा नेपालको शिल्प सम्पदा, रातो मस्त्येन्द्रनाथ, बौद्ध सम्पदासम्बन्धी पुस्तक पनि प्रदर्शनीमा राखिएको छ । नेपाल शेर्पा संघका सल्लाहकार लाक्पा थिन्ले शेर्पाले आदिवासी जनजातिको भाषा, पहिचानलाई उत्थान गर्न महोत्सवले महत्त्वपूर्ण भूमिका खेल्ने विश्वास व्यक्त गरे । महोत्सव अवधिभर पाटन संग्रहालयमा निःशुल्क प्रवेशको व्यवस्था मिलाइएको छ । महोत्सवको आयोजकमा भने नेपाल हस्तकला महासंघ, नेपाल भाषा मंका खल, नेपाल लोकतान्त्रिक आदिवासी जनजाति महासंघ ललितपुर प्रदेश २ (ख) कमिटी, अष्टमात्रिका नाच प्रबन्ध समिति, पाटन पर्यटन विकास संस्था, न्येकु जात्रा मतया व्यवस्थापन केन्द्रीय समितिलगायत रहेका छन् ।"
सकियो चित्तौन कचेहेरी,"(चितवन)साहित्य, समाज, शिक्षा, राजनीति, वातावरणलगायतका विषयमा छलफल गर्दै नारायणगढमा शुक्रबारदेखि सुरु भएको चित्तौन कचेहेरीको दोस्रो शृंखला शनिबार सकिएको छ । चित्तौन कचेहेरीको यो पटकको सत्रमा वैज्ञानिकदेखि बालबालिकासम्म सहभागी भए । पाकिस्तानका आणविक वैज्ञानिक डापरवेज हुदभोय र भारतीय लेखक तथा अभियानकर्मी हर्ष मन्दर कार्यक्रमका मुख्य वक्ता रहे ।चितवन कचेहेरीको उद्घाटनमा डापरवेजले विद्वत् प्रवचन दिएका थिए । दोस्रो दिनको सत्रमा उनी र हर्ष मन्दरबीच डाजीवन क्षेत्रीले दक्षिण एसियाको राजनीतिमा देखा परेको साम्प्रदायिक उभार, घृणा, ध्रुवीकरण र हिंसाको अवस्था, कारण र त्यसलाई रोक्ने उपायका बारेमा बहस भएको थियो । भारतीय र पाकिस्तानी दुवै विद्वान्ले अल्पसंख्यकको पक्षमा मनदेखि नै उभिन सके मानवताविरोधी यस्ता दूषित क्रियाकलाप नहुने धारणा राखे ।कांग्रेसका महामन्त्री गगन थापा, एमालेकी उषाकिरण तिमिल्सिना, माओवादीकी रेणु चन्द र राष्ट्रिय स्वतन्त्र पार्टीका सन्तोष परियारसँग पत्रकार अमित ढकालले नयाँ युगको राजनीति, सकिने डर कि सच्चिने अवसर विषयक बहस गरे । नेताहरूले पार्टीभित्र समस्याहरू रहेको स्वीकार गर्दै त्यसलाई निराकरण गर्दै जाँदा सुधार हुने आशा रहेको बताए । यो बहसअघि डाचैतन्य मिश्रले शिक्षामाथि प्रवचन दिएका थिए । नेताहरूलाई अगाडि राखेर मिश्रले उच्च शिक्षाको दशा र दिशाका बारेमा बोले । बाल कचेहेरीमा अग्रिम पण्डित, विवेश थोकर तमाङ, राजकुमारी चेपाङ र प्रशंसा पराजुलीले बालबालिकाको इच्छा अपेक्षका बारेमा बोले । त्यसैगरी के सोच्दै छन् युवा पुस्ता भन्ने सत्रमा प्रेमबहादुर बोहरा, रोजन परियार, दुर्गा कार्की र आदर्श मिश्रसँग सहजकर्ता विपिन आचार्यले संवाद गरे । फोहोरमैला व्यवस्थापनमा भएको बेवास्ताका बारेमा सागर कार्कीले चर्चा गरे । फोहोर व्यवस्थापन ः मुद्दा कसै न कसैको बर्बादी सबैको शीर्षकको सत्रमा इन्जिनियर कार्कीले नवलपरासी मध्यविन्दु नगरपालिकाका प्रमुख भीमलाल अधिकारी, सरसफाइकर्मी सुनिता गुरुङ, सफाइ अभियानकर्मी भोजराज कँडेल र फोहोरमैला व्यवस्थापनमा लागेको निजी कम्पनी सफा ऊर्जाका रोशन केसीलाई समस्या र निराकरणका उपायबारे सोधेका थिए ।कसरी भत्काउने जात व्यवस्थाको जग सत्रमा तेजनारायण सदा, सीता विश्वकर्मा सम्झना र डासुवास बस्नेतले सहजकर्ता महेश नेपालीसँग आफ्ना अनुभव र जातीय भेदभाव अन्त गर्ने विधिहरू साझा गरेका थिए । साँझपख गोविन्दराज विनोदी, पोषराज पौडेल, सुनीमाया चेपाङ, माया कोन्मे गुरुङ, रञ्जना लिम्बू, प्रकाश चापागाईं, सुनिल महतो, अन्जान प्रदिपलगायतले कविता सुनाएसँगै चित्तौन कचेहेरी सकिएको थियो ।"
"बाढीपहिरोको क्षतिमा साढे १२ अर्ब दाबी, सवा अर्ब भुक्तानी","(काठमाडौं) गत असोज दोस्रो साता आएको बाढीपहिरोले पुर्याएको क्षतिमा गत बुधबार (मंसिर २६) सम्म तीन हजार पाँच सय ४९ वटा आवेदनबाट १२ अर्ब ३६ करोड ६५ लाख रुपैयाँ बराबरको बिमा दाबी परेको छ । तर, हालसम्म एक अर्ब १९ करोड ५४ लाख मात्र दाबी भुक्तानी भएको नेपाल बिमा प्राधिकरणले जनाएको छ । बिमा दाबीमध्ये हालसम्म करिब साढे ९ प्रतिशत मात्र भुक्तानी भएको हो । गत बुधबारसम्म आवेदन परेकामध्ये एक हजार ५ सय १४ वटा दाबी भुक्तानी भएको प्राधिकरणको तथ्यांक छ । बाढीपहिरोजस्तो विशेष परिस्थितिले पुर्याएको क्षतिको बिमा दाबी भुक्तानीमा ढिलाइ नगर्न बिमा क्षेत्रको नियामक निकाय प्राधिकरणले कम्पनीहरूलाई निर्देशन दिएको थियो । तर तथ्यांकअनुसार हालसम्म निकै कम मात्र फर्छ्योट भएको हो ।अप्ठ्यारो परिस्थितिमा सरल र छिटो दाबी भक्तानी दिँदा बिमाप्रति जनविश्वास बढ्ने भन्दै प्राधिकरणले प्रक्रिया छोट्याएर छोटो बाटो (फास्ट ट्र्याक) बाट भुक्तानी दिन निर्देशन दिएको थियो । तर फर्छ्योट रकम हेर्दा उक्त निर्देशन प्रभावकारी रूपमा कार्यान्वयन हुन नसकेको पुष्टि हुन्छ । बिमा दाबी किन ढिलाइ भएको हो भन्ने सम्बन्धमा आइतबार वा सोमबार निर्जीवन बिमा कम्पनीहरूलाई डाकेर छलफल गर्न लागिएको बिमा प्राधिकरणका अधिकारीहरू बताउँछन् । केही ठूला बिमा दाबीमा कागजात नै नपुगेको जानकारी आएको छ । अत्यावश्यक कागजात नै नपुगेपछि कम्पनीले भुक्तानी दिने भन्ने हुँदैन । कागजात पुगेका दाबीको हकमा भुक्तानी भइरहेको जानकारी आएको छ, प्राधिकरणका एक अधिकारीले भने, यद्यपि ढिलाइबारे कम्पनीहरूसँग जानकारी मागेका छौं ।गत बुधबारसम्म परेका दाबीमध्ये एक हजार ७ सय २५ दाबीमा ९ अर्ब ४ करोड ७७ लाख रुपैयाँ बराबर सम्पत्ति बिमाअन्तर्गतको छ, जसमा ६ सय ५१ वटा दाबीमा ८७ करोड ४९ लाख ६० हजार रुपैयाँ बराबरको दाबी भुक्तानी भएको छ । इन्जिनियरिङ तथा ठेकेदार जोखिम बिमाअन्तर्गत ३ सय ८ वटा दाबीमा २ अर्ब ६० करोड ६५ लाख रुपैयाँ बराबरको दाबी परेको छ । तर हालसम्म ५३ वटा दाबीमा ४ करोड ४३ लाख ८६ हजार रुपैयाँ मात्र भुक्तानी भएको छ । बाँकी दाबी मोटर बिमा (निजी), मोटर बिमा (सार्वजनिक), सामुद्रिक बिमा, कृषि बाली बिमा, पशुपन्छी बिमा र विविधअन्तर्गत रहेको प्राधिकरणको तथ्यांक छ । ती बिमामा पनि निकै कम मात्र भुक्तानी भएको छ ।बिमा कम्पनीहरू भने भुक्तानीमा ढिलाइ नभएको दाबी गर्छन् । आवश्यक र प्रक्रिया पुगेको सबै दाबीको धमाधम भुक्तानी भइरहेको उनीहरूको भनाइ छ । दाबी रकम अस्वाभाविक रहेको, आवश्यक कागजात पनि नपुगेको, बिमक सम्पर्कमै नआएको लगायतको हकमा दाबी भुक्तानीमा ढिलाइ भएको हुन सक्ने बिमा कम्पनीहरूले जानकारी दिएका छन् ।दाबी फर्छ्योटका लागि आवश्यक अन्य कागजातको सूचीसमेत छोटो पार्न र बिमा सर्भेयरलाई तोकिएकै समय सीमाभित्र प्रतिवेदन पेस गर्न पनि प्राधिकरणले भनेको छ । हालको विशेष परिस्थितिमा बिमा दाबी बिस्तारै थपिँदै जान सक्ने र बाढी तथा पहिरोका कारण बिमालेख हराएको पनि हुन सक्नेतर्फ ध्यान दिन पनि बिमा कम्पनीहरूलाई प्राधिकरणले यसअघि नै निर्देशन दिइसकेको छ ।प्रादेशिक रूपमा सबैभन्दा बढी दाबी वाग्मती प्रदेशमा छ । यस प्रदेशमा हालसम्म तीन हजार ९२ वटा दाबी संख्यामार्फत १० अर्ब ७४ करोड ४१ लाख रुपैयाँ बराबर दाबी परेको छ । तीमध्ये एक हजार तीन सय पाँच वटा दाबीअन्तर्गत १ अर्ब ७ करोड ३० लाख रुपैयाँ भुक्तानी भएको छ ।धेरै दाबी पर्ने प्रदेशको दोस्रो नम्बरमा कोशी छ । यस प्रदेशमा दुई सय ६१ वटा दाबी संख्यामार्फत करिब एक अर्ब १५ करोड ९५ लाख बराबरको दाबी परेको छ । तीमध्ये हालसम्म एक सय ५० वटा दाबीमा ८ करोड ६९ लाख २८ हजार रुपैयाँ भुक्तानी भएको छ । यसैगरी मधेशमा एक सय वटा दाबीअन्तर्गत २५ करोड ३६ लाख रुपैयाँ बराबरको माग दाबी भएको थियो । त्यसमा २८ वटा दाबीअन्तर्गत ९४ लाख ७८ हजार रुपैयाँ भुक्तानी भएको छ ।लुम्बिनीमा ४७ वटा दाबीअन्तर्गत ९ करोड ५३ लाख रुपैयाँ माग दाबी गरिएको थियो । यसमा १९ वटा दाबीमा २ करोड १५ लाख ६ हजार रुपैयाँ भुक्तानी भएको छ । गण्डकी प्रदेशमा ३३ वटा दाबीअन्तर्गत ६ करोड ३२ लाख ९६ हजार रुपैयाँ माग दाबी भएको चार वटाको १५ लाख ४३ हजार रुपैयाँ मात्र भुक्तानी भएको छ । गत बुधबारसम्म कर्णालीमा १० र सुदूरपश्चिम प्रदेशमा ६ वटा दाबी परेका छन् । सोही अवधिसम्म दुवै प्रदेशमा चारचार वटा दाबी भुक्तानी भएको प्राधिकरणको तथ्यांक छ ।"
माग बढेका बेला ग्यास आपूर्तिमा समस्या,"(काठमाडौं)ग्यास बिक्रेता महासंघका अनुसार गर्मीभन्दा जाडोमा खाना पकाउने ग्यासको खपत करिब ३० प्रतिशतले बढ्छ । आधिकारिक तथ्यांक नभए पनि चिसोमा ग्यास खपत बढ्ने नेपाल आयल निगम र एलपी ग्यास उद्योग संघको पनि भनाइ छ । केही दिनयता उपत्यकाको तापक्रम घट्दै गएको छ । यही बेला बढी खपत हुने ग्यासको आपूर्तिमा भने समस्या भइरहेको छ । ग्यास ढुवानीमा अवरोधको कारण नभए पनि नेपाल, तारा, नेपाल गण्डकी, एचपी, राजधानी, त्रिवेणी, ओम, आरतीलगायत ग्यास बजारमा अभाव देखिएको हो । यी ब्रान्डको ग्यास अभाव देखिन थालेपछि ग्यास बिक्रेता महासंघले शुक्रबार आयल निगमलाई जानकारी गराएको छ । बजारमा नेपाल ग्यास दसैंदेखि नै अभाव थियो । यो ग्यास सबैभन्दा बढी उपत्यकामै बिक्री हुन्छ तर धेरैजसो डिलर बिक्रेतामा ग्यास नै छैन, एक ग्यास बिक्रेताले भने, पछिल्लो समय अन्य ग्यासमा पनि त्यही समस्या देखियो । जाडो महिनामा बढी ग्यास खपत हुन्छ तर नेपाल, तारा, नेपाल गण्डकी, एचपी, राजधानी, त्रिवेणी, ओम, आरतीलगायतको ग्यास कमै पाइन्छ । समयमै ग्यास आपूर्ति नहुँदा एउटा मात्रै ग्यास सिलिन्डर भएका उपभोक्तालाई धेरै समस्या हुने ती बिक्रेताले बताए । विगतमा तत्काल भर्न सकिन्थ्यो, अहिले अभाव छ । एउटा मात्रै सिलिन्डर भएको उपभोक्ताको घरमा ग्यास सकिए कम्तीमा ५७ दिन कुर्नुपर्छ, ती बिक्रेताले भने, यही समस्याबारे निगमलाई जानकारी गराएका छौं । माग बढेका बेला ग्यास आपूर्तिमा समस्या भएको महासंघका अध्यक्ष चन्द्र थापाले पनि पुष्टि गरे । दसैंयता केही डिलरमा ग्यास कमै मात्रामा आएको उनले बताए । जाडो महिना भनेको ग्यासको माग बढ्ने सिजन हो । गर्मीको तुलनामा जाडो महिनामा करिब ३० प्रतिशतले माग बढ्छ तर सर्वसाधारणले समयमै पाएका छैनन्, अध्यक्ष थापाले भने, सरकार र ग्यास उद्योगीले जतिसक्दो छिट्टै सहज बनाउनुपर्छ ।बजारमा कम ग्यास आएको सन्दर्भमा शुक्रबार निगमलाई जानकारी गराएको उनले बताए । केही कम्पनीको धेरै कम ग्यास आएको छ । कारण के हो, त्यसबारे निगमको ध्यानाकर्षण गराएका छौं, थापाले भने, ग्यास उद्योगले ग्यास ढुवानी नगरेको हो कि निगमले ग्यासको प्रोडक्ट डेलिभरी अर्डर (पीडीओ) जारी गर्नमा कन्जुस्याइँ गरेको हो, त्यसबारेमा निगमलाई ध्यानाकर्षण गराएका छौं ।मुलुकभर ५९ ग्यास उद्योग छन् । ती ग्यास उद्योगका लागि निगमले मासिक करिब ४५ हजार टन ग्यासको पीडीओ जारी गर्दै आएको छ । त्यस हिसाबले बजारमा अभाव हुनु नपर्ने निगमको तर्क छ । एलपी ग्यास उद्योग संघका अध्यक्ष शिव घिमिरेले ग्यास ढुवानीमा कुनै समस्या नभएको बताए । उनले बजारमा नेपाल ग्यासमा केही समस्या देखिए पनि अन्य ग्यास अभाव नभएको दाबी गरे । नेपाल ग्यासमा व्यवस्थापनको समस्या भन्ने सुनेको छु, त्योबाहेक ग्यास अभाव हुनुपर्ने कारण छैन । अन्य ग्यासको हकमा त्यति समस्या आइसकेको छैन, अध्यक्ष घिमिरेले भने । ग्यास सिलिन्डरको प्रयोगकर्ता र सिलिन्डर संख्या बढेकाले सोहीअनुसार कोटा वृद्धि नहुँदा पनि केही प्रभाव परेको उनले बताए । निगमले ०७८ सालमा गरेको ग्यास सिलिन्डर प्रमाणीकरणअनुसार मुलुकभर १ करोड ४४ लाख सिलिन्डर छन् । पछिल्लो समय सिलिन्डरको सख्या थपिएको छ । तर यी सिलिन्डरको अवस्थाबारे नियामक निकायले खासै चासो दिएको छैन । उपभोक्ता अधिकार अनुसन्धान मञ्चका अध्यक्ष माधव तिमिल्सिनाले व्यवस्थापनको कमजोरीले ग्यासमा समस्या देखिएको बताए । बजारमा देखिएको अभाव हटाउन तालुक निकायले तत्काल हस्तक्षेप गर्नुपर्ने उनले बताए ।निगम राजनीतिक र आर्थिक रूपमै सबल छ । ढुवानीमा अवरोध भएर ग्यास अभाव हुनुपर्ने कुनै कारण पनि छैन तर बजारमा केही कम्पनीको ग्यास अभाव छ, तिमिल्सिनाले भने, यसले निगम व्यवस्थापनको कमजोरी रहेको प्रस्ट हुन्छ । अभाव हुन नदिन तालुक निकायले तत्काल हस्तक्षेप गर्नुपर्छ । निगमका नायब कार्यकारी निर्देशक वीरेन्द्र गोइतले नेपाल ग्यासबाहेक अन्यमा समस्या नभएको दाबी गरे । उनले गर्मीमा ४० हजारदेखि ४५ हजार टन पीडीओ जारी गरेकामा जाडो महिनामा ४५ हजार टनभन्दा बढी नै जारी भएको बताए । अहिले समस्या देखिएको नेपाल ग्यासमा हो, निगमले मागेजत्तिकै पीडीओ दिएको छ, तर पीडीओ उठाएनन् । ग्यास लोडिङमा समस्या नभए पनि उद्योगीले पर्याप्त ल्याइदिएनन्, गोइतले भने, त्यही कारण नेपाल ग्यासमा केही समस्या हो । अन्यमा त्यति समस्या छैन । उनका अनुसार नेपाल ग्यासले मासिक करिब २ हजार टन पीडीओ पाएको छ । उद्योगीको मागअनुसार पीडीओ पनि थप्दै जाने उनले बताए । उपत्यकामा सबैभन्दा बढी नेपाल ग्यासकै सिलिन्डर छ तर ग्यास थोरै ल्याइदियो, त्यही भएर केही समस्या देखिएको छ, गोइतले भने, अहिले देखिएको समस्याबारे बुझ्न उद्योगीलाई चिठी काटेका छौं । सोमबार छलफलमा बोलाएका छौं । निगमले ग्यासको पीडीओ जारी गरेपछि ग्यास उद्योगीले भारतीय आयल कर्पोरेसन्स (आइओसी) को बरौनी, दुर्गापुर, पारादीप, हल्दिया, मथुरा रिफाइनेरीबाट ग्यास आयात गर्छन् । भारतीय ट्रान्सपोर्टरमार्फत ग्यास ढुवानी हुन्छ । नेपाल ग्यासका सञ्चालक गोकुल भण्डारीले ग्यास अभाव हुनुको मुख्य दुई कारण रहेको दाबी गरे । उनका अनुसार भारतीय ट्रान्सपोर्टरले भाडा बढाउन दबाब दिँदै आएका छन् । भाडा बढाइदिन भन्दै उनीहरूले चिठीसमेत पठाएका छन् । भाडा निगमले बढाइदिने हो, भाडा नबढाउँदा ढुवानी राम्रोसँग गरेनन् । ग्यास बुलेट समयमा नआउँदा केही समस्या देखियो, भण्डारीले भने । भण्डारीका अनुसार अर्को कारण भारतीय ट्रान्सपोर्टरले पुराना बुलेट हटाएर नयाँ राख्न थालेका छन् । ढुवानीमा ग्यास बुलेटको कम उपलब्धता हुँदा पनि समस्या देखिएको उनको दाबी छ । सोमबारदेखि ढुवानीमा सहज हुन्छ, उनले भने, भाडा बढाउने विषय भने यथावत् नै छ ।"
मोतीपुर औद्योगिक क्षेत्र ९ वर्षदेखि अलपत्र,"(बुटवल)सरकारले नौ वर्षअघि घोषणा गरेको लुम्बिनी प्रदेशस्तरीय मोतीपुर औद्योगिक क्षेत्र निर्माण अलपत्र परेको छ । सरकारले २०७२ चैत १ देखि सातै प्रदेशमा औद्योगिक क्षेत्र निर्माणको घोषणा गर्दै लुम्बिनी प्रदेशको बुटवलको मोतीपुरमा औद्योगिक क्षेत्र बनाउने निर्णय गरेको थियो । तर जग्गा व्यवस्थापन गर्न नसक्दा सरकारकै घोषणा लामो समयसम्म अलपत्र परेको हो ।सरकारले स्थानीयसँग छलफल र सहमति नगरी बस्ती नै उठाउन थालेपछि मोतीपुर औद्योगिक क्षेत्रको जग्गा व्यवस्थापनमा विवाद हुँदै आएको छ । सरकारले २०७२ सालमा गरेको घोषणाअनुसार २०७७ सालमा मोतीपुर औद्योगिक क्षेत्रको विवादकै बीचमा शिलान्यास गरिएको थियो । स्थानीयको विवादका कारण सुरक्षा घेराभित्र तत्कालीन अर्थमन्त्री विष्णु पौडेल र उद्योगमन्त्री लेखराज भट्टले २०७७ फागुन २१ मा शिलान्यास गरेका थिए । तर जग्गा व्यवस्थापनकै विवाद टुंगो नलाग्दा अहिलेसम्म पनि काम अघि बढ्न सकेको छैन । सरकारले तिनाउ नदी उकास क्षेत्रको बुटवलको मोतीपुरदेखि तिलोत्तमा, शुद्धोधन र सियारी गाउँपालिकासम्मको तिनाउ नदीको पश्चिमतर्फको ८ सय १९ बिघा क्षेत्रफलको जग्गालाई २०७३ वैशाख २९ र असार १४ मा औद्योगिक क्षेत्र व्यवस्थापन लिमिटेडका नाममा ल्याउने निर्णय गरेको थियो । त्यही निर्णयअनुसार २०३९ सालदेखि नदी उकास क्षेत्रको सुकुम्बासी जग्गामा बसोबास गर्दै आएका स्थानीय, उनीहरूले खेतीका लागि उपभोग गर्दै आएको जग्गा, विद्यालय, मठ, मन्दिर र वन क्षेत्रसमेत ओगटेर सरकारले औद्योगिक क्षेत्र व्यवस्थापन लिमिटेडका नाममा लालपुर्जा बनाएपछि स्थानीयले त्यसको विरोध गर्दै आएका छन् । बुटवलको औद्योगिक क्षेत्रमा नयाँ उद्योग स्थापना गर्न जग्गा अपर्याप्त भएपछि बुटवल उद्योग वाणिज्य संघ र रूपन्देही उद्योग संघले नयाँ औद्योगिक क्षेत्रको माग गर्दै आएका छन् । औद्योगिक क्षेत्र बन्ने क्षेत्रफलको ४५ प्रतिशत जग्गा बुटवलमा, २८ प्रतिशत शुद्धोधनमा, १३ प्रतिशत तिलोत्तमामा र ६ प्रतिशत जग्गा सियारीमा पर्छ । सरकारले मोतीपुर औद्योगिक क्षेत्र विकासका नाममा लालपुर्जा बनाएको ८ सय १९ बिघा क्षेत्रफलको जग्गामध्ये झन्डै २ सय ५० बिघा क्षेत्रफलमा अव्यवस्थित बसोबासीको बस्ती, वन, विद्यालयको जग्गा, मठमन्दिर भएको दाबी गर्दै स्थानीयले उक्त जग्गा फिर्ता गर्न सरकारसँग माग गरिरहेका छन् । स्थानीयको दाबीअनुसार औद्योगिक क्षेत्रका नाममा ल्याइएको जग्गामा करिब ३ हजार घरपरिवारको बसोबास छ । औद्योगिक क्षेत्र व्यवस्थापनको प्रतिवेदनमा भने २०७९ साल कात्तिक ३० सम्म एक हजार २२ घर मात्रै परेको उल्लेख छ । वर्षौंदेखि बसोबास गरेको र जोतभोग गर्दै आएको जग्गा एक्कासि औद्योगिक क्षेत्रको नाममा गएपछि स्थानीयले संघर्ष समिति नै बनाएर विरोध गर्दै काममा अवरोध गरिरहेका छन् । सरकारले मोतीपुर औद्योगिक क्षेत्र विकास निर्माणका लागि १२ अर्ब रुपैयाँ लागत अनुमानको डीपीआर परियोजना तयार गरेको छ । परियोजनाले करिब तीन हजार घरपरिवार विस्थापित हुने भन्दै स्थानीयले शिलान्यास कार्यक्रममै ढुंगामुढासहित अवरोध गरेका थिए । अवरोधकै बीचमा परियोजनाको शिलान्यास गरिए पनि थप काम भने अघि बढ्न सकेको छैन । स्थानीयले चरणबद्ध आन्दोलन गर्न थालेपछि प्रहरी प्रशासन लगाएर उनीहरूलाई हटाइएको थियो । प्रहरीसँगको झडपमा चार जना आन्दोलनकारीको मृत्यु भएको थियो भने केही प्रहरीसमेत घाइते भएका थिए ।घोषणा भएर पनि लामो समयदेखि अलपत्र परेको बुटवलको मोतीपुर औद्योगिक क्षेत्रको पुनः नापजाँच सुरु गरिएको मोतीपुर औद्योगिक क्षेत्र व्यवस्थापन लिमिटेड बुटवलका प्रमुख दीपक आचार्यले बताए । स्थानीय सरकारको सक्रियतामा विवादरहित सेक्टर बी अन्तर्गत बुटवल उपमहानगरपालिका१७ र १८ को २ सय ३८ बिघा जग्गाको सीमांकन गरेर पुनः नापजाँच गर्न लागिएको उनको भनाइ छ । वातावरण संरक्षण नियमावली २०७७ को नियम ११ बमोजिम क्षेत्र निर्धारण (एसडी) र कार्यसूची (टीओआर) स्वीकृत भएको मितिले एक वर्ष म्याद थपसहित तीन वर्षभित्र ईआईए प्रतिवेदन तयारी गरी स्वीकृतिका लागि पेस गर्नुपर्नेमा त्यो नभएकाले पुनः क्षेत्र निर्धारण र कार्यसूची तयार गरी पेस गर्नुपर्ने भएको उनले बताए । हामी अब विवादरहित क्षेत्रको जग्गाबाट नापजाँच सुरु गरेका छौं, उनले भने, स्थानीयको सहमति लिएर नै अबको केही समयमै औद्योगिक क्षेत्र निर्माणको काम अघि बढ्नेछ । औद्योगिक क्षेत्रमा रहेको बस्ती व्यवस्थापन गर्न भूमि आयोगले पनि नसक्ने र सोका लागि स्थानीय तहबाटै प्रस्ताव तयार गरी मन्त्रिपरिषद्बाटै निर्णय गराउनुपर्ने भएकाले सोहीअनुसार पुनः प्रक्रिया सुरु गरिएको हो । सरकारले मोतीपुरमा लुम्बिनी प्रदेशकै औद्योगिक क्षेत्र स्थापना गर्ने भन्दै २०७३ सालमा मोतीपुर औद्योगिक क्षेत्र व्यवस्थापन कार्यालय नै खोलेर काम सुरु गरेको थियो । करिडोरलाई आवश्यक पर्ने जग्गा साविकका बुटवल नगरपालिका, मोतीपुर, टिकुलीगढ, आनन्दवन, फर्साटिकर गाविसका केही भाग पर्ने गरी ८ सय १३ बिघा जग्गा सरकारले अधिग्रहण गरेको थियो । औद्योगिक क्षेत्र व्यवस्थापन कार्यालयले पाँच खण्डमा जग्गा विभाजन गरेर १२ अर्ब लागतसहितको डीपीआर तयार गरेको छ । एक ब्लकमा २ सय ६२ र अर्को ब्लकमा १ सय ५२ प्लट तयार गरेर उद्योग स्थापना गर्न दिने सरकारको तयारी थियो । त्यही जग्गाभित्र परेको २ सय ५० बिघा क्षेत्रफल ५० वर्ष पहिलेदेखि नै बसोबास र भोगचलन गर्दै आएका व्यक्तिको परेपछि उनीहरूको वैकल्पिक व्यवस्थापन गरेर मात्र काम अघि बढाउनुपर्ने स्थानीयको माग छ । सरकारी तथ्यांकअनुसार सेक्सन डीमा २ वटा र ईमा ९ वटा घर मात्र औद्योगिक क्षेत्रको जग्गामा परेका छन् । ती ११ घरलाई अन्यत्र स्थानान्तरण गर्न सकिने भएकाले उनीहरूको व्यवस्थापन गरी छिटो काम अघि बढाउनुपर्नेमा कार्यालय पुगेको छ । प्रदेशको राजधानीसमेत गुमाएको रूपन्देहीमा यो औद्योगिक क्षेत्रसमेत बन्न नसक्दा आर्थिक विकास र रोजगारीमै धक्का पुगेको बुटवल उद्योग वाणिज्य संघका अध्यक्ष हरिप्रसाद अर्यालको भनाइ छ । घोषणा गरेको ८ सय १९ बिघामै औद्योगिक क्षेत्र बनाउँछौं भन्ने हो भने यो बन्दैन, स्थानीयले बन्न दिँदैनन्, उनले भने, सरकारले स्थानीयलाई चित्त बुझाएर उचित व्यवस्थापन गरी खाली रहेको र विवाद नभएको क्षेत्रबाट बनाउन सुरु गर्नुपर्छ । सरकारकै परियोजना ९ घोषणा भएको ९ वर्षसम्म अलपत्र पर्नु दुर्भाग्य भएको उनले बताए । २०२२ सालदेखि जोतभोग गरेको र स्थानीयले संरक्षण गरेको जग्गालाई सरकारले थाहै नदिई रातारात औद्योगिक क्षेत्रको नाममा बनाएको हुनाले स्थानीय रुष्ट भएको संघर्ष समितिका अध्यक्ष रामप्रसाद पाण्डेले जनाए । बस्तीबाहेकका खाली जग्गामा मात्रै औद्योगिक क्षेत्र बनाउन सरकार तयार हुनुपर्ने उनको भनाइ छ । औद्योगिक क्षेत्र बन्नुहुँदैन भन्नेमा स्थानीय छैनन्, बन्नुपर्छ भन्ने नै छ, उनले भने, तर ४०५० वर्षदेखि जोतभोग र बस्दै आएको जग्गाबाट विस्थापित नहुने गरी वा चित्त बुझाएर अन्यत्र व्यवस्थापन गरेर मात्रै काम अघि बढ्नुपर्छ ।नदी उकास क्षेत्रको विषय जोडेर बुटवलमा औद्योगिक क्षेत्र बनाउन ढिलाइ हुँदा परियोजना नै गुम्ने खतरा बढेको मोतीपुर औद्योगिक क्षेत्रका परिकल्पनाकार उद्योगी नवराज श्रेष्ठले जनाए । परियोजना अलपत्र पर्दा नबन्ने शंका बढ्दै गएको छ, उनले भने, औद्योगिक क्षेत्र निर्माणमा राजनीतिक जस लिने होडभन्दा पनि स्थानीयको माग पनि पूरा गर्दै औद्योगिक क्षेत्र निर्माणमा अघि बढ्न सबै पक्ष तयार हुनु जरुरी छ । विगतमा स्थानीय जनता तथा जग्गा उपभोग गरेकालाई गुमराहमा पारेर औद्योगिक क्षेत्र निर्माण गर्ने प्रयास गर्दा समस्या उत्पन्न भएको भन्दै स्थानीय जनताले जोतभोग गरेको बाहेकको जग्गामा औद्योगिक क्षेत्र निर्माण गर्ने वातावरण बनाउनुपर्नेमा बुटवल उपमहानगरपालिकाका नगर प्रमुख खेलराज पाण्डेयले जोड दिए । लामो समयदेखि अलपत्र मोतीपुर औद्योगिक क्षेत्रको निर्माणका लागि स्थानीयको सहमति लिएर पुनः नापजाँच सुरु गरिएको र विवादको समाधान गरेर काम अघि बढ्ने औद्योगिक क्षेत्र व्यवस्थापन लिमिटेडका महाप्रबन्धक पदम वलीले बताए । अहिलेको नापजाँचबाट नदी उकास क्षेत्र, जोतभोग भएको स्थानीय बस्ती, अन्य सार्वजनिक संघसंस्था, मठमन्दिरलगायतको जग्गा छुट्याएर बाँकी रहेको जग्गा औद्योगिक क्षेत्र विकासको नाममा छुट्याउने गरी सीमांकन सुरु गरेका छौं, उनले भने, नापजाँचसँगै आईई, ईआईएलगायत काम पनि हुनेछन् । त्यसपछि नयाँ डीपीआर बनाएर औद्योगिक क्षेत्रको विकास काम अघि बढ्नेछ ।"
'विषादी प्रयोगले मौरीपालनमा समस्या',"(पाल्पा) पाल्पाको रिब्दीकोट गाउँपालिका४ भैरवस्थान ढेकुलडाँडाकी मीना कार्कीले मौरी पाल्न थालेको ३० वर्ष भयो । घरमै तयार गरेका काठे र विकासे गरी उनको अहिले २५ घारमा मौरीपालन छ । पछिल्लो समय मौरी मर्ने र भाग्ने समस्या बढेको उनले बताइन् । व्यावसायिक तरकारी खेती गर्नेले जथाभाबी विषादी प्रयोग गर्दा यस्तो समस्या बेहोर्नुपरेको कार्कीको गुनासो छ । मौरी पाल्न थालेको यतिका वर्ष भयो, यस्तो समस्या कमै मात्र थियो । अहिले बढेको छ, उनले भनिन् ।रिब्दीकोटकै भैरवस्थानका होमबहादुर भट्टराईको ३५ घार मौरी छन् । केही घारका मौरी भागेका छन्, कतिपय मरेका छन् । मौरी भाग्ने, घार छाड्ने र मर्ने समस्या दुई वर्षयता बढेको छ, उनले भने, चरनको समस्या छैन तर छाड्ने र मर्ने भएको छ । तरकारी तथा खुर्सानी खेती गर्नेहरूले विषादीको जथाभाबी प्रयोग गरेको असर बिस्तारै देखिन थालेकाले यस्तो भएको हुन सक्ने भट्टराईको अनुमान छ । माथागढी गाउँपालिका४ झडेवाका नरबहादुर पल्लीको घरगोठ, बारीको कान्ला, खरबारीको पानी ओत्ने कुनाकानी, ओडारमा गरी झन्डै ९० वटा मौरीघार छन् । उनले परम्परागत काठे घारमा मौरी पाल्दै आएका छन् । उनको घरको आम्दानीको स्रोत नै काठे घारको मह बनेको छ । अहिले मौरी भाग्ने र मर्ने समस्या देखिएको छ, उनले भने, समस्या समाधानका लागि कसैबाट पहल भएको छैन ।थोरै लगानी र कम मिहिनेतमा धेरै फाइदा लिन सकिने मौरीपालनलाई जीविकोपार्जनको माध्यम बनाउनेहरू गाउँगाउँमा छन् । तर प्राविधिक सेवा, मह बिक्रीका लागि साथ सहयोग पाउन नसकेको उनीहरूको गुनासो छ । नरबहादुरले विगतमा वर्षमा कम्तीमा एक लाख ५० हजारको मह बिक्री गरेर आम्दानी गर्ने गरेको बताए । पछिल्लो समयमा आधा घारमा पनि मौरी छैन, उनले भने, मौरी बिस्तारै मासिँदै गएको छ । अधिकांश घार रित्तै भएका छन् । भएका घारमा पनि मौरीको झुन्ड कम भएको छ । पाल्पामै चरनको राम्रो व्यवस्था भएको क्षेत्र मरमरा हो । वार्षिक तीनदेखि पाँच पटकसम्म मह काढ्न यस क्षेत्रमा सकिने कृषि प्राविधिक बताउँछन् । पछिल्लो समय मरमराका धेरै किसानलाई पुराना र नयाँ घारमा मौरी पाल्न कठिनाइ भएको छ । गाउँका अधिकांशले बारी, खरबारी र जंगलमा काठको मुढामा मौरी पालेको भए पनि मर्ने र भाग्ने समस्या बढेको झडेवा मरमराकी भीमा दिशा मगरले बताइन् । जंगली माउखाने, बछिउँ, अरिंगाल, कमिलाबाट बचाउन सकिएको तर भाग्ने र मर्ने समस्याबाट मुक्ति नपाएको उनको भनाइ छ । हिउँदमा लामो समयसम्मको खडेरी, चरनको अभाव, बढी वर्षाका कारण पनि मौरी नबसेको हुन सक्ने किसानको अनुभव छ । जलवायु परिवर्तनको असर पनि हुन सक्ने कृषि विज्ञ तथा कृषि ज्ञान केन्द्रका निमित्त प्रमुख सन्तोषकुमार चौधरीले बताए । यस वर्ष अधिक र खडेरी पनि लामो समय भएकाले समस्या भएको हुन सक्ने अनुमान गरेका छौं, उनले भने । कृषि ज्ञान केन्द्रले पछिल्लो समय मौरीपालन गर्ने साना किसानलाई अनुदानका कार्यक्रम सञ्चालन गरेको छैन । लुम्बिनी प्रदेश सरकारले माथागढी४ झडेवा मरमरामा सञ्चालन गरेको स्मार्ट कृषि कार्यक्रम असफल भएपछि सामान्य तालिमका लागि बजेट पठाउने गरेको छ । केन्द्रको तथ्यांकअनुसार पाल्पामा २० हजार बढी मौरीका गोला पुगेको छ भने मौरीघार, गोला र मह बाहिरी जिल्लामा निकासी हुने गरेको छ । प्रशोधन, प्याकेजिङ र बजार व्यवस्थापनसँगै मौरीपालन गर्ने क्षेत्रमा विषादी प्रयोगलाई न्यूनीकरण गर्न सकिए मौरीपालनलाई थप व्यावसायिक बनाउन सकिने कृषि विज्ञ बताउँछन् ।"
एनसेलको साप्ताहिक फ्ल्यास सेल्समा ग्राहकलाई बोनस,काठमाडौं (कास) एनसेलले साप्ताहिक फ्ल्यास सेल्स अफर सञ्चालनमा ल्याएको छ । अफरमा सहभागी हुने प्रत्येक ग्राहकले शनिबार डेटा वा भ्वाइस टक टाइम बोनस पाउने जनाइएको छ । एनसेलका अनुसार शनिबारका दिन मात्र उपलब्ध हुने सो अफरले ग्राहकलाई कुनै अतिरिक्त शुल्क बिनासेवा प्रदान हुनेछ । मंसिर २२ देखि सुरु भएको यो अफर पुस १३ सम्म मात्र लागू हुने कम्पनीले जानकारी दिएको छ । यस अवधिभर ग्राहकले एनसेलको सधैं अनका निश्चित प्याक र अनलिमिटेड डेटा प्याकको खरिदमा बोनस डेटा र भ्वाइस टक टाइम पाउनेछन् । प्याकको आधारमा ग्राहकले एक जीबीदेखि १० जीबी डेटा वा १० देखि सय मिनेटसम्मको अननेट टक टाइम बोनसका रूपमा पाउने कम्पनीले जानकारी दिएको छ ।
काठमाडौं मोडेल माविले मनायो रजत जयन्ती,"काठमाडौं (कास) काठमाडौं मोडेल माध्यमिक विद्यालयले रजत जयन्ती महोत्सव मनाएको छ । २०५७ सालमा स्थापना भएको विद्यालयले स्थापनाको २५ औं वर्षलाई रजत महोत्सवका रूपमा मनाएको हो । सो अवसरमा विद्यालयले शनिबार ६३ किलोमिटर दूरीको मिनी म्याराथन प्रतियोगिता आयोजना गरेको थियो । जसमा राष्ट्रिय म्याराथन धावक वैकुण्ठ मानन्धरसहित ३५ सय जनाभन्दा बढी विद्यार्थी सहभागी थिए । म्याराथन दौडमा छात्रतर्फ अभिषेख मगर प्रथम, सुदीप थपलिया द्वितीय र निराजन पुन तृतीय भएका थिए भने छात्रातर्फ निकिता कुँवर प्रथम, कृष्टिना कतिला द्वितीय र निर्मला विक तृतीय स्थानमा रहे । दुवैतर्फ प्रथम, द्वितीय र तृतीय हुनेलाई क्रमशः १० हजार, पाँच हजार र तीन हजार रुपैयाँ दरले नगद पुरस्कार, मेडल र प्रमाणपत्र प्रदान गरिएको थियो ।"
सिरहाको गोलबजारमा नेपाल बैंकको भवन,"काठमाडौं (कास) नेपाल बैंकले सिरहाको गोलबजार४ मा आफ्नै नवनिर्मित भवन उद्घाटन गरेको छ । गोलबजारमा बैंक स्थापना भएको ४८ वर्षपछि आफ्नै स्वामित्वको भवन बनाएको हो । उक्त भवनको उद्घाटन गोलबजार नगरपालिकाका प्रमुख श्यामकुमार श्रेष्ठ र बैंकका प्रमुख कार्यकारी अधिकृत तिलकराज पाण्डेयले संयुक्त रूपमा गरे । बैंकले हाल २२९ शाखा, ५९ एक्सटेन्सन काउन्टर र २०४ एटीएम काउन्टरमार्फत सेवा दिँदै आएको जनाएको छ ।"
फरवार्ड माइक्रोफाइनान्सको १३३० बोनस सेयर घोषणा,काठमाडौं (कास) फरवार्ड माइक्रोफाइनान्सले आफ्ना सेयरधनीलाई १३३० प्रतिशत बोनस सेयर दिने निर्णय गरेको जनाएको छ । सुनसरीमा शुक्रबार सम्पन्न संस्थाको १२औं वार्षिक साधारणसभाले उक्त निर्णय गरेको हो । सभाले संस्थाका अध्यक्ष केशवराज पौडेलद्वारा सञ्चालक समितिको तर्फबाट प्रस्तुत आर्थिक वर्ष २०८००८१ को वार्षिक प्रतिवेदन पारित गरेको थियो । सोही सभामार्फत बोनस सेयर र कर समायोजन प्रयोजनका लागि ०७० प्रतिशत लाभांश वितरण गर्ने निर्णय अनुमोदन गरेको संस्थाले विज्ञप्तिमार्फत जानकारी दिएको छ । बोनस सेयर वितरणपछि वित्तीय संस्थाको चुक्ता पुँजी १ अर्ब १९ करोड ५९ लाख रुपैयाँ हुने जनाइएको छ ।
मुस्ताङमा भीजी मोटर्सको फास्ट चार्जिङ स्टेसन,काठमाडौं (कास) भीजी मोटर्सले ८ हजार ९९९ फिट उचाइमा कमर्सियल विद्युतीय सवारी साधनको फास्ट चार्जिङ स्टेसन सुरु गरेको छ । भीजी मोटर्स नेपालका लागि एसआरएम र जोलङ ब्रान्डका विद्युतीय सवारीसाधनको आधिकारिक वितरक हो । कम्पनीले उक्त स्टेसन मुस्ताङको घरपझोङ गाउँपालिका४ जोमसोममा रहेको रहेको जानकारी दिएको छ । स्टेसनको उद्घाटन मुस्ताङ गाउँपालिकाका अध्यक्ष मोहनसिंह लालचनले गरे । स्टेसनमा ३२ किलोवाट क्षमताको एउटा डीसी फास्ट चार्जर राखिएको छ । यसले ४५ मिनेटमै विद्युतीय सवारीसाधनको ब्याट्री फुल चार्ज गर्न सक्छ । विद्युतीय सवारीसाधन लिएर मुस्ताङ पुग्ने यात्रु तथा मुस्ताङका विद्युतीय सवारी प्रयोगकर्तालाई यसबाट सुविधा हुने अपेक्षा कम्पनीले लिएको छ ।
एनसेल फाउन्डेसन र जोन्टा क्लबको लैंगिक हिंसाविरुद्ध १६ दिने अभियान सम्पन्न,"काठमाडौं (कास) एनसेल फाउन्डेसन र जोन्टा क्लबको संयुक्त पहलमा विश्वभर मनाइने लैंगिक हिंसाविरुद्धको १६ दिने अभियानअन्तर्गत विभिन्न जनसचेतनामूलक कार्यक्रम आयोजना भएको छ । हरेक वर्ष नोभेम्बर २५ देखि डिसेम्बर १० सम्म मनाइने यस अभियानका लागि एनसेल र जोन्टाले बालविवाह, घरेलु हिंसा र महिलाका अधिकारसँग सम्बन्धित कानुनी प्रावधानहरू शीर्षकको ज्ञानवर्द्धक पुस्तिका सार्वजनिक गर्दै सुरु गरेको थियो । एनसेल, साथी र जोन्टा क्लब काठमाडौंले लैंगिक हिंसा अन्त्य गर्ने आफ्नो साझा प्रतिबद्धतालाई अगाडि बढाउँदै ओरेन्ज द स्कुल कार्यक्रम पनि सञ्चालन गरेको थियो । यस संयुक्त पहलले सरकारी तथा निजी गरी १२ विद्यालयमा करिब १७ सय विद्यार्थीलाई प्रत्यक्ष रूपमा सहभागी गराई लैंगिक हिंसा, बालविवाह, साइबर बुलिङ, साइबर सुरक्षा तथा डेटा प्राइभेसीजस्ता विषयमा जानकारी दिइएको थियो ।"
लिट्मसको नेपालमा एक्सएलपीई कभर्ड कन्डक्टर उत्पादन सुरु,"काठमाडौं (कास) लिट्मस इन्डस्ट्रिजले मिडियम भोल्टेज एक्सएलपीई कभर्ड कन्डक्टर उत्पादन सुरु गरेको छ । लिट्मस एक केबल, तार र कन्डक्टर उत्पादन गर्ने उद्योग हो । उद्योगका अनुसार २० हजार किलोमिटर वार्षिक उत्पादन भएको यस प्रविधिले अब आयातमा निर्भरता कम गर्ने, ऊर्जा आत्मनिर्भरता प्रवर्द्धन गर्ने र भरपर्दो पावर ट्रान्समिसन संरचनाहरूको मागलाई सम्बोधन गर्ने लक्ष्य छ । ११ केभीदेखि ३३ केभी क्षमताका यी कन्डक्टरहरू विशेष गरी जंगल क्षेत्रमा आगलागीको जोखिम घटाउने उद्देश्यले निर्माण गरिएको उद्योगको दाबी छ । यी कन्डक्टरले घरेलु पूर्वाधार तथा सीमापार बिजुली निर्यातलाई समेत प्रभावकारी बनाउने अपेक्षा उद्योगको रहेको विज्ञप्तिमा उल्लेख छ ।"
काठमाडौं महानगरको स्थापना दिवसमा स्रष्टालाई सम्मान,"१० स्रष्टा सम्मानितमहानगरले सोही अवसरमा १० जना स्रष्टालाई जनी एक लाख ५० हजार रुपैयाँसहित सम्मान गरेको छ । कार्यक्रममा उपस्थित उपराष्ट्रपछि यादव, प्रमुख शाह र उपप्रमुख सुनिता डंगोललगायतको सहभागितामा चित्रकार किरण मानन्धर सहित १० जनालाई नगदसहित सम्मान गरिएको हो । लोकगायन क्षेत्रबाट कुमार बस्नेत, चित्रकला क्षेत्रबाट किरण मानन्धर, स्वास्थ्य क्षेत्रबाट डाअरुण सायमी, राजनीति र समाज सेवातर्फबाट कामपाका पूर्वप्रमुख पीएल सिंह, कलाकारिताअन्तर्गत चलचित्र क्षेत्रबाट नरेन्द्र कंसाकार, साहित्य क्षेत्रबाट मल्ल के सुन्दरलाई सम्मान गरिएको हो । खेलतर्फ तेक्वान्दोकी संगीना वैद्य, भलिबलबाट प्रतिभा माली र क्रिकेटका ज्ञानेन्द्र मल्ल सम्मानित भए । महानगर दिवसका अवसरमा टुँडिखेलमा सांस्कृतिक तथा सांगीतिक कार्यक्रमसमेत आयोजना गरिएको थियो । सांगीतिक कार्यक्रममा बाबुकृष्ण परियार, इन्द्रकला राई, उर्गेन दोङ, सुगम पोखरेल एन्ड द बाजागाजा, केहर लिम्बू एन्ड जोय ब्यान्ड, महेश काफ्ले, अस्मिता अधिकारी, कुमा सागर, दीप श्रेष्ठ, ओमविक्रम विष्ट, जेम्स प्रधान, सुजिल कर्माचार्य, सञ्जय श्रेष्ठ, योगेश्वर अमात्य, रचना रिमाल, सुशान्त घिमिरे, सन्दिप विष्ट, चक्र बमलगायत कलाकारले प्रस्तुति दिएका थिए । कार्यक्रममा सबै वडाबाट ल्याइएका सांस्कृतिक झाँकी, महानगर प्रहरी बलको कवाज, खेललगायत प्रदर्शन गरिएका थिए । यस्तै दमकल, एम्बुलेन्स, सडक सफा गर्ने ब्रुमर र फोहोर संकलन गर्ने लगायतका महानगरपालिकाले सहरी सेवा तथा सुविधा वितरण र सहरी व्यवस्थापनका लागि प्रयोग गर्ने साधन तथा उपकरणको पनि प्रदर्शन गरिएको थियो ।"
काठमाडौं विश्वविद्यालयका १ हजार २ सय ५६ विद्यार्थी दीक्षित,"(काभ्रे)काठमाडौं विश्वविद्यालयका १ हजार २ सय ५६ विद्यार्थी शनिबार दीक्षित भएका छन् । पीएचडी तहका ३, पीजीडीका ५१, एमफिलका ३३, स्नातकोत्तर तहका ३ सय ८५, स्नातक तहका ७ सय ८४ जना दीक्षित भएका हुन् । तीमध्ये मानविकी संकायका १ सय ११, शिक्षाका २ सय ५३, इन्जिनियरिङका ७७, कानुनका ३९, व्यवस्थापनका ४ सय ६५, चिकित्सा विज्ञानका १ सय ८१ र विज्ञानका १ सय ३० जना छन् । उनीहरूमा भारत, चीन, श्रीलंका, बंगलादेश, बेलायत, संयुक्त राज्य अमेरिका, फ्रान्स, इरान र भुटान गरी ९ देशका ७५ जना छन् ।काठमाडौं विश्वविद्यालयले स्कुल अफ आर्ट्सको मास्टर इन अर्बान स्टडिजमा ५, मास्टर इन मिडिया स्टडिजमा १ र मास्टर अफ फाइन आटर््समा २१ जनालाई पहिलो पटक उपाधि प्रदान गरेको छ । स्कुल अफ एजुकेसनको मास्टर इन इन्डिजिनियस एजुकेसन एन्ड डेभलपमेन्टमा १९ र मास्टर इन ट्रेनिङ एन्ड डेभलपमेन्टमा १२ जनाले पनि पहिलो पटक उपाधि पाएका छन् । यस्तै, स्कुल अफ इन्जिनियरिङको मास्टर इन हेल्थ इन्फरमेटिक्समा २ र एम टेक इन इनर्जी सिस्टममा ४ जनालाई पहिलो पटक उपाधि प्रदान गरिएको छ । स्कुल अफ मेडिकल साइन्सेजको ब्याचलर अफ साइन्स मेडिकल इमेजिङ टेक्नोलोजीमा ८ र ब्याचलर अफ साइन्स इन ल्याबरोटरी मेडिसिनमा १० जनाले पनि पहिलो पटक उपाधि प्राप्त गरेका छन् । शनिबारको तीसौं दीक्षान्त (पहिलो चरण) सम्ममा गरी काठमाडौं विश्वविद्यालयबाट ४६ हजार ६ सय ९३ जना दीक्षित भएका छन् । तीमध्ये नेपालबाहेक ५७ देशका ५ हजार ५ सय ४२ जना छन् । दीक्षान्त समारोहमा प्रधानमन्त्री एवं विश्वविद्यालयका कुलपति केपी शर्मा ओलीले सरकार अब रोजगारी खोज्ने शिक्षाभन्दा पनि रोजगारी प्रदान गर्ने शिक्षा दिनेमा केन्द्रित भएको बताए । अहिले युवामा रोजगारी पाइन्छ कि पाइँदैन भन्ने चिन्ता छ, उनले भने, रोजगारी खोज्ने शिक्षा होइन, अब रोजगारी प्रदान गर्ने शिक्षाका लागि अगाडि बढेका छौं, विद्यार्थीलाई पढाइसँगै रोजगारीमा जोड्दै आत्मनिर्भर बनाउन देशकै नमुना विश्वविद्यालयसँग सहकार्य र समन्वय गर्नेछौं । विद्यार्थीलाई सैद्धान्तिक शिक्षासँगै व्यावहारिक शिक्षाको पनि आवश्यकता रहेको प्रधानमन्त्री ओलीको भनाइ थियो । विश्वविद्यालयमा आफूले आर्जन गरेको ज्ञानलाई अब व्यवहारमा उतार्ने समय भएको छ, उनले भने, यहाँसम्मको अध्ययनपछि अब आफ्नै व्यवहारबाट धेरै कुरा सिक्दै जाने हो, इन्टर्नसिपमार्फत विद्यार्थीले व्यावहारिक ज्ञान पनि सिक्न सक्नेछन् । भारतीय प्रौद्योगिक संस्थान (इन्डियन इन्स्टिच्युट अफ टेक्नोलजी) पटनाका निर्देशक प्राध्यापक टीएन सिंहले शिक्षा व्यक्तिगत उन्नतिका लागि मात्र नभएर समाज सुधारको एउटा आधार भएको बताए । आफ्नो देशका लागि मात्र नभएर मानवताका लागि राम्रो भविष्य निर्माण गर्न उनले विद्यार्थीलाई सुझाव दिए । काठमाडौं विश्वविद्यालयका उपकुलपति भोला थापाले विश्वविद्यालयले विभिन्न नवीनतम कार्यक्रम अघि सारेको जानकारी दिँदै नेपालको वातावरणीय र जलवायु परिवर्तनसम्बन्धी अभियानको नेतृत्व गर्दै आएको बताए । काठमाडौं विश्वविद्यालयले अत्याधुनिक अनुसन्धानमा अगुवाइ गरिरहेको उनको भनाइ थियो । जलवायु परिवर्तनबारे सम्बोधन र शैक्षिक कार्यक्रममार्फत दिगो विकास प्रवर्द्धन गर्ने प्रतिबद्धताका साथ काठमाडौं विश्वविद्यालयले हिमनदी विज्ञान, प्राकृतिक स्रोत, कर्जा प्रणाली, भवन डिजाइन र खानी इन्जिनियरिङ जस्ता विषयमा विशेषज्ञता कार्यक्रम सुरु गरेको उनले जानकारी दिए ।"
प्लेअफका तीन स्थानमा चार प्रतिस्पर्धी,"(काठमाडौं)चितवन राइनोज र काठमान्डु गुर्खाज शनिबार विजयी भएपछि नेपाल प्रिमियर लिग (एनपीएल) को प्लेअफमा सुरक्षित हुन तीन स्थानका लागि चार टोलीबीचको प्रतिस्पर्धा रोमाञ्चक स्थितिमा पुगेको छ । सशक्त ब्याटिङ प्रदर्शन गरेको चितवनले शीर्षस्थानको जनकपुर बोल्ट्सलाई ३२ रन र गुर्खाजले पोखरा एभेन्जर्सलाई ६ विकेटले हराएको थियो । राउन्ड रोबिन लिगको ३ खेल खेल्न बाँकी रहेको अवस्थामा जनकपुर १० अंकसहित शीर्षस्थानमा यथावत् छ । प्लेअफमा स्थान निश्चित गरिसकेको जनकपुरले क्वालिफायर्स १ मा पुग्ने मौका तत्काल गुमाएको छ । यो सम्भावनाका लागि जनकपुरले अब अरू टोलीको नतिजामा भर पर्नुपर्ने हुन्छ । चितवनले विजयसँगै प्लेअफमा पुग्ने सम्भावना बलियो बनाएको छ । आफ्नो सबै ७ खेल खेलिसकेको चितवनसँग ८ अंक छ । सुदूरपश्चिम रोयल्सहित चितवन र कर्णाली याक्स समान ८ अंक लिएर क्रमशः दोस्रोदेखि चौथो स्थानमा छन् । गुर्खाज ६ अंकसहित पाँचौं स्थानमा छ । चितवनको जितले विराटनगर किंग्स र पोखरा प्लेअफको औपचारिक दौडबाट बाहिरिएका छन् । ११ खेल खेल्न बाँकी रहेको अवस्थामा दुवै टोलीको ४४ अंक छ । गुर्खाजले आइतबार विराटनगर र सुदूरपश्चिमले पोखरासँग खेल्नेछ । शीर्ष चारमा रहेर प्लेअफमा पुग्न गुर्खाजलाई यो खेल जित्नैपर्छ । सुदूरपश्चिमले दुईमध्ये एक खेल जितेमा पनि शीर्ष टोली बन्ने निश्चितजस्तै हुनेछ । कर्णालीले सुदूरपश्चिमलाई पराजित गरेमा शीर्ष दुईभित्र पनि पर्न सक्छ । अन्यथा कम्तीमा शीर्ष चारमा स्थान निश्चित हुनेछ । तर, कर्णाली आफ्नो अन्तिम खेलमा सुदूरपश्चिमसँग पराजित भएमा टोलीलाई गुर्खाजले उछिन्ने सम्भावना रहन्छ । निशमलाई पन्छाउँदै चितवनको महत्त्वपूर्ण जितन्युजिल्यान्डका अलराउन्डर जिम्मी निसमको साहसिक इनिङ्स पन्छाउँदै चितवनले निर्णायक जस्तै मानिएको खेलमा जनकपुरलाई पराजित गरेको थियो । निसमले २४ बलमा ६५ रन बनाए पनि १ सय ८१ रनको लक्ष्य पाएको जनकपुर १८ ओभरमा १ सय ४८ रनमा अलआउट भयो ।पहिलो ४ खेल जितेको जनकपुरले त्यसपछिका तीन खेलमा दुई पराजय भोगिसकेको छ । हारमा दुःखभन्दा प्लेअफ अगाडिआफ्नो टोलीको वास्तविक परीक्षण भएकामा जनकपुरका प्रशिक्षक पुबुदु दासानायके खुसी देखिन्थे । उनले अहिले पनि आफ्नो टोली शीर्ष दुईलाई मजबुत स्थितिमा रहेको बताउँछन् । निसमले १८ बलमै अर्धशतक बनाए । उनी २१ बलमा ५८ रनमा हुँदा सोहेल तनवीरको बललाई क्याच दिन पुगेका थिए । तर तनवीरको बल ओभर स्टेप भएकाले नोबल रहेका कारण पेभेलियनतिर गइरहेका निसम पुनः क्रिजमा फर्किए । फ्री हिटमा प्राप्त अवसरमा निसमले छक्का प्रहार गरे । उनले कुल ५ चौका र ६ छक्का प्रहार गरी ६५ रन बनाएर तनवीरकै बलमा आउट भए । निसम र मोहम्मद मोहिसनले २६ बलमा ६० रनको साझेदारी गरेका थिए । मोहसिन १२ बलमा २ चौकासहित १३ रन बनाई रनआउट भएपछि यो साझेदारी टुटेको हो ।पहिलो ओभरमा दुई चौका प्रहार गरेका अनिल साह सोही ओभरको अन्तिम बलमा रिजन ढकालको बलमा आउट भए । लाहिरू मिलान्था १ र हर्ष ठाकर ६ रनमै आउट भए । शुभ कंसाकारले १२ बलमा २ चौका र १ छक्कासहित १५ रन बनाए । ओपनर आसिफ शेखले २६ बलमा ४ चौकासहित २३ रन बनाए । रिजन, तनवीर र कप्तान कुशल मल्लले २२ विकेट लिए ।यसअघि कीर्तिपुरस्थित त्रिवि क्रिकेट मैदानमा टस जितेर ब्याटिङ गरेको चितवनले कप्तान कुशल मल्लको ७२ रनमा १८०५ को स्कोर बनायो । कुशल र रवि बोपाराले चौथो विकेटमा ६७ बलभित्र १ सय १३ रनको साझेदारी गरेपछि चितवनले बलियो स्कोर बनाएको हो । ५४ रनमा हुँदा आसिफले क्याच छाडेपछि जीवनदानको फाइदा उठाउँदै कुशलले ४१ बल खेल्दै ३ चौका र ७ छक्का प्रहार गरे । बोपाराले ३२ बलमा ५ चौका र १ छक्का प्रहार गर्दै ४४ रन बनाए ।ओपनर विपिन रावल ३ रनमात्र बनाई ललित राजवंशीको बलमा आउट भए । सन्तोष कार्कीलाई १४ रनमा मोहसिनले बोल्ड गरे । ओपनर हसन इसाखिलले १९ बलमा ४ चौका र १ छक्कासहित २८ रन बनाए । एनपीएलका उच्च विकेटकर्ता ललित राजवंशीले २ विकेट लिए । उनले ४ ओभरमा २ मेडन राख्दै ११ रनमात्र खर्चे । हर्ष ठाकर, जिम्मी निसम र मोहसिनले ११ विकेट लिए । गुर्खाजको सानदार ब्याटिङस्टेफन इस्किनाजीको अर्धशतकमा काठमान्डु गुर्खाजले दिनको पहिलो खेलमा पोखरा एभेन्जर्समाथि ६ विकेटको सानदार जित पाएको थियो । यसअघिका २ खेलमा २० ओभर खेल्न नसकी अलआउट गुर्खाजले १ सय ३९ रनको लक्ष्य केवल १४१ ओभरमै १ सय ४२ रन बनाएर पूरा गरेको थियो । जितले टोलीमाथिको दबाब कम गरेको गुर्खाजका उपकप्तान जेहर्राड इरसमसले स्वीकारे । विदेशी खेलाडीलाई यो कन्डिसन र विकेटमा खेल्न गाह्रो हुँदा टोलीको प्रदर्शनमा असर परेको जनाउँदै इरसमसले अहिले विदेशी खेलाडीले यो स्थिति बुझिसकेको बताए । २८ बलमा अर्धशतक बनाएका इस्किनाजीले माइकल लेभिटसँग मिलेर गुर्खाजलाई आक्रामक सुरुआत दिलाए । लेभिट १८ बलमा ६ चौका र १ छक्कासहित ३३ रन बनाई आउट भए पनि गुर्खाजले पावर प्लेको पहिलो ६ ओभरमा ५९ र पहिलो १० ओभरमा ९५ रन जोडेर उत्कृष्ट ब्याटिङ प्रदर्शन देखायो ।लेभिटलाई विपिन खत्रीको बलमा आन्द्रेस गाउसले स्टम्पआउट गरे । इस्किनाजीले भीम सार्कीसँग दोस्रो विकेटमा ३७ बलमा ६७ रनको साझेदारी गरे । भीम २० बलमा समान १ चौका र छक्का प्रहार गरी २२ रनमा आउट भए । प्लेयर अफ द म्याच इस्किनाजीले ३४ बल खेल्दै १० चौका प्रहार गर्दै ६० रन बनाए । माथिल्लोक्रममा पठाइएका कप्तान करण केसी १ रनमात्र बनाई विपिनको बलमा स्टम्पआउट भए । आफूले सामना गरेको पहिलो दुईबलमा क्रमशः छक्का र चौका प्रहार गरेका इरसमसले १० बलमा १ चौका र ३ छक्कासहित २५ र रशिद खान १ रन बनाई अविजित रहे ।यसअघि काठमान्डुले टस जितेपछि ब्याटिङ निम्ता पाएको पोखराले २० ओभरमा ८ विकेट गुमाई १ सय ३८ रन बनायो । नामिबियाका कप्तान इरसमसले दोस्रो ओभरमै गाउसलाई शून्यमा आउट गरेर गुर्खाजलाई पहिलो सफलता दिलाए । अर्का ओपनर दिनेश खरेलले ३८ रन बनाए । उनले २५ बलमा ६ चौका र १ छक्का प्रहार गरे ।रशिद खनाले दीनेशसहित कप्तान कुशल भुर्तेल र दिलीप नाथको विकेट लिएर खेलमा गुर्खाजलाई हाबी गराए । पुनः एक पटक ब्याटिङबाट निरास बनाएका भुर्तेल ७ रन बनाई बोल्ड भए । टोलीमा फिर्ता आएका दिलीपले पनि बोल्ड हुनुपूर्व २४ बल खेल्दै २ छक्कासहित २७ रन बनाए । प्रतियोगितामा पहिलो खेल खेलिरहका आकर्षित गोमेललाई माइकल लेभिटले ८ रनमा एलबीडब्लू आउट गरे । त्यसपछि करणले माइकल लिस्क १, नारायण जोशी शून्य र विपिनलाई ४ रनमा अलआउट गरेर पोखराको तल्लोक्रम भत्काइदिए । रेमोन रिफर ४१ रन बनाई अविजित रहे । उनले ३० बलमा १ चौका र ३ छक्का प्रहार गरे । सागर ढकाल १ रनमा अविजित रहे । गुर्खाजबाट करण र रशिदले ३३ विकेट लिए । करणले ४ ओभरमा २४ र रशिदले ४ ओभरमा ४३ रन खर्चे । इरसमसले ४ ओभरमा १४ र लेभिटले ३ ओभरमा १३ रनमात्र खर्चेर ११ विकेट लिए ।"
करण म्याराथन च्याम्पियन,"(गोरखा)त्रिभुवन आर्मी क्लवका करण रावलले प्रसिद्ध धार्मिकस्थल मनकामनादेखि गोरखकाली मन्दिरसम्मको खुला गोरखा म्याराथनको उपाधि जितेका छन् ।निर्धारित दुरी २ घण्टा ३६ मिनेर ७ सेकेन्डमा पार गर्दै बझाङका करणले पहिलो स्थान हात पारे । मनकामनागोरखकाली रुट म्याराथन दौडलाई उपयुक्त रहेको विजेता करणको अनुभव रह्यो । उनले भने, यो एकदमै राम्रो रुट छ, अफरोड पनि छ, उनले भने, मनकामनादेखि गोरखकाली मन्दिरसम्म पहिलो पटक भएको म्याराथन जित्न पाउँदा खुसी लागेको छ । करणले १ लाख ५० हजार रुपैयाँ पुरस्कार जितेका छन् । त्रिभुवन आर्मी क्लबकै होमलाल श्रेष्ठ २ घण्टा ४० मिनेट ४४ सेकेन्डबाट दोस्रो भए । २ घण्टा ४४ मिनेट ६ सेकेन्डबाट आर्मीकी गजेन्द्र राईले तेस्रो स्थान ओगटेका थिए । दोस्राले १ लाख र तेस्रो हुने धावकले ७५ हजार रुपैयाँ पुरस्कार पाए । गोविन्द कार्की, गोपाल तामाङ, सुवास कार्की, तिलक सुनुवार, राजन म्योयुङ्गा, कुलबहादुर बस्नेत र प्रताप थाम्सोहाङ क्रमशः चौथोदेखि १० औं स्थानमा विजयी भए । उनीहरू सबै आर्मीका हुन् । चौथोले ६० हजार, पाँचौंले ५० हजार, छैटौंले ४० हजार, सातौंले ३५ हजार, आठौंले २५ हजार, नवौंले २० हजार र १० औं हुनेले १५ हजार रुपैयाँ पुरस्कार पाए । धार्मिक तथा ऐतिहासिक स्थलहरूको प्रचार गर्ने उद्देश्यसहित म्याारथन दौड आयोजना गरिएको जिल्ला खेलकुद विकास समितिका अध्यक्ष कृष्णसिंह बस्नेतले बताए । मनकामनाबाट सुरु भएको दौड ताक्लुङ, तीनमाने भञ्ज्याङ, घैरुङ, नाम्जुङ, काहुले भंगार (लखन थापा स्मारक), बुङ्कोट, ढुंगेगाडे, अस्पतालचोक, हरमटारीचोक, वसपार्क, कालो वर चौतारा, तीनचापे खानेपानी कार्यालय, पस्लाङ चौतारा, धारापानी, विपी चौतारा, ठुलो आँगन, सतिपिपल, गैह्रीकुवा, हनुमानढोका (गोरखकाली मन्दिर) हुँदै हनुमानथानमा पुगेर टुंगिएको थियो । म्याराथन दुरी ४२१९५ किमि नै तय गरिएको थियो । प्रतियोगितामा १ सय ५ धावकले प्रतिस्पर्धा गरेको अध्यक्ष बस्नेतले जानकारी गराए ।"
क्यालिकटलाई काभा ट्रफी,"काठमाडौं (कास) त्रिपुरेश्वरस्थित राखेप कभर्डहलमा शनिबार भारतीय टोली क्यालिकट हिरोजले पहिलो काभा मेन्स भलिबल क्लब च्याम्पियनसिपको उपाधि जितेको छ ।क्यालिकटले नेपालको हेल्प नेपाल स्पोटर््स क्लबलाई ३१ को सेटमा हराएर ट्रफी उचालेको हो । हेल्प नेपालले क्यालिकटलाई लिग चरणमा हराएको थियो । पहिलो सेट २५२१ ले आफ्नो पक्षमा पारेको क्यालिकटविरुद्ध नेपाली टिमले २६२४ ले दोस्रो सेट जितेर खेल ११ को बराबरीमा ल्यायो । तर हेल्प नेपालले पुनरागनको लय कायम राख्न सकेन । २५१४, २५१७ ले तेस्रो र चौथो सेट गुमाएपछि क्यालिकट उपाधि हकदार बनेको थियो । इमको संन्यासफाइनलअघि नेपाली राष्ट्रिय भलिबल टोलीका पूर्वकप्तान इम रानामगरले अन्तर्राष्ट्रिय भलिबलबाट संन्यास लिएका थिए । उनलाई राष्ट्रिय खेलकुद परिषद्का सदस्यसचिव टंकलाल घिसिङ र नेपाल भलिबल संघका अध्यक्ष जितेन्द्रबहादुर चन्दले एक लाख, सम्मान पत्र र कोट लगाइदिएका थिए । खेलाडीका रूपमा दुई दशकभन्दा बढी समय बिताएका इमको कप्तानीमा नेपालले २०७३ सालमा सेन्ट्रल जोन काभा भलिबल च्याम्पियनसिपमा कास्य पदक जितेको थियो । नेपाली पुरुष भलिबल टोलीले जितेको यो एकमात्र अन्तराष्ट्रिय पदक हो । सन् २००६ मा उनले राष्ट्रिय टोलीमा डेब्यु गरेका थिए ।"
एनआरटी इलाममा विजेता,"(पाँचथर)एनआरटी क्लबले लगातार दोस्रो इलाम गोल्डकप फुटबल प्रतियोगिताको उपाधि जितेको छ । एनआरटिले लिग विजेता चर्च ब्वाइज क्लबलाई ३० को फराकिलो गोलमा हराएर इलाम गोल्डकपको उपाधि रक्षा गरेको हो । शनिबार चर्च ब्वाइजले खेल सुरु भएदेखि नै गतिलो प्रदर्शन गर्दै एनआरटीलाई दबाबमा राख्ने प्रयास गरे एउटै गोल गर्न सकेन । खेलको २४ औं मिनेटमा एनआरटीका विदेशी खेलाडी नेयमारले गोल गर्दै टोलीलाई अग्रता दिलाए । त्यसपछि थप दुई गोल एनआरटीले दोस्रो हाफमा गरेको हो ।कप्तान अञ्जन विष्टले ५१ र ६३ औं मिनेटमा दुई गोल गरेका थिए । प्रतियोगितामा तीन गोल गरेका अञ्जन सर्वाधिक गोलकर्ता भए । उनी नै उत्कृष्ट खेलाडी भए । चर्च ब्वाइजका भुवन कार्की उत्कृष्ट मिडफिल्डर, रेडहर्स इलामका अर्जुन गुरुङ उदीयमान खेलाडी, एनआरटीका विकास सुनार उत्कृष्ट गोलरक्षक, आशिष गुरुङ उत्कृष्ट डिफेन्डर र एनआरटीका जीवनसिंह कमान उत्कृष्ट प्रशिक्षक भएका थिए । सबैले जनही ११ हजार ५ सय पुरस्कार पाए । रेडहर्स फुटबल पत्रकारिता पुरस्कारबाट पत्रकार गणेश घिमिरलाई ११ हजार ५ सयसहित पुरस्कृत गरियो । इलामका सुदीप राई उत्कृष्ट स्वयंसेवक र कामना खड्का फ्यान अफ दी म्याच भए । दोस्रो संस्करणमा भारतको एकसहित नेपालका ८ टिम प्रतिस्पर्धी थिए । एनआरटीले १० लाख र उपविजेताले चर्च ब्वाइजले ५ लाख रुपैयाँ पुरस्कार पाए ।"
आर्मीको जितमा झापा कप सुरु,"बिर्तामोड (कास) त्रिभुवन आर्मी फुटबल क्लबले बिर्तामोडमा सुरु प्रथम झापा कप फुटबल प्रतियोगिताको उद्घाटन खेल जितेको छ । आर्मीले मोरङको एलएक्स सिटी एफसीलाई ३० ले पराजित गर्दै गरेको हो । आर्मीबाट राष्ट्रिय टोलीका स्ट्राइकर रहेका जिलेस्पीजंग कार्की, दिशान्त राई र नीरज चौधरीले गोल गरेका थिए । प्लेयर अफ द म्याच दिशान्त राई भए । उनले १० हजार पुरस्कार पाए । आइतबार आयोजक झापा ११ एफसी र राष्ट्रिय जागृति क्लब इटहरीबीच प्रतिस्पर्धा हुनेछ । फाइनल पुस ८ मा हुने प्रतियोगिता विजेताले १० लाख र उपविजेताले ५ लाख पुरस्कार पाउने आयोजक झापा ११ एफसीका महासचिव गणेश पोखरेलले जानकारी गराए । नेपालका ९ र भारतका एक क्लबको सहभागिता छ । झापा कपको कोशी प्रदेशका मुख्यमन्त्री हिक्मत कार्कीले उद्घाटन गरे ।"
ब्रदरहुडलाई सिरिजंगा गोल्डकप,ताप्लेजुङ (कास) उदयपुरको ब्रदरहुड फुटबल क्लबले सिरिजंगा गाउँपालिकाको केन्द्र तेल्लोकमा भएको सिरिजंगा गोल्डकप फुटबल प्रतियोगिताको उपाधि जितेको छ ।सुनसरीको मरिक फुटबल क्लब सुनसरीलाई सडनडेथमा पराजित गर्दै ब्रदरहुड च्याम्पियन बन्यो । निर्धारित समयमा २२ को बराबरी भएपछि खेल टाइब्रेकरमा पुग्यो । टाइब्रेकर पनि ५५ को बराबरी भएपछि खेलको निर्णय सडनडेथमा निर्णय भएको हो । मरिक फुटबल क्लवका पूर्ण चेम्जोङको प्रहारल ब्रदरहुडका गोलरक्षक सौरभ बरालले रोकेर टिमलाई विजयी वनाए । ब्रदरहुडले २ लाख ५० हजारसहित सिरिजंगा सिंह थेबेको प्रतिमा रहेको ट्रफी जित्यो । उपविजेता मरिकले १ लाख २५ हजारमा पायो । खेलमा आकाश राईले गोलको खाता खोलेका थिए । निवेश फुयालले जवाफी गोल फर्काएर मरिकलाई बराबरीमा ल्याए । मरिकबाट निश्चल लामाले हेडरमार्फत २१ को अग्रता बनाए । ब्रदरहुडका आकाशले व्यक्तिगत दोस्रो गोल गर्दै खेल पुनः बराबरीमा पुर्याए ।
नेपाली खेलाडी युथ हक्की क्याम्पमा,"काठमाडौं (कास) नेपालले मलेसियामा हुने एफआर्ईएच वर्ल्ड युथ हक्की क्याम्प तथा फेस्टिभलमा भाग लिने भएको छ । १६ वर्षमुनिका खेलाडीले भाग लिनेछन् । पुरुष र महिला दुवै खेलाडी सहभागी हुनेछन् । क्याम्प डिसेम्बर १७ देखि २१ सम्म हुनेछ । नेपाली टोली १३ सदस्यीय रहेको छ । खेलाडीमा महिलातर्फ अनुष्का थापा, वन्दना भट्ट, सविना राजवंशी र तुलसी बोहरा छन् । पुरुषमा रोनासकुमार यादव, सुदीप चौधरी, विवेक बिक, सुजल महर्जन, रोशन परियार र सुशान्त रोकाया छन् । व्यवस्थापकमा हितकुमार गुरुङ र प्रशिक्षकमा दीपक खतिवडा छन् । मनीषप्रसाद भट्टले फेस्टिभलमा अम्पायरको भूमिका निभाउनेछन् । नेपाल ओलम्पिक कमिटीका अध्यक्ष जीवनराम श्रेष्ठ, नेपाल हक्की संघका अध्यक्ष अनिलप्रसाद शर्माले सफलताको शुभकामना व्यक्त गर्दै बिदाइ गरे ।"
