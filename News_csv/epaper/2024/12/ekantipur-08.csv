शीर्षक,विवरण
सरकारी अस्पतालमा चल्न थाले आविष्कार केन्द्रले मर्मत गरेका करोडकरोडका उपकरण,"(काठमाडौं)सहिद गंगालाल राष्ट्रिय हृदय रोग केन्द्रको प्रशासनले मर्मत गर्न नसकेर ५ वर्षअघि थन्काएको थियो अटोक्लेभ मेसिन । सर्जिकल सामान कीटाणु मुक्त बनाउन प्रयोग हुने उक्त मेसिन बिग्रेपछि अस्पताल प्रशासन नयाँ किन्ने योजनामा थियो, जसका लागि एक करोडभन्दा बढी खर्च लाग्थ्यो । तर सामाजिक अभियन्ता महावीर पुनको राष्ट्रिय आविष्कार केन्द्रले मर्मत गरिदिएपछि त्यो मेसिन चल्न थालेको छ । स्वास्थ्यमन्त्री प्रदीप पौडेल र आविष्कार केन्द्रका अध्यक्ष पुनबीच १७ संघीय अस्पतालका उपकरणको मर्मत र व्यवस्थापन गर्नेलगायत विषयमा गत भदौमा सम्झौता भएको थियो । गंगालालमा भने वैशाखमै आविष्कार केन्द्रको टिमले काम सुरु गरिसकेको थियो । अहिले आविष्कार केन्द्रका बायोमेडिकल इन्जिनियर उमेश किराँतीको नेतृत्वमा २० इन्जिनियरले विभिन्न अस्पतालमा काम गरिरहेका छन् । सरकारी अस्पतालमा ५ वर्षभन्दा पहिलेदेखि बिग्रिएर थन्काइएका ४ सय उपकरणमध्ये हालसम्म ३ सय ४० वटाको मर्मत गरिसकेको केन्द्रले जनाएको छ । बाँकी ६० वटा मर्मत गर्न मेसिन बिक्रेता कम्पनीसँग पार्टपुर्जा माग गरिसकेको आविष्कार केन्द्रका बायोमेडिकल इन्जिनियर आविष्कार अधिकारीले बताए । उपकरण चलाउन नर्सहरूलाई तालिम पनि दिने गरेका छौं, उनले भने, कम खर्चमा स्वदेशी सीपबाट मर्मत गर्न सफल भएका छौं । गंगालाल अस्पतालमा इन्जिनियर अधिकारी र विनीता मण्डलको नेतृत्वमा अभिनव दत्त, समीर अर्याल, कृपा बुढा मगर, देवानन्द शाहको टिमले काम गरिरहेको छ । उनीहरूले गंगालाल अस्पतालमा मुटुको शल्यक्रिया गर्दा प्रयोग हुने कन्ट्रास्ट इन्जेक्टर, मुटुलाई सामान्य लयमा ल्याउन प्रयोग गरिने डिफिब्रिलेटर मेसिन, रगतको प्लाज्मा छुट्याउने ल्याबका सामान, सिरिन्ज पम्प, इन्फ्युजन पम्प मर्मत गरिसकेका छन् । त्यस्तै तापमान नियन्त्रक, पेसेन्ट मनिटर, ईसीजी मेसिन, आईसीयूसीसीयूका सामानहरू पनि मर्मत गरिसकेका छन् । गंगालाल अस्पतालमा बायोमेडिकल इन्जिनियर शाखा नभएकाले उपकरण मर्मतका लागि आविष्कार केन्द्रसँगको सहकार्य उपयोगी भएको अस्पतालका सूचना अधिकारी सुदीपचन्द्र दाहालले बताए । बिग्रेर थन्किएका सामान पुनः सञ्चालन हुँदा बिरामी रेफर गर्नु पनि परेन, उनले भने, थन्किएका उपकरण प्रयोगमा आउन थालेपछि अस्पताल सफा पनि देखिएको छ ।आविष्कार केन्द्रका बायोमेडिकल इन्जिनियरको टिमले तीन चरणमा काम गर्छ । पहिलो चरणमा अस्पतालको विभागअनुसार उपकरण केकति प्रयोगमा आउन सक्ने र कुन अवस्थामा छन् भनी यकिन गर्ने, दोस्रो चरणमा बनाउन सकिने र नसकिने पहिचान गर्ने, तेस्रो चरणमा मर्मत गर्न सकिने भए बनाउने र नसकिने भए सोहीअनुसार सुझाव सम्बन्धित अस्पताल वा स्वास्थ्य मन्त्रालयलाई दिने गर्छ ।आविष्कार केन्द्रको टिमले वीर अस्पतालमा पहिलो चरणको काम सकिसकेको छ । वीरमा झन्डै ३ सय उपकरण मर्मत गर्नुपर्ने देखिएको छ, तिनमा मुख्यगरी भेन्टिलेटर, एक्सरे, सीटी स्क्यान, म्यामोग्राफी (क्यान्सरको प्रारम्भिक रोग पत्ता लगाउने), हेमोडायलसिस मेसिन, सिरिन्जइन्फ्युजन पम्प लगायत छन् । कान्ति बाल अस्पतालमा भने उपकरणसम्बन्धी डेटा राख्न सफ्टवेयर तयार गरिसकेको बायोमेडिकल इन्जिनियर विनीता मण्डलले बताइन् । अब चाँडै कान्ति बाल अस्पतालमा चलेनचलेका उपकरणको सूची तयार पार्छौं, उनले भनिन् ।आविष्कार केन्द्रले अर्को चरणमा भक्तपुर क्यान्सर अस्पताल, भक्तपुरकै सहिद धर्मभक्त राष्ट्रिय मानव अंग प्रत्यारोपण केन्द्र, पाटन अस्पताल, नारायणी अस्पतालसँग सम्झौता गरी बिग्रेका उपकरण मर्मत गर्ने योजना बनाएको छ । सरकारी अस्पतालमा मेसिन थन्किँदा विशेषगरी दीर्घ तथा घातक रोग लागेका बिरामीले उपचारका लागि सास्ती खेप्नुपरेको छ । आईसीयू, भेन्टिलेटर नपाएर बिरामी महँगो शुल्क तिरेर निजी अस्पतालमा जान बाध्य छन् ।स्वास्थ्य सेवा विभागको तथ्यांकअनुसार कोभिड महामारीको समयमा सरकारी बजेट र दातृ निकायबाट उपलब्ध गराइएका मुलुकभरका एक सयभन्दा बढी स्वास्थ्य संस्थामा भेन्टिलेटर, हेमोडायलसिस, एक्सरे, बायोकेमेस्ट्री एनालाइजर, पोर्टेबेल यूएसजी, इन्डोस्कोपीलगायत ३ सयभन्दा बढी उपकरण प्रयोगविहीन छन् । तीमध्ये धेरैजसो मर्मत नहुँदा थन्किएका हुन् । विभागको आपूर्ति शाखा प्रमुख डा सुरेन्द्र चौरसियाले पछिल्लो समय प्रदेशस्तरमा केही बायोमेडिकल वर्कसप स्थापना गरेर उपकरण मर्मत भइरहेको बताए । संघीय अस्पतालका उपकरण मर्मत गर्न मन्त्रालयले आविष्कार केन्द्रसँग गरेको सम्झौताले ठूलो सहयोग पुगेको उनको भनाइ छ ।स्वास्थ्य मन्त्रालयका प्रवक्ता डाप्रकाश बुढाथोकीले सीमित साधनस्रोत रहेको अवस्थामा उपकरणलाई जतिसक्दो बढी प्रयोगमा ल्याउन आविष्कार केन्द्रसँग गरिएको सम्झौता महत्त्वपूर्ण सावित भएको बताए । अस्पतालमा आवश्यक उपकरण तत्काल खरिद गर्न सक्ने अवस्था छैन, उनले भने, बिग्रिएर थन्किएका उपकरणको मर्मतले अस्पताललाई ठूलो राहत भएको छ ।"
मन्त्री खड्काको कम्पनीले अझै तिरेन स्काउटको ५ करोड भाडा,"(काठमाडौं)ऊर्जामन्त्री दीपक खड्का सञ्चालक रहेको कम्पनीले सम्झौताअनुसार जग्गा र भवनको भाडा नबुझाएको भन्दै नेपाल स्काउटले प्रतिनिधिसभाको राज्यव्यवस्था तथा सुशासन समितिमा दिएको निवेदन १० महिना बित्दा पनि छलफल चलाइएको छैन । ऊर्जामन्त्री खड्काले भने नेपाल स्काउटको लैनचौरस्थित जग्गा भाडा छुट गराउन निरन्तर लबिइङ गरिरहेका छन् । कांग्रेस केन्द्रीय सदस्य तथा संखुवासभाबाट निर्वाचित सांसद खड्का सञ्चालक रहेको खड्का ल्यान्ड डेभलपमेन्ट प्रालिले स्वयंसेवी संस्था स्काउटको ३ रोपनी जग्गा भाडामा लिएको थियो । उक्त कम्पनीले भाडाबापत ५ करोडभन्दा बढी बुझाउन बाँकी छ । तीन रोपनी जग्गा १० वर्षका लागि भाडामा लिएका खड्काको कम्पनीले सम्झौताविपरीत ९ रोपनी जग्गा हडपेर १५ वर्षसम्म भोगचलन गरेको थियो, सम्झौता सकिएपछि पनि जग्गा नछाडेको र समयमा नै भाडा भुक्तानी नगरेको विषय अदालत प्रवेश गरेको थियो । स्काउटको सम्पत्ति खाली गर्न उच्च अदालत पाटनले आदेश दिएको २ वर्षसम्म उनले अवज्ञा गरेका थिए । चौतर्फी दबाबपछि गत वैशाख ७ मा जिल्ला प्रशासन कार्यालय काठमाडौंले हस्तक्षेप गरेर जग्गा खाली गराई सिल गरेको थियो । प्रशासनले त्यतिबेला जग्गा तथा भवनमा सिलबन्दी गरे पनि मन्त्री खड्काको कम्पनीले बक्यौता भाडा नतिरेको स्काउटले जनाएको छ । राष्ट्रपति, प्रधानमन्त्रीदेखि वडा कार्यालयसम्मलाई पत्र लेख्दा पनि कुनै सुनुवाइ नभएपछि नेपाल स्काउटले अदालतको फैसलाअनुसार खड्का सञ्चालक रहेको कम्पनीबाट भाडा उठाउन राज्यव्यवस्था तथा सुशासन समितिसँग सहयोग मागेको थियो । नेपाल स्काउटले २०८० माघ १४ मा दिएको निवेदनलाई समितिले बेवास्ता गरिरहेको छ । निवेदनमा समिति सभापति रामहरि खतिवडाले समिति सचिवलाई आवश्यक कारबाहीका लागि तोक लगाएका थिए । समिति सचिव सुरज दुराले शाखा अधिकृत विकास श्रेष्ठका नाममा तोक लगाए । त्यसपछि निवेदन थन्किएको छ । सचिवालयले उक्त निवेदनका बारेमा समितिका सदस्यहरूलाई जानकारी गराएको छैन । स्काउटले राज्यव्यवस्था समिति सभापतिलाई सम्बोधन गरी लेखेको पत्रमा ऊर्जामन्त्री दीपक खड्काको नाम किटान गरिएको छ । निवेदनमा नेपाल स्काउटको एकलौटी भोगाधिकार रहेको काठमाडौं महानगरपालिका साविक वडा नं ९ (हाल वडा नं २६) लैनचौरस्थित कित्ता नम्बर १० को खानी विभागसँग सिमाना जोडिएको ३ रोपनी रैकर जग्गा भोगचलन सम्बन्धमा सांसद खड्का सञ्चालक रहेको खड्का ल्यान्ड डेभलपमेन्ट प्रालिका बीचमा २०६५ मा सम्झौता भएको र त्यसको म्याद २०७५ मा सकिएको उल्लेख छ । सम्झौतामा उल्लेख नभएको पार्किङलगायतका विषयमा खड्काले फर्जी कागजात तयार पारेको र सम्झौतापत्रमा केरमेट गरेर १० वर्षको करार अवधिलाई १५ वर्ष बनाएको जानकारी पनि राज्यव्यवस्था समितिलाई गराइएको छ । स्काउटले राज्यव्यवस्था समितिमा दर्ता गराएको पत्रमा काठमाडौं जिल्ला अदालत र पाटन उच्च अदालतमा खड्काले मुद्दा हारेको पनि उल्लेख छ । खड्काले स्काउटलाई भाडाबापत २०७५ सालमा ५ करोड ४१ लाख ७० हजार ३ सय १४ रुपैयाँ ८५ पैसा तिर्न बाँकी रहेको जानकारी गराइएको थियो । स्काउटले राज्यव्यवस्था समितिलाई अनुरोध गर्दै भनेको छ, स्थान खाली गराउन सहयोग गर्नॅपर्ने अधिकारप्राप्त निकायबाट पत्राचार गरिएको लगभग १ वर्ष पुग्दासम्म पनि कुनै प्रभावकारी भूमिका ननिभाएको हुँदा बक्यौता रकम चुक्ता गर्न र स्थान खाली गराउन त्यस समितिमा छलफल चलाई नेपाल सरकारलाई आवश्यक निर्देशन दिई सम्मानित अदालतको फैसला कार्यान्वयन गर्ने वातावरण सुनिश्चितताका लागि आवश्यक सहयोग गरिदिने व्यवस्थाका लागि निर्देशानुसार अनुरोध छ । राष्ट्रपति, उपराष्ट्रपति, तत्कालीन प्रधानमन्त्री, सभामुख, राष्ट्रिय सभा अध्यक्ष, तत्कालीन प्रमुख प्रतिपक्षी दलका नेता (केपी शर्मा ओली), उपसभामुख, राष्ट्रिय सभा उपाध्यक्ष, प्रतिनिधिसभाका सबै सांसद, गृह मन्त्रालय, अख्तियार दुरुपयोग अनुसन्धान आयोग, जिल्ला प्रशासन कार्यालय काठमाडौं, काठमाडौं महानगरपालिका वडा नं २६ को कार्यालयलगायतमा गरिएका पत्राचार पनि स्काउटले राज्यव्यवस्था समितिलाई पठाएको थियो । तर राज्यव्यवस्था समितिले स्काउटको पत्रलाई वास्ता गरेको छैन । राज्यव्यवस्था समितिका सभापति खतिवडा भने तत्कालीन गृहमन्त्री रवि लामिछानेले विवाद समाधान गर्ने बताएपछि स्काउटको जग्गा र खड्काका विषयमा थप छलफल नगरिएको बताए । हामीले त्यतिबेला गृह मन्त्रालयलाई पत्र लेखेका थियौं । त्यसपछि गृह मन्त्रालयले रातारात स्काउटको भवनमा ताला लगायो, उनले भने, तत्कालीन गृहमन्त्री रवि लामिछानेले स्काउटको जग्गाबारे मन्त्रालयमार्फत काम गर्ने भन्नुभयो । समितिले पनि गृह मन्त्रालयलाई नै पत्र लेख्ने हो, त्यही भएर हामी रोकिएका हौं । ताला लगाइएपछि के काम भयो भन्ने जानकारी पनि आएन । खड्काले स्काउटलाई तिर्नॅपर्ने बक्यौताबारे पनि फरकफरक धारणा आएको संसदीय समिति सभापति खतिवडाको भनाइ छ । पैसा उठाउने कुराको हकमा ठेक्का लिने र दिनेले केके सर्तका आधारमा गरेका थिए, त्यसअनुसार होला । कति तिर्नॅपर्ने भन्नेबारे स्काउट र खड्काको फरकफरकबार धारणा थियो, उनले भने । स्काउटको पत्रबारे समितिमा छलफल गर्न सकिने खतिवडाको भनाइ छ । यसबीचमा भएका कामको तथ्यगत जानकारी हामीलाई चाहिएको छ, सभापति खतिवडाले भने, म राज्यव्यवस्था समितिमा कांग्रेस, एमाले, माओवादी भनेर चिन्दिनँ । कांग्रेस नेताका आधारमा कुनै पनि कुरामा विभेद गरेर छलफल नचलाउने गर्दैनौं । सांसद तथा मन्त्री नै सञ्चालक रहेको खड्का ल्यान्डबाट बक्यौता उठाइपाउँ भनी जिल्ला अदालत काठमाडौंमा मुद्दा दायर गरिएको स्काउटले जनाएको छ । स्काउटका अनुसार प्रशासनले हस्तक्षेप गर्दासम्म खड्का ल्यान्डले ६ करोड ६२ लाख भुक्तानी गर्न बाँकी थियो । त्यसयता पटकपटक गरी करिब १ करोड रुपैयाँ मात्र भुक्तानी भएको स्काउटका निर्देशक रामप्रसाद भट्टराईले जनाए । खड्का ल्यान्ड प्रालिबाट जग्गा फिर्ता लिइसकेका छौं । बक्यौता उठिसकेको छैन, उनले भने, सबै पैसा दिलाउन आग्रह गर्दै स्काउटले अदालतमा मुद्दा दर्ता गरेको छ । भाडा रकम भुक्तानी नहुँदा स्काउट परिसरमा प्रशासनले गरेको सिलबन्दी कायम छ । मन्त्रीले नै भाडाबापत रकम नबुझाएर विवाद कायमै राख्दा जग्गा तथा भवन प्रयोग तथा अन्य पक्षलाई भाडामा लगाउन नपाएर संस्थालाई घाटा भएको स्काउटका अर्का अधिकारीले गुनासो गरे । तोकिएको भाडामा पनि छुट चाहिन्छ भन्दै राजनीतिक तहबाट लबिइङ भइरहेको छ, उनले कान्तिपुरसित भने, प्रमुख आयुक्तको अध्यक्षतामा हुने बैठकमा युवा तथा खेलकुदमन्त्री नै उपस्थित भएर यस विषयमा हस्तक्षेप गर्दै आउनुभएको छ । कांग्रेस सांसदसमेत रहेका युवा तथा खेलकुदमन्त्री तेजुलाल चौधरीले जरिवाना छुट दिन स्काउटलाई निर्देशन दिँदै आएको स्रोतले जनाएको छ । सम्झौतामा प्रत्येक महिनाको बहाल सोही महिनाको १५ गतेभित्र बैंकमा दाखिला गरी सक्कल भौचर स्काउटमा बुझाउनुपर्ने उल्लेख छ । भाडा रकम समयमा भुक्तानी नगरे दैनिक दुई सय ५० रुपैयाँ जरिवाना लाग्ने दुईपक्षीय सम्झौतामा उल्लेख छ । मन्त्री खड्काले आफूले प्रालि छाडेको दाबी गर्दै भाडा बुझाउन सम्बन्धित पक्षलाई भनिसकेको बताए । सबै रकम बुझाइसकेको हुनुपर्छ । कति भाडा लिन बाँकी छ, त्यो स्काउटलाई थाहा होला, उनले भने, पुरानो कुरा मैले त बिर्सी पनि सकें । स्काउटको जग्गा भाडामा लिएका सांसद खड्काले आसपासमा थप ९ रोपनी जग्गासमेत हडपेर भाडामा लगाएका थिए । स्काउटको जग्गा र भवन नियन्त्रणमा लिएका खड्काले १५ वर्षदेखि अन्य व्यापारिक संस्थालाई दिएर भाडा उठाउँथे । स्काउटको जग्गाभित्र लैनचौर ब्यांकेट र माई च्वाइस रेस्टुरेन्टको संरचना ५ रोपनीमा फैलिएको छ । बाँकी करिब ७ रोपनी जग्गामा सशुल्क पार्किङका लागि प्रयोग गरिएको थियो । खड्काले आफ्नो सम्पर्क कार्यालयसमेत स्काउट परिसरमै स्थापना गरेका थिए, जहाँ पार्टीको झन्डा राख्ने गरिएको थियो । भाडामा दिएको भवनमा विद्युत् र पानीको महसुलसमेत स्काउटका नाममा उठ्थ्यो ।"
६ जनाको परिवारमा ४ दृष्टिविहीन,"(लुम्बिनी) रूपन्देहीको मायादेवी गाउँपालिका४ रमवापुरस्थित ६ जनाको परिवारमा चार दृष्टिविहीन छन् । ७२ वर्षीय गोपी बानियाँ र उनकी जेठी छोरी सुनिता मात्रै आँखा देख्छन् । गोपीकी श्रीमती मालती र तीन सन्तान दृष्टिविहीन छन् । जेठी छोरी विवाह भएर गइसकिन् । ७० वर्षीया मालती बेलाबेला बिरामी परिरहन्छिन् । गोपी घरघर पुगेर चामल, धान, दाल किन्छन्, बजारमा बिक्री गरेर त्यसैको आम्दानीले परिवारको खर्च चलाउँछन् । मबाहेक काम गर्ने र परिवार धान्ने कोही छैन, गोपीले भने, यस्तै भाग्य पाएछु, बालबच्चा र श्रीमतीलाई सकुन्जेल हेर्छु ।कलिलैमा विवाह गरेका गोपीको पहिलो श्रीमतीसितको सम्बन्ध २ वर्षभन्दा बढी टिकेन । त्यसपछि उनी भारततिर काम गर्न गए । फर्किएपछि मालतीसँग बिहे गरे । त्यसबेला गोपी २६ वर्षका थिए । आफन्तले कुरा मिलाइदिए । एकअर्कालाई नहेरी विवाह भयो । घर ल्याएपछि मात्रै मालती दृष्टिविहीन भएको थाहा पाएँ, गोपीले भने, विवाह गरेर ल्याएकी श्रीमतीलाई छोड्न सकिनँ । अहिले त जीवन चलिरहेकै छ । जेठी छोरी सरिता सकुशल जन्मिएकाले परिवार हर्षित थियो । गोपीकी आमाले सन्तानको स्याहार गर्थिन् । मालती खाना पकाउने, भाँडा माझ्ने, घर सफा गर्थिन् । सासू आमाले सघाइदिएर छोरी हुर्काएँ, मालतीले भनिन्, त्यसपछिका सबै सन्तान म जस्तै जन्मिए, ठूली छोरी र छिमेकीको सहारामा अरू सन्तान हुर्काएँ ।सानो छँदा अलिअलि देख्ने मालतीले उमेर बढेसँगै दृष्टि गुमेको बताइन् । विवाहपछि गोपीले उनलाई उपचार गराउनसमेत लगे । आँखाको नसा सुकेकाले शल्यक्रिया गरे पनि नदेख्ने जवाफ चिकित्सकबाट पाए । माइली छोरी अनिता २ वर्षदेखि घरमै छिन् । शिक्षा संकायमा स्नातक पूरा गरेकी उनी रोजगारीको खोजीमा छिन् । देख्ने भएको भए मलाई यति समस्या हुन्नथ्यो होला, उनले भनिन्, पढेर पनि केही काम पाउन सकेको छैन । अनिता, भाइ जीवन र बहिनी सरिता तिलोत्तमा५ मा रहेको शान्ति नमुना माविमा पढेका हुन् । एसएलसीपछि एक सामाजिक संस्थाले काठमाडौंमा पढ्न, बस्न सघाउने भएपछि अनिता काठमाडौं गइन् । काठमाडौंमा पढ्दै गर्दा आँखा देख्ने साथीलाई हारगुहार गर्नुपर्ने, कतिपयले परीक्षामा लेखिदिएको पैसा माग्ने, पढेका कुरा सिकाइदिन आलटाल गर्ने जस्ता समस्या उनले भोगिन् । काठमाडौंबाट आएपछि फुपूको घरबाट फर्किने क्रममा बाटो काट्दा उनलाई जिपले ठक्कर दियो । २०७१ मा गाडीले ठक्कर दिएपछि खुट्टा भाँचियो, टाउकोमा चोट लाग्यो, उनले भनिन्, यहाँ उपचार सम्भव भएन, भरतपुरको लामो बसाइँपछि निको भएँ । त्यो घटनापछि अनिताले बाटो काट्न छोडिन् । अहिले बाटोमा उभिन्छु, उभिएको देखेपछि मानिसले बाटो कटाइदिन्छन्, उनले भनिन् । उनीसित शिक्षक लाइसेन्स छ । तर, शिक्षा सेवा आयोगको परीक्षा उत्तीर्ण हुन नसकेर जागिरबाट वञ्चित छिन् । बुवा भएकाले सजिलै पढ्न पायौं, उनले भनिन्, तर, घरको अवस्था नाजुक छ । चुहिने घरमा बस्छौं, जाडोमा टिन चिसो भएर सताउँछ, आमा बिरामी भइरहनुहुन्छ, बुवाको दुःखमा मल्हम लगाइदिन मन छ, तर केही गर्न सकिएको छैन । सरकारी निकायले अपांगता भएकालाई रोजगारीको अवसर दिए केही राहत हुने उनी बताउँछिन् ।मिडिया क्षेत्रमा रुचि राख्ने भाइ जीवनले आठ वर्षदेखि काठमाडौंमा बसेर पढाइसँगै टीभी, रेडियो र अनलाइनमा काम गर्दै आएका छन् । यसैबाट बहिनीको पढाइ खर्च र आफ्नो बसाइको खर्च पुर्याइरहेको उनले बताए । कान्छी बहिनी सरिता दृष्टिविहीन सँगै सुन्न पनि सक्दिनन् । चार वर्षदेखि काठमाडौंमा बसेर पढिरहेकी उनले शिक्षाशास्त्रमा स्नातक सकेकी छन् । होस्टेलमा बसेर पढ्दै आएकी उनी चार वर्षअघिसम्म राम्ररी कान सुन्थिन् । अहिले उनलाई सुन्न समस्या हुन्छ । सरिता हाल कलेज जान नसकेर कोठामै बसेकी छन् । मलाई सुनाइ र बुझाइ दुवैको समस्या भएकाले आउँदो पुसमा इम्प्लान्ट सर्जरी गर्ने तयारी भइरहेको छ । परिवारको आर्थिक अवस्था कमजोर हुँदा शिक्षा, उपचार र काठमाडौंको बसाइ खर्च पुर्याउन गाह्रो भइरहेको छ, सरिताले भनिन् ।"
२७० औषधि उत्पादन गरिरहेको टाइम फर्मा,"(चितवन)औषधि उत्पादक कम्पनी टाइम फर्मास्युटिकल्स आफ्ना आठ वटा उत्पादनसहित २०५४ मंसिर २ मा बजार प्रवेश गरेको थियो । २८ वर्षे अवधिमा टाइमले २ सय ७० प्रकारका औषधि उत्पादन गर्ने अवस्थामा आइपुगेको छ । यसको सुरुवाती उत्पादन भने साइनेक्स हो । रुघाका बिरामीका लागि साइनेक्स खाने बानी नै परिसकेको छ । देशभर बजार बिस्तार गर्न र राम्रो प्रभाव पार्न सफल टाइमको सुरुवाती समय भने सहज थिएन । समस्या समाधान गर्दै अगाडि बढ्दै आएका कारण टाइम फैलन सकेको कम्पनीका संस्थापक अध्यक्ष र हाल प्रबन्ध निर्देशक जी नारायणबहादुर क्षेत्री सुनाउँछन् । टाइमको आगामी आकार झनै फराकिलो बनाउने योजनामा उनी छन् । औषधि उत्पादनमा आत्मनिर्भर हुने र निर्यातसमेत गर्ने तयारीमा लागेको छ टाइमको टिम ।प्यूठानका जी नारायणबहादुर अध्ययनका लागि भारतको मद्रास पुगे । त्यहाँबाट कमर्समा स्नातक अध्ययन गरेपछि उनले बजार प्रतिनिधिको काममा हात हाले । मैले औषधि कम्पनीको बजार प्रतिनिधि (एमआर) भएर जागिर जीवन सुरु गरेको हुँ, क्षेत्रीले भने । भारतमा डेढ वर्ष र स्वदेश फर्केर काठमाडौंमा १० वर्ष जति उनले एमआरको काम गरे । देशभर डुल्दा उनलाई चितवनले तानिरह्यो । एमआरको जागिर र आम्दानी आकर्षक नै हुन्छ । तर काम गर्दै जाँदा मलाई जागिर हैन, आफैंले केही गरौं भन्ने भावना बढ्दै आएको थियो, क्षेत्रीले सुनाए । भारतीय औषधि कम्पनीका एमआर रहेका क्षेत्रीलाई धेरै साथीभाइले सल्लाह दिन्थे, उतैका औषधि आयात गरेर आफैं व्यापार गरौं । तर उनी औषधि उद्योग नै खोल्ने धुनमा लागे । त्यो बेला नेपालमा निजी औषधि उत्पादक कम्पनीहरू औंलामा गन्न सकिने थिए । एकाध सरकारी औषधि कम्पनी थिए । यहाँको मागको लगभग धेरै हिस्सा आयातित औषधिले ओगटेको थियो । त्यो देखेर आयातमा आधारित व्यापार हैन उद्योग खोलौं भन्ने सोच जाग्यो, क्षेत्रीले भने । माग देखेर उनी औषधि उद्योग खोल्ने निचोडमा पुगे । जागिरले उनलाई औषधिको अनुभव बढाएको थियो । अनि देशको केन्द्रमा उद्योग राखे चारैतर्फ जान सहज हुने ठानेर चितवन झरे । जमिन खोज्दै उनी चितवनभन्दा केही पर नारायणगढ बजारदेखि १३ किमि पश्चिम नवलपरासीको मुकुन्दपुर भैंसाखोरी पुगे । हाल यो ठाउँ गैंडाकोट नगरपालिका१० मा पर्छ । २०५३ मा जग्गा किनेर उद्योग खोल्न सजिलो थिएन । पुँजी जुटाउनै गाह्रो थियो । उद्योग खोल्न त्यो बेला एक करोड १० लाख रुपैयाँ लगानी गरेको क्षेत्रीले बताए । त्यो बेला नेपाल औद्योगिक विकास निगम (एनआईडीसी) ले ५४ लाख रुपैयाँ ऋण दिने भयो । चितवनका दुईसहित कुल सात जना साझेदारबाट थप ५४ लाख जुटाए । जमिन किन्यौं, भवन उपकरण राखेर उत्पादन पनि सुरु गर्यौं । तर सुरुवातका तीनचार वर्ष सञ्चालन खर्चका लागि हामीलाई अप्ठ्यारो पनि पर्यो । बैंकहरूले नयाँ उद्यमीलाई विश्वास नगर्ने समय थियो, क्षेत्रीले भने ।बजारमा गएका औषधिले विश्वास जित्दै गएपछि सजिलो हुँदै गएको उनले बताए । गुणस्तर र मापदण्ड पालनामा सम्झौता नगरेको क्षेत्रीको दाबी छ । विश्व स्वास्थ्य संगठन (डब्लूएचओ) को गुड म्यानुफेक्चरिङ प्राक्टिस (जीएमपी) लाई अनुशरण गर्दै आएको उनले बताए । कम्पनीले २० वर्षअघि नै जीएमपी मान्यता पाएको उनले बताए । कम्पनीले औषधिको संख्या बढाउँदै गयो, उपभोक्ताले साथ दिँदै आए । हामीले जनरल औषधिबाट उत्पादन सुरु गरेका हौं । अहिले मुटु, मधुमेहलगायतका औषधिहरू उत्पादन हुन्छ । ट्याब्लेटका साथै मल्हम, सिरप, ड्रप र ड्राइ सिरपहरू उत्पादन गर्छौं, हाल कम्पनीका प्रबन्ध निर्देशकसमेत रहेका क्षेत्रीले भने । सिरिन्ज र भ्याक्सिनबाहेक नेपालमा आवश्यक हुने धेरैखाले औषधि उत्पादन हुने उनले बताए ।योबीचमा टाइमको मात्रै हैन नेपाली औषधि उत्पादन क्षेत्र नै फैलिएको छ । चितवन, नवलपुर क्षेत्रमा औषधि उद्योगहरू नै नभएका बेला टाइमले काम सुरु गर्यो । अहिले यो क्षेत्रमा १४ वटा औषधि उद्योग छन् । देशभर औषधि उत्पादक उद्योगहरू ८० हाराहारीमा पुगेका छन् । नेपाली औषधि उद्योगहरूको क्षमता यहाँको माग धेरै हदसम्म पूरा गर्न सक्ने भएको उनको भनाइ छ । तर नेपाली उद्योगहरू क्षमताअनुसार चल्न पाएका छैनन् । सरकारले नीतिगत सहयोग गर्ने हो भने नेपालका औषधि कम्पनीले यहीं नै धेरैखाले औषधि उत्पादन गर्न सक्षम छन् । उनीहरूले त्यो क्षमता बनाएका छन् । भ्याक्सिन र क्यान्सरका केही विशेष औषधिबाहेक अन्य औषधि आयात गरिरहनुपर्ने अवस्था छैन, क्षेत्रीले भने । उनी नेपाली औषधि उत्पादक संघको सहसचिव, महासचिव, उपाध्यक्ष, वरिष्ठ उपाध्यक्ष हुँदै सन् २०२० मा राष्ट्रिय अध्यक्ष नै भएका थिए । नेपालमा अहिले पनि ५० प्रतिशत औषधि आयात हुने गरेको छ । नेपालमा जे औषधि उत्पादन हुन्छ, त्यो आयात नगरौं यहींकै उद्योगलाई उत्पादन गर्न दिउँ भन्ने हाम्रो माग हो । यसो भएमा आयात कम हुँदै जाने र यहाँका उद्योगले पनि क्षमताअनुसार उत्पादन गर्दै जानेछन् । यसले देशकै हित गर्छ, उनले भने । उद्योगले अर्थतन्त्रलाई उकास्ने, रोजगार बढाउने र आन्तरिक आय मजबुत बनाउने उनले बताए ।स्वदेशी उद्योगलाई प्रवर्द्धन गर्न राष्ट्रिय नीति बने उद्योगीहरूलाई पनि उत्प्रेरणा जाग्ने उनले बताए । उनी बंगलादेशले औषधि उत्पादनमा यही नीति लिएको हुँदा नेपालले पनि यसलाई बेलैमा अंगिकार गरोस् भन्ने चाहन्छन् । नियमन निकाय औषधि व्यवस्था विभागलाई चुस्त बनाउँदै लग्नुपर्ने उनको सुझाव छ । कच्चा पदार्थ, मेसिन औजार र प्याकेजिङका धेरैखाले सामग्रीहरू आयात नै गर्नुपर्छ । आयातसम्बन्धी नीति लिँदा हेक्का नराखे औषधि उद्योगीहरू मारमा पर्छन् । सरकारले यो कुरा ख्याल राख्नुपर्छ । तयारी औषधिको आयातलाई निरुत्साहित त गर्नु नै छ, कच्चा पदार्थको आयात नीतिले उद्योगमा असर नगरोस् भनेर पनि सोच्न आवश्यक छ, उनले भने । मूल्य निर्धारणसम्बन्धी नीति समयसाक्षेप नबनाएका कारण उद्योगीहरू घाटामा जाने अवस्था आएको पनि उनले बताए । कोरोनाकालको संकटमा यहाँको माग धान्न नेपाली औषधि उद्योगहरूले राम्रो सहयोग गरे । सरकारलाई थाहा भएको छ कि संकटमा चाहिने यहींकै उद्योगहरू हुन् । त्यसैले स्वदेशी उद्योगको संरक्षणमा सरकार लाग्नुपर्यो, क्षेत्रीले भने । चुनौती धेरै भए पनि आफूहरू हतास नभएको उनले बताए । टाइम फर्माको उत्पादन देशभर पुगेसँगै रोजगारी ह्वात्तै बढेको छ । सुरुमा २५ जनाले रोजगार पाएका थिए, अहिले ३ सय ६० जना छन् । सुरुका वर्षहरूमा ८० लाख रुपैयाँ बराबरको औषधि बिक्री भएको थियो । गत वर्षको कारोबार एक अर्ब १५ करोड रुपैयाँ भएको छ । यसमा धेरैको सरसहयोग, उपभोक्ताको विश्वास र हाम्रो धैर्य, लगन र मिहिनेत जोडिएको छ, क्षेत्रीले भने । उद्योगका साझेदारहरू ४३ जनासम्म पुगेका थिए । हाल टाइम फर्मास्युटिकल्स पब्लिक लिमिटेड कम्पनी भइसकेको छ । चाँडै आईपीओ निष्कासन गर्ने तयारीमा रहेको क्षेत्रीले बताए । टाइमले यो अवधिमा केही मात्रामा औषधि निर्यात सुरु गरेको छ । हङकङमा औषधि पठाएको र यो मात्रा बढाउँदै जाने उनले सुनाए । टाइम फर्माकै ग्रुपले नेपाली जडिबुटी चुत्रो र लोठसल्लाबाट औषधि बनाउने तयारी गरेको पनि उनले बताए । चुत्रोबाट टनिक र मधुमेहका औषधिहरू तथा लोठसल्लाबाट क्यान्सरको औषधि उत्पादन हुन्छ । औषधिको कच्चा पदार्थ उत्पादन गर्ने तयारीमा रहेको उनले बताए । हामी केही नयाँ गर्दै छौं । नेपाल यस्तो काम पनि गर्न सक्षम छ भन्ने सन्देश दिन पनि आउँदा दिनमा आफ्ना उत्पादन बजारमा ल्याउनेछौं । देशलाई औषधिमा आत्मनिर्भर बनाउन हाम्रो टेवा रहनेछ, क्षेत्रीले भने । नेपाली औषधिहरू प्रभावकारी छैनन् भन्ने गलत कुरा बजारमा फैलिएको हुँदा यसलाई चिर्न सबै पक्ष लाग्नुपर्ने र नेपाली उत्पादन गुणस्तरीय रहेको हुँदा स्वदेशी उत्पादनलाई प्राथमितामा राख्न उपभोक्तालाई उनले अपिल गरे ।"
त्रिविको डिन नियुक्तिमा कार्यकारीबीच नै मतभेद,"(काठमाडौं)त्रिभुवन विश्वविद्यालय कार्यकारी परिषद्का सदस्यबीच मतभेद हुँदा आठ अध्ययन संस्थान तथा संकायका डिन र १८ क्याम्पसमा प्रमुख नियुक्ति हुन सकेको छैन । खुला प्रतिस्पर्धाका आधारमा डिन नियुक्ति गर्ने भन्दै छनोट तथा सिफारिस समितिले ३३ जनाको नाम सिफारिस गरे पनि कार्यकारी परिषद्ले नियुक्तिसम्बन्धी निर्णय लिन नसकेको हो । उपकुलपतिले अध्यक्षता गर्ने सात सदस्यीय परिषद्मा मेरिटका आधारमा नियुक्ति दिने कि तीनमध्ये एक जना छनोट गर्ने विषयमा विवाद देखिएको छ । पटकपटक परिषद्को बैठक डाके पनि सदस्यहरूबीच मतभेद कायमै रहँदा निर्णय हुन सकेको छैन । उपकुलपति केशरजंग बराल मेरिटका आधारमा पहिलो नम्बरमा सिफारिस भएकालाई नियुक्ति गर्नुपर्ने पक्षमा छन् भने अन्य सदस्यले ३ मध्ये एक जना छनोट गर्न सकिने मत राख्दै आएका छन् । उपकुलपति छनोट तथा नियुक्तिसम्बन्धी कार्यविधिमा पनि ३ मध्ये एक छनोट गर्न सकिने व्यवस्था रहेको उनीहरूको भनाइ छ ।रेक्टर खड्ग केसी, रजिस्ट्रार केदार रिजाल, व्यवस्थापनका डिन डिल्लीराज शर्मा, प्राध्यापक प्रेमसागर चापागाईं र महानन्द चालिसे परिषद्को सदस्य छन् । एक सदस्य रिक्त छ । शर्मा र चापागाईंलाई पूर्वउपकुलपति धर्मकान्त बाँस्कोटाले नियुक्ति गरेका थिए । उनीहरूसहित रेक्टर केसीले ३ जनामध्ये उपयुक्त व्यक्तिलाई नियुक्ति दिनुपर्ने अडान राख्दै आएका छन् ।चालिसे व्यवस्थापन संकायको डिनका लागि सिफारिस भएकाले यस विषयमा निष्क्रिय जस्तो बसेको र रजिस्ट्रार रिजाल उपकुलपति बराल र रेक्टर केसी पक्षबीच सहमति कायम गर्ने प्रयासमा रहेको त्रिविका एक उपप्रशासकले जनाए । मेरिटका आधारमा एक नम्बरमा सिफारिस भएकालाई मात्र नियुक्ति दिँदा एमाले कोटाबाट डिनमा नील हुने भयो, उनले भने, उपकुलपति जेजस्तो भए पनि सिफारिस भएर आएकालाई मेरिटअनुसार नियुक्ति गर्नुपर्छ भन्नुहुन्छ । अन्य पक्षले सबैलाई मिलाएर लैजानुपर्ने धारणा राख्दा डिन नियुक्तिमा ढिलाइ हुँदै आएको छ । उपकुलपति बरालले गत साता ६ सहपरीक्षा नियन्त्रक मेरिटका आधारमा नियुक्ति गर्दै मेरिट छाड्न नसकिने संकेतसमेत दिएका छन् । थुप्रै पदहरूमा नियुक्ति गर्न बाँकी छ । अब भागबन्डाभन्दा पनि मेरिटमा एक नम्बरमा जो आउँछ उसैलाई नियुक्त गर्नुपर्छ, उनले भने । चिकित्साशास्त्र, इन्जिनियरिङ, विज्ञान तथा प्रविधि, वन, कृषि तथा पशु विज्ञान अध्ययन संस्थान तथा व्यवस्थापन, मानविकी र शिक्षाशास्त्र संकायमा डिन नियुक्तिका लागि सिफारिस भएका छन् । भिन्नभिन्नै छनोट तथा सिफारिस समितिले छुट्टाछुट्टै खाममा वर्णानुक्रमअनुसार सम्भावित डिनका नाम र प्राप्तांक पठाएका छन् । स्रोतका अनुसार चिकित्सा शिक्षा अध्ययन संस्थानमा मोहनराज शर्मा, सुधा बस्नेत र दिव्यासिंह शाह सिफारिसमा परेका छन् । इन्जिनियरिङ अध्ययन संस्थानमा सुवर्ण शाक्य, भोलानाथ शर्मा र सुशील बज्राचार्य छन् ।मानविकी तथा सामाजिकशास्त्र संकायमा दुवीनन्द ढकाल, सञ्जय आचार्य र ताराप्रसाद भुसाल सिफारिसमा छन् । कृषि तथा पशु विज्ञान अध्ययन संस्थानमा किशोर दाहाल, हरिकृष्ण पन्त र यमबहादुर गुरुङ छन् । वन विज्ञान अध्ययन संस्थानमा राजेश राई, ठाकुर सिलवाल र राजकुमार कोइराला सिफारिसमा परेका छन् भने विज्ञान तथा प्रविधि संकायमा शंकर खनाल, चेतराज भट्ट र नारायण अधिकारी छन् । व्यवस्थापनमा महानन्द चालिसे, भोजराज अर्याल र अच्युत ज्ञवाली तथा शिक्षाशास्त्र संकायमा चित्रबहादुर बुढाथोकी, वेदराज आचार्य, नारायण बेलबासे सिफारिस भएका छन् । मेरिटका आधारमा नियुक्ति दिँदा ८ डिनमध्ये ५ मा कांग्रेस, ३ मा माओवादी निकट प्राध्यापक पर्छन् । रेक्टरसहित एमाले कोटामा कार्यकारी सदस्य बनेका शर्मा र चापागाईं यसमा असन्तुष्ट छन् । उनीहरू आफू अनुकूल निर्णय नहुने भएपछि कार्यकारी परिषद्को बैठकमा समेत उपस्थिति नभएको आरोप प्राध्यापकहरूको छ ।रेक्टर केसीले कार्यविधिअनुसार ३ मध्ये एक जना छनोट गर्न सकिने बताए । भागबन्डा खोजेको होइन । म पनि मेरिटोक्रेसीकै पक्षमा हो । हामीले बनाएको विधिमा टेकौं भनेको हो, उनले भने । नियुक्तिका विषयमा उपकुलपतिसहित पदाधिकारीमा खासै ठूलो विमति नरहेको र छिट्टै टुंगो लाग्ने समेत उनले दाबी गरे । रजिस्ट्रार रिजालले नियुक्तिका लागि छलफल जारी रहेको र निष्कर्षमा पुगिने बताए । बिहीबार त्रिविले नीति सभा डाकेको छ । डिनहरू त्यसको सदस्य हुन्छन् । त्यसअघि नै नियुक्ति गरिसकिने पदाधिकारीहरूको दाबी छ ।हिजो पूर्वउपकुलपति धर्मकान्त बाँस्कोटाले अधिकांश डिन एमाले कोटाबाट नियुक्ति गर्दा पनि फेल भए, एक सदस्यले भने, राजनीतिक आस्था सबैको हुन्छ । त्यसैले सबै पक्षलाई मिलाएर लैजाँदा नै विश्वविद्यालयको हितमा हुन्छ । एक नम्बरमा सिफारिस भएकामध्ये केहीमाथि प्रश्न उठेकाले पनि ३ जनाबाट छान्दा उपयुक्त हुने ती सदस्यले नाम नलेख्ने सर्तमा बताए । छनोट तथा सिफारिस समितिका प्राध्यापकहरू भने मेरिटका आधारमा नियुक्त नहुने भए भदौदेखि सुरु गरिएको प्रतिस्पर्धाको प्रक्रियाको औचित्य नै समाप्त हुने तर्क गर्छन् । कार्यकारीका सदस्य डिल्लीराम शर्माले डिन नियुक्तिका विषयमा छलफलमै रहेको र कार्यकारी परिषद्भित्र कुनै विमति नरहेको जनाए ।यसअघि शिक्षा र कृषिमा माओवादी र मानविकीमा कांग्रेस निकटबाहेक सबै डिनहरूमा एमाले निकट प्राध्यापकहरू नियुक्त भएका थिए । विगतमा एकलौटी गरेको एमालेले रेक्टर केसीमार्फत यस पटक पनि चिकित्सा, इन्जिनियरिङ, शिक्षा, मानविकी, वनलगायत डिनका लागि दाबी गर्दै आएका छन् । प्रधानमन्त्री केपी शर्मा ओली, शिक्षामन्त्री विद्या भट्टराईदेखि एमाले नेता, एमाले निकट प्राध्यापक, कर्मचारी र विद्यार्थी संगठनले त्यसका लागि दबाब दिँदै आएको र निर्णय हुन नसकेको पूर्वडिन तथा छनोट तथा सिफारिस समितिका एक सदस्यले दाबी गरे । कार्यकारी परिषद्मा एमाले पक्षको बहुमत भएकाले उपकुलपतिले निर्णय लिन नसकेर अप्ठ्यारोमा परेको उनले बताए । डिनको टुंगो नलाग्दा छनोट तथा सिफारिसले नाम सिफारिस गरेका १८ क्याम्पसमा पनि प्रमुख नियुक्त गर्न सकेको छैन । गत असारदेखि डिन र क्याम्पस प्रमुख रिक्त छन् । निमित्तलाई जिम्मेवारी दिइएको छ । डिनपछि क्याम्पस प्रमुख नियुक्त गर्ने भनिएको छ ।"
एमालेले सरकारको कामकारबाही समीक्षा गर्दैर्,"काठमाडौं (कास) एमालेले गठबन्धन सरकारको कामकारबाही, प्रधानमन्त्री केपी शर्मा ओलीको चीन भ्रमण र स्थानीय तह उपनिर्वाचनको परिणाम समीक्षा गर्ने भएको छ । समीक्षाका लागि केन्द्रीय सचिवालय बैठक मंगलबार बोलाइएको छ । सचिवालय बैठकमा सरकारको कामलाई गति दिने विषयमा छलफल गर्ने तयारी रहेको एमालेका एक पदाधिकारीले बताए । उनका अनुसार सरकारको कामकारबाहीप्रति प्रधानमन्त्री केपी शर्मा ओली आफैं पनि सन्तुष्ट छैनन् । पहिलो सय दिन (कात्तिक ६), दोस्रो सय दिन (माघ १७) र आर्थिक वर्षको अन्त्यसम्ममा गर्नुपर्ने सार्वजनिक सेवा र पूर्वाधार निर्माणका विषयमा प्रधानमन्त्री र विभागीय मन्त्रीबीच गत भदौ २७ मा कार्यसम्पादन सम्झौता भए पनि त्यसअनुरूप काम देखिन सकेको छैन । एमाले प्रचार विभाग प्रमुख राजेन्द्र गौतम भने सरकार लक्ष्य पूरा गर्ने दिशामा अघि बढेको दाबी गर्छन् । एमालेले सचिवालय बैठकबाट प्रधानमन्त्रीको चीन भ्रमणका क्रममा बीआरआई सम्झौता गरेकामा धन्यवाद प्रस्ताव पारित गर्ने तयारीसमेत गरेको छ । बीआरआईसम्बन्धी सम्झौतालाई प्रधानमन्त्री ओलीले आफ्नो भ्रमणको उपलब्धिका रूपमा उल्लेख गर्दै आएका छन् । तर सम्झौतामा ऋण पनि लिन सक्ने गरी एड फाइनान्सिङ मोडालिटी शब्दावली प्रयोग गरिएकामा सत्तारूढ कांग्रेसकै कतिपय नेताले असन्तुष्टि व्यक्त गरिरहेका छन् । ऋणसम्बन्धी विषयलाई लिएर टीकाटिप्पणी सुरु भएपछि प्रधानमन्त्री ओलीले चीनबाट फर्कने क्रममा त्रिभुवन अन्तर्राष्ट्रिय विमानस्थलमा ओर्लनासाथ असन्तुष्टि व्यक्त गरेका थिए । ऋणसम्बन्धी कुरा चलेको छैन । फेरि ऋणको कुरा कहाँबाट आउँछ ? सधैं ऋणऋणऋण यो रट किन बजिरहेको छ ? उनले भनेका थिए । पूर्वपरराष्ट्रमन्त्री एवं उपमहासचिव प्रदीप ज्ञवालीले कांग्रेस र एमालेबीच शीर्ष तहमा भएको सहमतिपछि बीआरआई फ्रेमवर्कमा सहमति गरिएकाले थप विवाद गर्नुको औचित्य नभएको बताए ।"
रेबिजविरुद्धको खोप लगाउन भारत धाउनुपर्ने बाध्यता,"(भैरहवा) रूपन्देहीको मर्चवारी गाउँपालिका४ का रामलखन केवटलाई बाटामा हिँडिरहेका बेला कुकुरले टोक्यो । रेबिजविरुद्धको खोप लगाउन उनी नजिकको रायपुर प्राथमिक स्वास्थ्य केन्द्रमा पुगे । त्यहाँ खोप सकिएको जानकारी पाएपछि भैरहवास्थित भीम अस्पताल पुगे । भीम अस्पतालमा पनि रेबिजविरुद्धको खोप नपाएपछि उनी सीमावर्ती भारतको नौतनवा बजारमा पुगे । सरकारी अस्पतालमा खोप लगाउन नपाएर भारत पुग्ने धेरै जना थियौं, केवटले भने ।जिल्ला अस्पतालका रूपमा रहेको भीम अस्पतालमा कुकुरले टोकेर रेबिजविरुद्धको खोप लगाउन आउनेको संख्या धेरै छ । यहाँ खोपका लागि दैनिक ५० जना जति आउने गरेका छन् । तर खोप नपाएपछि निजी स्वास्थ्य संस्था वा सीमावर्ती भारतीय बजार धाउन बाध्य छन् । भीम अस्पतालका प्रशासन प्रमुख ईश्वरी ज्ञवालीले तीन सातादेखि अस्पतालमा एन्टिरेबिज भ्याक्सिन सकिएको बताए । वर्षमा एक पटक माघफागुनतिर भ्याक्सिन आउने गर्छ । सकिएकाले छैन भनेर फर्काउनुको विकल्प छैन, उनले भने, माग गरिरहेका छौं, चाँडै आइपुग्ला । सरकारले रेबिजविरुद्धको खोप निःशुल्क उपलब्ध गराउँदै आएको छ । लुम्बिनी प्रदेशका १२ जिल्लाका अस्पताल तथा प्राथमिक स्वास्थ्य केन्द्रलगायत ४० स्वास्थ्य संस्थामा सरकारका तर्फबाट रेबिजविरुद्धको खोप उपलब्ध गराइँदै आएको छ । बुटवलस्थित लुम्बिनी प्रदेश स्वास्थ्य आपूर्ति केन्द्रले ती संस्थामा कोटा निर्धारण गरी खोप उपलब्ध गराउँछ । तर केन्द्रमै अभाव भएपछि स्वास्थ्य संस्थामा उपलब्ध गराउन नसकिएको लुम्बिनी प्रदेश स्वास्थ्य आपूर्ति केन्द्र खोप शाखाका हरि आचार्यले बताए । उनका अनुसार ४० स्थानका लागि मासिक ५ हजार ७ सय ७० का दरले वार्षिक ६९ हजार २ सय ४० भायल आवश्यक पर्छ ।सरकारी स्वास्थ्य संस्थामा उपलब्ध हुन नसक्दा निजी स्वास्थ्य संस्थाबाट रेबिजविरुद्धको खोप महँगोमा लगाउनुपर्ने अवस्था छ । कुकुर वा रेबिज संक्रमण फैलाउन सक्ने जनावरले टोके तीन पटकसम्म लगाउनुपर्ने यो खोपका लागि निजीमा न्यूनतम २५ सय रुपैयाँ तिर्नुपर्छ । इपिडिमियोलोजी तथा सरुवा रोग नियन्त्रण महाशाखाका निर्देशक डा यदुचन्द्र घिमिरेले नयाँ खरिद गर्न नपाउँदै गत वर्ष किनेको खोप सकिएको बताए । यस वर्षका लागि खरिद गरिएको भ्याक्सिन आवश्यक नभएको धेरै व्यक्तिले पनि धेरै लगाएकाले चाँडो सकिएको उनको अनुमान छ । जतिसक्दो चाँडो भ्याक्सिन उपलब्ध गराउने प्रक्रियामा छौं, डा घिमिरेले भने ।"
नेपालचीन रणनीतिक साझेदारी,"प्रधानमन्त्री केपी शर्मा ओलीको चीन भ्रमण (२५ डिसेम्बर, २०२४) का क्रममा महत्त्वका साथ हेरिएको बेल्ट एन्ड रोड इनिसिएटिभ (बीआरआई) को फ्रेमवर्क फर बेल्ट एन्ड रोड कोअपरेसन मा हस्ताक्षर भएसँगै नेपालचीनबीचको रणनीतिक साझेदारी नयाँ चरणमा प्रवेश गरेको छ । अनेकौं आशंका, अवरोध, ढिलासुस्ती र रस्साकसीपछि राष्ट्रिय सहमतिका साथ बीआरआई अघि बढ्नुले दुई देशको सम्बन्धलाई नयाँ चरणमा प्रवेश त गराएकै छ, नेपालको दीर्घकालीन विकासका लागि थप खुट्किलो भेटिएको छ । अब यसमा टेकेर अघि बढ्न सकेमा नेपालले आफ्नो निकटतम छिमेकीले हासिल गरेको आर्थिक तरक्कीको व्यावहारिक लाभ हासिल गर्न सक्ने आधार तयार भएको छ । पौने शताब्दीदेखि नेपालको विकासमा साझेदारका रूपमा रहँदै आएको चीनमा सन् २०१३ मा सी चिङफिङ सत्तामा आएयता महत्त्वाकांक्षी रूपमा अघि बढाइएको बीआरआईमा सहभागी हुन सात वर्षअघि (१२ मे, २०१७) मा हस्ताक्षर गरे पनि कार्यान्वयनमा देखापरेको दुविधा र अन्योल फ्रेमवर्कमा हस्ताक्षरसँगै हट्ने नयाँ विश्वास पलाएको छ ।अन्डा पहिले कि चल्ला पहिले जस्तै गरी चलेको ऋण कि अनुदानको अन्योल अब हटेको छ । सैद्धान्तिक रूपमै बीआरआई ऋण परियोजना (चिनियाँहरू लगानी परियोजना भन्न रुचाउँछन्) हो भन्नेमा दुविधा छैन । तर, नेपालले यसलाई केही परिमार्जन गरी चीनलाई सहमत गराउन सक्नु कूटनीतिक सफलता हो । सिधै कुनै पनि हालतमा बीआरआईमा हस्ताक्षर गर्नु हुन्न भन्न नसकेपछि त्यस्तो मान्यता राखेका र त्यहीअनुसार परिचालित भएकाहरूले मिठो शब्दमा नेपालले ऋण लिन सक्दैन, ऋणपासोमा पर्नु हुन्न, अनुदानमा मात्र लिनुपर्छ भन्ने जस्ता कुरालाई सिद्धान्त बनाइरहँदा यो कुरा चीनले मान्दैन र बीआरआईमा हस्ताक्षर हुँदैन भन्ने उनीहरूको अपेक्षा यस पटक पूरा भएन । प्रधानमन्त्री ओलीको चिनियाँ समकक्षी ली छ्यानसँगको वार्ता र त्यसपछि जारी संयुक्त वक्तव्यमा समेत बीआरआई नपरेपछि नेपालमा एकाएक देखापरेको सल्बलाहटले त्यस चिन्ता लाई राम्रैसँग उजागर गरेका बेला राजनीतिक तहबाट अतिरिक्त हस्तक्षेप गरेर दुई देशले बीआरआईलाई विनविन अवस्थामा टुंग्याएका छन् । यसबाट विश्व शक्ति चीनको योजनामा नैतिक बल थपिएको छ भने विकासको आकांक्षी नेपाललाई आर्थिक रूपमा सबलीकरणको मार्ग प्रशस्त गरेको छ ।चीन भ्रमणभन्दा पहिले सत्तारूढ गठबन्धनका मुख्य दल कांग्रेसएमालेबीच भएको सहमति र त्यस आधारमा पूर्वप्रधानमन्त्रीहरूलाई राखेर प्रधानमन्त्री ओलीले प्राप्त गर्नुभएको सहमतिले चीनसँग कुरा गर्न राष्ट्रिय आत्मबल निर्माण भएको प्रभाव बेइजिङवार्ता तथा सहमतिका क्रममा प्रकट भएको छ । वैदेशिक मामिला कुनै एक दल वा कुनै एक नेताको विषय मात्र नभई राष्ट्रका प्रमुख शक्तिहरूको साझा सरोकारको प्रश्न भएकाले बीआरआईका सन्दर्भमा देखापरेको सहमति नेपालको परराष्ट्र सम्बन्ध सञ्चालनमा महत्त्वपूर्ण मार्गदर्शन बन्नुपर्छ । चीनसँगका विषयमा मात्र होइन, भारत, अमेरिका वा अरू कुनै पनि अन्तर्राष्ट्रिय मामिलामा यसरी नै प्रमुख दलहरू सहमतिमा आए मात्र मुलुकको एउटै आवाज प्रखर सुनिन्छ । अमेरिकी मिलेनियम च्यालेन्ज कर्पोरेसन (एमसीसी) तत्कालीन नेकपाको आन्तरिक खिचातानीको हतियार नबनेको भए त्यति साह्रो गिजोलिने थिएन । पहिला आफैंले सडकमा उफारेका कार्यकर्तालाई नारा लगाउँदा लगाउँदै फिर्ता बोलाएर व्याख्यात्मक टिप्पणी को अर्थहीन लाज छोप्ने टालो खोज्नुपर्ने थिएन । राजनीति गर्नका लागि हामीसँग प्रशस्तै घरेलु विषय छन्, आलोचना र विरोध गर्नका लागि विषयको कमी छैन । तर, वैदेशिक मामिलालाई आन्तरिक विवादको विषय बनाउँदा समग्र राष्ट्रकै छविमा कस्तो प्रभाव पर्दछ भन्ने कुरा ख्याल हुन आवश्यक छ । यस पटक कांग्रेसएमालेले सुरु गरेको घनीभूत अभ्यासले थप विषयमा निरन्तरता पाउन सक्दा विदेश मामिलामा नेपालका राजनीतिक दलहरूको एउटै स्वर छैन भनेर खेल्न खोज्नेहरूको बाटो बन्द गर्न सकिन्छ ।बीआरआईमा नेपालले अनुदान (ग्रान्ट्स) प्रस्ताव गरेकामा प्राविधिक सहयोग तथा सहायता वित्त संरचना (टेक्निकल असिस्टेन्स एन्ड एड फाइनान्सिङ मोडालिटी) मा सहमति जनाएर ऋण स्वीकार गरेको भन्दै सुरु भएको अपव्याख्याबाट तरंगित हुनु आवश्यक छैन । यही एउटा त्यान्द्रो समातेर एमाले र कांग्रेसबीच फाटो ल्याउन सकिन्छ कि भनेर प्रयत्न गर्नु एउटा कुरा होला तर आधारभूत रूपमा दुई पार्टीका बीचमा मतभेद छैन र यस प्रक्रियामा असंलग्न र अन्यत्रै अनुबन्धित नेताहरूका अभिव्यक्तिलाई महत्त्व दिनु आवश्यक पनि छैन । चीनले नेपाललाई अनुदान दिने भनेर बचन दिएको ठूलो रकम निकासा भएको छैन । सन् २०१७ सम्म चीनले विभिन्न मितिमा नेपाललाई दिन घोषणा गरेको १ अर्ब ५३ करोड आरएमबी परिचालन हुन सकेन भने २०१८ मा तत्कालीन परराष्ट्रमन्त्री प्रदीप ज्ञवाली चीन जाँदा घोषणा भएको एक अर्ब आरएमबी पनि आएन । त्यसैगरी, २०१९ मा राष्ट्रपति विद्यादेवी भण्डारी चीन जाँदा घोषणा भएको १ अर्ब आरएमबीका साथै २०१९ मै चिनियाँ राष्ट्रपति सी चिङफिङ नेपाल आउँदा घोषणा भएको साढे ३ अर्ब आरएमबी पनि नेपाल आएन । यो रकम मात्रै जोड्दा झन्डै डेढ खर्ब रुपैयाँ हुन्छ । यस पटक चीनले नगद अनुदान २० मिलियन डलर (करिब २ अर्ब ७० करोड रुपैयाँ) दिने घोषणा गर्नुका साथै राष्ट्रपति सीबाट ५ सय मिलियन आरएमबी (करिब ९ अर्ब ३४ करोड रुपैयाँ) घोषणा भएको छ । यो सबै रकमलाई नेपालले बीआरआईअन्तर्गत सूचीकरण भएका १० वटा परियोजनामा खर्च गर्दा पनि धेरै परिणाममुखी काम निस्किन्छ । घोषणा गर्ने तर कार्यान्वयन नहुने अवस्थाको अन्त्य गरी यी कामहरू भए पनि ठूलो कामका लागि नेपालले ऋण खोज्नुपरेमा चीनको ढोका पनि खुलै राखिएको छ । मानौं, भोलि नेपालले बुढीगण्डकी जलविद्युत् आयोजना आफैं बनाउने भएमा ऋण खोज्नुपर्दा चीनबाट पनि ऋण ल्याउन सकिन्छ । विश्व बैंक, एसियाली विकास बैंक, अन्तर्राष्ट्रिय मुद्राकोषका साथै अरू इच्छुक राष्ट्रसँगै चीनबाट नेपालले आफ्नो आवश्यकता र सर्तका आधारमा ऋण ल्याउन चाहेमा बाटो खुला राखिएको छ । हामीले त्यसरी ऋण लिँदा अरू दाताहरूको भन्दा शून्य दशमलव एक प्रतिशत पनि चीनको ब्याजदर बढी भयो भने हामी उसको ऋण नलिन स्वतन्त्र छौं । चीनले नेपालले बीआरआईमा हस्ताक्षर गरेकाले मेरै ऋण लिनुपर्छ भन्न नपाउने गरी फ्रेमवर्कमा सहमति जुट्नु सकारात्मक छ । यसको अर्थ अब चीनबाट ऋण ल्याइहाल्ने, आजैबाट ब्याज तिर्नुपर्ने र अब नेपाल टाट पल्टिहाल्ने जस्ता कुरा गर्नुका पछाडि देशको चिन्ताभन्दा पनि अरू नै कारणले काम गरेको छ । किनकि, न दुईपक्षीय कुराकानीमा ऋणको कुराकानी गरिएको छ न त कुनै दस्ताबेजमै उल्लेख छ । जुन परियोजनामा सही हुने हो त्यसका आधारभूत सीमालाई ख्याल गर्दै कूटनीतिक चातुर्य र उचित शब्द चयनबाट बीआरआई फ्रेमवर्कलाई टुंग्याइनु नेपालका लागि उपलब्धिमूलक छ ।सन् २०१९ मा चिनियाँ राष्ट्रपति सीले नेपाल भ्रमण गर्दा नेपाल र चीनले आफ्नो सम्बन्धलाई विकास र समृद्धिका लागि रणनीतिक साझेदारी (स्ट्राटेजिक पार्टनरसिप अफ कोअपरेसन फिचरिङ इभरलास्टिङ फ्रेन्डसिप फर डेभ्लपमेन्ट एन्ड प्रोस्पेरिटी) मा स्तरोन्नति गर्ने घोषणा गरेका थिए, जुन अहिले प्रधानमन्त्री ओलीको भ्रमणका बेला जारी भएको १२ बुँदे संयुक्त वक्तव्यको दोस्रो बुँदामै महत्त्वका साथ उल्लेख गरिएको छ । चीनका आधारभूत संवेदनशीलता (तिब्बत, ताइवानलगायत) प्रति नेपालको अविचलित र निरन्तर प्रतिबद्धता अनि नेपालको सार्वभौमिकताको सदावहार सम्मान गर्दै विकासको आकांक्षाप्रति चीनको ऐक्यबद्धताले राजकीय क्षेत्रमा दुई देशबीचको सम्बन्धलाई रणनीतिक साझेदारीमा स्तरोन्नति गरे पनि विकासका सन्दर्भमा दुवै देशलाई लाभ हुने गरी रणनीतिक साझेदार व्यवहारमा देखा पर्न सकेको छैन । चीनको सम्पूर्ण ध्यान बीआरआईमै केन्द्रित भइरहँदा र नेपालले त्यसको कार्यान्वयनमा अलमल गरिरहँदा देखापरेको खाडल अब पुरिएर नयाँ सहकार्य सुरु हुने विश्वास प्रधानमन्त्री ओलीको औपचारिक भ्रमणले बढाएको छ ।बीआरआई फ्रेमवर्कमा समेटिएका १० मध्ये दुईवटा परियोजना अघि बढाउन सक्दा नेपालचीनबीच साँच्चै रणनीतिक साझेदारीका नमुना बन्न सक्छन्ः पहिलो, जिलोङकेरुङरसुवागढी चिलिमे २२० केभी प्रसारण लाइन नेपालका लागि गेम चेन्जर आयोजना हुन सक्छ, जसबाट नेपालले मात्र नभई चीनले पनि लाभ प्राप्त गर्न सक्छ । नेपालले विदेश निर्यात गरेर विदेशी मुद्रा कमाउन सक्ने एउटा प्रमुख क्षेत्र जलविद्युत् हो । पुष्पकमल दाहालले भारत भ्रमण गर्दा १० वर्षमा १० हजार मेगावाट बिजुली भारतलाई बेच्ने सम्झौता गर्नुभएको छ । साथै, उहाँले नै भारतले चिनियाँ लगानीको विद्युत् नकिन्ने जानकारी पनि दिइसक्नुभएको छ र भारतको नीति पनि त्यही छ । नेपालमा चिनियाँ लगानीकर्ता जलविद्युत्मा लगानी गर्न इच्छुक छन् । भर्खरै मात्र हालसम्मकै चीनबाट ठूलो विदेशी लगानीका रूपमा मर्स्याङ्दी आयोजनाका लागि १२ बिलियन डलरको फाइनान्सियल क्लोजर भएको छ । चीनतर्फ विद्युत् व्यापारको बाटो नखोल्ने हो भने हाम्रो विद्युत् व्यापार भारतमा मात्र निर्भर रहन्छ, जुन उसले चाहेको मात्र किन्छ । भारतले नै नकिन्ने भएपछि बंगलादेशसम्म जाने त बाटै हुँदैन । भारतको काम गर्ने तरिकासँग हामी परिचित नै छौं । २८ वर्षसम्म पञ्चेश्वर परियोजनाको डीपीआर बन्न सकेको छैन, १६ वर्षदेखि माथिल्लो कर्णाली ओगटेर मात्र राखिएको छ । यस्तो अवस्थामा हामीले विद्युत् व्यापारको उत्तरी मार्ग सहज बनाएनौं भने हामी जलविद्युत् नाकाबन्दीमा पर्छौं । त्यसैले केरुङबाट मात्र होइन, अरू सम्भव नाकाहरूमा पनि सीमापार प्रसारण लाइन निर्माण गर्नुपर्छ । साथै, पूर्वाधाहरूको विकाससँगै चीनसँग विद्युत् विकास सम्झौता (पीडीए) पनि गर्नुपर्छ ।दोस्रो, जिलोङकेरुङकाठमाडौं सीमापार रेलमार्ग निर्माणले हाम्रो विकासको उत्तरी ढोका खोल्छ । सीमा नाकासम्मका सडकहरूको स्तरोन्नति, एकीकृत जाँच चौकीहरूको निर्माण, सीमामा सहजीकरण जस्ता कामहरू त हुनुपरिहाल्यो । त्यसबाहेक हाम्रो चीनसँगको सम्बन्ध र व्यापारलाई नयाँ चरणमा लैजान केरुङकाठमाडौं रेलमार्ग निर्माण अनिवार्य छ । ठूलो परियोजना छ, रकमको अभाव हुन्छ, नेपालले एक्लै गर्न सक्दैन । तर, ढिलो होस् वा चाँडो, नेपाल रेलमार्गबाट चीनसँग जोडिनु नै पर्दछ । रेलको विकासमा चमत्कार गरेको र छिन्हाईतिब्बतका कठोर पहाड छिचोलेर सिगात्सेसम्म रेल ल्याइपुर्याएको चीनका लागि जम्मा ७२ किलोमिटरको रेल बनाउनु कुनै ठूलो कुरा होइन । अब बीआरआईमै सूचीकृत भएपछि रेल निर्माणको आशा पलाएको छ । सन् २०१९ मै पूर्वसम्भाव्यता अध्ययन भएर सम्भव योजनाका रूपमा अहिले सम्भाव्यता अध्ययन भइरहेको यो काम २०२६ सम्म सकिएपछि नेपालचीन रेलमार्ग निर्माणको बाटोमा अघि बढ्नुपर्छ ।उत्तरतिरबाट रेलमार्ग बन्न थाल्नासाथ दक्षिणतर्फको तुलनात्मक रूपमा सहज रक्सौलकाठमाडौं रेलमार्ग निर्माणले पनि गति लिन्छ । भारतले लोकेसन सर्भे गरेर नेपाललाई बुझाइसकेको प्रतिवेदनमाथि दुवै देशबीच छलफल चलिरहेको छ । ७२ किलोमिटर लामो केरुङकाठमाडौं रेलमार्ग र १ सय ४० किलोमिटर लामो रक्सौलकाठमाडौं रेलमार्गबाट काठमाडौंलाई चिनियाँ र भारतीय बन्दरगाहसँग जोड्न सक्दा मात्रै नेपाल साँचो अर्थमा भूपरिवेष्टितबाट भूजडित राष्ट्रमा रूपान्तरण हुन्छ ।प्रधानमन्त्री केपी शर्मा ओलीको चीन भ्रमण दीर्घकालीन महत्त्वका साथ सफल भएको छ । नेपालका दुवै छिमेकीसँग हार्दिक, सन्तुलित र सम्मानपूर्ण सम्बन्धलाई प्रगाढ बनाउन आवश्यक छ । त्यसका लागि उत्तरतिरका खाल्डाखुल्डी यस भ्रमणले पुरेको छ भने दक्षिणतर्फको मैदानी बाटो प्रधानमन्त्री ओलीका लागि अपरिचित छैन ।"
दलमा पूर्वउपराष्ट्रपति पुनको पुनरागमनले बढाएको वितृष्णा,"दुई कार्यकाल उपराष्ट्रपतिको जिम्मेवारी पूरा गरेर ससम्मान अवकाश पाएका नन्दबहादुर पुन यतिबेला पुनः चर्चामा छन् । उनको चर्चा उपराष्ट्रपति हुँदाको अनुभव वा त्यस पदमार्फत विस्तारित व्यक्तित्वको सदुपयोगका लागि नवीन अग्रसरता लिएका कारणले होइन, दलीय राजनीतितर्फ पुनरागमनको कारणले भइरहेको हो । उनको पूर्वपार्टी माओवादी केन्द्रले उनलाई उपाध्यक्ष बनाउने तयारी गरिरहेको छ । उनी स्वयंले पनि आफू सक्रिय राजनीतिमा आइसकेको र त्यसबारे द्विविधा नराख्न भनिरहेका छन् । उनी माओवादी केन्द्रको पदाधिकारी बैठकमै सहभागी भइसकेका छन् । यो विषयमा संवैधानिक र कानुनी कोणबाट मात्रै बहस गर्नु अपर्याप्त हुन्छ । मूलतः यो सामाजिक र नैतिक विषय हो । त्यसकै आलोकमा माओवादी केन्द्र र उपराष्ट्रपतिको तयारीबारे छलफल गर्नुपर्छ ।राष्ट्रपति वा उपराष्ट्रपति जस्ता गणतन्त्रका उच्चतम पदहरूबाट बहिर्गमित भएपछि सम्बन्धित व्यक्तिले आफ्नो व्यक्तिगत र सामाजिक जीवन कसरी अगाडि बढाउने भन्ने सवालमा नेपालमा प्रशस्त उदाहरण छैनन् । पहिलो राष्ट्रपति रामवरण यादव र उपराष्ट्रपति परमानन्द झा व्यक्तिगत जीवन बाँचिरहेका छन् । उनीहरूपछि राष्ट्रपति र उपराष्ट्रपति भएका विद्यादेवी भण्डारी र पुनले उनीहरूलाई नै उदाहरणमा लिन सक्थे । तर दुवैको रुचि पार्टी राजनीतिमा देखिएको छ । पार्टीमा पुनको सक्रियता आफैंमा दुःखद् छ । किनकि, सन्दर्भ र मानक कम भएको समाजमा त्यसलाई स्थापित गर्ने जिम्मेवारी अग्रजकै हुन्छ । त्यसका लागि भण्डारी तथा पुनकै बृहत् दृष्टिकोण आवश्यक पर्छ । आफ्नो व्यक्तित्व र स्वीकारोक्तिलाई कति फराकिलो बनाउने भन्ने सोचाइ आवश्यक पर्छ । फैलिने कि खुम्चिने ? सम्माननीय भएर बस्ने कि विवाद र आलोचनाको दैनिकीमा फस्ने ? गणतन्त्रको दुःख के मात्रै हो भने, यो व्यवस्था आफ्नै सारथिको प्रहारमा पर्दै आएको छ ।पूर्वराष्ट्रपति वा पूर्वउपराष्ट्रपतिको पार्टीमा सक्रिय हुने चर्चा हुँदा संवैधानिक र कानुनी बन्देज नरहेको तर्क गरिन्छ । अवश्य पनि त्यस्तो छैन । व्यक्तिको नैतिकता र जिम्मवारीबोधसँग जोडिने विषयलाई संविधान र कानुनमा लिपिबद्ध गरिरहन सम्भव पनि हुँदैन, आवश्यक पनि छैन । मुख्यतः संविधान र कानुनी बन्देज गैरजिम्मेवार व्यक्तिका लागि हो । आफ्नो मर्यादामा बस्दैन कि, अतिरिक्त चाहना राख्छ कि, अवाञ्छित हर्कत गर्छ कि भनेर त्यस्तो कदमलाई रोक्नका लागि संविधान र कानुनमा बन्देजहरू राखिन्छ । तर पूर्वराष्ट्रपतिउपराष्ट्रपति जस्ता राज्यका अभिभावक भइसकेका व्यक्तिका हकमा त्यस्तो बन्देज लगाउनु पनि आवश्यकै नठानिएको हो । यो त सामाजिक र नैतिक विषय हो । कस्तो प्रचलन बसाउने भन्ने सवाल हो । मानौं न, राष्ट्रपति वा उपराष्ट्रपतिको कार्यकाल सकिनासाथ पूर्वपार्टीको कार्यालयमा कुर्सी खोज्दै जाने प्रचलन बस्यो भने कति भद्दा देखिएला ? यतिबेला भण्डारी वा पुनको व्यवहार उनीहरूको व्यक्तिगत स्वतन्त्रताको मात्रै सवाल होइन, गणतन्त्रको गरिमाको सवाल पनि हो । त्यसैले भविष्यमा राष्ट्रपति वा उपराष्ट्रपतिको पदमा पुग्न रहर गर्ने व्यक्तिले पुनः सक्रिय राजनीतिमा लाग्ने चाहना पनि त्याग्नुपर्छ । भविष्यमा सक्रिय राजनीति गर्ने अभिलाषा बोकेर त्यस्तो पदमा रहर नगर्नु पद र स्वयंका लागि फाइदाजनक छ ।एक पटक राज्यको सर्वोच्च पदमा पुगेर सबै जनताको साझा सम्पत्ति भइसकेका व्यक्तिले पुनः एउटा अमूक पार्टी र त्यसअन्तर्गतका कार्यकर्ता वा शुभेच्छुकको मात्रै आदर्श बन्न खोज्नु आफ्नो पूर्वपदको गरिमा नबुझेको अर्थ लाग्छ । साथसाथै, पदमा रहँदासमेत आफ्नो भूमिका निष्पक्ष र तटस्थ ढंगले निर्वाह नगरेको बुझिन्छ । आफैंले सम्हालिसकेको पदप्रति सम्मान नगरेको ठहर्छ । जबकि, पदबाट हटेपछि पनि पूर्वराष्ट्रपतिउपराष्ट्रपतिको बोली र व्यवहार अनुकरणीय हुनुपर्छ । जिम्मेवारीबोधले भरिएको हुनुपर्छ । उनीहरूले उठाएका सवाललाई मानिसहरूले गम्भीरतापूर्वक लिन सकुन् । साझा व्यक्तित्वका रूपमा आत्मसात् गर्न सकुन् । भण्डारी र पुनका सन्दर्भमा भइरहेको चर्चा त्यस्तो अपेक्षाको ठिक विपरीत हो ।यो विषय गणतन्त्रको भविष्यसँग पनि जोडिएको छ । राष्ट्रपति हुने, भइरहेका वा भइसकेका व्यक्तिको कार्यशैलीले यो व्यवस्थाको सौन्दर्य बढाउन वा घटाउन भूमिका खेल्छ । त्यसैले उनीहरूको बोली र व्यवहार गणतन्त्रलाई समृद्ध बनाउने किसिमको हुनुपर्छ । तर निश्चित पार्टीमा सक्रिय हुँदा गणतन्त्रका संस्थाहरू थप कमजोर र औचित्यहीन हुँदै जान्छन् । त्यसले अन्ततः गणतन्त्रलाई नै कमजोर बनाउँछ ।राज्यको सर्वोच्च पदमा पुगिसकेका व्यक्तिलाई पुनः पार्टीमा भित्र्याउनु पनि गलत प्रथाको सुरुवात हुन जान्छ । यसक्रममा सही नियत पनि राखिएको पाइँदैन । पार्टीभित्रको गुटगत लडाइँमा आफू बलियो बन्ने मनसायका साथ त्यस्ता व्यक्ति भित्र्याउन खोजिएको छ । माओवादी केन्द्रमै अध्यक्ष पुष्पकमल दाहालविरुद्ध नेतृत्व छाड्न माग भइरहेको छ । यतिबेला उनकै सक्रियतामा पुनलाई पार्टीमा भित्र्याउन खोजिएको हो । किनकि, उपराष्ट्रपति हुनुअघिसम्म पुन दाहालका विश्वासपात्र थिए । पुनलाई पार्टीमा भित्र्याउँदा नेतृत्व समूहमा आफ्नो पक्ष बलियो हुने अपेक्षा दाहालको हुन सक्छ । तर आफू बलियो बन्न गणतन्त्रको गरिमालाई क्षति पुर्याउने उनको प्रयत्न गलत छ । अर्कोतर्फ, पार्टीबाट विभिन्न अवसर पाइसकेकालाई विवादास्पद ढंगले पुनः पार्टीमै भित्र्याउने हो भने त्यहाँभित्र नेतृत्वका लागि नयाँ अनुहारको सम्भावना खुम्चिँदै जान्छ । यो प्रवृत्तिले पार्टी मात्र होइन, लोकतन्त्रकै दायरा साँघुरो बनाउँछ ।"
पुनलाई राजनीतिमा रजगज को धोको !,"पूर्वराष्ट्रपति विद्यादेवी भण्डारी सक्रिय राजनीतिमा फर्कने चर्चा चलिरहेकै बेला दुई कार्यकाल उपराष्ट्रपति भएका नन्दबहादुर पुन सक्रिय राजनीतिमा फर्किएका छन् । संविधानतः राष्ट्रपति, उपराष्ट्रपति भइसकेका व्यक्तिलाई पुनः सक्रिय राजनीतिमा फर्कन कुनै बाधा नभए तापनि त्यस्ता व्यक्तिले आफूले प्राप्त गरेको पद र मर्यादाको बारेमा गम्भीर भएर सोच्नुपर्ने हो । तर सक्रिय राजनीतिमा रमाएर रजगज गर्ने धोको नपुगेर अझै पुरानै क्षेत्रमा फर्कन चाहनेले पहिल्यै राज्यले प्रदान गरेका उच्च पदस्थ पद नस्वीकारे हुने हो । देशका उच्च पदमा पुगिसकेका व्यक्ति फेरि राजनीतिमा फर्केर अब उनीहरूले प्राप्त गर्न चाहेको कुन पद हो ? पुनकै कुरा गर्ने हो भने उनले अब राष्ट्रपति बन्ने अपेक्षा राखेका हुन सक्छन् तर यदि भण्डारी पनि पुन जसरी नै सक्रिय राजनीतिमा आएमा उनको राजनीति केका लागि भन्ने प्रश्न उठ्न सक्छ । नन्दबहादुर पुन राजनीतिमा फर्कनुमा उनको स्वैच्छिक रुचि हो भनेर बुझ्नुभन्दा पनि उनलाई नेकपा माओवादी केन्द्रका अध्यक्ष प्रचण्डको चतुर्याइँले यो अवस्थामा ल्याएको हुन सक्छ भनेर अड्कल काट्न सकिन्छ । पार्टीभित्र आफ्नै निकटका भनिएकाहरूले बारम्बार प्रश्न उठाउन थालेपछि उनीहरूलाई साइजमा ल्याउन प्रचण्डले यो बाटो रोजेका हुन सक्छन् । कसले के भन्यो भन्दा पनि एउटा पदमा पुगिसकेको व्यक्तिले आफूलाई कसले कता डोर्याउँदै छ भनेर आफैंले ख्याल गर्नुपर्ने हो । तर पुनले त्यो कुराको हेक्का राखेको देखिएन । कुनै बेला प्रचण्ड नन्दबहादुर पुनका नेता हुन् तर समयले उनलाई प्रचण्डभन्दा माथिल्लो पदमा पुर्याइसकेको छ । अहिले पुनः आफूले पाएको त्यो सम्मान र मर्यादाको ख्याल नगरी अरूको स्वार्थका लागि आफूलाई कसैले उपयोग गर्दै छ भन्ने कुरा उपराष्ट्रपति भइसकेको व्यक्तिले बुझ्नुपर्ने हो । दस वर्ष सशस्त्र युद्धका क्रममा जनमुक्ति सेनाको डेपुटी कमान्डर भइसकेका र झन्डै साढे सात वर्ष राष्ट्रकै दोस्रो उच्च पदमा आसीन भइसकेको व्यक्तिलाई अब राजनीतिमा आएर केही पाउनुछ, केही प्राप्त गर्लान् भन्ने पनि देखिँदैन । उनलाई प्रचण्डले आफ्नै स्वार्थका लागि राजनीतिमा फर्कन प्रेरित गरिरहेका छन् र उनलाई साइडमा राखेर पार्टीमा आफूमाथि प्रश्न उठाउनेलाई खबरदारी गराउने माध्यम बनाउन खोजेका हुन् भन्ने भन्दा अरू कुनै कुरा देखिँदैन । पुनलाई अब राजनीति गरेर प्रधानमन्त्री बन्नुछ भने उनकै कुरा हो, होइन भने उनको सक्रिय राजनीतिले उनलाई भन्दा प्रचण्डलाई नै पार्टी अध्यक्षमा निरन्तरताको शृंखला हो भन्ने बुझ्न सकिन्छ । सुजन देवकोटा, पालुङ्टार४, गोरखा"
काठमाडौं सहरको पहिचान,"मुलुकको राजधानी काठमाडौं सहर हरेक नेपालीको परिचयको आधार हो । विदेशी पाहुनाहरू पहिला काठमाडौं आएर नै देशका अन्य ठाउँमा जाने गर्छन् । धेरै त काठमाडौंबाटै फिर्ता हुन्छन् । उनीहरूले काठमाडौंलाई जे देखे त्यही नै नेपालप्रति उनीहरूको बुझाइ र भोगाइ बन्छ । त्यही नै विश्वसामु नेपाल र नेपालीको पहिचान बन्छ । तसर्थ, दिनानुदिन प्रदूषित बन्दै गइरहेको काठमाडौं सहरले जोसुकै नेपालीको पहिचानलाई दर्शाउँछ । यस सहरभित्रको अस्तव्यस्त बाटो, अव्यवस्थित बजार, हामीले गर्ने असहज व्यवहारले हाम्रा पाहुनालाई कदापि सकारात्मक सन्देश दिन सक्दैनन् । अझै, वर्षौंदेखि विस्तारको नाममा चाबहिलबाट नयाँ बसपार्क हुँदै कलंकीसम्मको चक्रपथको धुलाम्मे सडकले हाम्रा नेतृत्व वर्ग एवं देश निर्माणमा कम्मर कसेर लागेका जनप्रतिनिधि जोसुकैको शिर निहुराएको छ । यदि उनीहरूलाई किञ्चित पनि जनसरोकारप्रति चासो हुँदो हो त केन्द्र, प्रदेश वा स्थानीय सरकारले तदारुकतासाथ यो राष्ट्रिय महत्त्वको सडकको विस्तार र मर्मत भइसक्ने थियो । दातृ निकायको मात्रै अपेक्षा गरिएको हो भने प्रदूषणका कारण यस क्षेत्रका सर्वसाधारणको स्वास्थ्यमा पार्ने गम्झीर असरको जिम्मेवारी कसले लिने ? सम्बन्धित निकायले कहिलेसम्म नागरिकको स्वास्थ्यमा हेलचेत्र्याइँ गरिरहने ? मातहतका निकाय गैरजिम्मेवार बनिरहँदा तालुकदार निकाय कहिलेसम्म मूकदर्शक भइरहने ? जनसरोकारको यस गम्भीर विषयमा न्यायिक निकायको जवाफ के हुन सक्छ ? मुलुकको मुहार फेर्न नेतृत्व गर्नेहरूले पहिला राजधानीको मुहार फेर्ने कि ? मधुसुदन सिग्देल, काठमाडौं"
उपनिर्वाचनले दिएको सन्देश,"भर्खरै सम्पन्न स्थानीय तह उपनिर्वाचन २०८१ को मतपरिणामले पुराना शक्ति कांग्रेस, एमाले र माओवादीप्रति जनताको विश्वास कायमै रहेको संकेत गरेको छ । पुराना दलप्रति आमनिराशा र आक्रोश बढ्दै गएको भाष्यबीच उपनिर्वाचनले पुराना दललाई थोरै भए पनि राहत दिएको छ । राष्ट्रिय स्वतन्त्र पार्टीले काठमाडौं१६ मा वडाध्यक्ष जिते पनि अन्य क्षेत्रमा उसको प्रदर्शन निराशाजनक रह्यो । ग्रामीण क्षेत्रका जनता रास्वपालाई अझै विकल्प मान्न तयार छैनन् भन्ने यस परिणामले देखाउँछ । सहकारी ठगी प्रकरणमा पक्राउ परेका रवि लामिछानेको पार्टी रास्वपाले आफ्नो राजनीति कार्यशैलीमा व्यापक सुधार गर्नुपर्ने यो परिणामले देखाउँछ । जनताले अनुहारको विकल्पभन्दा पनि विचार र कार्यशैलीमा नयाँ विकल्प खोजेको स्पष्ट देखिन्छ । निर्वाचनले सत्तारूढ कांग्रेस र एमालेलाई पनि सुध्रिन संकेत गरेको छ । कांग्रेस र एमालेले पहिले जितेका पालिका र वडा पनि गुमाउनुले अहिले सरकारको कामको तौरतरिका सन्तोषजनक नभएको सन्देश पनि जनताले सरकारलाई दिएका छन् । कुनै उपयुक्त र भरपर्दो विकल्प पाएमा जनताले कांग्रेस र एमालेको साथ जुनसुकै बेला छोड्न सक्नेछन् । पहिला अनेक गठबन्धनमार्फत चुनाव लड्दै आएका कांग्रेस र एमालेलाई अहिले एक्लाएक्लै लड्दा आफ्नो वास्तविक स्थितिको पहिचान पनि जनताले परिणाममार्फत गराएका छन् । यो वा त्यो गठबन्धन गर्दै जनमतलाई प्रभावित गर्ने विगतका खेल पनि जनताले नरुचाएको स्पष्ट देखियो । त्यसैले विचार नमिल्ने पार्टी सत्ताकै लागि गठबन्धन गर्ने भन्दा पनि आआफ्नो मुद्दा लिएर एक्लाएक्लै चुनाव लड्नु उपयुक्त हुने सन्देश जनताले ठूला दललाई दिएका छन् । निर्वाचनले माओवादीलाई केही उत्साह दिए पनि त्यो माओवादीको आफ्नै कारणले हो या सत्तारूढ दलप्रतिको असन्तुष्टिको कारण उसको प्रदर्शन सुध्रिएको हो, स्पष्ट ठोकुवा गर्न सक्ने अवस्था छैन । प्रचण्ड नेतृत्वको अघिल्लो सरकारले गरेका केही भ्रष्टचारविरुद्धको कार्यलगायतका अन्य सुधारका कामको पनि सकारात्मक असर जनतामा परेको हुन सक्छ । रवि लामिछाने प्रकरणमा देश नै दुई खेमामा विभाजित हुँदा सत्ताबाहिर रहेकाले पनि माओवादीलाई कम क्षति भएको अनुमान गर्न सकिन्छ । प्रचण्ड सरकार ढालेर कांग्रेस र एमालेले सरकार निर्माण गरेपछि एक किसिमको सहानुभूति प्रचण्डप्रति देखिएको थियो । निर्वाचन भएका ठाउँमा रास्वपालगायतका अन्य नयाँ दलको कमजोर उपस्थितिका कारण पनि न्युटल भोट माओवादीको पोल्टामा गएको देखिन्छ । सधैं गठबन्धन बनाएर चुनाव लडेको माओवादीले यस पटक एक्लै लड्दा राम्रो प्रदर्शन गरेको छ । एक्लाएक्लै लडे माओवादी सकिन्छ भन्ने भाष्य पनि यो चुनावले गलत सावित गरेको छ । जनताको मुद्दा निरन्तर उठाउँदै गए माओवादीले पुरानो विरासत फर्काउन सक्छ भन्ने सन्देश चुनावले दिएको छ । राप्रपालगायतका अन्य राजावादी पार्टीको कमजोर प्रदर्शनले राजतन्त्रलगायतका हिन्दु राष्ट्रको मुद्दामा जनताको मनमा कुनै सहानुभूति नरहेको संकेत गर्छ । जनता अहिले यो संविधानको विकल्पमा सोच्ने अवस्थामा नपुगेको परिणामले देखाउँछ । गणतन्त्र, धर्मनिरपेक्षता, समावेशी समानुपातिक प्रतिनिधित्वलगायतका यस संविधानको आधारभूत प्रावधानप्रति जनताको रुचि नघटेको यो स्पष्ट संकेत हो । समग्रमा, यो उपनिर्वाचनमार्फत जनताले पुराना राजनीतिक दललाई सुध्रिएर जनताको पक्षमा काम गर्न, नयाँ वैकल्पिक भनिएका पार्टीलाई राजनीतिक कार्यशैली परिवर्तन गरी सोच र प्रवृत्तिमा पनि विकल्प दिने गरी काम गर्न स्पष्ट सन्देश दिएका छन् । पश्चगमनको प्रत्येक सम्भावनालाई भने जरैदेखि नकारेका छन् । मनोज लम्साल, देवचुली३, नवलपुर"
स्वतन्त्र पत्रकारितामा दक्षिण एसियामा नेपालको अवस्था निकै राम्रो छ,"पछिल्लो दशकयता भारतीय पत्रकारितालाई हेर्ने हो भने मूलधारका समाचार संस्थामा काम गर्ने पत्रकार जागिर छाड्दै सोसल मिडिया प्रयोग गरेर आआफ्नै च्यानल चलाइरहेका छन्, किन ? त्यसो गर्दा उनीहरू आफूलाई स्वतन्त्र पाउँछन् । साथै, उनीहरू ती माध्यमलाई पनि प्रयोग गर्न चाहन्छन् । ध्रुव राठी, रविश कुमारलगायतले युट्युबमा कार्यक्रम चलाइरहेका छन् । रविश कुमार एनडीटीभीका चर्चित पत्रकार हुन् । उनले लामो समय पत्रकारिता गरेर धेरैको मन जितेका छन् । तर उनीहरूको सानो टिम छ । अर्को उदाहरणका रूपमा करण थापरलाई लिन सकिन्छ । उनी चर्चित टेलिभिजन पत्रकार हुन् । उनले गरेका अन्तर्वार्ता युट्युबमा हेर्न सकिन्छ । उनले वायर न्युज पोर्टल सँग सहकार्य गरिरहेका छन् । उनीहरू जस्ता पत्रकारलाई सहयोग चाहिन्छ । युट्युबमा सबै कुरा निःशुल्क छ । कसैले पनि त्यसमा पैसा तिरेर हेर्दैनन् । नत्र त तपाईंले कि विज्ञापन ल्याउनुपर्यो वा अन्य माध्यमबाट सहयोग आउनुपर्यो या त पाठक आफैंले सहयोग गर्नुपर्यो । तपाईं त भारतमा स्वतन्त्र पत्रकारिता तल झर्दै छ भनिरहनुभएको छ नि ? सन् २०१४ देखि सुरुआत भएको भारतीय जनता पार्टीको शासनकालमा भारतको प्रेस स्वतन्त्रता थप खराब हुँदै गइरहेको छ । तपार्इंले उक्त कुरा रिपोर्टर्स विथ आउट बोर्डर्स लगायत अन्तर्राष्ट्रिय संस्थाको रिपोर्टमा पनि देख्न सक्नुहुन्छ । नरेन्द्र मोदीको कार्यकालमा १९ जना पत्रकारको हत्या भएको रिपोर्ट सार्वजनिक भएको छ । ग्लोबल कमिटी टु प्रोटेक्ट जर्नालिस्ट (जीपीजे) ले पत्रकारको हरेक घटनालाई ट्र्याक गर्छ र के भएको हो भन्ने तथ्यसाथ रिपोर्ट ल्याउँछ । कुनै पत्रकारको अन्य घटनाका कारण मृत्यु भयो भने उनीहरूले त्यसलाई स्वतन्त्र पत्रकारिताभित्र ल्याएर जोड्दैनन् । उनीहरूले हत्या भएको हो भने त्यही लेख्छन् । अर्कोचाहिँ भारतमा पत्रकारलाई डर देखाउने हो । विशेषगरी मुस्लिमहरूलाई त्यो गरिन्छ । मोदी सरकारले पत्रकारलाई समातिहाल्छ । र, न्यायपालिकाले पनि राम्रो भूमिका निर्वाह गरेको छैन । किनकि न्यायालयले कुनै पनि घटनाको छिनोफानो गर्न निकै लामो समय लगाउँछ । रिहा पनि गरिहाल्दैन । कुनै पनि घटना नसकिएसम्म जेलमै राखिन्छ । एनडीटीभीका एक राम्रा पत्रकार प्रणय रोयले गुजरातको घटनामा गरेको रिपोर्टिङलाई लिएर भारतीय जनता पार्टी सरकारमा आएपछि आयकरदेखि अन्य एजेन्सीहरू प्रयोग गर्यो । त्यसपछि एनडीटीभीमा आर्थिक समस्या आयो । बेच्न बाध्य बनाइयो र गौतम अदानी समूहले एनडीटीभी किन्यो । अहिले एनडीटीभीको पहिलाको जस्तो प्रभाव छैन । अहिले मैले पनि एनडीटीभी हेर्न छाडें । दैनिक भास्करले कोभिड१९ को समयमा गंगा नदीमा शव भएको फोटो प्रकाशित गरेको थियो । अरू पनि व्यवसाय भएका कारण दैनिक भास्कर पत्रिकामाथि आयकरले छापा मार्यो । त्यसपछि पत्रिकाले सरकारकै लाइनमा काम गर्नुपर्यो । योबाट के देखिन्छ भने सरकारले डर देखाइरहेको छ । अरूले यसो गर्न नसकुन् भनेर चेतावनी दिनका लागि यो गरिएको हो भन्ने देखिन्छ । तर स्थानीय भाषामा काम गर्ने अन्य क्षेत्रका पत्रकार तथा युट्युबमार्फत हाम्रो तमिलनाडुमा स्वतन्त्र पत्रकारिता हुन्छ । गत लोकसभा निर्वाचनअघि भारतीय टेलिभिजन च्यानलहरूले भाजपाले धेरै सिट ल्याउँछ भनेर प्रसारण गरे । तर नतिजा निकै फरक आयो । हामी हेर्न सक्छौं, अमेरिकामा पनि उस्तै भयो । सबैलाई थाहा थियो, ट्रम्पले नै जित्छन् भनेर । भारतमा पनि मोदीको समयमा त्यत्तिकै प्रोपागान्डा गरियो । दक्षिण एसियाको पत्रकारितालाई चाहिँ कसरी हेर्नुभएको छ ? स्वतन्त्र पत्रकारितामा दक्षिण एसियाभित्र नेपालको अवस्था राम्रो देखेको छु । भारतभन्दा नेपालको अवस्था निकै राम्रो छ । विभिन्न संस्थाले निकालेका रिपोर्टहरूमा पनि त्यो देख्न सकिन्छ । दक्षिण एसियामा समग्रमा हेर्दा केन्द्रीय सरकार तानाशाही भएन र लोकतान्त्रिक रूपमा रह्यो भने त्यो मुलुकमा पत्रकारिता राम्रो हुन्छ । किनकि हामीसँग राम्रा पत्रकार छन् । नेपालमा राजाको पालामा के थियो भन्ने मलाई थाहा छैन । तर त्यो बेलामा अहिलेको जस्तो स्वतन्त्र पत्रकारिता हुँदैन थियो होला । सेल्फसेन्सरसिप पनि हुन्थ्यो होला । तर मलाई बंगलादेशको बारेमा थाहा छ । त्यहाँ निकै दबाबमा पत्रकारिता गरिन्छ । श्रीलंकामा सुरुआतमा पत्रकारितामा दबाब थियो । अहिले पत्रकारिताका घटनालाई लिएर फौजदारी अभियोग लगाउन पाउने कानुन छैन । रनिल विक्रमासिंगे प्रधानमन्त्री भएका बेलामा फौजदारी अभियोग लगाउने कानुनलाई हटाइएको हो । भारत, पाकिस्तान र बंगलादेशमा भने अझै पनि पत्रकारिताका घटनालाई फौजदारी अभियोग लगाउन पाउने कानुन छ । प्रेस स्वतन्त्रताको हिसाबमा नेपाल राम्रो अवस्थामा छ । सोसल मिडिया (एक्स) लाई इलन मस्कजस्ता व्यक्तिहरूले चलाइरहेका छन् । उनी अब ट्रम्प प्रशासनका सहयात्री हुन् । यसको प्रभाव के हुन सक्छ ? यसको ठूलो प्रभाव हुन सक्छ । पत्रकारिता जगत्ले आफ्नो स्वतन्त्रता, पत्रकारिताको आधारभूत सिद्धान्त र विश्वासनीय काम गर्नुपर्छ । सामाजिक उत्तरदायित्वका लागि काम गर्दै सत्य स्थापित गराउनुपर्छ । अमेरिकामा सन् १९७० को दशकमा एउटा चर्चित घटना भएको थियो । एक युवा आफूलाई जलाउन चाहन्थे, त्यही बेलामा एक जना क्यामरामेनले ती युवालाई बचाउनुको साटो फोटो खिचिरहे । त्यसलाई लिएर ठूलो बहस बनेको थियो, पत्रकारले पहिले खिच्ने कि संकटमा परेको मान्छेको जीवन बचाउने भन्ने । भारत स्वतन्त्र भएपछि भीपी सिंहको समयमा आरक्षणका लागि भएको आन्दोलनमा पनि जनताले आफूलाई आगो लगाएका थिए । त्यसबेला पत्रकारले त्यसलाई खिचे र छेउछाउमा रहेका अरूले हेरेर बसे । त्यो पत्रकारिताको धर्म होइन । त्यो सामाजिक उत्तरदायित्वको एउटा महत्त्वपूर्ण उदाहरण हो । जातीय द्वन्द्व उचाल्न र कठिन समयमा त्यसलाई बढावा दिन पत्रकारले भूमिका खेल्नु हुन्न । संसारमा अहिले पपुलिस्टहरू बढेका छन् । हरेक मुलुक र समाजमा त्यसको असर पर्न थालिसकेको छ । पपुलिजम बढ्नुको कारण के हो ?पपुलिजम (लोकप्रियतावादी) र मेजोरिटेरियनिजम (बहुमतवादी) फरक प्रकारका हुन् । ट्रम्प, भाजपा, आरएसएस (राष्ट्रिय स्वयंसेवक संघ) यसका उदाहरण हुन् । हिन्दुहरू मेजोरिटेयिन हुन् तर सबै हिन्दु उनीहरू जस्तै चाहन्नन् । मान्छेमा घृणा, द्वन्द्व ल्याउने काम भइरहेको हुन्छ । त्यसको मलजल गर्ने काम सोसल मिडियाहरूले गरेका छन् । त्यसको पछिल्लो उदाहरण हो, मणिपुरको घटना । त्यसअघि गुजरातमा पनि त्यस्तै भयो । भारतमा सबैभन्दा बढी ह्वाट्स एप र फेसबुकको प्रयोग गरिन्छ । भारतमा ह्वाट्स एप समूह निकै खतरनाक छन् । साथै, इन्स्ट्राग्रामको प्रयोगकर्ता पनि बढी छन् । यी माध्यमबाट गलत सूचना आदानप्रदान गर्छन् । जसलाई रोक्नका लागि हामीले आधारभूत रूपमै पत्रकारिता गर्न आवश्यक छ । पछिल्लो समय नेपालको विषयमा भारतीय मिडियाले कि त समाचार नै लेख्दैनन्, लेखे भने पनि चीनसँग मात्र जोडेर लेख्छन् भन्ने आरोप छ नि ? म त्यो कुरासँग सहमत छैन । नेपाल एउटा स्वतन्त्र मुलुक हो । नेपालसँग आफूले के गर्ने वा नगर्ने भन्ने पूर्ण अधिकार छ । नेपालको आफ्नै विदेश नीति रहेको छ । मैले देखेअनुसार नेपालले आफ्नो विदेश नीति राम्ररी चलाइरहेको छ । भारतको विरुद्धमा नेपालले केही गरेको छैन । कहिलेकाहीं केही समस्या हुन्छन् । म चीन भ्रमणमा ३० पटकभन्दा बढी गइसकें । हाम्रो पत्रिकाले सधैं भारत र चीनको राम्रो सम्बन्ध स्थापनाका लागि रिपोर्टिङ गर्दै आइरहेको छ । हामीले सन्तुलित रूपमा समाचार लेखिरहेका छौं । सीमाको कुरा आउँदा ती समस्यालाई वार्ताद्वारा समाधान गर्नुपर्छ भन्ने हो । राजीव गान्धीले सन् १९८८ को डिसेम्बरमा भएको चीन भ्रमणका दौरान उत्कृष्ट काम गरे । म पनि उक्त भ्रमणमा सामेल थिएँ । त्यसबेला देङ सियाओपिङले गान्धीलाई प्रस्ताव गरे, सीमा समस्यालाई समाधान गरौं भनेर । तर त्योसँगै अन्य सम्बन्ध पनि अघि बढायौं । त्यसपछि भारत र चीनबीच व्यापार हुन थाल्यो । अहिले आएर एक सय २० बिलियन अमेरिकी डलरभन्दा बढी व्यापार भइरहेको छ । भर्खरै पनि सीमाको विषयमा केही संवाद अघि बढाउने कुरा भएको छ । तर मलाई यो पनि थाहा छ कि मेरो जीवनकालभरि भारत र चीनबीचको सीमा समस्या समाधान हुनेवाला छैन (हाँसो) ।भारत र चीनको सम्बन्ध राम्रो भयो भने दक्षिण एसियाका अन्य मुलुकलाई पनि भूराजनीतिक रूपमा दबाब कम हुन्छ होला होइन ? पक्कै पनि हो । भारत र चीन मिल्नु यो क्षेत्रकै लागि राम्रो हो । तर पश्चिमा शक्ति त्यो भएको हेर्न चाहँदैनन् । मुख्य गरी अमेरिकाले त्यो चाहँदैन । ट्रम्पले चीनमाथि ट्यारिफ (कर) बढाउन दबाब दिन खोजेका छन् । जसले व्यापार युद्धलाई बढाउँछ । ट्रम्पले सुरुआत गरे, बाइडेनले त्यसलाई निरन्तरता दिए । तपाईंसँग विचारधारा र नीतिमा फरकपना हुन सक्छ, तर सहकार्य त गर्नैपर्छ । निक्सन प्रशासनले चीनसँगको सहकार्यको बाटो खोलेको हो । नरेन्द्र मोदी सत्तामा आएपछि सन् २०१४ मा भारतले ॅछिमेक पहिलो नीति लाई विदेश नीतिमा अघि सार्यो । मोदीको उक्त नीति कसरी अघि बढिरहेको देख्नुहुन्छ ? श्रीलंकासँग भारतको विदेश नीतिमा निरन्तरता छ । पाकिस्तानसँग सम्बन्ध बढाउनुपर्छ । बंगलादेशसँगको सम्बन्धमा मिडियाले पनि केही नकारात्मक भूमिका खेलेको छ । सुरुआतमा मोदी नवाज सरिफको जन्मदिनमा उडेर पाकिस्तान गए, त्यो राम्रो कुरा थियो । श्रीलंका यसअघि भारतसँग नजिक थिएन । तर नयाँ प्रशासनसँग भारतको सम्बन्ध सुधार छ । माल्दिभ्सको नयाँ प्रशासनले भने भारतीय सुरक्षाकर्मी हटायो, त्यो उनीहरूको चाहना हो । बंगलादेश र भारतबीचको दुविधालाई पनि समाधान गर्न आवश्यक छ । भारतमा पनि मुस्लिममाथि आक्रमण गएका छन्, अन्य मुलुकले त्यसबारेमा चासो देखाएका थिए । त्यसबेला भारतले त्यो तपाईंहरूको चासोको विषय होइन भनेको थियो । भारतले यसो भनिरहँदा बंगलादेशलगायतका अन्य मुलुकमा भइरहेका घटनामा पनि त्यसो भन्न सक्छन् । त्यही भएर आफूले पनि यस्तो काम गर्नु हुँदैन र अरूलाई पनि नगर भन्नु नै उचित हुन्छ ।"
धिमे बाजा संरक्षणमा युवा,"(काठमाडौं)उनका सँगैका साथी कोही अस्ट्रेलिया लागिसके भने कोही बेलायत जान भिसा कुरिरहेका छन् । अझ कोही त विदेशिन भाषा कक्षा धाइरहेका छन् । छिमेककै कतिपय साथीहरू मजदुरीका लागि यूएई पुगेका छन् । तर, उनले न खाडी जाने सोचे, न त युरोप, अमेरिका नै । बरु स्वदेशमै उद्यमी बन्ने सोचमा छन्, ललितपुर गोदावरी नगरपालिका१२ थेच्वका अखिल महर्जन ।कुलिनरी आर्टस्मा डिप्लोमा सकेर होटेल व्यवसायमा लागिरहेका अखिललाई धिमे बाजा सिक्न सानैदेखिको रुचि हो । धिमे सिकेर भविष्यमा नेवारी संस्कृति झल्कने होमस्टे खोल्ने योजनामा छन् उनी । भन्छन्, ताकि विदेशी पर्यटकलाई हाम्रो संस्कृति सम्पदा देखाएर तान्न सकियोस् । अहिलेको युगमा संस्कृति संरक्षण मात्र भनेर हुँदैन, यसलाई आम्दानीको स्रोत पनि बनाउन जरुरी छ । भविष्य बनाउने चक्करमा युवापुस्ता विदेशिने क्रम नरोकिँदा सम्पदा संरक्षण प्रवर्द्धन ओझेलमा परेको ठान्छन्, अखिल । उनीहरूलाई आफ्नो करियर र परम्परा सँगसँगै लैजानुपर्नेमा जोड दिँदै भन्छन्, संस्कृति बचेन भने समाजमा विकृति पनि मौलाउँछ ।थेच्वकी अपिना महर्जन पेसाले शिक्षिका हुन् । सानैमा अरूले धिमे बजाएको देखेर खुब बजाउन रहर गर्थिन् । अझ महिलाहरूले बजाएको देख्दा झनै बजाउँ, बजाउँ लाग्थ्यो उनलाई । तर, सिक्ने अवसर पाएको थिइनन् । उनलाई आफ्नो संस्कृतिको महत्त्वबारे बुझ्न निकै उत्सुकता छ । यही उत्सुकताका कारण पनि बाजा सिकेकी उनी भन्छिन्, धिमे पहिला पुरुषले मात्र बजाउने बाजाको रूपमा लिइने तर अहिले महिला पनि अग्रसर भएर संस्कृति संरक्षणमा टेवा पुगेको छ ।थेच्वकै रुपिन महर्जन आफ्नो संस्कृति, परम्परा जगेर्ना गर्नकै लागि धिमे सिकेको बताउँछन् । भन्छन्, पुर्खाले संरक्षण नगरेको भए आज हाम्रो पुस्ता धिमे बाजा तालका बारेमा अनभिज्ञ हुन्थ्यो । आउँदो पुस्तालाई धिमेको महत्त्वका बारेमा थाहा दिन लागिपरेका हौं । अपिना भने धिमे बाजासँगै धिमे नृत्य पनि सिकिरहेकी छन् । सानैदेखि नाच्न मन रुचाउने उनले भनिन्, पहिलो पटक नाच्दा निकै डर लागेको थियो । तर, धिमेको ताल बुझेपछि सहज भयो । गीत, संगीत आफ्नो रुचिको विषय भएकाले पनि प्रशिक्षण अवधिभर निकै रमाइलो भएको उनले सुनाइन् । देवित महर्जनलाई संस्कृतिप्रति औधी मोह छ । धिमे सिक्न उनलाई परिवारले पनि साथ दिएको छ । धिमे बजाउन सिकिरहेकोमा आफूलाई गर्व महसुस भएको उनले बताए । भने, बाजा बजाउनुलाई पेसाका रूपमा लैजाने सोच बनाएको छु ।यी केही प्रतिनिधि पात्र मात्र हुन् । उनीहरू जस्तै खाःचा धिमे खलः थेच्वको आयोजनामा ८८ जना युवायुवतीले धिमे बाजा सिकेका छन् । सहभागी कतिपय प्रशिक्षार्थीले मौलिक बाजागाजालाई पुनर्जीवित बनाइराख्न आफूहरूले पनि योगदान गर्न सकुँ भनी बाजा सिकेको बताए । बाजा बजाउन पाउँदा मन शान्त र मस्तिष्कमा आनन्द महसुस हुने उनीहरूको भनाइ थियो । गोदावरी नगरपालिका१२ मा दिइएको ३ महिना लामो प्रशिक्षण शनिबार सम्पन्न भएको छ । शनिबार स्थानीय नास द्यः (नाथ गुरु) स्थानमा पुगेर प्रशिक्षार्थीलाई बाजा बजाउन लगाएर नगर परिक्रमा गरिएको थियो । साथै धिमे बाजाको तालमा युवतीहरूले सामूहिक रूपमा नृत्य प्रस्तुत गरेका थिए । अन्तमा बाजा गुरुहरू रत्नबहादुर महर्जन, हेरालाल महर्जन, नारायण भक्त महर्जन, रवीन्द्र महर्जन, कृतज्ञ महर्जन र प्रशिक्षार्थीहरूलाई सगुन दिएर सम्मान गरिएको थियो । धिमे नाच भने स्थानीय सुरेन्द्र महर्जनले प्रशिक्षण दिएका थिए ।धिमे बाजा नेवार समुदायको सबैभन्दा प्रचलित बाजा हो । यो बाजा सांस्कृतिक कार्यक्रमसँगै जात्रापर्व, बिहे, व्रतबन्ध इत्यादिमा बजाइन्छ । आजभोलि विद्रोहको कार्यक्रममा पनि बजाउने गरिएको पाइन्छ । विशेषगरी यो बाजा खुसियालीमा बजाइन्छ । यसवर्ष विश्व पर्यटन दिवसका अवसरमा वसन्तपुरमा युवाहरूले बजाएको धिमे बाजाको तालमा एकैसाथ एक हजार नर्तकीले धिमे नृत्य प्रस्तुत गरेका थिए । यस्तै धिमे नृत्य पाटन दरबार क्षेत्र र भक्तपुर दरबार क्षेत्रमा हुने गरेको छ । यीबाहेक धिमे बाजा प्रदर्शनका लागि थाइल्यान्ड, इटाली, जर्मनी, अस्ट्रिया, भारतको सिक्किम, दार्जिलिङ, असमलगायत मुलुकमा समेत पुग्ने गरेका छन् ।खाःचा धिमे खलःका व्यवस्थापक रामलाल महर्जन भन्छन्, बाजागाजा प्रशिक्षणबाट लोप हुँदै गएको संस्कृति संरक्षण प्रवर्द्धन मात्र नभई पर्यटनमार्फत राज्यलाई राजस्व भित्रिन पनि महत्त्वपूर्ण भूमिका खेलेको हुन्छ । तर, सरकारीस्तरबाट यसको संरक्षण प्रवर्द्धनमा खासै भूमिका खेल्न सकेको छैन । उनले बाजागाजाका बारेमा पाठ्यक्रम नै बनाई यसको महत्त्वबारेमा आउँदो पुस्तालाई जानकारी दिन सकेमा दिगो रूपमा संरक्षण हुने बताए । धिमे बाजा प्रशिक्षण दिन गोदावरी नगरपालिकाले सहयोग गरेको हो । गोदावरी नगरपालिका प्रमुख गजेन्द्र महर्जनले आर्थिक अभावका कारण कुनै पनि बाजा प्रशिक्षण दिनबाट पछि हट्नु नपर्ने बताए ।"
खेर गएका सामग्रीबाट उपकरण,"(सल्यान) शारदा नगरपालिका२ का २१ वर्षीय विजय राना सानैदेखि विद्युतीय सामानमा रुचि राख्थे । अरूले प्रयोग गरेर फालेका सामग्री बटुलेर त्यसलाई मर्मत गरेर खेलौना बनाई परीक्षण गर्थे । सानैदेखिको रुचिअनुरूप उनी अहिले विभिन्न किसिमका विद्युतीय यन्त्र बनाउन सिपालु भइसकेका छन् । १० वर्षको उमेरमा उनले अहिले ब्याट्रीबाट चल्ने सानो खेलौना मोटर बनाएका छन् । उनी अहिले कक्षा १२ सकेर बसेका छन् । युवावस्थामै नमुना हवाईजहाज, सानो पानीजहाज, मोटरबोट, रोबोट, ड्रोन, बाँदर धपाउन प्रयोग गरिने बन्दुक, सेन्सर लाइट, हावाको गति थाहा पाउने तथा बाढी आएको थाहा पाउने मेसिन, जनावर नजिक आउँदा थाहा पाउने मेसिन, मकै छोडाउने औजारलगायत सामग्री बनाइसकेका छन् । सामान्य अध्ययनकै भरमा विभिन्न मेसिन बनाएर सफल परीक्षण गरी छिमेकी जिल्लाकालाई समेत चकित पारेका छन्, विजयले । आफ्नो प्रयासको चारैतिर कदर भइरहे पनि सल्यानकै स्थानीय तहले अहिलेसम्म कुनै कदर नगरेको र सहयोग वा हौसला पनि नदिएकोमा उनी दुःखी छन् । विभिन्न खालका यन्त्र, उपकरण बनाउन सक्ने भए पनि आर्थिक अभावकै कारण मैले आफ्नो क्षमतालाई थप विस्तार र व्यवस्थित गर्न सकिरहेको छैन, उनले गुनासो गरे । विजयले विज्ञानसम्बन्धी पुस्तकहरू अध्ययन मात्र गर्दै आएका छैनन्, जिल्ला बाहिरका विद्यालयमा समेत गएर प्राविधिक शिक्षा पढ्ने विद्यार्थीलाई प्रशिक्षणसमेत दिँदै आएका छन् । आफ्नो सीप र ज्ञानलाई पूर्णता दिन उनी अहिले दाताको खोजीमा छन् । त्रिज मावि लुहापिंगमा कक्षा ८ मा पढ्दै गर्दा जहाजको नमुना बनाएको देखेपछि दिनेश मैनालीले फनपार्कमा विभिन्न उपकरणका डिजाइनका लागि झापा पुर्याएको उनले बताए । त्यहाँ मैले मिनी पानी जहाज, ड्रोन, रोबोटलगायतका सामग्री बनाएँ । ५ वर्ष मैनालीसँग बसेर काम गरें । धेरै कुरा सिक्ने अवसर मिल्यो र थप उत्साहित बनायो । अहिले त्यही कामलाई निरन्तरता दिइरहेको छु । मैनालीसँग झापामा बसेर काम गर्दा पढाइलाई असर पर्नुका साथै खर्च चलाउन मुस्किल भएपछि घर फर्किएको विजयले बताए । घरमा फर्किएको एक महिनामा मकै छोडाउने मेसिन, बाँदर धपाउन प्रयोग गरिने बन्दुक, लामो र छोटो दूरीका बन्दुक, बम, बाँदरलाई टाढैबाट प्रहार गर्न सक्ने गुलेली बनाएको उनले बताए । अहिले खेतबारी जोत्ने मेसिन बनाउने तयारीमा लागेको छु, तर आर्थिक अभावले सामग्री जुटाउन कठिन छ, उनले भने । आर्थिक अभावका कारण ठूला उपकरण बनाउने विषयमा अहिले सोच्न नसकेका कारण ग्रामीण क्षेत्रका स्थानीयलाई उपयोग हुने खालका उपकरण तथा मेसिन बनाएको उनको भनाइ छ । विभिन्न उपकरण तथा औजार बनाएर बिक्री गर्दा अहिलेसम्म चारपाँच लाख जति कमाएको र त्यही रकमले सामान किनेर ग्रामीण क्षेत्रमा प्रयोग गर्न मिल्ने खालका सामग्री बनाइरहेको उनले बताए । आफ्नो कामलाई व्यवस्थित गरी उद्योगको रूप दिने उनको योजना छ । तर यसका लागि आर्थिक संकट नै तगारो बनिरहेको छ, उनका लागि । अन्य देशमा विभिन्न किसिमका आविष्कारमा लागेकालाई राज्यले धेरै सहयोग गर्छ र सम्मान गर्छ तर हाम्रो जस्तो मुलुकमा विभिन्न किसिमको आविष्कार तथा यन्त्र बनाउनेको कुनै महत्त्व छैन, उनले भने । बाँदर धपाउने बन्दुक, गुलेली, मकै छोडाउने मेसिन स्थानीय तह तथा कृषि कार्यालयले किनिदिएर किसानलाई उपलब्ध गरोस् भन्ने आफ्नो चाहना रहेको उनले बताए ।"
हिउँदलाई भारतबाट ६ सय मेगावाट बिजुली ल्याइँदै,"(काठमाडौं)नेपालले हिउँदयामका लागि भारतबाट ६ सय मेगावाट बिजुली आयात गर्ने भएको छ । भारतले आगामी जुनसम्म बिजुली आयात गर्न नेपाललाई अनुमति दिएको हो । करिब १५ दिनअघि बिजुली आयात गर्न भारतले अनुमति दिएको नेपाल विद्युत् प्राधिकरणले जनाएको छ । पछिल्लो समय भारतले २०२४ जुनसम्म मात्रै बिजुली आयात गर्ने अनुमति दिएको थियो । यस पटक पनि प्राधिकरणले करिब ४ महिनाअघि नै अनुमति नवीकरण गर्न भारतलाई पत्राचार गरेको थियो । तर अनुमति नवीकरण गरिदिएको थिएन । हिउँद सुरु भएपछि खोला तथा नदीमा पानीको बहाव घटेर जलविद्युत् उत्पादन कम हुने भएकाले आन्तरिक माग धान्न भारतबाट विद्युत् आयात गरिँदै आएको छ । बर्खायाममा भारत र बंगलादेशलाई बिजुली बेच्ने नेपालले हिउँदमा भने भारतमै भर पर्नुपर्ने अवस्था छ । जलाशययुक्त आयोजना नभएकाले हिउँदमा अझै केही वर्ष भारतकै भर पर्नुपर्ने प्राधिकरणले जनाएको छ ।हरेक वर्ष अपुग बिजुली भारतबाट आयात गर्न भारत र नेपालबीच छुट्टाछुट्टै सम्झौता भएको छ । त्यसमध्ये भारतको प्रतिस्पर्धी बजारबाट ल्याइने बिजुलीको सम्झौता प्रत्येक वर्ष नवीकरण गर्नुपर्छ । करिब १५ दिनअघि नै भारतबाट बिजुली आयात गर्न अनुमति नवीकरण गरिदिएको प्राधिकरणका कार्यकारी निर्देशक कुलमान घिसिङले बताए । हिउँदभर बिजुली आयात गर्न पाउने गरी भारतले करिब १५ दिनअघि नवीकरण गरिदिएको छ, उनले भने, भारतले पिकआवरमा बिजुली आयात गर्ने अनुमति दिएको छैन, दिउँसो र राति १० बजेपछि मात्रै दिएको छ ।भारतले आगामी मार्च १५ सम्म २० घण्टा बिजुली आयात गर्न अनुमति दिएको छ । आगामी मार्च १५ सम्म साँझ ५ देखि राति ९ बजेसम्म आयात गर्न पाइँदैन, तीबाहेक हरेक समय आयात गर्न पाउँछौं, घिसिङले भने, त्यसपछि बिहान ६ देखि बेलुका ६ बजेसम्म बिजुली आयात गर्न पाउँछौं । प्राधिकरणका अनुसार भारतले ४ सय केभी ढल्केबरमुजफ्फरपुरबाट ६ सय र ३३ केभी टनकपुर प्रसारण लाइनबाट ५४ मेगावाट गरी कुल ६५४ मेगावाट बिजुली आयात गर्ने अनुमति दिएको छ । प्राधिकरणले १३२ केभी प्रसारण लाइनबाट समेत बिजुली आयात गर्न अनुमति मागे पनि दिइनसकेको प्राधिकरणका विद्युत् व्यापार विभागका निर्देशक राजन ढकालले बताए । ढल्केबर र टनकपुरबाट ६५४ मेगावाट बिजुली आयात गर्न अनुमति मागेका थियौं, त्यो पाइसक्यौं, उनले भने, यसबाहेक १३२ केभी प्रसारण लाइनबाट करिब ६ सय मेगावाट बिजुली आयात गर्न अनुमति मागेका थियौं । त्यो आएको छैन ।यस वर्ष डिसेम्बरको मध्य वा अन्तिमदेखि अपुग हुने बिजुली आयात गर्नुपर्ने प्राधिकरणले जनाए पनि पहिलो सातादेखि नै सुरु भएको छ । अधिकतम सय मेगावाटसम्म बिजुली आयात सुरु भइसकेको ढकालले जनाए । साँझ ५ देखि राति ९ बजेसम्म बिजुली आयात गर्न भारतले दिँदैन, उनले भने, अन्य समयमा अलिअलि आयात गरिरहेका छौं । १३२ केभी कटैया (भारत)कुशवा (नेपाल), रक्सौलपरवानीपुर, मैनहिया (नेपाल)सम्पत्तिया (न्यु नौतनवा, भारत) र गण्डक (नेपाल) रामनगर (भारत) प्रसारण लाइनबाट समेत ६ सय मेगावाट बिजुली आयात गर्न भारतसँग अनुमति मागेको समेत ढकालले बताए ।१३२ केभीका चार वटा प्रसारण लाइनको क्षमताअनुसार ६ सय मेगावाट माग गरिएको हो, अहिलेसम्म अनुमति दिएको छैन, उनले भने, अर्को सातासम्म अनुमति दिन्छ कि भन्नेछ । भारतको इन्डियन इनर्जी एक्सचेन्ज लिमिटेड (आईएक्स) को डेअहेड र रियल टाइम बजारमा प्रतिस्पर्धा गर्दै नेपालले बिजुली खरिद गर्दै आएको छ । यसअनुसार खरिद गर्ने अघिल्लो दिन नै मूल्य र परिमाणसहित बिडिङ हुन्छ । यो बजारमा भाग लिन ०७८ वैशाखमा नेपालले अनुमति पाएको थियो । पाँच वर्षको यो अनुमति हरेक वर्ष नवीकरण गर्नुपर्ने सर्त छ । हरेक वर्ष भारतले एक वर्षभरका लागि अनुमति नवीकरण गर्ने भए पनि पछिल्लो पटक भारतले म्याद सकिनुभन्दा तीन दिनअघि (०८० चैत १५) मात्रै तीन महिनाका लागि मात्रै नवीकरण गरिदिएको थियो । यस पटक भने आगामी जुनसम्म अनुमति नवीकरण गरिदिएको प्राधिकरणले जनाएको छ । नेपालले भारतको प्रतिस्पर्धी बजारबाहेक महाकाली सन्धिअन्तर्गत टनकपुर प्रसारण लाइन र नेपालभारत विद्युत् आदानप्रदान समिति (पीईसी) बाट बिजुली आयात गर्न सकिने व्यवस्था छ । नेपालले महाकाली सन्धिअन्तर्गत टनकपुर प्रसारण लाइनबाट वार्षिक ७ करोड युनिट निःशुल्क बिजुली पाइन्छ । सन् २०२४ का लागि मार्च ११ मा बसेको पीईसी बैठकले प्रसारण लाइनको संरचनाअनुसार आयातनिर्यात हुने बिजुलीको प्रतियुनिट दर तोकिसकेको छ । १३२ केभी प्रसारण लाइनमार्फत हुने बिजुली आदानप्रदानको मूल्य प्रतियुनिट ७९८ भारु (१२ रुपैयाँ ७७ पैसा) तोकेको प्राधिकरणले बताएको छ । बैठकले ३३ केभी प्रसारण लाइनमार्फत हुने बिजुली आदानप्रदानको मूल्य पनि प्रतियुनिट दर ८६५ भारु (१३ रुपैयाँ ८४ पैसा) तोकेको छ । नेपालले चाहेका बेला बिजुली लिने गरी नयाँ दर तोकिएको र यो भारततर्फ निर्यात गर्दा पनि लागू हुने प्राधिकरणले जनाएको छ । तर यो मूल्य डिसेम्बर अन्तिमसम्म मात्रै लागू हुनेछ । सन् २०२५ का लागि पीईसी बैठक बसेर फेरि बिजुलीको प्रतियुनिट दर तोक्नुपर्नेछ ।भारतको प्रतिस्पर्धी बजार, महाकाली सन्धिअन्तर्गत टनकपुर प्रसारण लाइन र नेपालभारत विद्युत् आदानप्रदान समिति (पीईसी) अन्तर्गत हुने व्यापारबाहेक पनि सुक्खायाममा २ सय ३० मेगावाट विद्युत् आयातका लागि गत असोज १७ मा द्विपक्षीय सम्झौतासमेत भएको थियो । हरेक वर्ष फेब्रुअरीदेखि मेसम्म विद्युत् आयात गर्ने गरी नेपाल विद्युत् प्राधिकरण र भारतको एनटीपीसी विद्युत् व्यापार निगम (एनभीभीएन) बीच उक्त सम्झौता भएको थियो । यसअनुसार ढल्केबरमुजफ्फरपुर प्रसारण लाइनबाट प्रतियुनिट भारु ७५ का दरले २ सय मेगावाट र टनकपुर प्रसारण लाइनबाट ३० मेगावाट बिजुली चौबीसै घण्टा आरटीसी (राउन्ड द क्लक प्रणाली) उपलब्ध हुनेछ ।गत असोजमा आएको बाढीले ४५६ मेगावाटको माथिल्लो तामाकोशी परियोजनामा ठूलो क्षति पुगेको छ । दिनभर पानी जम्मा गरेर माग उच्च भएका बेला बिहान र साँझमा बिजुली उत्पादन गर्न सकिन्थ्यो । तर अहिले बाढीले क्षति पुर्याएपछि बिजुली उत्पादन ठप्प छ । यद्यपि आगामी पुस १० सम्म आंशिक रूपमा सञ्चालनमा ल्याउने गरी काम भइरहेको प्राधिकरणका कार्यकारी निर्देशक घिसिङले बताए ।"
८० कम्पनीको साढे ४९ अर्बको आईपीओ आउँदै,"(काठमाडौं)नेपाल धितोपत्र बोर्डमा प्रारम्भिक सार्वजनिक निष्कासन (आईपीओ) का लागि ८० कम्पनीले आवेदन दिएका छन् । झन्डै एक वर्षयता नयाँ अनुमति जारी नभएपछि कम्पनीको संख्या यति पुगेको हो । ती कम्पनीले ४९ अर्ब ४८ करोड रुपैयाँ बराबरको आईपीओ निष्कासन तयारी गरेका छन् । आईपीओ अनुमतिका लागि ती कम्पनीले नियामक निकाय धितोपत्र बोर्डमा आवेदन दिइसकेका छन् । तर अध्यक्ष नियुक्त नभएको भन्दै नेपाल धितोपत्र बोर्डले हालसम्म एउटा कम्पनीबाहेक अरूलाई अनुमति दिएको छैन । तर गत साता मात्र बोर्डले गार्डियन माइक्रोइन्स्योरेन्स कम्पनीलाई आईपीओ अनुमति दिएको छ ।आवेदन दिएका कम्पनीले बोर्डबाट अनुमति पाएपछि सेयर निष्कासन गर्नेछन् । धितोपत्र बोर्डबाट अनुमति पाएको दुई महिनाभित्र सेयर निष्कासन गरिसक्नुपर्ने कानुनी व्यवस्था छ । दुई साताअघि सरकारले रिक्त रहेको नेपाल धितोपत्र बोर्डको अध्यक्षमा सन्तोषनारायण श्रेष्ठलाई नियुक्त गरेको छ । श्रेष्ठले कार्यभार सम्हालेलगत्तै प्रक्रियामा रहेका कम्पनीको फाइल अघि बढाउन सम्बन्धित विभाग र महाशाखालाई निर्देशन भइसकेको नेपाल धितोपत्र बोर्डका प्रवक्ता निरञ्जय घिमिरेले बताए । प्रक्रिया अघि बढाउन निर्देशन भइसकेकाले अब क्रमशः आईपीओ र अरू निष्कासनहरूको पनि अनुमति प्रक्रिया अघि बढ्छ, उनले भने । गएको करिब एक वर्षको अवधिमा पाँच कम्पनीले हकप्रद सेयर र एउटाले आईपीओ निष्कासन अनुमति पाइसकेका छन् । बोर्डका अनुसार कुल ४९ अर्ब ४८ करोड ३० लाख ४९ हजार पाँच सय ९६ रुपैयाँ बराबरको आईपीओ प्रक्रियामा छ । विभिन्न क्षेत्रका ८० वटा कम्पनीले सर्वसाधारणलाई ३४ करोड १९ लाख एक हजार ८० कित्ता सेयर (आईपीओ) जारी गर्न लागेका हुन् । यसअनुसार होटल तथा पर्यटन क्षेत्रका सात वटा कम्पनीले तीन अर्ब ३१ करोड १० लाख रुपैयाँबराबरको तीन करोड ५३ लाख ६० हजार कित्ता आईपीओ जारी गर्न निवेदन दिएका छन् । ४० वटा जलविद्युत् आयोजनाले कुल १६ अर्ब ४१ करोड ३० लाख ७९ हजार चार सय रुपैयाँ बराबरको १६ करोड ३६ लाख पाँच हजार चार सय ६४ कित्ता बराबर सेयर जारी गर्नका लागि बोर्डमा आवेदन परेको हो ।लगानी समूहअन्तर्गत तीन वटा कम्पनीले दुई अर्ब ८४ करोड ३३ लाख ५० हजार रुपैयाँबराबरको एक करोड ५६ लाख ७३ हजार पाँच सय कित्ता आईपीओ जारी गर्न लागेका छन् । सोही अवधिमा उत्पादन तथा प्रशोधनतर्फ १५ वटा कम्पनीले २२ अर्ब ६८ करोड ४७ लाख ७६ हजार छ सय ९६ रुपैयाँ बराबरको नौ करोड १६ लाख ७५ हजार छ सय ८४ कित्ता सेयर निष्कासन प्रक्रियामा छन् ।धितोपत्र बोर्डका अनुसार जलविद्युत् समूहतर्फ सबैभन्दा धेरै ४० वटा कम्पनीले आईपीओ निष्कासनका लागि बोर्डमा निवेदन दिएका छन् । सानिमा हाइड्रोपावर, हिमस्टार ऊर्जा कम्पनी, भुजुङ हाइड्रोपावर, दरमखोला हाइड्रो इनर्जी, सान्भी इनर्जी, बेनी हाइड्रोपावरलगायत कम्पनीको आईपीओ निष्कासन प्रक्रियामा छन् । यमलिङ हाइड्रोपावर, मबिलुङ हाइड्रोपावर, सोलु हाइड्रोपावर, टक्सार पिखुवा खोला हाइड्रोपावर, विकास हाइड्रोपावर कम्पनी, कालिञ्चोक हाइड्रोपावरलगायत कम्पनीले आईपीओका लागि आवेदन दिएका छन् ।होटल तथा पर्यटन समूहअन्तर्गत सात कम्पनीको आईपीओ प्रक्रियामा छ । यो समूहमा एपेक्स हस्पिटालिटी, होटल फरेस्ट इन, अर्केड होल्डिङ्स, अन्नपूर्ण केबल कार, बन्दीपुर केबलकार एन्ड टुरिजम, अकामा होटल, ठमेल प्लाजा होटल एन्ड स्विट्स आईपीओ निष्कासनको प्रक्रियामा छन् । लगानी समूहतर्फ वरुण इन्भेस्टमेन्ट, सिड इनर्जी र शिवम् होल्डिङ्सले आईपीओको तयारी गरेका छन् । उत्पादन तथा प्रशोधन समूहतर्फ १५ कम्पनीको आईपीओ प्रक्रियामा छ । एकोर्ड फर्मास्युटिकल्स, एसवाई प्यानल नेपाल, सूर्य सिमेन्ट इन्ड्रस्ट्रिज, मारुती सिमेन्ट्स, स्मार्ट डोर्स, पाल्पा सिमेन्ट इन्ड्रस्ट्रिज, ओम मेगाश्री फर्मास्युटिकल्सलगायत कम्पनीले पनि आईपीओका लागि बोर्डमा आवेदन दिएका हुन् । लक्ष्मी टेक्नोप्लास्ट, श्री डिस्टिलरी, सोपान फर्मास्युटिकल्स, भूगर्भ सिमेन्ट, रिद्धिसिद्धि सिमेन्ट, सागर डिस्टिलरी र अम्बे स्टिल्सले आईपी ओल्याउने तयारी गरिरहेको धितोपत्र बोर्डले जनाएको छ । लघुवित्त समूहतर्फ स्वस्तिक लघुवित्त वित्तीय संस्थाको आईपीओ निष्कासनका लागि बोर्डमा आवेदन दिएका छन् । लघुबिमा (माइक्रो इन्स्योरेन्स) तर्फ क्रेस्ट माइक्रोलाइफ इन्स्योरेन्स, नेपाल माइक्रो इन्स्योरेन्स कम्पनी, प्रोटेक्टिभ माइक्रो इन्स्योरेन्स र स्टार माइक्रो इन्स्योरेन्स कम्पनीले आईपीओ जारी गर्न बोर्डसमक्ष निवेदन दिएका हुन् । अन्य समूहका १० कम्पनी आईपीओ पाइपलाइनमा छन् । ट्रेड टावर, कान्तिपुर टेलिभिजन नेटवर्क, डिस मिडिया नेटवर्क, आईएमई, हस्पिटल फर एड्भान्स मेडिसिन एन्ड सर्जरी सर्जरी (हेम्स हस्पिटल), पिअर इनर्जी, नेपाल ब्रोडकास्टिङ च्यानल, कैलाश हेलिकप्टर सर्भिस, छायादेवी कम्प्लेक्स र बिजनेस इन्ट्रेस्ट ग्रुप अफ इन्ड्रस्टिजले आईपीओका लागि प्रक्रियामा छन् ।धितोपत्र बोर्डका अनुसार यसअघि आईपीओ जारी गरी सूचीकरण भइसकेका ६ कम्पनीले आफ्नो पुँजी वृद्धिका लागि थप धतोपत्रको निष्कासन (एफपीओ) का लागि बोर्डमा आवेदन दिएका छन् । गत असोजसम्म नेपाल स्टक एक्सचेन्ज लिमिटेडमा सूचीकृत कम्पनीहरूको संख्या दुई सय ६७ पुगेको छ । सूचीकृत कम्पनीमध्ये एक सय २९ बैंक तथा वित्तीय संस्था र बिमा कम्पनी छन् । ९१ जलविद्युत्, २२ उत्पादन तथा प्रशोधन उद्योग, ७ होटल, ७ लगानी, ४ व्यापारिक संस्था र ७ अन्य समूहका कम्पनी रहेको नेप्सेको तथ्यांक छ । २०८० असोजमा सूचीकृत कम्पनीको संख्या दुई सय ६३ थियो । सूचीकृत कम्पनीमध्ये बैंक तथा वित्तीय संस्था र बिमा कम्पनीको धितोपत्र बजार पुँजीकरणको हिस्सा ५९२ प्रतिशत छ । जलविद्युत् कम्पनीको हिस्सा १४७, लगानी कम्पनीको हिस्सा ७९, उत्पादन तथा प्रशोधन उद्योगको हिस्सा ५६, होटेलको हिस्सा २८, व्यापारिक संस्थाको हिस्सा ०५ तथा अन्य समूहका कम्पनीको हिस्सा ९३ प्रतिशत छ ।"
अब क्यूआर कोड बाटै ब्लुबुक देखाउने सुविधाको तयारी,"(काठमाडौं) वाग्मती प्रदेश सरकारले यातायात व्यवस्थापनलाई आधुनिक र प्रविधिमैत्री बनाउने भन्दै आफू मातहतका करिब २३ लाख सवारीचालक अनुमतिपत्र र सवारी साधनसम्बन्धी अन्य दस्तावेज डिजिटाइज गर्ने भएको छ । प्रदेशको श्रम, रोजगार तथा यातायात मन्त्रालयले यसका लागि १ सय जना कर्मचारी करारमा नियुक्त गर्नुका साथै कम्प्युटर, स्क्यानरलगायत हार्डवेयर र सफ्टवेयर व्यवस्थापन गरिसकेको जानकारी दिएको छ ।डिजिटाइजेसन प्रक्रियाका लागि आवश्यक हार्डवेयर, सफ्टवेयर र कर्मचारीको व्यवस्था भइसकेको प्रदेश सचिव बाबुराम निरौलाले बताए । हामीले गुर्जुधारा र एकान्तकुनाका यातायात व्यवस्था कार्यालयमा रहेका झन्डै २२२३ लाख अभिलेख डिजिटाइज गर्न लागेका छौं, उनले भने, गुर्जुधारामा मोटरसाइकलसम्बन्धी करिब १४१५ लाख र एकान्तकुनामा सानाठूला सवारीका ७ लाख अभिलेख ढड्डामा छन् । ती सबैलाई डिजिटाइज गर्न २ वर्ष जति लाग्छ । ढड्डाका कतिपय रेकर्ड क्लिन नभएकाले विवरणमा त्रुटि आउन सक्ने र त्यसलाई क्रमशः सच्याउँदै र सुधार गर्दै लैजाने उनले जनाए । डिजिटाइजेसन कार्यका लागि १ सय जना डेटा इन्ट्री गर्ने कर्मचारी करारमा नियुक्त गरिएको छ । पुस १ बाट काम अघि बढ्नेछ, निरौलाले भने, सबै सवारी साधनको विवरण डिजिटाइज गरेपछि ब्लुबुक पनि डिजिटल फर्म्याटमा आउँछ र सवारी व्यवस्थापनसम्बन्धी सबै प्रक्रिया अटोमेसनमा जान्छ । उनका अनुसार क्यूआर कोडमा आधारित ब्लुबुकमा सवारी साधनको नम्बर र स्वामित्वसम्बन्धी आधारभूत विवरण समावेश गरिनेछन् । ब्लुबुक नै क्यूआर कोड हुने भएकाले यसलाई प्रिन्ट गरेर कागजमा बोक्न वा मोबाइलबाटै देखाउन मिल्नेछ । चालकले ब्लुबुक बोकेर हिँड्नु नपर्ने भएपछि यो सुरक्षित रहनुका साथै सवारी चालकलाई पनि कागजपत्र बोक्ने झन्झट नहुने अपेक्षा गरिएको छ ।वाग्मती सरकारले यसअघि गत कात्तिक ४ मा सवारी चालक अनुमतिपत्रलाई भने डिजिटल भर्सनमा लागू गरिसकेको छ । कार्ड छपाइको समस्यालाई समाधान गर्नुका साथै सवारी नियम उल्लंघनमा जरिवाना तिर्ने झन्झटसमेत अन्त्य हुने भन्दै सरकारले नागरिक एपमार्फत डिजिटल लाइसेन्सको व्यवस्था लागू गरेको थियो । नयाँ व्यवस्थामा, ट्राफिक प्रहरीले सवारी नियम उल्लंघन गर्नेलाई नागरिक एपभित्र रहेको क्यूआर कोड स्क्यान गरेर डिजिट चिट (ईचलानी) जारी गर्न सक्छन् । चिट काटेपछि सम्बन्धित व्यक्तिले तुरुन्तै जरिवाना तिर्न डिजिटल पेमेन्ट सिस्टमको प्रयोग गर्न सक्छन् ।डिजिटल लाइसेन्स र ईचलान प्रणाली लागू भएयता ट्राफिक नियम उल्लंघनको कारबाही दरमा उल्लेखनीय वृद्धि भएको ट्राफिक प्रहरी कार्यालयका प्रवक्ता प्रहरी नायब उपरीक्षक (डीएसपी) रविन कार्कीले जानकारी दिए । पहिले दिनको २०० देखि ३०० मात्रै ट्राफिक कारबाही हुन्थ्यो अहिले भने नागरिक एपमार्फत दैनिक औसत ९०० देखि १ हजार जनालाई कारबाही गरिरहेका छौं, कार्कीले भने, यो भनेको औसत १८ सयदेखि १९ सयवटा सवारीको चेकजाँचमा झन्डै आधाजसो कारबाही डिजिटल चिटमार्फत भइरहेको छ । डिजिटल चिट प्रणालीले ट्राफिक कारबाही प्रक्रियालाई कागजविहीन बनाउँदै सहज र पारदर्शी बनाएको कार्कीले बताए । ट्राफिक प्रहरीको ट्राफिक भायोलेसन रेकर्ड सिस्टम (टीभीआरएस) लाई नागरिक एपसँग आबद्ध गराएपछि ट्राफिक उल्लंघनको रेकर्ड राख्न, जरिवाना लिन र लाइसेन्स फिर्ता गर्नुपर्ने झन्झट कम भएको ट्राफिक प्रहरीहरूको भनाइ छ । डिजिटल चिट प्रणालीअन्तर्गत रातो बत्ती उल्लंघन, लेन अनुशासन तोड्ने, तीव्र गतिमा सवारी चलाउने, मादक पदार्थ सेवन गरी सवारी चलाउने जस्ता कसुरमा कारबाही भइरहेको प्रवक्ता कार्कीले जानकारी दिए ।डिजिटल लाइसेन्स र ईचलानबारे जानकारी दिन कात्तिक ४ मा आयोजित कार्यक्रममा वाग्मती प्रदेशका यातायातमन्त्री प्रेमभक्त महर्जनले डिजिटाइजेसन प्रक्रियामार्फत यातायात क्षेत्रमा सुधार ल्याउन आफूहरूले पहल थालेको बताएका थिए । उनले इलेक्ट्रोनिक ड्राइभिङ लाइसेन्स (ईडीएल) प्रणालीलाई थप प्रभावकारी बनाउन बिमा, मेडिकल जाँच जस्ता सेवाहरूलाई पनि प्रणालीमा जोड्ने योजना रहेको उल्लेख गरे । हाम्रो ईडीएल प्रणालीलाई राष्ट्रिय परिचयपत्रसँग जोडिएको हुँदा घरमै बसेर सम्पूर्ण प्रक्रिया पूरा गर्न सकिन्छ, उनले भने, लिखित परीक्षा ट्याबबाट दिन मिल्नेदेखि स्मार्ट ट्र्याल सेन्टरको अवधारणामा हामी काम गरिरहेका छौं । डिजिटल लाइसेन्स त सुरु गरियो अब ब्लुबुक बोक्नु नपर्ने बनाउँछौं । ढड्डाको डिजिटाइजेसन सुरु भएसँगै सवारी साधनको सवारीधनी प्रमाणपत्र (ब्लुबुक) पनि क्रमशः डिजिटल फर्म्याटमा उपलब्ध गराइने मन्त्रालयका सचिव निरौलाले बताए । डिजिटाइजेसनले वाग्मती प्रदेश मातहतका यातायात कार्यालयहरूमा रहेका करिब २२२३ लाख अभिलेखहरूको सुरक्षा सुनिश्चित गर्न महत्त्वपूर्ण योगदान गर्ने अपेक्षा गरिएको छ । मन्त्रालयका अनुसार स्क्यान गरिएका अभिलेखलाई सुरक्षित रूपमा कम्प्युटर प्रणालीमा राखिनेछ ।"
रूख कटान आदेशमा अल्झियो दोधारा चाँदनी सुक्खा बन्दरगाहको काम,"(कञ्चनपुर) दोधारा चाँदनीमा निर्माण हुने भनिएको सुक्खा बन्दरगाहको काम रूख कटान आदेशमा अल्झिएको छ । मन्त्रिपरिषद्को बैठकले सुक्खा बन्दरगाहका लागि जग्गाको भोगाधिकार दिने निर्णय गरेको तीन महिनासम्म रूख कटान आदेश नहुँदा काम रोकिएको हो । बन्दरगाह निर्माणस्थलमा पर्ने रूख कटानीको आदेशका लागि इन्टरमोडल यातायात विकास समितिले निरन्तर रूपमा वन मन्त्रालसँग समन्वय गरिरहेको छ । तर कटानी आदेश हुन नसकेको समितिका कार्यकारी निर्देशक आशिष गजुरेलले बताए । भारतले सुक्खा बन्दरगाह निर्माणका लागि ठेक्का प्रक्रिया अगाडि बढाउन कन्सल्ट्यान्ट नियुक्त गरिसकेको छ, उनले भने, हामीले ठाउँ खाली गर्न सकेका छैनौं, सबै कुरा भइसकेर पनि कटानी आदेश नआउँदा समस्या भयो । विभागीय मन्त्रीबाट पनि निरन्तर कटानी आदेशका लागि समन्वय भइरहेको उनको भनाइ छ । असोज पहिलो साताको मन्त्रिपरिषद् बैठकले शुक्लाफाँटा राष्ट्रिय निकुञ्जको मध्यवर्ती क्षेत्रमा पर्ने मायापुरी सामुदायिक वनको ४३ हेक्टर जमिन सुक्खा बन्दरगाहका लागि प्रयोग गर्न दिने निर्णय गरेको थियो । उक्त वन क्षेत्रमा पर्ने १७ सय रूख कटान गर्नुपर्ने देखिएको छ । यसको सट्टाभर्ना अन्यत्र ठाउँमा जग्गा दिन सक्ने अवस्था नभएकाले त्यसका लागि १४ करोड रुपैयाँ दिने गरी व्यवस्थापन भइसकेको गजुरेलले बताए । वनको जमिनको साटो नगद रकम दिने गरी बजेट व्यवस्थापन भइसकेको छ, गजुरेलले भने, विकास निर्माणका काममा सरकारी निकायबीच नै समन्वय नहुँदा समस्या हुन्छ । उक्त जमिनको भोगाधिकारका लागि पनि लामो समय लागेको थियो । त्यसपछि धमाधम काम सुरु हुने अपेक्षा गरिएको थियो । इन्टरमोडल यातायात विकास समितिले दसैंलगत्तै सम्पर्क कार्यालय खोलेर रूख कटानको काम अगाडि बढाउने योजना बनाएको थियो । भारतीय पक्षले पनि ठेक्का प्रक्रिया अगाडि बढिसकेकाले साइड खाली गरिदिन आग्रह गरिरहेको छ, उनले भने, हामीकहाँ विभिन्न वहानामा अल्झाउने काम मात्रै भएको छ । सुक्खा बन्दरगाह भारत सरकारले अनुदानमा निर्माण गरिदिने सहमति भएको छ । सोहीअनुसार निर्माण सुरु भएको तीन वर्षभित्र काम सम्पन्न गर्ने भारतीय पक्षले जनाएको गजुरेलले बताए । उनका अनुसार भारतीय पक्षले गरेको प्रारम्भिक अध्ययनअनुसार सुक्खा बन्दरगाह निर्माणका लागि करिब ६ अर्ब खर्च हुने अनुमान गरिएको छ । भारतले निर्माण गरेको डीपीआर (विस्तृत परियोजना प्रतिवेदन) अनुसार सुक्खा बन्दरगाहका लागि प्रशासनिक भवन, गोदाम, भन्सार, सुरक्षा, क्वारेन्टाइन घर र लोड अनलोड सेड निर्माण गरिनेछ । साथै चारैतर्फ पर्खाल निर्माण गरिनेछ । सुक्खा बन्दरगाहकै लागि नेपालतर्फ महाकाली नदीमा चार लेनको पक्की पुल र पूर्वपश्चिम राजमार्गको अन्तिम बिन्दु गड्डाचौकीदेखि दोधारा चाँदनी नगरपालिका१ मलेरिया नालासम्म ८ किलोमिटर ६ लेनको सडक निर्माणको काम अन्तिम चरणमा पुगेको छ । भारततर्फ उत्तरखण्डको चम्पावत जिल्लाको जोगबुडा पुलदेखि सीमासम्मै पहुँचमार्ग निर्माणको काम भइरहेको छ । तर कहिले जग्गाको भोगाधिकार प्राप्तिमा ढिलाइ हुने, कहिले रूख कटान आदेशमा ढिलाइ त कहिले वातावरणीय व्यवस्थापन योजना निर्माणका नाममा भइरहेको अल्झनले सुक्खा बन्दरगाह निर्माणमा ढिलाइ भइरहेको छ ।"
घुर्केसमा गुरुङ सामुदायिक होमस्टे,"(चितवन) गुरुङ समुदायको बसोबास भएको पुरानो पहाडी गाउँ इच्छाकामना गाउँपालिका२ घुर्केसमा सामुदायिक होमस्टे सुरु भएको छ । सदरमुकाम भरतपुरबाट उत्तरपूर्व ४० किलोमिटर परको यो गाउँमा पालिकाको सहयोगमा होमस्टे सञ्चालनमा आएको हो । भरतपुर, पदमपुर, जुटपानी, शक्तिखोर, मायाटार हुँदै डेढ घण्टामा यहाँ पुग्न सकिन्छ । यो गाउँ निकै पुरानो हो । हाम्रा बाजेबराजु यही जन्मेहुर्के । तर बाटोघाटोको सुविधा पहिला थिएन । सातआठ वर्ष भयो यहाँ नजिक गाडी आएको, ६० वर्षीया महिला विजमाया गुरुङले भनिन् । पहिला यहाँबाट गाडी चढ्न हिँडेर कालिटार पुग्थे । नारायणगढमुग्लिन सडकको मुग्लिन बजारनजिक आडमा रहेको कालिटार पुग्न हिँड्न सक्नेलाई पनि चार घण्टा लाग्थ्यो । अहिले गाउँगाउँमा बाटो, बिजुली पुग्यो । समुदायलाई यसबाट कसरी लाभ पुर्याउने होला भनेर सोच्दा पुरानो गाउँ भएका कारणले होमस्टे राखौं भन्ने योजना बनेको हो, इच्छाकामना गाउँपालिकाका अध्यक्ष दानबहादुर गुरुङले भने । घुर्केसमा गुरुङ समुदायका २३ घर छन् । यहाँका पुराना घरलाई रंगाएर चिटिक्क पारेपछि खाटमा नयाँ बिस्तरा राखेर स्थानीयले होमस्टे सुरु गरेका हुन् । घुर्केसका १४ घरले होमस्टे सुरु गरेका हुन् । होमस्टेबारे आधारभूत तालिम दियौं । केही आवश्यक सामग्री पनि सहयोग गर्यौं । त्यसपछि स्थानीयले होमस्टे सुरु गर्नुभएको छ, अध्यक्ष गुरुङले भने । भरतपुर हुँदै जाने बाटो सजिलो छ । शक्तिखोर फिस्लिङ सडकका कारण पहाडी गाउँ भरतपुरसँग सजिलै जोडिएका छन् । शक्तिखोरदेखि मायाटारसम्मको मूल सडक कालोपत्रे छ ।मायाटारदेखि तल दुई किलोमिटर कच्ची सडक पार गरेपछि घुर्केस पुगिन्छ । गाउँमा मौलिक नाँच मारुनी, घाटु, चुट्का नाच्ने पुरानो चलन हो । तर पछिल्लो समय यो हराउँदै गयो । युवा पुस्ताले बिर्संदै गए । तर अब हामी यसलाई फेरि जगाउँदै छौं । यहाँ बस्न आउनेलाई मिठो र स्वास्थ्यवर्द्धक रैथाने खान नास्ता खुवाउनुका साथै घाटु र चुट्काले सत्कार गर्नेछौं, होमस्टे नम्बर १ की स्थानीय बिसु गुरुङले भनिन् । गाउँमा इस्कसु, फर्सी, बोडी, सिमी, साग, मुला राम्रै फल्छ । सिस्नो प्रशस्त हुन्छ । मकै कोदो मुख्य अन्न भयो । हामी यहींका उत्पादनबाट बनेका परिकार पाहुनालाई दिनेछौं । सिस्नोको सुपदेखि उसिनेको फर्सी, पिँडालु, इस्कुस यहाँ आउनेलाई खुवाउनेछौं, होमस्टे नम्बर २ की विजमाया गुरुङले भनिन् । पहाडको शीतल र न्यानो वातावरणका कारण यहाँ पाहुना आउने आशा राखे । घरहरू पुराना छन् । हाम्रा बाजेबाहरूले आफ्नो सीपले घर बनाए । सफासुग्घर छन् । ढोकाझ्याल कलात्मक बनाउने प्रयास गरे । पहाडी पाखामा गुजुप्प मिलेर बसेको हाम्रो गाउँ टाढाबाट हेर्दा नै आकर्षक देखिन्छ । यहाँ आएर बसे झनै आनन्द हुन्छ, पुराना जनप्रतिनिधिसमेत रहेका चित्रबहादुरले भने । चितवन जिल्ला समन्वय समिति प्रमुख नारायणप्रसाद अधिकारीले शुक्रबार होमस्टेको उद्घाटन गरेका छन् । सुरुवात भएको छ । अझै व्यवस्थित बनाउँदै लैजान हामीले स्थानीयलाई देशका अन्य सफल होमस्टेको भ्रमण गराउने, परिकार र सत्कारका विषयमा पनि थप तालिम दिने योजनामा छौं, पालिका अध्यक्ष गुरुङले भने । चितवनको मैदानी क्षेत्रमा वैशाखजेठमा उखरमाउलो गर्मी हुन्छ । जाडोयाममा सिरेठो चल्छ । पहाडी भूभागमा गर्मीमा शीतल र जाडोमा न्यानो हुन्छ । बाटोघाटोको सुविधा भएकाले यस क्षेत्रमा खुलेका होमस्टेमा पाहुना आउने रमाउने आशा गरेको अध्यक्ष गुरुङले बताए ।"
लपुवाखोला जलविद्युत् आयोजना निर्माण सकियो,(संखुवासभा) संखुवासभाको सभापोखरी हाइड्रोपावर लिमिटेडले निर्माण गरिरहेको ५ मेगावाट क्षमताको लपुवा खोला साना जलविद्युत् आयोजना निर्माण सम्पन्न भएको छ । संखुवासभाको सभापोखरी गाउँपालिका३ मा निर्मित आयोजनाबाट उत्पादित विद्युत् ३३ केभी प्रसारण लाइनमार्फत तुम्लिङटार सबसस्टेनमा कनेक्सन गरी राष्ट्रिय प्रसारण लाइनमा जोडिएको छ ।०७७ माघबाट काम सुरु गरेको आयोजना निर्माण पूरा गरिसकेपछि विद्युत् प्राधिकरणको रोहबरमा आयोजना टेस्टिङको कामसमेत सकिइसकेको छ । प्राधिकरणलाई १५ दिन निःशुल्क विद्युत् उपलब्ध गराई अर्को महिनादेखि आयोजनाबाट व्यावसायिक उत्पादन सुरु गरिने प्रबन्ध निर्देशक श्रीराम देवकोटाले बताए । आयोजनामा ३ हजार १ सय मिटर लामो हेडरेस पाइप तथा ६ सय मिटरको पेनस्टक पाइप जडान गरेर लुफ्खोलाको पानीलाई स्थानीय बाह्रबिसे बजार नजिकै रहेको विद्युत् गृहमा खसालिएको छ । राष्ट्रिय वाणिज्य बैंकले ऋण लगानी गरेको यो आयोजना करिब १ अर्ब १० करोड लागतमा निर्माण सकिएको हो । अहिलेसम्म आयोजना छिटो सकिनेतर्फ ध्यान रहेकाले अब कम्पनीले सर्वसाधारणका निम्ति सेयर जारी गर्नका निम्ति प्रक्रिया बढाइसकेको देवकोटाको जनाए ।
अदुवाको भाउ बढ्दा उत्साहित किसान,"(सल्यान) परम्परागत तरिकाले खेती गर्दै आएका शारदा नगरपालिका१४ माल्नेटाका ज्ञानबहादुर घर्तीले सात रोपनीमा प्रत्येक वर्ष ८० क्विन्टल अदुवा उत्पादन गर्दै आएका छन् । २०७७ मा प्रतिकिलो २०, २०७८ मा २५ र २०७९ मा २५ रुपैयाँका दरले अदुवा बिक्री गरेका उनले गत वर्ष ३५ रुपैयाँका दरले बिक्री गरेका थिए । यस वर्ष बारीबाटै प्रतिकिलो ५० रुपैयाँमा बिक्री भएपछि उनी उत्साहित भएका छन् । अदुवाबाट गत वर्ष ५ लाख आम्दानी गरेका उनले यसपालि ८ लाखभन्दा बढी कमाइ हुने अनुमान गरेका छन् । माल्नेटाकै बुद्धिराम गिरीले प्रत्येक वर्ष आफ्नो पाँच रोपनी जग्गामा ६५ क्विन्टलभन्दा बढी अदुवा उत्पादन गर्दै आएका थिए । गत वर्षसम्म ४ लाख जति आम्दानी गर्दै आएका उनले यसपालि अदुवाले भाउ पाएपछि ताजा र बुर्ना अदुवा बिक्री गरेर २ लाखभन्दा बढी कमाएका छन् । यस्तै बाग्चौर नगरपालिका२ खरिबोटका किसान सुरेश ओलीले १० क्विन्टल बीउ लगाएर यस वर्ष ४० क्विन्टल जति उत्पादन गरेका थिए । उनले गत वर्ष सबै अदुवा बिक्री नभएपछि उनले आधाको सुठो बनाएका थिए । गत वर्षसम्म भाउ पाउन कठिनाइ भइरहेका बेला यसपालि उनले घरबाटै ५० रुपैयाँ किलोमा बेचेका छन् । चार वर्षपछि यहाँका अदुवा किसानले राम्रो भाउ पाएका हुन् । कोरोना महामारीयता प्रतिकिलो २५ देखि ३० रुपैयाँमाथि जान नसकेको अदुवाको मूल्य यसपालि बढेको हो । यस वर्ष किसानले घरबाटै ५० र बजारमा ७० रुपैयाँ प्रतिकिलोमा बेचिरहेका छन् । भारतका अतिरिक्त विभिन्न कम्पनीबाट पनि माग आएपछि किसान खुसी भएका छन् । माल्नेटाका सबै किसानले अदुवा खनेर बीउबाहेक धमाधम बिक्री गरिरहेको अगुवा किसान ज्ञानबहादुर घर्तीले बताए । गत वर्ष मंसिर अन्तिमसम्म बिक्री नभएर त्यत्तिकै थन्किएको अदुवा अहिले घरमा थुपार्न नपरेको घर्तीको भनाइ छ । किसानले उत्पादन गरेको अदुवा गत वर्षसम्म सुर्खेतस्थित एक प्रशोधन केन्द्रमा जान्थ्यो । यसपालि सिधै काठमाडौं, नेपालगन्जतिर गएको छ, उनले भने, अदुवाले भाउ पाएपछि हरेक किसानले ५० हजारदेखि २ लाख बढी आम्दानी गरेका छन् । गत वर्षसम्म बाहिरबाट आउने खरिदकर्ताको पर्खाइमा बस्नुपर्ने बाध्यता रहेकामा यसपालि कुर्नु नपरेको सिद्धकुमाख गाउँपालिका५ का सुकवीर खड्काले जनाए । सात रोपनीमा लगाएको अदुवा आठ क्विन्टल जति बीउ राखेर २० क्विन्टल प्रतिकिलो ४५ रुपैयाँका दरले बेचें । पोहोर ५० हजार कमाइ भएको थियो, यसपालि एक लाख हात परेको छ, उनले भने, बिक्रीका लागि विगतका वर्ष जस्तो बजार घुम्नुपरेन । एउटै खरिदकर्ता आएर घरबाटै सबै लगे । अदुवाले भाउ पाएपछि बल्ल मिहिनेतको फल मिलेको अनुभूति भएको उनको भनाइ छ । यस वर्ष अदुवाले भाउ पाएपछि जीविकोपार्जनमा सहज भएको बन्गाड कुपिण्डे९ सेराका भद्रबहादुर बुढाथोकीले बताए । गत वर्षसम्म स्थानीय खरिदकर्तालाई २० रुपैयाँ किलोमा लैजाऊ भन्दा मान्दैनथे । डोकोमा बोकेर झन्डै अढाई घण्टाको दूरी पार गरी सदरमुकाम खलंगामा लगेर बेच्नुपर्थ्यो । स्थानीय खरिदकर्ताले अदुवा राखेपछि कि ६ महिनापछि पैसा दिन्थे, कि खाद्यान्नमा पैसा कटाउँथे । यसपालि गत वर्ष जस्तो समस्या भएन, उनले भने । गत वर्षसम्म जिल्लामा २२ हजार टन उत्पादन भएर ४१ करोडको ४ हजार ८ सय ३१ टन अदुवा निकासी भएको कृषि विकास कार्यालय सल्यानका निमित्त प्रमुख महेश आचार्यले जनाए । यसपालि उत्पादनमा केही कमी आए पनि गत वर्षकै हाराहारीमा निकासी हुने र मूल्य बढेकाले ४३ करोड पुग्ने अनुमान गरिएको छ । देशमै सबैभन्दा राम्रो बोसे अदुवा उत्पादन हुने माल्नेटा र जिल्लाभरका किसानले प्रत्येक वर्ष १ हजार ४ सय २० हेक्टर जग्गामा अदुवा लगाउँदै आएको कार्यालयको तथ्यांक छ ।"
भूकम्पले चर्काएकै कोठामा फर्किए विद्यार्थी,"(वीरेन्द्रनगर)गत वर्ष कात्तिक १७ मा जाजरकोटको रामीडाँडा केन्द्रबिन्दु भएर गएको भूकम्पका कारण रुकुम पश्चिमको सानीभेरी गाउँपालिका१ भण्डारवनस्थित जनप्रिय आधारभूत विद्यालयका २ वटा भवन चर्किए । कक्षाकोठा चर्किएपछि त्यहाँ अस्थायी टहरा निर्माण गरियो । भूकम्पलगत्तै कक्षा संचालनका लागि बनाइएका टहरामा हावाहुरीले क्षति गरेपछि विद्यार्थीहरू चर्किएकै भवनमा फर्किएका छन् । विद्यालयका प्रधानाध्यापक लाले राना मगर कक्षाकोठा अभाव भएपछि अहिले चर्किएकै कोठामा पढाउनुपरेको बताउँछन् । विद्यालयका चारवटा कक्षाका विद्यार्थी अहिले चर्किएकै भवनमा बसेर पढिरहेका छन् । हावाहुरीले अस्थायी टहरा काम नलाग्ने भएको उनले बताए । चर्केको कोठामा बसेर पढ्दा विद्यार्थी र शिक्षक दुवैलाई असहज भइरहेको छ । केही समय त विद्यार्थीहरू कक्षाकोठाभित्र पस्न आनाकानी गर्थे । अहिले बानी त परेको छ तर पनि उनीहरूमा भूकम्पको त्रास छ, प्रधानाध्यापक मगरले भने । ६ कोठा मात्र भएको पक्की भवनमा सबै विद्यार्थी राख्ने ठाउँ नभएपछि जोखिम मोलेर चर्किएकै कोठामा राखेर पढाउनुपर्ने अवस्था रहेको उनले सुनाए । अहिले पनि एउटा कक्षा अस्थायी टहरामै सञ्चालन भइरहेको मगरले बताए । बालविकासदेखि ८ कक्षासम्म पढाइ हुने यो विद्यालयमा १ सय ८२ विद्यार्थी छन् । जाजरकोटको भेरी नगरपालिका२ स्थित शंकरभवन मावि बाहुनथानका ४ वटा कक्षाका विद्यार्थी पनि चर्किएकै भवनमा पढिरहेका छन् । कक्षा ९ र १० तथा १ र बालविकास कक्षाका विद्यार्थी कक्षाकोठा अभावले चर्किएकै कोठामा बसेर पढिरहेको प्रअ भीमबहादुर चन्दले बताए । उनका अनुसार काठमाडौंको एक संस्थाबाट आएका स्वयंसेवकले बनाएको दुईकोठे अस्थायी टहरामा केही समय कक्षा सञ्चालन गरिएको थियो । तर, गर्मीमा बस्नै नमिल्ने भएपछि चर्किएकै भवनमा फर्किएको उनले बताए । अस्थायी सिकाइ केन्द्र टिनले बारेर बनाइएको थियो । गर्मीको समयमा विद्यार्थीको खलखली पसिना बग्न थाल्यो । बस्न नसकेपछि चर्किएकै भवनमा सारेका हौं । अहिले त्यहाँ विद्यालयको सामान राख्ने बनाएका छौं, उनले भने । यो विद्यालयका ३ मध्ये २ कोठे एउटा भवन भूकम्पले बस्नै नमिल्ने भएपछि भत्काएर अस्थायी सिकाइ केन्द्र निर्माण गरिएको थियो । अरु भवन पनि भूकम्पले चर्किएको प्रअ चन्दले बताए । शंकरभवन मावि बाहुनथानमा ९ कक्षा पढिरहेकी गंगा वलीले डरैडरमा कक्षामा बस्नुपरेको बताइन् । कतिबेला भूकम्प आएर भत्किन्छ कि भन्ने चिन्ता भइरहन्छ । पोहोर घर भत्किँदाको डर नै हट्न पाएको छैन, उनले भनिन्, कक्षाका भित्ता चर्किएका छन् । सानो धक्कामा पनि भत्किने डर छ । जाजरकोट, रुकुम पश्चिम र सल्यानमा अहिले भूकम्प प्रभावित क्षेत्रका विद्यार्थीहरू चर्किएकै भवनमा बसेर पढिरहेका छन् । विभिन्न संघसंस्थाले बनाएका अस्थायी संरचनाहरू जीर्ण भएका छन् भने भवन पुनर्निमाण हुने सुरसार छैन । रुकुम पश्चिम सानीभेरी१ पक्रैयास्थित शीतल माविका विद्यार्थी पनि अहिले चर्किएकै कोठामा फर्किएका छन् । नयाँ भवन बन्ने सुरसार नभएको प्रअ वेदकुमार पुन बताउँछन् । सुरुमा प्लास्टिकले बारेर अस्थायी सिकाइ केन्द्र बनाइएको थियो । केही समय अघि पालिकाले अलिक खर्च गरेर बस्न मिल्ने बनाएको छ, उनले भने, त्यहाँ २ वटा कक्षाका विद्यार्थी मात्र अटाउन मिल्ने छ । त्यसैले चर्किएकै भवनबाट पठनपाठन गराउँदै आएका छौं । अहिले ५ वटा कक्षाका विद्यार्थीलाई चर्केका भवनमा राख्नुपरेको उनले बताए । चर्किएका भवनमा बस्दा विद्यार्थी मानसिक रूपमा त्रासमा रहने भएकाले सिकाइ पनि प्रभावकारी नहुने उनले बताए । विद्यालयका ६ वटा भवन मध्ये भूकम्पले ४ वटा चर्किएको उनले सुनाए । कर्णाली प्रदेश सामाजिक विकास मन्त्रालयका अनुसार भूकम्पबाट जाजरकोटका १ सय ४३ विद्यालयमा पूर्ण क्षति र २ सय ९६ मा आशिंक क्षति पुगेको छ । यस्तै रुकुम पश्चिमका १ सय ९२ विद्यालयमा पूर्ण क्षति र ५ सय ९ मा आशिंक क्षति पुगेको छ । सल्यानका ४२ विद्यालयमा आंशिक क्षति पुगेको मन्त्रालयको तथ्यांक छ । चर्किएका भवन र कक्षाकोठामा पढाउन पर्दा विद्यार्थी सँगै शिक्षकको मनस्थिती पनि भयग्रस्त भएको शीतल माविका प्रअ पुनको गुनासो छ । कक्षाकोठा अभावमा जोखिम मोलेरै पढाउनुपर्ने बाध्यता भएको उनले सुनाए । नयाँ भवन बनाउन तत्काल कुनै स्रोत छैन, अर्को वर्षसम्म नगरले बनाउने आश्वासन दिएको छ, प्रअ पुनले भने, त्यतिबेलासम्म कसरी पढाइ सञ्चालन गर्ने अन्योल छ । भूकम्प प्रभावित क्षेत्रका विद्यालयमा एकै कोठामा धेरै कक्षा सञ्चालन पनि गर्नुपरेको छ । अधिकांश कोठा भूकम्पले क्षति पुगेपछि जाजरकोटको दारनेटास्थित विष्णु आधारभूत विद्यालयमा एकै कोठामा दुईतीन कक्षा संचालन गर्नुपरेको शिक्षिका जयप्रधा वलीले बताइन् । उनका अनुसार यहाँ एक वर्षदेखि ३ देखि ५ कक्षासम्म एकै कोठामा राखेर कक्षा सञ्चालन भइरहेको छ । रुकुम पश्चिमको सानीभेरी१ मा रहेको प्रगति आधारभूत विद्यालयमा पनि बहुकक्षा सञ्चाललन गर्नुपर्ने बाध्यता छ । कक्षाकोठा अभावमा १ देखि ३ सम्मका विद्यार्थीलाई एकै कोठामा राख्नुपरेको विद्यालयले जनाएको छ । शीतल माविमा पनि कहिले १ देखि ३ सम्मका र कहिले ३ देखि ५ सम्मकालाई एकै कोठामा राखेर पढाइरहेको शिक्षकहरू बताउँछन् । एकै कोठामा धेरै कक्षा सञ्चालन गर्दा विद्यार्थीको ध्यान पढाइभन्दा अर्को कक्षामा केन्द्रित भइरहेको हुन्छ । यसले सिकाइ प्रभावित भइरहेको छ, शिक्षिका वलीले भनिन् । कर्णाली प्रदेश सरकारले भूकम्पले क्षति पुर्याएका सामुदायिक विद्यालय र स्वास्थ्य संस्था पुनर्निर्माणको काम बल्ल सुरु गरेको छ । जाजरकोट, रुकुम पश्चिम र सल्यानका विद्यालय र स्वास्थ्य संस्थाका भवन निर्माणमा प्रदेश सरकारको भौतिक तथा सहरी विकास मन्त्रालयले चालु आर्थिक वर्षमा सम्पन्न हुने गरी ५० करोड रुपैयाँ विनियोजन गरेको थियो । गत असोजमा बसेको मन्त्रिपरिषद् बैठकले भूकम्पबाट क्षतिग्रस्त विद्यालय र स्वास्थ्य संस्थाको भवन पुनःनिर्माण कार्यक्रम (सञ्चालन तथा व्यवस्थापन) कार्यविधि, २०८१ पनि स्वीकृत गरिसकेको छ । मन्त्रालय र मातहतका पूर्वाधार विकास कार्यालयबाट स्थानीय तहबाट सिफारिस भएका आयोजना जिल्लाको सिफारिसका आधारमा कार्यान्वयन हुने प्रावधान राखिएको छ । जिल्ला समन्वय समिति प्रमुखको संयोजकत्वमा रहने सिफारिस समिति सदस्यमा प्रमुख जिल्ला अधिकारी, शिक्षा विकास तथा समन्वय इकाइ प्रमुख, सामाजिक विकास कार्यालय प्रमुख, स्वास्थ्य इकाइ कार्यालयका प्रमुख, आवास तथा भवन शाखा प्रमुख रहेका छन् । उक्त समितिले पुनःनिर्माण गर्नुपर्ने विद्यालय र स्वास्थ्य भवनको तथ्यांक मन्त्रालयमा बुझाइसकेको छ । यसमा मन्त्रालयले काम गरिरहेको मन्त्रालयका प्रवक्ता ससिनियर डिभिजन इन्जिनियर रमेश सुवेदीले बताए । उनका अनुसार सल्यानबाट स्वास्थ्य संस्था र विद्यालय गरी ४२ वटा संरचना निर्माणका लागि प्रस्ताव आएको थियो । प्राथमिकताका आधारमा सिफारिस समितिले ५ वटाको नाम छनोट गरेको छ । रुकुम पश्चिमबाट १ सय २० संस्थाको नाम प्रस्ताव गरिएकामा समितिले ३३ वटा मात्रै छनोट गरेको छ । जाजरकोटबाट ४६ को प्रस्ताव आएकामा समितिले ३९ वटा छनोट गरेर मन्त्रालयमा बुझाएको छ । भवन अभावका कारण नियमित पठनपाठन र स्वास्थ्य सेवा प्रवाहमा बाधा भएको, जिल्ला विपद् व्यवस्थापन समितिले पुनःनिर्माण गर्नुपर्ने पहिचान गरेका विद्यालय तथा स्वास्थ्य संस्थाको पुनःनिर्माणका लागि सम्बन्धित जिल्लाबाट छनोट भई आएका मध्ये कार्यविधिमा प्रक्रिया पुगेकालाई मन्त्रालयले छनोट गरेर पठाउने प्रवक्ता सुवेदीले बताए । प्रस्तावित आयोजनाको लागत विद्यालयको हकमा अधिकतम ७५ लाख र स्वास्थ्यको हकमा ५० लाख रुपैयाँ बराबरको बनाउनुपर्नेछ । जसमा जाजरकोटलाई २५ करोड, रुकुम पश्चिममा २२ करोड र सल्यानका लागि ३ करोड छुट्याइएको छ । शिक्षा, विज्ञान तथा प्रविधि मन्त्रालयले पनि विद्यालयका संरचनाको अवस्था हेरेर प्राथमिकताका आधारमा काम गर्ने जनाएको छ । भवन निमार्णका लागि मन्त्रालयअन्तर्गत केन्द्रीय आयोजना कार्यान्वयन एकाइ बनेको छ । केही दातृ निकायले विद्यालयका भवन बनाउन सम्झौता गरे पनि निर्माणको काम अघि बढेको छैन ।"
भत्ता जोगाएर सहकारीमा राखेको बचत अपचलन,"(परासी)पश्चिम नवलपरासीको प्रतापपुर गाउँपालिका६ की ७० वर्षीया कौशिल्या हरिजनले सामाजिक सुरक्षा भत्ता जोगाएर दुई लाख रुपैयाँ जनहित बचत तथा ऋण सहकारी जम्मा गरिन् । तर सहकारी नै बन्द भएपछि आफ्नो बचत फिर्ता गरिदिन उनी अहिले हारगुहार गरीरहेकी छन् । दुःख पर्दा ऋण पनि पाइन्छ भनेर सहकारीमा बचत गरियो, उनले भनिन्, वृद्ध भत्ताको रकम पनि खर्च नगरी राखें । रकम खाएर अहिले सञ्चालक फरार भए । हाम्रो बचत जसरी पनि फिर्ता गर्नुपर्यो ।जिल्लाको दक्षिणी भेगमा बैंक तथा वित्तीय संस्थाको सहज पहुँच छैन । त्यसैले स्थानीयले गाउँमै खुलेको सहकारीमा रकम जम्मा गरे । २०७५ सालमा स्थापना भएको उक्त सहकारीमा करिब ७ सय बचतकर्ताको ५६ लाख ८६ हजार जम्मा थियो । उक्त रकम अपचलन गरेर संस्थाका व्यवस्थापक अविनाशकुमार कुशवाह र सञ्चालक समितिका केही व्यक्ति फरार रहेको पीडितको भनाइ छ । सुस्ता गाउँपालिका५ का सुकलाल मियाँ शारीरिक रूपमा अशक्त छन् । उनले पनि अप्ठ्यारो र उपचारको समयमा काम लाग्ने भन्दै सामाजिक सुरक्षा भत्ता र आफूसँग भएको केही रकम जम्मा गरे । तर एक वर्षदेखि सहकारी नै बन्द भएको र व्यवस्थापक पनि फरार रहेको उनले बताए । प्रतापपुर६ कै बद्री यादव सेवानिवृत्त प्रहरी हवल्दार हुन् । सेवानिवृत्त भएपछि उनी खेती किसानीमा लागे । छोराछोरीको पढाइका लागि भनेर आफ्नो आम्दानी सहकारीमा बचत गर्न थाले । तर अहिले आफ्नो बचत अपचलन भएको उनले बताए । सहकारी बन्द भएको र यसको समाधानका लागि राजनीतिक दलका नेताहरू पनि चुपचाप बसेको भन्दै यादवले निराशा व्यक्त गरे । यो निकै ग्रामीण क्षेत्र हो । यहाँका अधिकांश खेती र सामान्य मजदुरी गरेर जीविकोपार्जन गर्छन्, उनले भने, वृद्ध भत्तादेखि सामान्य मजदुरी गरेर आफ्नो छाक काटेर बचत गरेको रकम अपचलन हुँदा पनि सहकारी ठगहरू खुलेयाम हिँडिरहेका छन् ।बचतकर्ताको उजुरीका आधारमा पालिकाले वडा १ का अध्यक्ष महेन्द्रबहादुर चौधरीको संयोजकत्वमा पाँच सदस्यीय छानबिन समिति गठन गरेको थियो । समितिले अध्ययनका क्रममा सहकारीले बचतकर्ताको रकम र ऋण प्रवाहको अधिकांश रेकर्ड नराखेको, ऋण प्रवाहमा धितो नराख्ने र नगदी रसिद मात्र काट्ने गरेको भेटेको छ । जसमा सहकारीका व्यवस्थापक कुशवाहले मात्र ५२ लाखभन्दा बढी रकम अपचलन गरेको छानबिन समितिले ठहर गरेको छ । बाँकी रकम संस्थाका अन्य पदाधिकारीले अपचलन गरेको समितिको भनाइ छ ।सहकारीले स्थापनायता एक पटक मात्र लेखापरीक्षण गरेको छ भने अहिलेसम्म साधारणसभा गरेको छैन । सहकारीमा जम्मा १० हजार रुपैयाँ मात्र मौज्दात रहेको भेटिएको छ । सहकारीमा बचतकर्ताको रकम अपचलन भएको, दोषीलाई कारबाही, बचत फिर्ता गर्नुपर्ने र गाउँपालिकामा सहकारीको नियमन गर्न बेग्लै सहकारी शाखा स्थापना गर्न सुझाव दिएको छानबिन समिति संयोजक चौधरीले बताए । सञ्चालक समिति र सरोकारवालाले सहकारीको गतिविधिबारे नियमन गरेको पाइएन, उनले भने, वित्तीय संस्थामा अपनाउनुपर्ने प्रक्रिया र विधिको प्रयोग गरेको भेटिएन ।छानबिन समितिले प्रतिवेदन गाउँपालिकालाई बुझाएको छ, जसमा व्यवस्थापकसहित रकम अपचलनमा संलग्न सात जनालाई कारबाही र बचतकर्ताको रकम फिर्ता गराउने वातावरण बनाउन सिफारिस गरिएको छ । पालिकाका अध्यक्ष उमेशचन्द्र यादवले कानुनी परामर्शमा रहेको बताए । बचतकर्ताको रकम फिर्ता गराउनेतर्फ हाम्रो ध्यान केन्द्रित छ । दोषीलाई कारबाहीका लागि कानुनी परामर्शमा छौं, उनले भने, अपचलनमा संलग्नलाई झिकाएर बचत फिर्ताका लागि पहल गर्ने र समस्या समाधान नभएमा कानुनी प्रक्रियामा जाने योजना छ । सहकारीका अध्यक्ष प्रेम खवासले व्यवस्थापक कुशवाहलाई दोष दिएर पन्छिने गरेका छन् । सञ्चालक समितिका पदाधिकारीले पनि व्यवस्थापकले आफूहरूलाई जानकारी नदिइकनै रकम संकलन, प्रवाह र कारोबार गरेको दाबी गरेका छन् । हामीलाई हिसाबकिताब गर्ने ज्ञान थिएन । सहकारीको कारोबारको जिम्मा व्यवस्थापक अविनाशलाई दिएका थियौं । आफू अनुकूल रकम चलाउने गरेको रहेछ, पछि थाहा पायौं, खवासले भने, हामीले नै गाउँपालिका र अन्य सरोकारवाला कार्यालयमा उजुरी दर्ता गराएका छौं । बचतकर्ताको रकम फिर्ता गराउन प्रतिबद्ध छौं ।"
सुदूरपश्चिमको बलियो दाबेदारी,"(काठमाडौं) सुदूरपश्चिम रोयल्स नेपाल प्रिमियर लिग (एनपीएल) मा लगातार तेस्रो विजय हात पार्ने दोस्रो टोली बनेको छ । कीर्तिपुरस्थित त्रिवि मैदान शनिबार रोयल्सले लुम्बिनी लायन्सलाई४५ रनले पराजित गरी लगातार तेस्रो जितसहित बलियो दाबेदारी पेस गरेको छ । लगातार तीन खेल जितेको जनकपुर बोल्ट्सलाई रनरेटमा उछिन्दै रोयल्स शीर्षस्थानमा उक्लेको हो । त्यस विपरीत राष्ट्रिय क्रिकेट टोलीका कप्तान रोहित पौडेलको नेतृत्वमा रहेको लुम्बिनी लायन्सले लगातार तेस्रो खेलमा हार बेहोरेको हो । यसले लुम्बिनीलाई प्लेअफको यात्रा कठिन बनेको छ । १ सय ८८ रनको लक्ष्य पाएको लुम्बिनीले २० ओभरमा ९ विकेट गुमाई १ सय ४२ रनमात्र बनाउन सक्यो । स्कट कुग्लेनले इनिङ्सको पहिलो बलमै अर्जुन साउदलाई एलबीडब्लू आउट गरेपछि लुम्बिनी सम्हालिन सकेन । न्युजिल्यान्डका तीव्र गतिका बलर उनले अर्का ओपनर उन्मुक्त चन्दलाई पनि ४ रनमा एलबीडब्लू आउट गरे ।अर्का विदेशी बलर स्कटल्यान्डका ब्रान्डन म्याकमुलेनले रोहित (५), टम मुर्स (७) र साद बिन जाफर (०) लाई आउट गरेपछि लुम्बिनी ५ ओभरभित्र १९५ को स्थितिमा पुग्यो । सन्दीप जोराले २६ बल खेल्दै १ छक्कासहित २० रन बनाए । दिनेश अधिकारी १४, सूर्य तामाङ ७ रन र रामोन सिमान्ड्स शून्यमा आउट भए ।विवेक यादव ७७ रन बनाई अविजित रहे । ५४ बल खेलेका उनले ३ चौका र ७ छक्का प्रहार गरे । लुम्बिनीबाट सैफ जैब र म्याकमुलेनले ३३ विकेट लिए । जैबले ४ ओभरमा ३३ र म्याकमुलेनले ४ ओभरमा २१ रन खर्चे । कुग्लेनले ४ ओभरमा १९ रन खर्चेर २ र अविनाश बोहराले १ विकेट लिए ।यसअघि ओपनर जैबले बिहानको कठिन कन्डिसनमा पनि सानदार ब्याटिङ गर्दै ९० रन बनाएपछि टस हारेको सुदूरपश्चिमले २० ओभरमा ४ विकेट गुमाई १ सय ८७ रन बनायो । इंग्लिस ब्याटर जैबले ६१ बलमा ६ चौका र ५ छक्का प्रहार गरे । १८ औं ओभरमा आउट भएका उनले विनोद भण्डारीसँग पहिलो विकेटमा ६३ ओभरमा ४९, दोस्रो विकेटमा म्याकमुलनेसँग ४३ बलमा ५७ र कप्तान दीपेन्द्रसिंह ऐरीसँग २४ बलमा ५३ रनको साझेदारी गरे ।विनोदले १३ बल खेल्दै २ चौकासहित १७, म्याकमुलेनले २० बलमा समान १ चौका र छक्कासहित २३ रन बनाए । दीपेन्द्र १९ बलमा ४ चौका र २ छक्कासहित ३९ रनमा अविजित रहे । आरिफ शेख आफूले सामना गरेको पहिलो बलमै आउट भए । लुम्बिनीबाट सिमोन्ड्सले ४ ओभरमा ३२ रन खर्चेर २, रोहित र विवेकले ११ विकेट लिए । कर्णाली भाग्यमानीकर्णाली याक्सले लो स्कोरिङ खेलमा विराटनगर किंग्सलाई ७ रनले हरायो । १ सय ३४ रनको लक्ष्य पाएको विराटनगरले ८ विकेट गुमाई १ सय २६ रन बनायो । अन्तिम ओभरमा जित पाउन विराटनगरलाई १५ रन आवश्यक थियो । तर, नन्दन यादवले ७ रनमात्र दिएर कर्णालीलाई जित दिलाए । नन्दनले ४ ओभरमा १९ रन खर्चेर ३ विकेट लिए । देव्रेहाते स्पिनर विपिन शर्माले ४ ओभरमा २० रन खर्चेर २, कप्तान सोमपाल कामी, विलियम बोसिस्टो र युनिश ठकुरीले ११ विकेट लिए । कर्णालीबाट निकोलस कृतनले सर्वाधिक ४० रन बनाए । क्यानडाका कप्तान कृतनले ३९ बलमा ४ चौका र १ छक्का प्रहार गरे । ओपनर लोकेश बमले ९ बला १ चौका र २ छक्कासहित १९ र दीपक बोहराले १३ बलमा १ छक्कासहित १८ रन बनाए । मार्टिन गप्टिल ४, अकिब इल्यास ८, नरेन भट्ट ७, बसिर अहमद ८, क्रिस सोल ५ रनमा आउट भए । प्रतिश जिसी ७ र कप्तान सन्दीप लामिछाने ६ रनमा अविजित रहे ।प्रतिशले सनसनी अन्तिम ओभर फालेपछि विराटनगरले कर्णालीलाई १ सय ३३ रनमा अलआउट गरेको हो । प्रतिशले अन्तिम ओभरमा विना कुनै रन नखर्ची ३ विकेट लिएपछि टस हारेर ब्याटिङमा आएको कर्णाली पूरा २० ओभर खेल्दै अलआउट भयो । प्रतिशले अन्तिम ओभरमा जिसन मक्सुदलाई २ तथा नन्दन र विपिनलाई शून्यमा आउट गरे भने युनिश रनआउट भए । प्रतिश भारतीय स्टार ब्याटर शिखर धवनलाई एनपीएलमा आउट गर्ने पहिलो नेपाली खेलाडी पनि बने । उनले धवनलाई ५ रनमै बोल्ड गरे । प्रतिशले ४ ओभरमा १ मेडन राख्दै १७ रन खर्चे । प्रतियोगितामा आफ्नो अन्तिम खेल खेलिरहेका धवनले काठमान्डु गुर्खाजविरुद्ध अविजित अर्धशतक बनाए भने अन्य दुई खेलमा विदेशी खेलाडीबाट आउट भएका थिए । कर्णालीका अर्का विदेशी खेलाडी चाडविक वाल्टनलाई १ रनमा सोलले आउट गरेपछि विलियम बोसिस्टो र देव खनालले तेस्रो विकेटमा ७९ बलमा १ सय २ रनको साझेदारी गरी कर्णालीको स्थिति सुधारेका थिए । कर्णाली यहाँसम्म पुग्नुमा विराटनगर आफैं दोषी थियो । प्रतिशको बलमा सुवास भण्डारीले देवको क्याच छाड्न पुगे, जतिखेर देव २ रनमा खेलिरहेका थिए ।देवले ४८ बलमा ५३ रन र बोसिस्टोले ४९ बलमा ६६ रन बनाए । देवले ४ चौका र २ छक्का तथा १९ औं ओभरमा आउट भएका बोसिस्टोले ५ चौका र ३ छक्का प्रहार गरे । बसिरले लगातार बलमा देव र गुलशन झा (०) लाई आउट गरे । इल्यासले अर्जुन घर्तीलाई १ रनमा आउट गरे । कर्णालीले अन्तिममा ५ विकेट कुनै रनविना गुमाएको थियो । फर्किने भए धवनभारतीय स्टार धवनले चार खेल खेलेर एनपीएल यात्रा टुंग्याएका छन् । उनले कर्णाली याक्सबाट ४ खेल खेल्ने सहमति गरी काठमाडौं आएका थिए । एनपीएलले आफ्नो सामाजिक सञ्जालबाट धवनलाई धन्यबाद दिएको छ । अब उनले भारतको सुरतमा डिसेम्बर १२ देखि हुने एक भेट्रान प्रतियोगितामा खेल्नेछन् ।धवनलाई उतारेको कर्णालीले ४ मध्ये २ खेल जितेको छ भने २ मा हारेको छ । जनकपुर बोल्ट्सविरुद्धको पहिलो खेलमा धवन १४ रन बनाई क्यानेडियन बलर हर्ष ठाकेरको बलमा बोल्ड भए । काठमान्डु गुर्खाजविरुद्ध उनले ५१ बलमा ४ चौका र ५ छक्कासहित अविजित ७२ रन बनाएका थिए । चितवन राइनोजविरुद्ध ४१ बलमा ४५ रन बनाएका उनलाई नामिबियाका बलर लफ्टी इटनले कट एन्ड बोल्ड गरेका थिए । धवनले ४ खेलमा १२२५२ को स्ट्राइक रेटमा १ सय ३६ रन बनाए । शनिबारसम्म उनी सर्वाधिक रन बनाउने एनपीएल सुचीमा रोहित पौडेल (१४६), लाहिरू मिलान्था (१४४) र दीपेन्द्रसिंह ऐरी (१३९) भन्दा मात्र पछाडि छन् ।"
काभामा हेल्प नेपाल विजयी,"काठमाडौं (कास) काभा मेन्स भलिबल क्लब च्याम्पियनसिपमा शनिबार त्रिपुरेश्वरस्थित राखेप कभर्डहलमा सुरु भएको छ । नेपालसहित चार देशका ५ क्लबले च्याम्पियनसिपमा सहभागिता जनाएका छन् । पहिलो दिन नेपाली टोलीले मिश्रित नतिजा निकालेका छन् । टिपटप हेल्प नेपाल स्पोटर््स क्लबले जित पाउँदा गण्डकी प्रदेश टिम पराजित भएको छ । दुवैको खेल पाँच सेटसम्म चलेको थियो । हेल्प नेपालले भारतीय टोली क्यालिकट हिरोजलाई ३२ को सेटमा हरायो । हेल्प नेपालले घरेलु कोर्टको फाइदा उठाउँदै प्रतियोगिताको दाबेदार क्यालिकटविरुद्ध २५२२, २०२५, २२२५, २६२४, १५१० को सेटमा जित निकाल्यो । सुरुआती अग्रताका बावजुद दुई सेट गुमाएर हेल्प नेपालले खेलमा पुनरागमन गरेको थियो । अर्को खेलमा माल्दिभ्सको क्लब एचडीसीसँग गण्डकी प्रदेश ३२ सेटले पराजित भयो । लगातार दुई सेटम २५१८, २५२३ ले आफ्नो पक्षमा पारेको गण्डकीले त्यसपछि लगातार सेट गुमाएको थियो । गण्डकीको कडा चुनौतीका बावजुद एचडीसीले २५२३, ३०२८, १५१३ ले सेट आफ्नो पक्षमा पारेर खेल जित्यो । च्याम्पियनसिपको अर्को एक टिम इरानको रहेको छ । पहिलो दिन सबै टिमले अंक बटुलेका छन् । खेल पाँच सेटसम्म चलेकाले जित्नेले २ र हार्नेले १ अंक लिएका थिए ।"
चम्किए नवाङ र दावा,काठमाडौं (कास) ओमा इमिरेट्सको प्रस्तुति रहेको इन्टरनेसनल आमन्त्रण गल्फ सिरिजमा नवाङ पासाङ शेर्पा र दावा सोनम शेर्पा चम्किएका छन् । नवाङ र दावा आआफ्नो ह्यान्डिक्यापमा विजयी बन्दै जनवरीमा दुबईमा हुने प्रतियोगितालाई छनोट छन् । गोकर्ण गल्फ क्लबमा शनिबार नवाङले १३ र त्योभन्दा माथिको ह्यान्डिक्यापमा ४२ स्कोर गरी उपाधि जिते । १२ ह्यान्डिक्यापमा दावाले आफ्नो उत्कृष्ट स्किल देखाउँदै ४१ स्कोरसहित उपाधि उचालेका हुन् । उनीहरूसँगै पवन विष्टले पनि दुबईमा खेल्नेछन् । चिपिङ प्रतिस्पर्धामा पवन विजेता बने । दुवै विधामा उच्च प्रतिस्पर्धा देखियो । १३ र सोभन्दा माथिको ह्यान्डिक्यापमा फुर्साङ लामा ३७ अंकसहित दोस्रो र आरती राणा ३६ अंकसहित तेस्रो भए । १२ मुनिको ह्यान्डिक्यापमा गौरव शाह ३६ अंकसहित दोस्रो र जिग्मे डङ्स्टेटसाङ ३४ अंकसहित तेस्रो भए । सोनम नोर्बु लामा क्लोजेस्ट टु द पिनतर्फ विजेता बने भने प्रवीण शाही ठकुरीले लङ्गेस्ट ड्राइभको उपाधि जिते । १० औं होलको बिट द प्रो प्रतिस्पर्धामा १९ खेलाडीमध्ये सुनिल कार्की विजेता बने । स्टेबल फर्म्याटको ३४ ह्यान्डिक्याप आधारमा खेलाइएको प्रतियोगितामा कुल ९८ गल्फरले प्रतिस्पर्धा गरेका थिए । ओमा इमिरेट्सले नेपाली गल्फको विकासमा टेवा दिने हेतुले प्रतियोगिता गरेको हो ।
खडक र सन्तोषी च्याम्पियन,"(नेपालगन्ज)त्रिभुवन आर्मी क्लबका धावक खडकबहादुर खड्काले दसौं संस्करणको नेपालगन्ज म्याराथनको उपाधि जितेका छन् । उनले शनिबार ४२१९५ किलोमिटरको दुरी २ घण्टा १७ मिनेट ४८ सेकेन्डमा पूरा गरी दोस्रो पटक नेपालगन्जमा उपाधि जिते । आर्मीकी राजन रोकाया र सुशीलकुमार शाही क्रमशः दोस्रो र तेस्रो भए । गत संस्करणमा उपविजेता बनेका खडकले त्यसभन्दा अघिल्लो संस्करणमा उपाधि नै जितेका थिए । राजनले २ घण्टा १७ मिनेट ५३ सेकेन्ड र सुशीलले २ घण्टा २१ मिनेट ४५ सेकेन्डमा दौड पूरा गरेका थिए । विजेताले २ लाख, उपविजेताले एक लाख र तेस्रो हुनेले ५० हजार रुपैयाँ पुरस्कार पाएका थिए । च्याम्पियन खडकले नेपालगन्ज म्याराथनमा दुई पटक च्याम्पियन हुन पाउँदा खुसी लागेको बताए । पहिलाभन्दा राम्रो टाइमिङ आयो निकै खुसी छु, उनले भने, यस्ता इभेन्टले आफ्नो प्रदर्शनमा सुधार गर्दै जान सहयोग पुग्दछ । उनी पहिलोपल्ट नेपालगन्जमा दौड्दा आठौं स्थानमा रहेका थिए । यसअघि दुई पटक एपीएफका गोपीचन्द्र पार्कीले मात्र उपाधि जितेका थिए ।ओलम्पियन धाविका सन्तोषी श्रेष्ठले नेपालगन्ज हाफ म्याराथन लगातार चौथो पटक जितेकी छन् । उनले यसअघि नवौ संस्करण जितेर उपाधिमा ह्याट्रिक गरेकी थिइन् । सन्तोषीले १ घण्टा १७ मिनेट ३० सेकेन्डमा दुरी पूरा गरिन् । सन्तोषीलाई टक्कर दिएकी एपीएफकी धाविका पुष्पा भण्डारी दोस्रो र विमला कार्की तेस्रो भए । विजेताले ७५ हजार, उपविजेताले ५० हजार र तेस्रोले २५ हजार पुरस्कार पाए । पुष्पा चार वर्षअघिको संस्करण जितेकी धाविका हुन् ।पहिलो पटकभन्दा टाइमिङ राम्रो भएको छ । चौथो पटक उपाधि जित्न पाउँदा थप उत्साहितत छु, सन्तोषीले भनिन्, नेपालगन्जको रुट राम्रो छ, तर कतैकतै सडक भत्किएकाले अलि अप्ठ्यारो पनि भयो ।दोस्रो भएकी पुष्पाले निर्धारित दूरी १ घण्टा १९ मिनेट १२ सेकेन्डमा पूरा गरिन् । तेस्रो भएकी विमलाले १ घण्टा ४९ मिनेट १५ सेकेन्डमा दुरी पार गरिन् । स्वस्तिका शाही १ घण्टा ५२ मिनेट ३४ सेकेन्डबाट चौथो भइन् । नेपालगन्ज उपमहानगरको गेटबाट सुरु भई कोहलपुर नगरपालिकादेखि ४ किलोमिटर उत्तर बानियाभार पुगेर सोही रुटमा आएर समापन भएको थियो । ५ किमि छात्रछात्रा, किड्स रन, ५ किमि कर्पोरेट रन, ५ किमि ट्राइसाइकल र ५ किमि वाकाथनलगायतका विधामा पनि प्रतिस्पर्धा भएको थियो । किड्स रनका विजेतालाई शैक्षिक सामग्री प्रदान गरिएको छ । कर्पोरेट ५ किमि दौडमा विजेतालाई आकर्षक प्याकेजबाट पुरस्कृत गरिएको थियो ।"
पछाईं गृहनगरमा सम्मानित,"कान्तिपुर टेलिभिजन नेटवर्क र रेडियो कान्तिपुरका प्रमुख कार्यकारी अधिकृत शिशिर पछार्इं गृहनगर नेपालगन्जमा सम्मानित भएका छन् । नेपालगञ्ज म्याराथनको १० औं संस्करणमा आयोजित कार्यक्रममा पछाईंलाई नेपालगन्ज उपमहानगरपालिका र म्याराथन आयोजक क्रियटिभ ह्यान्ड्सले सम्मान गरेको हो ।नेपालगन्ज म्याराथनलाई राष्ट्रियस्तरको म्याराथन बनाउन सञ्चारमाध्यमबाट उल्लेख्य भूमिका निर्वाह गरेको र नेपालगन्जका युवालाई सत्कर्ममा लाग्न उत्प्रेरणा प्रदान गर्नुका साथै नेतृत्व विकासमा हौसला प्रदान गरेको भन्दै उनलाई सम्मान गरिएको आयोजकले जनाएको छ । उनलाई उपमहानगरपालिका मेयर प्रशान्त विष्ट, वरिष्ठ हास्य कलाकार मदनकृष्ण श्रेष्ठ र ह्यान्ड्सका अध्यक्ष टीएस ठकुरीले संयुक्त सम्मानपत्र प्रदान गरे । दसौं संस्करणका अवसरमा म्याराथनलाई सुरुबाटै सघाउने १० व्यक्ति र संस्था पनि सम्मानित भए । सम्मानित हुनेमा प्याब्सन बाँके, नेपालगन्ज उपमहानगर, कोहलपुर नगरपालिका, हिडेन ट्रेजर, पूर्वक्रिकेटर एलबी क्षेत्रीलगायत छन् । नेपालगन्ज म्याराथन एम्स मान्यताप्राप्त म्याराथन हो ।"
प्रिन्स र रसिलालाई उपाधि,"(काठमाडौ)एपीएफका प्रिन्स दाहाल र आर्मीकी रसिला महर्जनले शनिबार तेस्रो ललितपुर मेयर कप राष्ट्रिय ब्याडमिन्टन प्रतियोगिताको उपाधि जितेका छन् । दुवैले उपाधिमा ह्याट्रिक जित हासिल गरेका छन् ।पुरुष सिंगल्सको फाइनलमा प्रिन्सले आर्मीका प्रफुल महर्जनलाई २१८, २१९ ले पराजित गर्दै उपाधिमाथि ह्याट्रिक गरेका छन् । एपीएफका देवराज राना र क्षितिज खनाल तेस्रो भए । महिला सिंगल्सको फाइनलमा शीर्ष वरीयताकी रसिला महर्जनले उपाधि रक्षा गरेकी छन् । उनले आफ्नै क्लबकी अमिता गिरीलाई २१७, २१११ ले हराइन् । रसिलाको पनि ललितपुर मेयर कपमा लगातार तेस्रो उपाधि हो । आर्मीका रिहाना शेरचन र शेष्ना श्रीपाली तेस्रो भए ।यू१७ उमेर समूहतर्फ पुरुषमा एपीएफका कविर केसी च्याम्पियन भए । उनले आर्मीका सुविन श्रेष्ठलाई २१९, २११३ ले हराए । ब्याडमिन्टन ट्रेनिङ सेन्टरका अमन डंगोल र कैलालीका शिशिर राना संयुक्त तेस्रो भए । महिलातर्फ आर्मीकी रिहाना शेरचन च्याम्पियन भइन् । उनले एपीएफकी स्वर्लिन श्रेष्ठलाई २११७, २११२ ले हराइन् । एपीएफका प्रियंशा श्रेष्ठ र टिशारानी शाक्य तेस्रो भए । पुरुष (शीर्ष २० वरीयताबाहेक) डबल्सतर्फ आर्मीका विधान अधिकारी र पवन लिङ्थेपको जोडी च्याम्पियन भयो । उनीहरूले बालकुमारी रिमिक्स क्लबका सशिन डंगोल र सुमन शाक्यको जोडीलाई २११४, २११४ हराएर लगातार तेस्रोपल्ट जिते । आर्मीका लक्ष्मण राना मगर र सुप्रिम पन्त तथा बालकुमारी रिमिक्सका दिप्रिसमुनि वज्राचार्य र रमन महर्जनको जोडी संयुक्त तेस्रो भए । मास्टर्स ४५ वर्षमाथिको युगलतर्फ सहआयोजक बालकुमारी रिमिक्स क्लबका शान्ता डंगोल र कृष्ण श्रेष्ठको जोडीले स्पोर्ट्स हबका सानबहादुर साावा र लाक्पा शेर्पाको जोडीलाई १०२१, २३२१, २११६ ले पराजित गर्दै उपाधि जित्यो । पुरुष र महिला दुवैको एकल तथा युगल इभेन्टका विजेताले ४० हजार, उपविजेताले २० हजार र तेस्रो हुनले १० हजार रुपैयाँ पुरस्कार प्राप्त गरे । यू१७ का विजेताले २० हजार, उपविजेताले १० हजार र तेस्रोले ५ हजार पुरस्कार पाए । मास्टर युगलका विजेता जोडीले ३० हजार, उपविजेताले १५ हजार र तेस्रो हुने जोडीले ७ हजार ५ सय रुपैयाँ पुरस्कार पाए ।"
इलाम गोल्डकपमा संकटालाई झट्का,(पाँचथर)ए डिभिजन क्लब संकटालाई टाइब्रेकरमा ४३ ले हराएर आयोजक रेडहर्स फुटबल क्लब शनिबार दोस्रो इलाम गोल्डकप फुटबल प्रतियोगिताको दोस्रो चरणमा पुगेको छ । निर्धारित समयमा दुवै टिमले गोलरहित बराबरीमा खेलेपछि पेनाल्टी शुटआउटबाट निर्णय लिइएको हो । आयोजकका गोलकिपर विवेक मगर प्लेयर अफ द म्याच भए । उनले ८ हजार १ सय रुपैयाँ पुरस्कार पाए ।दोस्रो खेलमा आइतबार दार्जिलिङको जीटीए र एनआरटीबीच प्रतिस्पर्धा हुनेछ । मंसिर २९ सम्म चल्ने प्रतियोगिता विजेताले १० लाख र उपविजेताले ५ लाख रुपैयाॅ पाउनेेछन् ।
डब्लूएसए च्याम्पियन,"काठमाडौं (कास) ह्विलचेयर स्पोर्ट्स एसोसिएसन (डब्लूएसए) शनिबार आयोजित महिला ह्विलचेयर बास्केटबल प्रतियोगितामा विजेता भएको छ । ३३औं अन्तर्राष्ट्रिय अपांग दिवसको अवसरमा नेपाल स्पाइनल कर्ड इन्ज्युरी खेलकुद संघ र राष्ट्रिय अपांग महासंघ नेपालको आयोजनामा ग्लोबल कलेजको कोर्टमा भएको खेलमा डब्लूएसएले जावलाखेल ह्विलचेयर स्पोर्ट्स क्लबलाई २०१२ स्कोरले हराएको थियो । विजेताकी ज्योति अर्याल उत्कृष्ट खेलाडी र जावलाखेलकी रजनी राई सर्वाधिक स्कोरकर्ता बनिन् । दुवैले ट्रफी हात पारे । विजेता र उपविजेतालाई ट्रफीसहित प्रदान गरियो । बीआईए, डब्लूएसए, जावलाखेल र एससीआईएनएनसहित चार टोली प्रतिर्स्पी थिए । विजेतालाई नेपाल बास्केटबल संघका अध्यक्ष भीमसिंह गुरुङले ट्रफी प्रदान गरे ।"
युवा खेलाडी पुरुषोत्तम विजेता,"काठमाडौं (कास) नेसनल राष्ट्रिय बी बुद्धिचाल प्रतियोगितामा उदीयमान खेलाडी पुरुषोत्तम सिलवाल विजेता भएका छन् । भक्तपुरको बाचामरीमा भएको ९ चरणको खेलमा काठमाडौंका युवा पुरुषोत्तमले ६५ अंक जोड्दै उपाधि जिते । उनले ४ जित र ५ बराबरी नतिजा निकालेका थिए । २५ औं राष्ट्रिय बुद्धिचाल प्रतियोगिताको छनोटका लागि आयोजित स्पर्धामा समान ६५ अंक जोडेर दोलखाका आशिष फुयाल दोस्रो र रौतहटका एफएम रुपेश जैसवाल तेस्रो भएका छन् । नेपाल बुद्धिचाल महासंघ र भक्तपुर जिल्ला बुद्धिचाल संघको संयुक्त आयोजनामा भएको प्रतियोगितामा चौथोदेखि नवौं स्थान प्राप्त गर्ने खेलाडी समान ६ अंक जोडेर राष्ट्रिय प्रतियोगितालाई छनोट हुन सफल भए । भक्तपुरका विनय थापा, ललितपुरका सुरोज महर्जन, काठमाडौंका धिरेन राई, सीएम नवीन तण्डुकार, प्रेमकृष्ण महर्जन र एफएम रिजेन्द्र राजभण्डारी छनोट भए । महिलातर्फ अघिल्लो दिन नै काठमाडौंकी विनीता कपाली च्याम्पियन भएकी थिइन् ।"
लालीगुराँसलाई १९ स्वर्ण,"काठमाडौं (कास) लालीगुराँस नेसनल एकेडेमी तेस्रो मेयर रनिङ सिल्ड खेलकुदअन्तर्गत एथलेटिक्समा १९ स्वर्ण जित्दै टिम च्याम्पियन बनेको छ । लालीगुराँसले पहिलो दिन ५, दोस्रो दिन ७ र अन्तिम दिन ७ स्वर्ण जितेको थियो । टोलीले थप ४ रजत र १ कांस्य पनि जित्यो । तार्केश्वर नगरपालिकाद्वारा आयोजित प्रतियोगितामा हिमरश्मि हाइस्कुल ५ स्वर्ण, १० रजत र ५ कांस्यसहित दोस्रो भयो । तेस्रो भएको कौशलले १ स्वर्ण, २ रजत र ५ कांस्य पायो । विभिन्न १४ विद्यालयको सहभागिता रहेको एथलेटिक्समा बाँकी १ स्वर्ण सिर्जना ज्ञानसागरले जित्यो ज्ञानसागरले १ रजत र ३ कांस्य पनि थप्यो ।"
