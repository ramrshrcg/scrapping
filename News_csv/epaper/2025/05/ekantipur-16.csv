शीर्षक,विवरण
"टेरामक्स भ्रष्टाचारमा सवा ३ अर्बको बिगो, पूर्वमन्त्री बस्नेत र पूर्वसचिव ज्ञवालीसहित १८ विरुद्ध मुद्दा","(काठमाडौं)नेपाल दूरसञ्चार प्राधिकरणका लागि टेरामक्सका उपकरण खरिदका क्रममा अनियमितता गरेको अभियोगमा पूर्वमन्त्री एवं कांग्रेस सांसद मोहनबहादुर बस्नेतसहित १८ जनाविरुद्ध भ्रष्टाचार मुद्दा दायर भएको छ । अख्तियार दुरुपयोग अनुसन्धान आयोगले उपकरण खरिद कार्यमा संलग्नविरुद्ध ३ अर्ब २१ करोड ८३ लाख ७७ हजार १ सय ८२ रुपैयाँ बिगो कायम गरेर कैद सजाय मागदाबीसहित बिहीबार विशेष अदालतमा मुद्दा चलाएको हो । अख्तियारका प्रवक्ता राजेन्द्रकुमार पौडेलका अनुसार तत्कालीन सञ्चारमन्त्री एवं सिन्धुपाल्चोक२ बाट निर्वाचित प्रतिनिधिसभा सदस्य बस्नेत, दूरसञ्चार प्राधिकरणका तत्कालीन सदस्य धनराज ज्ञवाली र टीकाप्रसाद उप्रेती, प्राधिकरणका पूर्वअध्यक्षद्वय दिगम्बर झा र पुरुषोत्तम खनालविरुद्ध मुद्दा दायर गरिएको छ । अख्तियारले प्राधिकरणका तत्कालीन निर्देशक विजयकुमार राय, सुरेन्द्रलाल हाडा र दीपेश आचार्य तथा उपनिर्देशक रेवतीराम पन्थ, सुरेश बस्नेत, हिरण्यप्रसाद बस्ताकोटी, अच्युतानन्द मिश्र र सन्दीप अधिकारीविरुद्ध पनि आरोपपत्र दायर गरेको छ । प्राधिकरणलाई हानिनोक्सानी गर्ने गराउने कार्यमा संलग्न देखिएको भन्दै अख्तियारले परामर्शदाता भेनराइज सोलुसन्स र त्यसका सीईओ जमल अनौती, भेनराइजका स्थानीय एजेन्ट कनेक्सन ट्रेड लिंक प्रालि र त्यसका अध्यक्ष दिलीपकुमार गुरुङ तथा निर्देशक तेजप्रसाद खरेललाई पनि प्रतिवादी बनाएको छ । टेरामक्स प्रकरणमा मुछिएका तत्कालीन सञ्चारमन्त्रीद्वय ज्ञानेन्द्रबहादुर कार्की र गोकुल बाँस्कोटा, तत्कालीन सञ्चार सचिवद्वय महेन्द्रमान गुरुङ र वैकुण्ठ अर्याल (मुख्य सचिवबाट अवकाश) र सञ्चार मन्त्रालयका तत्कालीन सहसचिव (हाल सचिवबाट अवकाश) विनोद सिंहसहितलाई भने अख्तियारले मुद्दा चलाएको छैन । उनीहरूले अपराध पुष्टि हुने गरी कसुर गरेको प्रमाणित नभएकाले प्रतिवादी नबनाइएको अनुसन्धानमा संलग्न एक अधिकारीले दाबी गरे । अख्तियारले पूर्वमन्त्री बस्नेत तथा दूरसञ्चार प्राधिकरणका तत्कालीन पदाधिकारीविरुद्ध समान १० वर्षदेखि १४ वर्षसम्म कैदसजाय मागदाबी गरेको छ । तत्कालीन मन्त्री बस्नेतविरुद्ध ३ अर्ब २१ करोड ८३ लाख ७७ हजार १ सय ८२ रुपैयाँ बिगो असुल, मन्त्रिपरिषद्को अधिकारक्षेत्र नाघेर आफैंले गैरकानुनी रूपमा प्राधिकरणलाई निर्देशन दिएकामा थप १ वर्षसम्म कैद वा ५ लाख रुपैयाँसम्म जरिवाना वा दुवै सजाय हुनुपर्ने आरोपपत्रमा उल्लेख छ । उच्च ओहदामा रहेर कसुर गरेकामा बस्नेतविरुद्ध थप ३ वर्ष कैद सजाय पनि माग गरिएको छ ।प्राधिकरणका तत्कालीन अध्यक्षद्वय झा र खनाललाई पनि समान ३ अर्ब २१ करोड ८३ लाख ७७ हजार १ सय ८२ रुपैयाँ बिगो असुल र उच्च ओहदामा कसेर कसुर गरेकामा थप ३ वर्ष कैदसजाय हुनुपर्ने आरोपपत्रमा उल्लेख छ । कानुन मन्त्रालयबाट प्राधिकरणमा विज्ञ सदस्यका रूपमा खटाइएका तत्कालीन सहसचिव (पछि सचिवबाट अवकाश) ज्ञवाली र अर्का सदस्य टीकाप्रसाद उप्रेतीबाट संयुक्त रूपमा ३ अर्ब २१ करोड ८३ लाख ७७ हजार १ सय ८२ रुपैयाँ बिगो असुल हुनुपर्नेर् अख्तियारको मागदाबी छ । प्राधिकरणका निर्देशक विजयकुमार राय, उपनिर्देशकहरू रेवतीराम पन्थ, सुरेश बस्नेत, हिरण्यप्रसाद बस्ताकोटी र अच्युतानन्द मिश्रविरुद्ध एकमुष्ट ३ अर्ब २१ करोड ८३ लाख ७७ हजार १ सय ८२ रुपैयाँ बिगो असुल, गलत प्रतिवेदन दिएकामा थप ३ महिनादेखि १ वर्षसम्म कैद र १० हजारदेखि ५० हजार रुपैयाँसम्म जरिवाना हुनुपर्ने अख्तियारको आरोपपत्रमा उल्लेख छ । यस्तै, प्राधिकरणका निर्देशकद्वय सुरेन्द्रलाल हाडा र दिपेश आचार्य तथा उपनिर्देशक सन्दीप अधिकारीविरुद्ध पनि एकमुष्ट ३ अर्ब २१ करोड ८३ लाख ७७ हजार १८२ रुपैयाँ बिगो असुल मागदाबी गरिएको छ । भेनराइज सोलुसन्स र त्यसमा प्रमुख कार्यकारी अधिकृत (सीईओ) जमल अनौतीलाई मतियारका रूपमा कसुरदार बनाएर एकमुष्ट ३ अर्ब २१ करोड ८३ लाख ७७ हजार १ सय ८२ रुपैयाँ बिगो असुल र १० वर्षदेखि १४ वर्षसम्म कैद सजाय हुनुपर्ने अख्तियारको माग छ । यस्तै भेनराइज सोलुसन्सको स्थानीय एजेन्ट कनेक्सन ट्रेड लिंक, त्यसका अध्यक्ष दिलीपकुमार गुरुङ र निर्देशक तेजप्रसाद खरेललाई पनि मतियारकै रूपमा भेनराइज सोलुसन्स र अनौतीलाई जति नै बिगो असुल, कैद र जरिवाना दाबी गरेर मुद्दा चलाइएको छ । विदेशबाट आउने कल नियमन तथा अवैध कल बाइपासबाट हुने राजस्व छली रोक्ने भन्दै सरकारले टेलिकम्युनिकेसन ट्राफिक मनिटरिङ एन्ड फ्रड कन्ट्रोल सिस्टम (टेरामक्स) जडान गर्ने निर्णय लिएको थियो । आर्थिक वर्ष २०७४७५ को वार्षिक कार्यक्रम सहमतिका लागि प्राधिकरणले सञ्चार तथा सूचना प्रविधि मन्त्रालय पठाएकामा मन्त्रालयले बजेटमा समावेश नभएको टेरामक्स उपकरण खरिदसमेतलाई समेटेर २३ भदौ २०७४ मा स्वीकृत गरेको थियो । त्यस क्रममा यसका साथै इन्टरनेसनल कल मनिटरिङ र भीओआईपी कल नियन्त्रणका लागि उपयुक्त उपकरणप्रणालीहरू खरिद गर्ने भन्ने बुँदा थपिएको थियो । त्यसपछि १ असोज २०७४ मा प्राधिकरण बोर्ड बैठकले ३ अर्ब २५ करोड लागत स्वीकृत गरेर खरिद प्रक्रिया अघि बढाएको थियो । वार्षिक कार्यक्रम स्वीकृत गर्ने सञ्चारमन्त्री बस्नेत थिए भने त्यति बेला प्राधिकरण अध्यक्षमा झा थिए । जबकि व्यक्तिको फोनकल ट्यापिङ गर्ने कानुन नबनाई त्यस्ता उपकरण जडान गर्न नहुने भनी तत्कालीन प्रधानन्यायाधीश कल्याण श्रेष्ठ र न्यायाधीश देवेन्द्रगोपाल श्रेष्ठको इजलासले २१ माघ २०७२ मै आदेश गरिसकेको थियो ।उपकरण खरिदका लागि प्राधिकरणले २० असोज २०७४ मा परामर्शदाता छनोट प्रक्रिया अघि बढाएको थियो । त्यसअघि असोज १७ मा तत्कालीन सचिव महेन्द्रमान गुरुङ र मन्त्री बस्नेतले चरणबद्ध रूपमा फाइल स्वीकृत गराएका थिए । आम निर्वाचनपछि शेरबहादुर देउवा नेतृत्वको सरकार हटेसँगै र यो विषय मुद्दा मामिलामा गएपछि प्रक्रिया अवरुद्ध बन्यो । आम निर्वाचनपछि माओवादीको साथमा एमाले अध्यक्ष केपी शर्मा ओली प्रधानमन्त्री भए । ओली मन्त्रिपरिषद्मा सञ्चारमन्त्री रहेका गोकुल बाँस्कोटाले टेरामक्सको उपकरण खरिद प्रक्रियालाई अगाडि बढाए । दूरसञ्चार प्राधिकरणले उपकरण खरिदका लागि २५ करोड रुपैयाँ मागेर पत्र पठाएकामा तत्कालीन मन्त्री बाँस्कोटाले ७० करोड रुपैयाँको बजेट कात्तिक २०७५ मा स्वीकृत गराए । त्यसपछि पनि यो विषय मुद्दामामिला र विवादमा परेपछि फाइल अघि बढेन । त्यसको डेढ वर्षपछि फागुन २०७६ मा सेक्युरिटी प्रिन्टिङका उपकरण खरिदमा ७० करोडको घूस डिल मा मुछिएपछि बाँस्कोटाले पदबाट राजीनामा दिए । त्यसपछि युवराज खतिवडा सञ्चारमन्त्री भए । उनका पालामा टेरामक्स उपकरण खरिद प्रक्रिया अघि बढेन । सर्वोच्च अदालतको परमादेशबाट ओली पदमुक्त भएर २८ असार २०७८ मा कांग्रेस सभापति शेरबहादुर देउवा पुनः प्रधानमन्त्री बने । त्यसलगत्तै टेरामक्स खरिद प्रक्रिया पुनः अघि बढाइयो । त्यति बेला कांग्रेस नेता कार्की सञ्चारमन्त्री थिए भने अर्याल सचिव थिए । त्यही अवधिमा साइप्रसमा दर्ता र लेबनानमा कार्यालय रहेको भेनराइज सोलुसन्समार्फत सवा ३ अर्ब रुपैयाँ बराबरको उपकरण किन्न ठेक्का लगाइएको थियो । मन्त्री र सचिवबाट अघि बढाइएको फाइलमा सर्वोच्च अदालतको आदेशअनुसार भनी लेखेका कारण उनीहरूलाई प्रतिवादी नबनाइएको अख्तियारले जिकिर गरेको छ । उपकरण खरिदसम्बन्धी टेन्डर आह्वान हुँदा प्राधिकरणमा दिगम्बर झा नै अध्यक्ष थिए ।टेन्डरमा सामेल १६ कम्पनीमा भेनराइज सोलुसन्स, एसजीएस एसएस जेनेभा, टीकेसी टेलिकम इन्क क्यानडा, एनसफ्ट लिमिटेड हङकङलगायत थिए । सुरुमै निश्चित कम्पनीका लागि अनुकूल हुने गरी मिलेमतोमा टेन्डरका प्रावधान राखिएकाले सर्टलिस्टमा परेकामध्ये भेनराइजलाई छानेर २ करोड ३७ लाख ७० हजार अमेरिकी डलर (३ अर्ब २१ करोड ८३ लाख ७७ हजार १८२ रुपैयाँं) को ठेक्का दिलाइएको थियो । त्यति बेला टीकेसीले १ करोड १५ लाख डलरमै उपकरण उपलब्ध गराउने प्रस्ताव गरेको थियो । यी प्रक्रियादेखि खरिदसम्मका कार्य मिलेमतोमै काम भएको अनुसन्धानमा देखिएको अख्तियारको आरोपपत्रमा उल्लेख छ । भेनराइज सोलुसन्सले पहिलो चरणमा अस्वाभाविक मूल्य राखेर उपकरण ल्याएपछि अनियमितता खुलासा भएको थियो । त्यति बेला सामानको मूल्य अस्वाभाविक देखेर विमानस्थल भन्सारले रोकिदिएको थियो । टेरामक्स खरिदमा सिलसिलेबार रूपमा गरिएको सेटिङ र अनियमितताका विषयमा कान्तिपुरले ४ माघ २०७९ मा समाचार प्रकाशन गरेको थियो । उपकरण खरिदको ठेक्का लगाउने बेला कम्पनी विशेषका लागि मापदण्ड परिवर्तन गरिदिएको समेत तथ्य पाइएको थियो । विमानस्थल भन्सारले गोदाममै सामान रोकेर जाँच गर्दा कानुनविपरीत उपकरण ल्याउने मात्रै होइन, चीनमा बनेका उपकरण साइप्रसमा दर्ता भएको कम्पनीले लेबनानको कम्पनीबाट कारोबार गर्ने गरी ल्याउने सम्झौता भएको खुलेको थियो । त्यसपछि अख्तियारले अनुसन्धान अघि बढाएको थियो । प्राधिकरणबाट खरिद प्रक्रिया थाल्दै अनियमितता भएको उजुरी परेपछि छानबिन गर्दा कैफियत भेटिएको भन्दै अख्तियारले भेनराइजसँगको सम्झौता रद्द गर्न निर्देशन दिएको थियो । अख्तियारले २०७५ पुस र चैतमा पत्र लेख्दै टेरामक्स सेवा खरिदका सबै प्रक्रिया रद्द गर्न निर्देशन दिएको थियो । अख्तियारले तेस्रो पटक चेतावनीसहित प्राधिकरणलाई पत्र पठाएपछि २९ वैशाख २०७६ मा भेनराइजलाई ठेक्का दिने प्रक्रिया रद्द गरिएको थियो । अख्तियारको निर्देशन छलेर खरिद गर्नलाई जोडबल भने चलिरहेको थियो । ठेक्का रद्दपछि ठेकेदार कम्पनी ठेक्का खारेज गर्ने निर्णयविरुद्ध पुनरावलोकन समितिमा नगई सिधै सर्वोच्च अदालत पुगेको थियो ।तत्कालीन प्रधानन्यायाधीश चोलेन्द्रशमशेर जबरा र न्यायाधीश कुमार चुडालको इजलासले १४ वैशाख २०७८ मा रिटमाथि सुनुवाइ गर्दै भेनराइजबाटै ठेक्का अघि बढाउन आदेश गर्यो । त्यसको साढे २ महिनापछि देउवा प्रधानमन्त्री र कार्की सञ्चारमन्त्री बनेका थिए । त्यसपछि खरिद प्रक्रिया अघि बढेको थियो । कार्कीले ग्रामीण दूरसञ्चार कोषबाट पूरक बजेट खर्च गर्न पाउने गरी ठेक्का सम्झौतालाई सहमति दिएका थिए । टेरामक्स खरिदका लागि सञ्चार मन्त्रालयका तत्कालीन सहसचिव सिंहले पूरक बजेट स्वीकृतिका लागि १७ कात्तिक २०७८ मा टिप्पणी आदेश उठाएका थिए । ५ दिनपछि २२ कात्तिकमा सचिव अर्यालले माथि प्रस्तुत विषय नेपालका लागि आवश्यक भएको, अदालतबाट आदेश भएको र यसका लागि प्राधिकरणको चालु आवमा बजेट विनियोजन नभएको हुँदा पूरक बजेटको व्यवस्था गरी टेरामक्सका लागि आवश्यक उपकरण खरिद गर्न सहमति दिने निर्णयका लागि पेस गरेको छु भन्ने व्यहोरासहित पेस गरेका थिए । सचिवबाट पेस भएको फाइल तत्कालीन मन्त्री कार्कीले २५ कात्तिकमा सदर गरेका थिए । पहिलो चरणमा २१ भदौ २०७९ मा १ सय ९ थान सर्भर, २ वटा ल्यापटप र ८ वटा मोबाइल सेट ल्याइएको थियो । ती सामानको खरिद मूल्य ८८ लाख १२ हजार ८ सय ८६ अमेरिकी डलर देखाइएको थियो । ५० हजार डलरका दरले दुईवटा ल्यापटपको मूल्य देखाइएको थियो । सर्भर भनिएको उपकरणको मूल्य प्रतिथान ७९ हजार ९ सय २० अमेरिकी डलर भनिएको थियो । पहिलो चरणका सामान ल्याउन भेनराइजलाई प्राधिकरणले १ अर्ब ११ करोड २५ लाख ५२ हजार १ सय ४३ रुपैयाँ भुक्तानी गरेको थियो । अस्वाभाविक मूल्य देखिएपछि भन्साले सामान जाँचपास नगरी रोकिदिएको थियो । पछि प्राधिकरणका अधिकारीले सेटिङ मा सामान छुटाउन जोडबल गरेका थिए । त्यसपछि ३२ करोड रुपैयाँ जमानत राखेर भन्सारले सामान जाँचपास गरिदिएको थियो । भन्सारमा थन्किएका उपकरण छुटाउन प्राधिकरण आफैंले २ कात्तिक २०७९ मा लिखित दबाब दिएको थियो । खरिद गर्ने कम्पनीले सामान जिम्मा लगाएपछि मात्र स्वामित्व प्राधिकरणको हुने भनिएकामा पहिले नै सामान छुटाउन प्राधिकरणका अधिकारीले बिचौलिया भूमिकामा दौडधुप गरेका थिए । जमानत राखेर सामान पास गराएकै दिन भन्सारले १० माघ २०७९ मा अख्तियार, राजस्व विभाग र सम्पत्ति शुद्धीकरण अनुसन्धान विभाग तथा राष्ट्र बैंकलाई पत्र पठाएर टेरामक्स उपकरण खरिद तथा भुक्तानीमाथि छानबिन गर्न भनेको थियो । त्यही पत्रका आधारमा अख्तियारले अनुसन्धान टुंग्याएर बिहीबार मुद्दा दायर गरेको हो ।टेरामक्स उपकरण ठेक्का हत्याउन प्राधिकरणका पदाधिकारीकर्मचारीसमेतको मिलेमतोमा कम्पनी स्थापना भएको पनि देखिएको छ । भेनराइजले २३ पुस २०७८ मा नेपालमा शाखा कार्यालय दर्ता गरेको थियो । त्यसअघि २७ मंसिर २०७८ मा भ्याटप्यान तथा २५ पसमा अर्को भ्याटप्यान दर्ता गराइएको थियो । त्यसपछि माछापुच्छ्रे र कुमारी बैंकमा खाता खोलिएको थियो । भेनराइज र प्राधिकरणबीच १४ मार्च २०२२ (३० फागुन २०७८) मा खरिद सम्झौता भएपछि ३० मार्च (१६ चैत) मा भेनराइजको स्थानीय एजेन्टका रूपमा कनेक्सन ट्रेड लिंकलाई नियुक्ति गरिएको थियो । त्यसका लागि कमिसनको २ प्रतिशत दिने सम्झौता गराइयो । बोलपत्र अगावै एजेन्ट टुंगो लगाउनुपर्नेमा पछि गराएकाले यो प्रक्रिया खरिद सिद्धान्त र कानुनविपरीत रहेको अख्तियारले निष्कर्ष छ ।"
आजदेखि सगरमाथा संवाद,"(काठमाडौं)काठमाडौंमा शुक्रबार सगरमाथा संवाद २०२५ सुरु हुँदै छ । तीन दिनसम्म चल्ने संवादमा १७५ जना विदेशी पाहुना सहभागी हुने परराष्ट्र मन्त्रालयले जनाएको छ । पहिलो संस्करणको यो संवाद जलवायु परिवर्तन, हिमाल र मानवताको भविष्य अवधारणामा केन्द्रित छ । सगरमाथा संवाद सचिवालयका सदस्य सचिव महेश्वर ढकालले मुख्यगरी पाँचवटा मुद्दा उठाउन लागिएको जानकारी दिए । उनका अनुसार जलवायु परिवर्तनको खतरा बढ्न नदिन पर्वतदेखि टापु राष्ट्रलाई जोड्ने, हरित अर्थतन्त्रलाई प्राथमिकता दिने, जलवायु परिवर्तनको हानिनोक्सानीबाट बच्ने, न्यूनीकरण र सम्बोधन गर्ने उपाय खोज्ने, जलवायु न्याय तथा मानव भविष्यको लागि आवाज उठाउने, विश्वव्यापी तथा क्षेत्रीय साझेदारी बढाउने संवादका मुख्य एजेन्डा छन् ।ढकालका अनुसार सगरमाथासमेत पर्ने नेपालको उच्च हिमाली क्षेत्रमा जलवायु परिवर्तनको असरबारे छलफल हुनेछ । त्यसबाट तल्लो क्षेत्रमा परिरहेको असर गहिरिन नदिन तत्काल आवश्यक कदम उठाउने विषयमा बहस हुनेछ । अस्वाभाविक र अत्यधिक हिउँ पग्लिनु, पहाडमा पहिरो जानु र तराई डुबानमा पर्नु जलवायु परिवर्तनले देखिएका समस्या हुन्, उनले भने, यसका लागि नेपालले जलवायु वित्त र जलवायु न्यायका लागि पहल गर्ने नै हो ।नेपालले एक्लै जोखिम कम गर्न नसक्ने भएकाले साझा सम्बोधन गर्ने लक्ष्य लिएको ढकालले बताए । हरित अर्थतन्त्रका उपाय के हुन सक्छन् ? त्यसको खोजी गरिनेछ, उनले भने, साथै जलवायु अनुकूलनका विषयमा पनि बहस हुनेछ । नेपालले हिमनदी संरक्षणका लागि पृथ्वीको तापक्रम १५ डिग्रीभन्दा कम हुनुपर्ने लक्ष्यको आवश्यकतामाथि छलफल गर्नेछ । विश्व मौसम संगठन (डब्लूएमओ) का अनुसार सन् २०२४ हालसम्मकै सबैभन्दा तातो वर्ष थियो । त्यतिबेला पृथ्वीको तापक्रम १५ डिग्री सेल्सियसभन्दा माथि पुगेको थियो । इन्टरगभरमेन्टल प्यानल अन क्लाइमेट चेन्ज (आईपीसीसी) को सन् २०१९ को प्रतिवेदनअनुसार पृथ्वीको तापमान १५ डिग्री सेल्सियसमाथि पुग्दाको असर हिमनदी र मूल नदी प्रणालीमा आश्रित राष्ट्रमा असमान रूपमा पर्न जान्छ । नेपालले आफ्ना हिमनदीको विनाश रोक्न पनि पर्वतीय मुलुकदेखि टापु राष्ट्रलाई यस संवादमार्फत जोड्न खोजिरहेको सदस्य सचिव ढकालको भनाइ छ । संवादमा नेपालले जलवायु परिवर्तनका कारण भोगेको असर प्रमाणसहित प्रस्तुत गर्दै छ । जसका लागि नेपालले जलवायु परिवर्तनको बुझाइ, नेपालमा प्रभाव र जोखिम विषयमा तथ्य पत्रसमेत तयार गरेको छ । तथ्य पत्रमा सन् २०२३ र २०२४ मा भारी वर्षाको कारणले पूर्वीय क्षेत्रमा जलविद्युत् आयोजनामा ६३ मिलियन अमेरिकन डलरबराबरको क्षति पुगेको उल्लेख छ । यसैगरी पछिल्लो पाँच वर्षमा नेपालमा जलवायु परिवर्तनले बाढी, पहिरो र हिमताल फुटिरहेको उक्त पत्रमा उल्लेख छ । सन् २०२१ मा भारी वर्षाका कारण मेलम्चीमा आएको बाढीले ४९६ मिलियन अमेरिकी डलरबराबर र सन् २०२४ मा हिमाली क्षेत्र थामेमा आएको बाढीले ६१७ मिलियन अमेरिकी डलरबराबर क्षति पुगेको सोही तथ्यमा छ । यी तथ्यमार्फत नेपालले जलवायु वित्तका लागि धनी राष्ट्रसँग माग गर्ने र पर्वतीय मुलुकका तर्फबाट सहजीकरण एवं नेतृत्वदायी भूमिका खेल्ने लक्ष्य राखेको छ । पूर्वपरराष्ट्रमन्त्री विमला राई पौड्यालले जलवायु परिवर्तनको विषयमा पर्वतीय मुलुकका तर्फबाट नेपालले नेतृत्वदायी भूमिका निर्वाह गर्नु आवश्यक भएको बताएकी छन् । पर्वतसँग हाम्रो जीविकोपार्जन जोडिएको छ । हाम्रो सबैभन्दा ठूलो पर्यटनको हिस्सा पर्वत र पानीसँग जोडिएको छ, उनले भनिन्, हिमाल रहेन भने पहाड र तराई रहँदैन । यसमा नेपालले नै पहल गर्ने हो । नेपाल एक्लैले गर्न नसक्ने र सबैको सामूहिक ऐक्यबद्धता खोजेको उनको भनाइ छ ।विभिन्न १२ देशबाट सम्बन्धित मन्त्री तथा उच्च प्रतिनिधि संवादमा सहभागी हुने परराष्ट्र मन्त्रालयले जानकारी दिएको छ । संवादमा चीनबाट राष्ट्रिय जनकंग्रेसका स्थायी समिति उपाध्यक्ष सियाओ जिए र भारतबाट वातावरण, वन तथा जलवायु परिवर्तनमन्त्री भूपेन्दर यादवले प्रतिनिधिमण्डलको नेतृत्व गर्नेछन् । कोप२९ का अध्यक्ष एवं अजरबैजानका पारिस्थितिकी तथा प्राकृतिक स्रोतमन्त्री मुख्तार बाबायेभ पनि संवादमा सहभागी हुनेछन् । जापानबाट संसदीय उपविदेशमन्त्री इकुइना अकिको, भुटानबाट ऊर्जा तथा प्राकृतिक स्रोतमन्त्री जेम छिरिङ, माल्दिभ्सबाट पर्यटन तथा वातावरणमन्त्री थोरिक इब्राहिम र बेलायतबाट उपविदेशमन्त्री ब्यारोनेस सुसान हेमन पनि संवादका लागि आउनेछन् । कतारबाट राजदूत एवं जलवायु परिवर्तनका लागि विदेश मन्त्रालयका विशेष दूत एवं उपमन्त्री बादर ओमल अल डफा र युनाइटेड अरब इमिरेट्सबाट ऊर्जा तथा दिगोपन मामिलाका सहायक विदेशमन्त्री अब्दुल्ला बलाला संवादमा सहभागी हुने परराष्ट्र मन्त्रालयले जनाएको छ । पाकिस्तान र बहराइनबाट एकएक मन्त्री र बंगलादेशबाट समाज कल्याण र महिला तथा बालबालिका मन्त्रालयका सल्लाहकार संवादमा सहभागी हुनेछन् । किर्गिस्तान, ओमन, ब्राजिल र इजिप्टले पनि प्रतिनिधित्व गराउनेछन् । यसबाहेक सार्क, बिमस्टेक, लस एन्ड ड्यामेज फन्ड, विकास साझेदार गरी ६१ संघसंस्थाका प्रतिनिधि पनि संवादमा सहभागी हुनेछन् ।नेपालका ५ एजेन्डा  जलवायु परिवर्तनको जोखिम बढ्न नदिन हिमालदेखि टापु राष्ट्रसम्मलाई जोड्ने  हरित अर्थतन्त्रलाई प्राथमिकता दिने  जलवायु परिवर्तनको नोक्सानीबाट बच्ने र सम्बोधन गर्ने उपाय खोज्ने  जलवायुसम्बन्धी विश्वव्यापी तथा क्षेत्रीय साझेदारी बढाउने  जलवायु न्याय तथा मानव भविष्यका लागि आवाज उठाउने"
सुत्केरी बिदामा सट्टा शिक्षक,"(गोरखा)शिक्षक सुत्केरी बिदामा बस्दा पढाइ प्रभावित हुन नदिन पालुङटार नगरपालिकाले सट्टा शिक्षक राखेको छ । तीन सहयोगी शिक्षक नियुक्त गरी सामुदायिक विद्यालयमा सुत्केरी बिदामा रहेका शिक्षकका सट्टामा उनीहरूलाई खटाउने गरिएको हो । शिक्षक सुत्केरी हुनुअघि वा पछि बिदा बसेको अवस्थामा पठनपाठन नियमित गर्नर् करार शिक्षक छनोट गरी परिचालन गरिएको नगरपालिकाका शिक्षा अधिकृत माधव पोखरेल बताउँछन् । पालिकामा महिला शिक्षक धेरै हुनुहुन्छ, सुत्केरी हुँदाको बखत उहाँहरूले तीन महिना बिदा पाउने प्रावधान छ, पोखरेल भन्छन्, तीन महिनासम्म शिक्षक नहुँदा पढाइ प्रभावित वन्ने भयो, त्यसैले यस्तो व्यवस्था गरिएको हो । बिदाका लागि महिला शिक्षकले विद्यालयलाई जानकारी गराएपछि विद्यालयले नगरपालिकाको शिक्षा शाखालाई शिक्षक माग गर्ने व्यवस्था मिलाइएको छ । विद्यालयले शिक्षक सुत्केरी बिदामा बसेको जानकारी गराएपछि सट्टामा शिक्षक खटाउँछौं, उनी भन्छन्, कहिलेकाहीं सुत्केरी बिदा सकिएर शिक्षक हाजिरी हुने र सट्टामा पठाएका शिक्षकलाई अर्को विद्यालय पठाउनुपर्ने अवस्था नआए पढाइरहेको विद्यालय वा धेरै विद्यार्थी संख्या भएको विद्यालयमा आवश्यकताका आधारमा खटाउँछौं ।हाल नगरपालिकाको अनुदानमा अर्चना घिमिरे, बिना दुवाडी र सरिता देवकोटालाई करारमा नियुक्त गरी नगर क्षेत्रका सामुदायिक विद्यालयमा आवश्यकताका आधारमा खटाइएको छ ।करारमा शिक्षक राख्न नगरपालिकाले नगर अनुदानमा सहयोगी शिक्षक व्यवस्थापन कार्यविधि २०८१ पनि बनाएको छ । करारमा नियुक्त शिक्षकलाई प्रसूति बिदा बसेको विद्यालय, शिक्षक विद्यार्थी अनुपात बढी भएको विद्यालय, कक्षागत तथा तहगत शिक्षक दरबन्दी नभएको विद्यालय र आन्तरिक आयस्रोत नभएको विद्यालयमा खटाइने कार्यविधिमा उल्लेख छ । विद्यालयको पठनपाठनलाई निरन्तरता दिन आवश्यक जनशक्ति व्यवस्थापन गर्ने, सामुदायिक विद्यालयको अंग्रेजी, गणित, विज्ञान, कम्प्युटर र नेपाली विषयमा शिक्षक अभावलाई आंशिक परिपूर्ति गर्न, विद्यालयको शैक्षिक व्यवस्थालाई सुधार ल्याउन तथा शैक्षिक गुणस्तर अभिवृद्धिमा सघाउ पुर्याउन सहयोगी शिक्षक राखिएको नगरपालिकाले जनाएको छ । प्रत्येक आर्थिक वर्ष नगर सभाबाट विनियोजित बजेटका आधारमा नगरपालिकाको अनुदान रकमबाट तलबभक्ता खाने गरी सहयोगी शिक्षक नियुक्ति गर्न नगर शिक्षा समितिले गरेको सिफारिसका आधारमा कार्यपालिकाले तह र विषय खुलाई कोटा निर्धारण गर्छ । पालुङटार नगरपालिकाको प्रशासकीय कार्यविधि (नियमित गर्ने) ऐन २०७५ को दफा ४ ले दिएको अधिकार प्रयोग गरी कार्यपालिकाले कार्यविधि बनाएको हो । सहयोगी शिक्षक राखेपछि सामुदायिक विद्यालयको पढाइ प्रभावित हुने समस्या टरेको नगरप्रमुख विवश चिन्तन बताउँछन् ।"
विवादित विषय राखेरै ल्याइयो भूमि विधेयक,"(काठमाडौं) सरकारले सार्वजनिक जग्गाको दुरुपयोग बढाउने र हदभन्दा बढी रहेको जग्गा बिक्री गर्न दिने जस्ता विवादित विषय समावेश गरेर भूमिसम्बन्धी विधेयक ल्याएको छ । चालु अधिवेशनबाटै पारित गर्ने योजनाका साथ भूमि व्यवस्था, सहकारी तथा गरिबी निवारणमन्त्री बलराम अधिकारीले बुधबार संसद्मा विधेयक प्रस्तुत गरेका छन् । संसद्ले स्वीकार नगरेर निष्क्रिय बनेको अध्यादेशमा रहेका प्रावधान नै राखेर सरकारले भूमिसम्बन्धी केही नेपाल ऐनलाई संशोधन गर्ने विधेयक ल्याएको हो । सरकारले २९ पुसमा सिफारिस गरेको भूमिसम्बन्धी अध्यादेश राष्ट्रपति रामचन्द्र पौडेलले दुई दिन रोकेका थिए । प्रतिस्थापन विधेयकमा मिलाउने बचन सरकारबाट पाएपछि उनले २ माघमा मात्र अध्यादेश जारी गरेका थिए । तर सत्तापक्षीय दलले नै आपत्ति जनाएपछि अध्यादेश अघि बढ्न सकेन । संसद्ले स्वीकार नगरेका कारण संवैधानिक व्यवस्थाअनुसार ६० दिनपछि अध्यादेश निष्क्रिय भएको थियो ।संसद्मा २३ वैशाखमा दर्ता गरिएको विधेयकमा भूमि ऐनको दफा ५२ ख को उपदफा ४ को खण्ड (ग) संशोधन गर्दै सुरु नापी हुँदाको बखत क्षेत्रीय नापी किताब वा लगतमा गौचर, हाट, हाटघाट वा बजार उल्लेख भएको तर उपयोगमा नरहेका जग्गा स्थानीय कार्यपालिकाको किटानी निर्णयसहित लेखिआएमा सुकुम्बासी वा अव्यवस्थित बसोबासीलाई उपलब्ध गराउन बाधा पर्नेछैन भन्ने प्रावधान प्रस्ताव गरिएको छ । विधेयकमा वन ऐनको दफा ३ ख को उपदफा २ मा प्रतिबन्धात्मक वाक्यांश थपिएको छ, जसमा भनिएको छ, तर अभिलेखमा वन, वन क्षेत्र वा बुट्यान क्षेत्र जनिएको जग्गालाई एक पटकका लागि पुनः नक्सांकन गरी वन क्षेत्रबाट छुट्याई नेपाल सरकारको नाममा कायम गरी अद्यावधिक गर्न बाधा पर्नेछैन । विधेयकमा राष्ट्रिय निकुञ्ज तथा वन्यजन्तु संरक्षण ऐनको २०२९ को दफा ३ ख उपदफा १ मा रहेको प्रतिबन्धात्मक वाक्यांश संशोधन गरिएको छ । जसमा भनिएको छ, तर यसरी व्यवस्थापन वा संरक्षण गर्दा उक्त क्षेत्रमा रहेको स्थानीय जनताको भूस्वामित्वलाई कुनै असर नपर्ने गरी अभिलेखमा वन, वन क्षेत्र वा बुट्यान क्षेत्र जनिएको जग्गालाई एक पटकका लागि पुनः नक्सांकन गरी वन क्षेत्रबाट छुट्याई नेपाल सरकारको नामा कायम गरी अद्यावधिक गर्न बाधा पर्नेछैन । विद्यमान ऐनको दफा १२ छ लाई संशोधन गर्दै विधेयकमा भनिएको छ, यस ऐनमा जुनसुकै कुरा लेखिएको भए पनि दफा १२ को खण्ड (ङ १) बमोजिम घरजग्गा व्यवसाय गर्न अनुमति लिएको कम्पनीले सूचित आदेशले तोकेको हदभित्रको जग्गा प्रचलित कानुनबमोजिम जग्गा विकास गरी घडेरी वा त्यस्तो घडेरीमा घर वा आवास इकाई (अपार्टमेन्ट) निर्माण गरी बिक्री गर्न सक्नेछ ।विगतमा हदभन्दा बढीको जग्गा सुरक्षित गर्न विभिन्न सहकारी, संस्था वा कम्पनीका नाममा राखिएको जग्गालाई समेत घडेरी र आवास निर्माण गरेर बिक्री वितरण गर्न पाउने छुट विधेयकमा समावेश गरिएको छ । सरकारले भूउपयोग क्षेत्र वर्गीकरण हुनुअगावै अनुमति लिएर खरिद गरिएको जग्गा आवासीय क्षेत्र र व्यावसायिक क्षेत्रबाहेकमा वर्गीकरण भएको जग्गासमेत ससिम वा कित्ताकाट गरी मन्त्रालयको स्वीकृतिमा बिक्री गर्न पाउने नयाँ प्रबन्ध गरेको छ । विद्यमान ऐनले व्यावसायिक र आवासीय क्षेत्रबाहेकको जग्गा कित्ताकाट गरी घडेरी विकास गर्न बन्देज लगाएको छ । जसपा नेपालका अध्यक्ष उपेन्द्र यादवले भूमाफियाको दबाबमा परेर सरकारले अध्यादेशकै प्रावधानलाई विधेयकमा हुबहु राखेको टिप्पणी गरे । उनले सडक र सदन दुवै मोर्चाबाट विधेयकको सशक्त विरोध गर्ने बताए । अध्यादेश देश र जनताको हितमै थिएन । त्यसैले हामीले विरोध गरेका थियौं । अहिले फेरि वन र भूमि सक्ने खालका तिनै प्रावधान राखेर सरकारले विधेयक ल्याएको छ, यादवले भने, यसमा सरकारको असल नियत देखिँदैन । भूमि व्यवस्था, सहकारी तथा गरिबी निवारणमन्त्री अधिकारी भूमिहीन दलित, सुकुम्बासी र अव्यवस्थिति बसोबासीलाई व्यवस्थित गर्न तीनवटै ऐनमा संशोधन गर्न लागिएको बताउँछन् । लामो समयदेखि बस्ती भइरहेकोलाई आवादी मानेर जग्गा दिने भूमि ऐन २०७६ ले नै भनेको छ । त्यसैका आधारमा विधेयक ल्याइएको हो, उनी भन्छन्, विधेयकले कुन ठाउँमा नयाँ वन फडानीको कुरा गरेको छ ? त्यो हेर्नुपर्यो नि । अधिकारकर्मी एवं अभियन्ता विश्वास नेपाली भूमिको मुद्दालाई जहिल्यै उछाल्ने तर समाधान गर्न नखोज्ने प्रवृत्ति रहेको उल्लेख गर्दै अहिले पनि त्यस्तै अवस्था उत्पन्न भएको बताउँछन् । राष्ट्रिय भूमि आयोगको अभिलेखमा भूमिहीन दलित, भूमिहीन सुकुम्बासी र अव्यवस्थित बसोबासीका ११ लाख निवेदन छन्, उनी भन्छन्, त्यसको समाधानतर्फ नलागेर हदभन्दा बढीको जग्गा बिक्री वितरण गर्न पाउने गरी कानुनमा संशोधन गर्न खोजिएको छ ।सरकारले विभिन्न कम्पनीका नाममा राखिएको हदभन्दा बढीको जग्गा बिक्रीमा सहज हुने प्रावधान राखेर विधेयक ल्याएकाले भूमिहीन दलित, सुकुम्बासी र अव्यवस्थित बसोबासीको समस्या समाधान हुनेमा शंका उब्जिएको भूमि अभियन्ता नेपाली बताउँछन् । विधेयक नै कानुन बने गिरीबन्धु टीइस्टेट को जग्गा बिक्री वितरणको ढोका खुल्ने उनको दाबी छ । मन्त्री अधिकारी भने विधेयकको गिरीबन्धु टीइस्टेटसँग कुनै सम्बन्ध नजोडिएको दाबी गर्छन् । ०७४ सालयता सरकारको अनुमतिमा जग्गा किनेका तर पछि हाउजिङ बनाएर बिक्री वितरण गर्न नपाएका कतिपय व्यवसायीको हकमा मात्रै बाटो खोल्न लागिएको उनी बताउँछन् ।"
मन्त्री चयनमा रेशम र रञ्जिताबीच फेरि विवाद,"(धनगढी) सुदूरपश्चिम प्रदेश सरकारमा मन्त्री सिफारिसको विषयलाई लिएर नागरिक उन्मुक्ति पार्टीका संरक्षक रेशम चौधरी र अध्यक्ष रञ्जिता श्रेष्ठ चौधरीबीच विवाद भएको छ । अध्यक्ष रञ्जिताले मंगलबार बेग्लाबेग्लै पत्र पठाएर सांसद कैलाश चौधरीलाई मन्त्री नियुक्त गर्न सुदूरपश्चिम संसदीय दलका नेता घनश्याम चौधरीलाई निर्देशन र मुख्यमन्त्री कमलबहादुर शाहलाई सिफारिस गरेकी थिइन् । तर संरक्षक रेशमले संसदीय दलमार्फत रञ्जिताको निर्देशन कार्यान्वयनमा रोक लगाइदिएका हुन् । यसले दम्पतीसमेत रहेका रेशम र रञ्जिताबीचको शक्ति संघर्ष फेरि सतहमा आएको छ । यसअघि नागरिक उन्मुक्तिको भागमा उद्योग, पर्यटन, वन तथा वातावरण मन्त्रालय परेको थियो । उद्योगमन्त्री रहेका लक्ष्मणकिशोर चौधरी आर्थिक लेनदेनको अडियो प्रकरणमा मुछिएपछि गत चैत १६ मा राजीनामा दिए । त्यसयता उक्त मन्त्रालयमा नागरिक उन्मुक्तिले नयाँ मन्त्री पठाउन सकेको छैन । करिब डेढ महिनापछि नयाँ मन्त्री पठाउने सन्दर्भ सुरु भए पनि पार्टीका शीर्ष नेतृत्वबीच विवाद भएको हो । सुदूरपश्चिम प्रदेशसभामा सात सांसद रहेको उन्मुक्तिको संसदीय दलमा रेशम पक्षधर सांसदको बहुमत छ । पाँच सांसद रेशम पक्षमा र रञ्जिताको पक्षमा एक सांसद कैलाश मात्र छन् । अर्की सांसद टीका थापाले पक्षधरता खुलाएकी छैनन् । संसदीय दलको बैठकपछि बुधबार रेशम पक्षधर रामेश्वर चौधरीलाई मन्त्रीका लागि सिफारिस गरिएको पत्र सार्वजनिक भएको छ । तर संसदीय दलका नेता घनश्याम चौधरीले छलफल जारी रहेको बताए । सांसदहरूका अनुसार रेशम घनश्याम वा रामेश्वरलाई मन्त्री पठाउने अडानमा थिए । घनश्याम दलको नेता र अर्थ समिति सभापति पनि रहेकाले रामेश्वरलाई नै मन्त्रीमा सिफारिस गर्ने पक्षमा उन्मुक्ति सांसद छन् । सांसद कैलाशले वैशाखमा धनगढीमा अध्यक्ष, पार्टी संरक्षक रेशमसहित संघीय सांसद, प्रदेश सांसदसहित बसेको बैठकले मन्त्री चयनको जिम्मेवारी अध्यक्ष रञ्जितालाई दिने लिखित निर्णय गरेअनुसार आफ्नो नाम सिफारिस भएको बताए । अहिले अध्यक्षको निर्देशन मान्दैनौं भन्ने हो भने त के कुरा गर्नु ? अध्यक्ष रञ्जिताले लुम्बिनी प्रदेशमा रेशम पक्षधर राजकुमार चौधरीलाई र सुदूरपश्चिममा आफूलाई मन्त्री सिफारिस गरेको पनि सांसद कैलाशको दाबी छ । गत वर्ष चौधरी दम्पतीबीचको यस्तै टकरावका कारण नागरिक उन्मुक्तिलाई आएको मुख्यमन्त्रीको पदसमेत गुमेको थियो ।"
संवेदनहीन नीति तथा कार्यक्रम,"सरकारले हासिल गर्न खोजेको लक्ष्यको स्पष्ट मार्गचित्र नीति तथा कार्यक्रममा प्रस्तुत हुनुपर्छ । देशको समग्र आर्थिकसामाजिक विकासलाई दिशानिर्देश गर्ने हुनाले नीति तथा कार्यक्रममा सरकारको स्पष्ट लक्ष्य प्रतिबिम्वित हुनुपर्छ । सैद्धान्तिक रूपमा संघीय सरकारको नीति तथा कार्यक्रम प्रदेश र स्थानीय सरकारको नीति तथा कार्यक्रमका आधार हुने गर्छन् । त्यसैले मूलतः संघीय सरकारले तय गरेका राष्ट्रिय आवश्यकता र प्राथमिकतालाई प्रदेश र स्थानीय तहले पनि अवलम्बन गर्छन् । यद्यपि, प्रदेश र स्थानीय तहको सापेक्षित आवश्यकता र सरोकार पनि समावेश हुने गर्छन् । जस्तै ः राष्ट्रिय तथ्यांक कार्यालयको जीवनस्तर सर्वेक्षणअनुसार २०२७ प्रतिशत जनसंख्या गरिबीको रेखामुनि छ । गरिबी निवारण संघीय सरकारको नीति तथा कार्यक्रममा समावेश भएको अवस्थामा प्रदेश र स्थानीय सरकारले पनि त्यसलाई प्राथमिकता दिएर नीति तथा कार्यक्रम बनाउनुपर्ने हुन्छ । त्यसैले संघीय सरकारको नीति तथा कार्यक्रमले राष्ट्रिय आवश्यकता, प्राथमिकता र योजना स्पष्ट रूपमा ल्याएको खण्डमा मात्रै प्रदेश र स्थानीय तहले पनि सोहीअनुरूपको नीति तथा कार्यक्रम ल्याउन सक्छन् । तर, नेपाल सरकारको नीति तथा कार्यक्रम नै अस्पष्ट र अन्योल भएको खण्डमा प्रदेश र स्थानीय तहको नीति तथा कार्यक्रममा एकरूपता पनि हुँदैन र राष्ट्रिय समस्या र सरोकारको सम्बोधन गर्न सक्दैन । औपचारिक दस्तावेज सरकारले आव २०८२०८३ को वार्षिक नीति तथा कार्यक्रम संसद्बाट पारित गरेको छ भने बजेटको सैद्धान्तिक र प्राथमिकताबारे छलफल गरिरहेको छ । देशका प्रमुख ठूला राजनीतिक पार्टी एमाले र कांग्रेसको गठबन्धनको बलियो सरकारले सामाजिकआर्थिक रूपान्तरणका दीर्घकालीन महत्त्वका नीति तथा कार्यक्रम ल्याउन सक्थ्यो । संसदीय अंकगणितमा बलियो सरकारलाई संसद्बाट नीति तथा कार्यक्रम पारित गराउन खासै समस्या छैन । तर, गठबन्धन सरकारको नीति तथा कार्यक्रम होस् वा बजेटको सिद्धान्त र प्राथमिकतामा कुनै नयाँपन छैन । शासन व्यवस्थाको सुदृढीकरण, संविधान संशोधन, भौतिक पूर्वाधार विकास, शैक्षिक चुनौतीको समाधान, स्वास्थ्यमा सुलभ पहुँच, आर्थिक अनियमितताको अन्त्यजस्ता नियमित सवाल नीति तथा कार्यक्रममा समेटिएका छन् । यी सवाल महत्त्वपूर्ण छन्, तथापि, विगतका सबैजसो सरकारले लगाउने नाराभन्दा खासै भिन्न छैन । यस्तो लाग्छ, नीति तथा कार्यक्रममा समेटिएका यी सवाल केवल राजनीतिक खपतका लागि हुन्, कार्यान्वयनका लागि होइनन् । जस्तै ः शासन व्यवस्था सुदृढीकरणका सन्दर्भमा कुनै ठोस कार्यक्रम छैन । संघीयताको अभ्यास भएको एक दशक पुग्न लाग्यो । संघीयताको अभ्यासलाई बलियो बनाउन भएका सकारात्मक पहल के हुन् ? कस्ता कमजोरी भएका छन् ? संघीयताको प्रभावकारी कार्यान्वयनका लागि के गर्नुपर्छ ? संघीयतालाई बलियो बनाउन सरकारको भूमिका कस्तो हुन्छ ? यस्ता सवाललाई हल गर्ने स्पष्ट दृष्टिकोण नीति तथा कार्यक्रममा आउन सकेको छैन । वास्तवमा सरकारका नीति तथा कार्यक्रम औपचारिकताका लागि संसद्मा प्रस्तुत हुने गरेका छन् । सरकारले संसद्बाट पारित गरेका कुनै पनि नीति तथा कार्यक्रमको प्रभावकारिताको मूल्यांकन हुने गरेको छैन । गतवर्ष सरकारले ल्याएका नीति तथा कार्यक्रमको कार्यान्वयन भयो कि भएन ? भयो भने कस्ता उपलब्धि हासिल भए ? भएनन् भने त्यसका कारण के हुन् ? यस्ता महत्त्वपूर्ण सवालको समीक्षा सरकारले गर्नुपर्ने हो । यदि सरकारले ल्याएको नीति तथा कार्यक्रमप्रति सरकार प्रतिबद्ध र जिम्मेवार छ भने त्यसको अनिवार्य समीक्षा गरिनुपर्छ । तर, समीक्षामा असफल ठहरिने सुनिश्चित भएका कारण सरकार समीक्षा गर्न र कमजोरीबाट पाठ सिक्ने हिम्मत गर्न सक्दैन । जनताप्रति जवाफदेही र उत्तरदायी नभएको तथ्य सार्वजनिक नहोस् भनेर समीक्षा र मूल्यांकनको कठघरामा खडा हुन चाहँदैन । सरकारको नीति तथा कार्यक्रम, बजेटको सिद्धान्त र प्राथमिकता निर्धारण असमावेशी प्रकृतिको छ । यस्ता नीति सरकारको नेतृत्व, स्वार्थ समूह र कर्मचारी संयन्त्रको चाहनाबाट बन्ने गर्छन् । राष्ट्रिय आवश्यकता र जनताको अपेक्षालाई सम्बोधन गर्न र सामाजिकआर्थिक रूपान्तरणसहितको विकासका लागि सरकारले बृहत् परामर्श गर्न आवश्यक हुन्छ । जस्तै, आर्थिक विकास, गरिबी निवारण, सामाजिकआर्थिक रूपान्तरण र समावेशी विकासजस्ता विषयमा राजनीतिक नेतृत्व, सांसद, सरोकारवाला समूह आदिसँग परामर्श गरिनुपर्छ । सीमान्तीकृत समुदायको अपेक्षा र सरोकार सम्बोधन गर्न आदिवासी जनजाति, दलित, मधेसी, थारू, मुस्लिमलगायतसँग परामर्श गरिनुपर्छ । राष्ट्रिय महत्त्वको नीति तथा कार्यक्रम निर्माण नै असमावेशी, एकांकी र स्वार्थ प्रेरित हुने भएपछि त्यसको परिणाम पनि त्यस्तै हुन पुग्छ । हुन त औपचारिकताका लागि संसद्मा नीति तथा कार्यक्रम र बजेटबारे छलफल गरिन्छ, तर शक्तिशाली पार्टी र नेतृत्वले वास्तविक उत्पीडित समुदायका आवाजलाई कुल्चिँदै आएका अनेकौं उदाहरण छन् । नेपालका सन्दर्भमा विडम्बना नै भन्नुपर्छ, संसद्ले पारित गरेको नीति तथा कार्यक्रम कार्यान्वयनको कहिल्यै समीक्षा र मूल्यांकन हुँदैन । न त सरकारले कार्यान्वयनको अवस्था मूल्यांकन गरी प्रगतिको अवस्था सार्वजनिक गर्छ न संसद्ले नै अनुगमन र मूल्यांकन गर्छ । कार्यान्वयनको समीक्षा नै गर्नु नपर्ने भएपछि सरकारले यस्तै लोकप्रिय कार्यक्रम ल्याउँछ, सयौं कार्यक्रम पस्किन्छ, तर जनताको जीवनमा प्रत्यक्ष रूपमा छुँदैन । सामाजिक न्यायप्रति अनुदारसरकारको नीति तथा कार्यक्रमले आर्थिक समृद्धि, भौतिक पूर्वाधारको निर्माण, कृषि, ऊर्जा, जलस्रोतको विकास, शैक्षिक सुधारलगायत सबै क्षेत्रमा विकास गर्ने योजना ल्याएको छ । भौतिक पूर्वाधार र आर्थिक विकास आवश्यक छ, तर ती विकास मूलतः मानव जीवनको समृद्धिका लागि हो भनेर स्वीकार गर्ने हो भने नेपालमा फरकफरक सामाजिकसांस्कृतिक समुदायका आवश्यकता पनि फरक छन् भन्ने कुरा स्विकार्नुपर्छ । सैद्धान्तिक रूपमा जबसम्म नेपालको सामाजिकसांस्कृतिक पहिचानलाई स्वीकार गरिँदैन, महिला र उत्पीडित जातजाति र समुदायमाथिको ऐतिहासिक उत्पीडन, विभेद र बहिस्करणको अन्त्य गरी सामाजिक न्याय स्थापित गर्ने ठोस सवाल नीति तथा कार्यक्रममा स्वीकार गरिँदैन, तबसम्म उत्पीडित लिंग र समुदायले नीति तथा कार्यक्रमलाई स्विकार्ने वा स्वामित्व लिन सक्दैन । सरकारलाई राष्ट्रिय आवश्यकताको महत्त्व जति छ, उत्पीडित समुदायलाई सम्मानित पहिचान, आत्मसम्मान र सामाजिक न्याय त्यतिकै महत्त्वपूर्ण छ । जस्तै, नेपालमा २०२७ प्रतिशत गरिबीको रेखामुनि छन् अर्थात् निम्न वर्गमा छन् । निम्न वर्गमध्ये ४४५ प्रतिशत मधेशी दलित र ३२ प्रतिशत पहाडी दलित छन् । नेपालमा ५ वर्ष वा सोभन्दा माथि उमेरको साक्षरता दर ७६२ प्रतिशत छ । दलितको ७६४ प्रतिशत छ । अझ तराई दलितको त ५१९ प्रतिशत छ । स्नातक वा सोभन्दा माथि १७ र ११ दलितको आवश्यकता शिक्षामा पहुँच हो । यति मात्रै होइन, प्रत्येक दिन जातका आधारमा छुवाछूतभेदभाव र हिंसा भोग्न बाध्य पारिएका छन्, तर न्यायमा पहुँच पुगेको छैन । यस्तो अवस्थामा रहेका दलितको आवश्यकता शिक्षा, रोजगारी र न्यायमा पहुँच पहिलो प्राथमिकता हो । महिला घरेलु हिंसा, यौन हिंसा, बलात्कार, हत्या, असमान ज्याला, श्रम शोषणलगायतका लैंगिक हिंसाको सिकार बनाइएका छन् । महिला, लैंगिक तथा यौनिक अल्पसंख्यक समुदायका लागि आर्थिक समृद्धिभन्दा विभेद, हिंसा, अत्याचारको अन्त्य र सामाजिक न्यायको सुनिश्चितता प्रमुख सवाल हो । आदिवासी जनजातिमाथि भाषिकसांस्कृतिक उत्पीडन छ । सांस्कृतिक पहिचानको संरक्षण र सम्मान हुने, जातीय, भाषिकसांस्कृतिक विभेदको अन्त्य आदिवासी जानजातिका आधारभूत सवाल हुन् । तर, सरकारको नीति तथा कार्यक्रम होस् वा बजेटको सिद्धान्त र प्राथमिकता, सीमान्तीकृत समुदायको सामाजिक न्यायको सवालप्रति पूरै अनुदार छ । समग्रमा हेर्ने हो भने आदिवासी जनजाति, दलित, मधेसी, थारु, मुस्लिम र सीमान्तीकृत समुदायको प्रतिनिधित्व बलियो नै छ । तर उत्पीडित समुदायका जनप्रतिनिधिले अधिकारका लागि हस्तक्षेप गर्न सकेका छैनन् । बेलाबखत उठेका प्रश्नलाई पनि सरकारले दबाउने नियतले ओठे जवाफ दिने गरेको छ । जस्तै, विगतको सरकारले दलित विकास प्राधिकरण गठन गर्ने योजना समावेश गरेको थियो, यो नीति तथा कार्यक्रममा किन कटौती भयो भन्ने प्रश्नमा प्रधानमन्त्री केपी शर्मा ओलीले गैरजिम्मेवार जवाफ दिएको दृष्टान्त हाम्रो सामु छ । उनले संसद्मा जवाफ दिँदै नीति तथा कार्यक्रममा १२५ जातजाति नाम लेख्नुपर्ने हो र ? भन्दै प्रतिप्रश्न गरे । यसको अर्थ ऐतिहासिक उत्पीडन भोगिरहेका वर्ग र समुदायका लागि विशेष व्यवस्था गर्न आवश्यक ठान्दैनन् वा ती समुदायको सरोकार प्रधानमन्त्रीको चासोको विषय होइन भन्ने प्रस्ट हुन्छ । अर्कोतिर, प्रधानमन्त्री ओली देश संविधानअनुरूप चल्ने र संविधानको कार्यान्वयन गर्ने सरकारको दायित्व पूरा गर्ने अभिव्यक्ति दिइरहन्छन् । संविधानको मौलिक हकको कार्यान्वयन गर्ने दायित्व पनि सरकारकै होला । समानुपातिक समावेशी सिद्धान्तको अभ्यास गर्ने र गराउने दायित्व पनि प्रधानमन्त्रीको होला । त्यसो हो भने असमावेशी मन्त्रिपरिषद्को कार्यकारी प्रधानमन्त्रीको पदमा बस्न कुन संवैधानिक नैतिकताले दिन्छ ? उत्पीडित वर्ग र समुदायको सामाजिक न्यायसहितको लोकतान्त्रिक अधिकारको कार्यान्वयन गर्ने गरी नीति तथा कार्यक्रम ल्याउन केले छेक्छ ? देशको समग्र विकासमा योगदान पुर्याएका सीमान्तीकृत समुदायको आवश्यकता, चाहना र सरोकारलाई नजरअन्दाज गरेर समाज र देशले अग्रगति लिन सक्छ ?, सक्दैन । त्यसैले सामाजिक न्यायको सवाललाई नीति तथा कार्यक्रममा अवमूल्यन गरिनु उत्पीडित समुदायमाथिकै अपमान हो । बहुआयामिक प्रभाव नीति तथा कार्यक्रम राज्यलाई दिशानिर्देश गर्ने दस्तावेज हो । सामाजिक न्याय, समावेशी विकास वा उत्पीडित लिंग र समुदायको अधिकार प्रवर्द्धन गर्ने नीति सरकारको नीति तथा कार्यक्रममा समावेश भएन भने बजेट विनियोजनमा पनि समेटिँदैन । यति मात्रै होइन, यसको प्रभाव प्रदेश र स्थानीय तहको नीति तथा कार्यक्रमका साथै बजेटमा पनि पर्छ । डिग्निटी इनिसियटिभ को अध्ययनअनुसार विगतका पाँच वर्षमा लुम्बिनी प्रदेशले आदिवासी जनजाति, थारू, मुस्लिम, दलित, मधेशीजस्ता उत्पीडित समुदाय केन्द्रित कुनै ठोस योजना ल्याएन । यसको प्रतिविम्ब बजेट विनियोजनमा पनि देखिएको छ । लुम्बिनी प्रदेशले पाँच वर्षको अवधिमा आदिवासी जनजाति, दलित, मधेशी, थारू र मुस्लिम लक्षित जम्मा एक प्रतिशत बजेट विनियोजन गरेको देखिन्छ । संघीय सरकार र अन्य प्रदेश तथा स्थानीय सरकारले पनि सीमान्तीकृतका सन्दर्भमा छुट्याएको बजेटको अवस्था योभन्दा खासै फरक छैन । यसको अर्थ विनियोजित बजेटबाट सञ्चालित कार्यक्रमबाट उत्पीडित समुदायले फाइदा पाएका छैनन् भन्ने होइन तर ऐतिहासिक रूपमा विशिष्ट किसिमको विभेद, बहिस्करण, अन्याय र अत्याचार भोग्न बाध्य समुदायका समस्यालाई सम्बोधन गर्न विशेष नीति, कार्यक्रम र बजेट आवश्यक पर्छ । यसले मात्रै समावेशी विकास प्रवर्द्धन गर्न सक्छ । यो परिदृश्यले सरकार र नेतृत्वसँग नेपाली समाजको विविधता र बहुआयामिक समस्यालाई सम्बोधन गर्दै सामाजिक न्यायसहितको समावेशी विकासको कुनै दृष्टिकोण र विचार छैन देखाउँछ । अर्कोतिर, संसद् र सरकारमा प्रतिनिधित्व गर्ने उत्पीडित समुदायले हस्तक्षेपकारी भूमिका खेल्न नसकेको देखाउँछ । यसैगरी उत्पीडित समुदायका नीति निर्माताबीच समावेशी राष्ट्रिय विकासको साझा अवधारणा निर्माण र एकीकृत प्रयत्न हुन सकेको देखिन्न । फरकफरक राजनीतिक पार्टीबाट प्रतिनिधित्व गरेको भए पनि समुदायकै प्रतिनिधि भएका कारण उत्पीडित समुदायको समग्र हितका लागि एकीकृत पहल हुन सकेको देखिँदैन । स्वाभाविक रूपमा राजनीतिक पार्टीको दबाब, प्रभाव र ह्वीपको सामना गर्नुपर्ने परिस्थिति उत्पीडित समुदायका जनप्रतिनिधिलाई हुन सक्छ । तर, एकांकी र असमावेशी नीति निर्माण प्रक्रियाको अभ्यास हुन्छ, उत्पीडित समुदायका अधिकार र एजेन्डामाथि प्रहार हुन्छ, र समुदायको आशामाथि कुठाराघात हुन्छ भने समुदायको पक्षमा दृढतापूर्वक उभिने सामर्थ्य जनप्रतिनिधिले राख्नुपर्छ । स्वाभाविक रूपमा राष्ट्रलाई समृद्ध र अग्रगतिमा लैजाने काममा पनि सीमान्तीकृत समुदायका जनप्रतिनिधिले प्रभावकारी भूमिका निर्वाह गर्नुपर्छ । यसका साथै समुदायको अपेक्षा र आवश्यकतालाई सम्बोधन गर्ने नीति, कार्यक्रम र बजेट निर्माणमा पनि दृढतापूर्वक संघर्ष गर्नुपर्छ । यसले मात्रै समावेशी र न्यायपूर्ण विकासमा योगदान पुर्याउन सक्छ ।"
वित्तीय अराजकताले बनाएको बेरुजुको पहाड,"हरेक वर्ष सार्वजनिक हुने महालेखा परीक्षकको कार्यालयको प्रतिवेदनमा राज्यको बेरुजुमा अर्बौं रुपैयाँ थपिएर आउँछ । बुधबार सार्वजनिक ६२ औं प्रतिवेदनले पनि अद्यावधिक गर्नुपर्ने बेरुजु ७ खर्ब ३३ अर्ब र कारबाही गरी टुंगो लगाउनुपर्ने बेरुजु ५ खर्ब ५१ अर्ब पुगेको छ । यसरी आर्थिक वर्ष २०७९८० सम्म कुल बेरुजु ११ खर्ब ८३ अर्ब २६ करोड रहेकामा २०८०८१ मा १ खर्ब ९४ करोड थपिएको छ । यस्तो विवरणले सरकारी कोषको खर्च वा उपयोगमा नियम, कानुन वा प्रक्रियाको उल्लंघन गर्ने प्रवृत्ति रहेको प्रस्ट हुन्छ । प्रक्रियागत कमजोरी वा कागजातको अभावले सिर्जना हुने बेरुजुलाई सहजै फर्छ्योट गर्न पनि सकिन्छ, हुँदै आएको पनि छ । तर, नियतवश गरिने कमजोरीले सिर्जना गर्ने बेरुजु भने असामान्य मात्रै होइन, अनियमितता र भ्रष्टाचारको संकेत पनि हो । महालेखाको प्रतिवेदनमा यी दुवै अवस्थाका अनेकौं विवरण दस्तावेजीकरण गरिएका छन् । यस पृष्ठभूमिमा बेरुजु सिर्जनाका कारण र न्यूनीकरणका उपाय पहिल्याउने उपायमाथि विमर्श गर्न आवश्यक छ ।महालेखा परीक्षकको कार्यालयले आर्थिक वर्ष २०८०८१ अन्तर्गत ५ हजार ७ सय ५९ निकाय तथा कार्यालयमा ९४ खर्ब ६२ अर्ब ३६ करोड रुपैयाँको लेखापरीक्षण गरेको थियो । संघीय मन्त्रालय तथा मातहत निकायतर्फ ३ हजार ९३ कार्यालयको ३१ खर्ब ६ अर्ब १६ करोडको लेखापरीक्षण गर्दा ४७ अर्ब ७४ करोड बेरुजु पाइएको छ । प्रदेश सरकारअन्तर्गत १ हजार १ सय ६५ कार्यालयको ३ खर्ब ८ अर्ब ५६ करोडको लेखापरीक्षणमा ४ अर्ब २ करोड बेरुजु पाइएको छ । त्यस्तै, स्थानीय तहअन्तर्गत ७ सय ६१ कार्यालयको ११ खर्ब १८ अर्ब ४० करोडको लेखापरीक्षणमा २५ अर्ब ३२ करोड बेरुजु छ । ६ सय ९५ सार्वजनिक संस्थानविकास समितिको ५ खर्ब २२ अर्ब १३ करोड र संगठिततर्फ ४३ संस्थाको ४४ खर्ब ७ अर्ब ४ करोड रुपैयाँ बराबरको लेखापरीक्षण गरिएकामा १४ अर्ब ३३ करोड रुपैयाँ बेरुजु छ । महालेखाका अनुसार सम्बन्धित कर्मचारी र पदाधिकारीबाट असुल गर्नुपर्ने एक आर्थिक वर्षको बेरुजु ३० अर्ब १२ करोड रुपैयाँ छ । त्यस्तै, अर्थ मन्त्रालय र मातहत निकायद्वारा ४ खर्ब ३५ अर्ब २२ करोड राजस्व तथा भाखा नाघेको ऋण र ब्याज असुल गर्न बाँकी छ । आर्थिक कार्यविधि तथा वित्तीय उत्तरदायित्व ऐनको दफा ३९ (१) मा लेखापरीक्षणबाट औंल्याइएका बेरुजुका सम्बन्धमा प्रमाण पेस गरी वा नियमित गरी गराई वा असुलउपर गरी फर्स्योट गर्ने पहिलो जिम्मेवारी तथा दायित्व बेरुजुसँग सम्बन्धित जिम्मेवार व्यक्ति तथा आर्थिक कारोबारमा संलग्न पदाधिकारीको हुनेछ भनिएको छ । उपदफा (२) मा बेरुजु फर्स्योट हुन नसकेमा सम्बन्धित लेखा उत्तरदायी अधिकृतले जाँचबुझ गराई सो बेरुजु कायम हुने गरी आर्थिक कारोबार गर्ने पदाधिकारी र कारोबारमा संलग्न व्यक्तिबाट असुल गर्नुपर्ने देखिएमा असुलउपर गर्न वा गराउन लगाई बेरुजु फर्स्योट गर्नुगराउनुपर्नेछ । जानाजान वा लापरबाही साथ कारोबार गरी हानिनोक्सानी भएको देखिएमा त्यस्तो बेरुजु रकम सम्बन्धित जिम्मेवार व्यक्तिबाट असुल गर्नुपर्ने छ भनिएको छ । ऐनले वित्तीय अनुशासन कायम राख्नका लागि सम्बन्धित निकायका जिम्मेवारीप्राप्त व्यक्तिलाई नै जवाफदेही ठहर्याएको छ । यो व्यवस्थालाई कडाइका साथ लागू गर्न सक्नुपर्छ । साथसाथै, बेरुजुलाई कर्मचारीको कार्यसम्पादन मूल्यांकनसँग जोड्न सकियो, बढुवा तथा नयाँ जिम्मेवारी दिँदा बेरुजुलाई पनि आधार बनाउन सकियो भने त्यसले व्यावहारिक परिवर्तन ल्याउन सक्छ ।सार्वजनिक लेखा समितिको कर्तव्यमा महालेखाको वार्षिक प्रतिवेदनमा उल्लिखित बेरुजुको जाँच गरी महालेखा परीक्षकद्वारा सम्पादित कामकारबाही र सोसम्बन्धमा सम्बन्धित निकायबाट हुनुपर्ने कामकारबाही कानुनसंगत र औचित्यपूर्ण तवरबाट भए नभएको सम्बन्धमा समेत अध्ययन गरी आवश्यक निर्देशन दिन भन्ने उल्लेख छ । बेरुजु न्यूनीकरणका लागि लेखा समितिको पनि सक्रियतापूर्ण भूमिका अपेक्षित छ । तर महालेखाले ६२ औं प्रतिवेदन राष्ट्रपतिलाई बुझाइसकेको छ, समिति भने ६० औं प्रतिवेदनमा छलफल गरिरहेको छ । यसले समितिको गति सुस्त रहेको देखिन्छ ।बेरुजु आफैंमा अनियमितता वा भ्रष्टाचार नहुन सक्छ तर बेरुजुको आकार बढ्दै गर्दा नागरिकमा राज्यको आर्थिक अनुशासनप्रति प्रश्न बढ्दै जान्छ । त्यो अन्ततः राज्यका निकायदेखि व्यवस्थालाई नै बदनाम गराउन सहयोगी बन्छ । त्यसैले पनि बेरुजु न्यूनीकरणका लागि पहल हुनुपर्छ । यसका लागि सम्बन्धित निकायले कानुन र प्रक्रियाको पालना गर्नु नै पहिलो सर्त हो । साथसाथै नियमनकारी निकायले पनि आफ्नो भूमिकालाई सशक्त बनाउँदै जानुपर्छ । अनुसन्धान र कारबाहीको प्रक्रिया नियमित हुन सक्यो भने गम्भीर बेरुजु न्यूनीकरण हुँदै जान्छन् । मुख्यतः महालेखाको प्रतिवेदनमा उल्लेख भएका सुझाव तथा निर्देशनको पालना गर्न सबै निकाय इमानदार हुनुपर्छ । त्यसो हुन सक्यो भने अघिल्लो वर्षका कमजोरी पछिल्ला वर्षमा दोहोरिँदैनन् ।"
बेरुजुको दलदलमा डुबेको देश,"नेपालको महालेखा परीक्षकको ६१औं वार्षिक प्रतिवेदनले देखाएको १३ खर्बभन्दा बढीको बेरुजु रकमले हाम्रो राज्य व्यवस्था कुन हदसम्म गिरेको छ भन्ने कुराको ठोस प्रमाण पेस गरेको छ । यो कुनै सामान्य प्रशासनिक त्रुटि होइन । यो त योजनाबद्ध लुटतन्त्र हो, जुन दशकौंदेखि राजनीतिक संरक्षणमा फस्टाउँदै आएको छ । जनताको पसिनाबाट उठेको राजस्वलाई यसरी बिना जवाफदेही हिनामिना गर्ने प्रवृत्तिको जति निन्दा गरे पनि कमै हुन्छ ।वास्तवमा, यो बेरुजु रकमको वास्तविकता केवल आर्थिक संकट होइन, नैतिक पतनको अन्तिम खुड्किलो पनि हो । महालेखा परीक्षकको कार्यालयले बर्सेनि यस्ता तथ्य उजागर गर्दा पनि न त अख्तियार दुरुपयोग अनुसन्धान आयोगले ठोस कदम चाल्छ, न संसद्को लेखा समिति नै गम्भीर रूपमा सक्रिय हुन्छ । बरु दोषीहरू नै फेरि मन्त्रालयको नेतृत्वमा पुग्छन्, ठेकेदारहरू पुरस्कृत हुन्छन् र दलहरू मौन बस्छन् । यो मौनता आकस्मिक होइन, यो त मिलीभगतको मौनता हो ।हाम्रो वर्तमान राज्य संरचना अब जनताको हितका लागि नभई, एक सीमित सत्ताधारी घेरालाई धनी बनाउने मेसिनमा रूपान्तरित भइसकेको छ । शासन सत्ताको होइन, शोषणको उपकरण बन्दै गएको छ । जनताले तिरेको करबाट प्रधानमन्त्रीको विदेश भ्रमण, मन्त्रीको गाडी, सचिवको घर र ठेकेदारको बैंक खाताभित्र सुन चढ्छ तर अस्पतालमा औषधि हुँदैन, विद्यालयमा शिक्षक हुँदैन, सडकमा कालोपत्र हुँदैन । अनि सरकार भन्छ विकास भइरहेको छ ।अब विकल्प के त ? महालेखा परीक्षकको प्रतिवेदनलाई संसद्ले सर्वोच्च प्राथमिकतामा राखेर तत्काल विशेष छानबिन समिति गठन गर्नुपर्छ र दोषीलाई कानुनको कठघरामा ल्याउनुपर्छ । कुनै पनि सरकार, पार्टी वा कर्मचारी यो जवाफदेहीबाट उम्कन नपाओस् ।यदि हामी आज पनि मौन रह्यौं भने भोलिको इतिहासमा हामी नै लाजको पात्र बन्नेछौं । यो लुटको चक्र तोड्न अब न जनताले पर्खन मिल्छ, न त चेतनशील वर्ग नै तटस्थ बस्न । चेतना भर्नॅहोस् किनभने यो प्रश्न केवल १३ खर्बको मात्र होइन, सम्पूर्ण राष्ट्रको भाग्यको हो । सन्तोष सिम्खडा, टोकियो, जापान"
त्रिविको कन्तबिजोग,"कान्तिपुरमा प्रकाशित उपकुलपतिबिना त्रिवि कतिन्जेल चलाउने ? शीर्षकको सम्पादकीय सटीक र सान्दर्भिक लाग्यो । झन्डै दुई वर्ष पहिले खुला प्रतियोगिताबाट चार वर्षका लागि केशरजंग बराल उपकुलपति पदमा नियुक्त भएका थिए, जुन त्रिविको ६० वर्षे इतिहासमा पहिलो घटना थियो । उपकुलपति बरालले त्रिविलाई राजनैतिक हस्तक्षेप हुनबाट बचाई सुधारको प्रयत्न गरेकाले त्रिविले साँच्चिकै प्राज्ञिक क्षेत्रमा सकारात्मक कदम चालेको थियो । तर चाकरी नगरेका कारणले कुलपति तथा प्रधानमन्त्रीको असहयोग मात्र नभई ठाडो हस्तक्षेपपछि उनी राजीनामा दिन वाध्य भए । यसरी एमालेका कार्यकर्ता भर्ती गर्न सहज बाटो बनाइदिएपछि कुलपतिले वैशाख लाग्नासाथ रेक्टरलाई निमित्त उपकुलपति बनाएका छन् । त्यसयता रिक्त रहेको उपकुलपतिजस्तो संवेदनशील र महत्त्वपूर्ण पदपूर्ति गर्न कुनै चासो राखिएको छैन । झन्डै पाँच लाख विद्यार्थी अध्ययनरत त्रिभुवन विश्वविद्यालय साढे एक वर्षदेखि उपकुलपतिविहीन छ । त्रिभुवन विश्वविद्यालयलाई व्यक्तिगत लहडमा चलाउन खोज्नु किमार्थ सह्य कुरा होइन । कुलपति एवं प्रधानमन्त्रीले त त्रिविलाई कसरी विद्यार्थीमैत्री बनाउने, कसरी प्राज्ञिक प्रतिष्ठानको असली रूप दिनेतिर सोच्नुपर्ने बेलामा ठाडो हस्तक्षेप गर्न र मनलाग्दी निर्णय गर्न सुहाउँछ र ?  गंगाराज अर्याल, पाणिनि८, पाली, अर्घाखाँची"
'यो नेपाली शिर उचाली' हरफका रचनाकार माधव घिमिरे !,"नेपाली विषयको शिक्षक भए पनि गत वर्ष शैक्षिक सत्रको सुरुतिरै कक्षा १० को एउटा सेक्सनमा सामाजिक अध्ययन का शिक्षक अनुपस्थित भएका कारण म पढाउन पुगेको थिएँ । पाठ्यपुस्तक हेर्ने क्रममा एकाइ एकको हामी र हाम्रो समाज अन्तर्गत हाम्रा राष्ट्रिय गौरव शीर्षकको पाठ ४ (पृष्ठ १६) पल्टाउन पुगेछु । त्यहाँ सुरुमै लेखिएको थियो: यो नेपाली शिर उचाली संसारमा लम्कन्छजुनकिरी झैँ ज्योति बाली अन्धकारमा चम्किन्छ ।राष्ट्रकवि माधव घिमिरेद्वारा रचित यो हरफले नेपाली गौरवमय वीरगाथालाई प्रतिविम्बित गरेको छ । गीतका रूपमा बज्ने यस पंक्तिका रचनाकार राष्ट्रकवि माधव घिमिरे नभएर प्रसिद्ध कवि भूपी शेरचन हुन् । प्रतीक र विम्बको प्रयोग गरी अति नै मार्मिक कविता रच्ने क्षमताका धनी शेरचनका कविता हाम्रा विद्यालयका सानो कक्षादेखि ठूलो कक्षासम्म राखिएका छन् । एआईको जमानामा अहिले विश्वका जुनसुकै कुराको पनि जानकारी पाउनु सामान्य भएको छ । कतिपय सिद्धान्त, दर्शन, मतमा विवाद पनि हुन्छ । वैज्ञानिक अनुसन्धानबाट पुष्टि हुन बाँकी कुरामा तर्कवितर्क चल्न सक्छ । विश्वका कुनै अनौठा मुलुकको अनौठो जानकारी भएमा पहिलो पटक सुन्नेलाई विश्वास नलाग्न पनि सक्छ । तर सामान्य पाठकलाई पनि थाहा भएको, हाम्रै देशका अति लोकप्रिय कविको रचनाका विषयमा पाठ्यक्रम विकास केन्द्रका विज्ञहरूलाई कसरी थाहा भएनछ ! म त छक्क परेँ । तत्कालै पाठ्यक्रम विकास केन्द्रलाई मौखिक सुझाव दिन पनि मन लाग्यो । तर सोचेँ, यो विषय देशभरिका सरकारी विद्यालयमा पढाइ हुन्छ । कैयौं विज्ञ गुरुहरू हुनुहुन्छ । उहाँहरूले सुझाव दिएपछि तुरुन्तै पाठ्यक्रम विकास केन्द्रले सञ्चारका विभिन्न माध्यमको प्रयोग गरी गल्ती सच्याइहाल्छ नि ! मलाई किन हतार ! तर, प्रथम संस्करण २०८० मा देखिएको यो गल्ती पुनर्मुद्रण २०८१ मा यस पटक हेर्दा पनि यथावत् रहेछ । यो त अति नै भएन र ! आशा छ, यस सम्बन्धमा पाठ्यक्रम विकास केन्द्रले अविलम्ब ध्यान पुर्याउनेछ । इन्द्रकुमार श्रेष्ठ, वागीश्वरी मावि च्याह्मासिंह, भक्तपुर"
शिलालेखबाट बढेको लुम्बिनीको प्रसिद्धि,"यसपालि बुद्धजयन्तीका दिन उँभौली पर्व, अन्तर्राष्ट्रिय नर्स दिवस, चण्डेश्वरी जात्रा, चण्डी पूर्णिमा, पूर्णिमा ब्रत, कुर्म जयन्ती, गोरखनाथ जयन्तीसमेत परेकाले बुद्ध पूर्णिमाको महत्त्व बढेको देखिन्छ । यद्यपि, सदियौंसम्म गुमनामझै बनेको लुम्बिनी विदेशीको सहयोग, सक्रियताका कारण केही दशकयतादेखि आफ्नो पहिचान बढाउन सफल देखिन्छ ।बुद्ध जन्मस्थल लुम्बिनी सम्राट अशोकले चिनाए, उ थान्तले विश्वमा फैलाए शीर्षकको समाचारमा लुम्बिनीको महत्त्व बुझेर चिन्तित बनेका सम्राटले बुद्ध जन्मेको वास्तविक ठाउँ पत्ता लगाएको, शताब्दियौंपछि त्यहाँको दुर्दशा देखेर कुण्ठित बनेका कतिपय विदेशी नागरिक, पदाधिकारी एवं संघसंस्थाबाट आर्थिक र प्राविधिक सहयोग जुटेपछि बुद्ध जन्मस्थल लुम्बिनी परिसरमा सुधार भई अहिलेको अवस्थामा आएको विषयसँग सम्बन्धित छ । इसापूर्व २४९ मा महान् सम्राट अशोक लुम्बिनी भ्रमणमा आएपछि उनले बुद्धको जन्मस्थल पत्ता लगाएका हुन् । त्यतिबेला अफगानिस्तानदेखि नेपालको तराई, पूर्वमा म्यानमारको तल्लो भागसम्म फैलिएको मगध राज्यमा तीर्थयात्रीको रूपमा आएका सम्राटले आफ्नो अनुभव र संस्मरणलाई चिरस्थायी बनाउन ढुंगाको स्तम्भमा अभिलेख कुँदाएर राखेका कारण बुद्धको जन्मस्थलबारेको यथार्थ तस्बिर सार्वजनिक भएको हो । ४० फुट उचाइको अशोक स्तम्भ त्यतिबेला बनाइएको र पछि टुप्पो भाँचिएपछि ३० फुट साढे १० इन्च बाँकी रहेको छ, जसभित्र कोरिएका ५ पंक्तिमा ९० अक्षर रहेका छन् । संक्षेपमा स्तम्भमा सम्राट अशोकले आफू लुम्बिनी पुगेको कुरा कालान्तरसम्म रहिरहने र त्योभन्दा महत्त्वपूर्ण सन्दर्भ यहाँ शाक्यमुनि बुद्धको जन्म भयो भन्ने विषय उल्लेख गरेका छन् । लुम्बिनीलाई विश्वमा चिनाउन संयुक्त राष्ट्रसंघका पूर्वमहासचिव उ थान्तको योगदान कसैले भुल्न सक्दैन । सन् १९६७ मा उ थान्त लुम्बिनी आएका र त्यहाँबाट फर्केर राजा महेन्द्रसँग पुरिएर रहेका भग्नावशेषको उत्खनन कार्य तीव्र बनाउन आग्रह गरेपछि पुरातत्व विभागले काम अघि बढाएको थियो । त्यसपछि उ थान्तले संयुक्त राष्ट्रसंघको सहयोगसमेत जुटाएर लुम्बिनीलाई विश्व सम्पदा सूचीमा राख्न पुर्याएको योगदन अविस्मरणीय बनेको छ ।  भुवनेश्वर शर्मा, चन्द्रागिरि२, काठमाडौं"
"मनसुन र बाढी, भविष्यको तयारी","गत वर्ष असोज महिनाको अभूतपूर्व वर्षा र बाढीबाट भएको क्षति मूल्यांकनको वास्तविक लेखाजोखा अझै जारी रहँहा यो वर्षको मनसुन संघारमा आएको छ । पछिल्ला वर्षहरूका वर्षा र बाढीको प्रकृति हेर्दा नेपालको सन्दर्भमा विस्तारै मनसुन, बाढी र विपद् पर्याय भइसकेका छन् । काठमाडौं उपत्यकामा विगतमा थुप्रै गम्भीर प्रकृतिका बाढीहरू आइसकेका छन् । सन् १९५४ को बाढी प्रारम्भिक रूपमा अभिलेखित बाढीमध्ये एक हो । जसले कृषि र पूर्वाधारमा ठूलो क्षति पुर्याएको थियो । सन् १९८१ को बाढी तीव्र मनसुनका कारण आएको थियो र यसले काठमाडौंका केही क्षेत्रलाई प्रभावित पारेको थियो । सन् १९९३ को बाढी सबैभन्दा विनाशकारीमध्ये एक थियो, जसमा १३० भन्दा बढीको ज्यान गयो र व्यापक क्षति भएको थियो । सन् २००२ को बाढी अत्यधिक वर्षा र कमजोर ढल प्रणालीका कारण भूभागहरू डुबानमा परेका थिए । सन् २००८ मा आएको बाढीले स्थानीय समुदाय र आर्थिक गतिविधि अवरुद्ध गरेको थियो । गत असोजमा महिना नेपालमा भएको अभूतपूर्व वर्षाले देशभरका २५ मौसम केन्द्रहरूमा ऐतिहासिक २४ घण्टे वर्षाको कीर्तिमान कायम गरेको थियो । काठमाडौं उपत्यका जलाधार क्षेत्र काठमाडौं, भक्तपुर र ललितपुर जिल्लाको करिब ६२५ वर्ग किलोमिटरको जलाधार क्षेत्रफल भएको एक अन्ततः पहाडी उपत्यका हो जुन समुद्र सतहबाट १२०० मिटरदेखि २७०० मिटरको उचाइ पर्दछ ।बाढी, पहिरोलगायतका प्रकोपका अन्तर्निहित कारणहरू र तिनका अन्तरसम्बन्धको विश्लेषण प्रभावकारी बाढी व्यवस्थापन रणनीतिहरू विकास गर्न मात्र नभई वर्तमान नीति, संस्थागत क्षमता, कार्यक्रम, र न्यूनीकरण प्रयासहरूको मूल्यांकन गर्नसमेत आवश्यक रहेको हाम्रो अनुसन्धानले देखाएको छ । काठमाडौं उपत्यका र रोशी क्षेत्रमा गत असोज महिनामा गएको बाढीका कारण र क्षतिबारे नेचुरल हेजार्ड्स रिसर्च नामक अन्तर्राष्ट्रिय जर्नलमा अनरेभलिङ द कजेज एन्ड इम्प्याक्ट अफ इन्क्रिजिङ फ्लड डिजास्टर इन द काठमाडौ भ्याली: लेसन्स फ्रम द अन प्रिसिडेनटेड सेप्टेम्बर २०२४ फ्लड्स शीर्षकको अनुसन्धानपत्र प्रकाशित भएको छ । उक्त अनुसन्धानमा लेखकहरूसमेत अनुसन्धाताहरू कबिन लामिछाने, भरत खड्का, विप्लव आचार्य, कमल विश्वकर्मा, सुमित अधिकारी, राजन केसी, अनुशा दानेगुलु, सामना भट्टराई, अभिलाषा रेग्मी, मन्दिप सुवेदी सहभागी भएका थिए । अध्ययनको निष्कर्षसन् २००० देखि २०१९ सम्मको अवधिमा सहरीकरणको भूउपग्रहीय नक्सांकन गरी विश्लेषण गर्दा समग्र काठमाडौं उपत्यकाभित्र नदीको १०० मिटर दायाँबायाँ बस्ती विकास दुई गुणाले (१६९ बाट ३२९ वर्ग किलोमिटर क्षेत्रफल बस्ती बढेको) वृद्धि भएका कारण बाढीले प्रभावित जनसंख्यासमेतमा व्यापक वृद्धि भएको देखाएको छ । साथै प्राकृतिक रूपले नदीको चौडाइ माथिल्लो भेगबाट तल्लो भेगतर्फ जाँदा क्रमशः बढ्दै जानुपर्नेमा उपत्यकाका कतिपय खोलाहरूको अतिक्रमणकोरिडोर निर्माण भई माथिल्लो भेगभन्दा तल्लो सहरी भेगमा चौडाइ साँघुरिँदै गएकाले बहाव क्षेत्र कम हुँदै गएको छ । जसले गर्दा बाढीको प्रभाव झन् बढेको देखिन्छ । यस सन्दर्भमा गत वर्ष सर्वोच्च अदालतले बागमती, विष्णुमती, मनोहरालगायत मुख्य नदी किनारबाट दायाँबायाँ ४० मिटर छोड्नुपर्ने गरी जारी गरेको आदेशको गाम्भीर्यतालाई मनन गर्नुपर्ने देखिन्छ गत बाढीमा नख्खु खोलावरिपरि धेरै नै क्षति भएको थियो । ललितपुर जिल्लाको नख्खु खोला जलाधारको माथिल्लो भागमा ठाडो ढलान छ । यस क्षेत्रमा दुइटा खानी क्षेत्र (बालुवा, ग्राभेल र ढुंगाको उत्खनन) रहेका छन्, जुन टीकाभैरवभन्दा झन्डै २ किलोमिटर माथि पर्छ । एक लेले खोलाको उपजलाधारमा र अर्को नख्खुको मुख्य जलाधारमा पर्छन् । बाढीका कारण नख्खु खोलाको माथिल्लो भाग (नल्लु) मा नदीको धार चौडिएको र गहिरो भएको पाइएको छ । यो भाग उत्खनन क्षेत्रभन्दा माथि पर्छ । अर्कोतर्फ, उत्खनन क्षेत्रभन्दा झन्डै २ किलोमिटर तलको भागमा भने नदीको चौडाइ बढ्नुका साथै नदीको तल्लीमा थुप्रिएको लेदोहरूका कारण पनि देखिन्छ । नदी किनारमा राखिएका उत्खनन सामग्री बाढीले बगाएर लगेपछि नदीमा थप बलौटे पदार्थ मिसिएका छन् । जसका कारण उत्खनन क्षेत्र र टीकाभैरवको बीचमा नदी तली भरिएको देखिन्छ । बाढीपछिको अवस्था हेर्दा नदी तलीका सामग्री अझ मोटा देखिएका छन्, जसले भूस्खलन, गेग्रान बहाव र माथिल्लो भागको उत्खनन गरी भण्डारण गरिएका सामग्री बगाइएको संकेत दिन्छ । नदी किनार नजिकैको कटान र गहिरिनुका कारण धेरै घरहरू ढलेका छन् वा भासिएका थिए । गत वर्षको अत्यधिक बाढी आउनुको कारणमध्ये सहायक खोलाबाट मूल खोलातर्फ ठूलो मात्रामा थुप्रिएको माटो तथा ढुंगामाटो बगाउनु हो । वर्षाका कारण जमिनको अधिकतम पानी सोस्ने क्षमता पार भई भिरालो जमिनबाट अत्यधिक गेग्रान बहाव आएको, जसलाई माथिल्लो क्षेत्रमा भएको अवैज्ञानिक बाटो उत्खनन, जग्गा खण्डीकरण (प्लटिङ) लगायतका गतिविधिसँग पनि जोडेर हेर्न सकिन्छ ।बाढीका कारण प्राकृतिक र मानवजन्य दुवै हुन सक्छन् । प्राकृतिक कारणहरूमा जलाधारको प्रकृति, भूबनोट, भारी वर्षा, आदि पर्छन् । त्यस्तै, मानवजन्य गतिविधिहरूमा नदीको वहाबलाई अवरुद्ध गर्ने खालको संरचना विस्तार वा जथाभावी रूपमा मर्मत नगरेको तथा अपर्याप्त ढल निकास प्रणाली, नदी अतिक्रमण, अव्यवस्थित बस्ती विस्तार तथा जमिन उपयोग, अनियन्त्रित बालुवा उत्खनन र माथिल्लो भेगमा भइरहेको जथाभावी बाटो खन्ने कार्यले बाढीको प्रभावलाई अझ तीव्र र गम्भीर बनाएको तथ्य अनुसन्धानबाट स्पष्ट भएको छ । गत असोजको ३ दिनको समयमा उपत्यकाको वर्षा मापन केन्द्रको वर्षाको परिमाण विश्लेषण गर्दा केही स्थानको पुनरागमन अवधि (रिटर्न पिरियड) हजार वर्षभन्दा बढीसमेत देखिन आएको छ । यो भनेको हालसम्मको मापन भएको वर्षाको तथ्यांकअनुसार एक हजार वर्षमा एक पटक पर्ने पानी जनाउँछ ।विगतभन्दा गत वर्षको बाढीको प्रभाव उच्च थियो । वर्षा र बाढीको चरित्र पनि नियमित डुबानमा मात्रै सीमित थिएन । नेपालको विपद् व्यवस्थापन ढाँचामा कमजोरी रहेकाले तत्काल सुधारको आवश्यकता छ । सम्बन्धित निकायहरूबाट भारी वर्षाको प्रारम्भिक चेतावनी दिइए पनि जनमानसमा बाढीको प्रभावबारे गम्भीरता बोध छैन । पर्याप्त तयारी र प्रतिकार्यको कमीले विपद्को प्रभाव उल्लेख्य रूपमा बढ्न गएको थियो । राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार गत असोजको विपद्ले देशको कुल गार्हस्थ्य उत्पादनको १ प्रतिशतभन्दा बढी क्षति पुर्याएको थियो ।बदलिँदो वर्षा तथा बाढीपहिरोको चरित्रहरूलाई सूक्ष्म विश्लेषण नगर्ने हो भने आगामी दिनमा काठमाडौ उपत्यकाको बाढी जोखिम प्रत्येक कोणबाट उच्च हुँदै जाने र अकल्पनीय क्षति निम्तिने जोखिम देखिन्छ । सहायक खोलामा अत्यधिक गेग्रान बहावलेदो आएको प्रमुख कारणहरूमा ठाडो भिरालो भूभागमा प्लटिङ गर्नु, र सडक निर्माणका लागि नियन्त्रणविहीन रूपमा पहाड काटिनु रहेको हो । यद्यपि, अत्यधिक वर्षाले सजिलै बग्न नसक्ने, वनजंगल हरियालीले ढाकिएको भिरालो भूभागहरूमा समेत भूस्खलन र पहिरो बगाउने घटनाले ठूलो क्षति गरेको छ ।उपत्यकाको बाढी जोखिम र प्रभावको दीर्घकालीन समाधानलाई सम्बोधन गर्न नीतिगत व्यवस्थाहरूको कडा कार्यान्वयन जरुरी छ ।सुझावयस अध्ययनअनुसार काठमाडौं उपत्यकामा दिगो तथा प्रभावकारी बाढी व्यवस्थापनका लागि एक पक्षीय वा एकल दृष्टिकोणको सट्टा, यस क्षेत्रको पृथक् विशेषता र विशिष्ट चुनौतीहरूअनुरूप सहकार्यमा आधारित बहुआयामिक रणनीतिको आवश्यकता छ । बाढी व्यवस्थापनका लागि विशेष गरी समुदाय र प्रकृतिमा आधारित एकीकृत जलस्रोत व्यवस्थापन, सहरी योजना, कानुनी र नीतिगत सुधार र कडा कार्यान्वयन, अन्तरनिकाय सहकार्य, सुदृढ स्थानीय सरकार र विपद् जोखिम व्यवस्थापनमा प्रणालीगत सुधारको तत्काल आवश्यकता छ । उपत्यका र यसको जल, जमिन र समुदायहरूको सम्बन्धमा आधारित दिगो संरक्षण र पुनःस्थापनामा केन्द्रित हुनुपर्छ । नदी किनारमा निश्चित मापदण्ड बनाई निर्माण प्रतिबन्ध गर्ने र बाढी जोखिम मूल्यांकनअनुसार सहरी विकास योजना बनाउने, जलमापन तथा सेडिमेन्ट निगरानी केन्द्रहरू स्थापन गर्नु, स्थानीय तहका कर्मचारीलाई जलस्रोत तथा जलजन्य विपद् व्यवस्थापन तालिमद्वारा सशक्त बनाउने साथै नागरिक विज्ञान (सिटिजन साइन्स) को प्रयोग गर्दै समुदायको सहभागिता बढाउँदै जानुपर्छ । त्यस्तै, दीर्घकालीन उपायहरूमा उपल्लो भागमा जलाधार व्यवस्थापन योजना लागू गर्ने, बीचको भागमा डिटेन्सन बेसिन (केही समयलाई पानीको परिमाण जमाउने जलाशय) निर्माण गर्ने ठाउँ पहिचान गर्ने, तल्लो सहरी भागमा नदीलाई बहावका लागि खुला मार्ग दिने, बाढी क्षेत्रसँग सम्बन्धित कानुन तथा मापदण्ड पुनरावलोकन गर्नुका साथै अवैध खानी नियन्त्रण र दिगो उत्खननको मात्रा निर्धारण गर्न गर्नुपर्छ । उपत्यकाको ढल प्रणाली सुधार गर्नुको साथै एकीकृत विपद् तथ्यांक संकलन र अध्ययन गर्न संघीय ढाँचामा आधारित डेटाबेस निर्माण गर्नङ्गपर्छ । परम्परागत अनुभवमा आधारित आदिवासी ज्ञानको पुनरुत्थान र राष्ट्रिय स्तरमा प्रवर्द्धन गर्ने खालको कार्यक्रम ल्याउन जरुरी छ ।बाढी व्यवस्थापनलाई जलस्रोत, भूमि प्रयोग र मानव बस्तीको संयुक्त दृष्टिकोणबाट हेर्ने समय आएको छ । संघीय संरचनामा आधारित दीर्घकालीन जलाधार व्यवस्थापन र विपद् न्यूनीकरण रणनीति अब नीति होइन, आवश्यकता बनिसकेको छ ।कार्की खानेपानी, सिँचाइ तथा ऊर्जा मन्त्रालय, कोशी प्रदेशका सिनियर डिभिजनल इन्जिनियर, शर्मा बीजीसी इन्जिनियरिङ इन्कर्पोरेसन, क्यानाडामा कार्यरत वरिष्ठ भूप्राविधिक विज्ञ र भट्टराई त्रिवि इन्जिनियरिङ अध्ययन संस्थान, पुल्चोक क्याम्पसका उपप्राध्यापक हुन् ।"
संघीयतामा क्षेत्रीय दलको प्रभावकारिता,"मधेश आन्दोलनको जगमा नेपालले संघीय प्रणाली अपनाएको हो । यद्यपि, दस वर्ष चलेको माओवादी सशस्त्र संघर्ष साथै विभिन्न समयमा आदिवासी जनजाति, दलित, मुस्लिमलगायतका समुदायले एकात्मक र केन्द्रीकृत शासन व्यवस्थाविरुद्ध गरेको अभियान र आन्दोलनले संघीय प्रणालीको आधारभूमि तयार पारेका थिए । राज्यले गरेको विभेद, बहिस्करण, वञ्चना र बेथितिविरुद्ध संघर्ष गर्दै आफ्नो जातीय क्षेत्रीय पहिचानसहित स्वायत्त प्रदेश, भाषा, कला एवं संस्कृति संरक्षणको उद्देश्य राखेर थुप्रै जातीय क्षेत्रीय दल २०६२०६३ पछि देखा परे । तीमध्ये केहीले संविधानसभामा पनि प्रतिनिधित्व गरेका थिए ।कानुनमा राष्ट्रिय दलको परिभाषा भए पनि क्षेत्रीय दलबारे अस्पष्टता छ । यद्यपि दल उत्पत्ति हुनुका कारण, दलले बोकेका मुद्दा साथै चुनावी प्रतिबद्धता, दलको सांगठनिक सामर्थ्य र निर्वाचनमा पाउने मतमा दलको क्षेत्रीय विशेषता झल्किन्छ । उदाहरणका लागि मधेशी समुदायको हकको पैरवी गर्न स्थापना भई तराईमधेशमा बलियो सांगठनिक आधार बनाएका जनता समाजवादी पार्टी नेपाल (जसपा नेपाल), लोकतान्त्रिक समाजवादी पार्टी (लोसपा) र जनमत पार्टी मधेशका क्षेत्रीय दल हुन् । त्यस्तै थारूको मुद्दा उठाउने नागरिक उन्मुक्ति पार्टी सुदूरपश्चिमको क्षेत्रीय दल हो । शासन प्रक्रियामा जनताको प्रतिनिधित्व बढाउने उद्देश्यले अपनाइएको संघीय प्रणाली संस्थागत गर्न यस्ता क्षेत्रीय दलको भूमिका महत्त्वपूर्ण हुन्छ । अन्तर्राष्ट्रिय परिवेशमा त्यस्ता उदाहरण धेरै छन् । तर नेपालमा क्षेत्रीय दलको अवधारणा नै नहुनु विडम्बना हो । प्रदेशको सीमांकन आदिवासी जनजाति समुदायले मागेजस्तो ऐतिहासिक भूगोल, सभ्यता र जातीय जनसंख्यालाई केन्द्रमा नराखी गरिएकाले अन्य ६ प्रदेशमा क्षेत्रीय दलले राजनीतिक वर्चस्व कायम गर्ने सम्भावना नै कमजोर बनेको छ । मधेशमा त्यसको सम्भावना अत्यधिक छ र त्यस्ता केही अभ्यास त्यहाँ भएका पनि छन् । मधेश आन्दोलनको जगमा संघीयता अपनाइएको र सोही आन्दोलनको ऊर्जा बोकी मधेश केन्द्रित क्षेत्रीय दल स्थापना भएकाले संघीयता कार्यान्वयनमा तिनको भूमिका आम चासोको विषय हो । तिनले मधेश प्रदेश सरकारको निरन्तर नेतृत्व गरेकाले पनि त्यस्तो चासो जायज छ । प्रदेशले आफ्ना कानुन, प्रादेशिक संरचना, बजेट निर्माण तथा कार्यान्वयन आफैंले गर्न सक्ने व्यवस्था संविधानमा नै छ । समानुपातिक समावेशिता संघीयताको महत्त्वपूर्ण आधार स्तम्भ हो । त्यसैले मुख्य रूपमा क्षेत्रीय दलको नेतृत्वमा रहेको प्रदेश सरकारले ती विषयमा गरेका कार्यले संघीयता संस्थागतमा मद्दत पुग्छ । संविधान जारी भएको करिब एक दशक बित्दा पनि संघीय सरकारले कैयौं महत्त्वपूर्ण कानुन बनाउन विलम्ब गरेर संघीयता कार्यान्वयनका लागि अर्घेल्याइँ गरिरहेको छ । मुख्यतः संघीय निजामती सेवा ऐन, प्रहरी समायोजन ऐन, संघीय शिक्षा ऐनलगायतका ऐन संघले नबनाउँदा प्रदेशले संविधान निःसृत अधिकारसमेत राम्ररी प्रयोग गर्न सकेका छैनन् । यद्यपि कर्मचारी, कानुनी संरचना, भौतिक पूर्वाधार आदिको अभावकै बीच पनि स्थानीय र प्रदेश सरकारले कार्यसञ्चालन गरी विभिन्न उपलब्धि हासिल गरेका छन् । मधेशमा क्षेत्रीय दलकै अग्रसरतामा पहिलो कार्यकालमा नै मधेश आन्दोलनको मागअनुसार पहिचानको नामसहित प्रदेश निर्माण भयो । त्यसपछि प्रादेशिक भावना र पहिचान सबल बन्नुका साथै अन्य प्रदेशका लागि पनि मधेश प्रदेश उत्प्रेरणाको स्रोत बनेको छ । मधेशमा क्षेत्रीय दलहरूले सरकारमा सहभागी भएपछि चुनावी वाचाअनुरूप प्रदेश लोक सेवा आयोग, प्रदेश जनलोकपाल आयोग, दलित विकास समितिजस्ता विभिन्न संरचना स्थापना गरे । ती नयाँ संरचनालाई प्रादेशिक आवश्यकताअनुरूप नयाँ ढंगले सञ्चालन गर्ने मधेशका क्षेत्रीय दललाई अवसर थियो । तर, एकात्मक र केन्द्रीकृत व्यवस्थाका विरासत जसरी नै ती संरचना स्थापना गरियो र कार्य संस्कृति पनि त्यस्तै बनाइयो । त्यसैले ती संरचनामा पनि परम्परागत कार्यशैली नै पाइन्छ । पदाधिकारी नियुक्तिमा दलको भागबन्डाले क्षमतावान् नेतृत्व पाउन सकेन । परिणामस्वरूप तिनले प्रभावकारी काम गर्न नसक्दा ती संरचना स्थापनाको उद्देश्यमा नै प्रश्न उठेको छ । कतै क्षेत्रीय दलहरूले नागरिकको असन्तुष्टिलाई थामथुम पार्न र कार्यकर्ता भर्ती गर्न मात्र त्यस्ता संरचना स्थापना गरिएका त होइनन् भन्ने आशंका बढाइदिएको छ । प्रदेशले स्रोतसाधन र अधिकार पाएकै हो, भलै ती पर्याप्त छैनन् । तर सीमित स्रोत साधनको प्राथमिकीकरण गरेर न्यायोचित प्रयोग गर्ने अवसर क्षेत्रीय दल नेतृत्वको प्रदेश सरकार र क्षेत्रीय दलले लिएका मन्त्रालयलाई प्राप्त थियो । करिब आठ वर्षको प्रादेशिक अभ्यासलाई सिंहावलोकन गर्ने हो भने, उपलब्ध स्रोतको प्राथमिकीकरणमा प्रदेश सरकारको नेतृत्व गरेका क्षेत्रीय दलहरू चुकेका छन् । अनुत्पादक क्षेत्रमा वितरणमुखी बजेट विनियोजनका कारण उपलब्धि अपेक्षा गरेबमोजिम छैन । स्थानीय तहलाई दिनुपर्ने ससाना बजेट कार्यान्वयन पनि प्रदेश सरकारले मन्त्रालयमै नै राख्दा संघीयताको मर्म कमजोर बनेको छ । जसपा नेपाल र लोसपाको संयुक्त सरकारले ल्याएका बेटी पढाऊ बेटी बचाऊ जस्ता दूरगामी महत्त्वका लोकप्रिय कार्यक्रम आर्थिक अनियमिताका कारण रोकिए । जसपा नेपाल र लोसपाको संयुक्त सरकारका पालामा सञ्चालन गरिएका महत्त्वपूर्ण योजना तथा कार्यक्रम आर्थिक सुशासनको हिसाबले अत्यन्तै कमजोर भए । त्यसको मुख्य कारण योजना तथा कार्यक्रमको प्राथमिकता निर्धारणमा प्रदेशका नागरिकको आवश्यकताभन्दा पनि बिचौलिया र व्यवसायीको स्वार्थप्रेरित प्रभाव हुनु हो । क्षेत्रीय दलका नेतृत्वले यसलाई रोक्नुपर्नेमा आफैं यसको माध्यम बनेका छन् । हुन त क्षेत्रीय दलले नेतृत्व गरेका बाहेकका अन्य प्रदेशमा पनि समस्या उस्तै छन् । तर संघीयता र सुशासनको मुख्य बाहक क्षेत्रीय दल हुनाले यी दलप्रति जनताको विशेष अपेक्षा थियो । समावेशीकरणको सिद्धान्तलाई मुख्यतः उठाउने क्षेत्रीय दल नै हुन् । मधेश प्रदेशमा प्रदेश प्रहरी ऐन र प्रदेश निजामती सेवा ऐनमा महिलालाई ५० प्रतिशत आरक्षण गरिएको छ । साथै, ऐनमा समानुपातिक समावेशिताको सिद्धान्त अनुसरण गर्दै जातीय जनसंख्याको आधारमा मधेश प्रदेशमा आरक्षण प्रणाली लागू गरिएको छ । यी कार्यले अन्य प्रदेशमा पनि अनुकरण गर्न सहयोग पुग्न सक्छ । प्रदेशसभा, त्यसका समिति, प्रदेश सरकार र विभिन्न निकायमा भएका नियुक्तिलाई उदाहरण लिने हो भने मधेश प्रदेशको सामाजिक विविधताको चित्र ती नियुक्तिहरूमा झल्किँदैन । तिनमा मुख्य गरी मधेशी दलित, मुस्लिम र महिला प्रतिनिधित्व उनीहरूको जनसंख्याभन्दा निकै कम छ । यसबाट समावेशिताप्रति क्षेत्रीय दलको प्रतिबद्धता नै प्रश्नको घेरामा परेको छ । प्रदेश सरकारका ती अंगहरू समावेशी बनाउन क्षेत्रीय दललाई कसैले अवरोध गरेको छैन । मधेशी क्षेत्रीय दलकै इच्छा शक्ति कमजोर भएर नै त्यसो हुन नसकेको हो । संघीयता र समावेशिताको जननी हौं भन्ने आत्मश्लाघा गरिराख्ने तर प्रदेशमा समानुपातिक समावेशिता खोइ भनेर प्रश्न गर्दा त्यो त संघीय सरकारमा नै छैन भन्ने तर्कले संघीयता र समावेशिताप्रति क्षेत्रीय दलहरूको प्रतिबद्धता कमजोर हुँदै गएको भन्ने मतलाई नै पुष्टि गर्छ । क्षेत्रीय दलको आवश्यकता आदिवासी जनजाति, मधेशी, मुस्लिमलगायतका उपेक्षित समुदायका लागि हो । क्षेत्रीय दलले पहिचानलाई मुख्य मुद्दा बनाउँदै आएका छन् । ती दलको उद्देश्य, मतदातासँग गरिएको चुनावी वाचामा पनि यसबारे उल्लेख गरिएको छ । तर त्यसलाई कसरी लागू गर्ने भन्ने स्पष्ट दृष्टिकोणको अभाव ती दलको नेतृत्वमा देखिन्छ । त्यसैले स्थानीय तहका जनप्रतिनिधिहरू यस विषयमा अलमल गरिरहेका छन् । सुशासन, सेवा प्रवाह र आफ्नै प्रदेश संरचनालाई प्रभावकारी बनाउन साथै समानुपातिक समावेशिता लागू गर्न थुप्रै काम गर्नुपर्ने देखिन्छ । संघीयता अपरिहार्य छ भनेर वकालत गर्ने क्षेत्रीय दल नै संघीयता संस्थागत गर्न चुक्ने हो भने संघीयताविरोधी भाष्य झन् बलियो हुँदै जान्छ । अर्कोतिर, क्षेत्रीय मुद्दा उठाएर राजनीति सुरु गर्ने तर क्षेत्रीय दल हुनुको लघुताभासबाट क्षेत्रीय दलका केही नेतृत्व ग्रसित देखिन्छन् । यसले पनि क्षेत्रीय दलको राजनीतिक मुद्दा र प्रभाव थप कमजोर बनाउँदै लगेको छ । यसलाई हृदयंगम गरी क्षेत्रीय दलहरूले आफ्नो क्षेत्र र समुदायको मुद्दामा प्रतिबद्ध भएर संघीयता कार्यान्वयनमा देखिएका कमीकमजोरीलाई सुधार्न विलम्ब गर्नुहुन्न । मानन्धर डेमोक्रेसी रिसोर्स सेन्टर नेपालका अध्येता हुन् ।"
प्राविधिक शिक्षा सुधारको मार्ग,"मुलुकमा आवश्यक आधारभूत, मध्यमस्तरीय तथा उच्चस्तरीय प्राविधिक जनशक्ति उत्पादन गर्न प्राविधिक शिक्षा तथा व्यावसायिक तालिम परिषद् (सीटीईभीटी) को स्थापना भएको हो । यसले प्राविधिक शिक्षा र व्यावसायिक तालिमका क्षेत्रमा नीति निर्माण, प्रावधिक एवं व्यावसायिक शिक्षा र तालिमको व्यवस्था, पाठ्यक्रम विकास, संस्था सम्बन्धन, अनुगमन र परीक्षा सञ्चालन, सीपको स्तर निर्धारण र प्रमाणीकरणजस्ता मुख्य कार्य गरिरहेको छ । २०४५ सालमा स्थापित परिषद्को मुख्य उद्देश्य मुलुकमा दक्ष र योग्य प्राविधिक जनशक्ति उत्पादन गर्दै रोजगार, स्वरोजगार र उद्यमशीलता विकासको अवसर सिर्जना गर्नु पनि हो । हाल सीटीईभीटीका देशभर ६६ आंगिक, ५५ साझेदारी, ४ सय २२ निजी र ६ सय ३९ सामुदायिक विद्यालयमा प्राविधिक शिक्षा सञ्चालन गर्ने शिक्षालय गरी १ हजार १ सय ८२ वटा शिक्षालय रहेका छन् । यी शिक्षालयमा प्राविधिक एसईई (प्रिडिप्लोमा) तथा डिप्लोमा तहका स्वास्थ्य, इन्जिनियरिङ, एग्रिकल्चर, हस्पिटालिटीलगायतका संकायका विविध कार्यक्रम सञ्चालनमा छन् । यी कार्यक्रम रोजगारमूखी, प्राविधिक दक्षता र व्यावसायिक सीपको विकासमा केन्द्रित छन्, जसले राष्ट्रिय र अन्तर्राष्ट्रिय रोजगारीका लागि योग्य आधारभूत तथा मध्यमस्तरीय प्राविधिक जनशक्ति उत्पादन गर्न मद्दत पुर्याउँछन् ।सीटीईभीटीले नेपालभर सञ्चालन गरेका प्राविधिक शिक्षा तथा व्यावसायिक तालिम (टीभीईटी) कार्यक्रमका प्रिडिप्लोमा तथा डिप्लोमा तहमा विगत शैक्षिक वर्षदेखि नै भर्ना क्षमताअनुसार विद्यार्थीको भर्ना नभएको देखिन्छ, जसले उपलब्ध सिटहरूको प्रभावकारी उपयोगमा चुनौती उत्पन्न गरेको छ । सीटीईभीटीका विभिन्न डिप्लोमा र प्रिडिप्लोमा तहका सञ्चालित कार्यक्रममा भर्ना क्षमताअनुसार भर्ना अवस्था नहुनु तथा उपलब्ध सिट खाली रहेको तथ्य तालिकाबाटै छर्लङ्ग हुन्छ । यस सन्दर्भमा परिषद्को वैशाख २६ मा बसेको २०७ औं बैठकले प्रशिक्षार्थी भर्ना प्रक्रियाका लागि परीक्षाको ढाँचा परिवर्तन गर्न स्वीकृति प्रदान गरेपश्चात् प्रिडिप्लोमा र डिप्लोमा तथा प्रमाणपत्र तहमा प्रशिक्षार्थी छनोट, छात्रवृत्ति वितरण तथा भर्नासम्बन्धी निर्देशिका, २०८२ जारी भएको छ । एसईईमा आवेदकले प्राप्त गरेको स्तरीकृत अंकमा सामुदायिक विद्यालयबाट उत्तीर्ण गरेको भए थप एक अंक र संस्थागत विद्यालयबाट उत्तीर्ण गरेको भए ०८५ अंक थप गरी योग्यताक्रम निर्धारण गर्ने व्यवस्था गरिएको छ । एसईईको जीपीएका आधारमा योग्यताक्रम निर्धारण गर्दा भर्ना प्रक्रियामा पनि सुधार देखिनेछ ।जीपीएका आधारमा भर्ना गर्दा ग्रामीण, आर्थिक रूपमा कमजोर र सीमित शैक्षिक पहुँच भएका विद्यार्थीले पनि सहजै प्राविधिक शिक्षामा पहुँच पाउन सम्भव हुनेछ । प्रवेश परीक्षाको झन्झट हट्दा प्राविधिक शिक्षामा समावेशिता बढ्ने र सबै क्षेत्रका विद्यार्थीलाई समान अवसर प्राप्त हुनेछ ।जीपीए आधारित भर्नाले विद्यार्थीको शैक्षिक उपलब्धिको सम्मान गर्ने र उनीहरूले आफ्नो एसईई परिणामका आधारमा भर्ना पाउँदा आत्मविश्वास बढ्नेछ । आफूलाई योग्य महसुस गर्न सक्ने छन् । यसो गर्दा भर्ना प्रक्रिया पूर्वानुमानित र पारदर्शीसमेत बन्नेछ । विद्यार्थीलाई प्राविधिक शिक्षामा प्रवेश गर्न थप प्रोत्साहन मिल्ने र प्रवेश परीक्षाको तनाव, तयारी र अन्योललाई यसले हटाउनाले उनीहरूको आत्मविश्वास पनि वृद्धि हुनेछ । प्रवेश परीक्षा हटाउँदा विद्यार्थी र अभिभावकलाई ठूलो आर्थिक र समयको बचत हुनेछ । परीक्षा तयारीका लागि कोचिङ तथा ट्युसन शुल्क, यात्रा खर्चजस्ता थुप्रै आर्थिक भारबाट छुटकारा मिल्नेछ । जसले आर्थिक रूपले कमजोर विद्यार्थी, अभिभावक र परिवारलाई ठूलो राहत मिल्नुका साथै कार्यालय तथा शिक्षालयलाई समेत परीक्षा आयोजना, मूल्यांकन र व्यवस्थापनका लागि लाग्ने समय, आर्थिक भार तथा अतिरिक्त खर्च घट्नेछ ।भर्ना क्षमताअनुसार भर्ना हुने गरी आवेदन नपरेको अवस्थामा पनि प्रवेश परीक्षा सञ्चालन गरिरहेको र दूरदराजबाट घण्टौंको यात्रा तय गरेर प्रवेश परीक्षा केन्द्रमा पुग्नुपर्ने बाध्यता रहेका कारण अनावश्यक मानसिक तनाव सिर्जना हुने भएकाले यस्ता असान्दर्भिक प्रावधान हटाइएमा प्रवेश योग्यता पुगेका विद्यार्थीमा मानसिक तनाव कम हुनेछ । यद्यपि, क्षमताभन्दा बढी आवेदन पर्दै आएको एक मात्र कार्यक्रम प्रमाण पत्र तह नर्सिङमा समेत प्रवेश परीक्षाका नाममा गरिने अनावश्यक हल्ला र गुनासोबाट मुक्त रहन योग्यता क्रममा आधारित भर्ना प्रक्रियाले राम्रो शैक्षिक पृष्ठभूमि भएका, मेधावी र सक्षम विद्यार्थी छनोट गर्न सहयोग पुर्याउनुका साथै विद्यार्थी स्वयंलाई भर्ना हुन पाउने वा नपाउने निश्चितता प्रदान गर्ने हुँदा ढुक्क र तनावमुक्त बनाउनेछ । जीपीएमा आधारित भर्ना प्रक्रियाले यसको पारदर्शिता र निष्पक्षता कायम राख्न मद्दत पुर्याउनेछ । कुनै प्रकारको राजनीतिक दबाब, अनुचित आर्थिक प्रभाव, भनसुन वा अन्य भेदभावबाट मुक्त हुन सहज बनाउनेछ । यसले विद्यार्थी र अभिभावकलाई नतिजामा विश्वस्त तुल्याउनुका साथै संस्थाप्रतिको भरोसा पनि बढाउनेछ । व्यवस्थापनलाई विद्यार्थी छनोट गर्दा स्पष्ट मापदण्ड हुने, जसले प्रक्रियागत त्रुटि र अन्योललाई न्यून गर्नेछ । साथै सम्पूर्ण भर्ना प्रक्रिया डिजिटल गर्न सक्दा प्रशासनिक काममा समेत सुधार आउनेछ । नतिजा छिटो प्रकाशन गर्न र विद्यार्थीको भर्ना प्रक्रियामा तीव्रता ल्याउन पनि यसले मद्दत पुर्याउनेछ । यसले व्यवस्थापन र प्रशिक्षककर्मचारीलाई गुणस्तरीय शिक्षण, पाठ्यक्रम विकास, अनुसन्धान र विद्यार्थीको क्षमता विकासमा बढी समय दिन सक्छन् । यसले जनशक्तिको उत्पादकत्व बढाउन पनि मद्दत पुर्याउनेछ । जीपीएका आधारमा भर्ना गर्दा विद्यार्थीको एसईईको योग्यताको कदर हुने र उनीहरूलाई आफ्नो शैक्षिक उपलब्धिप्रति गर्व महसुस हुनेछ । उनीहरू आफ्नो मिहिनेत र सीपको वास्तविक मूल्यांकन भएकाले भविष्यमा थप कडा परिश्रम गर्न प्रेरित हुनेछन् । विद्यार्थीले कक्षा १० मा मात्र नभई, कक्षा ८ र ९ मा पनि आफ्नो शैक्षिक प्रदर्शनमा ध्यान दिन प्रेरणा पाउनेछन् । यसका अतिरिक्त एसईईको नतिजा सुधारका लागि विद्यालय पनि थप जिम्मेवार बन्न बाध्य हुनेछन् । विद्यालयले गुणस्तरीय शिक्षण, समयमै परीक्षा तयारी, विद्यार्थीका लागि अतिरिक्त कक्षा, मार्गदर्शन र परामर्श सेवाजस्ता कार्यक्रम सञ्चालन गर्न प्रोत्साहन पाउनेछन् । यसले समग्र शिक्षा प्रणालीमै सुधार ल्याउन मद्दत पुर्याउनेछ ।जीपीएमा आधारित भर्ना प्रक्रियाले समाजमा सीपयुक्त जनशक्ति उत्पादनमा भूमिका निर्वाह गर्नुका साथै नेपालको प्राविधिक शिक्षा प्रणालीलाई समावेशी, पारदर्शी र सुलभ बनाउने दिशामा महत्त्वपूर्ण कदम साबित हुन सक्छ । विद्यार्थीलाई प्राविधिक शिक्षाबाट प्राप्त सीपले प्रत्यक्ष रोजगार, स्वरोजगार तथा उद्यमशीलता विकासमा कसरी सहयोग पुर्याउँछ भन्ने स्पष्ट जानकारी दिन र आफ्ना कार्यक्रमलाई बजारको माग र प्रविधिको विकाससँग आएका परिवर्तनसँग समायोजन गर्दै समयसापेक्ष बनाउन भने साँच्चै जरुरी छ । शर्मा प्राविधिक शिक्षा तथा व्यावसायिक तालिम परिषद्की उपनिर्देशक हुन्"
इजरायलको नाकाबन्दीले गाजामा खाद्यान्न हाहाकार,"(काठमाडौं)इजरायलले बुधबार मध्यरातदेखि गाजामा हवाई आक्रमण पुनः थालेपछि त्यहाँको जनजीवन अस्तव्यस्त बनेको छ । आक्रमणसँगै इजरायलले उत्तरी गाजाका स्थानीयलाई उक्त क्षेत्र छोड्न आदेश दिएको छ । गाजामा प्रवेश गर्ने सहायतामाथि इजरायलले १० सातादेखि नाकाबन्दी लगाएको छ । आपूर्ति ठप्प हुँदा गाजामा खाद्यान्न संकट देखिएको हो ।इजरायलले गरेको पछिल्लो आक्रमणमा कम्तीमा १ सय ३ जनाको ज्यान गएको छ । दर्जनौं घाइते भएका अन्तर्राष्ट्रिय सञ्चारमाध्यमले जनाएका छन् । हमासद्वारा सञ्चालित स्वास्थ्य मन्त्रालयका अनुसार इजरायलले खान युनिस, बेइत लाहिया र देर अलबलाह क्षेत्रलगायत विभिन्न ९ स्थानमा हवाई आक्रमण गरेको हो । भोकमरीका कारण म राम्ररी हिँडडुल गर्न सक्दिनँ, एक स्थानीय व्यक्तिको सन्देश उल्लेख गर्दै बीबीसीले जनाएको छ । गाजा क्षेत्रमा मानवीय अवस्था बिग्रँदै गएको त्यहाँ क्रियाशील १० विभिन्न सहायता एजेन्सीले जनाएको बीबीसीले उल्लेख गरेको छ । इजरायलले गाजा क्षेत्रमा गरेको नाकाबन्दीले हाहाकारको अवस्था उत्पन्न भएको छ । गाजापट्टीको उत्तरमा रहेको बेइत लाहियाको वितरण केन्द्रमा प्यालेस्टिनीहरूले खाद्यान्नका लागि संघर्ष गरिरहेका तस्बिर सार्वजनिक भएका छन् । इजरायलले गाजामा सहायता रोक्नु युद्धको सबैभन्दा विवादास्पद मुद्दामध्ये एक बनेको छ ।इजरायलले हमासलाई बाँकी बन्धक रिहा गर्न दबाब दिने उद्देश्यले गत मार्च २ देखि खाद्यान्न तथा मानवीय सहायता वितरण गर्ने सबै बाटा बन्द गरिदिएको छ । हमासले सहायता सामग्री चोरी गरेको आरोप लगाउँदै इजरायलले उसलाई दबाब दिनका लागि नाकाबन्दी गरेको दाबी गर्दै आएको छ । इजरायल र अमेरिकाले नयाँ सहायता वितरण प्रणाली आवश्यक रहेको तर्क गरेका छन् । तर संयुक्त राष्ट्रसंघ र यसका मानवीय साझेदारहरूले सहायतालाई हतियार बनाउने प्रयास गरिएको भन्दै उनीहरूको प्रस्ताव अस्वीकार गरेका छन् । युद्धको समयमा आपूर्तिको प्रवेश र वितरणमा कडा निगरानी कायम राखेको उनीहरूको भनाइ छ । यसै साताको सुरुमा विश्वव्यापी खाद्य अनुगमनकर्ता, एकीकृत खाद्य सुरक्षा चरण वर्गीकरणको एक रिपोर्टले गाजामा कम्तीमा पाँच लाख मानिसले भोकमरीको सामना गरिरहेको र सम्पूर्ण २१ लाख जनसंख्याले तीव्र खाद्य असुरक्षाको अनुभव गरिरहेको उल्लेख गरेको छ । इजरायलको सैन्य आक्रमणको योजनाबद्ध विस्तार, सहायता सामग्रीमा अवरोध र ठूलो संख्यामा स्थानीयको विस्थापनका कारण गाजापट्टीमा अनिकालको जोखिम रहेको रिपोर्टमा उल्लेख छ । तर इजरायली सरकारका प्रवक्ता डेभिड मेन्सरले भने गाजामा खाद्यान्न अभाव नरहेको दाबी गरेका छन् । गाजामा खाना छ, उनले भने, अन्तिम बन्धक रिहाइका बेला २५ हजारभन्दा बढी सहायता ट्रकहरू भित्रिए । आज पनि गाजामा बजारहरू खुला छन्, त्यसैले त्यहाँ खाना छ, अनिकाल छैन । यसअघि दुई महिना लामो युद्धविरामको समयमा गाजापट्टीमा हरेक दिन सयौं सहायता ट्रकहरू प्रवेश गरेका थिए । यद्यपि, गाजाको अधिकांश जनसंख्या अब सहायता संस्थाहरूमा निर्भर भएकाले खाद्यान्नको भण्डार द्रुत रूपमा घटिरहेको बताइन्छ ।संयुक्त राष्ट्रसंघको मानवीय कार्यालय, ओसीएचएका अनुसार बुधबार लगभग ६५ वटा सामुदायिक भान्साहरू सञ्चालनमा थिए । तीनले करिब २ लाख ४९ जनाका लागि खाना तयार गरेका बीबीसीले उल्लेख गरेको छ । गाजामा अझै पनि केही ताजा खाना किन्न सकिने अवस्था छ । तर त्यसको मूल्य अत्यधिक भएकाले धेरैले किन्न सक्दैनन् । धेरैजसो कृषियोग्य भूमि इजरायली सेनाले कब्जा गरेको क्षेत्रमा पर्छ । गाजाका स्थानीयले युद्धविरामको समयमा भन्दा पिठोको मूल्य ५० गुणा बढी भएको बताएका बीबीसीले उल्लेख गरेको छ । नर्वेजियन शरणार्थी परिषद्को परोपकारी संस्थाका लागि सहयोग प्रबन्धक सलमा अल्तावेलले गाजा सहरको पछिल्लो अवस्थाबारे बीबीसीसँग कुराकानी गरेकी छन् । भोकका कारण मैले यति कमजोर महसुस गरेकी छु कि टाउको उठाउन पनि मुस्किल परिरहेको छ, उनले गाजाबाट भ्वाइस नोटमा भनेकी छन् । कसैले दिनमा एक पटक खाना खान पायो भने उसलाई भाग्यमानी मान्नुपर्ने अवस्था रहेको उनको भनाइ छ । यदि कसैले अहिले दिनमा एक पटक खाना खायो भने, उनीहरूलाई भाग्यमानी मानिन्छ, उनी भन्छिन्, धेरैजसो परिवारसँग अब घरमा खाना छैन र महँगो खाना किन्न धेरैसँग पैसा पनि छैन । गाजामा बिहीबार एक किलो पिठोको १२ अमेरिकी डलर, एक किलो चामलको २० डलर र एक लिटर तेलको ३० अमेरिकी डलर मूल्य थियो ।"
भारतमा आईफोन निर्माण रोक्न एप्पललाई ट्रम्पको आग्रह,"वासिङ्टन (एजेन्सी) अमेरिकी राष्ट्रपति डोनाल्ड ट्रम्पले एप्पल इंकका प्रमुख कार्यकारी अधिकृत (सीईओ) टिम कुकलाई भारतमा आईफोन निर्माण रोक्न आग्रह गरेको बताएका छन् । ट्रम्पको पछिल्लो अभिव्यक्तिले चीनभन्दा बाहिर आफ्नो उत्पादनमा विविधीकरण गर्ने आईफोन निर्माताको योजनालाई प्रभावित पार्ने देखिएको छ ।हिजो मलाई टिम कुकसँग थोरै समस्या भयो, ट्रम्पले एप्पलका सीईओ कुकसँग कतारमा भएको कुराकानीका बारेमा भने, उनीहरूले आईफोन भारतमा निर्माण गरिरहेका छन् । म भारतमा निर्माण गरिरहेको हेर्न चाहन्नँ । कुकसँगको छलफलपछि ट्रम्पले एप्पलले अमेरिकामा आफ्नो उत्पादन बढाउने बताएका छन् । हामीलाई भारतमा एप्पलका उत्पादन निर्माणमा कुनै चासो छैन । भारतले आफ्नो हेरचाह आफैं गर्न सक्छ, राष्ट्रपति ट्रम्पले भने ।भारत विश्वकै उच्चतम आयात कर लागू गर्नेमध्येको एक देश भएको दाबी गर्ने ट्रम्पले विश्वको सबैभन्दा बढी जनसंख्या भएको देशमा अमेरिकी उत्पादनहरू बेच्न धेरै गाह्रो भएको बताए । यद्यपि, भारतले अमेरिकी सामानहरूमा कर घटाउने प्रस्ताव गरेको र आयात करमा सम्झौता खोजिरहेको उनको भनाइ छ । अमेरिकी राष्ट्रपतिको टिप्पणीले अर्को वर्षको अन्त्यसम्ममा आफ्ना अधिकांश उत्पादन भारतबाट आपूर्ति गर्ने योजनालाई बाधा पुर्याउने देखिन्छ । एप्पलले ट्यारिफ र भूराजनीतिक चिन्ताहरूबीच चीनमाथिको निर्भरता कम गर्ने उद्देश्यले भारतमा उत्पादन गर्ने कदम चालेको हो । एप्पलले आफ्ना अधिकांश आईफोनहरू चीनमा बनाउँछ र अमेरिकामा स्मार्टफोन उत्पादन गर्दैन ।एप्पल र यसका आपूर्तिकर्ताहरूले विश्वको दोस्रो अर्थतन्त्रबाट अलग हुने निर्णय लिएका छन् । खासगरी कोभिडका कारण भएको लकडाउनले सबैभन्दा ठूलो प्लान्टको उत्पादनलाई क्षति पुर्याएपछि एप्पल नयाँ योजनामा अघि सरेको हो । पछिल्लो समय ट्रम्पले अघि सारेका ट्यारिफका साथै बेइजिङवासिङ्टन तनावले एप्पलले उक्त योजनालाई प्राथमिकता दिएको हो । भारतमा निर्मित आईफोनहरूको ठूलो हिस्सा दक्षिणी भारतमा रहेको फक्सकन टेक्नोलोजी ग्रुपको कारखानामा तयार गरिन्छ । विस्ट्रोन कर्पोरेसनको भारतस्थित व्यवसाय किनेको र भारतमा पेगाट्रोन कर्पोरेसन सञ्चालन गर्ने टाटा समूहको इलेक्ट्रोनिक्स निर्माण शाखा एक प्रमुख आपूर्तिकर्ता हो । ब्लुमबर्ग न्युजको रिपोर्टअनुसार, टाटा र फक्सकन दुवैले दक्षिण भारतमा नयाँ कारखाना निर्माण गर्दै छन् र उत्पादन क्षमता विस्तार गरिरहेका छन् । एप्पलले मार्चसम्मको १२ महिनामा भारतमा २२ अर्ब डलर बराबरका आईफोन एसेम्बल गरिसकेको छ । जसका कारण यो उत्पादन अघिल्लो वर्षको तुलनामा लगभग ६० प्रतिशतले बढेको छ ।राष्ट्रपति ट्रम्पले कुकसँगको छलफलको नतिजा वा भारतमा एप्पलको योजनामा कुनै परिवर्तनबारे भने थप केही उल्लेख गरेका छैनन् । तर भारतले अमेरिकालाई प्रतिशोधात्मक कर लगाउने धम्की दिएको केही दिनपछि ट्रम्पको टिप्पणी आएको हो । अमेरिकाले भारतीय स्टिल र आल्मुनियम निर्यातमा कर बढाएको प्रतिक्रियामा भारतले प्रतिशोधात्मक कर लगाउने चेतावनी दिएको थियो ।"
युक्रेन युद्धमा पुटिन र म सँगै नभएसम्म केही हुँदैन: ट्रम्प,"दोहा (एजेन्सी) अमेरिकी राष्ट्रपति ट्रम्पले पुटिनसँगको व्यक्तिगत भेटवार्ताबिना रुस र युक्रेनबीचको वार्तामा कुनै प्रगति नहुने बताएका हुन् । रुसी राष्ट्रपति भ्लादिमिर पुटिन र आफ् ूसँगै नभएसम्म केही नहुने ट्रम्पको भनाइ छ । हेर्नुहोस्, पुटिन र म सँगै नभएसम्म केही हुनेवाला छैन, रुस र युक्रेनबीच टर्किएमा हुने शान्ति वार्ताको पूर्वसन्ध्यामा पत्रकारहरूसँग कुरा गर्दै ट्रम्प भने, हामीले समाधान निकाल्नुपर्नेछ किनभने धेरै मानिसहरू मरिरहेका छन् । रुसले टर्किएमा पठाएको प्रतिनिधिमण्डलको स्तरबाट आफू निराश भएको ट्रम्पको भनाइ छ । रुससँगको वार्ताका लागि टर्किए पुगेका युक्रेनी राष्ट्रपति भोलोदिमिर जेलेन्स्कीले अंकारामा राष्ट्रपति रेसेप तैयप इर्दोगानसँग भेटवार्ता गरेका छन् । जेलेन्स्कीले शान्ति सम्झौतामा पुग्न युक्रेनले थप केही निर्णयहरू तयारीमा राखेको जनाएका छन् । वार्तामा रुसी प्रतिनिधिमण्डलको नेतृत्व राष्ट्रपतिका प्रमुख सहयोगी भ्लादिमिर मेडिन्स्कीले गर्ने बताइएको छ । उनले आफू इस्तानबुल पुगेको पुष्टि गर्दै रुसले द्वन्द्वको मूल कारण सम्बोधन गर्न र युक्रेनमा दिगो शान्ति स्थापना गर्न चाहेको बताएका छन् । उनको भनाइले रुसले युक्रेन र उसका सहयोगीहरूले अघि सारेको ३० दिने युद्धविराम प्रस्ताव अस्वीकार गर्दै रुसी माग उस्तै रहने संकेत गरेको बीबीसीले जनाएको छ । रुसी राष्ट्रपति कार्यालय क्रेमलिनका प्रवक्ता दिमित्री पेस्कोभले रुसी प्रतिनिधिमण्डल बिहीबार बिहानदेखि इस्तानबुलमा युक्रेनीहरूको प्रतीक्षामा रहेको बताएका छन् । पुटिनले आगामी केही दिनमा टर्की यात्रा गर्ने वा ट्रम्पलाई भेट्ने कुनै योजना नभएको पेस्कोभले बताएका छन् । यसैबीच युक्रेनी राष्ट्रपति जेलेन्स्कीले रुसी राष्ट्रपति भ्लादिमिर पुटिनलाई पूर्वसर्तबिना वार्ताका लागि प्रस्ताव गरेका छन् । युक्रेन रचनात्मक कदमका लागि तयार रहेको उनको भनाइ छ । युक्रेन शान्तिका लागि छलफल गर्न समय खेर फाल्न चाहँदैन, उनले भने । संयुक्त राष्ट्रसंघको बडापत्रको विषय उठाउँदै जेलेन्स्कीले युक्रेन एक सार्वभौम राष्ट्र भएकाले सम्मान गर्नुपर्ने बताए । हामी सबैलाई युक्रेनी जनता र हाम्रा सांसदहरूबाट युद्धको अन्त्यतिर लैजाने निश्चित कदमहरूमा सहमत हुन जनादेश छ, जेलेन्स्कीले भने । शान्ति वार्ताका लागि रुसी नेतृत्व गम्भीर नभएको उनको दाबी छ ।"
ठेक्का लागेका साढे ८१ अर्बका ३६४ आयोजना अधुरै,"(काठमाडौं)निर्माण सुरु भएर प्रगति न्यून भएकादेखि ठेक्का लागे पनि कामै सुरु नभएकासमेत गरी ३६४ आयोजनाको निर्माण अझै अधुरो रहेको पाइएको छ । यी आयोजनामध्ये केहीको प्रगति आधाआधी सकिएको छ, केही निर्माण सकिने चरणमा छन् त केहीको प्रगति शून्य रहेको महालेखा परीक्षकको कार्यालयले सार्वजनिक गरेको ६२ औं वार्षिक प्रतिवेदनले उल्लेख गरेको छ । प्रतिवेदनअनुसार आर्थिक वर्ष २०८०८१ सम्म सडक विभाग र मातहतका निकायबाट खरिद सम्झौता भई चालु रहेका २ हजार १ सय ६ ठेक्कामध्ये ३० अर्ब ११ करोड १२ लाख रुपैयाँ बराबरका ३ सय ५५ वटा आयोजना निर्माण अझै सकिएको छैन । वैदेशिक सहायतामा सञ्चालित २६ मध्ये ५१ अर्ब ४६ करोड ८९ लाखका ९ वटा आयोजनाको पटकपटक म्याद थप्दा पनि काम सकिएको छैन । सबै गरेर ८१ अर्ब ५८ करोड १ लाख रुपैयाँका आयोजनाको काममा प्रगति सोचेअनुरूप नरहेको प्रतिवेदनमा उल्लेख छ । सम्पन्न गर्नुपर्ने अवधि समाप्त भएका आधारमा १ देखि ५ वर्षसम्मका २ सय २८, ५ देखि १० वर्षसम्म १ सय १७ वटा आयोजना छन्, प्रतिवेदनमा भनिएको छ, १० वर्षभन्दा बढी समयदेखि काम थालिएका १९ वटा ठेक्का छन् । प्रतिशतका आधारमा शून्य प्रगति भएका आयोजनाको संख्या मात्र ३० वटा छ, जुन आयोजनामा ठेक्का भएर पनि काम हुन सकेको छैन । कुनकुन आयोजनाको प्रगति रोकिएको छ भनेर प्रतिवेदनले प्रस्ट किटान गरेको भने छैन । ५० प्रतिशतसम्म १ सय ४ र ५० देखि ९० प्रतिशतसम्म प्रगति भएका १ सय ८५ वटा आयोजना छन्, प्रतिवेदनमा भनिएको छ, ९० प्रतिशतभन्दा बढी प्रगति भएका ४५ वटा आयोजना छन् । सार्वजनिक खरिद ऐन,२०६३ को दफा ५९ मा सार्वजनिक निकायसँग खरिद सम्झौता गर्नेले सम्झौताबमोजिम काम नगरी बीचैमा छाडेमा वा सम्झौताबमोजिम काममा प्रगति नभए सम्झौता अन्त्य गरी कारबाही गर्न सकिने उल्लेख गर्दै कालो सूचीमा राख्न लेखी पठाउनुपर्ने भए पनि त्यो नगरिएको प्रतिवेदनमा उल्लेख छ । सार्वजनिक खरिद नियमावली, २०६४ को नियम १२० मा खरिद सम्झौताको म्याद थपसम्बन्धी व्यवस्था छ, जहाँ निर्माण व्यवसायीहरूसँग भएको खरिद सम्झौतामा भेरिएसन आदेश र असामान्य अवस्था (क्षतिपूर्तिजन्य घटना) का आधारमा म्याद गर्न सकिने उल्लेख छ । कार्यालयहरूले म्याद थप गर्दा खरिद सम्झौतामा व्यवस्था भएको कार्यतालिका अद्यावधिक गर्ने, म्याद थप गर्नुपर्ने घटनाको पूर्वजानकारी दिने, दैनिक कार्यको अभिलेख राख्ने र समय सकिनुभन्दा २१ दिनअघि म्याद थपका लागि निवेदन दिनुपर्ने प्रावधानलाई आधार लिने गरेका छैनन् । खरिद सम्झौतामा उल्लिखित अवधिमा कार्यसम्पन्न नभई विगतदेखि सुरु भएका खरिद सम्झौतामध्ये सडक तथा पुल निर्माणतर्फ आर्थिक वर्ष २०८०८१ मा २९ कार्यालयले २ सय १४ ठेक्कामा ५० प्रतिशत, ३१ कार्यालयले १४७ ठेक्कामा ५१ देखि शतप्रतिशत र ३० कार्यालयले ३९५ ठेक्कामा शतप्रतिशतभन्दा बढी म्याद थप्दासमेत कार्यसम्पन्न नभएको पाइएको प्रतिवेदनमा उल्लेख छ । अधुरा ठेक्काको संख्या बढ्दै गएका कारण सेवाग्राहीले सेवा प्राप्त गर्न नसकेको अवस्था रहेको भन्दै महालेखाले खरिद सम्झौताका प्रावधानहरूको आधार विश्लेषण गरेर म्याद थप गर्नुपर्ने सुल्झाएको छ । बढी भुक्तानी असुल्न सुझाव महालेखाले केही आयोजना कार्यालयले भेरिएसन गरी बढी भुक्तानी दिएको भन्दै उक्त रकम सम्बन्धित ठेकेदारबाट असुल्न सुझाएको छ । आर्थिक वर्ष २०८०८१ मा नारायणगढमुग्लिन, वीरगन्जपथलैया र कालीगण्डकी करिडोर (बेनीजोमसोमकोरला सडक योजना) सहित १८ कार्यालयले २५ ठेक्कामा भेरिएसनबाट नयाँ काम थप गरेको पाइएको छ, जसमा खरिद सम्झौताको सुरु अवधिकै मूल्यसूची प्रयोग गरी मूल्य समायोजन गरेका कारण बढी भुक्तानी भएको ६ करोड ४५ लाख ६ हजार असुल गर्नुपर्ने महालेखाको सुझाव छ । खरिद सम्झौताको विशेष सर्तमा पेस्की कटाएर मूल्य समायोजन गणना गर्नुपर्ने व्यवस्था रहेकामा पेस्की कट्टा गरी बाँकी बिल रकममा मात्र मूल्य समायोजन गणना गर्नुपर्छ, महालेखाको प्रतिवेदनमा भनिएको छ । सम्झौतामा पेस्की कटाई मूल्य समायोजन दिने उल्लेख भएका बीरगन्जपथलैया सडक, मूलघाटदोभानओलाङचुङगोला, हुलाकी राजमार्ग (इटहरी) लगायत १० कार्यालयले २१ ठेक्कामा पेस्की कट्टी नगरी मूल्य समायोजन गरी भुक्तानी दिएका कारण बढी भुक्तानी भएको ३ करोड ५७ लाख ५० हजार असुल गर्नुपर्ने महालेखाको सुझाव छ । खरिद सम्झौताबमोजिम पेस्की कट्टी नगरी मूल्य समायोजन गणना गर्ने पदाधिकारीलाई जवाफदेही बनाउनुपर्छ, प्रतिवेदनमा भनिएको छ । सडक विभाग तथा मातहतका निकायबाट स्वीकृत राष्ट्रिय राजमार्ग तथा लोकमार्गमा समावेश नभएका स्थानीय सडक पुल, निर्वाचन क्षेत्र रणनीतिक सडक, वैकल्पिक सहायक राजमार्ग विकास कार्यक्रमलगायत ६ कार्यक्रम स्वीकृत गरी १७ अर्ब ४४ करोड २९ लाख विनियोजन भएकामा १४ अर्ब ८१ करोड २२ लाख मात्र खर्च भएको प्रतिवेदनमा उल्लेख छ । कार्यक्षेत्र स्पष्ट गरी राष्ट्रिय राजमार्गभन्दा बाहिरका योजना कार्यान्वयन गर्ने कार्यमा नियन्त्रण गर्नुपर्ने महालेखाको प्रतिवेदनमा औंल्याइएको छ । प्रतिवेदन पढेर सडक विभागसँग सम्बन्धित बेरुजु र विभिन्न आयोजनाबारे उठाइएका सबैको जवाफ लेखेर पठाइने सडक विभागका उपमहानिर्देशक अर्जुनप्रसाद अर्यालले जनाए । असुल गर्ने असुल गर्छौं, प्रतिवेदनमा उल्लेख भएका प्रायः सबैको प्रमाण जुटाएर पठाउँछौं, उनले भने, फेरि आयोजनाको काम ढिला हुनुमा निर्माण व्यवसायीको मात्र पनि दोष छैन, समयमै डिजाइन स्वीकृत नहुँदा, समयमै निर्माणस्थल उपलब्ध नहुँदा र बजेट अभावमा पनि आयोजना ढिला भएका छन्, प्रगति कम भएको छ । पर्याप्त बजेट अभावले गर्दा समयमै आयोजना सम्पन्न गर्न कठिन भएको सडक विभागका महानिर्देशक रामहरि पोखरेलले जनाए । ठेक्का भएका आयोजनामा पर्याप्त बजेट उपलब्ध नहुँदा समस्या हुने गरेको छ, उनले भने, अर्को समस्या एउटै निर्माण व्यवसायीले धेरैतिर ठेक्का लिँदा पनि कतिपय आयोजनामा कामको गति कम छ ।"
तीन पटक म्याद थप्दा पनि सकिएन बिजुलीको तार भूमिगत गर्ने काम,"(काठमाडौं)नेपाल विद्युत् प्राधिकरणले २०७६ फागुनबाट सुरु गरेको काठमाडौं उपत्यकामा विद्युत् तार भूमिगत गर्ने काम पटकपटक म्याद थप्दा पनि सकिएको छैन । आयोजना निर्माण सक्न पटकपटक म्याद थप गर्नुपर्ने अवस्था अन्त्य गर्न महालेखा परीक्षकको ६२ औं प्रतिवेदनले सुझाएको छ । म्याद थप्नुपर्ने अवस्थाको अन्त्य गरी निर्धारित समय र लागतमा आयोजना सम्पन्न गर्न महालेखाको प्रतिवेदनमा उल्लेख छ ।काठमाडौं उपत्यका पूर्व तथा दक्षिण वितरण प्रणाली सुदृढीकरण आयोजनाको तीन पटक र काठमाडौं उपत्यका मध्य तथा उत्तर वितरण प्रणाली सुदृढीकरण आयोजनाको तीन पटक म्याद थपिएको प्रतिवेदनमा उल्लेख छ । ललितपुरभक्तपुर वितरण प्रणाली सुदृढीकरण आयोजना र काठमाडौं उपत्यका पश्चिम वितरण प्रणाली सुदृढीकरण आयोजनाको एकएक पटक म्याद थपिएको छ । काठमाडौं उपत्यका पश्चिम वितरण प्रणालीको काम नसकिएपछि दोस्रो पटक म्याद थपको प्रक्रियामा रहेको महालेखाको प्रतिवेदनमा उल्लेख छ । सडक विभागले असार, साउन र भदौमा नयाँ ठाउँमा खन्न नदिने हुँदा बर्खायाममा विद्युत् तार भूमिगत गर्ने कामसमेत गर्न नपाइने प्राधिकरणले जनाएको छ । भूमिगत तारसम्बन्धी सामग्रीको भन्सार पास गर्न समस्या, सडक विभागबाट अनुमति नपाउने र अन्तरनिकाय समन्वय अभाव हुँदा काममा ढिलाइ भएको प्राधिकरणका प्रवक्ता राजभाइ शिल्पकारले बताए । काठमाडौं, भक्तपुर, ललितपुरमा मात्रै चारवटा आयोजनामार्फत विद्युत् तार भूमिगत गर्ने काम भइरहेको छ । कुल ३ अर्ब ५८ करोड ६३ लाख रुपैयाँमा ४ वटा आयोजना ठेक्का लगाइएको छ । २०८१ फागुनसम्म १ अर्ब ७९ करोड ४ लाख रुपैयाँ खर्च भइसकेको महालेखाले जनाएको छ । विद्युत् वितरण प्रणालीसँगै इन्टरनेट, टेलिफोन, केबल टेलिभिजन लाइन तथा अप्टिकल फाइबरलगायत संरचनालाई भूमिगत गर्ने काम प्राधिकरणले पाएको छ । यी संरचनालाई अत्याधुनिक र प्रविधिमैत्री बनाएर विद्युत् पोल हटाउने प्राधिकरणको योजना हो । प्राधिकरणले काठमाडौं उपत्यकाको विद्युत् वितरण प्रणालीलाई भूमिगत, सुदृढीकरण र स्वचालित बनाउन पहिलो चरणमा काठमाडौंको रत्नपार्क र महाराजगन्ज वितरण केन्द्रअन्तर्गतका क्षेत्रमा काम सुरु गरेको थियो । दोस्रो चरणमा काठमाडौंको बाँकी स्थान, तेस्रो चरणमा ललितपुर तथा भक्तपुरको सहरी क्षेत्रको वितरण प्रणालीलाई भूमिगत, सुदृढीकरण र स्वचालित गर्ने काम सुरु गरेको थियो ।काठमाडौं उपत्यका पूर्व तथा दक्षिण वितरण प्रणाली सुदृढीकरण आयोजनाको ८११२ र काठमाडौं उपत्यका मध्य तथा उत्तर वितरण प्रणाली सुदृढीकरण आयोजनाको ७६३८ प्रतिशत मात्रै भौतिक प्रगति भएको छ । ललितपुरभक्तपुर वितरण प्रणाली सुदृढीकरण आयोजना र काठमाडौं उपत्यका पश्चिम वितरण प्रणाली सुदृढीकरण आयोजनाको क्रमशः ४६५१ र ८०८८ प्रतिशत भौतिक प्रगति भएको छ । प्राधिकरणका अनुसार ३३ तथा ११ हजार भोल्टेज र ४ सय भोल्टेजको भूमिगत लाइन निर्माणका साथै अप्टिकल फाइबर पनि बिछ्याइनेछ । यसबाट विद्युत्, टेलिफोन, इन्टरनेट सेवा प्रदायकको गुजुल्टिएको तारले कुरूप बनेको सहरको कुरूपताको अन्त्य भई सौन्दर्य थपिने प्राधिकरणले बताएको छ । हाल भइरहेको ओभरहेड वितरण प्रणालीभन्दा भूमिगत प्रणाली सुरक्षित हुने र सहरलाई कुरूप बनाइरहेको तारको जालो हटी सौन्दर्य कायम राख्न सकिने प्राधिकरणले जनाएको छ । भूमिगत काम गर्दा सडकमा न्यूनतम क्षति हुने प्रविधि प्रयोग गरिएको छ । सडकमा सवारीसाधनको आवागमन र पैदलयात्रीलाई असर नपर्ने गरी राति काम गर्ने व्यवस्था गरिएको छ । सडक खन्दा निक्लिएको धूलोबाट नागरिकलाई असर पर्न नदिन न्यूनीकरणका उचित व्यवस्था गरिएको छ ।"
थामिएन नेप्सेको गिरावट,"काठमाडौं (कास) सेयर बजारको घट्ने क्रम बिहीबार पनि थामिएन । अघिल्ला चार कारोबार दिनमा लगातार घटेको नेप्सेले साप्ताहिक कारोबारको अन्तिम दिन पनि सोही प्रवृत्ति पछ्याएको हो । सो दिन नेप्से परिसूचक ८४१ अंकले घटेको छ । अघिल्लो दिनको तुलनामा नेप्से शून्य दशमलव ३२ प्रतिशतले घटेर २ हजार ६ सय ११ दशमलव ८५ बिन्दुमा ओर्लिएको छ । जसअनुसार गत बिहीबार १२०४, आइतबार १२५३, मंगलबार १४८७ र बुधबार १३९६ अंकले नेप्से घटेको थियो ।बिहीबार कुल ८२ कम्पनीको सेयर मूल्य बढ्यो, १६४ कम्पनीको मूल्य घट्यो भने एक कम्पनीको मूल्य स्थिर रह्यो । कुल ७८ हजार ४ सय ९३ पटकको सेयर किनबेचबाट ७ अर्ब ८ करोड ३३ लाख ४८ हजार रुपैयाँको सेयर कारोबार भएको छ । सो दिन १ करोड ७४ लाख २३ हजार ९ सय ४३ कित्ता सेयर किनबेच भएको नेप्सेको तथ्यांक छ । सो दिन कारोबारका आएका कुल १३ उपसमूहमध्ये होटल तथा पर्यटन, व्यापार र सामूहिक लगानी कोष मात्रै बढ्यो । होटल तथा पर्यटनको ३२२८२, व्यापारको ३०८४ र सामूहिक लगानी कोषको शून्य दशमलव शून्य ५ प्रतिशतले सेयर मूल्य वृद्धि भएको नेप्सेले जनाएको छ ।बिहीबार विकास बैंक, लघुवित्त, जलविद्युत्, निर्जीवन बिमा, जीवन बिमालगायत उपसमूहको परिसूचक घटे । सो दिन विकास बैंक उपसमूहको परिसूचक ११६८६, जलविद्युत्को २२६०, निर्जीवन बिमाको ४९९५, जीवन बिमाको ५५७६ र अन्यको २६२१ अंकले घटेको नेप्सेले जनाएको छ । नेप्से लगातार घटेसँगै सेयर बजारको आकार (कुल बजार पुँजीकरण) मा संकुचन आएको छ । नेप्सेको पाँच कारोबार दिनमा कुल बजार पुँजीकरण १ खर्ब २ अर्ब ८६ करोड ५५ लाख रुपैयाँले घटेको छ । अघिल्लो बुधबार ४४ खर्ब ४७ अर्ब ५७ करोड रुपैयाँ रहेको कुल बजार पुँजीकरण बिहीबार ४३ खर्ब ४४ अर्ब ७० करोड रुपैयाँ कायम भएको छ । यसले पाँच कारोबार दिनमा लगानीकर्ताको सम्पत्तिको मूल्य १ खर्ब २ अर्ब ८६ करोड ५५ लाख रुपैयाँले घटेको देखिन्छ । कुल सूचीकृत सेयरलाई सोही दिनको सेयर मूल्यले गुणा गरेर कुल बजार पुँजीकरण गणना गरिन्छ । पुँजीकरण घट्नुको अर्थ सूचीकृत सेयरको बजार मूल्यमा कमी आउनु हो । यही आधारमा पुँजीकरण घट्दा लगानीकर्ताको सम्पत्तिको मूल्य घटेको रूपमा विश्लेषण गरिन्छ ।बिहीबार ओम मेगाश्री फार्मसिटिकल्सको ९९९, उपकार लघुवित्तको ९६२, बाराही हाइड्रोपावरको ८९४, सोल्टी होटलको ८०५ र नेपाल माइक्रो इन्स्योरेन्स कम्पनीको ५२४ प्रतिशतले सेयर मूल्य बढे । तर, कर्पोरेट डेभलपमेन्ट बैंकको ८६५, जोशी हाइड्रोपावर विकासको ७०६, ग्रिन विकास बैंकको ५९८, सिन्धु विकास बैंकको ५६९ र सप्तकोशी विकास बैंकको ५२७ प्रतिशतले सेयर मूल्य घटे ।कारोबार रकमका आधारमा बिहीबार सोल्टी होटल, राधी विद्युत् कम्पनी, युनिभर्सल पावर कम्पनी, ङादी ग्रुप पावर र सानिमा माई हाइड्रोपावर कम्पनी अग्रपंक्तिमा रहे । जसअनुसार सोल्टी होटलको ४६ करोड १९ लाख, राधी विद्युत् कम्पनीको ४४ करोड १७ लाख, युनिभर्सल पावर कम्पनीको ३३ करोड ४५ लाख, ङादी ग्रुप पावरको ३२ करोड ३६ लाख र सानिमा माई हाइड्रोपावरको २७ करोड ७ लाख रुपैयाँको कारोबार भएको नेप्सेले जनाएको छ ।"
कृषि कार्यक्रम र आयोजनामा अनियमितता,"(काठमाडौं)कृषिको उत्पादन र उत्पादकत्व बढाउन सरकारले हरेक बर्ष अर्बौं रुपैयाँ खर्चिने गरेको छ । तर उक्त रकम सदुपयोग हुन नसकेको पाइएको छ । कमिसन र पहुँचवालालाई वितरण गरिने अनुदान सदुपयोग भएनभएको अनुगमन नहुँदा कृषिमा बेथिति मौलाएको सरोकारवाला बताउँछन् । कृषिका हरेक आयोजना र कार्यक्रममा केही न केही समस्या देखिएको महालेखा परीक्षकको ६२ औं वार्षिक प्रतिवेदनले पनि औंल्याएको छ । कृषिका कार्यक्रम र आयोजना मात्रै नभई केन्द्र सरकार (कृषि तथा पशुपन्छी विकास मन्त्रालय) बाट पनि प्रभावकारी काम हुन नसकेको प्रतिवेदनमा उल्लेख छ । गत आर्थिक वर्ष २०८०८१ को बजेट वक्तव्यमा घोषित कार्यक्रम पनि कार्यान्वयन भएन । २०८०८१ सम्म १९ लाख १८ हजार किसान परिवार सूचीकरण भए पनि परिचयपत्र जारी हुन सकेको छैन, प्रतिवेदनमा भनिएको छ, किसान वर्गीकरण, सूचीकरण एवं परिचयपत्र जारी नहुँदा किसान पेन्सन योजना र किसान हितकोष स्थापनालगायत कार्य प्रभावित बनेको छ । किसानको वर्गीकरण, सूचीकरण र परिचयपत्र जारी गर्ने कार्य समयमै सम्पन्न गरेर छुट, सहुलियत र अनुदान उपलब्ध गराउनुपर्छ । संघीयता कार्यान्वयनसँगै संघ, प्रदेश र स्थानीय तहबाट कृषिका विभिन्न अनुदान कार्यक्रम सञ्चालनमा रहे पनि एकीकृत अभिलेख मन्त्रालयले तयार पारेको छैन । जसले गर्दा अनुदान वितरणमा दोहोरोपना हुने र त्यसमा सीमान्तकृत किसानको पहुँच नभएको प्रतिवेदनले जनाएको छ । फरकफरक निर्देशिकाका आधारमा अनुदान दिँदा एकरूपता भएको छैन । अनुदान वितरणको राष्ट्रिय नीति एवं व्यवस्थापन सूचना प्रणाली तयार गरेर एकीकृत अभिलेख अद्यावधिक गर्नुपर्ने प्रतिवेदनले औंल्याएको छ । कृषि मन्त्रालयले सिफारिस गरेको भन्सार छुट निवेदनमा पनि अनुगमन नभएको पाइएको छ । पशुपन्छी पालन, उद्योग, कृषि फर्म तथा कम्पनी एवं कृषि सहकारी संस्थाले पैठारी गर्ने कृषिजन्य उत्पादन सुरक्षित गर्न निर्माण गरिने शीतभण्डारणका लागि आवश्यक कम्प्रेसर अन्य तोकिएका मालसामान तथा औजारमा मन्त्रालयको सिफारिसमा १ प्रतिशत मात्र भन्सार महसुल लाग्छ । २०८०८१ मा १२ फर्म तथा संस्थालाई १९ करोड १५ लाख ५० हजार बराबरको छुट सिफारिस गरिएको छ । छुट सिफारिस भएका सामान निर्धारित उद्देश्यअनुसार उपभोग भएनभएको अनुगमन नै गरिएन, प्रतिवेदनमा उल्लेख छ ।राष्ट्रिय खोप प्रयोगशालामा उत्पादन हुने खोपको गुणस्तर सुनिश्चित गर्न एक्रिडिटेसन भइरहेको जनाए तापनि हालसम्म प्रक्रिया पनि पूरा भएको छैन । शीतभण्डार निर्माण परियोजना पनि अन्योल छ । शीतभण्डार निर्माणका लागि परियोजनाले २०७४७५ र २०७५७६ मा २ वर्षभित्र कार्य सम्पन्न गर्ने गरी विभिन्न ११ संस्थासँग २ अर्ब ३४ करोड ७८ लाखको सम्झौता गरिएको प्रतिवेदनमा उल्लेख छ । शीतभण्डार गृहहरूको निर्माण, सञ्चालन एवं दिगो व्यवस्थापनमा थप प्रयास आवश्यक रहेको प्रतिवेदनमा जनाइएको छ । विदेशी अनुदानबाट सञ्चालित आयोजनामा पनि समस्यै समस्या रहेको प्रतिवेदनमा उल्लेख छ ।"
संवैधानिक पदाधिकारी नियुक्तिविरुद्धको रिटमा जेठ २८ मा निर्णय सुनाइने,"काठमाडौं (कास) संवैधानिक आयोगहरूमा गरिएको पदाधिकारी नियुक्तिविरुद्ध परेको रिटमा सर्वोच्च अदालतले जेठ २८ मा निर्णय सुनाउने भएको छ । सर्वोच्चको संवैधानिक इजलासले बिहीबार रिटमा अन्तिम सुनुवाइ गर्दै उक्त दिन निर्णय सुनाउने आदेश दिएको हो ।बिहीबारको इजलासबाट जेठ १६ भित्र सबै अधिवक्तालाई बहस नोट बुझाउन आदेश भएको छ । त्यसको १२ दिनपछि फैसला हुने भएको छ, सर्वोच्च अदालतका सहायक प्रवक्ता निराजन पाण्डेले भने । १३ संवैधानिक आयोगका कुल ६१ पदमध्ये रिक्त ५२ मा गरिएको पदाधिकारी नियुक्तिविरुद्ध रिट दायर भएको थियो । तत्कालीन प्रधानमन्त्री केपी शर्मा ओलीको अध्यक्षतमा बसेको संवैधानिक परिषद्ले अध्यादेशमार्फत २०७७ मंसिरमा ३२ र २०७८ वैशाखमा २० गरी ५२ जनालाई विवादास्पद नियुक्तिको सिफारिस गरेको थियो । जसलाई तत्कालीन राष्ट्रपति विद्यादेवी भण्डारीले दुवै पटक सदर गरेकी थिइन् ।संवैधानिक परिषद्का ६ सदस्यमध्ये ५ को उपस्थितिले गणपूरक संख्या पुग्ने र गणपूरकमध्ये ४ को निर्णय बहुमत हुने मौजुदा व्यवस्थालाई संशोधन गरी अध्यादेशमार्फत तत्कालीन सरकारले अध्यक्षसहित बहुमतको सदस्यको उपस्थिति गणपूरक हुने प्रावधान ल्याएको थियो । यसरी उपस्थितमध्ये अध्यक्षसहितको बहुमतले पदाधिकारी सिफारिस गर्न सक्ने व्यवस्था अध्यादेशमा थियो । त्यसअनुसार डाकिएको संवैधानिक परिषद्को बैठकमा तत्कालीन प्रमुख प्रतिपक्षी दलका नेता शेरबहादुर देउवा र सभामुख अग्नि सापकोटाले बैठक बहिस्कार गरे तापनि संवैधानिक परिषद्का अध्यक्षसमेत रहेका तत्कालीन प्रधानमन्त्री ओली, तत्कालीन प्रधानन्यायाधीश चोलेन्द्रशमशेर जबरा र राष्ट्रिय सभाका तत्कालीन अध्यक्ष गणेशप्रसाद तिमिल्सिनाले संवैधानिक परिषद्मा नियुक्तिको सिफारिस गरेका थिए । नियुक्तिको पहिलो सिफारिस भएलगत्तै प्रधानमन्त्री ओलीले संसद् विघटन गरेका थिए, जसका कारण सिफारिस भएका ३२ जनाको संसदीय सुनुवाइ हुन सकेन । सिफारिसको ४५ दिनभित्र संसदीय सुनुवाइ नभए नियुक्तिमा बाधा पर्ने छैन भन्ने संसदीय नियमावलीलाई आधार बनाएर तत्कालीन राष्ट्रपति भण्डारीले २०७७ माघ २१ मा ३२ र २०७८ असार १० मा पछिल्लो सिफारिसमा परेका २० जनालाई नियुक्त गरेकी थिइन् । पदाधिकारी नियुक्तिविरुद्ध २०७७ पुस १ देखि २०७९ साउन १० सम्म छुट्टाछुट्टै मितिमा १५ रिट परेका थिए । पन्ध्रौं पेसीपछि गत फागुन ३० देखि प्रधानन्यायाधीश प्रकाशमान सिंह राउत नेतृत्वको संवैधानिक इजलासले अन्तिम टुंगो नलागेसम्म निरन्तर सुनुवाइ हुने भनी सबै रिटलाई हेर्दाहेर्दै को सूचीमा राख्ने आदेश गरेको थियो । त्यसपछि ११ दिन भएको बहसपछि बिहीबार जेठ २८ मा निर्णय सुनाउने आदेश गरेको हो ।"
पहारी र उप्रेतीलाई हरितारा चलचित्र पुरस्कार,"काठमाडौं (कास) हरितारा चलचित्र पुरस्कार २०८००८१ वरिष्ठ अभिनेता टीका पहारी र अभिनेत्री रेजिना उप्रेतीलाई प्रदान गरिएको छ । बिहीबार राजधानीमा आयोजित कार्यक्रममा परिवर्तन नेपालले उनीहरूलाई पुरस्कार प्रदान गरेको हो ।मायांका राणा सिरोहियाको सभापतित्वमा आयोजित कार्यक्रममा चलचित्र विकास बोर्डका अध्यक्ष दिनेश डीसी प्रमुख अतिथिका रूपमा सहभागी थिए । कार्यक्रममा पत्रकार विष्णु सुवेदीलाई हरितारा चलचित्र पत्रकारिता पुरस्कार २०८१ प्रदान गरिएको छ । कलाकार तथा अधिवक्ता कृष्ण ढुंगाना र निर्देशक सम्झना उप्रेती रौनियारलाई श्री दुर्गादेवी पुण्य निरौला स्मृति पुरस्कार प्रदान गरिएको छ । अभिनेताहरू सविन श्रेष्ठ, रवीन्द्र सिंह बानियाँ, जेबी रुवाली, गोपाल ढकाल (छन्दे), सुनील कटुवाल र निर्देशक अमर ओलीलाई परिवर्तन नेपाल चलचित्रकर्मी विशेष सम्मान २०८१ बाट पुरस्कृत गरिएको छ ।परिवर्तन नेपाल चलचित्र पत्रकारिता सम्मान २०८१ सञ्चारकर्मी तुलसी गिरी, कृष्ण भुसाल र कमला जोशीलाई प्रदान गरिएको छ । पुरस्कारको निर्णायक परिवर्तन नेपालका अध्यक्ष मोहन निरौला, सुन्दर श्रेष्ठ र शान्तिप्रिय थिए । मनोजशमशेर जबरा संरक्षक तथा अध्यक्ष रहेको हरितारा पुरस्कार फिल्म क्षेत्रकै पहिलो पुरस्कारका रूपमा स्थापित छ ।"
"इन्दुको कप्तानी इनिङ्स, नेपालको झिनो आशा कायमै","कान्तिपुर संवाददाता (काठमाडौं)कप्तान इन्दु बर्माको आक्रामक ब्याटिङमा नेपालले महिला ट्वान्टी२० क्रिकेट विश्वकपको एसिया छनोटमा बिहीबार बहराइनलाई ६ विकेटले पराजित गरी दोस्रो चरणमा पुग्ने झिनो आशालाई कायमै राखेको छ । प्रतियोगितामा नेपालको यो दोस्रो विजय हो । नेपालले समूह चरणको सबै ४ खेल खेली ५ अंक बटुलेको छ । हङकङको ३ खेलमा ४ र बहराइनको ३ खेलमा १ अंक छ । हङकङ र बहराइन शुक्रबार खेल्दै छन् । हङकङले खेल जितेमा टोली नै दोस्रो चरणमा पुग्नेछ । अन्यथा नेपाल दोस्रो चरणमा पुग्नेछ ।हङकङको खेल वर्षाले बिथोलेर जितको नतिजा आउन नसकेकामा टोलीको पनि ५ अंक हुनेछ । हङकङ नेट रन रेटमा नेपालभन्दा अगाडि रहे पनि प्रतियोगिताको नियामावलीअनुसार सर्वाधिक खेलमा विजय हात पार्ने टोली अगाडि जानेछ । नेपालले २ खेल जितेको छ भने हङकङले १ खेल मात्र जितेको छ । यस्तोमा हङकङले स्पष्ट विजय हात पार्न नसकेको खण्डमा नेपाल दोस्रो चरणमा पुग्नेछ । डबल राउन्ड रोबिनमा आयोजित प्रतियोगितामा सहभागी ९ टोलीलाई ३ समूहमा विभाजन गरिएको छ र प्रत्येक समूहका शीर्ष टोली दोस्रो चरणमा पुग्नेछन् । त्यसपछि ३ टोलीले एक आपसमा प्रतिस्पर्धा गरेपछि शीर्ष दुई टोली ट्वान्टी२० विश्वकप छनोटमा पुग्नेछन् ।थाइल्यान्डमा भइरहेको प्रतियोगिता वर्षाका कारण पुनः प्रभावित हुन पुग्यो । टस जितेर ब्याटिङ रोजेको बहराइनले बैंककस्थित टेर्डथाई क्रिकेट मैदानमा १२४ ओभरमा ७६ रन बनाइरहेको समयमा वर्षाले लामो सयम खेल रोकिएको थियो । त्यसपछि डकवर्थ पद्धतिका आधारमा नेपाललाई ७ ओभरमा ५६ रनको लक्ष्य दिइएको थियो । इन्दुले ७ बलमै अविजित २४ रन बनाएपछि नेपालले ५४ ओभरमै लक्ष्य पूरा गरेको थियो । पहिलो २ ओभरभित्र ८ रन बनाउँदा सम्झना खड्का (५), रुबी पोदार (१) र कविता कुँवर (०) लाई गुमाइसकेको अवस्थामा प्लेयर अफ द म्याच इन्दुले ४ चौका र १ छक्का प्रहार गरिन् । पूजा महतोले ११ बल खेलि २ चौकासहित १३ रन बनाइन् । पूर्वकप्तान रुविना क्षेत्री ५ बलमा ४ रन बनाई अविजित रहिन् । सम्झना पहिलो ओभरमै रनआउट भएकी थिइन् । बहराइनबाट बाँकी ३ विकेट पभित्रा शेट्टीले २ ओभरमा १० रन मात्र खर्चेर लिएकी थिइन् । यसअघि बहराइनबाट थाराङ्गा गजानायके १२, रसिका रोड्रिगो २९ बलमा ३ चौकासहित २४ र कप्तान दीपिका रसनगिका २७ बलमा २ चौका प्रहार गरी २३ रनमा आउट भएका थिए । तीनै खेलाडी रनआउट भएका थिए ।"
शीर्ष पाँचकै लागि प्रतिस्पर्धा,"लन्डन (एएफपी) इंग्लिस प्रिमियर लिगमा दुई चरणका खेल मात्रै बाँकी छँदा युरोपेली च्याम्पियन्स लिगमा छनोट हुने होड रहेको छ । अहिलेसम्म च्याम्पियन लिभरपुलले मात्र अर्को सिजन युरोपेली क्लब फुटबलको सबैभन्दा ठूलो प्रतियोगिता खेल्ने निश्चित भइसकेको छ । दोस्रो स्थानमा रहेको आर्सनल पनि छनोट हुने लगभग निश्चितजस्तै छ ।तर तेस्रो स्थानमा रहेको न्युकासल युनाइटेड र सातौंमा रहेको नटिङ्घम फरेस्टबीच जम्माजम्मी चारै अंकको मात्र अन्तर छ । यो सिजन उपाधि होडमा लिभरपुललाई चुनौती पेस गर्ने एक मात्र टिम आर्सनलको केही साता अगाडिसम्म दोस्रो स्थान पक्कापक्कीजस्तै थियो । न्युकासलले आइतबार आर्सनलकै सामना गर्नेछ र खेल हुनेछ, इमिरेट्समा । यो खेल जित्ने हो भने न्युकासलले आर्सनललाई उछिन्नेछ, एक अंकले । संयोग कस्तो भने आर्सनलले पछिल्ला छ खेलमा एकैपल्ट मात्र विजयी रहेको छ । यसको ठीकविपरीत न्युकासल मध्य मार्चमा लिग कपको उपाधि जितेपछि लयमा छ ।"
सिन्दुरेघारीलाई जय नेपाल कप,"(रौतहट)सिन्दुरेघारी बहुमुखी क्याम्पसले जय नेपाल कप रौतहट जिल्ला अन्तरकलेज टी२० क्रिकेट लिग प्रतियोगिता जितेको छ । चन्द्रपुर८ स्थित कोटिहोम क्रिकेट मैदानमा बिहीबार भएको फाइनलमा सिन्दुरेघारीले मध्य रौतहट बहुमुखी क्याम्पस गरुडालाई ६८ रनले पराजित गर्यो । टस जितेर पहिला ब्याटिङ रोजेको सिन्दुरेघारीले २० ओभरमा २ विकेट गुमाई १ सय ३१ रन बनायो । राजेश यादवले ३९ बलमा ४९ रन बनाई अविजित रहे । राज पटेलले २५ बलमा ३० रनको योगदान गरे । दिनेश अहमदले १४ र राहुल यादवले १२ रन बनाए । अन्य खेलाडीले दोहोरो अंकमा रन बनाउन सकेनन् । गरुडाका उमेश पटेल र धर्मेन्द्र साहले ११ विकेट लिए । जवाफमा आएको गरुडा १०२ ओभरमा ६३ रनमै अलआउट भयो । गरुडाका रवि जैसवालले १२, विक्की सुरजले १०, अरविन्द कुमारले ११ र उमेश पटेलले १० रन बनाए । सिन्दुरेघारीका मोहन घिमिरेले १५ रन खर्चेर ५ विकेट लिए । राजेश यादवले १४ रन खर्चेर २ र अरविन्द बैठाले १ विकेट हात पारे । विजेता सिन्दुरेघारीले १ लाख नगद, ट्रफी, मेडल र उपविजेता गरुडाले नगद ५० हजार, ट्रफी र मेडल पाएका छन् । गरुडाका नितेश यादव प्लेयर अफ द सिरिज भए । उनले १५ हजार पुरस्कार पाए । उत्कृष्ट ब्याटर गरुडाकै शैलेन्द्र कुशवाहा र उत्कृष्ट बलर सिन्दुरेघारीका मोहन घिमिरे घोषित हुँदैं जनही नगद १० हजार प्राप्त गरे । प्लेयर अफ द फाइनल सिन्दुरेघारीका राजेश यादव भए । प्रतियोगितामा जिल्लाका ८ वटा क्याम्पसले भाग लिएका थिए ।"
बारा र लखनऊ फाइनलमा,"(जनकपुरधाम) तेस्रो जनकपुरधाम मेयर कप टी२० क्रिकेट प्रतियोगिताको फाइनलमा बारा र भारतको लखनऊ टिम पुगेका छन् । बिहीबार रामजानकी अन्तर्राष्ट्रिय बहुउद्देश्यीय रंगशालामा भएको सेमिफाइनलमा बाराले मुजफ्फरपुरलाई र लखनऊले महोत्तरीलाई पराजित गरी शुक्रबार हुने उपाधि भिडन्तमा स्थान निश्चित गरे । पहिलो खेलमा टस हारेर ब्याटिङमा आएको महोत्तरीले निर्धारित २० ओभरमा ८ विकेट गुमाएर १ सय २९ रन बनायो । ओपनर रविकुमार सिंहले ४९ बलमा २ छक्का र ४ चौकाको मद्दतले ५६ रनको योगदान दिए । अविनाश अधिकारीले २२ बलमा २३, सुजित साह १० र नवीनकुमार यादवले ११ रन बनाए । लखनऊका मनीष सिंहले ४ ओभरमा २६ रन खर्चेर ३, शिव सिंहले ४ ओभरमा २२ रन खर्चेर २ तथा अस्मित मिश्रा र शैलेन्द्र सिंहले ११ विकेट लिए । लखनऊले १ बल अगाडि ९ विकेट गुमाएर लक्ष्य पूरा गर्यो । सुधीर सिंह २३ बलमा २६, पृथुल मेहता २८ बलमा २३, समित पाठक १३, अंकित सिंह र शुभम यादवले १२१२ रन बनाए । महोत्तरीका नितेशकुमार यादव र आकाश मण्डलले २२, अभिषेक तिवारी, धवनकुमार सहनी र रमेश सहनीले ११ विकेट लिए । प्लेयर अफ द म्याच लखनऊका मनिष सिंह भए । दोस्रो खेलमा टस हारेको बाराले निर्धारित २० ओभरमा ५ विकेट गुमाई २ सय १२ रन बनयो । स्पट फिक्सिङ को निलम्बन फुकुवापछि पहिलो प्रतियोगिता खेलिरहेका राष्ट्रिय टोलीका खेलाडी आदिल अन्सारीले ४३ बलमा ७ चौक र ५ छक्काको मद्दतले ८० रन बनाए । रवि साह ३४ बलमा ५०, विवेक यादव १३ बलमा ३६ र कप्तान पवन सराफले १२ बलमा १८ रन बनाए । मुजफ्फरपुरका मोहित कुमारले २ तथा आदित्य कुमार, हर्ष कुमार र सचिन कुमार सिंहले ११ विकेट लिए । मुजझ्झफरपुर जवाफी ब्याटिङ गर्दै १९४ ओभरमा १ सय ८८ रनमा अलआउट भयो । इमरान नाजिरले २४ बलमा ४०, मोहमद तौफिक २२ बलमा ३४, अलोक कुमार २२ बलमा २७ तथा रवि शर्मा र मोहित कुमारले समान २० रन बनाए । बाराबाट विवेक यादवले उत्कृष्ट बलिङ गरे । उनले ३४ ओभरमा २९ रन खर्चेर ५ विकेट लिई प्लेयर अफ द म्याच बने । भुलावन सहनी, साहव आलम, कमल गुप्ता, पवन सराफ र निखिल सिंहले ११ विकेट लिए ।"
