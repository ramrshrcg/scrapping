शीर्षक,विवरण
बजेट: रिझाउने न बिझाउने,"(काठमाडौं) आर्थिक गतिविधि चलायमान बनाउन तथा लगानी विस्तार गर्न विशेष योजना (बिग पुस) आवश्यक रहेका बेला सरकारले परम्परागत शैलीकै बजेट ल्याएको छ । उत्पादन वृद्धि, रोजगारी सिर्जना, डिजिटल अर्थतन्त्रको विकास, पूर्वाधार विकासमा फड्को मार्ने सवालमा समेत विगतकै निरन्तरता देखिएको छ । उपप्रधान तथा अर्थमन्त्री विष्णु पौडेलले केही क्षेत्रमा महत्त्वाकांक्षी लक्ष्य लिए पनि त्यसका लागि प्रभावकारी योजना ल्याएका छैनन् । स्रोतको सीमितताका कारण आगामी आर्थिक वर्षको बजेटमा नयाँ कार्यक्रम धेरै समेटिएका छैनन् । सामाजिक सुरक्षामा राज्यको दायित्व कम गर्न वृद्धभत्ता पाउने न्यूनतम उमेर ७० वर्ष बनाइएको छ । अर्थमन्त्री पौडेलले कर्मचारीको तलब वृद्धि नगरी महँगी भत्ता ३ हजारले बढाएर ५ हजार रुपैयाँ पुर्याएका छन् । पूर्वाधार क्षेत्रतर्फ निर्माणको अन्तिम चरणमा रहेको राष्ट्रिय गौरवका आयोजनालाई बजेट बढाइएको छ । निजी क्षेत्रतर्फका केही सरोकार सम्बोधन गर्दै जग्गाको हदबन्दीदेखि कर सुविधासम्ममा छुट दिई नेपालीलाई विदेशमा लगानी गर्ने बाटोसमेत खुला गरिएको छ । बजेटमार्फत सरकारले पहिलो पटक कम्पनीमा स्वेट सेयर र उधारो व्यापारलाई कानुनी मान्यता दिएको छ । दुई वर्षमा चामलमा आत्मनिर्भर बन्ने, एक वर्षमा पाँच लाख घरपरिवारलाई जग्गाधनी लालपुर्जा वितरण गर्ने, कृषियोग्य जमिन बाँझो राख्न नपाउनेलगायत महत्त्वाकांक्षी कार्यक्रम बजेटमा समेटिएको छ । धान उत्पादनमा आत्मनिर्भर हुने भन्दै चैते धान खेतीका लागि सिँचाइ पूर्वाधार निर्माण गर्न ३३ करोड रुपैयाँ विनियोजन गरिएको छ । खाद्यान्न, गेडागुडी, फलफूल र दुग्धजन्य पदार्थमा आयातमा लाग्ने अग्रिम आयकर खारेज गरिएको छ । बजेटको आकार केही वृद्धि गरे पनि अर्थमन्त्री पौडेलले संयमता अपनाएको देखिन्छ । राष्ट्रिय योजना आयोगले आगामी आर्थिक वर्षको बजेटका लागि १९ खर्ब ६५ करोडको सिलिङ दिएको थियो । अर्थमन्त्री पौडेलले आर्थिक वर्ष ०८२८३ का लागि १९ खर्ब ६४ अर्ब ११ करोडको बजेट बिहीबार संघीय संसद्मा प्रस्तुत गरेका छन् । यो चालु आर्थिक वर्षको विनियोजित बजेटको तुलनामा १ खर्ब ३ अर्ब ८१ करोडले मात्रै बढी हो । सरकारले चालु आर्थिक वर्षका लागि १८ खर्ब ६० अर्ब ३० करोडको बजेट ल्याएको थियो तर राजस्व संकलन र खर्च गर्न नसकेकै कारण सवा १ खर्बले घटाइसकेको छ । सरकारले आगामी आर्थिक वर्षका लागि चालुतर्फ ११ खर्ब ८० अर्ब ९८ करोड (६०१ प्रतिशत), पुँजीगततर्फ ४ खर्ब ७ अर्ब ८९ करोड (२०८ प्रतिशत) र वित्तीय व्यवस्थातर्फ ३ खर्ब ७५ अर्ब २४ करोड (१९१ प्रतिशत) विनियोजन गरेको छ । यो अनुमान चालु आर्थिक वर्षको विनियोजनको तुलनामा ५६ प्रतिशत र संशोधित अनुमानको तुलनामा १८२ प्रतिशतले बढी हो । यस आर्थिक वर्षको तुलनामा आगामी आर्थिक वर्षका लागि चालु खर्च केही घटाइएको छ भने पुँजीगत खर्च र वित्तीय व्यवस्था खर्च बढाइएको छ । आगामी आर्थिक वर्षका लागि प्रदेश र स्थानीय तहमा वित्तीय हस्तान्तरणतर्फ ४ खर्ब १७ अर्ब ८३ करोड विनियोजन गरिएको छ । यो चालु वर्षको भन्दा कम हो । यो वर्षका लागि सरकारले प्रदेश र स्थानीय तहमा वित्तीय हस्तान्तरणतर्फ ४ खर्ब ८ अर्ब ८७ करोड रुपैयाँ विनियोजन गरेको थियो ।सरकारले आगामी आर्थिक वर्षमा राजस्वबाट १३ खर्ब १५ अर्ब र वैदेशिक अनुदानबाट ५३ अर्ब ४५ करोड व्यहोर्ने योजना बनाएको छ । यी स्रोत जोड्दा पनि ५ खर्ब ९५ अर्ब ६६ करोड रुपैयाँ अपुग हुन्छ, जसलाई पूर्ति गर्न वैदेशिक ऋणबाट २ खर्ब ३३ अर्ब ६६ करोड र आन्तरिक ऋणबाट ३ खर्ब ६२ अर्ब जुटाइने अर्थमन्त्री पौडेलले बताए ।सरकारले लिएको राजस्व संकलनको लक्ष्य चालु वर्षको भन्दा करिब ४८ अर्ब रुपैयाँले मात्र बढी हो । यो वर्ष सुरुमा १४ खर्ब ७१ अर्ब ६२ करोड रुपैयाँ राजस्व संकलन गर्ने लक्ष्य लिइएकामा नसक्ने भएपछि संशोधन गरेर १२ खर्ब ६७ अर्ब ३९ करोड रुपैयाँ संकलन गर्ने संशोधित अनुमान सरकारले गरेको थियो । राजस्व प्रणालीलाई लगानीमैत्री तथा उत्पादनमुखी बनाउन र निरन्तर बढिरहेको सार्वजनिक खर्चका लागि स्रोत व्यवस्थापन गर्न सरकारले कर प्रणालीलाई अन्तर्राष्ट्रिय मापदण्ड र अभ्यासअनुकूल बनाउँदै बाह्य पुँजी र प्रविधि आकर्षित गर्न जरुरी रहेको अर्थमन्त्री पौडेलले बताए । तर कर परिपालनामा सुधार र राजस्व चुहावट नियन्त्रणका लागि कुनै खास कार्यक्रम बजेटमा छैन । राजस्व प्रणालीको उत्पादकत्व वृद्धि गर्न आगामी आर्थिक वर्ष आर्थिक क्रियाकलापलाई प्रोत्साहन गर्दै करको दायरा फराकिलो बनाउने र कर कानुनमा सामयिक सुधार र सरलीकरण गरी स्वैच्छिक कर सहभागिता बढाउनेछु, अर्थमन्त्री पौडेलले बजेट वक्तव्यमा भनेका छन्, करदातामैत्री, पारदर्शी र स्वचालित राजस्व प्रणाली विकास गर्ने, राजस्व प्रशासनको दक्षता अभिवृद्धि गरी राजस्व चुहावट नियन्त्रण गर्ने र गैरकर राजस्वलाई प्राकृतिक स्रोत साधनको दिगो उपयोग र लागत प्रभावी हुने गरी परिचालन गर्नेछु ।अन्तर्राष्ट्रियस्तरमा कर प्रणालीमा आएका परिवर्तन र नवीन व्यावसायिक ढाँचालाई सम्बोधन गर्ने गरी मूल्य अभिवृद्धि कर, आयकर र अन्तःशुल्कसम्बन्धी कानुन पुनरावलोकन गर्ने सरकारको योजना छ । सूचना प्रविधिमा आधारित उद्योग र होटल तथा रिसोर्टलाई विशेष उद्योगसरह आयकर र विद्युत् महसुल छुट दिने व्यवस्था मिलाएको छु, अर्थमन्त्री पौडेलले भने, सूचना प्रविधि सेवा निर्यातबाट प्राप्त हुने आयमा लाग्ने करमा ७५ प्रतिशत छुट हुने, नेपालमा बसी विदेशमा सूचना प्रविधि सेवा निर्यात गर्ने व्यक्तिको आम्दानीमा ५ प्रतिशत मात्र आयकर लाग्ने र यो कर अन्तिम हुने व्यवस्था मिलाएको छु ।१० करोडसम्मको वार्षिक कारोबार गर्ने स्टार्टअप व्यवसायलाई ५ वर्षसम्म आयकर नलाग्ने भएको छ । काठ सिजनिङ गर्ने उद्योगलाई आवश्यक पर्ने मिल मेसिनरी पैठारी गर्दा १ प्रतिशत मात्र भन्सार महसुल लगाई अन्य कर तथा महसुल खारेज गरिएको छ । सरकारले ग्रिन हाइड्रोजन उत्पादकलाई ५ वर्षसम्म आयकर छुट र सौर्य तथा वायु ऊर्जाबाट विद्युत् सञ्चय गर्न आवश्यक पर्ने ब्याट्री तथा अन्य यन्त्र उपकरणको पैठारीमा १ प्रतिशत भन्सार महसुलको व्यवस्था गरेको छ ।सरकारले विद्युतीय सवारीसाधनको चार्जिङ मेसिन उत्पादन तथा एसेम्बल गर्ने उद्योग स्थापनाका लागि आवश्यक पर्ने उपकरण पैठारीमा १ प्रतिशत भन्सार महसुल लिई अन्य कर महसुल नलाग्ने व्यवस्था गरेको छ । यस्ता उद्योगलाई ५ वर्षसम्म आयकर छुट दिने व्यवस्था गरिएको छ । महिला उद्यमीलाई निःशुल्क कम्पनी दर्ता र कर छुट, विद्युतीय कारोबारमा शुल्क नलाग्नेलगायत व्यवस्था पनि सरकारले गरेको छ । लघुवित्तका ऋणीलाई सस्तो दरको कर्जा, सहकारी संस्थामा रहेको पाँच लाखसम्मको बचत सुरक्षण (बिमा), बचतकर्ताको पैसा फिर्ता गर्नका लागि चक्रीय कोष स्थापना गर्न बीउ पुँजीको घोषणा सरकारले गरेको छ ।बजेट वक्तव्यमा उल्लेख गरिएअनुसार भौतिक पूर्वाधारमा गरिएको लगानी आर्थिक क्रियाकलाप विस्तारमा प्रतिबिम्बित हुन नसक्दा उत्पादन वृद्धिमा अपेक्षित योगदान पुग्न सकेको छैन । जलवायु परिवर्तनको नकारात्मक असर कृषि, खानेपानी, सिँचाइलगायतका क्षेत्रमा बढ्दै गएको छ । डिजिटल पूर्वाधारको कमीका कारण डिजिटल अर्थतन्त्र विकासको गति सुस्त छ । मुलुकको श्रम बजार र उत्पादित जनशक्तिको सीपबीच सामञ्जस्य कायम हुन सकेको छैन । औद्योगिक र निर्माण क्षेत्रमा आवश्यक जनशक्ति विदेशबाट आपूर्ति भइरहेको छ । स्वदेशमा पर्याप्त रोजगारीका अवसर सिर्जना हुन नसक्दा दक्ष र अर्धदक्ष जनशक्ति विदेश पलायन हुने क्रम बढिरहेका बेला नयाँ रोजगारी सिर्जनाका नयाँ कार्यक्रम ल्याइएका छैनन् । तर सरकारले नवप्रवर्तन र उद्यमशीलता प्रवर्द्धन गरी युवालक्षित रोजगारी सिर्जना गर्न उच्च प्राथमिकता दिने बताएको छ । बेरोजगारी समस्या दिगो रूपमा समाधान गर्न श्रम बजारको मागअनुरूप युवा जनशक्तिको सीप र दक्षता विकास गरिनेछ, अर्थमन्त्री पौडेलले भनेका छन्, राष्ट्रिय रोजगार प्रवर्द्धन कार्यक्रम सञ्चालनका लागि १ अर्ब ९९ करोड विनियोजन गरेको छु ।सरकारले आगामी दुई वर्षभित्रै नेपाललाई एफएटीएफ को ग्रे लिस्ट बाट बाहिर निकाल्ने दाबी गरेको छ । समयका आधारमा फरकफरक बिजुली शुल्क लिइने र जनताको जलविद्युत् कार्यक्रमलाई प्रोत्साहन गरिने बजेट वक्तव्यमा उल्लेख छ । सरकारले युवालाई उद्यमशील बनाउन २ देखि २० लाख रुपैयाँसम्म ऋण ३ प्रतिशत ब्याजदरमा दिने भएको छ । उत्कृष्ट नतिजा ल्याउने एक सय विद्यालयलाई २५ लाख रुपैयाँका दरले अनुदान दिने नयाँ कार्यक्रम सरकारले ल्याएको छ । पूर्वाधार, स्वास्थ्य, शिक्षातर्फ धेरैजसो कार्यक्रममा विगतकै निरन्तरता छ । पूर्वअर्थमन्त्री वर्षमान पुनले बलियो भनिएको सरकारले ल्याएको बजेट कमजोर रहेको टिप्पणी गरे । बजेटको आकार ठूलो भयो । चालु आर्थिक वर्षको संशोधित अनुमानभन्दा २० प्रतिशत बढीको बजेट आयो । के गर्न खोजेको भन्ने कुरा आएन, उनले भने, गत वर्षको बजेटमा अर्थतन्त्र रूपान्तरणका पाँच क्षेत्र भनेका थियौं, अहिले केही भनिएको छैन । स्टार्टअप र आईसीटी क्षेत्रमा बजेट छरिएर रहेको छ, गत वर्ष फोकस गरिएको थियो । नागरिकमा आशा जगाउने र अर्थतन्त्रलाई चलायमान गराउने भन्दा पनि नियमित बजेट आएको पूर्वअर्थमन्त्री पुनले बताए । विद्युतीय गाडीमा करको दर यथावत् राखिनु भने राम्रो भएको उनको भनाइ छ । निजी क्षेत्रले भोलिपर्सि दिने प्रतिक्रिया हेरौं । बजेट ल्याएको दिन राम्रो भन्नुहुन्छ, त्यसको दोस्रोतेस्रो दिन नराम्रो भन्नुहुन्छ, उनले भने, विभिन्न क्षेत्रमा छुट दिइएको छ । त्यो स्वार्थमा आएको हो कि असल नियतले, हेर्नॅपर्ने हुन्छ । अर्का पूर्वअर्थमन्त्री प्रकाशशरण महतले बजेट समग्रमा ठिक दिशातर्फ उन्मुख रहे पनि अझै ठोस रूपमा बनाउन सकिने ठाउँ रहेको बताए । चार हजारभन्दा बढी आयोजनामा कनिका छरेको जस्तो गरिन्थ्यो, त्यसलाई हटाइएको छ । न्यूनतम तीन करोडको सीमामा रहने भनेका थियौं, त्यो अनुशासनमा बस्नु राम्रो संकेत हो, उनले भने, तर सरकारी संरचनालाई छिटो छरितो बनाउने र अनावश्यक संरचना हटाउने सवालमा बजेट मौन छ । आफूले विगतमा स्थानीय मदिरालागायत उत्पादनलाई ब्रान्डिङ गर्ने विषय बजेटमा राखेको र त्यसबारे कार्यविधि निर्माण अगाडि बढेको भए पनि यस पटकको बजेट त्यसमा मौन रहेकामा उनले असन्तुष्टि जनाए । अर्थमन्त्री पौडेलले भने निजी क्षेत्रको मनोबल उकास्ने, आत्मविश्वास बढाउने, निजी क्षेत्रलाई सहयोग तथा सहजीकरण गर्ने, लगानी वृद्धि गराउने सबै दृष्टिकोणले बजेट अनुकूल रहेको दाबी गरे । यस बजेटको विशेषता भनेको अनावश्यक र परिस्थितिभन्दा बाहिर गएर स्रोतको अनुमान गरिएको छैन । यो यथार्थमा टेकेर ल्याइएको बजेट हो, उनले भने, यो सुन्निएको बजेट होइन, वास्तविक बजेट हो । स्रोतको अनुमान जेजे गरिएको छ, त्यो कार्यान्वयन हुन सक्छ । चाहे राजस्वको कुरा गर्नॅस्, वैदेशिक सहयोगको कुरा गर्नॅस्, आन्तरिक ऋणको कुरा गर्नॅस्, हामीले बजेटको अनुशासनको सीमाभित्र रहेर काम गरेका छौं । अब अर्थतन्त्र चलायमान हुन्छ ।"
"चिनीमा भन्सार घट्यो, सुर्ती र मदिरामा बढ्यो","(काठमाडौं) आगामी आर्थिक वर्षमा राजस्वमार्फत १३ खर्ब १५ अर्ब संकलन गर्ने लक्ष्य लिएको सरकारले विभिन्न वस्तु तथा सेवाका करका दर हेरफेर गरेको छ । संघीय संसद्मा बिहीबार पेस भएको नेपाल सरकारको अर्थसम्बन्धी प्रस्तावलाई कार्यान्वयन गर्न बनेको विधेयक (आर्थिक विधेयक) २०८२ मार्फत सरकारले करका दर हेरफेर गरेको हो । चासोका रूपमा हेरिएको विद्युतीय सवारीमा भन्सार दर र व्यक्तिगत आयकरको सीमा यथावत् राखिएको छ । राजस्व प्रणालीलाई लगानीमैत्री तथा उत्पादनमुखी बनाउन र बढ्दो सार्वजनिक खर्चका लागि स्रोत व्यवस्थापन गर्न कर प्रणालीलाई अन्तर्राष्ट्रिय मापदण्ड एवं अभ्यासअनुकूल बनाउँदै बाह्य पुँजी र प्रविधि आकर्षित गर्न जरुरी रहेको अर्थमन्त्री विष्णुप्रसाद पौडेलले बताए । सूचना प्रविधिमा आधारित उद्योग र होटल तथा रिसोर्टलाई विशेष उद्योगसरह आयकर र विद्युत् महसुल छुट दिने व्यवस्था मिलाएको छु, पौडेलले भने, सूचना प्रविधि सेवा निर्यातबाट प्राप्त हुने आयमा लाग्ने करमा ७५ प्रतिशत छुट हुने व्यवस्था मिलाएको छु । नेपालमा बसी विदेशमा सूचना प्रविधि सेवा निर्यात गर्ने व्यक्तिको आम्दानीमा ५ प्रतिशत मात्र आयकर लाग्ने र उक्त कर अन्तिम हुने व्यवस्था सरकारले गरेको छ । विद्युतीय सवारीसाधनको चार्जिङ मेसिन उत्पादन तथा एसेम्बलिङ गर्ने उद्योग स्थापनाका लागि आवश्यक उपकरण पैठारीमा १ प्रतिशत भन्सार महसुल लिई अन्य कर महसुल नलाग्ने र यस्ता उद्योगलाई ५ वर्षसम्म आयकर छुट दिने व्यवस्था मिलाएको छु, अर्थमन्त्री पौडेलले भने । २० वर्षभन्दा पुराना वा सञ्चालनमा आउन नसक्ने सार्वजनिक तथा निजी सवारीसाधनको लगत कट्टा गर्ने प्रयोजनका लागि अन्तिम २ वर्षको आयकर बुझाए बाँकी आयकर छुट दिने व्यवस्था गरिएको छ, उनले भने । सरकारले इलेक्ट्रोनिक चुरोटभेपको आयातमा बन्देज लगाएको छ । यद्यपि आगामी आर्थिक वर्षको बजेटमा सरकारले स्वास्थ्य जोखिम करका रूपमा प्रतिगोटा भेपमा ३० रुपैयाँ लगाएको छ । भन्सारतर्फ सुकाएको अंगुर (किसमिस) सार्क मुलुकका लागि प्रतिकिलो ७२५ प्रतिशत र अन्य मुलुकबाट आयात गर्दा १५ प्रतिशत लाग्ने गरेकामा घटाएर सार्क मुलुकका लागि प्रतिकिलो ६ प्रतिशत र अन्य मुलुकका लागि १० प्रतिशत बनाइएको छ । चुकुन्दरको चिनी सार्क मुलुकका लागि ६ प्रतिशत र अन्य मुलुकका लागि २० प्रतिशतबाट भन्सार लाग्ने गरेकामा सार्क मुलुकका लागि लाग्ने भन्सार यथावत् राखिएको छ । अन्य मुलुकका लागि १५ प्रतिशत भन्सार लाग्ने व्यवस्था गरिएको छ । सक्खरगुड, भेली, खाँडसारी चिनी, उखुको अन्य चिनी र मिस्रीको भन्सार प्रतिकिलो ३० प्रतिशत लाग्ने गरेकामा त्यसलाई घटाएर १५ प्रतिशत बनाइएको छ । फ्रुटपल्स भन्सार बढाएर १० प्रतिशतबाट १५ प्रतिशत बनाइएको छ । सुप, ब्रोथ र त्यसका लागि चाहिने वस्तुको भन्सार महसुल २० प्रतिशत रहेकामा त्यसलाई बढाएर ३० प्रतिशत बनाइएको छ । सुर्तीरहित सुगन्धित सुपारीको प्रतिकिलो १ सय रुपैयाँ भन्सार लाग्ने गरेकामा त्यसलाई परिमार्जन गरेर ४० प्रतिशत कायम गरिएको छ । सरकारले इनर्जी ड्रिङस, जौबाट बनेको बियर आयातलगायतमा प्रतिकिलो निश्चित रुपैयाँ भन्सार लगाउँदै आएकामा परिमार्जन गरेर प्रतिशतमा दर कायम गरिएको छ । यसअनुसार इनर्जी ड्रिङसको भन्सार प्रतिलिटर १ सय रुपैयाँ भन्सार लाग्दै आएकामा घटाएर मूल्यको ४० प्रतिशत कायम गरिएको छ । हल्का पेय र बास्नायुक्त दूधका पेय पदार्थको भन्सार पनि प्रतिलिटर ४० प्रतिशत कायम गरिएको छ । जौबाट बनेको बियर आयातमा प्रतिलिटर २ सय भन्सार लाग्ने गरेकामा परिमार्जन गरेर ८० प्रतिशत बनाइएको छ । ताजा अंगुरको वाइन र अल्कोहल हाली सुरक्षित गरिएको फोर्टिफाइड र स्पार्किङ वाइनको भन्सार प्रतिलिटर ३ सय रुपैयाँ रहेकामा परिमार्जन गरेर ८० प्रतिशत कायम गरिएको छ । छ्याङ (कन्ट्री बियर), स्याम्पेन, सेरी, मिड, पेरी र साइडरको भन्सार प्रतिलिटर ४० प्रतिशतबाट बढाएर ८० प्रतिशत बनाइएको छ । ८० प्रतिशत मात्रा रहेको अल्कोहल वा त्यसभन्दा माथि अल्कोहल भएको अन्डिनेचर्ड इथाइल अल्कोहल, जुनसुकै अल्कोहल भएको डिनेचर्ड इथाइल अल्कोहल र अन्य स्प्रिटको भन्सार प्रतिलिटर ६० रुपैयाँबाट परिमार्जन गरेर ३० प्रतिशत कायम गरिएको छ । ब्रान्डीको कच्चा पदार्थमा लिइँदै आएको भन्सार दर प्रतिलिटर १५ सयबाट परिमार्जन गरेर ८० प्रतिशत बनाइएको छ । सिँगार र चुरोटको प्रतिहजार खिल्लीको भन्सार नौ हजार रुपैयाँ रहेकामा बढाएर ११ हजार पुर्याइएको छ । तयारी बिँडी, फिल्टर भएको विभिन्न लम्बाइका चुरोट र सिँगारमा प्रतिहजार खिल्ली ४ हजार ५ सय रुपैयाँ भन्सार लाग्दै आएकामा बढाएर प्रतिहजार खिल्ली ५ हजार ५ सय बनाइएको छ । चुरोट तथा बिँडीका लागि प्रशोधित सुर्तीको प्रतिकिलो ३० प्रतिशतबाट भन्सार बढाएर ६० प्रतिशत पुर्याइएको छ । काठको धूलो, सिमेन्ट र विभिन्न बाइन्डिङ केमिकल्स मिश्रण गरी बनेको संघार, र्याक, झिँगटी तथा बोर्डहरू सार्कबाहेक मुलुकबाट आयात गर्दा २० प्रतिशत भन्सार लाग्ने गरेकामा घटाएर १५ प्रतिशत बनाइएको छ । सिमेन्ट क्रंक्रिट वा कृत्रिम ढुंगाका सामान प्रतिकिलो सार्क मुलुकका लागि ७ दशमलव २५ बाट घटाएर ६ प्रतिशत र सार्कबाहेकका मुलुकका लागि १५ प्रतिशतबाट घटाएर १० प्रतिशत बनाइएको छ । डिजिटल भुक्तानीलाई प्रोत्साहन गर्न क्लियरिङ सेवाको मूल्य अभिवृद्धि कर र खाद्यान्न, गेडागुडी, फलफूललगायत वनस्पतिजन्य, पशुजन्य तथा दूधजन्य पदार्थमा भन्सार बिन्दुमा लाग्दै आएको अग्रिम आयकर खारेज गरिएको छ । श्रवणशक्ति कमजोर भएका व्यक्तिका लागि आवश्यक पर्ने श्रवणयन्त्रमा लाग्ने मूल्य अभिवृद्धि कर खारेज भएको छ । राजस्व छुट सुविधामा पैठारी गर्न पाइने बिरामी बोक्ने एम्बुलेन्समा विद्यमान १६ लाखको मूल्य सीमा सरकारले हटाएको छ । मदिरा, बियर, सुर्ती र चुरोट आयातमा लाग्दै आएको भन्सार महसुल दरमा वृद्धि, भन्सार महसुलका केही दरमा समायोजन, विद्यमान अन्तःशुल्क दरमा सामान्य वृद्धि र स्वास्थ्य जोखिम करको दायरा विस्तार गरेको छु, पौडेलले भने, सबै किसिमका डिजिटल कारोबारलाई करको दायरामा ल्याउन डिजिटल सर्भिस ट्याक्सको आधार विस्तार र निकासी पैठारी गर्ने उद्योगी व्यवसायीले एक्जिम कोड लिँदा राख्नुपर्ने ३ लाख बैंक ग्यारेन्टीको व्यवस्था खारेज गरेको छु ।"
"स्टार्टअपमा 'नो ट्याक्स', जेनजी लक्षित 'इन्क्युबेसन सेन्टर'","(काठमाडौं)सरकारले आगामी आर्थिक वर्ष २०८२८३ को बजेटमा युवा, स्टार्टअप, डिजिटल पूर्वाधार र सूचना प्रविधि क्षेत्रलाई प्राथमिकतामा राखेको जनाएको छ । बिहीबार संसद्को संयुक्त सदनमा अर्थमन्त्री विष्णुप्रसाद पौडेलले बजेट प्रस्तुत गर्दै काम खोज्ने होइन, काम दिने युवा उत्पादन गर्ने घोषणासहितका कार्यक्रम सार्वजनिक गरे । जेनजी लक्षित इन्क्युबेसन सेन्टर देखि डिजिटल नोम्याड भिसा का व्यवस्थाहरू बजेटमा परेका छन् । स्टार्टअप व्यवसायमा नो ट्याक्स भन्दै प्रधानमन्त्री केपी शर्मा ओलीले समेत बजेट प्रस्तुत हुँदै गर्दा आफ्नो सोसल मिडिया पेजमार्फत युवा र सूचना प्रविधिमैत्री कार्यक्रमहरूको प्रचार गरे ।अर्थमन्त्री पौडेलले नवप्रवर्तन र उद्यमशीलता प्रवर्द्धन गरी युवा लक्षित रोजगारी सिर्जनालाई उच्च प्राथमिकता दिइएको बताए । स्टार्टअप उद्यमशीलता प्रवर्द्धन गर्न तीन प्रतिशत ब्याजदरमा ७३ करोड रुपैयाँको सहुलियतपूर्ण कर्जा कार्यक्रम ल्याइएको छ । जेनजी पुस्तालाई लक्षित गर्दै इन्क्युबेसन सेन्टर सञ्चालन, सीप विकास, बजारीकरण, मूल्य शृंखलामा आबद्धता र शिक्षित युवालाई २ लाखदेखि २० लाख रुपैयाँसम्म बिनाधितो सहुलियत कर्जा दिइने व्यवस्था बजेटमा समावेश छ ।आगामी वर्ष प्राविधिक शिक्षा तथा व्यावसायिक तालिम परिषद्बाट २६ हजार ९ सय युवालाई ६ महिनाभन्दा बढी अवधिको तालिम प्रदान गरिनेछ, मन्त्री पौडेलले भने, उच्च शिक्षा अध्ययन गर्न नसकेका युवालाई सीपमूलक तालिमका माध्यमबाट उद्यमशील बनाइनेछ । राष्ट्रिय रोजगार प्रवर्द्धन कार्यक्रम सञ्चालनका लागि १ अर्ब ९९ करोड विनियोजन गरेको छु । वार्षिक १० करोडसम्मको कारोबार गर्ने स्टार्टअप व्यवसायलाई ५ वर्षसम्म आयकर नलाग्ने व्यवस्थाको स्टार्टअप उद्यमीले स्वागत गरेका छन् । स्टार्टअप व्यवसायमा काम गर्ने विशेषज्ञ तथा लगानीकर्तालाई निःशुल्क आवासीय भिसा र नेपालमा बसेर विदेशी कम्पनीका लागि रिमोट वर्क गर्ने व्यक्तिलाई डिजिटल नोम्याड भिसा उपलब्ध गराइने सरकारको दाबी छ । पूर्वअर्थ सचिव रामेश्वर खनालको अध्यक्षतामा गठित उच्चस्तरीय आर्थिक सुधार सुझाव आयोगले पनि डिजिटल घुमन्ते (डिजिटल नोम्याड) लाई आकर्षित गर्न एक पटकमा ५ वर्षको म्याद भएको बहुप्रवेश भिसा प्रदान गर्न सरकारलाई सुझाव दिएको थियो । हाल विश्वमा करिब दुई दर्जन देशले डिजिटल नोम्याड भिसा कार्यक्रम सुरु गरेका छन् । यसैगरी, आगामी आवको बजेटमा सूचना प्रविधि क्षेत्रका विषयमा समावेश व्यवस्थालाई पनि सरोकारवाला एवं विज्ञहरूले सराहना गरेका छन् । सूचना प्रविधि सेवा निर्यातबाट प्राप्त आम्दानीमा ७५ प्रतिशत आयकर छुट हुने व्यवस्था मिलाएको अर्थमन्त्री पौडेलले बताए । नेपालमा बसेर विदेशमा सेवा दिने आईटी पेसेवरका आम्दानीमा जम्मा ५ प्रतिशत आयकर लाग्ने र यो कर अन्तिम हुने व्यवस्था प्रस्ताव गरिएको छ । आईटी उद्योगलाई विशेष उद्योगसरह छुटको व्यवस्था गरिएको छ । सूचना प्रविधिमा आधारित उद्योग, होटल तथा रिसोर्टलाई विशेष उद्योगसरह आयकर र विद्युत् महसुल छुट दिने व्यवस्था मिलाएको छु, मन्त्री पौडेलले भने । नेपाली कम्पनीलाई अब विदेशमा लगानी गर्न र नेपाली नागरिकले विदेशी कम्पनीलाई प्रविधि वा विशिष्ट प्रकृतिको ज्ञान वा सेवा उपलब्ध गराएबापत स्वेट सेयर लिन पाउने व्यवस्था बजेटमा राखिएको छ । स्वेट सेयर भनेको कुनै कम्पनी वा स्टार्टअपमा नगद लगानी नगरी श्रम, सीप, समय वा ज्ञान (स्वेट) उपलब्ध गराएको आधारमा पाउने सेयर हिस्सा हो । नेपाली कम्पनीहरूले विदेशमा लगानी गर्दा त्यहाँ हुने आम्दानीको ५० प्रतिशत मुनाफा भने नेपालमा फिर्ता ल्याउनुपर्नेछ । यसैगरी, डेटा सेन्टर स्थापना, आईटी सफ्टवेयरमा स्वदेशी उत्पादनलाई प्राथमिकता र डिजिटल पूर्वाधार विस्तारसम्बन्धी विषय पनि बजेटमा समेटिएका छन् । सरकारले सूचना प्रविधि उद्योगका लागि इकोसिस्टम विकास गर्ने र सूचना प्रविधि सेवाको निर्यात प्रवर्द्धन गर्न नीतिगत व्यवस्था गरिने प्रस्ताव बजेटमार्फत गरेको छ । सूचना प्रविधिसम्बन्धी शोधकर्ता अमृता शर्मा यस बजेटलाई सन्तुलित भए पनि अझ स्पष्टता र गहिराइको खाँचो रहेको बताउँछिन् । सूचना प्रविधिका विषयमा निजी क्षेत्रले उठाउँदै आएका धेरै मुद्दा समेटिएका छन्, उनले भनिन्, तर यसलाई थप स्पष्ट र रणनीतिक रूपमा प्रस्तुत गरिएको भए राम्रो हुन्थ्यो । उनका अनुसार, बजेटमा फाइभजीको सुरुवात, डेटा सेन्टर स्थापनामा निजी क्षेत्रलाई प्रोत्साहनजस्ता डिजिटल पूर्वाधार विस्तारलाई समेट्नु सकारात्मक छ । तर, यस्ता कार्यक्रमको कार्यान्वयनमा ध्यान दिनुपर्ने आवश्यकता रहेको उनले बताइन् ।शर्माले आईटी हब र आईटी दशक घोषणा यस पटकको बजेटमा नसमेटिएकोप्रति ध्यानाकर्षण गराएकी छन् । एआई सेन्टरको कुरा गरिएको छ तर यो पनि अपूरो छ, घोषणा गरेर मात्र हुँदैन, उनी भन्छिन्, जे जति कार्यक्रम छन्, अहिलेको जटिल आर्थिक अवस्थामा यसको कार्यान्वयन भए धेरथोर राहत मिल्नेछ । सीप विकासमा स्पष्ट रणनीति नहुँदा आईटी क्षेत्रले अपेक्षित दिशा पाउन सक्दैन कि भन्नेमा उनको शंका छ । जेनजी पुस्तालाई उद्यमशील र व्यावसायिक बनाउने भनिए पनि ग्लोबल मार्केटसँग कनेक्ट हुने कार्यक्रम छैन, उनले औंल्याइन् । युवा उद्यमी रोहित गुप्ता पनि यो बजेट आईटी र युवाहरूलाई सकारात्मक र आशा जगाउने खालको भए पनि कार्यान्वयनमा आशंका प्रकट गर्छन् । युवा र सूचना प्रविधि क्षेत्रका लागि सकारात्मक आवरणकै बजेट आएको छ, उनले प्रतिक्रिया दिए, सूचना प्रविधि सेवा निर्यातबाट प्राप्त हुने आम्दानीमा ७५ प्रतिशत कर छुट हुनु सराहनीय छ । यसले सेवा निर्यातलाई टेवा पुर्याउनेछ । बजेटका केही कमजोरीतर्फ औंला उठाउँदै उनले व्यक्तिगत आयकर घटाउन सुझाव दिएकामा त्यो नसमेटिएको गुनासो गरे । औद्योगिक विकास रणनीति पनि देखिएन, यसले दीर्घकालीन दृष्टिकोणको अभाव देखाउँछ, उनले भने ।गुप्ताले निजी क्षेत्रसँग सहकार्य गरेर एआई तथा डेटा सेन्टरको विकास गर्ने प्रस्तावलाई स्वागत गरे । बजेटमा सूचना प्रविधि क्षेत्रमा वैदेशिक लगानी आकर्षित गर्न मध्यपहाडी क्षेत्रमा डेटा सेन्टर स्थापनाको सम्भाव्यता अध्ययन गरिने भनिएको छ । अर्थमन्त्री पौडेलले डिजिटल पूर्वाधार निर्माण र इकोसिस्टम विकास गर्न उनले ७४ करोड रुपैयाँ विनियोजन गरेका छन् । यसले डिजिटल पूर्वाधार विस्तारमा नगण्य योगदान पुर्याउने विज्ञहरूको प्रारम्भिक टिप्पणी छ ।"
स्वास्थ्यमा पुरानै वाचा,"(काठमाडौं)सरकारले आगामी वर्ष स्वास्थ्य क्षेत्रमा केवल ०२ प्रतिशतले मात्रै बजेट बढाएको छ । बिहीबार संसद्मा आगामी आर्थिक वर्षको बजेट प्रस्तुत गर्दै अर्थमन्त्री विष्णु पौडेलले स्वास्थ्य क्षेत्रमा ९५ अर्ब ८१ करोड रुपैयाँ छुट्याएको बताएका हुन् । चालु आर्थिक वर्षको तुलनामा उक्त रकम करिब ९ अर्ब ५७ करोड रुपैयाँ बढी हो । आगामी वर्षका लागि सरकारले स्वास्थ्य क्षेत्रमा कुल बजेटको ४८८ प्रतिशत रकम विनियोजन गरेको छ । सरकारले बजेटमा निरोगी नेपाली, स्वस्थ नेपाल नारा अगाडि सारे पनि अन्य कुनै उत्साहप्रद कार्यक्रम र नयाँपन ल्याएको छैन । बजेटमा स्वास्थ्य सुविधालाई सहज, सुलभ र पहुँचयोग्य बनाउने पुराना वाचालाई केवल नयाँ शब्दमा उल्लेख गरिएको छ । स्वास्थ्य तथा जनसंख्या मन्त्रालयबाट सञ्चालित विभिन्न शीर्षकका सामाजिक स्वास्थ्य सुरक्षा कार्यक्रमअन्तर्गत राज्यले गरिरहेको दोहोरो खर्चलाई भने राष्ट्रिय बिमा कार्यक्रममा एकीकृत गरिने घोषणा गरेको छ । हाल स्वास्थ्य सुरक्षा कार्यक्रमअन्तर्गत विभिन्न शीर्षकमा वितरण भइरहेको सुविधालाई मन्त्रालयले बिमामा समेट्नु चुनौती पूर्ण हुनेछ ।राष्ट्रिय स्वास्थ्य बिमा बोर्डले यो आर्थिक वर्षको अन्त्यसम्ममा तिर्नुपर्ने रकम बढेर २४ अर्ब पुग्ने अनुमान गरे पनि १० अर्ब मा बिमाका लागि छुट्याइएको छ । तर, हालसम्म भएका बिमा दाबीको तेस्रो पक्षबाट परीक्षण गराई यसै आर्थिक वर्षको अन्त्यसम्ममा दाबी भुक्तानी फरफारक गरिने वाचा बजेटको छ । सरकारले विशेष गरेर राष्ट्रिय स्वास्थ्य बिमा कार्यक्रममा यो वर्षको बजेटमार्फत ठूलै संरचनागत सुधार गर्ने आशा राखे पनि त्यसमा कुनै ठोस योजना अगाडि सारेको छैन । स्वास्थ्य बिमामा केही फेरबदलको अलावा आउँदो वर्षको बजेटमा स्वास्थ्यतर्फ पहिलेकै कार्यक्रमलाई निरन्तरता दिइएको छ । उच्च रक्तचाप, मुटु, मधुमेह, मिर्गौला, कलेजो र क्यान्सरलगायत नसर्ने रोगको निदान र उपचारका लागि दक्ष चिकित्सक र आधुनिक उपकरणसहित विशिष्टीकृत सेवा विस्तार गरिने बजेटमा उल्लेख छ । यस्तै सातै प्रदेशमा मुटुरोग र क्यान्सर रोगको उपचार विस्तार गरिने पनि बताइएको छ । यी कार्यक्रम तथा योजना गत वर्षको बजेटमा पनि उल्लेख थिए । राष्ट्रिय बिमा कार्यक्रममार्फत नै सम्पूर्ण स्वास्थ्य सेवा उपलब्ध गराउनुपर्ने स्वास्थ्यमन्त्री प्रदीप पौडेलले बताउँदै आएकोमा आधारभूत अस्पतालबाट निःशुल्क उपलब्ध हुँदै आएका औषधि आपूर्ति सुनिश्चित गर्न बजेटमा २ अर्ब ६ करोड रुपैयाँ छुट्याइएको छ । जुन आफैंमा विरोधाभास पूर्ण छ । यसका साथै, थारू समुदायमा गम्भीर स्वास्थ्य समस्याका रूपमा रहेको सिकलसेल एनेमिया रोगको निदान तथा उपचारका लागि नवीनतम प्रविधि अवलम्बन गरिने बजेटमा बताइएको छ । सिकलसेल एनेमियाको उपचारका लागि सबैभन्दा भरपर्दो उपचार बोनम्यारो प्रत्यारोपण हो । विकसित देशमा यसको पूर्ण निराकरणका लागि जिन थेरापीको पनि प्रयोग सुरु भइसकेको छ । तर, बजेटमा बोनम्यारो प्रत्यारोपण र जिन थेरापीका विषयमा केही उल्लेख छैन । सरकारले आगामी वर्षको बजेटमा जलन उपचारलाई यस वर्षझैं प्राथमिकतामा राखेको छ । बजेटमा भनिएको छ, वीर अस्पतालमा जलनको सघन उपचारका लागि आधुनिक कक्ष विस्तार गरिनेछ । यस वर्षको बजेटमा पनि वीर अस्पतालमा जलन उपचारका लागि सघन उपचार कक्ष विस्तार गरिने बताइएको थियो ।यस वर्ष निर्माणाधीन आधारभूत अस्पतालका लागि १५ अर्बभन्दा बढी रुपैयाँ विनियोजन गरेको सरकारले आगामी वर्षका लागि ११ अर्ब २४ करोड विनियोजन गरेको छ । यस्तै सरकारले आगामी वर्ष कीर्तिपुर जलन अस्पताल, धुलिखेल अस्पताल, काठमाडौं इन्स्टिच्युट अफ चाइल्ड हेल्थ, तिलगंगा र रणअम्बिका आँखा अस्पतालको सेवा तथा गुणस्तर वृद्धि गर्न पुँजीगत अनुदानको व्यवस्था गरेको छ ।स्वास्थ्य तथा जनसंख्यामन्त्री प्रदीप पौडेलले आफूले यसअघि घोषणा गरेर कार्यान्वयन गरिरहेका धेरै कार्यक्रमहरू बजेटमा समेटिएकामा सन्तुष्ट रहेको प्रतिक्रिया दिएका छन् । उनले सुर्तीजन्य वस्तुमा कर बढाउने प्रस्तावदेखि बिमाको सुविधा थैली वृद्धिको आफ्नो प्रस्तावलाई अर्थमन्त्रीले अनुमोदन गरेकोमा खुसी व्यक्त गरे ।"
"महिलाका नाममा उद्योग, व्यवसाय दर्ता निःशुल्क","काठमाडौं (कास) विषयगत क्षेत्रहरूमा महिला सशक्तीकरण तथा उत्थानका कार्यक्रम समेटिएका छन् । महिलाका नाममा घरजग्गा दर्ता निःशुल्क गर्दै आएको सरकारले अब महिलाको नाममा उद्योग, व्यवसाय वा कम्पनी दर्ता वा नवीकरण गर्दा पनि शुल्क नलाग्ने घोषणा गरेको छ ।महिलालाई रोजगारी तथा स्वरोजगारीका अवसर वृद्धि गर्न गृहिणी महिलाको श्रम र सीपलाई साना तथा घरेलु उद्यमसँग जोड्न क्षमता विकासका कार्यक्रम सञ्चालन गर्ने भएको छ । वैदेशिक रोजगारीमा जाने महिलाको कार्यस्थलको सुरक्षा र सेवा सुविधा सुनिश्चत हुने गरी गन्तव्य मुलुकहरूसँग थप सम्झौता गर्ने उल्लेख छ । यसैगरी सार्वजनिक क्षेत्रका कार्यकारी तहमा ३३ प्रतिशत महिला सहभागिता सुनिश्चित गर्न नीतिगत र संरचनागत सुधार गर्ने भनिएको छ । खेल क्षेत्रमा महिला सहभागिता बढाउन महिला लक्षित प्रशिक्षण तथा अभ्यास कार्यक्रम सञ्चालन गरिने र उत्कृष्ट महिला खेलाडीका लागि पुरस्कारको विशेष व्यवस्था गर्ने घोषणा गरिएको छ । राष्ट्रिय महिला उत्थान कार्यक्रममार्फत ज्यान जोखिममा परेका दुर्गम क्षेत्रका गर्भवती तथा सुत्केरी महिलाको निःशुल्क हवाई उद्धार गर्ने कार्य र गर्भवती तथा सुत्केरी महिला र बालबालिका लक्षित पोषण कार्यक्रमलाई निरन्तरता दिइएको छ । हिंसापीडित महिलाका लागि मधेश, सुदूरपश्चिम र काठमाडौं उपत्यकामा पुनःस्थापना केन्द्र स्थापना गर्न ६२ करोड रुपैयाँ विनियोजन गरिएको छ ।"
शिक्षामा बजेट झन्झन् घट्दो,"(काठमाडौं)सार्वजनिक शिक्षामा लगानी बढाउन सरकार अनुदार देखिएको छ । शिक्षामा राज्यको लगानी कुल बजेटको २० प्रतिशत पुर्याउने प्रतिबद्धतासहित निर्वाचन जितेर आएका राजनीतिक दलहरू सत्तामा पुग्दा बजेट भने ११ प्रतिशत हाराहारीभन्दा वृद्धि हुन सकेको छैन । अर्थमन्त्री विष्णु पौडेलले बिहीबार ल्याएको बजेटमा शिक्षा क्षेत्रमा २ खर्ब ११ अर्ब १७ करोड विनियोजन गरिएको छ । यो कुल बजेटको १०७५ प्रतिशत मात्रै हो । चालु आर्थिक वर्षमा शिक्षामा १०९५ प्रतिशत बजेट छुट्याइएको थियो । विद्यालय शिक्षा ऐन जारी हुने प्रक्रियामा रहेकाले सार्वजनिक शिक्षा सुधार गर्न राज्यको दायित्व थप गर्नुपर्ने मागविपरीत यसपालि बजेटमा झनै गिरावाट आएको देखिन्छ । आव ०८००८१ मा शिक्षामा ११२७ प्रतिशत बजेट विनियोजन भएको थियो ।काठमाडौं विश्वविद्यालय स्कुल अफ एजुकेसनका डिन बालचन्द्र लुइँटेलले सार्वजनिक शिक्षा सुधारका लागि सरकारले बजेटमा स्पष्ट खाका ल्याउन नसकेको बताए । परम्परागत हिसाबकै बजेट आयो । सिकाइ सुधार गर्नेमा बजेट देखिँदैन । गुणस्तर शिक्षक उत्पादनमा अनुदार देखिन्छ, उनले भने, सार्वजनिक शिक्षा सुधार गर्ने खाका पनि सरकारले ल्याउन सकेन । विद्यालय शिक्षा ऐनको मस्यौदाले पनि लगानी मागेको छ । सरकारको प्रतिबद्धता देखिएन । फड्को मार्ने बजेट देखिएन ।अर्थमन्त्री पौडेलले केही नयाँ, अधिकांश पुराना र केही पहिला नै घोषणा भए पनि पूरा हुन नसकेका कार्यक्रमसहित बजेट वक्तव्य प्रस्तुत गरे । १ सय सामुदायिक विद्यालयमा शैक्षिक नतिजामा आधारित प्रोत्साहन कार्यक्रम सञ्चालन गरिने उनले बताए । कार्यक्रमअनुसार प्रत्येक जिल्लामा कम्तीमा एक विद्यालय पर्ने गरी प्रतिविद्यालय २५ लाख उपलब्ध गराइनेछ । ती विद्यालयले अन्य विद्यालयको नतिजा सुधारका लागि सहयोग गर्ने व्यवस्था मिलाइनेछ । नमुना विद्यालय कार्यक्रम सोही मोडलमा सञ्चालन थियो । देशभर ४ सय २२ वटा नमुना विद्यालय घोषणा गरिएको छ । निर्माणाधीन नमुना विद्यालयको निर्माण पूरा गर्ने उनले जनाए ।सामुदायिक विद्यालय समायोजन गर्ने र शिक्षक दरबन्दी पुनरावलोकन गर्ने विगतकै कार्यक्रमलाई निरन्तता दिइएको छ । बजेटमा अंग्रेजी, विज्ञान र गणित विषयका शिक्षक अभाव हुन नदिन विश्वविद्यालयसँगको सहकार्यमा शिक्षक बैंक स्थापना गरिने, स्नातक तह उत्तीर्ण विद्यार्थीलाई स्वयंसेवक शिक्षकको भूमिकामा परिचालन गरिने उल्लेख छ । एसईई सञ्चालन तथा व्यवस्थापन प्रदेश तहबाट गर्ने प्रबन्ध मिलाइने अर्थमन्त्री पौडेलले बताए । संसद्को शिक्षा समितिमा विचराधीन विद्यालय शिक्षा विधेयकको उपसमितिमा सांसदहरूबीच एसईई परीक्षा सञ्चालन गर्नेमा सहमति जुटेको छ । विद्यालय तहको अन्तिम परीक्षा कक्षा १२ मा सञ्चालन गर्नेमा सांसदहरू एकमत देखिएका छन् ।कक्षा ५ सम्मका विद्यार्थीलाई उपलब्ध गराइने दिवा खाजा र छात्रालाई निःशुल्क सेनेटरी प्याड वितरण कार्यक्रमलाई बजेटमा निरन्तरता दिएको छ । २८ लाख बालबालिकाको खाजाका लागि १० अर्ब १९ करोड र १३ लाख छात्रालाई निःशुल्क प्याड वितरण गर्न १ अर्ब २९ करोड विनियोजन गरिएको छ । लक्षित समुदाय र विकट हिमाली जिल्लाका विद्यार्थीलाई प्रदान गरिँदै आएको छात्रवृत्ति निरन्तरता दिइने बजेटमा उल्लेख छ । मुसहर, डोम, चमार समुदायका विद्यार्थीलाई चिकित्सातर्फको उच्च शिक्षामा उत्प्रेरणा छात्रवृत्ति प्रदान गरिने कार्यक्रम कायमै छ । छात्रवृत्तिका लागि २ अर्ब ४४ करोड विनियोजन गरिएको पौडेलले बताए ।सामुदायिक विद्यालयमा कार्यरत प्रारम्भिक बालविकास सहयोगी कार्यकर्ता (ईसीडी शिक्षक) र विद्यालय कर्मचारीको पारिश्रमिकबापत १० अर्ब १६ करोड विनियोजन गरिएको छ । विद्यालय शिक्षामा भर्चुअल शिक्षण प्रणालीलाई उपयोग गरिने उनले घोषणा गरे । शिक्षा मन्त्रालयले कोभिड महामारीदेखि नै सिकाइ चौतारी नामक पोर्टल सञ्चालन गर्दै आएको छ । अपांगता भएका विद्यार्थीलाई आधारभूत तहको शिक्षा पूरा गर्न छात्रावासको प्रबन्ध मिलाउने बजेटमा उल्लेख छ । राष्ट्रिय नियमन मापदण्ड तयार गरी निजी विद्यालयको प्रभावकारी अनुगमन गरिने अर्थमन्त्री पौडेलले बताए । राष्ट्रपति शैक्षिक सुधार कार्यक्रमलाई परिमार्जन गरी सरकारले राष्ट्रिय शैक्षिक सुधार कार्यक्रम सञ्चालन गर्ने भएको छ । शिक्षाको कार्यक्रम स्थानीय तहमा पुगे पनि केन्द्रबाट यस्ता प्रकृतिको कार्यक्रम सञ्चालन गर्दै पहुँचका आधारमा बजेट बाँड्ने गरिएको भन्दै आलोचना हुँदै आएको छ । कार्यक्रमका लागि २ अर्ब ७२ करोड विनियोजन गरिएको छ । उक्त कार्यक्रमअन्तर्गत तराई मधेसमा १ हजार ५ सय, पहाडमा १ हजार, हिमालमा ५ सयभन्दा बढी विद्यार्थी भएका विद्यालयको भौतिक पूर्वाधार निर्माण गरिने बजेटमा उल्लेख छ । उच्च शिक्षासम्बन्धी छाता ऐन निर्माण गरी विश्वविद्यालय सञ्चालनमा एकरूपता कायम गरिने विषयले यसपालि पनि निरन्तरता पाएको छ । अध्ययनका लागि मुलुकबाहिर जाने प्रवृत्ति कमी ल्याउन र रोजगार बजारअनुसारको जनशक्ति विकास गर्न जोड दिइनेछ । विश्वविद्यालयका विभाग एवं संकायहरू पुनर्संरचना गरिनेछ, बजेटमा भनिएको छ । मदन भण्डारी विज्ञान तथा प्रविधि, विदुषी योगमाया हिमालयन आयुर्वेद विश्वविद्यालयको भौतिक पूर्वाधार निर्माण र सहिद दशरथचन्द्र स्वास्थ्य विज्ञान विश्वविद्यालय सञ्चालनमा ल्याउने बजेटमा उल्लेख छ । बर्दिबास, बुटबल, सुर्खेत र डडेल्धुरामा मेडिकल कलेजको पूर्वाधार निर्माण गर्न ५६ करोड विनियोजन गरिएको छ । सार्वजनिक निकायमा इन्टर्न परिचालन गरिने नीति तथा कार्यक्रमा उल्लेखित विषयले बजेटमा पनि प्राथमिकता पाएको छ । उद्यमशीलतामैत्री शिक्षालाई प्रोत्साहन गर्न हप्तामा २० घण्टा कामको न्यूनतम ज्यालासहित कमाउँदै पढ्दै कार्यक्रम सञ्चालन गरिनेछ, पौडेलले भने ।"
सबैजसो काण्डमा राजनीतिक छाया,"राजनीतिक शक्तिअभ्यासमा भइरहने उतारचढावले कुनै निश्चित देशलाई मात्रै होइन, संसारलाई नै प्रभाव पारिरहेको हुन्छ । सन् २०२२ देखि सुरु भएको रुसयुक्रेन युद्धले संसारकै राजनीतिलाई प्रभाव पारिरहेको छ । धेरैजसो देश युद्धरत मुलुकको पक्ष वा विपक्षमा छन् भने केही तटस्थ छन् । तथापि यो युद्धले संसारकै राजनीतिक, आर्थिक क्षेत्रमा प्रभाव पारिरहेको छ । अमेरिकामा डोनाल्ड ट्रम्पले राष्ट्रपति पद बहाली गरेपछि विभिन्न देशसँगको व्यापार सम्बन्धमा ट्यारिफ वृद्धि गरे । इजरायलप्यालेस्टिनबीचको युद्धका कारण हजारौं मानिस मारिएका छन् । संसारभरि भइरहेका शक्तिको होडबाजी, युद्ध, द्वन्द्व र हिंसाले ती देश मात्रै होइन, संसारका अन्य देशको अर्थराजनीतिलाई नै प्रभाव पारिरहेका छन् । यसले राजनीतिको उद्देश्य आर्थिक, राजनीतिक शक्तिअभ्यास हो भन्ने स्पष्ट देखाउँछ । स्वभाविक रूपमा राजनीतिको केन्द्र शक्तिअभ्यास नै हो, तथापि यस्तो शक्तिअभ्यासको केन्द्रमा जनतालाई राखिनुपर्छ । जनताका सरोकार, आवश्यकता र चासोलाई सम्बोधन गर्ने शासन व्यवस्था स्थापित गरी सञ्चालन गरिनुपर्छ । जनता नै सर्वभौम र सर्वोपरि हुने राजनीतिक व्यवस्था सञ्चालनका लागि राजनीतिक नैतिकताको आवश्यकता हुन्छ । तर नेपाली राजनीतिमा राजनीतिक नैतिकताको तीव्र क्षयीकरण भएको छ । नैतिकताहीन र गैरजिम्मेवार राजनीतिकै परिणाम नेपालीको दैनिक जीवन थप कष्टकरण बन्दै गइरहेको छ ।लोकतान्त्रिक राजनीतिक व्यवस्थाका लागि विगतदेखि नै नेपाली जनताले निकै ठूलो बलिदानी गरेका छन् । निरंकुश जहानियाँ राणातन्त्रको जनतामाथिको चरम दमनविरुद्ध जनताकै नेतृत्वले बलिदानी दिए । निरकंश शाही राजतन्त्रको चरम लुट, दमन र सर्वसत्तावादविरुद्ध हजारौंले बलिदानी गरेर संघीय लोकतान्त्रिक गणतन्त्र स्थापित भयो । निःसन्देह, लोकतान्त्रिक गणतन्त्रात्मक व्यवस्था स्थापना गर्नका लागि राजनीतिक पार्टी र नेतृत्वको भूमिका निकै महत्त्वपूर्ण छ । परिणामस्वरूप नागरिकले एकहदसम्म लोकतान्त्रिक अधिकारको उपभोग गर्न पाउने परिस्थिति विकास भएको छ । अर्कोतिर, नेपाली राजनीतिमा चरम बेथिति, अनैतिकता र अराजकता तीव्र रूपमा बढिरहेको छ । लोकतन्त्रको आवरणमा हुने नैतिकताहीन राजनीतिले देशलाई अझ बढी संकटमा धकेल्ने निश्चित छ । नेपाली मूलधारको राजनीतिको मुख्य चरित्र भ्रष्टाचार, अनियमितता, ठगी, तस्करी बन्न पुगेको छ । त्यसको उदाहरण हो, भिजिट भिसा प्रकरण । शालीन र भद्र स्वभावका गृहमन्त्री रमेश लेखक भिजिट भिसाको अवैध असुली प्रकरणमा मुछिएका छन् । यही प्रकरणलाई लिएर सडकदेखि संसद्सम्म गृहमन्त्री लेखकको राजीनामाको माग भइरहेको छ । लेखक कर्मचारीको संलग्नता भए पनि आफू भिजिट भिसा प्रकरणमा सामेल नभएको प्रस्ट्याउने कोसिसमा छन् । तर यो प्रकरण गृह मन्त्रालयअन्तर्गतकै निकायबाट भइरहेका छन् । जनताको सुरक्षा गर्ने मुख्य जिम्मेवारी पाएको मन्त्रालयकै निकाय सेटिङ गरेर भिजिट भिसामा पठाउने र अलपत्र पार्ने गतिविधिमा संलग्न छ । यो जनतामाथिको ठूलो घात र अपराध हो । आफ्नो जिम्मेवारी र नागरिकप्रतिको जिम्मेवारीबोध हुन्थ्यो भने गृहमन्त्रीले नैतिकताको आधारमा राजीनामा दिनुपर्थ्यो । तर, उनी यति गम्भीर अपराधको जिम्मेवारीबाट पन्छिँदै कर्मचारीलाई दोष लगाएर उम्किने प्रयत्नमा छन् । यो राजनीतिक नैतिकहीनताको एउटा नमुना हो । राजनीतिक आदर्श, सिद्धान्त, विचार र व्यवहारका आधारमा सञ्चालित हुन्छ । जब कुनै पार्टी र नेतृत्व आधारभूत सिद्धान्त र विचारलाई नै तिलाञ्जली दिएर सत्ता, शक्ति र सम्पत्तिको मोहमा फस्छ, त्यहाँ कुनै राजनीतिक नैतिकताको सिद्धान्तले काम गर्दैन । राजनीतिक रूपान्तरणका लागि जनताले गरेका योगदान र बलिदानीलाई स्वार्थको सिँढी बनाउँछन्, आदर्श र विचारलाई अवसरमा रूपान्तरण गर्छन् र जनताका सपनालाई धुजाधुजा पारेर धोकाधडीमा परिणत गरिदिन्छन् । भाषणमा सधैं लोकतन्त्रको दुहाइ दिन्छन् । तर सत्तामा पुग्दा निरंकशु र सर्वसत्तावादी हुन्छन् । जनतालाई लोकतन्त्रको उपदेश दिन्छन्, लोकतान्त्रिक मूल्यमान्यतालाई धूलीसात पार्न उनीहरू नै लाग्छन् । नेपाली राजनीतिको मूल चरित्र नै गैरजिम्मेवारी र अनैतिकतामा रूपान्तरित भइरहेको छ । झापा गिरीबन्धु टिस्टेटको सट्टापट्टा प्रकरणमा नीतिगत भ्रष्टाचार भएको र एमाले अध्यक्ष केपी ओलीको संलग्नता रहेको काण्ड बाहिर आयो । यो विषयमा न त उनले पार्टीमा जवाफ दिनुपर्यो न त नागरिकलाई नै प्रस्ट्याउनुपर्यो । राज्यसत्ता र पार्टी सत्ताको सिंहासनमा बसेर नीति, विधि र पद्धतिलाई नै कुल्चिएर दबाउन सक्ने सामार्थ्य भएपछि राजनीतिक नैतिकताको प्रश्नको नै महत्त्व के रहन्छ र ? बालुवाटार ललिता निवास जग्गा प्रकरणमा उच्चस्तरका राजनीतिक नेतृत्वको संलग्नता पाइयो । तर, राज्यसत्ता र राजनीतिक शक्तिमा हुने धेरै जनाले यो प्रकरणमा पनि एक किसिमको सफाया पाए । एयरपोर्ट सुन तस्करी काण्ड होस् वा पोखरा विमानस्थल निर्माणको कमिसन काण्ड, टेरामस्क घोटला काण्ड सबैजसो घोटला, भ्रष्टाचार र अनियमिततामा राजनीतिक पार्टी र नेतृत्व जोडिएर आउने गरेको छ । सबैजसो काण्डमा राजनीतिक नेतृत्वलाई संरक्षण गर्ने वा जोगाउने काममा पार्टी र तिनको नेतृत्वको प्रत्यक्ष वा अप्रत्यक्ष संलग्नता हुने गरेको छ । यस्तो जनविरोधी हर्कत गर्दै आइरहेका राजनीतिक पार्टीले जनताको आशा, अपेक्षा र चाहनालाई सम्बोधन गर्ने जिम्मेवार र जवाफदेही राजनीतिक व्यवस्थालाई बलियो बनाउन सक्ने सम्भावना छैन । भ्रष्टाचार, बेथिति र अराजकताको बिगबिगी भएको अवस्थामा सुशासनको नारासहित राजनीतिक पार्टी स्थापित हुने क्रम चलेको छ । सुशासनकै नारासहित राष्ट्रिय स्वतन्त्र पार्टी उदायो । उक्त पार्टीका सांसद ढाकाकुमार श्रेष्ठले मन्त्री बन्नका लागि रकम मागेको अडियो सार्वजनिक भएपछि उनीमाथि कारबाही भयो । यसले रास्वपाको सुशासनप्रतिको एउटा अडान रहेको देखाउँथ्यो । तर पार्टीका साभापति रवि लामिछाने पासपोर्ट, नागरिकता काण्ड हुँदै सहकारी ठगी प्रकरणको फेहरिस्त बाहिर आउँदा पार्टीले भ्रष्टाचार र अनियमिताताबारे ठोस अवधारणा ल्याउन सकेन । अन्ततः भ्रष्टाचार र अनियमितताविरुद्ध प्रश्न उठाउँदा पार्टीतिरै नैतिक प्रश्न खडा हुने ठाउँमा आइपुग्यो । ट्रान्सपरेन्सी इन्टरनेसनलको सर्वेक्षणअनुसार नेपाल अति भ्रष्टाचार हुने देश हो । विश्वको १८० देशमा गरिएको सर्वेक्षणमा नेपाल १०७ औं स्थानमा छ, अर्थात् नेपालको पहिचान अतिभ्रष्ट देशमध्ये एक हो । यति धेरै भ्रष्टाचार राजनीतिक नेतृत्वले एक्लै गरेको भने छैन । चरम भ्रष्टाचार राजनीतिक नेतृत्व र कर्मचारीबीचको मिलिभगतको परिणाम हो । यो परिणामलाई हेर्ने हो भने राज्य सुशासन स्थापित गर्न असफल भइसकेको छ । यही असफल राजनीतिक नेतृत्व र कर्मचारीतन्त्रले देशमा सुशासन स्थापित गर्न सम्भव छैन । यस्तो बेथिति नहुँदासम्म राजनीतिक पार्टी र नेतृत्वले राजनीतिक नैतिकताको प्रश्न कसरी उठाउन सक्छन् ? सन् २०२३ मा स्कटल्यान्डकी पहिलो महिलामन्त्री निकोल सर्जनले २७ वर्षको राजनीतिबाट बिदा लिइन् । उनले देशको गहिरो राजनीतिक संकट समाधानका लागि नयाँ नेताको आवश्यकता भएको महसुस गरेर हार्दिकतापूर्वक पद छोडेकी थिइन् । यसलाई उनको राजनीतिक नैतिकताका रूपमा पनि व्याख्या गरियो । गतहप्ता मात्रै जापानमा चामलको मूल्य बढेर जनताले सास्ती खेपिरहेको बेला त्यहाँका कृषिमन्त्री टाकु इटोले कहिल्यै चामल किन्न नपरेको, समर्थकबाट पाउने गरेको टिप्पणी गरेपछि जनताले आक्रोश व्यक्त गरे । जनताले चर्को मूल्यमा चामल किन्नुपर्ने मन्त्रीले सित्तैमा चामल उपभोग गरेको असंवेदनशील अभिव्यक्तिका कारण टाकुले नैतिकताका आधारमा राजीनामा दिए । राजनीतिक नैतिकताका यी केही उदाहरण हुन् । नेपालमा पनि २०७५ मा एमालेबाट बनेका तत्कालीन कानुनमन्त्री शेरबहादुर तामाङले बंगलादेश अध्ययनका लागि गएका नेपाली छात्राका विषयमा नकारात्मक टिप्पणी गरेका कारण नैतिकताका आधारमा राजनीनामा दिएका थिए । तर, राजनीतिक पार्टी, नेतृत्व र राज्य संरचना भ्रष्टाचार, अनियमितता र स्वार्थसमूहको जन्जालमा परेपछि तिनले आदर्श, सिद्धान्त र विचार वा मूल्यमान्यता र नैतिकताको राजनीतिक गर्ने व्यक्तिको अस्तित्व पनि समाप्त पारिदिने खतरा हुन्छ । एमालेको पार्टी कार्यालय स्थापनाका लागि व्यापारीबाट जग्गा लिने विषय गलत भएको सवाल उठाउँदा विन्दा पाण्डे र उषाकिरण तिम्सिनालाई निलम्बन गरियो । शैक्षिक सुधारको प्रयत्नमा लागेकी तत्कालीन शिक्षामन्त्री विद्या भट्टराईलाई कामै गर्न नसक्ने परिवेश निर्माण गरेर पदत्याग गर्नुपर्ने परिस्थिति निर्माण गरियो । तर, दुई पटक सार्वभौम संसद् विघटन गर्ने ओलीलाई अलिकति पनि राजनीतिक नैतिकताको प्रश्नले छोएन । मुख्य नेतृत्वमा न्यूनतम राजनीतिक नैतिकता नभएको देशले आर्थिकसामाजिक प्रगति गर्न सक्दैन, नेपाल गरिब, कमजोर र पछौटे अवस्थामा रहनुको एउटा कारण यही नै हो ।मूल रूपमा राजनीतिक गैरजिम्मेवारीपना र नैतिकताविहीनताको परिणाम राज्यसत्ताका सबै अवयवमा देखिन्छ । जवाफदेहिता र जिम्मेवारीबोध भएन भने जनताले न्याय पाउँदैनन् । निजामती कर्मचारीले राज्यको सेवा गरेबापत् तलबभत्ता पाउँछन् । आर्थिकसामाजिक प्रगतिको जिम्मेवार र हिस्सेदार पनि कर्मचारी हुन् । कर्मचारीको माथिल्लो नेतृत्व जिम्मेवारीबोध गर्नुभन्दा स्वार्थप्रेरित हुने गरेका छन् । निजमती विधेयकमा कुलिङ अवधि राख्न नदिन राजनीतिक दौडधुप गर्ने जिम्मेवार प्रशासकको नियत स्पष्ट छ । विगतदेखि शक्ति र सत्ताको स्वाद लिएर देशको यो हालत बनाउन त भूमिका खेले नै, अब प्राप्त अवसर पनि नफुत्कोस् भन्ने तीव्र स्वार्थ उनीहरूमा देखिन्छ । यसले उच्च तहका कर्मचारीको स्वार्थ कति नैतिक चरित्रको छ भन्ने उदांगो हुन पुगेको छ । न्यायलयमा पनि राजनीतिक नैतिकताविहीताको प्रतिछाया देखिन्छ । २०७७ जेठ १० गते रुकुमको सोतीमा अन्तरजातीय प्रेमसम्बन्धकै कारण ६ जना युवाको निर्ममतापूर्वक नरसंहार भयो । संसदीय छानबिन समितिको प्रतिवेदन होस् वा अन्य स्वतन्त्र अध्ययले नरसंहारको मुख्य कारण जात व्यवस्था नै भएको निष्कर्ष निकालेका छन् । रुकुम जिल्ला अदालतले गरेको फैसलामा पनि नरसंहारका कारण जात नै भएको किटानी गरिएको छ । तर उच्च अदालत सुर्खेतको फैसलामा हत्याकाण्ड जातका आधारमा नभएको स्वार्थप्रेरित फैसला आएको छ । २०६४ मा रौतहट जिल्लामा बम विस्फोट घटनामा परेकालाई ज्युँदै इँटाभट्टामा हालेर जलाएर हत्या गर्ने पूर्वमन्त्री तथा कांग्रेसका नेता मोहम्मद आफताब आलमलाई उच्च अदालतले सफाइ दिएको छ । यी घटनाले जनताको न्यायालयप्रतिको विश्वास नामेट पारिदिने खतरा बढेको छ । स्वाभाविक रूपमा न्यायालय पनि राजनीतिक शक्तिबाट अछूतो छैनन् भन्ने देखिन्छ । राज्यलाई दिशानिर्देश गर्ने मुख्य शक्ति राजनीतिक पार्टी र तिनका नेतृत्व नै हुन् । जबसम्म राजनीतिक नेतृत्वमा जनताप्रति जिम्मेवारीबोध हुँदैन, अराजनीतिक निरंकुशता हाबी हुन्छ, जवाफदेहिता शून्य हुन्छ, त्यसको प्रतिछाया राज्यका सबै निकायमा पर्छ । भ्रष्ट र गैरजिम्मेवार राजनीतिक नेतृत्वकै कारण राज्यका सबै संरचना भ्रष्ट र गैरजिम्मेवार हुन पुग्छन् । कर्मचारीतन्त्र, प्रहरी प्रशासन, न्यायालय, व्यापारिक क्षेत्र, सेवा प्रदायक निकाय यसैबाट प्रभावित हुन्छन् । यति मात्रै होइन, खराब राजनीतिक संस्कार र संस्कृतिले नै समग्र सामाजिक संस्कृति निर्माणमा योगदान गरिरहेको हुन्छ । त्यसैले गैरजिम्मेवार र नैकिताविहीन राजनीतिक परिपाटीको सामाजिकआर्थिक र राजनीतिक रूपान्तरण आवश्यक छ । यसका लागि जनता र जनताप्रति जवाफदेही शक्तिले प्रतिरोध गर्न जरुरी छ ।"
आलम कानुनको बलमा छुटे कि सत्ताको शक्तिमा ?,"उच्च अदालत जनकपुरको वीरगन्ज इजलासले बुधबार गरेको फैसलासँगै पूर्वमन्त्री तथा कांग्रेस नेता मोहम्मद आफताब आलम कारागारबाट मुक्त भएका छन् । १७ वर्षअघिको संविधानसभा निर्वाचन प्रभावित गर्न आफैंले बनाउन लगाएको बम विस्फोट हुँदा घाइते भएका युवाहरूलाई जिउँदै इँटाभट्टामा हालेर जलाएको अभियोगमा ६ वर्षदेखि जेलमा रहेका आलमले सफाइ पाएका छन् । तर, यसले हाम्रो अनुसन्धान, अभियोजन र न्यायिक प्रक्रियामा गम्भीर प्रश्न उठाएको छ । पहिलो त उनको दबदबा कति थियो भने घटनाको १२ वर्षसम्म पनि पीडित परिवारको आवाज राज्य संयन्त्रले नै दबाएका थिए । तर, सर्वोच्च अदालतको आदेशपछि मात्र मुद्दाको अनुसन्धान सुरु भएको थियो र उनी पक्राउ परेका थिए । मुद्दा चलेको पाँच वर्षमा गत वर्ष उनलाई जिल्ला अदालतले जन्मकैद हुने सजाय सुनाएको थियो । तर, एक वर्ष एक महिनापछि उनलाई उच्च अदालतले भने सफाइ दिएको छ । आलमलाई सफाइ दिने फैसलामा जिल्ला अदालतले निर्क्योल गरेका सबै तथ्यलाई उच्चले बदर गरिदिएको छ । एउटा जघन्य घटनाका अभियुक्तमाथि यसरी शतप्रतिशत विपरीत फैसला आएकाले न्यायपालिकामाथि पनि प्रश्न उठेको छ । यस विषयमा न्यायिक नेतृत्वको ध्यान पुग्न आवश्यक छ । आलम जोडिएको यो घटना २०६४ चैत २७ को हो । भोलिपल्ट हुँदै गरेको संविधानसभाको निर्वाचनमा विपक्षीका मतदातालाई त्रसित बनाई बुथ कब्जा गरेर निर्वाचन जित्ने उद्देश्यसहित बम बनाउन लगाएको आरोप आलममाथि छ । रौतहटको साविक राजापुर फरदहवा४ स्थित कांग्रेस नेता तथा आलमका काका स्व शेख इद्रिसको गोठमा बम बनाउने क्रममै विस्फोट भएको थियो । त्यसक्रममा घाइते भएका यमुनामाई गाउँपालिकास्थित सरुअठा गाउँका पिन्टु भन्ने त्रिलोकप्रताप सिंह र ओसी अख्तर मियाँलाई जिउँदै चिम्नीभट्टामा हालेर मारेको आरोप छ । विस्फोटको घटनालाई गुपचुप राखेर केही घाइतेलाई भारतमा उपचार गर्न पठाइएको थियो भने अरूलाई मुख खोले जे पनि हुन सक्ने धम्की दिएर चुपचाप पारिएको अभियोगपत्रमा उल्लेख छ । विस्फोटको तीन दिनपछि ३० चैत २०६४ मा एमाले उम्मेदवार शैलेन्द्र साहले घटनाबारे प्रहरीमा निवेदन दिएका थिए । झिनो अनुसन्धान भए पनि मुद्दा अघि बढेन । त्रिलोकका पिता र ओसीकी आमाले जिल्ला प्रहरी, सरकारी वकिल, उच्च सरकारी वकिल र महान्यायाधिवक्ताको कार्यालयमा हारगुहार गरेका थिए । तर, अनुसन्धान नै नभएपछि उनीहरू सर्वोच्च पुगेका थिए । सर्वोच्च अदालतले २०६९ मा गम्भीर रूपले अनुसन्धान गरी मुद्दा चलाउनू भन्दै सरकारका नाममा निर्देशनात्मक आदेश दिएको थियो । तर त्यसको सात वर्षपछि मात्र २०७६ असोजमा पक्राउ गरेर सरकारले मुद्दा चलाएको थियो । एउटा व्यक्तिमाथि अनुसन्धान गर्न पीडित परिवार भएभरका निकाय धाउनुपर्ने अवस्था किन आयो ? किन उनीमाथि स्वाभाविक अनुसन्धान भएन ? प्रस्ट छ, त्यहाँ शक्तिको आड थियो भन्ने प्रस्ट भइसकेको छ । अझ अदालतमा मुद्दा चलिरहेका बेला पनि उनको दलका सभापति शेरबहादुर देउवाले आलमलाई छुटाउन पहल गर्ने भन्दै समर्थकहरूलाई विश्वस्त बनाएका थिए । त्यसका लागि देउवाले प्रस्टीकरण पनि दिनुपरेको छैन, बरु आलम ससम्मान रिहा भएका छन् ।पाँच वर्ष मुद्दा चलेपछि २०८१ वैशाख १३ मा जिल्ला अदालत रौतहटले आलम, भाइ मोहम्मद महताब आलम, शेख सेराज (सराज) र बद्री सहनीलाई जन्मकैदको सजाय गरेको थियो । जिल्ला अदालतले विस्फोट भएको तथ्य स्थापित भएको भन्दै घाइते त्रिलोकप्रताप र ओसी अख्तरलगायतलाई मोहम्मद आफताब आलमसमेतले बोरामा हाली ट्याक्टरमा राजा इँटा उद्योगको चिम्नी भट्टामा लगी जलाई मारेको ठहर गरेको थियो । उच्चले भने बम विस्फोट वारदात वस्तुनिष्ठ प्रमाणले पुष्टि हुन नसकेको, घाइते भनिएका त्रिलोकप्रसाद र ओसी अख्तरलाई ट्र्याक्टरमा हाली राजा इँटाभट्टामा लगी पोलेको भन्ने ठोस सबुद प्रमाण भेटिन नसकेको र विधि विज्ञान प्रयोगशालाको प्रतिवेदनले पनि यसलाई पुष्टि गर्न नसकेको निर्क्योल गरेको छ । अब सर्वोच्च अदालतमा पीडितले न्याय खोज्ने विकल्प बाँकी नै छ । न्यायिक प्रक्रियामा यो नियमित अभ्यास हो । तर, आफ्ना सन्तान गुमाएका अभिभावकका लागि भने यो ढिलाइ, यो पर्खाइ र यो उतारचढाव अस्वाभाविक हो । आलमले आफ्नो इलाकामा त्रास फैलाएको र दबदबा कायम गरेको आरोप लाग्ने गरेको छ । आफूलाई पक्राउ गर्ने प्रहरी अधिकारीले गल्ती गरेको भन्दै उनले जिल्लामा आगो लाग्ने धम्की दिएका थिए । यो आक्रोशपूर्ण अभिव्यक्ति मात्र थिएन, यसका लागि उनी अभ्यस्त नै थिए । छोरा ओसी अख्तरको न्यायका लागि गौर, हेटौंडा र काठमाडौं धाइरहेकी आमा रुक्सनालाई ८ माघ २०६७ साँझ गोली हानी हत्या गरिएको थियो । उनलाई गोली किन हानियो ? त्यसको पृष्ठभूमिमा को थियो र स्वार्थ के थियो भन्ने विषयमा अहिलेसम्म गहन अनुसन्धान भएको छैन । यस राजापुर वरपरको समाजको शान्तिसुरक्षा र सामाजिक मनोविज्ञानलाई प्रस्ट पार्दछ । अहिले पनि पीडित परिवार र न्यायका लागि सहयोग गरेका व्यक्ति तथा संस्थाको सुरक्षाप्रति संशय बढेको छ । यति ठूलो जोखिम मोलेर पनि न्यायको दियो खोज्दै हिँडेका वृद्ध नागरिकलाई न्यायिक नेतृत्वले निराश बनाउनु हुन्न । यसमा सकारात्मक र प्रभावकारी हस्तक्षेप आवश्यक छ ।"
न्यायको खरानी माथि उठेको प्रश्न,"सन्तोष सिम्खडा, टोकियो, जापान"
"समस्या व्यवस्थामा होइन, व्यवस्थापकमा हो","गोपाल देवकोटा, कामनपा७, चाबहिल"
युद्धले जन्माएको समस्या,"तिलप्रसाद न्यौपाने, माछापोखरी चोक, काठमाडौं"
गणतन्त्रमा खस्किँदो शासकीय सीप,"पहिलो संविधानसभाको पहिलो बैठकले वंशानुगत राजतन्त्रको अन्त्य गरेर गणतन्त्र स्थापना गरेको १७ वर्ष भइसकेको छ । संविधानसभाबाट हामी सार्वभौमसत्तासम्पन्न नेपाली जनता को नाममा संघीय लोकतान्त्रिक गणतन्त्रात्मक शासन व्यवस्था अंगीकार गरेको नेपालको संविधान जारी भएको पनि ११ वर्ष बितिसकेको छ । संविधान त साधन मात्र हो, साध्य नेपाली जनताको सर्वोपरि हित हो । गणतन्त्रको यस यात्रामा नेपालीहरूको खुसी र प्रतिष्ठा बढाउन सक्यो सकेन र सकेन भने यसको दोष राजनीतिक प्रणालीको हो कि यसका सञ्चालकहरूको हो ? अब बहसको विषय हुनुपर्दछ । अमेरिकी संविधानका निर्मातामध्येका एक बेन्जामिन फ्रांक्लिनले भनेका थिए, अमेरिकी संविधानले खुसीको प्रत्याभूति गर्दैन, यसको खोजी मात्र गर्दछ, तिमी आफैंले यसलाई समात्न सक्नुपर्दछ । गणतन्त्र यस्तो व्यवस्था हो जहाँ शक्तिको प्रयोग जनताको लोकप्रिय सहभागिताबाट गरिन्छ न कि वंशानुगत वा दैवी आदेशबाट । त्यसैले अर्का अमेरिकी संविधानका मस्यौदाकार थोमस जेफर्सनले चेतावनी दिएका थिए, जनताको आचरण र जोसले गणतन्त्रको बलियोसँग संरक्षण हुन्छ, यसमा कमी वा उदासिनता यस्तो घुनकिरा हो जसले संविधान र कानुनको मुटु नै खाइदिन्छ । प्रसिद्ध लेखक स्यामुयल हन्टिङ्टनले लेखेका छन्, जब सर्वसत्तावादको स्मरण हराउँदै जान्छ, लोकतन्त्रको असफलताको असन्तोष बढ्न थाल्दछ । अहिले नेपाली समाजमा परिवर्तनको लाभ नपाएको आक्रोश बढ्दै गएको छ । नेपाली जनताले निरंकुशता, विभेद र उत्पीडनको अन्त्य गर्न पटकपटक गर्दै आएको जनआन्दोलन, सशस्त्र संघर्ष, त्याग र बलिदानको परिणाममा आफैंले छानेका प्रतिनिधिहरूले जारी गरेको संविधानबाट धेरै आशा गरेका थिए । तर दुर्भाग्य नै हो, जनताको आशामाथि कुठाराघात भयो । जब आशामाथि धोखा हुन्छ, तब निराशाको मौन क्रान्ति भुसको आगोजस्तै भित्रभित्रै सल्किँदै जान्छ । अझ युवा पुस्ताहरूमा निराशा बढ्यो भने यसले अराजकतातिर लैजान्छ । रुसमा जारहरूको शासनकालमा युवाहरूले शून्यवाद (निहिलिज्म) को अभियान चलाएका थिए । यो निरंकुश व्यक्तिवाद थियो । जसले न धर्म मान्थ्यो, न परिवार र कानुन नै मान्दथ्यो । शून्यवादीहरू न तर्कको आधारमा कुनै कुरा मान्दथे, न वैज्ञानिक ढंगले तर्क गर्दथे न बाउबाजेलाई आदर गर्दथे । वास्तवमै शून्यवाद विनाशवाद थियो । यो तानाशाहीभन्दा खतरा मानियो, जसले समाज नै ध्वस्त पार्ने सम्भावना थियो । त्यसैले युरोपका सबै शासकहरू मिलेर शून्यवाद लाई दबाए । नेपालमा अहिले युवाहरूमा बढ्दै गएको असन्तोषले शून्यवाद कै रूप लिने सम्भावनालाई नकार्न सकिन्न । उनीहरू बेरोजगार छन्, नेपालमा भविष्य नदेखेर विदेश पलायन हुँदै छन् । नेपालका गाउँ युवाविहीन र खेतबारी बाँझो हुँदै छन् । उनीहरू आशाको किरण कहीँ कतै देखिरहेका छैनन् । अर्कोतिर सत्तामा रहने वर्ग उही छ र पालोपालो शासनको रजगज गर्दै छ । उनीहरूमा युवाहरूको आशा जगाउने इच्छा र सोच केही देखिएको छैन । दैनिकजस्तै भ्रष्टाचारका काण्डहरू सार्वजनिक भइरहेका छन् । सार्वजनिक पदलाई व्यक्तिगत लाभको लागि निर्लज्ज रूपमा प्रयोग भइरहेको देखिन्छ । राज्यका लाभहरू आफन्त र आसेपासेहरूलाई दिइन्छ । सार्वजनिक सेवाहरूमा लोक सेवा आयोगले सिफारिस गर्ने पदहरूबाहेकमा दलीय आधारमा नियुक्त गरिन्छ र योग्यतातन्त्रलाई उपेक्षा भइरहेको छ । लोकतन्त्रमा सरकार जनताप्रति जवाफदेही हुनुपर्नेमा उसको शैली निरंकुश हुँदै गएको देखिन्छ । शक्ति पृथकीकरण र नियन्त्रण सन्तुलनका लागि स्थापित निकायहरूप्रति पनि जनविश्वास गुम्दै गएको छ । कर्मचारीतन्त्र त उसले आन्तरिकीकरण गरेको संस्कारढिलासुस्ती, भ्रष्टाचार र आत्मपूजाबाट त्यसै बदनाम छ । समग्रमा हाम्रा शासन र सुशासनका पात्रहरूप्रतिको आक्रोश राजनीतिक प्रणालीप्रति पनि देखिन थालेको छ । सार्वजनिक पदाधिकारीहरूको अकुशलता र अनैतिक आचरणको निन्दा तिनीहरूप्रति नै हुनुपर्दथ्यो । यसमा गणतन्त्र को के दोष ? संविधान र कानुनको दृष्टिमा एक जना पनि माथि छैन भन्ने शासनप्रणाली नै गणतन्त्र हो । तर नबुझेर वा बुझ पचाएर यसमाथि हिलो छ्याप्ने काम भइरहेको छ । चिनियाँ दार्शनिक कन्फ्युसियसको, सौन्दर्यबिनाको पदवी, श्रद्धाबिनाको उत्सव र दुःखबिनाको शोकको के अर्थ भन्ने भनाइ मननयोग्य छ । गणतन्त्रप्रति आदर नभएको उत्सव केवल औपचारिकता मात्र हुन जान्छ । यस प्रणालीका राम्रा पक्षहरूको व्यापक प्रचारप्रसार गरेर जनतामा यसप्रति सम्मान जगाउन सक्नुपर्छ । सरकार र राज्यका निकायहरूले गणतन्त्रका मूल्यहरू स्वतन्त्रता, समानता, कानुनको शासन र लोकप्रिय सहभागिताको प्रत्याभूति गर्ने प्रण जनतासामु गर्नुपर्छ । गणतन्त्रको लाभ लिएर घुनकिराजस्तै त्यसलाई खोक्रो बनाउनेहरूले देखावटी उत्सव मनाउनुको कुनै अर्थ रहँदैन ।गणतन्त्रमा हर्ताकर्ता हुँ भन्नेहरूको राज्यकला (स्टेटक््रयाफ्ट) मा सुझबुझपूर्ण देखिएन । सरकार सञ्चालन गर्नेहरूमा शासकीय क्षमता भएन । अपरिपक्वहरूबाट सुशासनको आशा गर्नु नै व्यर्थ थियो । समय धेरै अगाडि बढिसक्यो, दिक्कलाग्दो थोत्रा तर्कमा उनीहरू आफूलाई उम्दा देखाउन खोजिरहेका छन् । यो कुनै पूर्वाग्रह राखेर भनिएको होइन, सुशासनसम्बन्धी राष्ट्रिय र अन्तर्राष्ट्रिय संस्थाहरूले प्रकाशित गरेको परिसूचक हेरे हुन्छ, उनीहरूको सुशासन कस्तो छ भनेर । इतिहासले सिर्जना गरिदिएको नाजुक मोडमा गतिशील र साहसिक नेतृत्व भइदिएको भए नेपालले समृद्धि र सुशासनमा ब्याकबेन्चर हुनुपर्ने थिएन । तानाशाहीविरुद्ध त्याग र संघर्ष गरेका नेताहरूमा विलासी जीवनको सोख चाँडै बढेको देखियो । यसले उनीहरूलाई गैरजवाफदेही र अनैतिक बनाउँदै लगेको देखिन्छ । यिनीहरूको गलत कामले गर्दा धमिलो पानीमा माछा मार्नेहरू सलबलाएका छन् । यसमा पहिलो पंक्तिमा छन् पूर्वपञ्चहरू जसले पञ्चायती व्यवस्थामा राजाको विश्वासपात्रका रूपमा हालीमुहाली गरेका थिए । उनीहरू गणतन्त्रमाथि फोहोरी गाली गरेर पुराना सत्ता फर्काउन सकिन्छ कि भनेर सम्पूर्ण शक्ति लगाइरहेका छन् ।कस्तो थियो त्यो निरंकुश व्यवस्था भन्ने भोग्नेहरूलाई थाहा छ । के त्यो बेला व्यवस्थाको विरोध गर्न पाइन्थ्यो ? यिनीहरूले अहिले गरेजस्तो खुलेयाम संविधानको विरोध गर्न पाइन्थ्यो ? व्यवस्थाको विरोध गरेकै आधारमा सर्वस्वहरण गरिएका, हत्या गरिएका, अराष्ट्रियतत्त्व घोषणा गरिएकाहरूको कथा र व्यथा भोग्ने र देख्नेहरू जीवितै छन् । के पञ्चायती व्यवस्थामा अहिलेको जस्तो समावेशीकरण थियो ? विविधताको सम्बोधन गर्ने रणनीति थियो ? विल्कुल थिएन । अहिलेको संविधानले प्रत्याभूत गरेका मौलिक अधिकारहरू थिए त ? थिएनन्, बरु एउटै भाषा एउटै भेष, एउटै राजा एउटै देश को नारा लगाएर नेपालका विविध जातजाति र संस्कृतिको अपमान गरिन्थ्यो । हन्टिङ्टनले भनेजस्तै अहिले नेपालीहरूले त्यो बेलाको निरंकुशता बिर्सिए भनेर नयाँ चाल चल्दै छन् । पूर्वराजालाई अगाडि सारेर राजतन्त्र अभिभावकका रूपमा रहनुपर्दछ भन्ने यिनीहरूको भनाइ छ । अभिभावक त अभिभावक नै हुनुपर्दछ, लाभको मतियार हुनु हुँदैन । अभिभावक हुनुको बदला राजाहरूले मौका पाउनासाथ आफ्नो महत्त्वाकांक्षा पूरा गर्न नागरिक स्वतन्त्रता हनन गरेका होइनन् र ? राजा महेन्द्रले २०१७ सालमा निर्वाचित सरकारमाथि सैनिक कु गरेको, राजा वीरेन्द्रले गाउँफर्कको टीके राजनीति सुरु गरेको, राजा ज्ञानेन्द्रले निर्वाचित संस्थाहरू समाप्त पारेर आफैं सरकार प्रमुख भएर लोकतन्त्रको हत्या गरेको धेरै भएको छैन । अहिले पूर्वराजा ज्ञानेन्द्रको भनाइ नागरिक स्वतन्त्रताभन्दा माथि अर्को कुनै वाद र तन्त्र छैन सामाजिक सञ्जालमा पढ्न पाइयो । तर उनैले होइन सत्ता लिनासाथ टेलिफोन, इन्टरनेट काटेर र सामुदायिक रेडियो, एफएमहरूमाथि प्रतिबन्ध लगाएर व्यक्तिगत स्वतन्त्रतामा अंकुश लगाएको ? जनताको स्मरणशक्ति त्यति कमजोर छैन कि, २० वर्षअघिको कुरा सम्झिन सक्दैनन् ।अहिले अर्को एउटा समूह छ, जसले आफूलाई विश्लेषक र बुद्धिजीवी भएको दाबी गर्दछ । यिनीहरू राजनीतिमा ठाउँ नपाएका वा कुनै महत्त्वपूर्ण नियुक्ति नपाएको झोकमा व्यवस्थाकै विरोध गर्दछन् । यसलाई अन डेमोक्रेसी का लेखक रबर्ट डालले, लोकतन्त्रको अँध्यारो पक्ष प्रबुद्ध वर्गहरूबीचको मोलतोल भनेका छन् । उनले भनेका छन्, बहुलवादी प्रजातन्त्रअन्तर्गत नागरिकहरूले सरकारको व्यवहार र निर्णयहरूमा प्रभाव पार्नका लागि गठित संस्थाहरूसँगै गाँसिएर एउटा गैरप्रजातान्त्रिक प्रक्रिया रहेको हुन्छ, त्यो हो राजनीतक र प्रशासनिक प्रबुद्ध समूहहरू बीचको मोलतोल । यिनीहरू आमनागरिकभन्दा शक्तिशाली हुन्छन् । गलत तर्क दिएर जनतालाई दिग्भ्रमित गराउन यस्तो यो समूह क्रियाशील देखिन्छ । अर्कोतर्फ राजनीतिमा औचित्य गुमाएका केही नेताहरू सत्यलाई बंग्याएर अन्योल सिर्जना गर्ने प्रयासमा देखिन्छन् । यसमा माओवादी अलग भएर एक्लिएकाहरू, कांग्रेसमा अवसर नपाएर अलग भएकाहरू, एमालेले कारबाही गरेकाहरू र निर्वाचनमा जनमत नपाएर शून्यमा झरेकाहरू छन् । बृहत् शान्ति सम्झौतामा साक्षी भएर ताली बजाउनेहरू र गणतन्त्रका पक्षमा मतदान गर्नेहरू अहिले गणतन्त्रको लागि सहमति भएकै थिएन भन्दै छन् । तर बृहत् शान्ति सम्झौताको ३३ मा के थियो भन्दैनन् । नेपाल सरकार र नेकपा माओवादीबीच भएको बृहत् शान्ति सम्झौतामा राजसंस्था कायम राख्ने वा नराख्नेबारे संविधानसभाको पहिलो बैठकद्वारा साधारण बहुमतले टुंगो लगाउने उल्लेख भएको बिर्सिन्छन् ।बढ्दै गएको बेथितिका कारण गणतन्त्र हो त ? यो त एक शासन प्रणाली मात्र हो । संस्थाहरू, पद्धति र परम्पराबाट प्रणाली बन्ने हो । प्रयोगमा आएका शासन व्यवस्थाको एक रूप हो गणतन्त्र । के यो शासन प्रणालीको उत्कृष्ट रूप हो ? यससम्बन्धमा दार्शनिकहरूको तर्क, संविधानविद्हरूको भनाइ र प्रयोगबाट सिकिएका अनुभवबाट निचोडमा पुग्नुपर्दछ । समाज विकासको प्रारम्भिक चरणमा गणतन्त्र नै थियो, समुदायका सदस्यहरूले आफ्नो सुरक्षाका लागि शासक छानेर जिम्मा दिएपछि राज्यको उत्पत्ति भएको मानिन्छ । विस्तारै साहसिक विजेताहरूले शासन सत्ता लिएर आफूलाई राजा घोषणा गर्न थाले र प्रायः सबै देशहरूमा राजैराजा हुन थाले । उनीहरूले दैवीशक्ति वा भयशक्तिको आधारमा शासन चलाए । त्यसबेला पनि केही देशहरूमा गणतन्त्र थियो । भगवान् शाक्यमुनि बुद्धिले बज्जी जातिको सुशासनको चर्चा अजात शत्रुसँगको संवादमा गरेका छन् । बज्जीको राज्यमा जनसंसद्बाट निर्णय हुने गरेको, शासकको छनोट जनताले गर्ने गरेको सन्दर्भ उल्लेख गरेका छन् । पौराणिक काललाई छाडेर हेर्ने हो भने एथेन्स र स्पाट्राको लोकतन्त्र र रोमको गणतन्त्रको चर्चा सान्दर्भिक हुन्छ । एथेन्सको लोकतन्त्रमा नगर राज्यहरूमा प्रत्यक्ष प्रजातन्त्रको अभ्यास गरिएको थियो जहाँ हरेक निर्णय जनताबाट हुन्थ्यो । रोममा भने लुसियस जुनियसले रोमन अधिराज्यको अन्त्य गर्दै गणतन्त्र स्थापना गरे । यही एथेन्स, स्पाट्रा र रोमको गणराज्यलाई शास्त्रीय गणतन्त्र भनिन्छ । रोमको गणतन्त्रमा राजतन्त्रको कन्सल, कुलीनतन्त्रको सिनेट र लोकतन्त्रको जनप्रिय सभा तीनवटै विशेषता समेटिएको थियो । त्यसैले रोमको गणतन्त्र लामै समय टिक्यो । तर ईशापूर्व १३० पछि जुलियस सिजरको तानाशाहीले गर्दा कमजोर हुँदै ईशापूर्व ४४ मा सम्राटहरूले शासन गरिने व्यवस्थामा रूपान्तरित भयो ।पछि दार्शनिकहरूले कुन शासन प्रणाली राम्रो भन्नेमा बहस तर्कहरू प्रस्तुत गरे । प्लेटोले दार्शनिक राजा (वंशानुगत होइन), अरस्तुले कुलीनतन्त्र र मान्टेस्क्युले लोकतान्त्रिक गणतन्त्र राम्रो व्यवस्था भनेका छन् । राजतन्त्र र गणतन्त्रमा कुन शासन प्रणाली राम्रो हुन्छ भन्ने कुरामा संयुक्त राज्य अमेरिकाको संविधान निर्माताहरूले लामो विवाद गरेका थिए भन्ने पढ्न पाइन्छ । मैडिसनले अमेरिकी जनताको बुद्धि, क्रान्तिको सिद्धान्त र स्वतन्त्रताप्रतिको हाम्रो प्रेमका कारण जनताको आफ्नै शासन गणतन्त्रबाट पर हट्न नहुने तर्क दिएका थिए । हैमिल्टनले बेलायतका राजा स्थायी शासक हुन् र ऊ उसको प्रशासनप्रति उत्तरदायी हुन पर्दैन, तर गणतन्त्रका हरेक शासक उसको व्यवहारप्रति जवाफदेही हुन्छ भनेका थिए । उनले थप भनेका थिए, संयुक्त राज्य अमेरिकाका राष्ट्रपति भ्रष्टाचार, देशद्रोह र अन्य जघन्य अपराधमा छानबिन र महाभियोगका लागि कठघरामा उभिनुपर्दछ, ब्रिटेनका राजा कुनै पनि अपराधका लागि छानबिनको दायरामा पर्दैनन् । यसमा थप गर्दै जर्ज वासिङ्टनले भनेका थिए, गणतन्त्रमा अन्य व्यवस्थामाभन्दा कानुनको सम्मान बढी गरिन्छ, स्वतन्त्रता र सम्पत्तिको सुरक्षा बढी हुन्छ तथा मानवमा खुसीको वितरण प्रभावकारी हुन्छ । लामो बहसपछि संविधानको धारा ४ मा संघमा गणतन्त्रात्मक सरकार हुने ग्यारेन्टी गरियो । पछि स्प्रिङफिल्डको एक भाषणका क्रममा अब्राहम लिंकनले बोलेका थिए, यो राष्ट्रपतिको कुर्सीमा न चीलको जात न त सिंहको परिवारकै हक लाग्दछ । कानुनभन्दा माथि एक जना पनि नहुनु र नागरिकहरूको स्वामित्व शासनसत्तामा हुनु गणतन्त्र को सबभन्दा सुन्दर पक्ष हो । गणतन्त्र अहिलेसम्म आविष्कार भएका शासन प्रणालीमा सबभन्दा राम्रो मानिएको छ । तर यति उत्कृष्ट व्यवस्थाका सञ्चालकहरू गलत पर्दा यस प्रणालीप्रति आलोचना हुने गर्दछ । विश्वका निर्वाचित तानाशाहहरू मार्कोस, सुहार्तो, मुगावे, पिनोचे आदि गणतन्त्रलाई बदनाम गराउनेहरू थिए । तर केही तानाशाहहरूका कारण राम्रो व्यवस्था गलत भन्न मिल्दैन । अरू व्यवस्थामा भन्दा गणतान्त्रिक संविधानमा आन्तरिक नियन्त्रण र सन्तुलनको राम्रो संयन्त्र हुन्छ । सत्तामा रहेकाहरूको उपद्रव रोक्न संस्थागत प्रबन्ध हुन्छ र कुनै चुनौती र द्वन्द्व समाधानका सेफ्टी भल्ब यसभित्र नै पाइन्छ । हाम्रो गणतन्त्रमा चालक राम्रा परेनन् जसले गर्दा गणतन्त्रको गाडी लक्ष्यमा पुग्न सकेको छैन । यसलाई राम्रोसँग चलाउन चालक फेर्नुपर्ने भएको छ । बूढा र ऊर्जाहीनहरूबाट अब यो चल्न सक्दैन । अक्टोजनरेसनको जिद्दीपन र बुमर हरूको दम्भले यो व्यवस्था चल्न सक्दैन । यसर्थ अहिले तीन दशकभन्दा लामो समयदेखि शासनमा रजगज गरिरहेका नेताहरूलाई अहिलेसम्म परिवर्तनका लागि गरेको योगदानका लागि कृतज्ञता व्यक्त गर्दै अभिभावकको स्थानमा राख्न सक्नुपर्छ । युवापुस्ताहरू पनि सत्तामा भागीदार भइसकेकाले पहिले जनतासँग विगतका लागि माफी माग्दै अब सप्रिने प्रण गरेर जनविश्वास आर्जन गर्न सक्नुपर्छ । राजाहरू लोकतन्त्रको हत्या गर्दछन् र लोकतन्त्रवादी नेताहरू राष्ट्रियताको प्रवर्द्धन गरेर राष्ट्रिय स्वाभिमान कायम गर्न कमजोर देखिएका छन् । अबको नेता राष्ट्रियता र लोकतन्त्रका मूल्यहरू दुवै संरक्षण गर्ने हुनुपर्छ ।हालै एकीकृत समाजवादीका महासचिव घनश्याम भुसालले एक अन्तर्वार्तामा भनेको कुरा घतलाग्दो थियो । अहिले गणतन्त्रमाथि प्रतिगामीहरूले प्रहार गर्न हिम्मत गर्नुले हामीले आफ्नै अनुहारमा कालोमोसो दले हुन्छ भन्ने उनको भनाइ थियो । परिवर्तनलाई बचाउन नसक्ने हो भने सबै नेताहरूको मुखमा कालो पोतिन्छ नै । यक्षप्रश्नमा युधिष्ठिरलाई यक्षरूपी धर्मराज सोध्छन् कालोभन्दा कालो के हो ?, उत्तरमा युधिष्ठिर भन्छन् कलंक । देश कुशासनमा फस्दै गएमा कलंकको कालो नेताहरूमा लाग्दछ नै । गणतन्त्रको सुरक्षाका लागि दुई मूलमन्त्र आवश्यक मानिन्छ जनताप्रति निर्भरता र सही जवाफदेहिता । यसर्थ जनतालाई काल्पनिक कार्टुनको नायक फ्यान्टम पब्लिक का रूपमा नहेरेर साँच्चै उनीहरूको एजेन्ट हौं भन्ने भावनामा काम गर्नुपर्छ । आफ्ना निर्णय र आचरणका लागि जनताप्रति साँच्चै जवाफदेही हुनुपर्छ । तर यसका लागि जनताको चेतनास्तर पनि त्यहीअनुरूप उठ्न आवश्यक हुन्छ । उनीहरूमा राजनीतिक प्रणाली र सरकारबीच फरक छुट्याउने क्षमता तथा आफ्ना प्रतिनिधिहरूलाई कठघरामा उभ्याउन सक्ने साहस हुनुपर्छ । संयुक्त राज्य अमेरिकाका पूर्वराष्ट्रपति थियोडोर रुजबेल्टका यी भनाइ मननयोग्य लाग्दछन्, हाम्रो गणतन्त्र सफल हुने हो भने औसत नागरिक राम्रा हुनुपर्दछ । पानीको बहाव यसको मूलभन्दा माथि जान सक्दैन र राष्ट्रिय शक्ति तथा राष्ट्रिय महानताको मूलस्रोत औसत नागरिकहरूमा पाइन्छ । यसकारण नागरिकहरूको औसत स्तर उठाउन हामीले सक्दो प्रयास गर्नुपर्दछ । यो औसत स्तर तबसम्म उठ्न सक्दैन जबसम्म नेताहरूको औसतस्तर योभन्दा माथि हुँदैन । हामी नेपाली नागरिकहरूले र हाम्रा नेताहरूले यी भनाइ आत्मसात् गरेर आफ्नो स्तर उठाउन लाग्नु अहिलेको माग हो । लोकतान्त्रिक गणतन्त्रभन्दा राम्रो शासन प्रणाली अहिलेसम्म आविष्कार भएको छैन । यसलाई राम्रो बनाउँदै लैजाने हो । मोटर बिग्रियो भनेर बयलगाडा चढ्न सकिँदैन ।"
वैदेशिक रोजगारीले थपेको चिन्ता,"गाउँघर मात्रै होइन, सहरी क्षेत्रमा पनि अचेल वैदेशिक रोजगारीमा नजाने व्यक्तिका घर भेट्टाउन मस्किल छ । वैदेशिक रोजगारीमा नगए आर्थिक अवस्था सुधार गर्नै नसकिने सोच हामीमा विद्यमान छ । वैदेशिक रोजगारीमा गएका सदस्यका घर अन्यका तुलनामा केही सुविधासम्पन्न देखिएका छन् । त्यसले पनि धेरैलाई वैदेशिक रोजगारीमा जाने लालसा बढाइरहेको छ । यहाँ खासै केही गर्न नसकेको र भविष्य पनि नदेखेको पछिल्लो पुस्ता वैदेशिक रोजगारीका लागि बढी आकर्षित छ । सामान्य लेखपढ गरेका ग्रामीण क्षेत्रका व्यक्ति पनि पछिल्लो समय वैदेशिक रोजगारीमा गइरहेका छन् । यहाँबाट अध्ययनका लागि भनेर गए पनि अन्ततः उनीहरूको ध्यान रोजगारीमै केन्द्रित छ । रोजगारीमा गएकाहरू घामपानी नभनी पैसा कमाउनतिर लागेका छन् । कतिपय घरखेत उकास्न पैसा कमाउनुपर्ने बाध्यतामा छन् भने कतिपय परिवारको सपना पूरा गर्न दसनंग्रा खियाएर विदेशी भूमिमा पसिना बगाइरहेका छन् ।वैदेशिक रोजगारीमा जाने धेरैले त्यहाँ काम गर्दा अथवा खाँदा, बस्दा अपनाउनुपर्ने सावधानीका बारेमा समेत जानकारी लिएका हुँदैनन् । यहाँबाट वैदेशिक रोजगारीमा जानेलाई सचेत हुनुपर्ने विषयमा न व्यक्ति सचेत देखिन्छ, न त सरकारले नै यससम्बन्धी कुनै तालिम दिने गरेको छ । एकाध म्यानपावर कम्पनीबाहेक धेरै यस विषयमा गम्भीर बनेको पाइँदैन । नेपालबाट विभिन्न मुलुकमा वैदेशिक रोजगारीका लागि जाने व्यक्तिले विभिन्न खाले स्वास्थ्य समस्यालगायत अन्य समस्याबाट गुज्रिनुपरेका धेरै उदाहरण छन् । नेपालबाट गएका धेरै युवा पछिल्लो समय मिर्गौलासम्बन्धी रोग लिएर फर्किएका कतिपय समाचार हामीले हेर्ने, पढ्ने र सुन्ने गरेका छौं । पछिल्लो समय नेपालमा केही गर्न सकिन्न भन्ने भाष्य बनेको छ । नेपालमा सम्भावना नदेखेर आफ्नो अनि परिवारको सपना पूरा गर्ने ध्याउन्नमा युवाहरू घामपानी नभनी खट्दा विभिन्न खाले स्वास्थ्य समस्या देखिने गरेका हुन् । नेपालमा भन्दा गर्मी बढी हुने मुलुकमा गएका कतिपय युवा हावापानी, रहनसहनका बारेमा अनभिज्ञ रहँदा पनि समस्या हुने गरेको छ । बसाइँ, खानपिन, हावापानी नमिल्दा कतिपय वैदेशिक रोजगारीमा गएका युवा त्यसै नेपाल फर्किनुपरेका उदाहरण पनि थुप्रै छन् । यसरी विदेशमा स्वास्थ्य समस्याबाट पीडित भइसकेपछि अन्ततः उनीहरूलाई नेपाल फर्किनुको विकल्प रहँदैन । यसरी धन हैन रोग बोकेर नेपाल फर्किने प्रशस्त छन् । भक्तपुरस्थित सहिद धर्मभक्त राष्ट्रिय अंग प्रत्यारोपण केन्द्रमा मिर्गौलाको समस्या लिएर पुग्ने धेरै युवा वैदेशिक रोजगारीबाट फर्किएका रहेको अस्पलालले जनाएको छ । कोही सुरुकै स्टेजमा थाहा पाएर फर्किएका छन् भने कोही अन्तिम स्टेजमा पुगेपछि फर्किएर उपचार गराइरहेका छन् । उनीहरू स्वास्थ्य समस्या लिएर नेपाल फर्किंदा परिवारमा थप चिन्ता बढाएको छ । अन्तिम अवस्थामा नेपाल फर्किएर उपचार गराउँदा परिवारमा चिन्ता मात्रै हैन, कमाएको सम्पत्ति पनि स्वास्थ्य उपचारमै सकिने भएपछि कतिपयको घरपरिवार नै बिल्लीबाठ भएका थुप्रै उदाहरण हामी देख्न पाउँछौं । कतिपय घरबार धितो राखेर र मिटर ब्याजमा ऋण लिएर पनि वैदेशिक रोजगारीमा गइरहेका छन् । त्यस्ता व्यक्ति पनि बीचमै फर्किएर उपचार गराइरहेका छन् । उनीहरूको परिवारको आशा अनि सम्पत्तिका नाममा भएको अलिकति जायजेथा पनि उकास्ने अवस्था छैन । परिवारको आर्थिक अवस्था सुधारेर सुनौलो भविष्यको कल्पना गरेका युवाहरूको सपना चकनाचुर भएको छ । नेपालबाट दैनिक हजारौंको संख्यामा युवाहरू अहिले वैदेशिक रोजगारीमा जाने गरेको सरकारी तथ्यांक छ । तीमध्ये कति त स्वास्थ्य समस्या भए पनि जाने गरेका छन् । स्वास्थ्य परीक्षणका लागि तोकिएका स्वास्थ्य संस्थाले वैदेशिक रोजगारीमा जाने कतिपयलाई समस्या हुँदाहुँदै पनि पठाउने गरेको चिकित्सकहरू नै बताउँछन् । नेपालबाट स्वास्थ्य परीक्षण गरेर वैदेशिक रोजगारीमा गएकामा पनि मिर्गौलासम्बन्धी समस्या देखिएपछि त्यहाँ पुग्नेबित्तिकै नेपाल फर्कनुपरेका उदाहरण प्रशस्त छन् । पछिल्लो समय वैदेशिक रोजगारीका लागि महिला र पुरुष जाने भए पनि मिर्गौलासम्बन्धी समस्या भएकामध्ये धेरै पुरुष रहेको अस्पतालका तथ्यांकले देखाएका छन् । मिर्गौलासम्बन्धी समस्याबाट पीडित भएर स्वदेश फर्किनेको आधा संख्या जनजाति समुदायको रहेको सहिद धर्मभक्त राष्ट्रिय अंग प्रत्यारोपण केन्द्रको भनाइ छ ।वैदेशिक रोजगारीका क्रममा खासगरी पुरुषसँगसँगै महिला पनि जान थालेपछि नेपाली समाजको पारिवारिक, सामाजिक र सांस्कृतिक अभ्यासमा तीव्र परिवर्तन हुन थालेको छ । दाम्पत्य जीवनमा विचलन आउने, विवाहेत्तर सम्बन्धमा आकर्षण बढ्नेजस्ता समस्या पनि उत्तिकै छन् । जसका कारण समाज, परिवार र व्यक्तिको मानसिक स्थितिमा नै विचलन आएको पाइएको छ । पुरुष वैदेशिक रोजगारीमा गएका घरका महिलाले विवाहित पुरुषसँग सामाजिक सञ्जालमार्फत सम्बन्ध बढाएका कारण घरबार नै बिग्रेका उदाहरण पनि देखिन थालेको छ । यस्तै महिला वैदेशिक रोजगारीमा गएका घरका पुरुषले दोस्रो विवाह गरेका र घरवार बिग्रेका धेरै उदाहरण हामी देख्न पाउँछौं । कतिपय अवस्थामा पुरुष विदेश गएका घरका महिलाले चरित्रहत्याको लाञ्छना पनि सहनुपरेको छ । वैदेशिक रोजगारीमा गएका व्यक्तिको स्वास्थ्यमा समस्या देखिए पारिवारिक विचलन आउने र वैदेशिक रोजगारीमा गएका व्यक्ति वा परिवारका सदस्यले बाटो बिराए पारिवारिक, सामाजिक सबै खाले जोखिम बहन गर्नुपर्ने भएकाले पनि व्यक्ति स्वयंले कुनै कदम चाल्नुपूर्व सयौं पटक सोच्नुपर्ने देखिन्छ । वैदेशिक रोजगारीको सकारात्मक प्रभावभन्दा बढी नकारात्मक प्रभाव समाजमा देखिएको छ । वैदेशिक रोजगारीले समाजका सक्षम, उर्वर र सिर्जनशील युवा जनशक्ति विदेश पलायन हुँदा कतिपय गाउँघर बालबालिका र वृद्धवृद्धा मात्र बस्ने थलो बन्दै गएका छन् । यस्ता गाउँघरमा कुनै आपतविपत् आइलागे पनि उद्धार गर्ने युवाको कमी छ ।सरकारले विप्रेषण बढेको भन्दै खुसी व्यक्त गर्ने गरेको छ । तर विप्रेषणसँगै आउने स्वास्थ्य, सामाजिक र आर्थिक विचलनका बारेमा चासो दिएको पाइँदैन । वैदेशिक रोजगारीको प्रभावस्वरूप स्वास्थ्य समस्या, पारिवारिक संरचना र दाम्पत्यसम्बन्धमा देखिएको परिवर्तनलाई सकारात्मक तरिकाले व्यवस्थापन गर्न नसकिए यसको असर अझै गहिरो गरी फैलिँदै जाने र विकराल बन्ने निश्चित छ ।"
बजेटमा निजी क्षेत्रका मुद्दा,"(काठमाडौं)औद्योगिक क्षेत्रलाई चलायमान बनाउन, उत्पादन क्षमता बढाउन र लगानी वृद्धि गर्नगराउनलगायत निजी क्षेत्रका माग सरकारले सम्बोधन गरेको छ । विदेशमा लगानी गर्न पाउनुपर्नेदेखि औद्योगिक क्षेत्रमा उद्योग स्थापना गर्न महँगो भयो भन्दै आएका निजी क्षेत्रका माग अर्थमन्त्री विष्णु पौडेलले आर्थिक वर्ष २०८२८३ को बजेटमार्फत सम्बोधन गरेका हुन् । पूर्वअर्थसचिव रामेश्वर खनाल संयोजकत्वको उच्चस्तरीय आर्थिक सुधार सुझाव आयोगको प्रतिवेदन र त्यसको कार्ययोजनादेखि आगामी आर्थिक वर्षको बजेटमार्फत निजी क्षेत्रमैत्री नीति आत्मसात् गरिएको छ । संसद्का दुवै सदनमा बजेट प्रस्तुत गर्दै अर्थमन्त्री पौडेलले बिहीबार आगामी आर्थिक वर्षदेखि विशेष आर्थिक क्षेत्र र औद्योगिक क्षेत्रमा नयाँ उद्योग स्थापना गर्ने अनुमतिप्राप्त उद्योगलाई सुरुका तीन वर्षको भाडा छुट दिइने जनाए । विशेष आर्थिक क्षेत्रको मासिक भाडादर प्रतिवर्गमिटर २० रुपैयाँबाट घटाई ५ रुपैयाँ कायम गरिनेछ, बजेट वक्तव्यमा भनिएको छ, औद्योगिक क्षेत्रका उद्योगले उत्पादनको ३० प्रतिशतभन्दा बढी निर्यात गरे विशेष आर्थिक क्षेत्रका उद्योग सरहको सुविधा दिइनेछ । सरकारले औद्योगिक क्षेत्र निर्माण गर्ने कम्पनीलाई जलविद्युत् उत्पादन कम्पनीसरह र त्यस्तो औद्योगिक क्षेत्रमा स्थापना हुने उद्योगलाई विशेष आर्थिक क्षेत्रका उद्योगसरहको सुविधा उपलब्ध गराउने जनाइएको छ । औद्योगिक क्षेत्रका लागि निर्धारित मासिक भाडादरमा ५० प्रतिशत कटौती गरिने अर्थमन्त्री पौडेलले बताए । औद्योगिक पूर्वाधार निर्माणका लागि १ अर्ब ५५ करोड विनियोजन गरेको छु, पौडेलले भने । सरकारले प्रत्यक्ष वैदेशिक लगानीका लागि नेपाललाई उत्कृष्ट गन्तव्य स्थलमा विकास गर्ने जनाएको छ । लगानी सम्भावना भएका मुलुकहरूसँग लगानी प्रवर्द्धन एवं दोहोरो करमुक्ति सम्झौता गरिनेछ, उनले भने । नेपालमा विदेशी लगानी भित्र्याउन र कमाएको नाफा बाहिर लैजाने प्रक्रिया अप्ठ्यारो हुँदा प्रत्यक्ष विदेशी लगानी प्रतिबद्धताको तुलनामा कम भित्रिने गरेको थियो । सरकारले आगामी आर्थिक वर्षको बजेटबाट वैदेशिक लगानी भित्र्याउने र नाफा फिर्ता लैजाने प्रक्रियालाई सरल बनाइनेसमेत घोषणा गरेको छ । प्रत्यक्ष विदेशी लगानी प्रतिबद्धताको तुलनामा कम भित्रिन गरेकामा सरकारले लगानी आकर्षित गर्न एंकर इन्भेस्टमेन्टको नीति लिइने अर्थमन्त्री पौडेलले बताए ।निजी क्षेत्रले अगाडि सारेका केही माग सम्बोधन भएको नेपाल उद्योग वाणिज्य महासंघका अध्यक्ष चन्द्र ढकालले जनाए । विशेष आर्थिक क्षेत्रमा दिइएको सहुलियत र औद्योगिक क्षेत्रबाट ३० प्रतिशत निर्यात गर्दा पनि सुविधा दिने विषयले उत्पादनमूलक क्षेत्रमा सकारात्मक प्रभाव पर्नेछ, उनले भने, निजी क्षेत्रको संलग्नतामा इन्कुबेसन केन्द्र स्थापना गर्ने एवं महिला उद्यमीलाई व्यवसाय दर्ता गर्दा छुट दिने व्यवस्थाले राम्रो गर्छ । आर्थिक वर्ष २०८२८३ भित्र निजी क्षेत्रसँग ७ खर्ब रुपैयाँ बराबरको परियोजना विकास सम्झौता (पीडीए) र ४ खर्ब रुपैयाँ बराबरका आयोजनाको निर्माण कार्य थालनी गरिने बजेट वक्तव्यमा उल्लेख छ । सरकारले आगामी आर्थिक वर्षका लागि लगानी बोर्ड, नेपाललाई ७४ करोड रुपैयाँ बजेट विनियोजन गरेको छ । सरकारले आगामी आर्थिक वर्षदेखि २५ प्रतिशत विदेशमा लगानी गर्न पाइने र त्यसको स्वीकृति लगानी बोर्डले दिने नीति पनि लिएको छ । नेपाली व्यवसायी वा कम्पनीलाई विदेशमा बिक्री शाखा वा अर्धप्रशोधित सामग्री निर्यात गरी प्रशोधन कारखाना स्थापना गर्न अनुमति दिइनेछ, बजेट वक्तव्यमा भनिएको छ, यसका लागि निर्यातबाट हुने वार्षिक आम्दानीको २५ प्रतिशतसम्म विदेशमा लगानी गर्न पाउने कानुनी व्यवस्था गरिनेछ । यस्ता व्यवसायबाट आर्जन हुने मुनाफाको ५० प्रतिशत देशभित्र फिर्ता गर्नुपर्ने व्यवस्थासमेत गरिने पौडेलले जनाए । सरकारले काठमाडौं उपत्यकामा सञ्चालित उद्योगहरूलाई उपत्यकाबाहिरका औद्योगिक क्षेत्रमा स्थानान्तरण गरी राजधानीको प्रदूषण नियन्त्रण गर्न प्रोत्साहित गर्ने भएको छ । त्यस्ता उद्योगलाई निःशुल्क लिजमा जग्गा उपलब्ध गराइने पौडेलको भनाइ छ । सरकारले निजी क्षेत्र तथा घरजग्गा व्यवसायीलाई राहत हुने नीति ल्याएको छ । अनुमति पाएका तर हदभन्दा बढीको जग्गा भएका कारण बिक्रीवितरण गर्न नपाएका हाउजिङ र अपार्टमेन्ट बिक्रीवितरण खुला गर्ने सरकारको नीति छ । हदभन्दा बढीको जग्गा सरकारका नाममा आउनबाट रोक्न विगतमा विभिन्न उद्योग र कम्पनीका नाममा राखिएका जग्गामा समेत व्यवसायीले घरघडेरी, हाउजिङ र अपार्टमेन्ट निर्माण गरेर बिक्रीवितरण गर्न पाउने भएका छन् । वर्तमान भूमिसम्बन्धी ऐनको दफा १२ (छ) मा नेपाल सरकारले सूचित आदेशद्वारा तोकिदिएको सहकारी खेती गर्ने र संस्थाको नाउँमा रहेको, सोही आदेशमा तोकिएको हदसम्मको जग्गा बिक्रीवितरण गर्न नपाइने व्यवस्था छ ।"
रणनीतिक र गौरवका आयोजनामा बढाइयो बजेट,"(काठमाडौं) आगामी आर्थिक वर्षको बजेटमा भौतिक पूर्वाधार तथा यातायात मन्त्रालयअन्तर्गत नयाँ योजना समेटिएका छैनन् । पुरानै आयोजनाको निरन्तरता छ । ठूला, रणनीतिक र राष्ट्रिय गौरवका आयोजनामा भने बजेट बढाइएको छ । द्रुतमार्ग, अन्डरपास र ओभरपासजस्ता आधुनिक पूर्वाधार निर्माणलाई आगामी आर्थिक वर्षमा निरन्तरता दिँदै लगिने उपप्रधान तथा अर्थमन्त्री विष्णु पौडेलले बताए । राष्ट्रिय राजमार्गलाई आवश्यकताका आधारमा २ लेनदेखि ८ लेनसम्म स्तरोन्नति गर्दै लगिने बिहीबार संसद्का दुवै सदनमा अर्थमन्त्री पौडेलले प्रस्तुत गरेको बजेट वक्तव्यमा उल्लेख छ । सरकारले आर्थिक, प्राविधिक र वातावरणीय दृष्टिले उपयुक्त देखिएका स्थानमा मात्र सडकका लागि नयाँ ट्र्याक खोल्ने नीति पनि लिएको छ । सोहीअनुसार निर्माणको अन्तिम चरणमा रहेका र रणनीतिक महत्त्वका सडक पूर्वाधारलाई प्राथमिकतामा राखेर बजेट विनियोजन गरेको छ । निर्माणका क्रममा रेखांकनमा पटकपटक समस्या आइरहेको मध्यपहाडी राजमार्गको यात्राको समय, लागत, दूरी र दुर्घटना घटाउन विद्यमान रेखांकन परिमार्जन गरिने भएको छ । त्यसका लागि राजमार्गको आवश्यक पर्ने खण्डमा सुरुङ र भायाडक्ट प्रविधिसहितको डेडिकेटेड डबल लेनमा स्तरोन्नति गर्न तयारी गरिने बजेट वक्तव्यमा उल्लेख छ । त्यसका लागि समग्रमा ३ अर्ब ९४ करोड रुपैयाँ बजेट विनियोजन गरिएको छ । यो चालु वर्षको तुलनामा २६ करोड रुपैयाँ बढी हो । चालु वर्षमा ३ अर्ब ६८ करोड रुपैयाँ बजेट विनियोजन गरिएको छ ।हुलाकी राजमार्ग निर्माण दुई वर्षभित्र सक्न ३ अर्ब ५६ करोड रुपैयाँ बजेट विनियोजन गरिएको छ । यो चालु वर्षको भन्दा २६ करोड रुपैयाँ बढी हो । चालु वर्षमा उक्त मार्गका लागि ३ अर्ब ३० करोड रुपैयाँ विनियोजन भएको छ । काठमाडौंतराईमधेश द्रुतमार्ग (फास्ट ट्र्याक) को निर्माण २०८३८४ भित्र सम्पन्न गर्ने गरी काम भइरहेको अर्थमन्त्री पौडेलको दाबी छ । फास्ट ट्र्याकका लागि २४ अर्ब ४९ करोड रुपैयाँ विनियोजन गरिएको छ । चालु वर्षमा भने २२ अर्ब ५४ करोड रुपैयाँ विनियोजन गरिएको थियो । कर्णाली, कालीगण्डकी र कोशी कोरिडोर निर्माण तथा स्तरोन्नतिलाई तीव्रता दिने सरकारको रणनीति छ । यसअनुसार कर्णाली कोरिडोरमा १ अर्ब २७ करोड रुपैयाँ, कोशी कोरिडोरको खाँदबारीदोभानखण्ड र कालीगण्डकी कोरिडोरको स्तरोन्नति गर्न २ अर्ब ३३ रुपैयाँ करोड विनियोजन गरिएको छ । चालु वर्ष कर्णाली, कालीगण्डकी र कोशी करिडोरका लागि ४ अर्ब ४३ करोड रुपैयाँ छुट्याइएको छ । झापाको बाहुनडाँगीदेखि डडेल्धुराको रूपालसम्मको बस्ती र बजारलाई जोड्ने गरी मदन भण्डारी राजमार्गको निर्माण थालेको सरकारले यसका लागि २ अर्ब ५१ करोड रुपैयाँ बजेट विनियोजन गरेको छ । चालु वर्षमा भने उक्त राजमार्गका लागि ३ अर्ब ६० करोड रुपैयाँ छुट्याइएको थियो । पृथ्वी राजमार्गको नागढुंगामुग्लिन खण्डलाई डेडिकेटेड दुई लेनमा विस्तार गर्न ८ अर्ब ५२ करोड विनियोजन गरिएको छ । गत असोजको बाढीले क्षति गरेका बीपी राजमार्ग, अरनिको राजमार्ग, कान्ति राजमार्ग, मेची राजमार्गलगायत सडक पुनर्निर्माण गर्न आवश्यक बजेट विनियोजन गरिएको पनि अर्थमन्त्री पौडेलले सुनाए । राष्ट्रिय राजमार्गमा पर्ने सडक र पुल निर्माण गर्न ३ अर्ब १८ करोड रुपैयाँ विनियोजन गरिएको छ । आगामी आर्थिक वर्षमा नागढुंगा र सिद्धबाबा सुरुङमार्ग निर्माण सक्ने गरी २ अर्ब ६० करोड रुपैयाँ विनियोजन गरिएको छ । राष्ट्रिय गौरवका र प्रमुख सडक आयोजनामा थप ८ सय ५० किलोमिटर सडक कालोपत्र र १ सय ७१ सडकपुल निर्माण गरिने भएको छ । दुई वर्षभित्र पूर्वपश्चिम राजमार्गको काँकडभिट्टालौकही, कमलाकञ्चनपुर, कमलाबागमती, बागमतीपथलैया, बुटवलनारायणगढ, बुटवलगोरुसिंगे खण्डको ४ सय २२ किलोमिटर सडकलाई ४ लेनमा स्तरोन्नति गर्ने सरकारको लक्ष्य छ ।आगामी आर्थिक वर्षमा काठमाडौंकेरुङ रेलमार्गको विस्तृत परियोजना प्रतिवेदन तयार गरिने भएको छ । सीमावर्ती दक्षिण नाकाका न्युजलपाइगुडीकाँकडभिट्टा, नौतनवाभैरहवा र नेपालगन्जरोडनेपालगन्ज जोड्ने रेलमार्ग निर्माण पनि आगामी आर्थिक वर्षबाट सुरु गरिने भएको छ । आगामी आर्थिक वर्षका लागि भौतिक पूर्वाधार तथा यातायात मन्त्रालयको समग्र बजेट थोरै मात्र बढाइएको छ । चालु आर्थिक वर्षमा १ खर्ब ५० अर्ब ५३ करोड रुपैयाँ विनियोजन भएकामा आगामी वर्षका लागि १ खर्ब ५२ अर्ब रुपैयाँ विनियोजन गरिएको हो । साना टुक्रे योजना मन्त्रालयले नराखेर राम्रो गरे पनि समग्र बजेट विनियोजन पर्याप्त नभएको पूर्वसचिव अर्जुनजंग थापाले बताए । हरेक दृष्टिले महत्त्वपूर्ण मानिएको फास्ट ट्र्याक निर्माण छिटो सक्नुपर्छ, त्यसका लागि बजेट पर्याप्त विनियोजन गर्नुपर्नेमा त्यो भएन, अन्य निर्माणाधीन आयोजनामा पनि आवश्यक बजेट विनियोजन गरिएन, उनले भने । निर्माणको अन्तिम चरणमा रहेका आयोजनालाई प्राथमिकतामा राखेर बजेट विनियोजन गर्नुपर्नेमा त्यो नभएको उनको भनाइ छ ।"
प्रदेश र पालिकालाई वित्तीय हस्तान्तरणमा वृद्धि,"(काठमाडौं) अर्थमन्त्री विष्णु पौडेलले आगामी वर्षको बजेटमा प्रदेश र पालिकालाई हस्तान्तरण गरिने राजस्व तथा अनुदानमा सामान्य वृद्धि गरेका छन् । पालिकालाई प्रदान गर्ने सबैजसो राजस्व र अनुदान वृद्धि गरिएको छ, प्रदेशले प्राप्त गर्ने समपूरक अनुदानको बजेट घटेको छ । पालिकाले समानीकरण अनुदान बढाउनुपर्ने दबाब दिँदै आएका थिए । पालिकाका समानीकरण अनुदान सामान्य बढे पनि बजेटको आकारको प्रतिशतलाई आधार मान्ने हो भने धेरै वृद्धि भएको देखिँदैन । प्रदेश र पालिकालाई आर्थिक वर्ष २०७८७९ मा कुल बजेटको ३११ प्रतिशत, २०७९८० मा ३३०५ प्रतिशत विनियोजन गरिएको थियो । आगामी वर्षका लागि भने कुल बजेटको २९६७ प्रतिशत बजेट विनियोजन गरिएको छ । बजेटको आकार बढ्दै जाने तर प्रतिशतको अनुपातमा भने वृद्धि नभएको जनप्रतिनिधिको प्रतिक्रिया छ । आगामी आर्थिक वर्ष २०८२०८३ को बजेट वक्तव्यअनुसार प्राकृतिक स्रोत तथा वित्त आयोगको सिफारिसअनुसार समानीकरण अनुदानतर्फ प्रदेशलाई ६० अर्ब ६६ करोड तथा पालिकाका लागि ८८ अर्ब ९७ करोड विनियोजन गरिएको छ । चालु वर्षमा प्रदेशका लागि ६० अर्ब र पालिकाका लागि ८८ अर्ब छुट्याइएको थियो । समानीकरण अनुदान चालु वर्षको तुलनामा आगामी वर्षका लागि केही वृद्धि गरिएको छ । बजेट वक्तव्यअनुसार समानीकरण अनुदानमा ७ प्रदेशलाई चालु आर्थिक वर्षको तुलनामा आगामी वर्षका लागि कुल ६६ करोड वृद्धि गरेको छ । समानीकरण अनुदानतर्फ ७५३ पालिकालाई चालु वर्षको तुलनामा आगामी वर्षका लागि ९७ करोड वृद्धि गरिएको छ । आगामी वर्षका लागि ससर्त अनुदानतर्फ प्रदेशका लागि ३० अर्ब ३५ करोड तथा पालिकाका लागि २ खर्ब ११ अर्ब ४६ करोड विनियोजन गरिएको छ । ससर्त अनुदानमा चालु वर्षमा प्रदेशलाई २५ अर्ब ८४ करोड तथा पालिकाका लागि २ खर्ब ८ अर्ब ८८ करोड विनियोजन गरिएको थियो । आगामी वर्षका लागि भने ससर्त अनुदान प्रदेशलाई चालु वर्षको तुलनामा ४ अर्ब ५१ करोड रुपैयाँ बढाइएको छ । स्थानीय ससर्त अुदानतर्फ चालु वर्षको तुलनामा आगामी वर्ष २ अर्ब ५८ करोड वृद्धि गरिएको छ । आगामी वर्षका लागि प्रदेश र पालिकामा ससर्त अनुदानतर्फ २ खर्ब ४१ अर्ब ८१ करोड विनियोजन गरिएको छ । चालु वर्षमा भने ससर्त अनुदानतर्फ प्रदेश र पालिकालाई २ खर्ब ३४ अर्ब ७३ करोड छुट्याइएको थियो । आगामी वर्षका लागि समपूरक अनुदानतर्फ प्रदेश र पालिकाको पूर्वाधार योजना कार्यान्वयन गर्न प्रदेशलाई ३ अर्ब २८ करोड तथा पालिकालाई १० अर्ब ६ करोड विनियोजन गरिएको छ । चालु वर्षका लागि प्रदेशलाई ६ अर्ब २० करोड तथा पालिकालाई ७ अर्ब विनियोजन गरिएको थियो । आगामी वर्षको विशेष अनुदान प्रदेशका लागि ३ अर्ब २७ करोड तथा पालिकालाई ९ अर्ब ७८ करोड विनियोजन गरिएको छ । चालु वर्षका लागि भने विशेष अनुदानतर्फ प्रदेशलाई ४ अर्ब ४० करोड तथा पालिकालाई ८ अर्ब ५० करोड विनियोजन गरिएको थियो । प्रदेशको विशेष अनुदानतर्फ चालु वर्षको तुलनामा आगामी वर्षका लागि १ अर्ब १३ करोड न्यून बजेट छुट्याइएको छ । आगामी वर्ष प्रदेश र पालिकालाई राजस्व बाँडफाँटबाट १ खर्ब ६५ अर्ब हस्तान्तरण हुने अनुमान छ । चालु वर्षमा प्रदेश र पालिकालाई राजस्व बाँडफाँटबाट कुल १ खर्ब ५९ अर्ब हस्तान्तरण हुने अनुमान थियो । आगामी आर्थिक वर्षका लागि राजस्व बाँडफाँट र अनुदानतर्फ प्रदेश र स्थानीय तहलाई ५ खर्ब ८२ अर्ब ८३ करोड हस्तान्तरण हुनेछ । चालु वर्षका लागि राजस्व र अनुदान शीर्षकमा ५ खर्ब ६७ अर्ब हस्तान्तरण हुने अनुमान थियो ।"
बजेटले उत्साहित निजी क्षेत्र,"(काठमाडौं)निजी क्षेत्रले आगामी आर्थिक वर्ष २०८२८३ को बजेट देशको वर्तमान आर्थिक समस्याको समाधान गर्ने प्रयासस्वरूप आएको प्रतिक्रिया दिएको छ । व्यवसायीलाई प्रोत्साहन गर्ने र मनोबल बढाउने किसिमले बजेट आएको उनीहरूको भनाइ छ । आगामी आर्थिक वर्षको बजेटले अहिलेको समस्या सम्बोधन गर्ने प्रयास गरेको नेपाल उद्योग वाणिज्य महासंघका अध्यक्ष चन्द्र ढकालले बताए । यस पटकको बजेटले कृषि, पर्यटन, उद्योगजस्ता परम्परागत विषयदेखि नयाँ र तुलनात्मक लाभका विषयलाई छोएको छ, उनले भने, विशेष आर्थिक क्षेत्रमा दिइएको सहुलियत र औद्योगिक क्षेत्रबाट ३० प्रतिशत निर्यात गर्दा पनि सुविधा दिने विषयले उत्पादनमूलक क्षेत्रमा सकारात्मक प्रभाव पर्नेछ । नेपाल उद्योग परिसंघका कार्यवाहक अध्यक्ष रोहित गुप्ताले पनि निजी क्षेत्रको मनोबल बढाउने बजेट आएको प्रतिक्रिया दिए । हामीले उद्योगका लागि जग्गा र ईआईएको विषय उठाउँदै आएका थियौं, आईटी क्षेत्रलाई पनि उद्योगसरह सुविधा दिनुपर्छ भनेका थियौं, यी कुरा बजेटमा सम्बोधन भए । यसले देशको अर्थतन्त्र र आर्थिक गतिविधि बढाउने उनको भनाइ छ । बजेट राम्रो भएको र व्यवसायीलाई प्रोत्साहन गर्ने खालको आएको महासंघका उपाध्यक्ष ज्योत्स्ना श्रेष्ठले बताइन् । बजेट समग्रमा व्यवसायीलाई प्रोत्साहन गर्न खोजेको छ, उनले भनिन्, महिलाका लागि धेरै सुविधा दिइएको छ । मुलुकको अप्ठ्यारो अवस्थामा आएको बजेटप्रति आफूहरू सकारात्मक रहेको नेपाल चेम्बर अफ कमर्सका अध्यक्ष कमलेशकुमार अग्रवालको भनाइ छ । बजेटमा सन्तुलित चालु खर्च रहेकाले पुँजीगत खर्च कार्यान्वयनमा सरकारले ध्यान केन्द्रित गर्नुपर्ने उनको सुझाव छ । आगामी वर्षको बजेट डिजिटल कारोबारलाई प्रोत्साहन गर्ने खालको आएको नेपाल बैंकर्स संघका अध्यक्ष सन्तोष कोइरालाले जनाए । तर बजेटका विषय मौद्रिक नीतिले सम्बोधन गरे डिजिटल कारोबारलाई प्रोत्साहन मिल्ने उनको सुझाव छ । अटो क्षेत्रका विषय बजेटमा समेटिनु सकारात्मक रहेको नाडा अटोमोबाइल्स एसोसिएसन अफ नेपालका अध्यक्ष करण चौधरीले सुनाए । बजेटप्रति म निकै सकारात्मक छु, उनले भने, यसले अटोमोबाइल क्षेत्रको विकासमा सहयोग गर्ने मात्र होइन, जनताको जीवनस्तर सुधार गर्नसमेत बाटो देखाएको छ । बजेट स्वागतयोग्य रहे पनि मौद्रिक नीतिमार्फत थप सहजीकरण हुनुपर्ने महासंघका पर्यटन तथा हवाई यातायात समिति सभापति देशबन्धु बस्नेत बताउँछन् । मुलुकलाई आकर्षक गन्तव्यका रूपमा स्थापित गरिने विषय स्वागतयोग्य हो, उनले भने । बजेटमा पुँजी बजारसम्बन्धी खासै फरक नदेखिएको नेपाल सेयर बजार लगानीकर्ता संघका अध्यक्ष तुलसीराम ढकालले बताए । राज्यले लाभकरलाई जोड्नुपर्ने हो, त्यो देखिएन, उनले भने, मौद्रिक नीति असन्तुलित अवस्थामा रह्यो र समग्र क्षेत्रलाई सन्तुलित बनाउन सकेन भने आर्थिक क्रियाकलापमा प्रभाव पर्छ ।बजेटमा विद्युत् व्यापारको विषय नसमेटिएको स्वतन्त्र ऊर्जा उत्पादकहरूको संस्था नेपाल (इप्पान) का अध्यक्ष गणेश कार्कीले प्रतिक्रिया दिए । ऊर्जामार्फत आर्थिक समृद्धि हासिल गर्ने लक्ष्य राखेका थियौं । तर बजेटले निजी क्षेत्रको प्रवर्द्धनका लागि कुनै ठोस कार्यक्रम ल्याउन सकेन, उनले भने । नेपाल निर्माण व्यवसायी महासंघका अध्यक्ष रवि सिंहले पनि आगामी आर्थिक वर्षको बजेटले निर्माण व्यवसायीको आशा पूरा नगरेको बताए । नीति तथा कार्यक्रमले गर्दा उत्साहित भएका निर्माण व्यवसायी बजेटले निराश बनेको उनको भनाइ छ । बजेट यथास्थितिवादी रहेको र यसले अर्थतन्त्रमा खासै ठूलो परिवर्तन नआउने अर्थशास्त्री सञ्जय आचार्यको दाबी छ ।"
पूर्वअर्थमन्त्री र अर्थशास्त्रीको मिश्रित प्रतिक्रिया,"काठमाडौं (कास) सरकारले ल्याएको बजेटलाई लिएर पूर्वअर्थमन्त्री तथा अर्थविद्ले मिश्रित प्रतिक्रिया दिएका छन् । कतिपयले बलियो सरकार रहेका बेला पनि आम नागरिकलाई आशा र भरोसा जगाउने बजेट ल्याउन नसकेको भनेर आलोचना भएका छन् भने कतिपयले शंकाको सुविधा दिएका छन् । धेरैजसोले कृषि उत्पादन, उद्योग र पर्यटनको विकासबाट रोजगारी बढाउने दिशामा बजेटले प्राथमिकता दिन नसकेको आलोचना गरेका छन् । बजेट सामान्य सुधारात्मक तरिकाबाट आएको पूर्वप्रधानमन्त्री एवं अर्थमन्त्री बाबुराम भट्टराईले बताए । कृषि क्षेत्रलाई प्राथमिकतामा राखेको भए पनि शिक्षा र स्वास्थ्य क्षेत्रको व्यापक सुधारका लागि नयाँ कार्यक्रम नआएको उनको भनाइ छ । यो बजेटमा केही सुधारात्मक कुरा छन् । निजी क्षेत्रलाई प्रवर्द्धन गर्ने, आईटी क्षेत्रलाई प्रोत्साहन गर्ने, जलवायु परिवर्तनको मुद्दा सम्बोधन गर्ने, विद्युतीय सवारी कर नबढाएर प्रोत्साहन गर्नु, स्टार्टअप व्यवसायलाई प्राथमिकतामा राख्नेजस्तो केही सकारात्मक कुरा छन्, उनले भने, तर बजेटमा संरचनात्मक समस्या छ । तीन करोडभन्दा तलका योजना बजेटबाट हटाइएको विषय सकारात्मक रहेको सत्तारूढ कांग्रेसका प्रवक्ता तथा पूर्वअर्थमन्त्री प्रकाशशरण महतले बताए । समग्रमा बजेट सही दिशातर्फ उन्मुख छ । ४ हजारभन्दा बढी आयोजनामा कनिका छरेको जस्तो गरिन्थ्यो, त्यसलाई हटाइएको छ । संघीय सरकारले तीन करोडभन्दा तलका योजना राख्न नहुने भनेर एउटा सीमा निर्धारण गरेका थियौं, त्यही अनुशासनमा रहेर बजेट आएको छ । यो सकारात्मक छ, महतले भने, यसले पुँजीगत खर्चको प्रभाव बढ्छ ।आशा जगाउने र अर्थतन्त्रलाई चलायमान गराउन नसक्ने खालको बजेट आएको पूर्वअर्थमन्त्री वर्षमान पुनको दाबी छ । पुरानै बजेटको निरन्तरताबाहेक नयाँपन केही नभएको उनको भनाइ छ । विद्युतीय गाडीमा कर यथावत् राखेको विषयलाई भने उनले सकारात्मक कदम भने । बजेटको आकार उत्ताउलो र गैरजिम्मेवार नभएको रास्वपाका उपाध्यक्षसमेत रहेका अर्थविद् स्वर्णिम वाग्लेले बताए । विगतमा राष्ट्रिय र अन्तर्राष्ट्रिय परिस्थिति प्रतिकूल नभएको र दुईतिहाइको बलियो सरकार छँदासमेत राज्यको खर्च गर्ने क्षमता बढाउन नसकिएको पृष्ठभूमिलाई मनन गर्न सक्नुपर्ने उनको भनाइ छ । बढ्दो कुशासन र बेथितिले राजस्वको लक्ष्य भेट्न चुनौतिपूर्ण रहेको वाग्लेको टिप्पणी छ । कृषि उत्पादन र उद्योगको क्षेत्रलाई सरकारले उपेक्षा गरेको जनता समाजवादी पार्टी नेपालका अध्यक्ष उपेन्द्र यादवले बताए । आर्थिक सर्वेक्षणले मुलुकको आर्थिक सर्वेक्षण निकै दयनीय रहेको देखाएको छ, दुई संस्थान बन्द भएको र १६ वटा घाटामा गएको देखाइएको छ । देश ऋणमा डुबेको छ, अन्तर्राष्ट्रिय जगत् मुलुकलाई ग्रे लिस्टमा राखेको छ । भ्रष्टाचार चरम छ, उनले भने, यी विषयलाई समाधान गर्ने गरी बजेट आउन सकेन । उत्पादन र रोजगारी बढाउने विषयलाई बजेटमा प्राथमिकता नदिइएको एकीकृत समाजवादीका उपाध्यक्ष राजेन्द्र पाण्डेले जनाए । बजेटमा केही पपुलिस्ट विषय आएका छन् । धेरै अव्यावहारिक छन्, उनले भने ।"
गृह र रक्षालाई १४ प्रतिशत बजेट,"काठमाडौं (कास) सरकारले आगामी आर्थिक वर्षका लागि रक्षा र गृह मन्त्रालयमा १९ खर्ब ६४ अर्ब ११ करोड रुपैयाँ विनियोजन गरेको छ । यो रकम कुल बजेटको करिब १४ प्रतिशत हो । गृह मन्त्रालय तथा त्यसअन्तर्गतका सुरक्षा निकाय र जिल्ला प्रशासन कार्यालयसमेतका लागि २ खर्ब ८ अर्ब ६२ करोड ४४ लाख रुपैयाँ छुट्याइएको छ । त्यस्तै रक्षा मन्त्रालय, नेपाली सेना र त्यसअन्तर्गतका संयन्त्रका लागि ६२ अर्ब १ करोड २१ लाख रुपैयाँ विनियोजन गरिएको छ । रक्षा र गृहको बजेट चालु आर्थिक वर्षको तुलनामा करिब १५ अर्बले बढी हो । सरकारले गृह मन्त्रालय र त्यसअन्तर्गत सुरक्षा निकायका लागि आर्थिक वर्ष ०८१८२ मा १ खर्ब ९८ अर्ब ४८ करोड ३२ लाख र ०८०८१ का लागि २ खर्ब ६३ करोड ३२ लाख रुपैयाँ विनियोजन गरेको थियो । त्यसअघि ०७९८० मा १ खर्ब ६५ अर्ब ७२ करोड ८६ लाख र ०७८७९ मा १ खर्ब ८२ अर्ब ४८ करोड ५१ लाख छुट्याइएको थियो । त्यस्तै रक्षा मन्त्रालयअन्तर्गत ०८१८२ मा ५७ अर्ब ३८ करोड ५१ लाख, ०८०८१ मा ५९ अर्ब २३ करोड ४७ लाख रुपैयाँ बजेट थियो । ०७९८० मा ५१ अर्ब ७२ करोड ५४ लाख र ०७८७९ मा ५३ अर्ब १८ करोड २९ लाख रुपैयाँ विनियोजन गरिएको थियो । सरकारले बजेटमा सुरक्षा निकायलाई हातहतियार तथा अरू बन्दोबस्तीका सामान खरिद, डिजिटल अध्यागमन सेवालगायतका योजनालाई प्राथमिकतामा राखेको छ । अर्थमन्त्री विष्णुप्रसाद पौडेलले बिहीबार संघीय संसद्मा प्रस्तुत गरेको बजेट वक्तव्यमा प्रतिरक्षा, आन्तरिक सुरक्षा, शान्ति सुरक्षा, अध्यागमन प्रशासनलगायतलाई प्रभावकारी बनाउन स्रोत सुनिश्चित गरेको उल्लेख छ । सुरक्षा निकायका लागि आवश्यक पर्ने सैन्य उपकरण, हातहतियार तथा सुरक्षा उपकरणको व्यवस्था गरिने, सेनाको क्षमता अभिवृद्धि गरी राष्ट्रिय सुरक्षा, विकास निर्माण र विपद् व्यवस्थापनमा परिचालन गरिने बजेट वक्तव्यमा भनिएको छ । डेढ दशकअघि सुरु गरिएको सेनाको बंकरदेखि ब्यारेकसम्म कार्यक्रमलाई सरकारले यो पटक पनि निरन्तरता दिएको छ । मुलुकमा शान्ति सुव्यवस्था र अमनचयन कायम गर्न स्थानीय प्रशासनलाई सुदृढ बनाइने जनाइएको छ । प्रहरीलाई शान्ति सुरक्षा र अपराध नियन्त्रणमा सक्षम तुल्याइने, सशस्त्र प्रहरीलाई सीमा सुरक्षा, विपद् व्यवस्थापन र शान्ति सुरक्षामा परिचालन गर्ने बजेट वक्तव्यमा उल्लेख छ । राष्ट्रिय अनुसन्धान विभागको क्षमता विकास गरिने पनि भनिएको छ । यो विभाग नेपालको प्रमुख जासुसी संयन्त्र हो । पहिले गृह मन्त्रालय मातहत रहेको यो संयन्त्र २०७४ फागुनयता प्रधानमन्त्री मातहतमा छ ।सेनामा सहायक रथीबाट उपरथी बढुवामा अनिवार्य कोर्सका रूपमा राष्ट्रिय प्रतिरक्षा विश्वविद्यालय (नेसनल वार कलेज) नेपालमै २०८३ सालबाट सञ्चालनमा ल्याउने नीति तथा कार्यक्रमअनुरूप बजेट छुट्याइएको छ । सीमा सुरक्षालाई प्रविधियुक्त उपकरणबाट थप व्यवस्थित गरिने भनिएको छ ।अध्यागमन प्रशासन सेवालाई चुस्त र प्रभावकरी बनाउन अनलाइन पेमेन्ट प्रणाली र अनलाइन भिसा का लागि बजेट बन्दोबस्त गरिएको छ । स्टार्ट अप व्यवसायमा काम गर्ने विशेषज्ञ तथा लगानीकर्तालाई निःशुल्क आवासीय भिसा तथा नेपालमा बसेर विदेशी कम्पनीका लागि रिमोर्ट वर्क गर्ने व्यक्तिलाई डिजिटल नोम्याड भिसा उपलब्ध गराइने भएको छ ।"
आईपीएल फाइनलमा आरसीबी,न्यु चण्डीगढ (एजेन्सी) रोयल च्यालेन्जर्स बेंगलुरु (आरसीबी) ले बिहीबार इन्डियन प्रिमियर लिग (आईपीएल) को फाइनल यात्रा तय गरेको छ । आरसीबीले मुल्लानपुरमा भएको पहिलो क्वालिफायरमा पन्जाब किग्सलाई ८ विकेटले पराजित गरेको हो । पराजित पन्जाबलाई अब दोस्रो क्वालिफायनरमा खेल्ने अवसर छ । गुजरात टाइटन्स र मुम्बई इन्डियन्सबीच शुक्रबार इलिमिनेटर हुँदै छ । त्यसको विजेताले पन्जाबको सामना गर्नेछ । त्यसको विजेताले आइतबार हुने फाइनलमा बेंगलुरुसँग आईपीएल उपाधिका लागि भिड्नेछ । जितका लागि १ सय २ रनको झिनो लक्ष्य पछ्याएको बेंगलुरुले १० ओभरमात्रै उपयोग गर्दै २ विकेट गुमाएर १ सय ६ रन बनायो । त्यसमा ओपनर फिल साल्टले अविजित अर्धशतक बनाए । उनले २७ बलको सामना गरेर ५६ रन बनाएका थिए । त्यसमा ६ चौका र ३ छक्का सामेल थियो । विराट कोहलीले १२ बलमा दुई चौकासहित १२ रन बनाए । मयंक अग्रवालले १९ रनको योगदान दिए । उनले २ चौका र एक छक्का प्रहार गरे । अर्का नटआउट ब्याटर रजत पाटिदारले १५ रन जोडेका थिए । ८ बल सामना गरेका उनले १ चौका र १ छक्का हाने । पन्जाबका मुसिर खान र केली जेमिसनले ११ विकेट लिए ।त्यसअगाडि टस हारेर पहिले ब्याटिङ गरेको पन्जाबको ब्याटबाट कमजोर प्रदर्शन रह्यो । पूरा टिम १४१ ओभरमात्रै टिक्यो । यसक्रममा पन्जावले १ सय १ रनमात्र खडा गर्न सकेको हो । त्यसमा मार्कस स्टोइनिसले सर्वाधिक २६ रन बनाए । उनले १७ बलमा समान दुई चौका र छक्का प्रहार गरे । ओपनर प्रभसिमरन सिंह र अजमतुल्लाह उमरजाईले समान १८ रनको योगदान दिए । कप्तान श्रेयर ऐर २ रनमै आउट भए । बेंगलुरुका लागि जोस हेजलउड र सूर्यांस शर्माले समान ३ विकेट लिए । यश दयालले २ विकेट हात पारेका थिए ।
"खेलकुदमा दोब्बर वृद्धि, सामग्री आयातमा कर छुट","(काठमाडौं)संघीय संसद्मा आर्थिक वर्ष २०८२८३ का लागि अर्थमन्त्री विष्णु पौडेलले प्रस्तुत गरेको बजेटमा युवा तथा खेलकुद मन्त्रालयका लागि झन्डै दोब्बर वृद्धि गरेका छन् । मन्त्री पौडेलले युवा तथा खेलकुद मन्त्रालयका लागि कुल ६ अर्ब ७ करोड ७४ लाख रुपैयाँको बजेट विनियोजन गरेका हुन् । यो कुल बजेटको ०३१ प्रतिशत हो । त्यसमा प्रदेशलाई ९ करोड र स्थानीय तहलाई २७ करोड विनियोजन गरिएको छ । मन्त्री पौडेलले प्रस्तुत गरेको बजेटमा चालुतर्फ २ अर्ब ११ करोड १० लाख र पुँजीगततर्फ ३ अर्ब ६० करोड ६४ लाख खर्च छुट््याइएको छ ।गत आर्थिक वर्ष कुल ३ अर्ब ५० करोड बजेट विनियोजन भएको थियो । त्यसमा कर्णाली प्रदेशमा हुने १० औं राष्ट्रिय खेलकुदका लागि ६० करोड विनियोजन भए पनि पटक पटक मिति सर्दै प्रतियोगिता स्थगित हुँदा बजेट फ्रिज भएको थियो । यस आर्थिक वर्ष पनि सुर्खेतको वीरेन्द्रनगरमा हुने १० औं राष्ट्रिय खेलकुदलाई ५४ करोड बजेट विनियोजन गरिएको छ । सरकारले खेल पूर्वाधार, खेलाडी प्रशिक्षण र प्रतियोगितालाई प्राथमिकता दिइने जनाएको छ । त्यसका लागि बजेटमा उल्लेखनीय वृद्धि गरिएको मन्त्री पौडेलले बताए ।खेलाडीको व्यावसायिक विकास गर्न लगानी बढाउँदै लैजाने नीति लिइएको र खेलाडीमा म जित्न सक्छु भन्ने उच्च मनोबल विकसित गर्न निरन्तर प्रशिक्षण र प्रतियोगिता गरिने मन्त्री पौडेलको भनाइ थियो । राष्ट्रिय तथा अन्तर्राष्ट्रिय खेलाडी उत्पादनका साथै खेलकुद प्रतियोगिताको प्रवर्द्धन गर्न निजी क्षेत्रलाई खेल पूर्वाधारमाथि लगानी बढाउन आकर्षित गरिने सरकारको लक्ष्य छ । त्यस्ता खेल पूर्वाधारका लागि सडक, खानेपानी र बिजुलीको पहुँच सरकारले सुनिश्चित गरिदिने अर्थमन्त्री पौडेलले उल्लेख गरेका छन् । बजेटमा ल्याइएको खेलको नयाँ पूर्वाधारमा झापाको दमकमा सबै प्रकारको खेल प्रतियोगिता आयोजना गर्न सकिने अन्तर्राष्ट्रियस्तरको बहुउद्देश्यीय आधुनिक रंगशाला निर्माण गरिने घोषणा छ । यो प्रधानमन्त्री केपी शर्मा ओलीको निर्वाचन क्षेत्र पनि हो ।त्यस्तै खेल विधाको विविधिकरण र खेल पर्यटनको प्रवर्द्धनप्रति पनि सरकारले चासो देखाएको छ । त्यसका लागि सोलुखुम्बु, मुस्ताङ र जुम्लामा हाइअल्टिच्युड स्पोर्ट्स स्टेडियम निर्माण गरिने मन्त्री पौडेलले बजेटमा उल्लेख गरेका छन् । आव ०७८८९ को बजेटमा उनै पौडेलले अध्यादेशमार्फत ल्याएको बजेटमा पनि ती स्थानमा हाइअल्टिच्युड ट्रेनिङ सेन्टर निर्माण गर्न बजेट विनियोजन गरे पनि कार्यान्वयन आउन सकेको थिएन ।विभिन्न स्थानमा बनाइएका क्रिकेट रंगशालालाई स्तरोन्नति गर्न बजेट विनियोजन गरिएको छ । त्यसमा काठमाडौंको मूलपानी क्रिकेट रंगशाला, मोरङको गिरिजाप्रसाद कोइराला क्रिकेट रंगशाला, कैलालीको फाप्ला क्रिकेट रंगशाला, रूपन्देहीको सिद्धार्थ क्रिकेट रंगशालाका लागि ४२ करोड रुपैयाँ विनियोजन भएको छ । साथै कीर्तिपुरस्थित त्रिवि क्रिकेट रंगशाला स्तरोन्नति गर्न थप ४० करोड विनियोजन गरिएको छ । चालु आर्थिक वर्षमा फ्लडलाइट र प्यारापिटको निर्माण कार्य भइरहेको छ । त्यसका लागि सरकारले गत वर्ष ९० करोड विनियोजन गरेको थियो । चितवनस्थित गौतमबुद्ध अन्तर्राष्ट्रिय क्रिकेट रंगशालाको सम्पत्ति खरिद गर्न सःसर्त अनुदानको व्यवस्था गरिने जनाइएको छ । त्यो खरिद प्रक्रिया त्रिवि इन्जिनियरिङ अध्ययन संस्थानबाट गरिने मूल्यांकनका आधारमा हुनेछ । खेलकुदमा एन्टी डोपिङ अत्यावश्यक छ । त्यसका लागि सरकारले राष्ट्रिय एन्टी डोपिङ एजेन्सी सञ्चालन गर्न आवश्यक बजेटको व्यवस्था मिलाउने उल्लेख गरेको छ ।अन्तर्राष्ट्रिय खेलकुद प्रतियोगिताहरूमा पदक जितेका खेलाडीलाई प्रोत्साहन गर्नुका साथै त्यस्ता खेलाडीका सन्ततिलाई शैक्षिक छात्रवृत्ति उपलब्ध गराइने घोषणा गरिएको छ । खेलाडी र प्रशिक्षकलाई प्रदान गरिँदै आएको प्रोत्साहन भत्तालाई निरन्तरता दिइने मन्त्री पौडेलको भनाइ छ । खेलक्षेत्रमा महिला सहभागिता अभिवृद्धि गर्न महिलालक्षित प्रशिक्षण र अभ्यास कार्यक्रम सञ्चालन गरिने सरकारको घोषणा छ । उत्कृष्ट महिला खेलाडीका लागि पुरस्कारको विशेष व्यवस्था गरिने जनाइएको छ ।प्रत्येक प्रदेशमा कम्तीमा तीन विद्यालयमा स्पोटर््स एकेडेमी सञ्चालन गर्न बजेट व्यवस्थापन गरिने मन्त्री पौडेलले बताएका छन् । उनले फुटबल, क्रिकेट तथा बहुउद्देश्यीय रंगशालाको पूर्वाधार निर्माणका लागि आवश्यक पर्ने यन्त्र, उपकरण तथा खेल सामग्रीको पैठारीमा एक प्रतिशत भन्सार महसुल लगाई अन्य कर तथा महसुल छुटको व्यवस्था गरिएको जनाएका छन् ।राष्ट्रिय खेलकुद परिषद्का सदस्यसचिव टंकलाल घिसिङले आर्थिक वर्ष बजेटको आकार बढेकाले नेपाली खेलकुदले यसलाई उत्साहजनक रूपमा लिनुपर्ने बताए । उनले कान्तिपुरसँग भने, बजेट निकै ठूलो आएको छ । यसलाई नेपाली खेलकुदले उत्साहजनक रूपमा लिनुपर्छ । तहगत सरकारले पेस गरेका कार्यक्रम पनि समेटेर बजेट आएको छ । स्थानीय र प्रदेश तहबाट पनि कार्यान्वयन गर्ने खालको बजेट छ । सबै तहबाट उत्तिकै जिम्मेवारपूर्ण ढंगले कार्यान्वयन गर्न सकियो भने मात्र सोचेजस्तो नतिजा हासिल गर्न सकिन्छ ।खेलकुदमा बजेट बढेर आउनु राम्रो भएको बताउँदै नेपाल राष्ट्रिय तथा अन्तर्राष्ट्रिय खेलाडी संघका अध्यक्ष दीपक श्रेष्ठले खेलाडीहरूकै कारण बजेट बढेको आफूले महसुस गरेको बताए । उनले भने, नेपाली खेलाडीले पहिलो पटक पारा ओलम्पिकमा पदक जित्नुका साथै क्रिकेट, फुटबल, भलिबलको क्रेजले सबैबाट खेलकुदलाई प्राथमिकता दिनुपर्छ भन्ने सोचले गर्दा बजेट बढेको जस्तो देखिन्छ । कम बजेट आउँदा पनि बजेट फिर्ता नभएको होइन ।"
हेल्प नेपाल र पुलिस च्याम्पियन,"(पोखरा)प्रधानमन्त्री कप एनभीए भलिबल लिगमा साबिक विजेता टिपटप हेल्प नेपालले ह्याट्रिक गर्दै पाँचौंपल्ट उपाधि जितेको छ । लिगको नवौं संस्करणको फाइनलमा बिहीबार घरेलु कोर्टमा गण्डकी प्रदेशलाई ३२ सेटले पराजित गर्दै हेल्प नेपालले उपाधि रक्षा गरेको हो । हेल्प नेपालले अब माल्दिभ्समा हुने काभा क्लब च्याम्पियनसिप खेल्न पाउनेछ ।खचाखच भरिएको पोखराको कभर्डहलमा गण्डकीले उत्कृष्ट सुरुआत गरे पनि गत वर्षको बदला लिन सकेन । बिहीबार गण्डकीले पहिलो र दोस्रो सेट २५२०, २७२५ ले अग्रता लियो । त्यसपछि हेल्प नेपालले पुनरागमन गर्दै तेस्रो सेट २५२२ मा टुंग्यायो । चौथो सेट हेल्प नेपालले २५१४ ले आफ्नो पक्षमा पार्यो । पाँचौं सेटमा १५८ सेट जित्दै हेल्प नेपालले गण्डकीको उपाधि चाहनालाई रोक्यो । दुवैले ३३ पाकिस्तानी खेलाडी उतारेको थियो । तेस्रो र पाँचौं संस्करण जितेको हेल्प नेपालले पछिल्लो तीन संस्करणमा आफ्नो दबदबा कायम राख्यो ।पुरुषतर्फ पुलिस तेस्रो भयो । पुलिसले आर्मीलाई ३१ को सेटले पराजित गरेको हो । पुरुषतर्फ हेल्प नेपालका पाकिस्तानी खेलाडी मुवासर राजा सर्वोत्कृष्ट खेलाडी भए । उत्कृष्ट स्पाइकर गण्डकीका अइमल खान, उत्कृष्ट ब्लकर पुलिसका सफल बिक, उत्कृष्ट सर्भर गण्डकीका वाकर खान, उत्कृष्ट सेटर हेल्प नेपालकै वालिद खान, उत्कृष्ट लिबेरो हेल्प नेपालकै सन्तोष राई र उत्कृष्ट प्रशिक्षकमा हेल्प नेपालका उत्सव खड्का चुनिए । महिलातर्फ नेपाल पुलिस क्लबले न्यु डायमन्ड युथ स्पोर्ट्स एकेडेमीलाई ३१ को सेटले हराउँदै लगातार तेस्रो उपाधि जित्यो । पुलिसले लिग उपाधिमा ह्याट्रिक जित हो । पुलिसले २५२०, २२२५, २८२६, २५१४ ले सेट जितेको थियो । पुलिसले उपाधिसहित काभा महिला क्लब च्याम्पियनसिपलाई स्थान सुरक्षित गर्यो । पुलिसकी उषा भण्डारी सर्वोत्कृष्ट खेलाडी भइन् । पुलिसकी कामना विष्ट उत्कृष्ट स्पाइकर, न्यु डायमन्डकी सुमित्रा रेग्मी उत्कृष्ट ब्लकर, एभरेस्टकी मीना सुनार उत्कृष्ट सर्भर, न्यु डायमन्डकी सलिना श्रेष्ठ उत्कृष्ट लिबेरो, पुलिसकी कमला पुन उत्कृष्ट सेटर र रुपेश विष्ट उत्कृष्ट प्रशिक्षक घोषित भए ।"
सुमन र लाक्पाले जिते एभरेस्ट म्याराथन,सोलुखुम्बु (कास) सोलुखुम्बुको महाकुलुङ गाउँपालिका५ का सुमन कुलुङ यस वर्षको तेन्जिङ हिलारी एभरेस्ट म्याराथनको पुरुषतर्फ विजेता भएका छन् । महिलातर्फ प्रहरी जवान लाक्पा ङिमा शेर्पाले उपाधि जितिन् । हिमालय एक्सपिडिसनले आयोजना गरेको प्रतियोगितामा सुमनले बेसक्याम्पदेखि नाम्चेसम्म ४२१९५ किलोमिटर दुरी ३ घण्टा ५० मिनेट २६ सेकेन्डमा पूरा गरी उपाधि जिते । पुरुषतर्फ रामेछापका गोपाल तामाङले ३ घण्टा ५२ मिनेट ३० सेकेन्डबाट दोस्रो भए । सोलुखुम्बुको महाकुलुङ१ का अर्जुन कुलुङले ४ घण्टा २ मिनेट ३५ सेकेन्डबाट तेस्रो स्थान प्राप्त गरे । ओखलढुंगाको खिजिदेम्बा गाउँपालिका९ निवासी लाक्पाले ५ घण्टा १५ मिनेटमा दुरी पार गरेर उपाधि जितिन् । अनिता राईले ५ घण्टा १८ मिनेटबाट दोस्रो र दिलकला कुलुङले ५ घण्टा ४० मिनेटबाट तेस्रो स्थान हाासिल गरे ।
आईपीएल फाइनलमा आरसीबी,न्यु चण्डीगढ (एजेन्सी) रोयल च्यालेन्जर्स बेंगलुरु (आरसीबी) ले बिहीबार इन्डियन प्रिमियर लिग (आईपीएल) को फाइनल यात्रा तय गरेको छ । आरसीबीले मुल्लानपुरमा भएको पहिलो क्वालिफायरमा पन्जाब किग्सलाई ८ विकेटले पराजित गरेको हो । पराजित पन्जाबलाई अब दोस्रो क्वालिफायनरमा खेल्ने अवसर छ । गुजरात टाइटन्स र मुम्बई इन्डियन्सबीच शुक्रबार इलिमिनेटर हुँदै छ । त्यसको विजेताले पन्जाबको सामना गर्नेछ । त्यसको विजेताले आइतबार हुने फाइनलमा बेंगलुरुसँग आईपीएल उपाधिका लागि भिड्नेछ । जितका लागि १ सय २ रनको झिनो लक्ष्य पछ्याएको बेंगलुरुले १० ओभरमात्रै उपयोग गर्दै २ विकेट गुमाएर १ सय ६ रन बनायो । त्यसमा ओपनर फिल साल्टले अविजित अर्धशतक बनाए । उनले २७ बलको सामना गरेर ५६ रन बनाएका थिए । त्यसमा ६ चौका र ३ छक्का सामेल थियो । विराट कोहलीले १२ बलमा दुई चौकासहित १२ रन बनाए । मयंक अग्रवालले १९ रनको योगदान दिए । उनले २ चौका र एक छक्का प्रहार गरे । अर्का नटआउट ब्याटर रजत पाटिदारले १५ रन जोडेका थिए । ८ बल सामना गरेका उनले १ चौका र १ छक्का हाने । पन्जाबका मुसिर खान र केली जेमिसनले ११ विकेट लिए ।त्यसअगाडि टस हारेर पहिले ब्याटिङ गरेको पन्जाबको ब्याटबाट कमजोर प्रदर्शन रह्यो । पूरा टिम १४१ ओभरमात्रै टिक्यो । यसक्रममा पन्जावले १ सय १ रनमात्र खडा गर्न सकेको हो । त्यसमा मार्कस स्टोइनिसले सर्वाधिक २६ रन बनाए । उनले १७ बलमा समान दुई चौका र छक्का प्रहार गरे । ओपनर प्रभसिमरन सिंह र अजमतुल्लाह उमरजाईले समान १८ रनको योगदान दिए । कप्तान श्रेयर ऐर २ रनमै आउट भए । बेंगलुरुका लागि जोस हेजलउड र सूर्यांस शर्माले समान ३ विकेट लिए । यश दयालले २ विकेट हात पारेका थिए ।
"खेलकुदमा दोब्बर वृद्धि, सामग्री आयातमा कर छुट","(काठमाडौं)संघीय संसद्मा आर्थिक वर्ष २०८२८३ का लागि अर्थमन्त्री विष्णु पौडेलले प्रस्तुत गरेको बजेटमा युवा तथा खेलकुद मन्त्रालयका लागि झन्डै दोब्बर वृद्धि गरेका छन् । मन्त्री पौडेलले युवा तथा खेलकुद मन्त्रालयका लागि कुल ६ अर्ब ७ करोड ७४ लाख रुपैयाँको बजेट विनियोजन गरेका हुन् । यो कुल बजेटको ०३१ प्रतिशत हो । त्यसमा प्रदेशलाई ९ करोड र स्थानीय तहलाई २७ करोड विनियोजन गरिएको छ । मन्त्री पौडेलले प्रस्तुत गरेको बजेटमा चालुतर्फ २ अर्ब ११ करोड १० लाख र पुँजीगततर्फ ३ अर्ब ६० करोड ६४ लाख खर्च छुट्याइएको छ ।गत आर्थिक वर्ष कुल ३ अर्ब ५० करोड बजेट विनियोजन भएको थियो । त्यसमा कर्णाली प्रदेशमा हुने १० औं राष्ट्रिय खेलकुदका लागि ६० करोड विनियोजन भए पनि पटक पटक मिति सर्दै प्रतियोगिता स्थगित हुँदा बजेट फ्रिज भएको थियो । यस आर्थिक वर्ष पनि सुर्खेतको वीरेन्द्रनगरमा हुने १० औं राष्ट्रिय खेलकुदलाई ५४ करोड बजेट विनियोजन गरिएको छ । सरकारले खेल पूर्वाधार, खेलाडी प्रशिक्षण र प्रतियोगितालाई प्राथमिकता दिइने जनाएको छ । त्यसका लागि बजेटमा उल्लेखनीय वृद्धि गरिएको मन्त्री पौडेलले बताए ।खेलाडीको व्यावसायिक विकास गर्न लगानी बढाउँदै लैजाने नीति लिइएको र खेलाडीमा म जित्न सक्छु भन्ने उच्च मनोबल विकसित गर्न निरन्तर प्रशिक्षण र प्रतियोगिता गरिने मन्त्री पौडेलको भनाइ थियो । राष्ट्रिय तथा अन्तर्राष्ट्रिय खेलाडी उत्पादनका साथै खेलकुद प्रतियोगिताको प्रवर्द्धन गर्न निजी क्षेत्रलाई खेल पूर्वाधारमाथि लगानी बढाउन आकर्षित गरिने सरकारको लक्ष्य छ । त्यस्ता खेल पूर्वाधारका लागि सडक, खानेपानी र बिजुलीको पहुँच सरकारले सुनिश्चित गरिदिने अर्थमन्त्री पौडेलले उल्लेख गरेका छन् । बजेटमा ल्याइएको खेलको नयाँ पूर्वाधारमा झापाको दमकमा सबै प्रकारको खेल प्रतियोगिता आयोजना गर्न सकिने अन्तर्राष्ट्रियस्तरको बहुउद्देश्यीय आधुनिक रंगशाला निर्माण गरिने घोषणा छ । यो प्रधानमन्त्री केपी शर्मा ओलीको निर्वाचन क्षेत्र पनि हो ।त्यस्तै खेल विधाको विविधिकरण र खेल पर्यटनको प्रवर्द्धनप्रति पनि सरकारले चासो देखाएको छ । त्यसका लागि सोलुखुम्बु, मुस्ताङ र जुम्लामा हाइअल्टिच्युड स्पोर्ट्स स्टेडियम निर्माण गरिने मन्त्री पौडेलले बजेटमा उल्लेख गरेका छन् । आव ०७८८९ को बजेटमा उनै पौडेलले अध्यादेशमार्फत ल्याएको बजेटमा पनि ती स्थानमा हाइअल्टिच्युड ट्रेनिङ सेन्टर निर्माण गर्न बजेट विनियोजन गरे पनि कार्यान्वयन आउन सकेको थिएन ।विभिन्न स्थानमा बनाइएका क्रिकेट रंगशालालाई स्तरोन्नति गर्न बजेट विनियोजन गरिएको छ । त्यसमा काठमाडौंको मूलपानी क्रिकेट रंगशाला, मोरङको गिरिजाप्रसाद कोइराला क्रिकेट रंगशाला, कैलालीको फाप्ला क्रिकेट रंगशाला, रूपन्देहीको सिद्धार्थ क्रिकेट रंगशालाका लागि ४२ करोड रुपैयाँ विनियोजन भएको छ । साथै कीर्तिपुरस्थित त्रिवि क्रिकेट रंगशाला स्तरोन्नति गर्न थप ४० करोड विनियोजन गरिएको छ । चालु आर्थिक वर्षमा फ्लडलाइट र प्यारापिटको निर्माण कार्य भइरहेको छ । त्यसका लागि सरकारले गत वर्ष ९० करोड विनियोजन गरेको थियो । चितवनस्थित गौतमबुद्ध अन्तर्राष्ट्रिय क्रिकेट रंगशालाको सम्पत्ति खरिद गर्न सःसर्त अनुदानको व्यवस्था गरिने जनाइएको छ । त्यो खरिद प्रक्रिया त्रिवि इन्जिनियरिङ अध्ययन संस्थानबाट गरिने मूल्यांकनका आधारमा हुनेछ । खेलकुदमा एन्टी डोपिङ अत्यावश्यक छ । त्यसका लागि सरकारले राष्ट्रिय एन्टी डोपिङ एजेन्सी सञ्चालन गर्न आवश्यक बजेटको व्यवस्था मिलाउने उल्लेख गरेको छ ।अन्तर्राष्ट्रिय खेलकुद प्रतियोगिताहरूमा पदक जितेका खेलाडीलाई प्रोत्साहन गर्नुका साथै त्यस्ता खेलाडीका सन्ततिलाई शैक्षिक छात्रवृत्ति उपलब्ध गराइने घोषणा गरिएको छ । खेलाडी र प्रशिक्षकलाई प्रदान गरिँदै आएको प्रोत्साहन भत्तालाई निरन्तरता दिइने मन्त्री पौडेलको भनाइ छ । खेलक्षेत्रमा महिला सहभागिता अभिवृद्धि गर्न महिलालक्षित प्रशिक्षण र अभ्यास कार्यक्रम सञ्चालन गरिने सरकारको घोषणा छ । उत्कृष्ट महिला खेलाडीका लागि पुरस्कारको विशेष व्यवस्था गरिने जनाइएको छ ।प्रत्येक प्रदेशमा कम्तीमा तीन विद्यालयमा स्पोटर््स एकेडेमी सञ्चालन गर्न बजेट व्यवस्थापन गरिने मन्त्री पौडेलले बताएका छन् । उनले फुटबल, क्रिकेट तथा बहुउद्देश्यीय रंगशालाको पूर्वाधार निर्माणका लागि आवश्यक पर्ने यन्त्र, उपकरण तथा खेल सामग्रीको पैठारीमा एक प्रतिशत भन्सार महसुल लगाई अन्य कर तथा महसुल छुटको व्यवस्था गरिएको जनाएका छन् ।राष्ट्रिय खेलकुद परिषद्का सदस्यसचिव टंकलाल घिसिङले आर्थिक वर्ष बजेटको आकार बढेकाले नेपाली खेलकुदले यसलाई उत्साहजनक रूपमा लिनुपर्ने बताए । उनले कान्तिपुरसँग भने, बजेट निकै ठूलो आएको छ । यसलाई नेपाली खेलकुदले उत्साहजनक रूपमा लिनुपर्छ । तहगत सरकारले पेस गरेका कार्यक्रम पनि समेटेर बजेट आएको छ । स्थानीय र प्रदेश तहबाट पनि कार्यान्वयन गर्ने खालको बजेट छ । सबै तहबाट उत्तिकै जिम्मेवारपूर्ण ढंगले कार्यान्वयन गर्न सकियो भने मात्र सोचेजस्तो नतिजा हासिल गर्न सकिन्छ ।खेलकुदमा बजेट बढेर आउनु राम्रो भएको बताउँदै नेपाल राष्ट्रिय तथा अन्तर्राष्ट्रिय खेलाडी संघका अध्यक्ष दीपक श्रेष्ठले खेलाडीहरूकै कारण बजेट बढेको आफूले महसुस गरेको बताए । उनले भने, नेपाली खेलाडीले पहिलो पटक पारा ओलम्पिकमा पदक जित्नुका साथै क्रिकेट, फुटबल, भलिबलको क्रेजले सबैबाट खेलकुदलाई प्राथमिकता दिनुपर्छ भन्ने सोचले गर्दा बजेट बढेको जस्तो देखिन्छ । कम बजेट आउँदा पनि बजेट फिर्ता नभएको होइन ।"
हेल्प नेपाल र पुलिस च्याम्पियन,"(पोखरा)प्रधानमन्त्री कप एनभीए भलिबल लिगमा साबिक विजेता टिपटप हेल्प नेपालले ह्याट्रिक गर्दै पाँचौंपल्ट उपाधि जितेको छ । लिगको नवौं संस्करणको फाइनलमा बिहीबार घरेलु कोर्टमा गण्डकी प्रदेशलाई ३२ सेटले पराजित गर्दै हेल्प नेपालले उपाधि रक्षा गरेको हो । हेल्प नेपालले अब माल्दिभ्समा हुने काभा क्लब च्याम्पियनसिप खेल्न पाउनेछ ।खचाखच भरिएको पोखराको कभर्डहलमा गण्डकीले उत्कृष्ट सुरुआत गरे पनि गत वर्षको बदला लिन सकेन । बिहीबार गण्डकीले पहिलो र दोस्रो सेट २५२०, २७२५ ले अग्रता लियो । त्यसपछि हेल्प नेपालले पुनरागमन गर्दै तेस्रो सेट २५२२ मा टुंग्यायो । चौथो सेट हेल्प नेपालले २५१४ ले आफ्नो पक्षमा पार्यो । पाँचौं सेटमा १५८ सेट जित्दै हेल्प नेपालले गण्डकीको उपाधि चाहनालाई रोक्यो । दुवैले ३३ पाकिस्तानी खेलाडी उतारेको थियो । तेस्रो र पाँचौं संस्करण जितेको हेल्प नेपालले पछिल्लो तीन संस्करणमा आफ्नो दबदबा कायम राख्यो ।पुरुषतर्फ पुलिस तेस्रो भयो । पुलिसले आर्मीलाई ३१ को सेटले पराजित गरेको हो । पुरुषतर्फ हेल्प नेपालका पाकिस्तानी खेलाडी मुवासर राजा सर्वोत्कृष्ट खेलाडी भए । उत्कृष्ट स्पाइकर गण्डकीका अइमल खान, उत्कृष्ट ब्लकर पुलिसका सफल बिक, उत्कृष्ट सर्भर गण्डकीका वाकर खान, उत्कृष्ट सेटर हेल्प नेपालकै वालिद खान, उत्कृष्ट लिबेरो हेल्प नेपालकै सन्तोष राई र उत्कृष्ट प्रशिक्षकमा हेल्प नेपालका उत्सव खड्का चुनिए । महिलातर्फ नेपाल पुलिस क्लबले न्यु डायमन्ड युथ स्पोर्ट्स एकेडेमीलाई ३१ को सेटले हराउँदै लगातार तेस्रो उपाधि जित्यो । पुलिसले लिग उपाधिमा ह्याट्रिक जित हो । पुलिसले २५२०, २२२५, २८२६, २५१४ ले सेट जितेको थियो । पुलिसले उपाधिसहित काभा महिला क्लब च्याम्पियनसिपलाई स्थान सुरक्षित गर्यो । पुलिसकी उषा भण्डारी सर्वोत्कृष्ट खेलाडी भइन् । पुलिसकी कामना विष्ट उत्कृष्ट स्पाइकर, न्यु डायमन्डकी सुमित्रा रेग्मी उत्कृष्ट ब्लकर, एभरेस्टकी मीना सुनार उत्कृष्ट सर्भर, न्यु डायमन्डकी सलिना श्रेष्ठ उत्कृष्ट लिबेरो, पुलिसकी कमला पुन उत्कृष्ट सेटर र रुपेश विष्ट उत्कृष्ट प्रशिक्षक घोषित भए ।"
सुमन र लाक्पाले जिते एभरेस्ट म्याराथन,सोलुखुम्बु (कास) सोलुखुम्बुको महाकुलुङ गाउँपालिका५ का सुमन कुलुङ यस वर्षको तेन्जिङ हिलारी एभरेस्ट म्याराथनको पुरुषतर्फ विजेता भएका छन् । महिलातर्फ प्रहरी जवान लाक्पा ङिमा शेर्पाले उपाधि जितिन् । हिमालय एक्सपिडिसनले आयोजना गरेको प्रतियोगितामा सुमनले बेसक्याम्पदेखि नाम्चेसम्म ४२१९५ किलोमिटर दुरी ३ घण्टा ५० मिनेट २६ सेकेन्डमा पूरा गरी उपाधि जिते । पुरुषतर्फ रामेछापका गोपाल तामाङले ३ घण्टा ५२ मिनेट ३० सेकेन्डबाट दोस्रो भए । सोलुखुम्बुको महाकुलुङ१ का अर्जुन कुलुङले ४ घण्टा २ मिनेट ३५ सेकेन्डबाट तेस्रो स्थान प्राप्त गरे । ओखलढुंगाको खिजिदेम्बा गाउँपालिका९ निवासी लाक्पाले ५ घण्टा १५ मिनेटमा दुरी पार गरेर उपाधि जितिन् । अनिता राईले ५ घण्टा १८ मिनेटबाट दोस्रो र दिलकला कुलुङले ५ घण्टा ४० मिनेटबाट तेस्रो स्थान हाासिल गरे ।
