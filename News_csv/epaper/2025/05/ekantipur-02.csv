शीर्षक,विवरण
५ लाख मुद्दाको चापमा न्यायालय,"१९ औं शताब्दीका बेलायती प्रधानमन्त्री एवार्ट ग्ल्याडिस्टोनको प्रसिद्ध उक्ति छ, ढिलो न्याय दिनु न्याय नदिनु बराबर हो । छिटो न्याय नपाउने समस्याबाट ग्रसित नेपाली समाजमा एवार्टले दिएको अभिव्यक्ति अझै सान्दर्भिक देखिन्छ । बुधबार सिंगो देशलाई चकित बनाउने घटनाको पृष्ठभूमिमा कताकता मुद्दामा हुने विलम्ब पनि जोडिन आएको छ । शाखा अधिकृतले इजलासको क्षेत्राधिकारमा किर्ते गरेर आफैं फैसलाको टुंगो गरिदिए, त्यसैले उनलाई कानुनअनुसार सजाय दिने प्रक्रिया सुरु भइसकेको छ । तर, रेशमविरुद्धको मुद्दामा दुई वर्षसम्म तात्विक सुनुवाइ नै भएको छैन । राष्ट्रपतिले रेशमलाई आममाफी दिएको भोलिपल्ट १६ जेठ २०८० मै सर्वोच्चमा रिट परेको थियो । करिब दुई वर्षमा १२ पटक तारिख राखिएको छ भने ६ पटक पेसी चढेको छ । लगातार पाँच पटक हेर्न नभ्याइनेमा परेको रिटमा छैटौं पटक मात्र कारण देखाउ आदेश जारी भएको छ । अन्तिम पटक गत माघमा पेसी तोकिएको दिन इजलास नै बस्न सकेन भने आगामी पेसी असार १० मा तोकिएको छ । अझ नेपाल विद्युत् प्राधिकरणका कार्यकारी निर्देशक हितेन्द्रदेव शाक्यले आफूलाई पदमुक्त गर्ने सरकारको निर्णयविरुद्ध २०७८ सालमा दिएको रिटको सुनुवाइ नभई उनको पदावधि सकियो । बरु अर्का कार्यकारी निर्देशक कुलमान घिसिङको कार्यकाल पनि सकिने बेला उतिबेला शाक्यले दिएको रिटको टुंगो नलागेकाले घिसिङलाई बर्खास्त गर्ने निर्णयमा अन्तरिम आदेश दिन नसकिने आदेश सर्वोच्चले दिएको छ । कार्यकारी निर्देशकका रूपमा दोस्रो कार्यकाल सुरु गरेका शाक्यको पहिलो कार्यकालको रिटको सुनुवाइ आगामी असारमा राखिएको छ । कान्तिपुर टिमले चैत तेस्रो साता सर्वोच्च अदालतमा कास्कीकी विष्णुमाया पाण्डेलाई भेटेको थियो जो हत्या गरिएका छोराको न्यायका लागि १२ वर्षदेखि अदालत धाइरहेकी छन् । साधारण लेखपढ गर्न नआउने उनी तीन वर्षयता सर्वोच्च आइरहेकी छन् । २०७९ जेठ २० मा सर्वोच्चमा दर्ता भएको उनको मुद्दामा १२ पटक तारिख तोकिएको छ । यस अवधिमा पेसीमा भने ५ पटक मात्रै परेको छ । न्याय सम्पादनको सर्वोच्च निकायमा हुने चरम ढिलासुस्तीले विष्णुमायाहरू रोएका रोयै छन् किनकि सर्वोच्चमा मात्रै २६ हजार २ सय २८ मुद्दा विचाराधीन छन् । त्यस्तै उच्चमा २५ हजार ५ सय ३९ र जिल्लामा १ लाख १८ हजार ८ सय ३२ मुद्दा विचाराधीन रहेको सर्वोच्चको वार्षिक प्रतिवेदनमा उल्लेख छ । पछिल्ला वर्षमा मुद्दा फर्छ्योटका गति बढ्दा पनि १ लाख ७० हजार ५ सय ९९ मुद्दा बाँकी रहे । बाँकी र नयाँ थपिएर सबै तहका अदालतमा करिब ५ लाख मुद्दा पुग्न थालेका छन् । गत आर्थिक वर्ष २०८१८२ मा मात्रै सर्वोच्चमा ४२ हजार ९ सय १७ थिए । त्यसमध्ये १६ हजार ६ सय ८९ फर्छ्योट भए जुन हालसम्मको उच्च फैसला दर हो । तर १० वर्षअघि आर्थिक वर्ष २०७१७२ मा सर्वोच्चमा २४ हजार ७ सय ३५ मुद्दा हुँदा ५ हजार ९ सय ४६ फर्छ्योट भएका थिए । उच्च र जिल्लाको अवस्था पनि १० वर्षको तुलनामा उस्तै देखिन्छ । गत वर्ष उच्च अदालतहरूमा जम्मा ८४ हजार ५ सय ३३ मुद्दा थिए जसमा ५९ हजार १ सय ९८ फर्छ्योट भए । यो वर्ष पहिलो पटक उच्चमा ५ वर्ष नाघेका मुद्दा सकिएका छन् । २ वर्ष नाघेका पनि ८४ मुद्दा मात्रै छन् । १० वर्षअघि उच्च तहका अदालतमा जम्मा ४१ हजार ८ सय ५२ मुद्दा थिए भने २९ हजार ७० फैसला भएका थिए । गत वर्ष सबै जिल्ला अदालतहरूमा कुल ३ लाख ६५ हजार ३ सय ८७ मुद्दा थिए, त्यसमध्ये २ लाख ८६ हजार ५ सय ५५ मुद्दा फर्छ्योट भए । १० वर्षअघि सबै तहका जिल्ला अदालतमा गरी कुल १ लाख १० हजार ६ सय २९ मुद्दा थिए भने ६८ हजार ४८ फर्छ्योट भएका थिए । कानुनविद्हरूको अनुभवमा एक दशकको अन्तरालमा फैसलाको दरले निकै ठूलो फड्को मारे पनि मुद्दाको ओइरो लाग्नाले न्यायालयमा कामको दबाब बढेको छ । एक दशकको अवधिमा नेपालको न्यायालयमा धेरै सुधार आएको छ, पढेलेखेको जनशक्ति ह्वात्तै बढेको छ, गुणस्तरीय फैसला भएका छन् तर मुद्दाको थामिनसक्नुको चापले समयमा न्याय पाउने नागरिकको हक खुम्चिँदै गएको छ, वरिष्ठ अधिवक्ता सुरेन्द्र भण्डारी भन्छन् । जिल्ला र पुनरावेदन तहका अदालतमा पनि फैसला तीव्र हुन थालेका छन् । लुटपाटदेखि कुटपिटसम्म र जग्गादेखि बहुविवाहसम्मका मुद्दा सर्वोच्चमा दायर हुनाले पनि अन्तिम तहको अदालतमा समस्या बढी देखिएको भण्डारीको निष्कर्ष छ । सबै मुद्दा सर्वोच्चमा लगेर हुँदैन, साना र १० वर्षसम्म कैद सजाय हुने मझौला प्रकृतिका मुद्दा उच्च तहको अदालतबाटै टुंग्याउनुपर्छ, नत्र सर्वोच्च अदालतमा थामिनसक्नु मुद्दा ओइरिन्छ, उनी भन्छन् । वर्षौंसम्म मुद्दाको पालै नआउने र छिनोफानो नहुँदा त्यसले मुद्दा जित्ने पक्षलाई पनि खुसी दिन नसक्ने अवस्था देखिएको पूर्वप्रधानन्यायाधीश हरिकृष्ण कार्कीको विश्लेषण छ । अदालतमा मुद्दा बढेका छन् तर त्योअनुसारको जनशक्ति पुग्न सकेको छैन, विशेष गरी सर्वोच्च अदालतमा यो समस्या छ, कार्की भन्छन्, यसले गर्दा समयमै न्याय नपाउनाले आम निराशा बढेको देखिन्छ ।सर्वोच्चमा न्यायाधीश समयमै नियुक्त गर्न नसक्दा आवश्यक मात्रामा इजलास बस्न नसक्ने र त्यसले मुद्दामा स्वतः ढिलाइ हुने उनको भनाइ छ । सर्वोच्चमा लामो समयदेखि ४ जना न्यायाधीशको दरबन्दी रिक्तको रिक्तै छ । न्यायाधीशचाहिँ घट्दै जाने, मुद्दा बढ्दै जाने भएपछि समस्या त आउने नै भयो नि । दोस्रो कारण के हो भने जुनसुकै मुद्दा सर्वोच्चमै आउँछन् । यसलाई बदलेर सर्वोच्चमा छानिएका केस मात्रै आउने अवस्था निर्माण गर्न सकियो भने त्यसले राम्रो गर्न सक्छ । कानुनमा संशोधन गरेर कतिपय मुद्दा उच्चबाटै सकिने व्यवस्था गर्दा पनि यो समस्या कम हुन्छ । अदालतले एक पटक आदेश गरेपछि सम्बन्धित संस्था, राज्यका निकाय वा व्यक्तिले पालना नगर्दा मुद्दा अदालत फर्कने गरेको उनको भनाइ छ । अदालतको आदेश सम्बन्धित पक्षले कार्यान्वयन गरे फेरि मुद्दा पर्दैनथ्यो । तर, त्यसको कार्यान्वयन धेरै भएको छैन जसले गर्दा फेरि मुद्दा पर्छ । त्यसकारण पनि मुद्दा बढिरहेका छन् । त्यस्तै, सार्वजनिक सरोकारको विषय भन्दै जथाभावी रिट अदालतमा लैजाने अभ्यास छ । यसले गर्दा पनि सर्वोच्च अदालत मुद्दाको चापले ओभरलोडेड छ, उनी भन्छन् ।"
उडिसाको केआईआईटीमै अर्की नेपाली छात्रा मृत फेला,"भारतको उडिसास्थित कलिंग इन्स्टिच्युट अफ इन्डस्ट्रियल टेक्नोलोजी (केआईआईटी) मा अर्की एक नेपाली विद्यार्थी विश्वविद्यालयको छात्रावासमा मृत फेला परेकी छन् । विश्वविद्यालय प्रशासनलाई उद्धृत गर्दै नयाँदिल्लीस्थित नेपाली दूतावासले घटनाको पुष्टि गरेको छ ।वीरगन्जकी छात्रा बिहीबार साँझ केआईआईटीको छात्रावास क्विन्स क्यासल४ (क्यूसी४) को चौथो तलामा रहेको आफ्नै कोठामा मृत फेला परेकी हुन् । विश्वविद्यालयले नेपाली दूतावासलाई दिएको जानकारीअनुसार प्रहरीले घटनास्थल नियन्त्रणमा लिएको छ । बिहीबार करिब साढे ७ बजे नियमित जाँचका क्रममा उनले ढोका नखुलेपछि बलपूर्वक भित्र पसेर हेर्दा उनी मृत भेटिएकी थिइन्, नेपाली दूतावासमा कार्यरत नेपाल प्रहरीका एसएसपी सञ्जीव शर्माले कान्तिपुरसँग भने, विश्वविद्यालयको इन्टरनेसनल रिलेसन डिपार्टमेन्टले दूतावासलाई प्रारम्भिक विवरण जानकारी गराएको छ । थप बुझ्ने प्रयास भइरहेको छ ।यस्तै, दूतावासमा कार्यरत नियोग उपप्रमुख सुरेन्द्र थापाका अनुसार उडिसा सरकारका साथै प्रहरीको पनि निरन्तर सम्पर्कमा रहेर दूतावासले घटनामा चासो दिइरहेको छ । अहिले नेपाली विद्यार्थीको शवलाई पोस्टमार्टमका लागि भुवनेश्वरस्थित एम्स अस्पताल लगिएको जानकारी प्राप्त भएको छ, उनले कान्तिपुरसँग भने, हामी विश्वविद्यालय प्रशासनका साथै स्थानीय प्रहरी र प्रदेश सरकारका उच्च अधिकारीको निरन्तर सम्पर्कमा छौं ।कान्तिपुरसँग सम्पर्कमा आएका विश्वविद्यालयका एक विद्यार्थीले भने, अहिले प्रहरीको तीनचारवटा गाडी आएका छन् । समर भ्याकेसन भएकाले धेरैजसो विद्यार्थी घर गएका छन् । फर्स्ट इयरका विद्यार्थीको भने परीक्षा चलिरहेको छ । मृतक पनि बिटेक फर्स्ट इयरकै विद्यार्थी हुन् । घटनास्थल प्रहरीको नियन्त्रणमा रहेकाले हामीले थप जानकारी पाएका छैनौं । बुझ्ने कोसिस गर्दै छौं । गत फागुन ४ मा केआईआईटीको सोही छात्रावासमा रूपन्देहीकी प्रकृति लम्साल पनि मृत फेला परेकी थिइन् । लम्साल पनि क्यूसी४ को चौथो तलामै रहेको कोठामा मृत फेला परेको ती विद्यार्थीले बताए ।"
जागिर चाहियो कि कर्मचारी ?,"श्रम बजारमा रोजगारदाताले चाहेको श्रमिक भेट्दैन । बेरोजगार युवाले पनि रोजगारदाता भेट्न मुस्किल पर्छ । यही समस्या हटाउन सरकारले बिहीबारदेखि श्रम संसार पोर्टल सुरु गरेको छ, जसले रोजगारदाता र काम खोज्ने श्रमिकलाई एकै ठाउँमा भेट गराउँछ ।श्रम, रोजगार तथा सामाजिक सुरक्षा मन्त्रालयले राष्ट्रिय श्रम बजारमा प्राप्त हुने रोजगारी, तालिम तथा उद्यमशीलताका अवसरको सूचना सहजै उपलब्ध गराउन यो पोर्टल सुरु गरेको हो । यो सूचना प्रणालीमा संघ, प्रदेश तथा स्थानीय सरकार, रोजगारी खोजी गर्ने श्रमिक, रोजगारदाता, तालिम प्रदायक, स्वरोजगार र श्रम बजारका अन्य सरोकारवाला निकायलाई आबद्ध गरिनेछ । श्रम संसार प्रणाली श्रम तथा रोजगार सेवाको विनिमय प्रणाली हो, पोर्टल उद्घाटन गर्दै प्रधानमन्त्री केपी शर्मा ओलीले भने, जसबाट श्रम तथा रोजगारसम्बद्ध विषयको माग तथा आपूर्ति विश्लेषण, रोजगारीमा आबद्धता, रोजगारदाता संस्थाको नियमन, रोजगार सेवाको समतामूलक र पहुँच योग्यता विस्तारमार्फत संघीयताको लाभ जनस्तरसम्म पुर्याउन सहयोगी हुनेछ । प्रधानमन्त्री ओलीले श्रमिक, रोजगारदाता र रोजगार सेवाबीचको दूरी हटाई फेसलेस, प्रोसेसलेस र म्यानिप्युलेसनलेस बनाउँदै नागरिकको सीप क्षमता तथा योग्यताको विकासमार्फत यसले राष्ट्रलाई समृद्धितर्फ लैजाने दाबी गरे । श्रम मन्त्रालयका अनुसार स्थानीय तहको रोजगार सेवा केन्द्रमा सूचीकृत बेरोजगार युवाको संख्या ७ लाख ५७ हजार ७ सय २५ छ । जसमध्ये महिला ४ लाख ४९ हजार ३ सय ८७ छन् । उनीहरू प्रधानमन्त्री रोजगार कार्यक्रममा आबद्ध हुन सूचीकृत भएका हुन् । ती सबैलाई प्रधानमन्त्री रोजगार कार्यक्रमले रोजगार दिन सक्ने अवस्था छैन । उनीहरू रोजगारदाताको खोजीमा छन् । श्रममन्त्री शरतसिंह भण्डारीका अनुसार श्रम, रोजगार तथा सामाजिक सुरक्षाका सेवा सबै नेपालीको पहुँचमा पुर्याउन श्रम संसार पोर्टल सबै पालिकाबाट पनि सञ्चालन हुनेछ । जसलाई श्रमिक चाहिएको छ, त्यो रोजगारदाताले अनिवार्य रूपमा पोर्टलमा विज्ञापन राख्नुपर्छ । श्रमिकले पनि सिधै आफ्नो विवरण अपडेट गर्न सक्नेछ । आफैंले पोर्टल प्रयोग गर्न नसके स्थानीय तहको रोजगार सेवा केन्द्रमार्फत आवेदन दिन सकिनेछ, उनले भने, यो निःशुल्क हुन्छ । स्वरोजगारले समेत आफ्नो सीपको विज्ञापन गर्न सक्नेछ ।रोजगारीको हकसम्बन्धी ऐन, २०७५ अनुसार रोजगारदाताले आफूलाई चाहिने श्रमिकको संख्या, योग्यता, सीप, कामको प्रकृति खुलाई रोजगार सेवा केन्द्रमा अनिवार्य रूपमा लेखी पठाउनुपर्ने व्यवस्था छ । तर, यसको प्रभावकारी कार्यान्वयन भएको छैन । श्रम मन्त्रालयले श्रम संसार पोर्टलमार्फत उक्त ऐनको प्रभावकारी कार्यान्वयन हुने दाबी गरेको छ । श्रममन्त्री भण्डारीले आन्तरिक श्रम बजारमा अवसर भए पनि रोजगार पाउने ठाउँ नहुँदा युवा सिधै वैदेशिक रोजगारीमा जाने अवस्था बनिरहेको बताए । नेपालमा रोजगारको अवसर नभेट्दा वार्षिक ७ लाख युवा वैदेशिक रोजगारीमा जाने गरेका छन् । सीपयुक्त जनशक्ति रोजगारदाता नभेट्टाउँदा वैदेशिक रोजगारीमा गइरहेका छन् । यहाँ भएको अवसर सदुपयोग भएको छैन । जसले बजारमा श्रमिक अभाव हुन थालिसकेको छ । यो खाडल हटाउन श्रम संसार एउटा साधन हो, उनले भने । श्रम मन्त्रालयका अनुसार श्रम संसार पोर्टललाई सन् २०२३ देखि विराटनगर, इटहरी र दुहबी नगरपालिकामा परीक्षण गरिएको थियो । त्यहाँ सफल भएपछि यो पोर्टलमा कोशी प्रदेशका १३७ वटै पालिका आबद्ध भइसकेका छन् । अब यसलाई ७५३ वटै पालिकामा जोड्न लागिएको हो । यसका लागि श्रम मन्त्रालयले स्वीस कन्ट्याक्टसँग साझेदारी गरेको छ ।"
शरणार्थी शिविरदेखि शरणार्थी शिविरसम्मको प्रश्न,"भुटानले आफ्नै नागरिकप्रति कठोर बनेपछि सन् १९९० को दशकमा पूर्वी नेपालमा नयाँ समुदाय थपिएका हुन् भुटानी शरणार्थी । भुटानले लखेटेपछि भारतीय भूमिमा शरण लिने प्रयत्न गरेको भए पनि भारतले भने ट्रकमा कोचेर नेपाली सीमामा ल्याएर छाडिदिएकाले शरणार्थीको हैसियतमा उनीहरू झापा र मोरङका सात वटा शिविरमा बसेका थिए । भुटानसँगको वार्ताबाट नेपालले उनीहरूलाई स्वदेश फर्काउन सकेन । स्वदेश फिर्तीको सम्भावना कमजोर बन्दै गएपछि सबैजसो भुटानी शरणार्थीलाई अमेरिका, क्यानडा, अस्ट्रेलिया, न्युजिल्यान्ड, डेनमार्क, नर्वे, नेदरल्यान्ड्स र यूकेमा पुनर्वास गरिएको थियो । यस क्रममा १ लाख १३ हजारभन्दा बढी पुनर्वासमा गएका थिए । यो कार्यक्रम सन् २०१६ मै अन्त्य भइसकेको छ । पुनर्वासमा सहभागी नभएका वा नगरिएका ६ हजार शरणार्थीको व्यवस्थापनको चुनौती एकातिर छँदै छ । अर्कोतिर पुनर्वासमा गएका शरणार्थी पनि अमेरिकाबाट डिपोर्ट भएर भुटान, भारत हुँदै नेपाल आउन थालेका छन् । यसले भुटानी शरणार्थीको अनन्त चक्र निर्माण हुने देखिएको छ जसलाई सम्बोधन गर्न नेपालले कानुनी, मानवीय र कूटनीतिक पहल गर्न जरुरी भएको छ । भुटानबाट खेदिएर नेपाल हुँदै तेस्रो मुलुक अमेरिका पुगेकामध्ये १० जना हालसालै डिपोर्ट भएका छन् । उनीहरूमध्ये चार युवा रोशन तामाङ, सन्तोष दर्जी, आशिष सुवेदी र अशोक गुरुङ भुटान र भारत हुँदै फेरि नेपालकै शरणार्थी शिविर आइपुगेका छन् । उनीहरू अमेरिकामा विभिन्न अपराधमा मुछिएका र सजाय भुक्तानसमेत गरेका थिए । जसअनुसार, तामाङ ड्रिङकिङ एन्ड ड्राइभिङ, गुरुङ एउटा आपराधिक गिरोहसँगको संलग्नता, दर्जी लागू पदार्थसम्बन्धी मुद्दामा र सुवेदी ग्रस सेक्सुअल इम्पोजिसन मुद्दामा संलग्नताका कारण जेल परेका थिए । अमेरिकी राष्ट्रपतिमा डोनाल्ड ट्रम्प निर्वाचित भएपछि विभिन्न देशका यस्ता नागरिक डिपोर्ट गरिएका छन् । यी चार युवा पनि त्यही लहरमा परेका हुन् । अमेरिकाले कस्ता व्यक्तिलाई आफ्नो देशमा बस्न दिने वा नदिने उसको नीति हो । उसको नीतिअनुसार ती युवा भुटान फर्काइए । तर, भुटानले उनीहरूलाई स्वीकार गरेन । अमेरिका र भुटानी नीतिसँग सरोकार नै नभएको र दुवै देशसँग सिमानासमेत नजोडिएको नेपालसमेत यो समस्यामा जोडिन आइपुग्नु भने अस्वाभाविक छ । शरणार्थी समस्या विश्वभरकै अमानवीय यथार्थ हो । मूलतः रहर होइन, बाध्यता हो । भुटानको जस्तो राज्य दमनका कारण लाखभन्दा बढी नागरिक शरणार्थी भएका हुन् । गृहयुद्ध वा अन्तर्राष्ट्रिय द्वन्द्वबाट पिल्सिएर शरणार्थी हुने पनि छन् । राजनीतिक आस्थाकै कारण शरणार्थी बन्न बाध्य पनि छन् । गरिबी तथा बेरोजगारीका कारण झेल्नुपरेको आर्थिक समस्यालाई मुक्ति पाउने एउटा विकल्पका रूपमा समेत स्वयंलाई शरणार्थी बनाउन खोज्ने पनि छन् । अघिल्लो वर्ष नेपालमा चर्चाको उचाइमा पुगेको नक्कली भुटानी शरणार्थी प्रकरण यस्तै प्रयत्न र त्यसलाई पनि शोषण गर्ने गिरोहको परिणाम थियो । तर बाध्यताले जो शरणमा आउँछन्, तिनलाई आश्रय दिनु मानवीयता र अन्तर्राष्ट्रिय अधिकारका हिसाबले पनि उचित हो । उनीहरूका अनेकौं दुःख, व्यथा, हैरानी, पहिचानविहीनता, अन्योल र असुरक्षालाई सहजीकरण गर्दै लैजानुपर्छ । तर, शरणार्थीको सम्मानजनक फिर्ती वा पुनर्वास सबैभन्दा ठूलो सरोकार हो, त्यसको प्रयत्न हरेक जिम्मेवार राज्यले गर्नुपर्छ, नेपालले पनि गर्नुपर्छ । सन् १९९० को दशकमा भुटानी शरणार्थी प्रवेश गर्दा नेपालले मानवीय कर्तव्य पूरा गरेको हो । भुटानी मात्रै नभई म्यानमारबाट लखेटिएका रोहिंग्या शरणार्थीलाई समेत नेपालले आश्रय दिएको छ । तर, एउटा चरणमा आश्रय पाइसकेका, पुनर्वास कार्यक्रमका कारण नेपालको सरोकारबाट बाहिर भइसकेका र अन्य देशको कानुनी दायरामा पुगिसकेका भुटानी शरणार्थीलाई यतिबेला पुनः नेपालमै शरण लिने स्थिति निर्माण हुनु स्वाभाविक छैन । नेपाल सरहदभित्र आइसकेकालाई आश्रय दिनु उचित हो तर दीर्घकालीन व्यवस्थापनको नीति नबनाउनु अर्को गैरजिम्मेवारी हो । यो मुद्दालाई नेपालले क्षेत्रीय र अन्तर्राष्ट्रिय मञ्चमा अभिव्यक्त गर्नुपर्छ । खासगरी पुनर्वासमा लैजाने अमेरिका, मूल मातृभूमि भुटान तथा शरणार्थीसम्बन्धी राष्ट्रसंघीय उच्चायोग (यूएनएचसीआर) र भुटानीलाई तेस्रो देश पुनर्वास गराउने अन्तर्राष्ट्रिय आप्रवासन संगठन (आईओएम) को ध्यानाकर्षण गराउनुपर्छ । किनकि यो विषय हालसालै नेपाल प्रवेश गरेका चार भुटानीसँग मात्रै सम्बन्धित छैन । आगामी दिनमा यस्तो संख्या, प्रवृत्ति र समस्या बढ्दै जान सक्छ ।"
संकटमा श्रमिक र गतिहीन आन्दोलन,"श्रमिक वर्ग मानव जीवनका लागि आवश्यक वस्तु उत्पादन र सेवा प्रदान गर्ने उत्पादक मात्रै होइनन्, संसारमा हलचल पैदा गर्ने राजनीतिक शक्ति पनि हुन् । सन् १८७१ मा श्रमजीवी र मजदुर वर्गकै क्रान्तिबाट पेरिस कम्युन स्थापित भएको थियो । ७२ दिनमै अन्त्य भएको पेरिस कम्युनलाई संसारभरि समाजवादी क्रान्तिको महत्त्वपूर्ण परिघटनाका रूपमा लिइन्छ । यसैगरी रुसी जारशाहीविरुद्ध लेनिनको नेतृत्वमा भएको सन् १९१७ को अक्टोबर क्रान्तिको सबैभन्दा बलियो शक्ति नै श्रमजीवी वर्ग थियो । भारतमा पनि निकै ठुल्ठूला मजदुर र किसान संघर्ष भएका छन् । भूसामन्त र अत्याचारविरुद्ध किसान र मजदुरलाई संगठित गरेर चारु मजुमदारले भारतमा चलाएको नक्सलवादी आन्दोलनले पनि भारतीय शासक वर्गमा हलचल ल्याएको थियो । नेपालकै सन्दर्भमा हेर्ने हो भने विसं २००३ मा भएको विराटनगर जुट मिल आन्दोलन होस् वा श्रमिक र सर्वहारा वर्गको मुक्तिको नारासहित स्थापना भएका कम्युनिस्ट पार्टी सबै राजनीतिक आन्दोलनका शक्ति मूलतः श्रमिक र मजदुर वर्ग नै थिए । सारमा भन्ने हो भने श्रमिक र मजदुर वर्ग मानव जीवनका आवश्यकता पूरा गर्न मिहिनेत गर्ने उत्पादक शक्ति हो भने राजनीतिक रूपान्तरणका लागि बलिदानी दिने क्रान्तिकारी र रूपान्तरणकारी शक्ति । नेपालको सामाजिकराजनीतिक रूपान्तरणको आन्दोलनमा श्रमिक, मजदुर र किसानले निकै ठूलो योगदान र बलिदानी गरेका छन् । राणाशाही निरंकुश व्यवस्थाको अन्त्यदेखि संघीय लोकतान्त्रिक गणतन्त्र स्थापनासम्म श्रमजीवी वर्गको अत्यन्तै ठूलो भूमिका छ । तर, राजनीतिक व्यवस्था परिवर्तन भएसँगै श्रमिक र मजदुर वर्ग राज्य, राजनीतिक पार्टी, मजदुर र किसान संगठनबाटै बेवास्ता र उपेक्षामा परिरहेका छन् । श्रमजीवी : स्वरूप र समस्यानेपाली समाजमा बहुआयमिक समस्या छन् । तीमध्ये एक हो, बेरोजगारी । देशभित्र उत्पादन क्षेत्रको विकास र बिस्तार हुन सकिरहेको छैन, त्यसैले बर्सेनि बेरोजगारको संख्या बढ्दो छ । अर्कोतिर, उपलब्ध रोजगारी पनि निश्चत वर्ग र समुदायमा सीमित हुन पुगेको छ । नेपालमा करिब डेढ लाख सरकारी कर्मचारी छन्, नेपाली सेनामा करिब ९५ हजार, नेपाल प्रहरीमा ७५ हजार, शिक्षकका रूपमा करिब २ लाख ८० हजारले रोजगारी पाएका छन् भने राज्यस्रोतबाटै तलबभत्ता, पेन्सन र सुविधा लिने जनसंख्या निकै ठूलो छ । यस्ता अवसर सीमित घरपरिवार र समुदायमा केन्द्रित हुन पुगेको छ । यसको अर्थ सीमान्तीकृत, श्रमिक, मजदुर वर्गले राज्यको रोजगारीको अवसरबाट वञ्चित हुनुपरेको छ । यसको परिणाम उत्पीडित र श्रमजीवी वर्ग निरन्तर गरिबी, अभाव र संकटपूर्ण जीवन बाँच्न बाध्य छ । उद्योग, कलकारखाना र उत्पादन क्षेत्र श्रमजीवीले रोजगारी पाउने महत्त्वपूर्ण क्षेत्र हो । विशेषगरी संसारभरि भएको तीव्र औद्योगिक विकासकै क्रममा श्रमिक र मजदुर संगठित हुने र शोषणविरुद्ध संघर्ष गर्ने अवस्थामा पुगेका हुन् । नेपालको सन्दर्भमा उद्योगधन्दा बन्द हुँदै गइरहेका छन् भने नयाँ उद्योग, कलकारखाना र उत्पादन क्षेत्रको विकास हुन सकिरहेको छैन । अर्कोतिर, उत्पादन क्षेत्रमा विज्ञान र प्रविधिको अत्यधिक मात्रामा प्रयोग भइरहेको छ । परिणामस्वरूप, ठूलो संख्यामा श्रमिकहरू श्रम क्षेत्रबाट विस्थापित हुन पुगेका छन् । यसले एकातिर, श्रमको अवसर सीमित बनाएको छ भने अर्कोतिर विगतमा रोजगारीमा रहेको मानवस्रोत पनि विस्थापित हुन पुगेको छ । श्रम गर्न चाहने मानवस्रोत पनि श्रम क्षेत्रबाट अलग हुनुपर्ने अवस्था सिर्जना भएको छ । मौसमी श्रम क्षेत्रमा क्रियाशील यस्ता श्रमिक कतै पनि संगठित हुने परिवेश बनेको छैन । नेपालमा उत्पादनको अर्को क्षेत्र कृषि हो । कृषि क्षेत्रमा ६० प्रतिशत मानिस संलग्न छन् तर कुल गार्हस्थ्य उत्पादनमा कृषि क्षेत्रको योगदान करिब २५ प्रतिशत मात्रै छ । कृषि क्षेत्र व्यवस्थित नहुँदा न कृषकले फाइदा लिन सकेका छन् न उत्पादन वृद्धि नै हुन सकेको छ । बरु, उत्पादन क्षेत्रमा संलग्न कृषकले समयमा आवश्यक बीउबिजन, मल, बजार पाउँदैनन् । कृषि क्षेत्रको श्रमिक वा किसानका मुद्दा बोक्ने, राज्यलाई दबाब दिने कुनै बलियो संयन्त्र छैन । अर्थात् कृषि श्रमिकका मुद्दा सुनुवाइ हुने कुनै वातावरण बनेको छैन । नेपालका श्रमिकमध्ये ठूलो संख्या अनौपचारिक श्रम क्षेत्रमा क्रियाशील छन् । सडक, घर, महलजस्ता भौतिक पूर्वाधारका क्षेत्रमा क्रियाशील श्रमिक र मजदुरको शोषणको चक्रव्यूहमा परिरहेका छन् । यसैगरी सेवा क्षेत्र जस्तै स्टोर, खुद्रा व्यापार, मर्मतसम्हार, घरेलु श्रम, मनोरञ्जन क्षेत्र आदिमा क्रियाशील श्रमिक निरन्तर शोषण, दमन र हिंसाको सिकार हुन बाध्य छन् । विशेषगरी अनौपचारिक क्षेत्रमा क्रियाशील महिला श्रमिक बढी शोषण र उत्पीडनमा पर्ने गरेका छन् । तर, यस्ता श्रम क्षेत्रका मुद्दालाई बलियोसँग उठाउने र अधिकारका लागि लड्ने संगठित र बलियो शक्ति निर्माण हुन सकेको देखिँदैन । रोजगारीको अभाव, महँगी र संकटपूर्ण दैनिकीका कारण ठूलो संख्यामा नेपाली आप्रवासी श्रमिकका रूपमा विदेश जान बाध्य छन् । नेपाल सरकारले २०५० देखि वैदेशिक रोजगारीमा जान श्रम स्वीकृति प्रदान गर्न सुरु गरेको हो । ३० वर्षको अवधिमा करिब ६० लाख नेपाली औपचारिक रूपमै वैदेशिक श्रम बजारमा पुगेको देखिन्छ । अनौपचारिक रूपमा पनि निकै ठूलो संख्यामा नेपाली विदेशी श्रमबजारमा छन् । ती देशबाट कतिपय श्रमिक नेपाल फर्किएका छन् तथापि अहिले पनि करिब ५० लाख श्रमिक देशबाहिरकै श्रमबजारमा क्रियाशील रहेको देखिन्छ । तिनै श्रमिकले पठाएको रेमिट्यान्सले देशको अर्थतन्त्र धानिएको छ । तर, यति ठूलो श्रमिक समस्या, सरोकार र अधिकारका सवाललाई उठाउने बलियो संगठित शक्ति निर्माण हुन सकेको छैन । नेपालका श्रमजीवी वर्ग निकै कष्टकर जीवन बिताउन बाध्य छ । नेपाल जीवनस्तर सर्वेक्षण २०७९८० अनुसार नेपालमा करिब २०२७ प्रतिशत जनता गरिबीको रेखामुनि छन् । गरिबीको दुष्चक्रमा सबैभन्दा धेरै श्रमजीवी वर्ग नै छन् । बर्सेनि श्रमबजारमा नयाँ श्रमिक आउँछन् । तर श्रम क्षेत्रको विस्तार हुन सकेको छैन । त्यसैले उनीहरू जीविकाकै लागि सस्तोमा श्रम गर्न बाध्य छन् । अर्कोतिर, दैनिक उपभोग्य वस्तुमा अचाक्ली महँगी बढेको छ । शिक्षा र स्वास्थ्य क्षेत्रमा मौलाएको चरम व्यापारीकरणका कारण श्रमजीवी जनताले आधारभूत सेवासमेत लिन नसक्ने अवस्था बनेको छ । यस्तो अवस्थामा उत्पन्न निराशा र बेचैनीका कारण हुने आत्महत्याको संख्या डरलाग्दो गरी बढेको छ । नेपाल प्रहरीको तथ्यांकले दैनिक १६ जनाले आत्महत्या गर्ने गरेको देखाउँछ । यो निकै भयावह अवस्था हो । मूलतः तनावपूर्ण सामाजिकआर्थिक जीवन, निराशा आदि आत्महत्याका कारण हुने गरेका छन् । यसरी आत्महत्या गर्नेमध्ये ठूलो हिस्सा श्रमजीवी परिवारकै हुने गरेको छ ।सामाजिकराजनीतिक रूपान्तरणका शक्तिशाली श्रमिक, मजदुर र किसानले बहुआयमिक समस्या भोगिरहेका छन् । तर, श्रमिकका सवालमा न राजनीतिक पार्टी र नेतृत्व गम्भीर देखिन्छन्, न मजदुर वा श्रमिक संगठन नै । अवसर, सम्भावना, साथसहयोग र भरोसा गुमाउँदै गएको मजदुरले संगठित र सशक्त आन्दोलन नगर्ने हो भने श्रमिक र मजदुरका समस्या हल हुने सम्भावना छैन । गतिहीन आन्दोलन नेपालमा मजदुर र श्रमजीवी वर्गको आन्दोलन गतिहीन र दिशाहीन अवस्थामा छ । राजनीतिक रूपमा संगठित ट्रेड युनियन श्रमिक वर्गको समस्याबारे बेखबरजस्तै हुने गरेका छन् । गत माघमा कमलपोखरीको सानदार मःम पसलमा ग्यास सिलिन्डर विस्फोट भएर आगलागी हुँदा दुई जनाको मृत्यु भयो । पूर्वाधार निर्माणका क्षेत्रका काममा पनि सुरक्षा असावधानीका कारण थुप्रै दुर्घटना हुने गरेका छन् । तर, श्रमिकको सुरक्षासम्बन्धी गम्भीर विषयमा नेपालमा मजदुर संगठन मौनप्रायः छन् । सुरक्षित र सम्मानित श्रमको सुनिश्चितताका लागि न त राजनीतिक पार्टी नै गम्भीर देखिन्छन् । अर्कोतिर, श्रमिकको रोजगारीको सुरक्षा महत्त्वपूर्ण विषय हो । केही दिनअगाडि सप्तरीको बलान बिहुल गाउँपालिका४ को जनता आधारभूत विद्यालयका प्रधानाध्यापक बालेश्वर यादवले आफ्नो खेतमा काम नगरेका कारण अस्थायी नियुक्ति पाएका कार्यालय सहायक राधेश्याम पासवानलाई कार्यालयमा हाजिर हुन नदिएको समाचार बाहिर आयो । विद्यालयमै त यस्तो व्यवहार हुन्छ भने निजी र अनौपचारिक क्षेत्रका श्रमिकको रोजगारी सदैव असुरक्षित रहने गरेको छ । श्रमिक सधैंभरि ठेकेदार, कम्पनीको लगानीकर्ता, अनौपचारिक श्रम क्षेत्रको मालिक वा घरायसी श्रम क्षेत्रका रोजगारदाताको दबाबमा रहन्छन् । उनीहरूको तजबिजी निर्णयका आधारमा रोजगारी खोसिने डरका कारण अधिकारको कुरा उठाउन सहज छैन । श्रमिक र मजदुरले भोगिरहेका यस्ता सवालमा श्रमिक वर्गकै मुक्तिको सपना बाँडेर आएका राजनीतिक पार्टी मौन छन् भने मजदुर संगठनलाई पनि यस्ता मुद्दामा चसो देखिँदैन । शिक्षा र स्वास्थ्य सेवा नागरिकको मौलिक हक हो, जुन संविधानमा स्पष्ट रूपमा समावेश गरिएको छ । व्यवहारमा यी दुवै क्षेत्र नाफा कमाउने व्यापारमा रूपान्तरित भएका छन् । सेवाभन्दा नाफा उनीहरूको प्राथमिकता हो । तर, यस्ता निजी शिक्षा र स्वास्थ्य क्षेत्रमा क्रियाशील शिक्षक, कर्मचारी र श्रमिकमाथि व्यापक श्रमशोषण भइरहेको छ । श्रमजीवी वर्गले संगठित रूपमा शोषणविरुद्ध आवाज उठाउन सकिरहेका छैनन् । अनौपचारिक श्रमबजारमा पनि त्यतिकै श्रम शोषण छ भने महिलामाथि थप हिंसा र अत्याचार हुने गरेका घटना बाहिर आउने गरेका छन् । श्रमिकका सुरक्षित, मर्यादित र शोषण र विभेदरहित श्रमको अधिकार कुण्ठित भइरहेका छन् । राज्यलाई जवाफदेही बनाएर श्रमिक र मजदुरको अधिकार सुनिश्चित गर्न नेपालको मजदुर आन्दोलनको भूमिका निकै कमजोर भएको छ । राजनीतिक नेतृत्वको भूमिका अन्तर्राष्ट्रिय श्रमिक दिवसको दिन श्रमजीवी र मजदुर अधिकारका सवालमा सन्देश जारी गर्ने र औपचारिकताका लागि भाषण गर्नेमा सीमित छ । श्रमिक, मजदुर र किसानको अधिकार सुरक्षित गर्ने विषय उनीहरूको प्राथमिकतामा छैन । देशभित्र रोजगारी सिर्जना गर्ने, उद्योगधन्दा, कलकारखाना सञ्चालन गर्ने, कृषि उत्पादन वृद्धि गरी रोजगारी सिर्जना गर्नुका साथै आर्थिक वृद्धि गर्ने, आप्रवासी श्रमिकको मर्यादित श्रमको सुनिश्चितताका लागि ठोस योजना बनाउनेजस्ता काममा न त राजनीतिक पार्टीहरूलाई चासो छ, न मजदुर संगठन वा ट्रेड युनियनहरूलाई नै । त्यसैले राजनीतिक पार्टी र सरोकारवाला संगठनले श्रमिक, मजदुर र किसानको अधिकार, चासो र सरोकारलाई सम्बोधन गर्ने विचार, योजना र दृष्टिकोणसहितको कार्यक्रम ल्याउनुपर्छ । नत्र स्वाभाविक रूपमा श्रमजीवी, मजदुर र किसानले आफ्नो अधिकारका लागि संघर्षको वैकल्पिक बाटो रोज्नुपर्ने हुन्छ ।"
रेशम पक्राउ : कानुनको खिल्ली उडाउने काम,"नेपालको लोकतन्त्र, शासन प्रणाली र राज्य संयन्त्रलाई एकैसाथ घचघच्याउने एउटा पत्र प्रकरण हालसालै सार्वजनिक भयो । नागरिक उन्मुक्ति पार्टीका संरक्षक तथा पूर्वसांसद रेशम चौधरीलाई सर्वोच्च अदालतकै एक शाखा अधिकृतको पत्रका आधारमा नाटकीय ढंगले पक्राउ गरियो । पछि मात्रै थाहा भयो, उक्त पत्र नक्कली रहेछ ।यो घटना केवल एक व्यक्तिको गिरफ्तारी मात्र होइन । यसले राज्य संयन्त्रभित्रको चरम लापरबाही, अदूरदर्शिता र कानुनी प्रक्रियाप्रति रहेको उदासीनतालाई उजागर गर्छ । अझ डरलाग्दो पक्ष के छ भने, सर्वोच्च अदालतजस्तो संवैधानिक अंगभित्रैबाट यस्ता नक्कली पत्र उत्पादन हुन्छन्, र प्रहरीदेखि कारागार प्रशासनसम्म त्यसैका भरमा सक्रिय हुन्छन् । अब प्रश्न उठ्छ नेपालमा शासन रुल अफ ल अनुसार छ कि रुल बाई लेटर ?पछिल्ला वर्षहरूमा नागरिक अधिकार, न्यायप्रणाली र संस्थागत मर्यादाविरुद्धका धेरै उदाहरणहरू देखा परेका छन् । जसरी एउटा पत्रका भरमा कुनै व्यक्तिलाई सार्वजनिक कार्यक्रममा थुन्न सकिन्छ भने, त्यो राज्य संयन्त्रको गैरजिम्मेवारी मात्र होइन, नियतप्रेरित प्रयोग हो भन्ने देखिन्छ ।यसरी मनलाग्दी ढंगमा सत्ता सञ्चालन हुनु अधिनायकवादको प्रारम्भ हो । यो प्रवृत्तिले व्यक्तिवाद, बदनियत र प्रतिशोधको राजनीति संस्थागत गर्दै लगिरहेको देखिन्छ । यस्तो व्यवहारमा लिप्त राज्यले न त लोकतान्त्रिक चरित्र देखाउँछ, न न्यायिक मर्यादा । यस घटनाले हाम्रो संवैधानिक निकायभित्रको गम्भीर कमजोरी देखाएको छ । सुरक्षा संयन्त्र आदेशको पुष्टि नगरी एक्टिभ मोड मा जान्छ भने कानुनभन्दा पनि कागजको शासन हाबी हुन थालेको स्पष्ट संकेत मिल्छ ।सार्वजनिक मञ्चबाट कुनै दलका प्रमुख नेतालाई नक्कली पत्रको भरमा थुन्नु केवल राजनीतिक अनैतिकता मात्र होइन, राष्ट्रिय चरित्रकै प्रश्न हो । यो घटनालाई साधारण भ्रम भनी तिरस्कार गर्नु असफल राज्यको प्रारम्भिक संकेतलाई नजरअन्दाज गर्नु हो ।अन्ततः, यो प्रश्न अब केवल रेशम चौधरीको होइन, सम्पूर्ण शासन संयन्त्रको हो । के नेपालमा अझै कुनै संस्थाले प्रमाण, प्रक्रिया र न्यायभन्दा माथि आफूलाई राख्न सक्छ ? यदि छ भने त्यो लोकतन्त्र होइन, राज्य संयन्त्रको विघटनको घण्टी हो ।नेपालको राजनीतिक नेतृत्व, न्यायिक निकाय र प्रशासनिक संयन्त्रलाई आज आत्मसमीक्षा आवश्यक छ । कसैको सनक, आदेश वा भयका भरमा सञ्चालन हुने राज्य राष्ट्र होइन, शासन संस्थाको शवगृह बन्छ । यसबाट हामी समयमै चेतिएनौं भने हामीले आफैंले बनाएको सत्ताको राक्षस हाम्रो स्वतन्त्रता नै निल्न आउन सक्छ । सन्तोष सिम्खडा, टोकियो, जापान"
"गगनओली असमझदारी, संयन्त्र प्रभावित","गगन थापा र केपी ओलीको वाक्युद्धले सरकार सञ्चालनको सहयोगी संरचना राजनीतिक संयन्त्र प्रभावित भएको छ । साथै, सरकारकै भविष्यसमेत अन्योलमा परेको छ । सरकार सञ्चालनको संयन्त्रमै बसेका थापाले प्रधानमन्त्रीको बेडरुमसम्मै बिचौलियाको प्रवेश हुने गरेको गम्भीर आरोप लगाए । ओलीले पनि मनपरी नबोल्न र प्रमाणित गर्न चुनौती दिए ।त्यसपछि थापाले ओलीले ४ वर्षअघि नियुक्त गरिएका ५२ जना संवैधानिक निकायका पदाधिकारीहरूको मुद्दा आजसम्म फैसला नगर्दा अदालतप्रतिको जनआस्था गिरेको भन्दै सार्वजानिक टिप्पणी गरे । त्यसले पनि ओलीको र उनका आसेपासेको मन दुख्यो र थापाविरुद्ध अदालतमा मुद्दा पर्यो । सरकार सञ्चालन गर्न गठन गरिएको १० सदस्यीय उच्चस्तरीय संयन्त्रको बैठकमा कांग्रेसका महामन्त्री गगन थापा र कांग्रेसकै उपसभापति पूर्णबहादुर खड्का सहभागी नभएपछि राजनीतिक वृत्तमा तरंग पैदा भएको छ । किनकि एकातिर प्रचण्डले फालेको जालमा देउवा लालयित भएको बताइँदै छ भने अर्कोतिर कांग्रेस महामन्त्रीद्वयको तीव्र विरोधको स्वर झनै चर्को रूपमा उठिरहेको छ । जसले सरकारको भविष्यमाथि नै शंका उपशंका पैदा गरेको छ ।गगन संयन्त्रको बैठकमा नजानुको अर्थ हो उनी सरकार सञ्चालनको काम र गतिसँग पटक्कै सहमत छैनन् । अर्का प्रभावशाली महामन्त्री विश्वप्रकाश शर्माले समेत सातबुँदे असहमति नै सार्वजानिक गरेका छन् । ओली र आरजुले कुलमान घिसिङलाई हटाउने अनि जवाफ भने गगनविश्वले दिनुपर्ने अवस्था कतिन्जेल स्वाभाविक हुन्छ ? ओलीदेउवा उपकुलपतिलाई काम गर्न नदिएर राजीनामा दिन बाध्य गर्ने अनि मतदातालाई गगनविश्वले जवाफ दिनुपर्ने कुरा कतिन्जेल ग्राह्य हुन्छ ? कांग्रेसले २०८४ को चुनाव देउवाआरजुको नाउँमा लड्छ कि गगन विश्वको नाउँमा ? जनमत तान्ने सवालमा को प्रभावशाली हुन्छ ? सम्पूर्ण कांग्रेसीहरूले ठन्डा दिमागले सोच्ने बेला आएको छ । अब देउवा र आरजुको मात्र भर परेमा कांग्रेसको सम्पूर्ण डुंगा नराम्रोसँग डुब्नेछ । देउवा र आरजुको नराम्रो कामहरूका कारण २०८४ मा कांग्रेसको भोट बैंक घटे त्यसको जिम्मा कसले लिने ? गोपाल देवकोटा, जोरपाटी, काठमाडौं"
१० वर्षमा साढे २८ हजार मेगावाट विद्युत् कसरी ?,"सरकारले १० वर्षमा विद्युत् क्षमता २८ हजार ५ सय मेगावाट पुर्याउने महत्त्वाकांक्षी लक्ष्य लिएको छ । लक्ष्य पूरा भएमा देशको आर्थिक, पूर्वाधार, सामाजिक र राजनीतिक परिवर्तन हुनेमा शंका छैन । पर्याप्त ऊर्जा अभावले गर्दा समग्र अर्थतन्त्र ओरालो लागेको अवस्थामा मार्गचित्र कोसेढुंगा बन्न सक्छ । लक्ष्य हासिल गर्न सरकार (ऊर्जा मन्त्रालय) लाई अवसर र चुनौती छ । रणनीतिक कार्यदिशासहितको सहज कार्ययोजना बनेमा मार्गचित्रको उद्देश्य सम्भव देखिन्छ । राष्ट्रिय अर्थतन्त्रमा महत्त्वपूर्ण योगदान पुर्याउन सक्ने ऊर्जा उत्पादनका आन्तरिक स्रोतहरूको अधिकतम विकास गर्न, राज्यको आन्तरिक विद्युत् खपत वृद्धि गर्न, अन्तरदेशीय विद्युत् व्यापारका सम्भाव्य प्रतिफलहरू प्राप्त गर्न र ऊर्जा क्षेत्रको योजनाबद्ध विकास गर्न आवश्यक छ ।सरकारले लिएको लक्ष्यलाई कार्यान्वयन गर्न कानुनी अड्चनका तगाराहरू पन्छाउँदै र सहजीकरण गर्दै जानुपर्ने बाध्यता छ । विद्यमान कार्यविधि तथा निर्देशिकाहरू संशोधन गरेर निजी क्षेत्रका ऊर्जा प्रवर्द्धकहरूलाई थप उत्साही बनाउन मार्गचित्र तथा कार्ययोजनाले समेट्न पर्ने हुन्छ । हालको कार्यविधि सेवामूलक नभई नियन्त्रणमुखी उन्मुख छ । विगतमा भए गरेका निर्णयउपर समीक्षात्मक, अनुगमन तथा छलफल गर्न राउन्ड टेबल, वान डेस्क सोलुसन हेल्प डेस्कजस्ता टुल्सहरू प्रयोग गर्ने अभ्यासलाई व्यावहारिक रूपमा उतार्न सकियो भने मात्र मार्गचित्रको लक्ष्य पूरा हुन सक्छ ।एक सयदेखि एक हजार मेगावाटसम्मका आयोजनाहरूका लागि आर्थिक स्रोतहरू सुनिश्चितताका आधारमा विवेकसम्मत तरिकाले पहिलो आवेदक, पहिलो सेवा फर्स्ट कम, फर्स्ट सर्भ बाट इजाजत दिन सकिएमा निजी क्षेत्रको लगानी अझै बढ्न सक्ने देखिन्छ । २०६७०६८ सालमा गोकर्ण विष्ट जलस्रोत मन्त्री हुँदादेखि निजी क्षेत्रका जलविद्युत् प्रवर्द्धकहरू अन्यायमा परेका थिए । कारण झोलामा खोला ओगटेर राखेको निहुँमा निजी क्षेत्रले पहिचान गरेर लिएका लाइसेन्सहरू रद्द भएका थिए । सरकारी आरक्षित (बास्केटमा) परेको आयोजनाहरूलाई प्रतिस्पर्धा गर्ने निर्णय भएको थियो । तिनै आयोजनाहरूको लगानी डुबेका छन् । ती आयोजनाहरूलाई सरकारले प्रतिस्पर्धामा उतार्न नसकेर अझै अलपत्र परिरहेका छन् । त्यसको समीक्षा नै नगरी सरकार प्रतिस्पर्धाको रटानमा छ । जलविद्युत्मा निजी क्षेत्रबाट व्यवस्थापन हुन सक्ने कारणले गर्दा राष्ट्रिय प्राथमिकता प्राप्त क्षेत्र भनी किटान गरिएको हो । यी उद्देश्य प्राप्त गर्न सरकारी संयन्त्रहरू उत्साही बन्न आनाकानी गर्दै आएको देखिन्छ । नेपाल सरकारको निकाय विद्युत् विकास विभागले अध्ययन गरेका सुपर सिक्स आयोजनाहरूमध्ये ४ वटा मात्र दशकौंपछि सञ्चालनमा आउन सकेका छन् । दुईवटा आयोजना अझै आउन सकेका छैनन् । ती पनि सबै आयोजनाहरूको क्षमता वृद्धि गरी पुनः प्रवर्द्धकहरूले अध्ययन गर्न परेको तितो अनुभव छँदै छ ।त्यस्तै, कुबेती अनुदानमा निर्माण गरिने भनेको २२ मेगावाटको बुढीगंगा जलविद्युत् टेन्डरको प्रक्रिया पूरा गर्न नसकेर दशकौंदेखि अड्केर बसेको छ । यस्ता धेरै उदाहरण हुन सक्छन् । सरकारले घोषणा गरेको ऊर्जा विकास मार्गचित्र रोड म्याप को कार्ययोजना २०८० को सन्दर्भमा २८ हजार ५ सय मेगावाट उत्पादन गर्न सके कोसेढुंगा, नसके महत्त्वाकांक्षामै सीमित हुनेछ ।निजी क्षेत्रसँग संयुक्त उच्चस्तरीय च्याम्पियन कार्यदल च्याम्पियन टास्क फोर्स गठन हुनुपर्छ । टास्क फोर्सले गर्ने कार्यहरूमा आर्थिक स्रोतको जोहो र पहिचान, सहुलियत ऋणको व्यवस्थापन, प्राविधिक परामर्श र बजार निर्माणलाई उच्च प्राथमिकतामा राखेर कार्य तालिका वर्क सेड्युल को प्रारुप तयार गर्न सकिन्छ । यसका लागि कानुनी प्रक्रियागत तगाराहरू वन तथा वातावरणीय स्वीकृतिमा आएको ढिलासुस्ती, जग्गा अधिकरण र स्थानीय समस्याहरूको अवरोधहरू नआउने गरी कार्यविधि ल्याउन सकिन्छ । सम्बन्धित अन्तरमन्त्रालय र विभागको क्षेत्राधिकारको हानथापले पनि काममा सुस्तता आएको छ । एउटा सरकारी निकायले गरेको निर्णयलाई अर्कोले उल्ट्याउने गर्दा निजी क्षेत्र समस्यामा परिरहेका छन् । यसलाई कार्यदिशाले सम्बोधन गर्नुपर्ने हुन्छ । अहिले धितोपत्र बोर्डले निजी क्षेत्रका जलविद्युत् कम्पनीहरूको सेयर निष्कासन अनुमति खुला नगरेको कारणले अर्बौं पुँजी बजारमा थन्किरहेको छ । पुँजी बजार चलायमान हुँदा सर्वसाधारणले जलविद्युत्मा लगानी गर्ने मौका पाउँथे । यसलाई खुला गर्न ढिला गरिनुहुन्न । अर्कोतर्फ निर्माण सम्पन्न भइसकेका जलविद्युत् आयोजनाहरूको आईपीओ सेयर रेटिङलाई व्याहारिक बनाइनुपर्छ । वन, कटान छटान, जग्गाको भोगाधिकारका लागि थप स्वीकृति लिन नपर्ने गरी कार्यविधिमा संशोधन गर्नुपर्ने हुन्छ ।जलविद्युत् आयोजना तथा प्रसारण लाइनमा वन तथा वातावरण मन्त्रालयले अध्ययन सहमति नदिएर धेरैजसो आयोजनाहरूले सर्वेक्षण अनुमतिसमेत प्राप्त गर्न नसकेर दरखास्त नै रद्द हुने गरेको छ । धेरैजसो विद्युत् उत्पादन हुने क्षेत्र राष्ट्रिय निकुञ्जभित्र परेका छन् । सर्वोच्च अदालतको फैसलाले गर्दा निकुञ्जभित्र परेका जलविद्युत्हरू प्रभावित भएका छन् । निकुञ्ज प्रकरणले गर्दा जलविद्युत् पूर्वाधारमा अवरोध पुर्याउन विभिन्न गैरतत्त्वहरूको सक्रियता बढेको छ । अब नेपालले विकास र वातावरणलाई सँगसँगै लैजानुपर्ने हुन्छ । ऊर्जा सुरक्षा र बढ्दो ऊर्जा मागको दिगो समाधानका लागि रिक्वायर्ड कमर्सियल अपरेसन डेट (आरसीओडी), नदी प्रवाही, अर्ध जलाशययुक्त, जलाशययुक्त, मौसमी जलाशययुक्त, बहुउद्देश्यीय जलाशययुक्त, पम्प स्टोरेजलगायत नवीकरणीय ऊर्जा सोलार विस्तार गर्ने समय आएको छ । प्रत्यक्ष वैदेशिक लगानीलाई प्रोत्साहित गर्नुभन्दा सहुलियत ऋण प्राप्त गर्न निजी क्षेत्रलाई सरकारले आवश्यक पहल गर्नुपर्ने हुन्छ । सोलारमा लगानी गर्न चाहने निजी क्षेत्रका लागि छुट्टै डेडिकेटेड प्रसारण लाइन र सबस्टेसन निर्माण हुने गरी एउटै पकेट क्षेत्रको पहिचान हुनुपर्छ । जहाँ खेतीयोग्य जमिन, वनक्षेत्र र सिँचाइ नहुने सुक्खा क्षेत्रलाई प्रोत्साहित गर्न सकिन्छ । जस्तै काभ्रे, रामेछाप, मन्थली, खाँडादेवी, खुर्कोट, सिन्धुली, सिन्धुपाल्चोकलगायतका क्षेत्रहरूलाई पकेट क्षेत्र घोषणा गर्न सकिन्छ । त्यहाँ १५२० हजार मेगावाटसम्म सोलार फार्मको सम्भाव्यता देखिन्छ । उच्च हाई भोल्टेज र न्यून भोल्टेजजस्ता प्रसारण लाइन निर्माणका लागि निजी क्षेत्रसँग सहमति र सहकार्य गरी सकेसम्म एकीकृत प्रसारण लाइनको अवधारणा अपनाउन अत्यन्त जरुरी देखिन्छ । एउटा नदी बेसिनमा आधारित विभिन्न प्रवर्द्धकहरूले जलविद्युत् आयोजना विकास गर्न लागिपरेका हुन्छन् । तिनीहरूसँग मर्जर वा सकेसम्म एउटै सक्षम लगानीकर्तासँग पहल र समन्वय गरी करिडोरभित्रका प्रसारण लाइन र जलविद्युत् आयोजना विकास गर्न सकिन्छ । दशकौंअघिदेखि सुरु गरी ओगटिएको गुरुयोजनाभित्र कुनै प्रवर्द्धकहरूले जलविद्युत् विकास गर्न चाहेमा अब खुला गरिनुपर्छ । हालै सरकारले प्रस्ताव गरेको उच्चस्तरीय आर्थिक सुधार सुझाव आयोगको प्रतिवेदनमा जलविद्युत् ऊर्जालाई अझ व्यापक र खुकुलो बनाउन आवश्यक देखिन्छ । झन्डै २ दशकदेखि जलविद्युत्को पीपीए दर बढ्न सकेको छैन । पीपीएमा वार्षिक रूपमा दिइँदै आएको मूल्यवृद्धि दर ३ प्रतिशतबाट बढाएर अब ५ प्रतिशत (पीपीए) अवधिभर लागू गर्ने गरी पुनरावलोकन हुनुपर्छ । विद्युत् ऊर्जाले दिइने ग्राहस्थ उत्पादन (जीडीपी) योगदानमा समग्र अर्थतन्त्रको हिसाब र सेयरको प्रतिफल दरको योगदानको मूल्यांकन हालसम्म ऊर्जामा भएको पाइँदैन । जलविद्युत् ऊर्जाका लागि लिइने ऋणमा स्थिर ब्याजदर सीमा तोक्न सकिएको छैन । रेमिट्यान्सबाट आउने विदेशी मुद्राको अनुपात र योगदान हेरी रोजगारमा जाने सबैलाई जलविद्युत्को सेयरमा लगानी प्रोत्साहित गर्न सकिन्छ । त्यसैगरी कर्णाली प्रदेशभित्र जलविद्युत् विकास गर्न चाहने निजी क्षेत्रका जलाशययुक्त आयोजनाहरूलाई २५ प्रतिशत अनुदान दिने र जग्गा प्राप्ति र भोगाधिकारलाई आईईईआईए स्वीकृति लिइराख्न नपर्ने गरी थप कार्यविधि बनाउनुपर्ने हुन्छ । सुदूरपश्चिम प्रदेश र कर्णाली प्रदेशका लागि जलविद्युत् विकासमा कर छुट २० वर्ष तोक्ने गरी प्रोत्साहित गर्न सकिन्छ । कर्णाली प्रदेशमा उच्च भोल्टेजको प्रसारण लाइन र स्तरीय सडक सञ्जाल पूर्वाधारमा व्यापक लगानी गरेर ऊर्जामा निजी क्षेत्रका लगानी आह्वान गर्नुपर्छ । अन्तरदेशीय विद्युत् व्यापारको सन्दर्भमा दीर्घकालीन विद्युत् दर तोक्ने गरी भारतसँग संवाद बढाउनुपर्छ । हरित ऊर्जा प्रविधिमा थप जोड दिँदै नेपालले पाउनुफर्ने कार्बन त्रेडिटको समेत छलफलमा आउन दुई देशका निजी क्षेत्रहरूको तत्परता बढाउन जरुरी छ । ठूला आयोजनाका लागि हैसियत पुष्टि हुने खुद सम्पत्ति कागजातहरूको विवरणलाई नै निरन्तरता दिएर व्यावहारिक बनाउन सकिन्छ । १ मेगावाटदेखि १० मेगावाटसम्मको लागि नगद वा पुष्टि पुग्ने कागजातको विवरण विभागले माग गर्न सक्छ । सर्वेक्षण अनुमतिको दरखास्त भनेको कुनै पनि आयोजना सम्भाव्य हुन्छ कि हुँदैन भनेर हेर्नुपर्ने विषयलाई बन तथा वातावरण मन्त्रालयको सहमति लिनुपर्ने विषय पनि व्यावहारिक छैन । हाल संसद्को पूर्वाधार विकास समितिले पारित गरेको नयाँ जलस्रोत ऐनमा बाँधजन्य परियोजनाको सुरक्षा प्रवर्द्धक आफैंले गर्ने प्रावधान राखिएको छ । यो विधेयक पारित भएमा नेपालको जलविद्युत्का नाममा सुरक्षाको विषय पेचिलो बन्ने सम्भावना रहन्छ ।भण्डारी जलविद्युत् प्रवर्द्धक तथा अभियन्ता हुन् ।"
हरित अर्थतन्त्रको नाममा जलवायु ऋण,"सरकारले आगामी जेठमा जलवायु परिवर्तन ः हिमाल र मानवताको भविष्य भन्ने नारासहित गर्न लागेको सगरमाथा संवादको एउटा मुख्य विषय हो हरित अर्थतन्त्र (ग्रिन इकोनोमी) । वातावरण संरक्षण, सामाजिक समावेशिता र दिगो आर्थिक विकासबीचको सन्तुलित आर्थिक प्रणाली नै हरित अर्थतन्त्र हो । यसले जीवाश्म इन्धनबाट स्वच्छ ऊर्जामैत्री अर्थतन्त्रको कल्पना गर्छ । जल, जंगल, खानीजस्ता प्राकृतिक स्रोतहरूको सचेततापूर्वक प्रयोग यसका सर्त हुन् । भौगोलिक विविधता र भूबनावटका कारण जलवायुजन्य विपद्को अत्यधिक जोखिममा रहेकाले नेपालले जलवायुमैत्री विकास प्रणालीलाई अवलम्बन गर्ने हो भने, हरित अर्थतन्त्रलाई मेरुदण्डका रूपमा विकसित गर्दै लैजान जरुरी छ । तर अन्तर्राष्ट्रिय सहयोगमा न्याय र सन्तुलनको सिद्धान्त अपनाइएन भने नेपालजस्ता मुलुकका लागि हरित अर्थतन्त्रको नाममा नयाँ प्रकारको जलवायु ऋणको जोखिम बढ्न सक्ने खतरा उत्तिकै छ । धनी मुलुकले औद्योगिकीकरणको क्रममा वातावरणमा अत्यधिक कार्बन उत्सर्जन गरे र जलवायु संकट निम्त्याए । एनडीसी तेस्रोमा नेपालले कार्बन उर्त्सजनलाई सन् २०४५ मा शून्यमा झार्ने लक्ष्य राखेको छ । जबकि कार्बन उर्त्सजनमा विश्वकै पहिलो नम्बरमा रहेको मुलुक चीनले सन् २०६० र तेस्रो भारतले सन् २०७० सम्मको लक्ष्य लिएको छ । पृथ्वीको तापक्रम बढेर नयाँ रेकर्ड कायम भइसक्दा पनि कार्बन उत्सर्जनलाई कम गर्न विकसित मुलुक तयार छैनन् । उनीहरू अहिले जलवायु संकटको असर खेप्न बाध्य गरिब मुलुकलाई हरित अर्थतन्त्रको नाममा उत्सर्जन कम गर्न बाध्य पारिरहेका छन् । हरित प्रविधि अपनाउन दबाब दिन्छन् र त्यसका लागि ऋण लिनुपर्ने अवस्था सिर्जना गरिएको छ । अनुदान कि ऋण ?हरित परियोजनामा राष्ट्रिय र अन्तर्राष्ट्रिय लगानी कसरी आकर्षित गर्ने भन्नेमा ध्यान केन्द्रित गर्नु जरुरी छ । हरित बन्ड, कार्बन वित्त र जलवायु कोषको सदुपयोग कस्तो हुने भन्ने पनि खाका बनाइनुपर्छ । सगरमाथा संवादको मुख्य दाता बहुराष्ट्रिय कम्पनी नै भएको सन्दर्भमा हरित अर्थतन्त्रको नाममा फेरि पनि जलवायु ऋणको सम्झौता हुने हो कि भन्ने संशय पैदा भएको छ । सरकार यसमा संवेदनशील हुनुपर्छ । हरित अर्थतन्त्रको रोल मोडल बन्ने नाममा बहुराष्ट्रिय कम्पनीसँग ऋण लिने विषय कुनै पनि दृष्टिमा सही मान्न सकिन्न । क्षति र नोक्सान कोषमार्फत् जलवायु परिवर्तनका प्रभाव न्यूनीकरण गर्न गरिब राष्ट्रहरूले अनुदान प्राप्त गर्नॅपर्छ, ऋण होइन । किनभने धनी राष्ट्रहरूले तीव्र औद्योगिकीकरण र विकासका लागि गरेको वातावरणीय विनाशको मार गरिब राष्ट्रले भोगिरहेका छन् । त्यसैले त्यसबापतको रकम गरिब मुलुकहरूले अनुदानका रूपमा पाउनुपर्ने विषय अधिकारभित्रै पर्छ । तर विश्व बैंकले ग्रिड (हरियो, लचिलो र समावेशी विकास) नाममा गरिब मुलुकलाई जलवायुजन्य कार्य र विपद् व्यवस्थापनका लागि पनि ऋणको बोझ बोकाइरहेको छ । नेपालको सन्दर्भमा पनि विश्व बैंक आफ्नो रणनीति स्थापित गर्न सफल भएको छ । कसको एजेन्डा ?हरित अर्थतन्त्रलाई वातावरणीय जोखिम र पारिस्थितिकीय क्षति कम गर्दै मानव कल्याण र सामाजिक समानता प्रवर्द्धन गर्ने आर्थिक वृद्धिको खाका भनेर बुझिए पनि यो धनी (विकसित) मुलुकहरूको एजेन्डा हो । कार्बन बजार र ग्रिन बन्ड धनी मुलुकका कम्पनी र राज्यले विकास गरेका हुन् । सन् १९८० को दशकमा यो अवधारणामाथि चर्चा भए पनि सन् २००८ मा संयुक्त राष्ट्रसंघीय वातावरण कार्यक्रम (यूएनईपी) ले सैद्धान्तिक अवधारणाको सुरुवात गरेको हो । ग्लोबल ग्रिन न्यु डिल को नाममा अघि सारिएको यो अवधारणामा यूएनईपीले विश्वले आर्थिक सुधारका लागि जलवायुअनुकूल परियोजना, नवीकरणीय ऊर्जा, हरित पूर्वाधार र दिगो कृषिमा लगानी बढाउनुपर्ने प्रस्ताव गर्यो । यसको सन्देश आर्थिक मन्दीबाट बाहिर निस्कन पर्यावरणमैत्री लगानी गर्नु थियो । यो वित्तीय तथा प्राविधिक रूपमा सम्पन्न राष्ट्रहरूका लागि मात्रै व्यावहारिक थियो । आर्थिक वृद्धि, व्यापार र सामाजिक विकासलाई प्रवर्द्धन गर्न सन् १९६१ मा स्थापना भएको यो संस्थामा हाल धनी र उच्च आय भएका ३८ मुलुक सदस्य छन् । यो अवधारणाको उत्पत्ति र नेतृत्व उनीहरूले गरेका थिए । उनीहरूको अनुकूलता र निर्देशनमा नीति निर्धारण प्रक्रिया, वित्तीय संरचना र सर्तहरूको डिजाइन गरिएको थियो । ती मुलुकले सन् २००९ मा १ सय अर्ब डलर वार्षिक जलवायु वित्त दिने प्रतिबद्धता गरे पनि अझै कार्यान्वयन भएको छैन । विकासोन्मुख मुलुकहरू अहिले पनि अनुदानको सट्टा ऋण लिन बाध्य छन् । विश्व आर्थिक मन्दीपछि आर्थिक पुनरुत्थानका लागि हरित लगानीको आवश्यकताबारे बहस हुँदै गर्दा सन् २०१२ को रियो प्लस ट्वान्टी सम्मेलनले दिगो विकासमा पुग्ने माध्यम भनेर औपचारिक मान्यता दियो । धनी मुलुकहरूले जलवायु परिवर्तन, प्रदूषण नियन्त्रण र हरित प्रविधिको विकासमा ठूला लगानी गर्न सक्ने भएकाले हरित अर्थतन्त्रको नीति निर्माणको नेतृत्व लिए । हरित अर्थतन्त्र विकासोन्मुख मुलुकका लागि नयाँ सर्त र दबाब सिर्जना गर्ने माध्यम बन्नेछ भन्दै रियो सम्मेलनमा अफ्रिकी र दक्षिण एसियाली देशहरूले आलोचना गरे । त्यसैगरी जी सेभेन्टिसेभेन प्लस चीनको समूहले नीतिहरू थोपर्ने तर समान स्रोत नदिने संशय व्यक्त गरेका थिए । विकास र वातावरणबीचको द्विविधा समाधान गर्ने व्यावहारिक उपाय दिएकाले यो एजेन्डा अहिले जलवायु संकटको सन्दर्भमा सबैका लागि साझा आवश्यकता बनेको छ । ऋण बढ्ने जोखिम जलवायुजन्य विपद्को उच्च जोखिममा रहेको नेपालजस्तो मुलुकलाई हरित अर्थतन्त्रले वातावरणीय लचिलोपन बढाउन सहयोग गर्छ । प्राकृतिक स्रोतहरूमा आधारित अर्थतन्त्र भएकाले हरित अर्थतन्त्रले कृषि, वन, जल, पर्यटन र जलविद्युत्जस्ता स्रोतहरूको दिगो उपयोग सुनिश्चित गर्ने भएकाले जैविक खेती, समुदायमा आधारित वन व्यवस्थापन, इको टुरिजम र नवीकरणीय ऊर्जा प्रवर्द्धनमार्फत फाइदा लिन सकिन्छ । हरित अर्थतन्त्रमार्फत हरित जलवायु कोष, अनुकूलन कोष, हानि तथा नोक्सानी कोषबाट अनुदान लिन सकिन्छ । तर त्यसका लागि सरकारले स्पष्ट अवधारण परियोजना बनाई खर्च गर्ने क्षमता वृद्धि गर्न आवश्यक छ । जलवायु कार्यका आएका कयौं बजेट खर्च गर्न नसकेर फर्केको अवस्थामा सरकारको खर्च गर्ने क्षमता माथि नै विश्लेषण गर्न आवश्यक छ । नेपालजस्ता देशका लागि हरित अर्थतन्त्र महँगो विकास प्रणाली हो । वातावरणीय मूल्यांकन, कार्बन गणनालगायतका आधारभूत मापदण्डहरू पूरा गर्न कठिन छ । जलवायु अनुकूलनका लागि ठूलो रकम आवश्यक पर्छ । हरित अर्थतन्त्रका लागि अनुदान नभई ऋण लिनुपर्ने हुन्छ । अनुदानका लागि ग्रिन बन्ड वा कार्बन व्यापारजस्ता बजारमुखी उपायहरूमा नेपालले प्रभावकारी भूमिका खेल्न सक्ने अवस्था छैन । यदि कार्बन उत्सर्जन कम गर्न विकास परियोजना तथा उद्योग कलकारखानालाई कर लगाइयो भने विकासको गति सुस्त हुन्छ । ऋण लिएर वातावरणमैत्री परियोजनामा लगानी गर्नु भनेको जलवायु ऋण बढाउनु हो । धनी मुलुक र बहुपक्षीय निकायहरू जलवायु न्यायको प्रत्याभूतिमा जिम्मेवार बन्नुको सट्टा हरित अर्थतन्त्र प्रवर्द्धनको नाममा ऋण थोपर्न उद्धत हुन्छन् । त्यसैले नेपालले सगरमाथा संवादमा हरित अर्थतन्त्रको छलफल गरिरहँदा सशक्त कूटनीति, क्षेत्रीय ऐक्यबद्धता र पारदर्शिता सुनिश्चित गर्दै जलवायु न्यायका आधारमा सहयोग आदानप्रदान हुनुपर्ने विषयलाई प्राथमिकता दिन आवश्यक छ । ऋणमुखी हरित लगानीलाई निरुत्साहन गर्नुपर्छ । नेपालले सगरमाथा संवादमार्फत यही सन्देश विश्व समुदायलाई दिन जरुरी छ ।"
सम्झनामा तीर्थराम,"नेपालको प्रजातान्त्रिक आन्दोलनका एक अथक योद्धा, प्रजातन्त्रको दियालोलाई निभ्न नदिन शततः संघर्षशील संगठन नेपाल विद्यार्थी संघका संस्थापक सदस्यहरूमध्ये एक, कांग्रेस काठमाडौं जिल्ला कार्यसमितिका पूर्वसभापति एवं पूर्वमन्त्री तीर्थराम डंगोलको क्यान्सर र मधुमेह रोगबाट यसै वैशाख महिनाको १३ गते ७५ वर्षको उमेरमा काठमाडौं कुलेश्वरस्थित आफ्नै घरमा देहावसान भयो । दुईतीनथरीका कडा रोग लागेका कारण डंगोल केही वर्षदेखि निक्कै खराब स्वास्थ्यस्थितिसँग जुझ्दै आएका थिए । जसले उनको राजनीतिक सक्रियतालाई उल्लेख्य किसिमले सीमित गराइदिएको थियो । त्यसै पनि पछिल्लो कालखण्डमा कांग्रेस पार्टीमा तीर्थरामजस्ता लप्पनछप्पन नजान्ने, सरल हृदय, स्वच्छ, स्वाभिमानी र नैष्ठिक व्यक्तिको प्रासंगिकता लगभग समाप्त भइसकेको छ । कांग्रेस नामक उज्यालो विरासत भएको त्यो ऐतिहासिक पार्टीको वर्तमान नेतृत्व पंक्तिको सोच, संस्कार, कार्यशैली र निर्णयपद्धतिमा जुन किसिमको स्वार्थकेन्द्रीयता, संकीर्णता र गुटपरकताको प्रभुत्व कायम भएको छ त्यसको आलोकमा हेर्दा तीर्थरामहरू भूमिकाविहीन बन्न पुग्नु स्वाभाविक नै भएको छ । हुन पनि ठ्याक्कै त्यस्तै नै भयो । तीर्थरामलाई संगठनभित्र रहन सक्ने उनको भूमिकाबाट हटाइयो र सधैंका लागि गुमनामीको अन्धकारतिर धकेलियो । उनी स्वयं पनि पार्टीमा आएको सैद्धान्तिक र नैतिक विचलन देखेर आजित भइसकेका थिए, त्यसैले उनले करिब डेढ दशकदेखि स्वैच्छया कांग्रेस काठमाडौं जिल्ला समितिबाट मात्र होइन, राष्ट्रिय राजनीतिको परिदृश्यबाट समेत आफूलाई अलग राख्दै आएका थिए । राजनीतिसँग कुनै पनि प्रकारको सरोकार नभएको परम्परावादी किसान (ज्यापू) परिवारमा जन्मेका डंगोलले प्रतिबन्धित अवस्थामा रहेको राजनीतिक संगठन कांग्रेसले प्रजातन्त्र पुनर्बहालीको लक्ष्य राखेर गरिरहेको सिद्धान्तनिष्ठ राजनीतिको कठिन बाटो समातेर राष्ट्रिय राजनीतिको विशाल फलकमा आफ्नो दह्रो उपस्थिति स्थापित गर्नुलाई कुनै दैवी चमत्कारभन्दा कम मान्न मिल्दैन । उनको व्यक्तित्वको उचाइ साँचो अर्थमा स्वनिर्मित हो । उनले त्यो उचाइ शिक्षाप्रतिको विशेष लगाव, साहित्यको गहन अध्ययन र देशको आर्थिकसामाजिकराजनीतिक वस्तुस्थितिको गहिरो विश्लेषणपछि उठाएको सही कदमको फलस्वरूप प्राप्त गरेका थिए । उनले वलिदानी दृढसंकल्पका साथ कांग्रेसले त्यतिबेला गरिरहेको प्रतिपक्षी राजनीतिको कंटकाकीर्ण बाटो पछ्याएका थिए । उनी कांग्रेस वा कम्युनिस्ट पार्टीका अरू कतिपय नेताकार्यकर्ताहरूझैं झुक्यानमा परेर वा लहैलहैमा लागेर प्रजातान्त्रिक आन्दोलनको जोखिमपूर्ण प्रक्रममा सहभागी भएका थिएनन् । उनले सोचीविचारीकन रोजेको संघर्षको बाटो थियो त्यो । एसएलसी परीक्षा उत्तीर्ण गरेपछि उच्च शिक्षाका लागि त्रिचन्द्र कलेजमा भर्ना हुनु नै उनको जीवनको यात्रालाई नयाँ मार्गचित्रतर्फ मोडिदिने कारण बन्न पुगेको थियो । देश निरंकुशतन्त्रको अँध्यारोमा डुबेको समय थियो त्यो । विसं २०१७ साल पुस १ गते कु गरेर राजा महेन्द्रले सार्वभौम भइसकेका नेपाली नागरिकलाई फेरि एकपल्ट आवाजविहीन रैती बनाइदिएको त्यस अन्धकारमय समयमा त्रिचन्द्र कलेज नै देशभरिको एउटा मात्र त्यस्तो ठाउँ थियो, जहाँ विद्यार्थीहरू अधिनायकवादी राज्यव्यवस्था र त्यसका नायकका विरुद्ध यदाकदा आवाज उठाउने गर्दथे । त्यहाँ विद्यार्थीहरू वैचारिक रूपले प्रजातन्त्रवादी र वामपन्थी खेमामा विभाजित त थिए, तर राजाको निरंकुश शासनको विरोधको मुद्दामा भने जहिले पनि एकै ठाउँमा उभिएका हुन्थे । तीर्थराम डंगोलको हकमा सुखद संयोग यो रह्यो कि उनी नियतिले नै डोर्याएर हुनुपर्छ प्रजातन्त्रवादी खेमामा जोडिन पुगे । त्रिचन्द्र कलेजमा अध्ययनरत रहँदा नै उनको त्यति बेलाका जल्दाबल्दा प्रजातन्त्रवादी छात्रनेताहरू शिवबहादुर खड्का, शेरबहादुर देउवा, मार्सल जुलुम शाक्य, दमन ढुंगाना, विपिन कोइराला, देवेन्द्र नेपाली, मछिन्द्र पाठक आदिसँग घनिष्ठता कायम भयो । कालान्तरमा कतिपय अवसरमा तीर्थरामका सहकर्मी हुन पुगेका ध्यानगोविन्द रञ्जित र पंक्तिकार लेखक त उनका समकक्षी छात्र नै थियौं । कांग्रेस पार्टीको छात्र विभागका रूपमा नेपाल विद्यार्थी संघको विधिवत् गठन हुनुअगावै प्रजातन्त्रवादी विद्यार्थीहरूको समूहका प्रभावशाली सदस्य बनिसकेका तीर्थराम विसं २०२७ साल वैशाख ६ गते नेवि संघको स्थापना हुँदा त्यसका संस्थापक सदस्यहरूमध्ये एक थिए । र, त्यसै अवसरमा पञ्चायती प्रशासनले उनलाई पहिलो पटक गिरफ्तार गरेर, केही दिन थुनेर छोडिदिएको थियो । नेवि संघको उद्घाटन त्यतिबेला काठमाडौमा रहेका कांग्रेसका एक मात्र ठूला नेता कृष्णप्रसाद भट्टराईबाट भएको थियो । त्यति नै बेला तीर्थरामलाई कृष्णप्रसादले नोटिसमा लिएका थिए । पछि २०३४ सालमा प्रतिबन्धित कांग्रेस पार्टीको काठमाडौं जिल्ला कार्यसमितिको गठन गर्दा भट्टराईले तीर्थरामलाई त्यस कार्यसमितिको कोषाध्यक्षको पदमा मनोनित गरेका थिए । त्यो कार्यसमिति वीरनाथ कर्माचार्यको सभापतित्वमा गठन गरिएको थियो । कालान्तरमा तीर्थराम कांग्रेस काठमाडौं जिल्ला कार्यसमितिको सभापति पनि चुनिएका थिए ।पटकपटक गरी करिब ४ वर्ष राजबन्दीको जीवन बिताएका तीर्थरामको राजनीतिक जीवनमा पहिलो महत्त्वपूर्ण मोड २०४४ सालमा आयो, जतिबेला पञ्चायतको आउटपोस्ट कब्जा गर्ने रणनीतिअन्तर्गत स्थानीय निकायहरूको चुनावमा भाग लिन लागेको कांग्रेसले उनलाई काठमाडौं नगर पञ्चायतको उपप्रधानपञ्च पदको उम्मेदवार बनायो । पार्टीद्वारा काठमाडौंमा उम्मेदवार तोक्ने पूर्ण अधिकार दिइएका सर्वमान्य नेता गणेशमान सिंहले प्रधानपञ्चमा हरिबोल भट्टराई र उपप्रधानपञ्चमा तीर्थराम डंगोललाई उम्मेदवार तोकेका थिए । काँठक्षेत्रका जैसीबाहुन हरिबोल भट्टराई र सहरभित्रका ज्यापू तीर्थराम डंगोलको यो जोडीले पञ्च र कम्युनिस्ट दुवै पक्षका उम्मेदवारहरूलाई भारी मतले हराइदिएको थियो । काठमाडौं महानगरमा रहेका करिब ३५ हजार ज्यापू मतदाताहरूमध्ये राम्रै बहुमतले आफ्नो समुदायको सुपठित, योग्य र इमानदार सुपुत्र र उसको साथीका पक्षमा मतदान गरेका थिए । तीर्थराम डंगोलले त्रिभुवन विश्वविद्यालयबाट एमए पास गरेका थिए । हरिबोल र तीर्थरामको जोडीले काठमाडौंको नगरप्रशासन लामो समयसम्म चलाउन भने पाएन । हरेक सालको पुस १ गते पञ्चहरूले मनाउँदै आएको श्री ५ महेन्द्र तथा पञ्चायती संविधान दिवसलाई प्रजातन्त्रको हत्या भएको दिन भन्दै २०४४ सालको त्यो दिवस बहिष्कार गरेका कारण उनीहरू दुवै निलम्बनमा परे । भट्टराई र डंगोलको त्यस जोडीको करिब ८ महिने कार्यकाललाई नजिकबाट हेरेको, देखेको व्यक्तिका रूपमा म निर्धक्कसँग भन्न सक्छु केन्द्रीय सरकार र नगरपञ्चायतका करिब सबै नै वडा सदस्यहरूबाट असहयोग हुँदाहुँदै पनि उनीहरूले राम्रै काम गरेका थिए । खासगरी सार्क समिटका लागि तीर्थरामको नेतृत्वमा नगर पञ्चायतका कर्मचारीहरूले नगरको सरसफाइको काम जुन उच्चस्तरमा गरेका थिए, त्यो प्रशंसायोग्य थियो । नगर पञ्चायतको प्रेस सल्लाहकारका हैसियतले त्यो टिमसँग जोडिएको म तीर्थराम डंगोलको व्यावसायिक दक्षताबाट अत्यन्तै प्रभावित भएको थिएँ । २०५६ सालमा काठमाडौंबाट प्रतिनिधिसभाको चुनाव जितेर स्वास्थ्यमन्त्री बनेका तीर्थरामले त्यहाँ पनि कुशलता र इमानदारीका साथ आफ्नो कर्तव्य र जिम्मेवारीको निर्वाह गरेका थिए । तीर्थरामले काठमाडौं कांग्रेस र तीर्थराम शीर्षकको पुस्तकका उनले उल्लेख गरेको एउटा प्रसंगले नेपाली नेताहरूको प्रवृत्ति प्रतिविम्बत गर्छ । उनले भनेका छन् म जति पनि देशहरू पुगें, ती देशहरू ईश्वरले बनाएका होइनन्, मान्छेले नै निर्माण गरेका हुन् । नेताहरूले बनाएका हुन् । नेताहरूको महत्त्वाकांक्षामा जनताको विश्वास र भरोसा मिलेर बनेको हो । अझ भनौं, आत्मशक्तिले बनेको हो । नेतृत्वको क्षमता र योजनाले बनाएको हो । हाम्रा नेताहरू कहिले देशलाई स्विट्जरल्यान्ड बनाउँछु भन्छन्, कहिले सिंगापुर तर आजसम्म नेपाल बनाउँछु कसैले भनेनन् ।"
चौथाइवालेको 'म्याराथन भेट,"नेपाल भ्रमणमा रहेका भारतीय जनता पार्टीका विदेश विभाग प्रमुख विजय चौथाइवालेले नेपाली नेतासँग म्याराथन गतिमा भेटघाट गरेका छन् । तीनदिने भ्रमणका लागि बुधबार काठमाडौं उत्रिएदेखि नै चौथाइवाले विभिन्न पार्टीका शीर्ष नेतादेखि दोस्रो र तेस्रो पुस्ताका नेतासँग भेटघाटमा जुटेका हुन् । दुई दिनमा चौथाइवालेले प्रधानमन्त्री केपी शर्मा ओली, सत्तारूढ कांग्रेस सभापति शेरबहादुर देउवा, प्रमुख प्रतिपक्ष दल माओवादीका अध्यक्ष पुष्पकमल दाहालदेखि पूर्वप्रधानमन्त्री माधवकुमार नेपालसहित १४ जनालाई भेटिसकेका छन् । थप नेतासँग शुक्रबार दिनभर भेटघाट सकेर उनी साँझ फर्कने कार्यक्रम छ । बिहीबार साँझ चौथाइवालेले प्रधानमन्त्री ओलीसँग बालुवाटारस्थित निवासमा भेटेका हुन् । भेटमा दुई देशबीच आपसी सम्बन्ध र हितका विषयमा कुराकानी भएको प्रधानमन्त्रीको सचिवालयले जनाएको छ । चौथाइवालेले माओवादीका अध्यक्ष दाहाल र पूर्वप्रधानमन्त्री नेपाललाई उनीहरूकै निवासमा पुगेर भेटेका हुन् । कांग्रेस नेता शेखर कोइरालासँग याक एण्ड यती होटलमा डिनर र महामन्त्री गगन थापासँग होटल मेरियटमा लन्च बैठक गरेका थिए । चौथाइवालेले भेटेको सूचीमा कांग्रेस नेताको पंक्ति ठूलो छ । गृहमन्त्री रमेश लेखक, पार्टीका प्रवक्ता प्रकाशशरण महत, पूर्वपरराष्ट्रमन्त्री एनपी साउद, नेता उदयशमशेर राणालाई भेटेका छन् । माओवादी नेता जनार्दन शर्मा, लोसपा अध्यक्ष महन्थ ठाकुर र जनमत अध्यक्ष सीके राउतसँग पनि उनले बिहीबार भेटेका हुन् । अधिकांश भेटवार्ता चौथाइवालेले आफू बसेको मेरियट होटलमा गरेका छन् ।कांग्रेस सभापति देउवा थाइल्यान्डको बैंककबाट फर्केलगत्तै चौथाइवालेको नेपाल आगमन र नेताहरूसँग बाक्लो भेटघाटलाई अर्थपूर्ण रूपमा लिइएको छ । उपचारका लागि बैंकक गएका देउवा ६ दिनपछि वैशाख १२ मा स्वदेश फर्केका हुन् । आँखाको शल्यक्रिया र पेटको उपचार सिंगापुरमा गरेका र दुईतीन वर्षको बीचमा फलोअप गर्दै आएका देउवा यस पटक भने त्यहाँ नगई बैंकक गएका थिए । बैंककमा छँदा राजनीतिक भेटघाटसमेत भएको अनुमान भइरहेका बेला भाजपा नेता चौथाइवालेले काठमाडौं ओर्लिनासाथ पहिलो भेट नै देउवा र परराष्ट्रमन्त्री आरजु राणासँग संयुक्त रूपमा गरेका थिए ।गत वर्षको असार १७ मा कांग्रेस र एमालेबीच भएको ७ बुँदे सहमति र त्यसैको जगमा एमाले अध्यक्ष ओलीको नेतृत्वमा सरकार बनेदेखि भारतसँगको सम्बन्ध न्यानो हुन सकेको छैन । नेपालमा नयाँ सरकार बन्नासाथ प्रधानमन्त्रीको पहिलो भ्रमण केही अपवादबाहेक भारतबाटै सुरु हुने गर्छ । तर, यस पटक सरकार बनेको साढे नौ महिना बितिसक्दा पनि भारतीय पक्षबाट प्रधानमन्त्री ओलीलाई निम्तो आएको छैन । प्रधानमन्त्रीलाई भारत भ्रमण गराउन कांग्रेस नेतृत्व र विभिन्न सम्पर्क सूत्रमार्फत भइरहेको प्रयास सफल हुन नसकेपछि पुनः अर्को गठबन्धनको चर्चा भइरहेको छ । चौथाइवालेसँग भेटेका नेताले भने गठबन्धनप्रति चासो राखे पनि समीकरण नै बदल्ने खालको कुनै संकेत नदिएको दाबी गरेका छन् । हालै कश्मीरमा भएको आतंकवादी आक्रमणलाई लिएर नेपालको साथ र समर्थनमा तलमाथि नहोस् भन्ने उनको मुख्य सरोकार रहेको नेताहरूले बताएका छन् ।कांग्रेस नेता शेखर कोइरालाले नेपालको राजनीतिप्रति चासो राख्नु स्वाभाविक भए पनि मुख्य सरोकार कश्मीरको आतंकवादी घटनाप्रति रहेको बताए । त्यसबाहेक पूर्वराजा ज्ञानेन्द्र शाहको सक्रियता, राजतन्त्र फर्काउने गतिविधि बुझ्ने प्रयाससमेत हुन सक्ने बताए । कश्मीरमा भएको आतंकवादी घटनाकै विषयमा बढी छलफल भयो । नेपालसँग खुला सीमा भएकाले सुरक्षा चुनौती र सावधानीका विषयमा बढी सरोकार प्रकट भयो कोइरालाले भने, सत्ता गठबन्धन र सरकार बदल्ने जस्ता चर्चाका विषयमा कुनै कुराकानी भएन ।"
'न्याय परिषद्को संरचनामा पुनरावलोकन हुनुपर्छ,"गत वर्ष सर्वोच्च अदालतले सबैभन्दा बढी मुद्दा फैसला गरेछ तर पनि १० वर्षयताको तुलना गर्दा फैसला गर्न बाँकी मुद्दा धेरै हुँदै गएका छन् । के कारणले सर्वोच्चमा यति धेरै मुद्दाको चाप बढेको हो ?हामीले सर्वोच्चमा न्यायाधीश समयमै नियुक्त गर्न सकिरहेका छैनौं । तोकिएको संख्यामा पूर्ण रूपले न्यायाधीश हुने र इजलास पूराका पूरा लागेमा एउटा परिणाम आउन सक्ने हो । तर, सर्वोच्चमा लामो समयदेखि ४ जना न्यायाधीशको दरबन्दी रिक्तको रिक्तै छ । न्यायाधीशचाहिँ घट्दै जाने, मुद्दा बढ्दै जाने भएपछि समस्या त आउने नै भयो नि । दोस्रो कारण के हो भने जुनसुकै मुद्दा सर्वोच्चमै आउँछन् । यसलाई बदलेर सर्वोच्चमा छानिएका केस मात्रै आउने अवस्था निर्माण गर्न सकियो भने त्यसले राम्रो गर्न सक्छ । कानुनमा संशोधन गरेर कतिपय मुद्दा उच्चबाटै सकिने व्यवस्था गर्दा पनि यो समस्या कम हुन्छ । तेस्रो, विभिन्न परिस्थितिले पनि मुद्दा सिर्जना भइरहेका छन् । जस्तो कि, अदालतले एक पटक आदेश गरेपछि सम्बन्धित संस्था, राज्यका निकाय वा व्यक्तिले त्यसको पालना गरे फेरि मुद्दा पर्दैनथ्यो । तर, त्यसको कार्यान्वयन धेरै भएको छैन जसले गर्दा फेरि मुद्दा पर्छ । त्यसकारण पनि मुद्दा बढिरहेका छन् । त्यस्तै, सार्वजनिक सरोकारको विषय भन्दै जथाभावी रिट अदालतमा लैजाने अभ्यास छ । यसले गर्दा पनि सर्वोच्च अदालत मुद्दाको चापले ओभरलोडेड छ । गोलाप्रथा भएपछि मुद्दा अलिक छिटो फैसला हुन्छ, सुधारिन्छ भन्ने अपेक्षा थियो, अहिले जेजति सुधार भएको छ, त्यसको कारण यही हो ?गोलाप्रथामा लगिसकेपछि मुद्दाको फर्छ्योटमा तीव्रता आएकै देखिन्छ । वार्षिक प्रतिवेदन हेर्यौं भने फर्छ्योट दरमा प्रगति नै देखिन्छ । तर, गोलाप्रथाका कारणले मात्रै मुद्दा फर्छ्योट दर बढ्ने त होइन । शीघ्र न्याय दिने सबैतिरको माग छ । यस्तो बेलामा न्यायालयमा अभियान फाँट यसैका लागि सुरु गरिएको हो । यो सुरु भएपछि पाँच वर्ष कटेका मुद्दा भरसक शून्यमा ल्याउने भन्ने छ । त्यसले राम्रो परिणाम दिइरहेको छ । पञ्चवर्षीय रणनीतिक योजनामा पनि मुद्दाको संख्या घटाउने भन्ने छ । वार्षिक कार्यक्रममा पनि यो छ । जिल्ला र उच्च अदालतमा त डिफरेन्ट केस म्यानेजमेन्ट भनेर फरक मुद्दा व्यवस्थापन प्रणाली लागू भएको पनि छ । त्यस्तै, कुनै मुद्दा ६ महिनाभित्र, कुनै एक वर्ष र कुनै डेढ वर्षमा सक्ने न्यायालयको योजना छ । त्यसले पनि मुद्दाको संख्या घटाउन ठूलो मद्दत पुगेको छ । तर पनि, सबैभन्दा चुनौती सर्वोच्चमै छ । यस्तो चुनौती हुँदाहुँदै सर्वोच्चमा नियुक्ति चाहिँ किन हुँदैन त न्यायाधीशको ? यहाँकै पालामा पनि नियुक्तिमा ठूलो सकस पर्यो नि, होइन ?हो, तर मेरो पालाको कुरा अलिक बेग्लै छ । त्यस बेलाको अवस्था पनि उस्तै थियो । लामो समय कायममुकायम हुँदा निर्वाचनको समय थियो । त्यसपछि सरकार बन्न समय लाग्यो । एउटा सरकार बनेपछि फेरि अर्को बन्यो । गठबन्धनहरू बदलिरहे र कानुनमन्त्री पनि फेरिइरहे । त्यसले गर्दा न्याय परिषद्ले काम गर्न सकेन । त्यसबाहेक न्यायाधीश नियुक्तिमा हुने ढिलाइका गम्भीर कारणहरू छन् । न्याय परिषद्को संरचनामा नै समस्या हो ? स्वच्छ न्यायपालिकासम्बन्धी प्रतिवेदन, २०७७ मा न्याय परिषद्को संरचनामा पुनरावलोकन गर्न अध्ययन गर्नु आवश्यक भएको छ भनेर लेखिएको छ । त्यो प्रतिवेदन मेरै सक्रियतामा निक्लिएको थियो । मूल कुरा, न्यायाधीश खाली हुनु एक महिनाअघि नै न्यायाधीश नियुक्त हुनुपर्छ भनेर संविधानमै लेखिएको छ । न्यायाधीशको संख्या संविधानमा तोकिएरै २१ भन्दा बढ्न नसक्ने भनेको छ । यो पनि लामो समयसम्म खाली हुने हो भने मुद्दा फर्छ्योट नै हुँदैन । मुद्दा बढ्ने र न्यायाधीश घट्ने भएपछि समस्या त हुने नै भयो ।"
९ महिनामा २५ अर्ब ३८ करोडका स्मार्टफोन आयात,"चालु आर्थिक वर्षको साउनदेखि चैत मसान्तसम्ममा नेपालमा १५ लाख ८४ हजार स्मार्टफोन आयात भएका छन् । मोबाइल फोन डिजिटल पहुँचको प्रमुख साधनका रूपमा स्थापित भएसँगै आयात दरमा निरन्तर वृद्धि भएको देखिन्छ । चालु आर्थिक वर्षको चैत मसान्तसम्म २५ अर्ब ३८ करोड ४४ लाख ७७ हजार रुपैयाँ बराबरका १५ लाख ८४ हजार ९ सय ५६ वटा स्मार्टफोन आयात गरिएको छ । यसबाट सरकारलाई ४ अर्ब ७३ करोड १५ लाख रुपैयाँ राजस्व प्राप्त भएको भन्सार विभागको तथ्यांक छ । अघिल्लो महिनासम्म १४ लाख ७० हजार ७८ वटा स्मार्टफोन भित्रिए । त्यसका लागि २१ अर्ब ९१ करोड ८३ लाख ६० हजार रुपैयाँ मूल्य तिर्दा सरकारले ४ अर्ब ८५ करोड १ सय ८३ राजस्व प्राप्त गरेको छ । माघमा १२ लाख २९ हजार ९ सय ५७ र पुसमा ११ लाख ११ हजार ५ सय ५६ थान स्मार्टफोन आयात गरिएको विभागको तथ्यांक छ । मासिक औसत २ लाख स्मार्टफोन नेपाल भित्रिएको देखिन्छ । धेरैजसो फोन चीनबाट आयात हुने गरेको छ । चैतसम्ममा चीनबाट १५ अर्ब ९४ करोड ८ लाख ५६ हजार रुपैयाँ बराबरका ११ लाख ७० हजार ८३ वटा स्मार्टफोन आयात गरिएको छ । यसैगरी भारतबाट २ लाख ९४ हजार ८ सय २२, भियतनामबाट १ हजार २८, जापानबाट ८१६, यूएईबाट ६३६ वटा स्मार्टफोन भित्रिएका छन् । चालु आर्थिक वर्ष २०८१८२ को ९ महिनामा नेपालमा ७ करोड ७१ लाख ६२ हजार रुपैयाँ बराबरका २१ लाख ४ सय २६ थान सिम कार्ड आयात भएको देखिन्छ । यसबाट सरकारले १ करोड ९१ लाख ३१ हजार रुपैयाँ राजस्व संकलन गरेको छ । विभागले हालै सार्वजनिक गरेको वैदेशिक व्यापारको पछिल्लो तथ्यांकअनुसार नेपालमा छिमेकी चीन र भारतसहित विभिन्न १३ देशबाट सिम कार्ड आयात हुने गरेको छ । यस अवधिमा १ करोड ४ लाख ४९ हजार रुपैयाँ बराबरका १८ हजार ९ सय ३१ किलोग्राम रिचार्ज कार्ड आयात गरिएको छ । १ लाख ८० हजार ८ सय ६० वटा मेमोरी कार्ड आयात गरिएको छ भने ८ लाख ४१ हजार ८ सय ८९ वटा स्मार्ट कार्ड नेपाल भित्र्याएको छ । नेपालबाट निर्यात भएका ग्याजेट्सपछिल्ला वर्षमा नेपालबाट उल्लेख्य मात्रामा सूचना प्रविधि सेवा निर्यात भइरहेको छ । यसरी निर्यात हुने आईटी सेवामा सबैभन्दा धेरै हिस्सा सफ्टवेयर निर्माणको देखिन्छ । सूचना प्रविधि सेवा वा सफ्टवेयर उल्लेख्य निर्यात भइरहँदा नेपालको हार्डवेयर निर्यात भने न्यून छ । चालु आर्थिक वर्षको चैत मसान्तसम्म नेपालबाट एउटा स्मार्टफोन, ४०९ वटा स्मार्टवाच, ६ वटा मोबाइल फोन चार्जर, ३१ वटा मल्टिपल लाउडस्पिकर, ३ वटा भिडियो रेकर्डिङ डिभाइसलगायत निर्यात भएका छन् ।ल्यापटप र नोटबुक ९ वटा निर्यात भएको र त्यसको कुल निर्यात मूल्य ४ लाख ६८ हजार रुपैयाँ रहेको भन्सार विभागको तथ्यांक छ । यी ल्यापटप वा नोटबुक ५ थान भारतमा र एकएक थान अस्ट्रेलिया, इटाली, जापान र नेदरल्यान्ड्स निर्यात भएका छन् । यस वर्ष नेपालबाट अमेरिका निर्यात भएको एउटा स्मार्टफोनको मूल्य १ लाख ७० हजार थियो । संयुक्त अरब इमिरेट्स निर्यात भएका ४ सयवटा स्मार्टवाचको मूल्य ६ लाख ८ हजार देखिन्छ ।"
भारतबाट अब दिनहुँ १५ घण्टा बिजुली,"भारतबाट दैनिक १५ घण्टा बिजुली आयात हुने भएको छ । शुक्रबारदेखि बिहान ६ देखि साँझ ५ (सोलार आवर) र राति २ देखि बिहान ६ बजेसम्म बिजुली आयात गरिने नेपाल विद्युत् प्राधिकरणले जनाएको छ । भारतले ४ सय केभी ढल्केबरमुजफ्फरपुर प्रसारण लाइनबाट दिनहुँ ६ सय मेगावाट बिजुली १५ घण्टा आयात गर्ने अनुमति दिएको हो । गत चैत १५ यता प्राधिकरणले बिहान ६ देखि साँझ ५ सम्म र राति ११ देखि बिहान ४ बजेसम्म गरी दिनहुँ १६ घण्टा बिजुली आयात गर्दै आएको थियो ।भारतबाट बिजुली आयात गर्ने समय एक घण्टा कम भएको स्वीकार गर्दै प्राधिकरणका कार्यकारी निर्देशक हितेन्द्रदेव शाक्यले आगामी जुनसम्म बिजुली आयात गर्न दिएकामा धन्यवाद दिए । हामीलाई अभाव हुने मे र जुनसम्म दुई महिनाका लागि भारतबाट बिजुली आपूर्ति विस्तार गरिएको छ, उनले भने, हामीलाई आवश्यकताका बेलामा भारतले सहयोग गरेको छ, एक घण्टा कम भए पनि थप दुई महिना बिजुली आपूर्ति जारी राखेकामा धेरै आभारी छौं । हाम्रो खोलानालाको बहाव बढ्दै छ । त्यसले आन्तरिक उत्पादन पनि बढाउँछ ।बिहीबारसम्म दिनहुँ १६ घण्टा बिजुली आयात गर्न पाइन्थ्यो । अब १५ घण्टा मात्रै बिजुली आयात गर्न पाइने उनको भनाइ छ । मुलुककै नदीनालामा बहाव बढेको र आन्तरिक उत्पादनसमेत वृद्धि भइरहेको उनले जनाए । आयातित बिजुली र आन्तरिक उत्पादन बढ्दो क्रममा रहेकाले अब औद्योगिक क्षेत्रमा हुने बिजुली कटौती हुने क्रम घट्दै जाने शाक्यले बताए । भारतबाट टनकपुरमहेन्द्रनगर प्रसारण लाइनबाट ५४ मेगावाट बिजुली आयात भइरहेको छ । गत मंसिरमा हिउँदमा बिजुली आयात गर्ने अनुमति दिँदा भारतले चैत २ सम्म दिनको २० घण्टा थियो । गत चैत ३ देखि सोलार आवर (बिहान ६ देखि साँझ ६ बजेसम्म) मात्रै आयात गर्ने अनुमति थियो । भारतको इन्डियन इनर्जी एक्सचेन्ज लिमिटेड (आईईएक्स) को डेअहेड र रियल टाइम बजारमा प्रतिस्पर्धामार्फत नेपालले बिजुली खरिद गर्दै आएको छ ।यसअनुसार खरिद गर्ने अघिल्लो दिन नै मूल्य र परिमाणसहित बिडिङ हुन्छ । नेपालभारत विद्युत् आदानप्रदान समिति (पीईसी) बाट ३५० मेगावाट बिजुली आयात गर्न पाइन्छ । तर अहिले २ सय मेगावाट मात्रै आयात भइरहेको शाक्यले जनाए । बढ्दो तापक्रम, इन्डियन प्रिमियर लिग (आईपीएल) र बिहारमा चुनाव र का कारण भारतमै बिजुलीको माग बढ्दा उसले आनुपातिक आधारमा मात्रै बिजुली दिइरहेको शाक्यले बताए ।औद्योगिक क्षेत्रमा नियमित र भरपर्दो विद्युत् उपलब्धतालाई प्राथमिकतामा राखेर काम गरिरहेको प्राधिकरणको भनाइ छ । औद्योगिक क्षेत्रको मागअनुसार कम भएको विद्युत् आपूर्ति आन्तरिक उत्पादनले उपलब्ध गराउन नसक्दासम्म भारतबाट अधिकतम मूल्यमा समेत आयात गर्ने प्रयास गरिएको छ ।नेपालको आन्तरिक उत्पादनले मात्र मागअनुसारको विद्युत् आपूर्ति गर्न पर्याप्त नभएको अपठ्यारो परिस्थितिमा आगामी जुनसम्म भारतले बिजुली आयात गर्न दिएको प्राधिकरणले जनाएको छ । औद्योगिक क्षेत्रमा नियमित र भरपर्दो विद्युत उपलब्धतालाई उच्च प्राथमिकतामा राखेर काम भइरहेको प्राधिकरणको सचिवालयद्वारा जारी विज्ञप्तिमा जनाइएको छ । औद्योगिक क्षेत्रको मागअनुसार कम भएको विद्युत् आपूर्ति आन्तरिक उत्पादनले उपलब्ध गराउन नसकुन्जेल भारतबाट अधिकतम मूल्यमा समेत आयातको प्रयास गरिएको छ । यसले औद्योगिक ग्राहकमा देखिएको समस्या पनि समाधान हुनेछ, विज्ञप्तिमा भनिएको छ ।"
कृषि उपज निर्यात प्रवर्द्धनदेखि कृषि कर्जासम्मका नीति ल्याइँदै,"सरकारले कृषि उपज निर्यात प्रवर्द्धनदेखि कृषि कर्जासम्मका नीति तथा कार्यक्रम ल्याउने भएको छ । शुक्रबार प्रस्तुत गरिने आगामी आर्थिक वर्षको नीति तथा कार्यक्रममा कृषि तथा पशुपन्छी विकास मन्त्रालयले यस्तो नीति ल्याउन लागेको हो । कृषि क्षेत्रका सेवासुविधा र सहुलियतलाई सर्वसुलभ र पारदर्शी बनाउन कृषि सेवा प्रणालीलाई डिजिटाइजेसन मा लैजाने कार्यक्रम छ । यसका लागि आवश्यक कृषि प्राविधिकको क्षमता विकास, स्थानीय तहमा आधारभूत पूर्वाधारसहितको प्राविधिक एवं विशेषज्ञ जनशक्तिको व्यवस्था मिलाइने नीति रहेको कृषि मन्त्रालय स्रोतले जनाएको छ । समग्र कृषि तथा पशुपन्छी क्षेत्रलाई सुधार गर्न २०८२८३ को नीति तथा कार्यक्रममा क्वारेन्टिन र प्रयोगशाला सेवाको स्तरोन्नतिदेखि कृषि बिमाको दायरा विस्तार गर्दै बिमा प्रिमियममा दिइने अनुदानलाई समयानुकूल परिमार्जन गर्ने योजना छ, मन्त्रालय स्रोतले भन्यो, प्रदेश तहमार्फत बिमा प्रिमियमको अनुदान भुक्तानीको व्यवस्था पनि मिलाइनेछ । जलवायुमैत्री कृषि प्रविधिको अनुसन्धान तथा अनुसरण र जलवायुसम्बन्धी अग्रिम सूचना प्रवाहलाई प्राथमिकता पनि दिइने बताइएको छ । रासायनिक मलको आपूर्ति र वितरण प्रक्रियालाई सुदृढ बनाउने सरकारको कार्यक्रम छ । अहिले सरकारी गोदाममा मल भए पनि कोटा प्रणालीकै कारण किसानले सहजै पाउन सकेका छैनन्, त्यसलाई सहज बनाउने सरकारको नीति छ । सँगसँगै माटोको गुणस्तर प्रांगारिक मल उत्पादन, उपयोग र कृषि उत्पादन प्रणालीलाई प्रोत्साहित गरिने मन्त्रालयले जनाएको छ । अनियन्त्रित रूपमा रहेको विषादी नियमनको पनि कार्यक्रम छ । विषादी आयात तथा अनियन्त्रित प्रयोगलाई नियमन गरिने मन्त्रालयको नीति तथा कार्यक्रम छ । सुरक्षित कृषि उत्पादनका लागि वानस्पतिक तथा जैविक विषादीको उत्पादन तथा उपयोगलाई प्रोत्साहनदेखि स्थानीय उत्पादन, आयातित तरकारी तथा फलफूलमा विषादी परीक्षणको दायरालाई विस्तार गर्ने कार्यक्रम छ, स्रोतले भन्यो । कृषि हानिकारक जंगली जनावरबाट हुने हानिनोक्सानी कम गर्न प्रविधि विकास र विस्तारमा जोड दिइने कार्यक्रम पनि छ ।कृषि क्षेत्रको उत्पादन र उत्पादकत्व बढाएर मात्र आत्मनिर्भर हुन सक्ने औंल्याउँदै कृषिको आधुनिकीकरण तथा व्यवसायीकरणमा जोड दिने कार्यक्रम रहेको मन्त्रालय स्रोतको भनाइ छ । खाद्य सुरक्षा र आर्थिक उपार्जनलाई सुदृढ बनाउन प्रमुख बाली, पशुपन्छी र मत्स्य क्षेत्र लक्षित विशेष कार्यक्रम सञ्चालन गर्ने कार्यक्रम छ, स्रोतले भन्यो, प्रधानमन्त्री कृषि आधुनिकीकरण परियोजनाको पुनःसंरचना गरी निरन्तरता दिइने कार्यक्रम छ ।निजी क्षेत्रको समेत सहभागितामा स्वदेशमै हाइब्रिड जातको विकास र निर्यातका लागि कस्टम सिड प्रडक्सन प्रणालीलाई प्रोत्साहन, कृषियोग्य भूमिको संरक्षण, बाँझो जग्गाको सदुपयोग, चक्लाबन्दी एवं करार खेती प्रवर्द्धनसम्मका नीति लिएको जनाइएको छ । यीबाहेक स्थानीयस्तरमा खाद्य तथा पोषण सुरक्षा, रैथाने बाली, बीउ, नश्ल र प्रविधि एवं कृषि जैविक विविधताको संरक्षण तथा संवर्द्धनलाई प्राथमिकता दिने कार्यक्रम छ । नेपाल कृषि अनुसन्धान परिषद्को पुनःसंरचनादेखि कृषि अनुसन्धानलाई समस्यामा आधारित, किसानमैत्री र नतिजामुखी बनाइने नीति तथा कार्यक्रम रहेको स्रोतको भनाइ छ । कृषि उपजको उत्पादन वृद्धि तथा निर्यात प्रवर्द्धनमा दिँदै निर्यातजन्य बालीवस्तुको अनुसन्धान, उत्पादन वृद्धि एवं गुणस्तर मापदण्डलाई प्राथमिकता दिनेलगायत कार्यक्रम छ, स्रोतले भन्यो ।सरकारले सार्वजनिक गर्ने नीति कार्यक्रम सुन्दा राम्रो हुने गरे पनि कार्यान्वयनको पक्ष साह्रै फितलो भएको जानकार बताउँछन् । घोषित कार्यक्रम लागू नहुँदा कृषि क्षेत्रमा सुधार नआएको उनीहरूको भनाइ छ । चालु आर्थिक वर्षकै कार्यक्रमकै कुरा गर्दा धेरै राम्रा कार्यक्रम थिए । कृषिमा लगानी दशक, खाद्य प्रशोधन उद्योग सञ्चालनदेखि आत्मनिर्भरसम्मका योजना भए पनि कार्यान्वयन पक्ष हेर्दा काम भएको देखिँदैन, पूर्वकृषि सचिव योगेन्द्र कार्कीले भने, लगानी दशककै कुरा गर्दा आन्तरिक तयारी केही भए होलान् तर उच्चस्तरीय छलफल भएन । मन्त्रिपरिषद्बाट कुनै निर्णय भएन । बीउबिजन उत्पादन पनि भएन । सरकारले चालु आर्थिक वर्षको नीति तथा कार्यक्रममा देशभित्रै रोजगारी सिर्जना गर्न तीनै तह सहकारी र समुदायको साझेदारीमा, निजी क्षेत्र उत्पादन र रोजगारीका लागि साझेदारी कार्यक्रम सञ्चालन गर्ने बताएको थियो । प्रमुख खाद्यान्न तथा तरकारीमा आत्मनिर्भर हुने गरी कृषि क्षेत्रका कार्यक्रमको पुनःसंरचना र बाली लगाउनुपूर्व नै किसानलाई उत्पादनका साधनमा सहज पहुँच सुनिश्चित गर्ने जनाएको थियो । उत्पादनदेखि बजारीकरणसम्मको कृषि इकोसिस्टम सुधार कार्ययोजना कार्यान्वयन, कृषि, पशुपन्छीपालन र वनको अन्तरसम्बन्ध स्पष्ट हुने गरी भूउपयोगमा आधारित कृषि प्रणालीको विकास गर्ने बताइएको थियो । तीनै तहका सरकार र निजी क्षेत्रको सहकार्यमा प्रत्येक प्रदेशमा कम्तीमा १ हजार गाईभैंसीपालन क्षमताको पूर्वाधारसहित स्रोत केन्द्र विकास गर्नेलगायत डेढ दर्जनभन्दा बढी कार्यक्रम घोषणा गरिएको थियो । तर प्रायः कार्यक्रम घोषणामा मात्रै सीमित छन् । मन्त्रालयले आफ्नातर्फबाट सक्दो कार्यक्रम गरिरहेको मन्त्रालयकी प्रवक्ता मतिना जोशी वैद्यको दाबी छ । कृषि उपजको उत्पादन विगतको तुलनामा बढेकै छ, उनले भनिन्, कामै नभएको भन्ने होइन, कति प्रभावकारी भए भन्ने मात्रै हो, उनले भनिन्, रासायनिक मलको आयातमा सुधारदेखि भण्डारण वृद्धि गरेका छौं । नीतिमा सुधार गरेका छौं । कृषि नीति मन्त्रिपरिषद्बाट चाँडै स्वीकृत हुने वैद्यले जनाइन् । संविधानले दिएको अधिकारबमोजिम तीन वटै तहका सरकारको अधिकारसहित संशोधनका लागि मन्त्रिपरिषद्मा पुगेको छ, उनले भनिन्, कृषि नीतिले प्रविधि प्रयोगदेखि उपभोगसमेतका कुरा समेटेको छ ।"
"बाढीले क्षति गरेका सबैजसो सडकको ठेक्का, काम बर्खापछि मात्र","गत असोजमा आएको बाढीबाट क्षति पुगेका सबैजसो सडकको ठेक्का भएको छ । अहिले बीपी राजमार्गको एक खण्डबाहेक सबैतिर ठेक्का गरेर काम अघि बढाइएको सडक विभागले जनाएको छ । बाढीले करिब एक दर्जन सडकमा क्षति पुर्याएको थियो । बर्खाअघि भने यी सडक अस्थायी रूपमा मर्मत गरेर सञ्चालनमा ल्याइने भौतिक पूर्वाधार तथा यातायात मन्त्रालयका सचिव केशवकुमार शर्माले बताए । बाढीले क्षति गरेका सडक बर्खाअघि स्थायी रूपमा बन्दैनन्, उनले भने, अस्थायी रूपमा मर्मत गरेर चलाउँछौं । बर्खापछि भने स्थायी निर्माणको कामले गति लिन्छ । बाढीले बीपी राजमार्गको २८ किलोमिटर क्षेत्रमा क्षति पुर्याएको थियो । सिन्धुलीमा एक र काभ्रेतर्फ तीन प्याकेज बनाएर ठेक्का गरिएको हो । काभ्रेतर्फ एक खण्डको ठेक्का हुन बाँकी छ । नेपालथोकबर्खेखोला, डालाबेंसीचार सयबेंसी खण्डको ठेक्का भइसकेको छ । चार सयबेंसीबाट भकुन्डेबेंसी खण्डको गत चैत ७ मा ठेक्का आह्वान गरिसकिएको छ । डालाबेंसीबर्खेखोला खण्डमा जापान अन्तर्राष्ट्रिय सहयोग नियोग (जाइका) ले काम गर्ने निर्णय भएको सचिव शर्माले जनाए । बर्खेखोलाडालाबेंसीको दूरी ५५ किमि छ, जसमा अहिले जाइकाले ३२ किमिमा काम गर्ने र बाँकी २३ किमिमा काम गर्न सक्ने सम्भावना मात्र रहेको सुनाएको छ, उनले भने, ३२ किमिमा काम थालिहाल्ने कुरा भएको छ । २३ किमिमा निर्णय गर्न दुईचार महिना लाग्ने कुरा आएको र यसमा निर्णय नभए नेपाल सरकार आफैंले सुरु गर्ने उनले बताए । यस खण्डमा जाइकाले लगानी गर्ने निर्णय भयो भने बर्खाअघि नै सडक हस्तान्तरण गर्छौं, उनले भने, तर बर्खाअघि निर्णय नभए असारअघि नै हामी ठेक्का गर्छौं । जापानले अनुदान सहयोगमा सडक बनाइदिने शर्माको भनाइ छ । यसका लागि जाइकाले स्थलगत रूपमा हेर्ने र अध्ययन गर्ने कामसमेत गरिसकेको मन्त्रालयले जनाएको छ । यसअनुसार दुई लेन सडक बन्नेछ । २८ किलोमिटर खण्डमै दुई लेनको स्ट्यान्डर्डअनुसार सडक निर्माण गरिनेछ । बीपी राजमार्गको स्थायी निर्माण र मर्मत गर्नलाई सडक डिभिजन भक्तपुर र खुर्कोटमार्फत ८ अर्ब ५० करोड रुपैयाँ माग गरिएको थियो । भक्तपुर खण्डमा ७ अर्ब ५० करोड र खुर्कोट खण्डलाई १ अर्ब रुपैयाँ उपलब्ध गराइएको हो ।बर्खाले क्षति गरेका सडकहरूमा अरनिको राजमार्ग, मेची राजमार्ग, बिब्ल्याँटेमाइपोखरीसन्दकपुर सडक, कान्ति राजमार्ग, चरिकोटसिंगटी सडक, सिद्धार्थ राजमार्ग, खुर्कोटमिल्टी र तामाकोशीमिल्टी सडक छन् । वैकल्पिक सडकतर्फ काभ्रेको भकुन्डेबेंसीतिमालसिन्दुरेटार, दोलखाको किर्नेटारजाफे र थानकोटचित्लाङसडक छन् । यी सबै सडकमा स्थायी निर्माणका लागि ठेक्का गरी सकिएको सडक विभागका उपमहानिर्देशक एवं प्रवक्ता अर्जुनप्रसाद अर्यालले बताए । बीपी राजमार्गको एउटा खण्डबाहेक सबै सडकमा ठेक्का भइसकेको छ, सबैको ठेक्का आह्वान गरिसकिएको छ, उनले भने, कुनैमा पनि सम्झौता भएको छैन, मूल्यांकनकै क्रममा, पुलहरूको ठेक्का आह्वान भएको छैन, बर्खापछि पुलको ठेक्का गरेर काम सुरु हुन्छ । सडक विभागले सडक र पुलको पुल निर्माणका लागि १८ अर्ब ८८ करोड २० लाख रुपैयाँ लाग्ने अनुमानसहित अर्थ मन्त्रालयसँग स्रोत सहमति मागेको थियो । राजमार्गतर्फ १५ अर्ब ८३ करोड १० लाख, पुलतर्फ १ अर्ब ९० करोड १० लाख र वैकल्पिक सडकतर्फ १ अर्ब १५ करोड रुपैयाँ अर्थसँग मागिएको थियो । यसमा १० राजमार्ग, १३ पुल र ३ सडकको स्थायी निर्माण र मर्मतसम्भारका लागि रकम माग गरिएको हो । अर्थले स्रोत सहमति दिएपछि ठेक्का व्यवस्थापनको काम सुरु गरिएको हो ।"
कैफियत भेटेपछि कारबाही नगरी व्यवसायीलाई किन बोलाइन्छ विभाग ?,"वाणिज्य आपूर्ति तथा उपभोक्ता संरक्षण विभागले वैशाख १७ मा ११ व्यावसायिक फर्ममा अनुगमन गर्यो । ११ मध्ये ६ व्यावसायिक फर्मलाई ३ दिनभित्र विभागमा उपस्थित हुन निर्देशन दियो । विभागको टोलीले वैशाख १६ मा पनि ११ व्यावसायिक फर्ममा अनुगमन गर्यो । तीन फर्मलाई कागजातसहित ३ दिनभित्र विभागमा उपस्थित हुन भन्यो । अनुगमन टोलीले वैशाख १५ मा १५ फर्ममा अनुगमन गरेको थियो । तीमध्ये ८ फर्मलाई व्यवसायसँग सम्बन्धित कागजात लिई ३ दिनभित्र विभागमा उपस्थित हुन भनेको छ । अनुगमन टोलीले वैशाख १४ मा ९ फर्ममा अनुगमन गर्यो । अनुगमन भएका फर्ममध्ये ६ वटालाई विभागमा उपस्थित हुन भनेको छ ।उल्लिखित उदाहरणले वाणिज्य विभागले गर्दै आएको बजार अनुगमन र उसले दिएको निर्देशनलाई देखाउँछन् । अनुगमनका क्रममा हरेक फर्ममा केही न केही कैफियत देखिने गरेको छ । तर जरिवानाको अवस्था नगन्य छ । कैफियत भेटिएको फर्मलाई विभागमा उपस्थित हुन निर्देशन मात्रै दिइएको छ ।२०८१ साउन १ देखि २०८२ वैशाख ३ सम्म विभागले गरेको अनुगमनको विवरणले पनि यही देखाउँछ । यस अवधिमा विभागले ३ हजार ३४ फर्ममा अनुगमन गरेको छ । त्यसमध्ये ३ सय ६० फर्मलाई आर्थिक जरिवाना र १ हजार ४ सय फर्मलाई अन्य निर्देशन दिइएको छ । १ हजार १ सय २४ फर्मलाई कागजातसहित विभागमा उपस्थित हुन भनिएको छ ।उपभोक्ता संरक्षण ऐन २०७५ ले निरीक्षण अधिकृतलाई अनुगमन स्थलमै कारबाहीको अधिकार दिएको छ । तत्काल जरिवाना वा सुधार गर्न निर्देशन दिनुभन्दा अनुगमन टोलीले विभागमा बोलाउने गरेको छ । यसले अनुगमन टोलीको कार्यशैलीप्रति शंका उत्पन्न भएको उपभोक्ता अधिकारकर्मी बताउँछन् । अनुगमनमा खटिने कर्मचारीको नियत सफा भए पनि जनमानसमा शंका उत्पन्न भएको उपभोक्ता अधिकार अनुसन्धान मञ्चका अध्यक्ष माधव तिमल्सिनाले जनाए ।ऐनले मूल्यसूची टाँस नगर्ने, व्यवसाय दर्ता, नवीकरण, बिलबिजकदेखि रिलेबलिङ नगर्ने फर्मलाई तत्काल जरिवाना गर्न सक्नेसम्मको अधिकार निरीक्षण अधिकृतलाई दिएको छ । बजारलाई स्वच्छ बनाउन यो आवश्यक पनि हो, अध्यक्ष तिमल्सिनाले भने, ऐनले प्रस्ट अधिकार दिएकाले निरीक्षक अधिकृतले फिल्डमै एक्सन लिनुपर्छ । विभागमा बोलाउँदा नियत राम्रो भए पनि सर्वसाधारणमा नकारात्मक सन्देश गएको छ । मिलेमतो गर्ने र बार्गेनिङको आशंका पनि उत्पन्न भएको छ ।ऐनको दफा ३३ को (१) ले असुरक्षित, प्रतिकूल, असरयुक्त वा गुणस्तरहीन वस्तुको उत्पादन, बिक्री वितरण भइरहेको, सेवा प्रदान गरेको वा ऐनविपरीत कुनै काम भए तत्काल खानतलासी गर्न सक्ने अधिकार छ । त्यस्तो काम गर्ने व्यक्तिलाई पक्राउ गर्न र मुद्दा हेर्ने अधिकारीको अनुमतिमा अनुसन्धानका लागि ७ दिनसम्म थुनामा राख्न सक्ने अधिकार छ ।ऐनको दफा ३३ को (५) उपदफा (४) ले परीक्षण सूचीअनुसार भएको नपाइए वस्तुको बिक्री वितरणमा रोक लगाई तत्काल जरिवाना गर्न सक्ने भनेको छ । दफा ३९ ले लेबलिङ नगरेमा, लेबलमा झूटा कुरा उल्लेख गरे, उत्पादक, पैठारीकर्ता, ढुवानीकर्ता र विक्रेताले आफ्नो दायित्व पूरा नगरे, बिलबिजक जारी नगरेलगायत कसुरअनुसार ५ हजारदेखि ३ लाख रुपैयाँसम्म जरिवाना गर्न सक्नेछ । तर अनुगमन टोलीले धेरैजसो फर्मलाई विभागमा बोलाउने गरेको हो ।उपभोक्ता जागरण अभियान नेपालका अध्यक्ष कृष्णप्रसाद भण्डारी (मार्सेली) ले पनि विभागमा बोलाउनु नै गलत भएको दाबी गरे । व्यवसायी संगठित छन्, तर अनुगमन टोलीले निर्मम भएर कानुन प्रयोग गर्न सकेका छैनन्, भण्डारीले भने, निरीक्षण अधिकृतले कानुनअनुसार जरिवाना गर्नुपर्ने हो । तर अनुगमन गर्ने त्यसपछि विभागमा बोलाउने गर्दा यसले राम्रो सन्देश गएको छैन । यसले अनुगमन देखावटी बनेको छ ।अनुगमनको विवरणअनुसार खाद्य वस्तुदेखि लत्ताकपडा, होटल, कस्मेटिक क्षेत्र, विद्युतीय कारोबार (अनलाइन खरिदबिक्री) लगायत सबै क्षेत्रमा उपभोक्ता ठगिएका छन् । ठूला व्यावसायिक घरानालाई कारबाही गर्न खोज्दा माथिल्लो निकायबाट दबाब आउने गरेको कर्मचारी बताउँछन् । यही कारणले पनि कैफियत देखिएका सबै फर्मलाई जरिवाना गर्न नसकिएको कर्मचारीको भनाइ छ ।कतिपय अवस्थामा अध्ययन गर्नुपर्ने हुँदा कागजातसहित विभागमा बोलाउने गरेको विभागका महानिर्देशक कुमार दाहालले प्रस्ट्याए ।"
"मुम्बई शीर्षमा, राजस्थान बाहिरियो","जयपुर (एजेन्सी) मुम्बई इन्डियन्स बिहीबार इन्डियन प्रिमियर लिग (आईपीएल) को शीर्षस्थानमा उक्लेको छ । मुम्बईले बिहीबार राजस्थान रोयल्सलाई १ सय रनले पराजित गरेको थियो । ११ खेलमा आठौं पराजय भोगेपछि राजस्थान प्लेअफ दौडबाट बाहिरिएको छ । यसअघि चेन्नई सुपर किंग्स पनि प्लेअफबाट बाहिरिसकेको छ ।पहिलो चारमध्ये ३ खेलमा पराजय भोगेको मुम्बई लगातार छैटौं खेल जितेर शीर्षमा पुगेको हो । ११ मध्ये ७ खेल जितेपछि मुम्बईले प्लेअफमा स्थान निश्चित गर्ने सम्भावना थप मजबुत बनाएको छ । सबई मानसिंह रंगशालामा टस हारेर ब्याटिङमा आएको मुम्बईले निर्धारित २० ओभरमा २ विकेट गुमाई २ सय १७ रन बनाएको थियो । ओपनरद्वय रायन रिकेलटन र रोहित शर्माले अर्धशतक बनाए । रिकेलटनले ३८ बल खेल्दै ७ चौका र ३ छक्कासहित ६१ तथा रोहितले ३६ बलमा ९ चौकासहित ५३ रन बनाए ।यी दुई आउट भएपछि आएका सूर्यकुमार यादव र कप्तान हार्दिक पाण्ड्येले अन्तिम ४४ बलमा ९४ रन जोडे । दुबै समान २३ बल खेल्दै ४८ रनमा अविजित रहे । सूर्यकुमारले ४ चौका र ३ छक्का तथा हार्दिकले ६ चौका र १ छक्का प्रहार गरे । जबाफमा राजस्थान १६१ ओभरमा १ सय १७ रनमा अलआउट भयो । अघिल्लो खेलमा शतक बनाएका वैभव सूर्यवंशीलाई दीपक चाहारले दोस्रो बलमा शून्यमा आउट गरे । मुम्बईले पहिलो ५ ओभरमा ४७ रन बनाउँदा ५ विकेट गुमाइसकेको थियो । तल्लोक्रममा ब्याटिङ गरेका जोफ्रा आर्चरले सर्वाधिक ३० रन बनाए । उनले २७ बल खेल्दै समान २ चौका र छक्का प्रहार गरे । कप्तान रियान पराग १६, नितिश राना ९, ध्रुव जुरेल ११, शिवम दुबे १५ रनमा आउट भए । सिमरन हेटमायरलाई पहिलो बलमै जसप्रित बुमराहले आउट गरे । उनले त्यो ओभरमा परागलाई पनि आउट गरेका थिए । ट्रेन्ट बोल्ट र करण शर्माले ३३ विकेट लिए । शर्माले ४ ओभरमा २३ र बोल्टले २१ ओभरमा २८ रन खर्चे । बुमराहले ४ ओभरमा १५ रनमात्र खर्चेका थिए ।"
बार्सिलोनाइन्टर सनसनीपूर्ण बराबरी,"बार्सिलोना (एएफपी) बार्सिलोना र इन्टर मिलानले युरोपेली च्याम्पियन्स लिग फुटबलको सेमिफाइनल पहिलो लेगमा बुधबार ३३ को सनसनीपूर्ण बराबरी खेलेका छन् । यो खेलको नायक रहे, किशोर स्टार लामिन यामल । इन्टरले मार्कस थुराम र डेन्जेल डम्फ्रिसको गोलमा सुरुआती दुई गोलको अग्रता लिएपछि यामलले उत्कृष्ट गोल गर्दै बार्सिलोनालाई खेलमा फर्काएका थिए । फेरान टोरेसले पाँचपल्टको च्याम्पियनलाई बराबरीको स्थितिमा ल्याएका थिए । पछि डम्फ्रिसले इन्टरका लागि फेरि गोल गरे भने यान सोमरको आत्मघाती गोलमा खेल अन्ततः बराबरीमा आएको थियो । यति धेरै गोलको अवसर दिनु ठीक होइन । तर इन्टरले जसरी खेल्यो, त्यसका लागि उनीहरूलाई श्रेय दिनुपर्छ, निकै राम्रो खेले, राफिन्हाले भने । उनकै शक्तिशाली प्रहार आत्मघाती गोलको कारक बनेको थियो । उनले थपे, सबैभन्दा मुख्य कुरा के भने यो खेलको नजिता त्यस्तो रह्यो, जसमा सबै सम्भावना खुला छ । घरेलु फुटबलमा लगातार तीन खेल गुमाएको इन्टरको तीन उपाधि जित्ने सम्भावना पनि समाप्त भइसकेको छ । तर यही टिमले बार्सिलोनाविरुद्ध भने उत्कृष्ट खेल पस्केको थियो । दुई गोल गरेको डम्फ्रिसको प्रतिक्रिया यस्तो रह्यो, लगातारको खराब प्रदर्शनपछि हामीले वास्तविक इन्टर देख्न पायौं । हामीले आफूले सक्दो राम्रो खेल्यौं र यो प्रदर्शनमा मलाई निकै धेरै गर्व छ । अर्कोतर्फ बार्सिलोना आफैं चार उपाधिको सम्भावनाबाट गुज्रिरहेको छ । बार्सिलोनाका लागि सय खेल खेलिरहेका यामलले विश्व फुटबलको सबैभन्दा ठूलो सम्भावना बोकेको खेलाडी भनेर आफूलाई प्रमाणित गरे । उनी भर्खर १७ वर्षका भएका छन् । यही उमेरमै उनले बार्सिलोनाका लागि खेलेको खेलले कोसेढुंगा संख्या छोइसकेको छ । इन्टरका प्रशिक्षक सिमोनी इन्जाघीले पनि यामलको खुलेर प्रशंसा गरे । उनको भनाइ थियो, यामल निकै उत्कृष्ट खेलाडी हुन् र यस्तो प्रतिभाशाली खेलाडीको जन्म ५० वर्षमा एकपल्ट हुन्छ । मैले आफ्नो प्रशिक्षक जीवनमा यति धेरै प्रतिभाशाली खेलाडी देखेको छैन । उनको खेल प्रत्यक्ष रूपमा पहिलो पटक देखें र उनले लगातार हामीलाई समस्यामा राखिरहे । उनलाई मात्र रोक्न खोज्दा अन्यत्र हाम्रो समस्या देखियो । बार्सिलोनाका प्रशिक्षक हान्सी फ्लिकले भने यामलको प्रशंसा नै गरे । खेलअगाडि उनले यामलको तुलना लियोनल मेसीसँग गर्न चाहेनन् । तर यत्ति भने, यामलको गोल यति धेरै सुन्दर रह्यो कि त्यसमा अर्जेन्टिनी खेलाडीलाई पनि गर्व हुनेछ । अर्कोतर्फ दोस्रो लेगको सेमिफाइनलमा केन्द्रित भएर बार्सिलोनाका प्रशिक्षक फ्लिक आशावादी रहे । उनले भने, यो खेलमा हामीले मिलानविरुद्ध जसरी मौका सिर्जना गर्न सक्यौ, त्यसले देखाउँछ दोस्रो लेगमा हाम्रो सम्भावना जीवन्त छ । हामीले पूरा संघर्ष गर्नेछौं । दोस्रो लेगको खेल अर्को मंगलबार हुनेछ । त्यसको विजेताले फाइनलमा पेरिस सेन्ट जर्मेन (पीएसजी) वा आर्सनलमध्ये एकको सामना गर्नेछ । फाइनल भने मे ३१ मा म्युनिखमा हुनेछ ।"
कोशी र गण्डकी विजयी,"काठमाडौं (कास) कोशी र गण्डकी प्रदेशले राष्ट्रिय पुरुष तथा महिला हक्की प्रतियोगितामा पहिलो जित निकालेका छन् । ललितपुरस्थित च्यासल रंगशालामा बिहीबार पुरुषतर्फ कोशी र महिलामा गण्डकी विजयी भए । दीपक खतिवडाको कप्तानीमा रहेको कोशीले मधेश प्रदेशमाथि ५३ गोलको जित पायो । कोशीबाट लक्ष्मण समारियाले ह्याट्रिक गर्दा आर्यन चौधरी र सुदीप चौधरीले ११ गोल गरे । मनकेशर साहको कप्तानीमा उत्रेको मधेशबाट रूपेशकुमार राईले दुई र अजयकुमार साहले एक गोल फर्काए । लक्ष्मण प्लेयर अफ द म्याच भए । उनले २ हजार रुपैयाँ पुरस्कार पाए । खेलमा अग्रता लिए पनि जोगाउन नसक्दा मधेशले हार सामना गरेको हो ।समूह ए को कोशीले पहिलो खेलमा जित्दै ३ अंक बटुल्यो । चार टोली रहेको यस समूहमा त्रिभुवन आर्मीले पनि एक जित निकालेको छ । पुरुषतर्फ लिगकम नकआउटका आधारमा प्रतिस्पर्धा भइरहेको छ । समूह ए मा आर्मी र गण्डकीसँगै मधेश र कोशी प्रदेश छन् । आर्मीले गण्डकीलाई ३० ले हराएको थियो । समूह बी मा नेपाल पुलिस क्लब, कर्णाली प्रदेश, एपीएफ र बागमती प्रदेश छन् । एपीएफ नयाँ टिम हो । एपीएफले डेब्यु खेलमा बागमतीसँग गोलरहित बराबरी खेलेको थियो ।बिहीबार महिलातर्फ सोनु बरालको कप्तानीमा गण्डकीले बागमती प्रदेशलाई २१ गोलले हरायो । गण्डकीका मायौरी राई र गीता पुनमगरले गोल गरेका थिए । बागमतीको कप्तानी सन्जिता श्रेष्ठले गरेकी थिइन् । एक गोल उनैले गरिन् । खेलमा मायौरी प्लेयर अफ द म्याच भइन् । राष्ट्रिय खेलकुद परिषद् (राखेप) का सदस्यसचिव टंकलाल घिसिङ र बोर्ड सदस्य प्रकाश कुसारीले बिहीबार महिलातर्फ खेलकोृ उद्घाटन गरेका थिए । महिलामा आर्मी, गण्डकी, मधेश र बागमती प्रदेशको सहभागिता छ । राउन्ड रोबिन लिगपछि शीर्ष दुई स्थानमा रहने टिमबीच उपाधि भिडन्त हुनेछ ।"
पुलिसविरुद्ध आर्मी भिड्ने,"एमएम कप क्रिकेट उपाधिका लागि नेपाल पुलिस र त्रिभुवन आर्मी क्लबबीच पतिस्पर्धा हुनेछ । बिहीबार पाहुना टोली आसाम क्रिकेट क्लबलाई पराजित गर्दै पुलिसले आर्मीसँगको उपाधि भिडन्त पक्का गरेको हो । बैजनाथपुरस्थित गिरिजाप्रसाद कोइराला क्रिकेट रंगशालामा समूह बी को अन्तिम लिग खेलमा पुलिसले ६ विकेटको जित पायो । यो समूहमा पुलिस, आसाम र घरेलु टाली कोशी प्रदेशले २२ अंक जोडेको जियो । नेट रनरेटका आधारमा पुलिस फाइनल पुग्यो । समूह ए बाट आर्मी फाइनल पुगेको हो । फाइनल शनिबार हुनेछ । आसामले दिएको १ सय ५५ रनको लक्ष्य पुलिसले २८ ओभरमा पूरा गर्नुपर्ने दबाब थियो । पुलिसले २६१ ओभरमा ४ विकेट गुमाई लक्ष्य भेटेको हो । टस जितेको आसामले ४२२ ओभरमा सबै विकेट गुमाई १ सय ५४ रन बनायो । आसामका राज विश्वाले ३३ र अरुण सोनारले ३१ रनको योगदान दिए । पुलिसका श्रवण यादव र अरुण ऐरीले ३३ विकेट लिए ।जवाफमा पुलिसको जितमा प्लेयर अफ द म्याच कप्तान अमित श्रेष्ठले ७२ बलमा ३ छक्का र ५ चौका प्रहार गर्दै अविजित ७१ रन योगदान दिए । शंकर रानाले ६७ बलमा ४ छक्का र ४ चौकासहित अविजित ६३ रन जोडे । एक समय पुलिसले ४३ रन बनाउँदा ४ विकेट गुमाइसकेको थियो ।"
पोखरामा इन्डोर भलिबल सुरु,"कास्की (कास) पोखरामा पहिलोपटक अन्तर्राष्ट्रियस्तरको इन्डोर भलिबल प्रतियोगिता सुरु भएको छ । लायन्स इन्टरनेसनल डिस्ट्रिक्ट ३२५ एम नेपालको आयोजनामा बिहीबारदेखि पोखरा रंगशालास्थित बहुद्देश्यीय कभर्डहलमा प्रथम लायन्स कप अन्तर्राष्ट्रिय आमन्त्रित पुरुष भलिबल भएको हो । प्रतियोगिताको पोखरा महानगर मेयर धनराज आचार्यले उद्घाटन गरे । पहिलो खेलमा इरानी भलिबल टिम विजयी भयो । समूह ए मा इरानी टिमले एपीएफ क्लबलाई ३१ को सेटमा हरायो । पहिलो सेट २५२० ले आफ्नो पक्षमा पारेको इरानले दोस्रो सेट गुमायो । एपीएफले ३१२९ ले सेट आफ्नो पक्षमा पार्यो । २९२९ को अवस्थाबाट लगातार २ अंक जोडेर एपीएफले दोस्रो सेट हत्यायो । इरानीले तेस्रो सेट २५२३ र चौथो सेट २५१९ ले आफ्नो पक्षमा पार्दै खेल जित्यो । दोस्रो खेलमा नेपाल पुलिस क्लबले भारतीय टिमलाई ३० को सोझो सेटमा हरायो । पुलिसले २५२३, २५१६, २५२० सेट जित्यो ।समूह ए मा इरान, एपीएफसहित गण्डकी प्रदेश रहेको छ । समूह बी मा भारतीय टिम, त्रिभुवन आर्मी क्लब र नेपाल पुलिस क्लब छन् । दुवै समूहबाट शीर्ष दुर्ईमा रहने टिमले सेमिफाइनल खेल्नेछन् । विजेताले ४ लाख ४४ हजार ४ सय ४४ र उपविजेताले २ लाख ४४ हजार ४ सय ४४ रुपैयाँ पुरस्कार पाउनेछन् । तेस्रोले १ लाख ४४ हजार ४ सय ४४ रुपैयाँ पाउनेछ । सर्वोत्कृष्ट खेलाडीले १४ हजार ४ सय ४४ र विधागततर्फ उत्कृष्टले जनही ८ हजार ४ सय ४४ रुपैयाँ पाउने लायन्स डिस्ट्रिक्ट गभर्नर चण्डीप्रसाद अर्यालले बताए । फाइनल वैशाख २२ मा हुनेछ ।"
ज्ञान मेमोरियल गल्फ हुने,"काठमाडौं (कास) ज्ञान मेमोरियल ओपन गल्फ प्रतियोगिता हुने भएको छ । ज्ञान फाउन्डेसनले रोयल नेपाल गल्फ क्लब (आरएनजीसी) मा शुक्रबार र शनिबार प्रतियोगिता गर्नेछ । फाउन्डेसनका मनोज खालिङका अनुसार १ सय खेलाडी प्रतिस्पर्धी हुनेछन् ।आरएनजीसीका अध्यक्ष मधुकर याक्थुम्बाको बुवाको नाममा ३ वर्षदेखि यो प्रतियोगिता हुँदै आएको छ । प्रो गल्फर सचिन भट्टराईले सन् २०२३ मा ४५ र गत वर्ष पुरुषतर्फ ५२ र महिलातर्फ २१ खेलाडीले भाग लिएको बताए । यस वर्ष लेडिज ओभरअल, यू१८ ब्वाइज र गर्ल्स, सिनियर लेडिज, सुपर सिनियर लेडिज, क्याडी, ब्वाइज यू१६, यू१० तर्फ ब्वाइज र गर्ल्सको प्रतिस्पर्धा हुनेछ । नेपाल गल्फ संघ, आरएनजीसी, आरएनएको सहयोग रहने यस प्रतियोगितामा पोखरा र धरानका खेलाडी भाग लिने खालिङले जनाए ।आरएनजीसीकी लेडी क्याप्टेन आर्सिया बानुले महिला र जुनियर खेलाडीको विकासमा यो प्रतियोगिताले ठूलो भूमिका खेल्ने बताइन् । समापनमा श्याम चित्रकार, महेश आचार्य र सरिता श्रेष्ठ गरी तीन सञ्चारकर्मीलाई सम्मान गरिनेछ ।"
निशान र आरभ फाइनलमा,"काठमाडौं (कास) निशान श्रेष्ठ र आरभसम्राट हाडा बिहीबार ११ औं सिटिजन्स बैंक टेनिस प्रतियोगिताको पुरुष सिंगल्सको फाइनल पुगेका छन् । निशानले निहालजंग थापालाई ६३, ६२ र आरभले राजवीर प्रधानलाई ६३, ६१ को सोझो सेटमा पराजित गरे । महिला सिंगल्समा अभिलाषा विष्टले जेनी खड्कालाई ६१, ६१ र स्वस्तिका विष्टले आइसा डोल्कर गुरुङलाई ६१, ६१ को सोझो सेटमा हराएर फाइनल पक्का गरे । भेट्रान ३५ वर्षमाथि पुरुष सिंगल्समा जितेन्द्र परियारले सीमान्त गुरुङलाई ६०, ६० र सन्तोष खत्रीले भीष्मजंग गुरुङलाई ६३, ६३ को सोझो सेटमा हराएर फाइनल तय गरे ।"
गोरखा कप भलिबल हुने,"गोरखा (कास) गोरखा नगरपालिका६ हरमटारीस्थित मैदानमा प्रथम गोरखा कप खुला भलिबल प्रतियोगिता हुने भएको छ । प्रगतिशील युवा नेपालको आयोजनामा वैशाख २९ देखि प्रतियोगिता हुनेछ । बुद्ध जयन्तीको अवसरमा हुने प्रतियोगिता विजेताले ३ लाख, उपविजेताले १ लाख ५० हजार र तेस्रोले ७५ हजार रुपैयाँ जित्नेछन् । जिल्लामा सर्वाधिक पुरस्कार राशिको भलिबल प्रतियोगिता हो । उत्कृष्ट खेलाडीले १० हजार, विधागत उत्कृष्टमा स्पाइकर, ब्लकर, डिफेन्डर, सर्भर र प्रशिक्षकले जनही ५ हजार पुरस्कार पाउने आयोजकका अध्यक्ष दीपक थापाले बताए । जेठ २ सम्म चल्ने स्पर्धामा ८ टिमको सहभागिता रहनेछ ।"
बास्केटबल लिग तालिका,काठमाडौं (कास) नेपाल बास्केटबल संघ (नेबा) ले हिमालयन जाभा बास्केटबल लिग (एचजेबीएल) खेलतालिका सार्वजनिक गरेको छ । लिगको सार्वजनिक तालिकाअनुसार उद्घाटन खेलमा वैशाख २० मा शनिबार कीर्तिपुर र सामाखुसी युथ क्लबबीच प्रतिस्पर्धा हुनेछ । अर्को खेल हाउन्ड्स एकेडेमी र रोयल्सबीच हुनेछ । वैशाख २१ मा टाइम्स बास्केटबल क्लब र गोल्डेनगेट कलेजबीच प्रतिस्पर्धा हुनेछ । हिमालयन जाभासँगको सहकार्यमा हुने ६ टिमले विकेन्डको अवधारणामा प्रतिस्पर्धा गर्नेछ ।
