शीर्षक,विवरण
करको डर: बजेटको सँघारमा ईभीको ओइरो,"(काठमाडौं) आगामी आर्थिक वर्षको बजेटमा कर बढ्ने अनुमानमा व्यवसायीले अत्यधिक मात्रामा विद्युतीय सवारी (ईभी) भित्र्याइरहेका छन् । १५ वैशाखयता मात्रै एक हजार ५० वटा ईभी जाँचपास गराएर चोभार सुक्खा बन्दरगाहमा राखिएका छन् । यस्तै, जाँचपासका लागि तातोपानी नाकामा एक हजारभन्दा बढी ईभी राखिएका छन् ।आगामी आर्थिक वर्षमा ईभीमा कर बढ्न सक्छ भन्दै व्यवसायीले सवारीसाधन भित्र्याइरहेको नाडा अटोमोबाइल्स एसोसिएसनका उपाध्यक्ष राजनबाबु श्रेष्ठले बताए । उनका अनुसार जोखिम किन लिने भन्दै व्यवसायीले आर्थिक वर्षको अन्त्यमा ईभी भित्र्याउने गरेका छन् । ईभीमा कर बढ्ने नै भएका कारण व्यवसायीले हरेक आर्थिक वर्षको अन्त्यमा विद्युतीय सवारी ल्याउने गरेका छन्, उनले भने, गत वर्ष यो भन्दा बढी गाडी आएका थिए । सरकारले एक सातापछि १५ जेठमा आगामी आर्थिक वर्षको बजेट ल्याउँदै छ । सरकारले पूर्वअर्थ सचिव रामेश्वर खनालको नेतृत्वमा गत असोजमा गठन गरेको उच्चस्तरीय आर्थिक सुधार सुझाव आयोगले विद्युतीय सवारीसाधन र गैरविद्युतीय सवारीसाधनको भन्सार दरमा रहेको अत्यधिक फरकलाई समायोजन गर्दै जान सुझाव दिएको थियो । यसका लागि विद्युतीय सवारीसाधनको पैठारीको प्रयोगबाट समग्र अर्थतन्त्रमा प्राप्त हुने लाभ, अन्तर्राष्ट्रिय अभ्यास, छिमेकी मुलुकहरूले अवलम्बन गरेको नीतिको अध्ययन विश्लेषण गर्नुपर्ने आयोगको धारणा छ । आयातित सवारीसाधनमा आधारभूत भन्सार दर एउटै राख्ने तर कार्बन उत्सर्जन गर्ने सवारीमा हरित कर थप गर्ने जस्ता विकल्पमा अध्ययन गरी निष्कर्षमा पुग्नुपर्ने सुझाव आयोगको प्रतिवेदनमा उल्लेख छ । आर्थिक वर्ष ०८०८१ मा ५० किलोवाटसम्मको ईभीमा १५ प्रतिशत भन्सार तिरे पुग्थ्यो । ०८१८२ मा ५० किलोवाटसम्मको ईभीमा ५ प्रतिशत अन्तःशुल्क थपियो । ०८०८१ मा ५१ देखि १०० किलोवाटको ईभीमा १५ प्रतिशत भन्सार र १० प्रतिशत अन्तःशुल्क लाग्ने गरेकामा ०८१८२ मा भन्सार र अन्तःशुल्क ५५ प्रतिशत बढाइएको थियो । त्यस्तै चालु आर्थिक वर्षमा १०१ देखि २०० किलोवाटसम्मका ईभीमा ३० प्रतिशत भन्सार र २० प्रतिशत अन्तःशुल्क लाग्छ । अघिल्लो वर्ष भन्सार र अन्तःशुल्क २०२० प्रतिशत थियो । आर्थिक वर्ष ०८१८२ मा २०१ देखि ३०० किलोवाटको ईभीमा भन्सार २० प्रतिशत बढाइएको थियो भने अन्तःशुल्क १० प्रतिशत घटाइएको थियो । अघिल्लो वर्ष भन्सार ४० र अन्तःशुल्क ४५ प्रतिशत थियो । ३०१ किलोवाटभन्दा बढीका ईभीमा आर्थिक वर्ष ०८०८१ मा भन्सार र अन्तःशुल्क ६०६० प्रतिशत लाग्थ्यो । यी गाडीमा सरकारले गत वर्ष २० प्रतिशत भन्सार बढाएको थियो । अन्तःशुल्क भने १० प्रतिशत घटाइएको थियो । नाडाका पूर्वअध्यक्ष ध्रुव थापा ईभीमा एक वर्षमात्रै कर घटाइएको र अरू वर्ष कर बढाइएको हुनाले आर्थिक वर्षको अन्त्यमा ईभी आयात बढ्ने गरेको बताउँछन् । सरकारको वित्त नीतिले नै हरेक वर्ष कर बढ्ने देखाउँछ, त्यही ट्रेन्डका आधारमा व्यवसायीले सवारी आयात गरिरहेका छन्, उनले भने, अध्यादेशमार्फत ल्याइएको ०७८७९ को बजेटमा मात्र कर घटाइएको थियो । अरू बेला सधैं कर बढेको छ ।यसअघि ईभीमा १० देखि १५ प्रतिशत कर बढ्ने गरेको भए पनि यो वर्ष त्योभन्दा धेरै वृद्धि हुन सक्ने थापाको अनुमान छ । यसपालि कर धेरै बढ्न सक्छ, उनी भन्छन्, सरकारले राजस्व हेर्छ, अहिले अटोमोबाइल क्षेत्रबाट कम प्राप्त भइरहेको छ । नेपालमा अहिले ७५ प्रतिशत विद्युतीय र २५ प्रतिशत मात्रै पेट्रोलडिजेलबाट चल्ने सवारीको आयात भइरहेको नाडाले जनाएको छ । चालु आर्थिक वर्षको साउनदेखि वैशाखसम्म २३ अर्ब ९ करोड ९३ लाख २२ हजार रुपैयाँ बराबरका ९ हजार ८ सय ५० वटा विद्युतीय सवारी भित्रिएका छन् । त्यसबाट सरकारले १४ अर्ब २४ करोड ७९ लाख ७८ हजार रुपैयाँ राजस्व उठाएको छ । चालु आर्थिक वर्षको वैशाखमा मात्रै १ हजार ८ सय ९२ वटा विद्युतीय सवारी भित्रिएको भन्सार विभागको तथ्यांक छ ।नेपाल इन्टरमोडल यातायात विकास समितिका कार्यकारी निर्देशक आशिष गजुरेलका अनुसार रसुवा र सिन्धुपाल्चोकस्थित तातोपानी सुक्खा बन्दरगाहबाट जाँचपास गरिएका ईभी भाडा तिरेर चोभार सुक्खा बन्दरगाहमा राखिएका छन् । चोभारमा भन्सार जाँचपाससँगै व्यापारसम्बन्धी लेबल राख्ने, भाडा तिरेर सवारी पार्किङ गर्नेलगायत सुविधा छ, त्यही सुविधाअनुसार व्यवसायीले भाडा तिरेर ईभी पार्किङ गरेका हुन्, उनले भने, पार्किङमा अहिले राखिएका ईभीको संख्या हालसम्मकै उच्च हो ।गजुरेलका अनुसार चोभारमा यसअघि औसत ५ सय ईभी पार्किङमा हुन्थे । बन्दरगाहमा जाँचपासका लागि अरू डिजेलपेट्रोल गाडी पनि छन् । त्यसैले चोभार बन्दरगाहले अब साढे तीन सय गाडी मात्र पार्किङमा राख्न सक्छ, उनले भने । बन्दरगाहमा पार्किङ शुल्क साना सवारीलाई प्रतिदिन सय रुपैयाँ र ठूला सवारीसाधनका लागि १ सय २५ रुपैयाँ लिने गरिएको छ । समितिका अनुसार पार्किङमा एसपीजी अटोमोबाइल्स कम्पनीका १ सय ३९, पायोनियर मोटो कर्पका ५, सीजी मोटर्सका २ सय ९३, एमएडब्ल्यू वृद्धि मोटर्सका २ सय ११, सांग्रिला मोटर्सका ७९, जगदम्बा मोटर्सका १ सय २३ र सांग्रिला इन्टरनेसनल फ्रेटका १ सय १८ वटा कार पार्किङमा छन् । यस्तै एनईभी नेपालको १ र साइमेक्स इन्कका ४ ईभी बस चोभारमा छन् । एनईभी नेपालका ७२ र प्रज्ञान मोटर्सका ५ ईभी भ्यान पनि भाडा तिरेर पार्किङमा राखिएका छन् ।"
'कुलिङ पिरियड' हटाउन हूल बाँधेरै सचिवहरूको दौडधुप,"(काठमाडौं)निजामती कर्मचारी विधेयकमा कुलिङ पिरियड राख्न संसद्को राज्य व्यवस्था तथा सुशासन समितिले गरेको सर्वसम्मत निर्णयलाई चुनौती दिँदै सरकारका मुख्यसचिव र संसद्का महासचिव नै विरोधमा उत्रिएका छन् ।राज्य सञ्चालनको मुख्य भूमिकामा रहेका मुख्यसचिव एकनारायण अर्याल र संसदीय निर्णय प्रक्रियामा मेरुदण्ड मानिने महासचिव पद्मप्रसाद पाण्डेयले नेतृत्व गरेको सचिवहरूको समूहले बिहीबार सभामुख देवराज घिमिरे र राष्ट्रिय सभाका अध्यक्ष नारायण दाहाललाई भेटेर कुलिङ पिरियड हटाउन दबाब दिएको हो । प्रशासन संयन्त्रको जिम्मेवारी सम्हालेका मुख्यसचिव र सचिवहरू कार्यालयको काम छाडी अवकाशपछिको चिन्ता बोकेर लबिइङमा उत्रिएका छन् । मुख्यसचिव अर्याल, महासचिव पाण्डेयसहित सचिवहरू रामकुमार श्रेष्ठ, फणीन्द्र गौतम, गोविन्द कार्की, उदयराज सापकोटा, दीपकुमार खराल, कृष्णहरि पुष्कर, राधिका अर्याल, महादेव पन्थ, मधुसुदन बुर्लाकोटी, शोभाकान्त पौडेल, केदारनाथ शर्मा, सुदर्शन खड्काको समूह बिहीबार कार्यालय समयमा सभामुख घिमिरे र राष्ट्रिय सभा अध्यक्षको कार्यकक्षमै पुगेको थियो । उनीहरूले केही दिनअघि प्रधानमन्त्री केपी शर्मा ओली, कांग्रेस सभापति शेरहादुर देउवासहित प्रमुख दलका नेता र समितिका सभापतिलाई भेटेरै विधेयकमा प्रस्तावित प्रबन्ध नहटाए असहयोग गर्नेसम्मको धम्की दिएको सत्तारूढ दलका सांसद बताउँछन् । सचिवहरूलाई सभामुख घिमिरेले भने समितिबाट निर्णय भइसकेको विधेयक उल्टिन नसक्ने जानकारी गराएको सभामुखको सचिवालय स्रोतले जनाएको छ । तपाईंहरूको कुरा समितिका सभापतिलाई भनौंला, तपाईंहरूको सन्देश पनि सुनाउँछु, तर विधेयक हाउसमा जान्छ, छलफल हुन्छ, त्यसपछि त्यहाँबाट सुधार गर्ने कुरामा सरकार पनि जोडिन्छ घिमिरेको भनाइ उद्धृत गर्दै सचिवालयका एक कर्मचारीले भने । सचिवहरूको टोली दिउँसो १ बजेर ६ मिनेटमा सभामुखको कार्यकक्षमा छिरेको थियो । त्यसपछि राष्ट्रिय सभा अध्यक्ष दाहाललाई भेट्न गएको थियो । राष्ट्रिय सभा सचिवालय परिसरमा हिँड्दै गरेको तस्बिर र भिडियो पत्रकारले खिच्दा संसद्का महासचिव पाण्डेयले फाइलले मुख छोपेका थिए भने अन्य सचिव पनि लजाउँदै भित्र छिरेका थिए । त्यहाँ उनीहरूले राष्ट्रिय सभा अध्यक्षलाई १ घण्टा कुरेपछि भेट पाएका थिए । करिब २० मिनेट भएको राष्ट्रिय सभा अध्यक्षसँगको छलफलमा पनि सचिव पुष्करले नै धारणा राखेको सचिवालय स्रोतको भनाइ छ । कुलिङ पिरियड राख्दा संविधानको उल्लंघन हुने दाबी उनले राखेको एक सहभागीले बताए । संविधान मिचेर कानुन बनाउन मिल्दैन, कि त संविधान नै संशोधन गर्नुपर्छ, अवकाशमा गएपछि निजामती कानुनबाट निर्देशित हुँदैनौं, संवैधानिक नियुक्तिसम्बन्धी कानुन छुट्टै हुन्छ, सचिव पुष्करको भनाइ उद्धृत गर्दै एक सहभागीले भने, सेवा अवधिसम्म देशको योग्य कर्मचारी भनेर काम लगाउने, अवकाशमा गएपछि २ वर्षसम्म योग्य छैनौं भनेर अपमान र अन्याय गर्ने ? यो हटाउन पहल गरिदिनुपर्यो । राष्ट्रिय सभा अध्यक्षसँगको बैठकबाट निस्केपछि महासचिव पाण्डेयले निजामती विधेयकमा कुलिङ पिरियड को व्यवस्था राख्ने राज्य व्यवस्था समितिको निर्णय संविधानविपरीत हुन जाने बताएका थिए । क्नु संवैधानिक निकायमा कुन पदाधिकारी वा कस्तो योग्यता भएको व्यक्ति नियुक्ति गर्नुपर्छ भन्ने संविधान आफैंले बोलेको छ, निजामतीबाट आउट भइसकेको कर्मचारीलाई निजामती ऐनले समेट्न सक्दैन, कुलिङ पिरियड राख्ने नै हो भने ठीकै छ, कर्मचारीको विरोध छैन, उनले भने, त्यो उपयुक्त ठाउँमा राख्नुपर्छ, कुलिङ पिरियडको व्यवस्था संविधानविपरीत हुन जान्छ ।मुख्यसचिव, संसद्का महासचिव र सचिवहरूले संसदीय समितिबाट पारित विधेयकलाई लिएर दिएका अभिव्यक्ति र गरिरहेका गतिविधिप्रति राज्य व्यवस्था तथा सुशासन समितिका सभापति रामहरि खतिवडाले आपत्ति जनाएका छन् । निजामती सेवाको कार्यालय सहयोगीदेखि मुख्यसचिवसम्मका स्वार्थ पूरा गर्न नसकिने बताउँदै उनले कानुनमा गर्न लागिएको व्यवस्था संवैधानिक हो कि असंवैधानिक भन्ने अभिव्यक्ति नदिन सुझाए । यो विधेयक बनाउने काम, संवैधानिक, असंवैधानिक के हो भनेर हेर्ने जिम्मा उहाँहरूको वा मेरो होइन, त्यसको फरक निकाय छ, राजनीतिक नेतृत्वले गर्ने काम निजामतीले गर्न खोज्यो भने हामीले परिकल्पना गरेको संघीयतासहितको संविधान कहाँ जान्छ ?, खतिवडा भन्छन्, स्वार्थको द्वन्द्वका कारणले मुख्यसचिव, सचिवहरू आफैंले गरेको निर्णय उल्ट्याउन अर्को ठाउँ गएको उदाहरण धेरै छन् । भोलिपल्ट नियुक्ति हुनका लागि राजीनामा गरेर राजनीतिक नेतृत्वसँग नचाहिँदो नेक्सस कायम गरेर स्वार्थको द्वन्द्व बाझिने गरी फाइदा लिने काम पनि धेरै भएका छन् । समितिले सर्वसम्मत गरेको निर्णयअनुसार प्रतिवेदन सदनमा पठाउने खतिवडा बताउँछन् । कुलिङ पिरियड असंवैधानिक भयो भन्ने सचिवहरूको तर्कप्रति आपत्ति जनाउँदै उनी भन्छन्, एकचोटि निजामती सेवामा प्रवेश गरेको मान्छे आजीवन पदमा रहनेछ भनेर लेख्ने त त्यसो भए ?सचिवहरूले राजीनामासम्मको धम्की दिएकामा खतिवडाले भने, राजीनामा दिन पाउँछन्, सात दिनभित्र स्वीकृत गरेन भने कारबाही गर्ने कानुन पनि आइसकेको छ, समितिले गरेको कुरा दिनैपिच्छे परिवर्तन गर्ने कुरा छैन । हालै सचिवमा बढुवा भएका शोभाकान्त पौडेलले कुलिङ पिरियड लगाउँदा मुलुकमा कुनै महामारीको संकट उत्पन्न हुँदासमेत पूर्वप्रशासकलाई काममा लगाउन नमिल्ने तर्क गरेका थिए । २ वर्षको कुलिङ पिरियड राख्दा तुरुन्तै कुनै डिजास्टर भयो भने विज्ञ र विशेषज्ञलाई महामारीमा खटाउन मिल्ने अवस्था हुन्न, यो गम्भीर विषय हो पौडेलले भने ।हालै मात्र सचिवमा बढुवा भएका पौडेलको पदस्थापनासमेत भएको छैन तर उनी अवकाशपछिको जागिरको चिन्ता बोकेर नेताहरूको घरदैलो गर्ने समूहसँगै कुदिरहेका छन् । दौडधुपको नेतृत्व गरिरहेका मुख्यसचिव अर्याल र संसद्का महासचिव पाण्डेय आफ्नो पदीय जिम्मेवारीबाहिर गएको भन्दै सामाजिक सञ्जालमा चर्को आलोचना भएको छ । मुख्यसचिव प्रधानमन्त्रीका प्रमुख प्रशासकीय सल्लाहकार हुन् । मन्त्रिपरिषद्का एजेन्डा तय गर्नेदेखि कार्यान्वयन गर्नेसम्मको भूमिकामा रहने मुख्यसचिव प्रधानमन्त्री तथा मन्त्रिपरिषद् मातहत रहेका ३० भन्दा बढी शाखा तथा महाशाखाको नेतृत्व गर्छन् । प्रधानमन्त्रीको सचिवालयदेखि मन्त्रालय, विभाग र राज्यका विभिन्न निकायबीचको समन्वय, नीति कार्यान्वयन र प्रशासनिक सुधारको नेतृत्वदायी भूमिका उनको मृख्य जिम्मेवारी हो । भ्रष्टाचार नियन्त्रण गरेर सुशासन कायम गर्ने चुनौतीपूर्ण जगमा एकातिर सरकार उभिएको छ भने अर्कोतर्फ आमनागरिकले भोग्नुपरेको झन्झटिलो प्रशासनिक झमेला र पट्यारलाग्दो सार्वजनिक सेवालाई चुस्त बनाउने चुनौतीपूर्ण भूमिकाको नेतृत्वमा मुख्यसचिव अर्याल छन् । तर, उनी प्रशासनिक सुधारको दिशामा परिणाम देखाउने कामभन्दा मंसिरमा अवकाश भएपछिको सुरक्षित नियुक्तिको चिन्तामा दौडिएका छन् । कुलिङ पिरियड हटाउनका लागि दौडधुपलाई लिएर राजनीतिक दलका नेता, नागरिक समाज र अगुवाहरूले सामाजिक सञ्जालमा चर्को विरोध गरिरहेका छन् ।संसदीय समिति संसद्कै अंग मानिन्छ । जानकारहरूका अनुसार संसदीय समितिले गरेको निर्णय प्रक्रियालाई लिएर सरकारलाई सचिव र अझ संसद्कै महासचिवले चुनौती दिन मिल्दैन । महासचिवले नैतिक रूपमा संसदीय समितिले गरेको निर्णय प्रक्रियाको आलोचना गर्न मिल्दैन । संसदीय अभ्यासमा महासचिवले संसद्को निर्णय अस्वीकार गर्ने, रोक्ने वा बदल्ने अधिकार कहीँ कतै छैन । कुनै निर्णयमा कानुनी वा प्रक्रियागत अस्पष्टता भए उनले सम्बन्धित समितिको सभापति वा समितिलाई सुझाव मात्र दिन सक्छन् । संसारभर आफ्नो दृष्टिकोण लागू होस् भनेर लबिइङ गर्ने प्रचलन हुन्छ, प्रजातान्त्रिक देशहरूमा लबिइङ समूह नै हुन्छ्न्, तर त्यस्तो लबिइङ निर्णय प्रक्रियामा जानुभन्दा अगाडि हुने हो, निर्णय भइसकेपछि होइन, राष्ट्रिय सभाका पूर्वसचिव राजेन्द्र फुँयाल भन्छन्, निर्णय भइसकेपछि लबिइङ गर्नुको कुनै अर्थ पनि हुन्न ।आकर्षक र शक्तिशाली निकायमा अक्सर मुख्यसचिव र गृह सचिव भएकाको हालीमुहाली नै हुने गरेको छ । वरिष्ठ अधिवक्ता टीकाराम भट्टराईका अनुसार निर्वाचन आयोग र अख्तियार दुरुपयोग अनुसन्धान आयोग पूर्वप्रशासकहरूको क्लबभन्दा पनि फरक हुन्न । निकट भविष्यमै अवकाश हुने तर्खरमा रहेका मुख्यसचिव र सचिवहरूको मुख्य नजर नै अहिले र निकट भविष्यमै रिक्त हुन लागेका संवैधानिक आयोगका पदाधिकारीतर्फ केन्द्रित छन् । समितिले पारित गरेअनुसारको कुलिङ पिरियड लागू भएमा उनीहरूले दुई वर्षसम्म कुनै पनि ठाउँमा नियुक्ति पाउँदैनन् । त्यसपछि नियुक्ति पाउने सम्भावना कम हुने भएकाले राजनीतिक नेतृत्वसँगको सम्बन्ध र शक्तिको रापताप भएकै बेलामा नियुक्ति खाने दाउमा सचिवहरूले कुलिङ पिरियड हटाउन कसरत गरेका हुन् । पछिल्लो ०६२०६३ को राजनीतिक परिवर्तनपछिलाई नजिर मान्ने हो भने यसबीचमा ९ जना मुख्यसचिव भएका छन् । अपवादमा एक जनाबाहेक सबै मुख्यसचिवले महत्त्वपूर्ण ठाउँमा नियुक्ति पाएका छन् । निकट भविष्यमा नै संवैधानिक निकायमा धेरै पद रिक्त हुँदैछन्, त्यसैलाई हेरेर यो व्यवस्था राख्नै नदिने लबिइङमा मुख्यसचिव र सचिवहरू लागेका हुन् कांग्रेसका एक नेता भन्छन् । संवैधानिक आयोगमा ६ जना प्रमुखसहित १२ पद रिक्त छ । निर्वाचन आयोगको प्रमुख आयुक्त रिक्त भएको एक महिना बढी भइसकेको छ । राष्ट्रिय प्राकृतिक स्रोत तथा वित्त, थारू, मधेशी, मुस्लिम र राष्ट्रिय समावेशी आयोगमा अध्यक्ष पद रिक्त छ । राष्ट्रिय समावेशी आयोग अहिले दुई सदस्यका भरमा चलेको छ । अध्यक्षसहित अन्य दुई सदस्य पद रिक्त छ । निर्वाचन आयोग, महिला आयोग, प्राकृतिक स्रोत तथा वित्त आयोग र मुस्लिम आयोगमा एकएक सदस्य पद रिक्त छन् । सर्वोच्च अदालतमा चार न्यायाधीशको पद रिक्त छ । उच्च र जिल्ला अदालतमा पनि दर्जनौं न्यायाधीश नियुक्ति गर्न बाँकी छ । यता संवैधानिक निकायका ५२ जना पदाधिकारीको नियुक्ति विवादमा सर्वोच्च अदालतले यही जेठ २८ मा निर्णय सुनाउने भएको छ । अहिले मुख्यसचिवहरूको आँखा तीनै संवैधानिक पदाधिकारीका रिक्त भएका र हुने पदमाथि केन्द्रित छ । संसद् सचिवालय स्रोतका अनुसार जन्ममिति फरक पारेर दुईवटा नागरिकता लिएको विवादमा समेत तानिएका संसद्का महासचिव पाण्डेको नजर सर्वोच्च अदालतको न्यायाधीश बन्नेतिर केन्द्रित रहेको सचिवालयका कर्मचारी बताउँछन् । महान्यायाधिवक्ता कार्यालयमा सचिवसरहका नायब महान्यायाधिवक्ताका रूपमा काम गरिरहेका पाण्डेयको कसरत अब सर्वोच्च छिर्नेतिर केन्द्रित भएको चर्चा संसदीय सचिवालयभित्रै चल्ने गरेको छ । विधेयक पारित भयो भने दुई वर्षसम्म ढोका बन्द हुने भएकाले पनि कुलिङ पिरियड हटाउने लबिइङमा लाग्नुभएको हो, सचिवालयका एक कर्मचारी भन्छन् । कुलिङ पिरियड को चर्को असन्तुष्टि राख्नेमा कानुन, न्याय तथा संसदीय मामिला मन्त्रालयका सचिव सापकोटा पनि छन् । उनी पनि अवकाशपछि उच्च अदालत वा सर्वोच्च अदालतको न्यायाधीश बन्ने चक्करमा लागेको स्रोतको दाबी छ । महान्यायाधिवक्ता कार्यालयमा सचिवसरहको पदको अवधि बाँकी हुँदै प्रतिनिधिसभा सचिव र त्यसपछि महासचिव बनेका पाण्डेय पनि पेन्सन नहुने भएकाले सर्वोच्च अदालतको न्यायाधीश बन्ने लबिइङ मा जुटेका हुन् । उनले केही नेपाल ऐन संशोधन विधेयकमा संसदीय अभ्यासविपरीत सांसदलाई प्रभावमा पारेर आफूलगायतले पेन्सन पाउने गरी दर्ता गराएको संशोधन प्रस्ताव असफल भएको थियो । महासचिवको कार्यकाल पूरा हुँदा पनि पेन्सन नहुने भएकाले उनले नयाँ नियुक्तिको बाटो खोजिरहेको चर्चा छ ।"
गैरआवासीय नेपालीका दुई कार्यसमितिले सत्तारूढ गठबन्धनलाई दुईतिर बनाए,"(काठमाडौं)आधिकारिकता विवादमा फसिरहेको गैरआवासीय नेपाली संघ (एनआरएनए) का दुई समानान्तर कार्यसमितिलाई सत्तारूढ दलबाटै फरकफरक समर्थन हुँदा अन्योल झन् बढेको छ । हाल महेश श्रेष्ठ नेतृत्व र बद्री केसी नेतृत्वको दुई छुट्टाछुट्टै कार्यसमितिले आफूलाई आधिकारिक दाबी गर्दै समानान्तर संस्था हाँकिरहेका छन् । बिहीबार परराष्ट्र मन्त्रालयले श्रेष्ठ नेतृत्वको संघलाई आधिकारिकता दिँदै विदेशमा रहेका नेपाली दूतावासलाई सर्कुलर जारी गरेपछि विवादले नयाँ मोड लिएको छ । जबकि प्रधानमन्त्री केपी शर्मा ओलीले केसी नेतृत्वको कार्यसमिति आधिकारिक हुने बताएका छन् ।सर्वोच्च अदालतको परमादेशअनुसार गठित उच्चस्तरीय समितिद्वारा आयोजित एनआरएनएको एकता महाधिवेशनबाट श्रेष्ठ नेतृत्वको पूरै कार्यसमिति निर्विरोध निर्वाचित भएको भन्दै परराष्ट्रले दूतावासलाई सर्कुलर पठाएको जनाएको छ । सर्वोच्च अदालतबाट पुनःस्थापित संघको उच्चस्तरीय समितिले गत वैशाख २० देखि २२ सम्म एकता महाधिवेशन गरेको थियो । परराष्ट्रको उक्त सर्कुलरसँगै सरकारका प्रधानमन्त्री र परराष्ट्रमन्त्रीबाटै दुई अलगअलग एनआरएनएलाई समर्थन गरेको देखिएको छ । श्रेष्ठ नेतृत्वको कार्यसमितिलाई परराष्ट्रमन्त्री आरजु राणा देउवाले समर्थन गरेकी छन् भने केसीलाई प्रधानमन्त्री ओलीले । मन्त्री राणाले सर्वोच्च अदालत र परराष्ट्र मन्त्रालयको निर्णयअनुसार नै संघको एकता महाधिवेशन भएको बताइन् । हामी एउटा मात्रै एनआरएनएलाई चिन्छौं । मेरो मन्त्रालयले यसलाई नै समर्थन गर्छ, उनले एकता महाधिवेशनको उद्घाटन गर्दै भनेकी थिइन्, सबै यसमा नै जोडिनुस् । अलगअलग हुँदैन, यो नै आधिकारिक हो । यो महाधिवेशन एनआरएनएको एकताका लागि हो । अदालतले पनि मिलेर नै जान भनेको छ । यसमा धेरै राजनीति छिराउनु हुँदैन । आफ्नो भ्रातृ संस्थामा राजनीति गर्नूस् तर एनआरएनएमा आएर नगर्नूस् ।श्रेष्ठको पक्षमा परराष्ट्रमन्त्री राणा उभिएलगत्तै प्रधानमन्त्री ओली भने केसी नेतृत्वमा भएको कार्यसमितिको पक्षमा उभिएका छन् । श्रेष्ठ कांग्रेसनिकट हुन् भने केसी एमालेनिकट । प्रधानमन्त्री ओलीले केसी नेतृत्वको कार्यसमितिको कार्यकाल कात्तिक ४ सम्म रहेकाले सोही कार्यसमिति आधिकारिक हुने बताउँदै आएका छन् । एनआरएनएको मुद्दा अदालतमा विचाराधीन छ । सिंगल बेन्चबाट फुल बेन्चमा फरवार्ड भएको छ । यसले अहिले भइरहेको निर्वाचित संस्थालाई मान्यता दिएर अब के फैसला गर्नुपर्ने हो ?, केसी पक्षबाट गत बुधबार आयोजित एनआरएनए कन्क्लेभको उद्घाटन गर्दै ओलीले भनेका थिए, यसभन्दा अगाडि महाधिवेशन भएको हुनाले यसको कार्यकाल आगामी कात्तिक ४ सम्म छ । त्यसबेलासम्म यो संस्था निरन्तर नै रहेको देखिन्छ । ओलीले अघिल्लो महाधिवेशनबाट हारेका व्यक्तिहरूले संस्थालाई आफ्नो स्वार्थअनुसार विभाजन गरेको बताएका छन् । महाधिवेशनमा हारेका १७ जनाले अर्को संगठन बनाएँ भनेर मिल्छ ? यो गर्न नमिल्ने कुरा हो । यस्तो संस्थालाई स्वार्थका लागि विभाजन गर्न मिल्दैन, उनले भने, यो कुनै राजनीतिक दलको संगठन होइन । कसको मताधिकार कहाँ प्रयोग गर्छ भन्ने आधारमा यो संस्थामाथि व्यवहार गर्नु हुँदैन ।सत्ता पक्षकै अलगअलग एनआरएनए भएपछि सरोकार पक्ष भने अन्योलमा परेका छन् । एनआरएनएको यो विवाद कसरी यहाँसम्म आइपुग्यो भनेर बुझ्न १ माघ २०७८ यतादेखिको शृंखलाबद्ध विवाद हेर्नुपर्ने हुन्छ ।विवाद १: प्रतिनिधि छनोटपहिलो महाधिवेशनदेखि ९ औं महाधिवेशनसम्म आइपुग्दा एनआरएनएको विवाद विभाजन हुने तहसम्म चुलिइसकेको थिएन । त्यसपछि एनआरएनएलाई कसले आफ्नो नियन्त्रणमा राख्ने भन्ने विषयले विवादको गहिरो रेखा कोरिदियो ।९ औं महाधिवेशनबाट निर्वाचित कुमार पन्तको कार्यसमितिले १० औं महाधिवेशन तोकिएको समयमा गर्न सकेन । यो महाधिवेशनमा सहभागी हुने प्रतिनिधिको छनोट नयाँ कार्यसमितिले गर्ने कि पुरानैले भन्ने विषयमा विवाद चुलियो । ३६ सय प्रतिनिधिमध्ये झन्डै ३ सय ५० प्रतिनिधि छनोटमा ठूलो विवाद देखियो । पटकपटक तोकिएको महाधिवेशनको समय सर्दै गएपछि यसलाई टुंग्याउन १ माघ २०७८ मा पन्तको अध्यक्षतामा बसेको ८१ औं बैठकले तत्कालीन संरक्षक शेष घलेको संयोजकत्वमा उपेन्द्र महतो, जीवा लामिछाने, देवमान हिराचन, भवन भट्ट, रामप्रताप थापा र कुमार पन्तसहितको ७ सदस्यीय उच्चस्तरीय समिति गठन भयो । तर, घलेको उच्चस्तरीय समितिले पनि प्रतिनिधि छनोटलाई विवादरहित बनाउन सकेन । उच्चस्तरीय समितिका सदस्यबीच नै एकमत भएन । जसका कारण दुवै पक्ष छुट्टाछुट्टै महाधिवेशन गर्ने अवस्थामा पुगे ।विवाद २: १० औं महाधिवेशनमा अलगअध्यक्ष कुमार पन्तले १० र ११ चैत २०७८ मा भएको १० औं महाधिवेशनबाट विधान संशोधन गरेर आलोपालोमा अध्यक्ष बनाउने सहमति गरेपछि लामो समयदेखिको विवाद टुंगियो । त्यतिखेर अध्यक्षका प्रत्याशी कुल आचार्य, बद्री केसी र रविना थापाबीच आलोपालो अध्यक्ष हुने सहमति जुटेपछि सबै विवाद टुंगिएको थियो । तर, यसमा घले पक्ष सहभागी भएन । उनले संस्थापन पक्षले राखेको महाधिवेशनको एक दिन अगाडि अर्थात् ९ चैतमा अलग्गै १० औं महाधिवेशन गराए । यसले विनोद कुँवरको नेतृत्वमा छुट्टै कार्यसमिति चयन गर्यो ।परराष्ट्र मन्त्रालयले आचार्य, केसी र थापाले नेतृत्व गरेको एनआरएनएलाई आधिकारिकता प्रदान गर्यो । आफूले उच्चस्तरीय समितिको संयोजकको हैसियतमा महाधिवेशन गराएको भन्दै आधिकारिकताका लागि घले पक्ष सर्वोच्च पुगेको थियो ।विवाद ३: ११ औं महाधिवेशनमा दुई कार्यसमिति११ औं महाधिवेशनमा आइपुग्दा पनि घले पक्ष र संस्थापन पक्ष (आचार्य, केसी र थापा) बीच एकता भएन । बरु ११ औं महाधिवेशनबाट संस्थापन पक्षबीच पनि विभाजन भयो । बद्री केसी, राजेन्द्रकुमार (आरके) शर्मा र महेश श्रेष्ठबीच भएको त्रिपक्षीय प्रतिस्पर्धामा प्रत्यक्ष मतदान भएन । अनलाइन भोटिङमार्फत भएको मतदानबाट बद्री केसी निर्वाचित भए । अनलाइन भोटिङमा धाँधली भएको भन्दै अध्यक्षका प्रतिस्पर्धीद्वय शर्मा र श्रेष्ठले अस्वीकार गरेका थिए ।श्रेष्ठ पक्षको समर्थनमा शर्माको अध्यक्षतामा अर्को कार्यसमिति चयन भयो । आफूहरूलाई आधिकारिकता प्रदान गर्दै शर्मा पक्षले उच्च अदालतमा केसीविरुद्ध मुद्दा हाल्यो । सबैको मुद्दा विचाराधीन भएको अवस्थामा २१ चैत २०८० मा सर्वोच्च अदालतका न्यायाधीशद्वय सपना प्रधान मल्ल र नहकुल सुवेदीको संयुक्त इजलासले सम्पूर्ण गैरआवासीय नेपालीको साझा संस्थाका रूपमा रहेको एनआरएनएमा उत्पन्न सम्पूर्ण गतिरोधलाई निकास दिन घलेको नेतृत्वमा उच्चस्तरीय समिति ब्युँतायो ।विवाद ४: सर्वोच्चको दोस्रो आदेशसर्वोच्चको पूर्ण फैसलाको पाठ पर्खेर उच्चस्तरीय समिति बसिरहेका बेला सर्वोच्चका न्यायाधीशद्वय तिलप्रसाद श्रेष्ठ र टेकप्रसाद ढुंगानाको संयुक्त इजलासले बद्री केसीको कार्यसमितिलाई कामकाज गर्न नरोक्नू भन्दै परराष्ट्र मन्त्रालयलाई आदेश दियो । केसी पक्षले १२ औं अन्तर्राष्ट्रिय महाधिवेशन तथा विश्व सम्मेलन अक्टोबर ११ देखि १४ सम्म काठमाडौंमा गर्ने निर्णय गरेको छ ।यता सर्वोच्च अदालतको फैसला कार्यान्वयन निर्देशनालयले गैरआवासीय नेपाली संघको सचिवालयलाई पत्र लेख्दै शेष घले नेतृत्वको उच्चस्तरीय समितिलाई ७ दिनभित्र निर्वाचन प्रयोजनार्थ सचिवालय हस्तान्तरण गर्न ताकेता गर्दै आइरहेको छ । सर्वोच्चले एनआरएनएको सचिवालय हस्तान्तरण सहजीकरण गर्न परराष्ट्र मन्त्रालयलाई प्रथम श्रेणीको अधिकृतलाई खटाउनसमेत निर्देशन दिइसकेको छ । सर्वोच्चको आदेश कार्यान्वयन गर्न भन्दै गत कात्तिक १ मा परराष्ट्र मन्त्रालयले मन्त्रीस्तरीय निर्णय गरी शेष घलेलाई एकता महाधिवेशन अगाडि बढाउन पत्र पठाएको थियो ।सर्वोच्चको फैसला कार्यान्वयन निर्देशनालयको ताकेता भइरहेका बेला परराष्ट्रले वैशाख ५ मा महान्यायाधिवक्ताको कार्यालयमार्फत दुवै फैसालाको उचित र प्रभावकारी कार्यान्वयन गरी संघको एकतालाई दीर्घकालीन बनाउनुपर्ने भन्दै उच्चस्तरीय समितिलाई ६ महिना अवधि थप गरिदिन सर्वोच्चमा निवेदन दियो । उक्त निवेदनउपर सर्वोच्चको आदेश जारी भएन ।सर्वोच्चको अर्को आदेश: पूर्ण इजलासमा पेस गर्नूएकता महाधिवेशनबाट श्रेष्ठको नेतृत्वमा कार्यसमिति चयन भइसकेपछि वैशाख २३ मा सर्वोच्चद्वारा एनआरएनएसँग सम्बन्धित विचाराधीन भएका सबै मुद्दा पूर्ण इजलासमा पेस गर्न आदेश जारी भयो ।न्यायाधीशद्वय बालकृष्ण ढकाल र अब्दुल अजिज मुसलमानको संयुक्त इजलासले ०७९७०१५०७ को फैसलाबमोजिम पूर्ण एकता महाधिवेशन गर्न दिने हो वा ०८०७०११५७ को मुद्दामा बोलिएझैं कात्तिक ४ सम्म केसीको अध्यक्षतामा गठन भएको अन्तर्राष्ट्रिय समन्वय परिषद् (कार्य समिति) ले नै कार्य गर्न पाउने हो भन्ने विषयमा निश्चित न्यायिक धारणा निर्माण गर्न, कानुनको व्याख्या एवं निश्चित कानुनी सिद्धान्त अवलम्बन गर्न उपयुक्त र आवश्यक देखिन आएकाले अन्तिम किनारा लगाउन अदालतको पूर्ण इजलासमा पेस गर्ने फैसला सुनायो ।पूर्ण इजलासबाट आउने आदेश पर्खिरहेको अवस्थामा परराष्ट्रको बिहीबारको सर्कुलरले श्रेष्ठ पक्ष उत्साहित देखिएको छ । केसी पक्ष भने परराष्ट्रले दूतावासलाई पठाएको पत्रको अर्थ नभएको टिप्पणी गर्छ । केसी पक्षका वरिष्ठ उपाध्यक्ष हेमराज शर्माले भने, जब प्रधानमन्त्री र परराष्ट्रमन्त्री स्वयं आआफ्नो गुटको एनआरएनए बोकेर हिँड्छन् भने तिनै नेताहरूको सिफारिसमा नियुक्त राजदूतहरूले मन्त्रालयको पत्रलाई आधार मान्लान् भनेर हामीले विश्वास गर्नु पर्दैन ।उनले एनआरएनएमा एकताको वातावरण बनाउन जरुरी भएको बताए । एकताको वातावरण बनाऔं, भने, नेपालका राजनीतिक दलहरूले विगतमा शिक्षक संघ, प्राध्यापक संघजस्ता संस्थाहरूलाई फुटाएका छन् । एनआरएनएलाई पनि उनीहरूले फुटाउन प्रयत्न गर्नु स्वाभाविक नै हो । त्यसैले हामी सावधान बनौं र संघमा एकता कायम राख्न साँचो प्रयास गरौं ।"
पतञ्जलिको जग्गा अनियमितता अनुसन्धान गर्न अख्तियारलाई लेखा समितिको निर्देशन,"(काठमाडौं)पतञ्जलि योगपीठ तथा आयुर्वेद कम्पनीले हदबन्दी छुटमा जग्गा लिएर गैरकानुनी रूपमा हाउजिङलाई बेचेको प्रकरणमा अनुसन्धान गर्न संसदीय समितिले अख्तियार दुरुपयोग अनुसन्धान आयोगलाई निर्देशन दिएको छ । पतञ्जलिका नाममा भएको जग्गा भ्रष्टाचार प्रकरणमा अख्तियारले एक वर्षदेखि विस्तृत अनुसन्धान गरिरहेकामा बिहीबार प्रतिनिधिसभाको सार्वजनिक लेखा समितिले पनि निर्देशनसहितको पत्र पठाएको हो ।लेखा समिति सभापति ऋषिकेश पोखरेलले हदबन्दीसम्बन्धी कानुनविपरीत जग्गा किनबेच गरेका तथ्य र प्रमाण भेटिएकाले थप अनुसन्धान गर्न एवं संलग्नलाई कारबाहीको दायरामा ल्याउन समितिले अख्तियारलाई पत्र पठाएको बताए । पतञ्जलिलाई हदबन्दी छुटको जग्गा किन्न र गैरकानुनी रूपमा बेच्नका लागि टिप्पणी उठाउन निर्देशन दिनेदेखि मन्त्रिपरिषद्बाट निर्णय गर्नेमा तत्कालीन प्रधानमन्त्री नेपालको प्रत्यक्ष भूमिकाको लिखित तथ्य नै फेला परिसकेको छ । भारतीय योगगुरु रामदेवको पतञ्जलिको जग्गा भ्रष्टाचार प्रकरणबारे कान्तिपुरले ६ असार २०८१ मा खोजपूर्ण समाचार बाहिर ल्याएको थियो ।त्यसपछि अख्तियारले अनुसन्धान थालेको थियो भने लेखा समितिले पनि असार ९ मा भूमि व्यवस्था, सहकारी तथा गरिबी निवारण मन्त्रालयलाई पत्र लेखी पतञ्जलिको जग्गा प्रकरणबारे विवरण ७ दिनभित्र पेस गर्न निर्देशन दिएको थियो । त्यसपछि लेखा समितिमा यस विषयमा थप छलफल नभए पनि अख्तियारले भने विस्तृत अनुसन्धान अघि बढाएको थियो ।यस प्रकरणमा मुछिएका तत्कालीन प्रधानमन्त्री नेपाल, तत्कालीन भूमिसुधार मन्त्रालयका सचिव छविराज पन्त, भूमिसुधार विभागका तत्कालीन महानिर्देशक जितबहादुर थापा, पतञ्जलिका नेपाल प्रमुख शालिग्राम सिंहलगायतका आरोपितसँग अख्तियारले बयान लिइसकेको छ । यस प्रकरणमा मुछिएका तत्कालीन मुख्यसचिव माधव घिमिरे त्रिशूली नदीमा जिप खसेर ९ असोज २०७३ देखि बेपत्ता छन् भने तत्कालीन भूमिसुधारमन्त्री डम्बर श्रेष्ठको २१ असोज २०८१ मा निधन भइसकेको छ । अख्तियारले पतञ्जलि प्रमुख भारतीय योगगुरु रामदेव र उनका सहयोगी आचार्य बालकृष्णलाई बयानमा उपस्थित हुन गत फागुनमै म्याद तामेली सहितको पत्र पठाएकामा उनीहरूले बयान दिन अस्वीकार गरेका छन् । अख्तियारका अधिकारीहरू अनुसन्धान अन्तिम चरणमा पुगेको बताउँछन् । अख्तियारले अनुसन्धान सुरु गरेपछि पतञ्जलिका नाममा काभ्रेमा रहेका र बिक्री भइसकेका हदबन्दी छुट जग्गा बेचबिखनमा रोक लागिसकेको छ । बनेपामा रहेको २७४ रोपनी ६ आना र धुलिखेलमा रहेको ८८ रोपनीभन्दा बढी जग्गा रोक्का राख्न धुलिखेल मालपोतलाई अख्तियारले पत्र पठाएपछि रोक्का भएको हो ।पतञ्जलि योगपीठ तथा आयुर्वेद कम्पनी गैरनाफामूलक संस्थाका रूपमा २० पुस २०६४ मा दर्ता भएको थियो । २ वर्षपछि १८ माघ २०६६ मा तत्कालीन प्रधानमन्त्री माधवकुमार नेपालले मन्त्रिपरिषद्बाट निर्णय गराएर पतञ्जलिलाई हदबन्दी छुटमा काभ्रेमा ८१५ रोपनी जग्गा खरिद गर्न स्वीकृति दिलाएका थिए । त्यसपछि पतञ्जलिका नेपाल प्रमुख सिंहले ५९३ रोपनी ५ आना ३ पैसा जग्गा किनेका थिए । हदबन्दी छुटको जग्गा बेच्न पाइँदैन, तर १७ फागुन २०६६ मा पतञ्जलिका नेपाल प्रमुख सिंहले जग्गा बेच्न अनुमति माग्दै तत्कालीन भूमिसुधारमन्त्री श्रेष्ठसमक्ष निवेदन दिएका थिए । ३ चैतमा टिप्पणी सदरमा प्रधानमन्त्रीको मौखिक निर्देशानुसार भन्ने लेखेर मन्त्री श्रेष्ठले हदबन्दी छुटको जग्गासमेत बेच्न दिने प्रस्ताव मन्त्रिपरिषद्मा लगेका थिए । त्यसपछि ६ चैतमा तत्कालीन प्रधानमन्त्री नेपालले मन्त्रिपरिषद्बाट उक्त जग्गा बेच्न स्वीकृति दिने निर्णय गराएका थिए । तर, भूमिसुधार विभागका महानिर्देशक केशरबहादुर बानियाँले हदबन्दी छुट जग्गा बिक्री अनुमति दिन नसकिने भन्दै मन्त्रिपरिषद्को निर्णय कार्यान्वयन गर्न नमानेपछि उनलाई हटाएर थापालाई लगिएको थियो । मन्त्रिपरिषद्को निर्णयलाई चुनौती दिएको भन्दै २६ चैतमा महानिर्देशक बानियाँलाई जिम्मेवारीबाट हटाउन स्पष्टीकरण सोधियो, भोलिपल्टै २७ चैतमा उनलाई जिम्मेवारीबाट मुक्त गराएर थापालाई महानिर्देशक बनाइएको थियो ।स्वीकृति पाएपछि पतञ्जलिले ३५३ रोपनीभन्दा बढी जग्गा काष्ठमण्डप हाउजिङ कम्पनीलाई बेचेर धुलिखेलमा १ सय ४ रोपनी जग्गा किनेको थियो । बाँकी जग्गा मालपोतदेखि मन्त्रिपरिषद्सम्मका योजनाबद्ध गैरकानुनी निर्णयबाट बिक्री गरेको तथ्य गतवर्ष कान्तिपुरले बाहिर ल्याएपछि यो विषय अनुसन्धानका क्रममा छ । हदबन्दी छुट जग्गा मास्ने खेलअनुसार ११ असार २०६७ मा पतञ्जलिले काष्ठमण्डप बिजिनेस होम्स प्रालिलाई जग्गा बेचेको हो । यो कम्पनी र यसका सञ्चालक पनि अख्तियारको अनुसन्धान दायरामा छन् । नेपालमा सेवा र गैरनाफामूलक उद्योग सञ्चालन गर्ने भनेर पतञ्जलिले सन् २०१५ देखि २०२४ सम्म १ अर्ब ५१ करोड रुपैयाँ रेमिट्यान्स शीर्षकमा ल्याएर अपचलन गरेको विषय पनि अनुसन्धानका क्रममा छ । यसरी ल्याइएको रकम जग्गालगायत विभिन्न व्यापारमा लगाएको र हदबन्दी छुट जग्गा किनबेचमा पनि राजस्व हिनामिना गरेको विषय अनुसन्धानकै क्रममा छ । बनेपाको हदबन्दी छुटको ३ सय ५३ रोपनी १५ आना जग्गा बिक्री गर्दा मूल्य ४ करोड २२ लाख ५० हजार देखाएर रकम अपचलन गरेको अनुसन्धानमा संलग्न अधिकारीहरू बताउँछन् ।हदबन्दी छुटको जग्गा बेचेर धुलिखेलमा १ सय ४ रोपनी १ आना २ पैसा १ दाम जग्गा १ करोड ७ लाख ५० हजारमा खरिद गरिएको विवरण पतञ्जलिले मालपोतमा पेस गरेको देखिन्छ । अनुसन्धानमा संलग्न अधिकारीहरूका अनुसार ४० करोडभन्दा बढीमा उक्त जग्गा किनबेचको अनुमान गरिएको छ ।लेखा समिति सभापति पोखरेल भन्छन्, प्राप्त कागजात र निर्णय प्रक्रिया हेर्दा गैरकानुनी किनबेच भएको स्पष्ट देखिन्छ, त्यही भएर समितिबाट सर्वसम्मत रूपमा यस विषयमा अनुसन्धानका लागि अख्तियारलाई पत्र पठाउने निर्णय भएको हो ।कम्पनीउद्योगव्यापारव्यवसाय, शैक्षिक संस्था, प्रतिष्ठानलगायत सञ्चालन गर्न हदबन्दी छुटमा किनेको जग्गा सर्तविपरीत भोगचलन गर्न निषेध छ । हदबन्दी छुट जग्गा सट्टाभर्ना गरेर अन्यत्र स्थानान्तरण गर्नुपरे सट्टापट्टा हुने जग्गाको बराबरी परिमाण, जग्गाको मूल्यलगायत सर्त र बन्देज पालना गर्नुपर्ने प्रावधान भूमिसम्बन्धी ऐन २०२१ को दफा १२ मा उल्लेख छ ।नेपालमा पतञ्जलि गैरनाफामूलक ट्रस्टका रूपमा दर्ता गरिएको छ । यसमा रामदेव, बालकृष्ण आचार्य, शालिग्राम सिंह, राजेन्द्र सिंह र उमेश सर्राफ सञ्चालक छन् ।नेपालमा यसको सबै कारोबार पतञ्जलि नेपालका तर्फबाट शालिग्राम सिंहबाट हुने गरेको देखिन्छ ।"
बजेट: आर्थिक रूपान्तरणको अवसर,"पछिल्ला केही वर्ष नेपालको अर्थतन्त्र लगातार दबाबमा छ । महामारीको दीर्घकालीन प्रभाव, भूराजनीतिक तनावहरू र आन्तरिक संरचनागत कमजोरीहरूले गर्दा अर्थतन्त्रमा देखिएका चुनौतीहरू झन्झन् गहिरिँदै र जटिल बन्दै गएका छन् । यद्यपि पछिल्लो समय केही सूचकहरूमा सुधार देखिएको छ । जस्तै आर्थिक वृद्धिदरमा सामान्य सुधार आएको छ । तर वास्तविक क्षेत्रमा सुधारको गति अझै कमजोर छ । लगानी प्रवाह घट्दो छ । औद्योगिक उत्पादन सुस्त छ । बेरोजगारी दर उच्च नै छ । लाखौं युवाहरू अझै रोजगारीको खोजीमा बिदेसिन बाध्य छन् । व्यापार घाटा नियन्त्रणबाहिर नै छ । निजी क्षेत्रको आत्मविश्वास कमजोर हुँदा लगानी ठप्प भई वित्तीय प्रणालीमा अधिक तरलता छ ।यस्तो जटिल परिस्थितिमा आउन लागेको आगामी बजेट केवल राजस्व र खर्चको तालिका मात्र होइन, अर्थतन्त्र सुधार र आर्थिक रूपान्तरणको ऐतिहासिक दस्तावेज बन्ने अवसर हो । अबको बजेट तत्कालीन चुनौतीहरूको समाधानसँगै दीर्घकालीन सुधारको स्पष्ट योजना लिएर आउन आवश्यक छ । अहिलेको आवश्यकता तात्कालिक राहतमा नअल्झिएर दिगो, समावेशी, उत्पादनमुखी र प्रतिस्पर्धी अर्थतन्त्रको आधार निर्माण गर्नुपर्ने हो ।हाम्रा संरचनागत समस्याहरू स्पष्ट छन् । उत्पादन लागत अत्यधिक छ । निर्यात क्षमतामा अभाव छ र आयातमा निर्भरता अझ बढ्दो छ । मौद्रिक र राजस्व नीतिहरू स्थायित्वविहीन छन् । जसले नीति पूर्वानुमान क्षमतालाई कमजोर बनाएको छ । बारम्बार परिवर्तन हुने नीति तथा नियमहरूले निजी क्षेत्रको आत्मविश्वास घटाएको छ । यस्तो अवस्थामा ल्याइने बजेटले यिनै समस्याहरूको समाधानमा लक्षित व्यावहारिक र परिणाममुखी कार्यक्रमहरू समेट्न आवश्यक छ ।हाम्रो अर्थतन्त्र मुख्यतः खपतमा आधारित छ । जहाँ उत्पादकत्व वृद्धिमा अपेक्षित सुधार छैन । त्यसैले आगामी बजेटले उत्पादन र रोजगारी सिर्जनामा केन्द्रित कार्यक्रम ल्याई समग्र आर्थिक ढाँचाको पुनःसंरचना गर्ने स्पष्ट कार्यदिशा प्रस्तुत गर्नुपर्छ । कृषि, पर्यटन, सूचना प्रविधि, निर्माण, लघु तथा घरेलु उद्योगजस्ता श्रमप्रधान क्षेत्रहरूमा रोजगारी सिर्जना गर्नुपर्नेछ । युवाहरूलाई स्वदेशमै अवसर दिन उद्यमशीलता प्रवर्द्धन, स्टार्टअप सहयोग, सीप विकास, सस्तो र सहज ऋण, पुँजी पहुँच, प्रविधिको प्रयोग र बजार पहुँच सुनिश्चित गर्न नीतिगत प्रतिबद्धता आवश्यक छ । यस्ता सबै कार्यक्रमहरू सफल बनाउन निजी क्षेत्रसँगको अर्थपूर्ण साझेदारी अनिवार्य हुनेछ ।आयोगका सुझावको सम्बोधनपुँजीगत बजेट खर्च वर्षौंदेखि कमजोर छ । विनियोजित पुँजीगत खर्च समयमै नभएर बजारलाई चलायमान हुने गरी पुँजी प्रवाह रोकिएको मात्र छैन विकासको गति पनि अवरुद्ध छ । त्यसैले पुँजीगत बजेटको विनियोजन गर्दा योजना निर्माणकै चरणदेखि कार्यान्वयन क्षमताका आधारमा तयार गरिनु आवश्यक छ । बजेट घोषणामा मात्र सीमित नहुने गरी, यसको कार्यान्वयनका लागि स्पष्ट कार्ययोजना, संस्थागत संरचना, प्राविधिक क्षमता र समन्वय संयन्त्र तयार हुनुपर्छ । कार्यान्वयनमा निजी क्षेत्र, नागरिक समाज, स्थानीय सरकार तथा प्राविधिक पक्षको भूमिका सुनिश्चित गरिनुपर्छ ।सन् १९९० को दशकपछि नेपालले अवलम्बन गरेको उदार आर्थिक नीतिलाई अर्को चरणको सुधारतर्फ डोर्याउने प्रयास अझै पर्याप्त रूपमा भएको छैन । नेपाल उद्योग वाणिज्य महासंघको विशेष पहलमा बनेको उच्चस्तरीय आर्थिक सुधार आयोगले नयाँ चरणको सुधारका लागि सुझावहरू प्रस्तुत गरिसकेको छ । अब श्रम, पुँजी, कर, वित्त, उत्पादन र निर्यात नीतिमा आमूल सुधार गर्दै समयबद्ध सुधारको स्पष्ट कार्ययोजना तयार गर्नुपर्छ । वित्तीय प्रणालीलाई नवप्रवर्तनमुखी, पहुँचयुक्त, सुरक्षित र डिजिटलमैत्री बनाइनु आवश्यक छ । रोजगारमैत्री श्रम नीति, प्रतिस्पर्धी पुँजी नीति र प्राविधिक शिक्षा तथा व्यावसायिक तालिमलाई उत्पादनसँग प्रत्यक्ष जोड्ने नीति आवश्यक छ । आर्थिक सुधार आयोगका सुझावहरूलाई बजेटमार्फत व्यावहारिक रूपमा कार्यान्वयनमा लैजाने तयारी हुनुपर्छ । सुधारका सन्दर्भमा नीति मात्र होइन, नियमन, कार्यान्वयन, मूल्यांकन र सार्वजनिकनिजी साझेदारी संयन्त्र स्पष्ट हुनु जरुरी छ ।सार्वजनिक निजी साझेदारीनेपाल उद्योग वाणिज्य महासंघले सरकारसँगको सहकार्यलाई सधैं प्राथमिकतामा राख्दै आएको छ । हामीले आगामी बजेटका लागि आफ्ना सुझावहरू प्रस्तुत गरिसकेका छौं र बजेटमार्फत त्यसको सम्बोधनमा ठूलो अपेक्षा पनि गरेका छौं । आर्थिक समस्या समाधानका लागि सरकार, निजी क्षेत्र र आम नागरिकको साझा प्रयास अपरिहार्य छ । सहकार्य, सहजीकरण र संयोजनको त्रिकोणबाट मात्र दीर्घकालीन स्थायित्व, समृद्धि र नवप्रवर्तनयुक्त नेपालको भविष्य सम्भव छ । अबको बजेटले त्यस दिशातर्फ स्पष्ट, दूरदर्शी र कार्यान्वयन योग्य दस्तावेजको रूपमा प्रस्तुत हुनुपर्ने ऐतिहासिक अवसर पाएको छ ।सरकारले आर्थिक सुधार आयोगका सिफारिसहरू समेट्दै नयाँ चरणको सुधार कार्यान्वयन गर्दा समग्र वित्त तथा मौद्रिक क्षेत्रमा समन्वयसहित स्थायित्व दिने कार्ययोजना ल्याउनु अनिवार्य छ । यसले हाल घोषणा गरिएका कानुन र नीतिहरूमा स्थायित्व ल्याई बजारमा पुनः विश्वासको वातावरण निर्माण गर्नेछ । हालसालै सरकारद्वारा लगानी प्रवर्द्धनमा अवरोध मानिएका दुई दर्जनभन्दा बढी कानुनमा संशोधन गरिएको छ । अब ती संशोधनलाई व्यवहारमा कार्यान्वयन गर्न ढिलाइ गर्नु हुँदैन । त्यसैगरी, समग्र कर तथा राजस्व प्रणाली सुधारका लागि गठन गरिएको उच्चस्तरीय आयोगका सिफारिसहरू पनि कार्यान्वयनमा लैजानु अत्यावश्यक छ । यसले कर प्रणालीलाई सरल, पारदर्शी, स्थायी र लगानीमैत्री बनाउनेछ । जुन दीर्घकालीन आर्थिक स्थायित्वका लागि पूर्वसर्त हो ।लगानी दशक घोषणालगानी प्रवाहमा देखिएको सुस्तता सम्बोधन गर्दै स्वदेशी तथा विदेशी लगानी प्रवर्द्धनका लागि आगामी दशक (विसं २०८२२०९२) लाई लगानी दशक घोषणा गर्नु अत्यावश्यक भइसकेको छ । नेपाल विकासमा अघि बढ्नै नसक्नुको प्रमुख कारण सरकार, स्वदेशी निजी क्षेत्र र विदेशी लगानी अति न्यून हुनु हो । त्यसैले अबको दशक एकीकृत लगानी कानुन, सहजीकरण निकाय र सेवा प्रणाली स्थापनाको दृष्टिकोणले निर्णायक बन्नुपर्ने आवश्यकता छ । यसका लागि निजी क्षेत्रले पहल गरिसकेको छ । महासंघको अगुवाइमा ७७ जिल्लाका उद्यमी तथा व्यवसायीहरू र गैरआवासीय नेपालीहरूसमेतको लगानीमा १० अर्ब रुपैयाँ पुँजीसहितको लगानी कम्पनी नेपाल डेभलपमेन्ट लिमिटेड स्थापना भइसकेको छ । महासंघले यसमार्फत स्वदेश तथा विदेशमा रहेका नेपालीहरूको ससाना पुँजीसमेत परिचालन गर्न सक्ने व्यवस्था मिलाएको छ । निजी क्षेत्रको यो जागरुकता र लगानी प्रवर्द्धनप्रतिको तत्परतालाई सम्बोधन गर्दै सरकारले बजेटमार्फत आगामि दशकलाई लगानी दशक घोषणा गर्नुपर्ने आवश्यकता छ । आगामी बजेटले लगानीमैत्री वातावरण, उत्पादकत्व अभिवृद्धि तथा व्यावसायिक आत्मनिर्भरताको मार्गचित्र समेट्दै लगानी दशक को आधार खडा गर्ने अपेक्षा निजी क्षेत्रको छ । यस्ता रणनीतिहरू समेटिन सके अर्थतन्त्रको पुनरुत्थान र दीर्घकालीन समृद्धिको सम्भावना उच्च हुनेछ ।साथै, व्यापार सन्तुलन कायम गर्न लगानी वृद्धि गर्दै रोजगारी सिर्जना, आयात प्रतिस्थापन तथा निर्यात प्रवर्द्धनका लागि वातावरणमा प्रतिकूल प्रभाव नपर्ने गरी खानी तथा खानीजन्य पदार्थको निर्यात गर्न पाउने व्यवस्था गर्नुपर्ने, २०८२ असार मसान्तभित्र जलविद्युत् आयोजना निर्माण गरी सञ्चालन गर्ने कम्पनीहरूलाई १० वर्षसम्म पूरै तथा १० देखि १५ वर्षसम्म ५० प्रतिशतका दरले आयकरमा छुट पाउने र भ्याट फिर्ता दिने व्यवस्था भएकोमा नेपाल भारतबीच १० हजार मेगावाट विद्युत् बिक्री सम्झौता भएको एवं बंगलादेशमा समेत बजार भएको हुँदा सोअनुसार उत्पादन वृद्धि गर्न यो समय सीमालाई १० वर्ष थप गरी २०९२ सम्म विस्तार गरिनुपर्छ । आयात प्रतिस्थापन गर्न स्वदेशी कच्चा पदार्थको प्रयोग गरी उत्पादन गरिने वस्तुलाई विशेष सहुलियत प्रदान गर्नेजस्ता कार्यक्रमहरू ल्याउन आवश्यक छ ।नीतिगत स्थिरताको प्रतिबद्धताउत्पादन वृद्धिका लागि दीर्घकालीन नीतिगत प्रतिबद्धता अब अपरिहार्य भइसकेको छ । कृषिको आधुनिकीकरण, औद्योगिक क्षेत्रमा प्रविधिको प्रयोग, ऊर्जा तथा यातायात सञ्जाल विस्तार, श्रम र वित्तीय प्रणाली सुधारमार्फत मात्र प्रतिस्पर्धी उत्पादन प्रणाली निर्माण गर्न सकिन्छ । मध्यपहाडी राजमार्गसँग जोडेर हिमालयन आर्थिक करिडोरको अवधारणा कार्यान्वयनमा ल्याउनु आवश्यक छ । यसले मुलुकको क्षेत्रीय सन्तुलित विकासमा योगदान दिनेछ र तीव्र बसाइँसराइको समस्यालाई न्यूनीकरण गर्दै नयाँ आर्थिक केन्द्रहरूको विकास र प्रवर्द्धनमा मद्दत गर्नेछ । त्यस्तै, संघीय, प्रदेश र स्थानीय तहको संयुक्त प्रयासमा प्रदेशस्तरमा सूचना प्रविधियुक्त उत्पादन र सेवा उद्योग हबहरू विकास गरिनुपर्छ, जसले समावेशी आर्थिक रूपान्तरणको मार्ग प्रशस्त गर्नेछ ।निजी क्षेत्रसँगको साझेदारीमा विकास कार्यक्रमहरू तहगत रूपमा वर्गीकरण गर्न सकिन्छ । जस्तै: ग्रामीण अर्थतन्त्र (आधारभूत क्षेत्र) र सहरी अर्थतन्त्र (विकासशील क्षेत्र) । ग्रामीण क्षेत्रमा न्यूनतम पूर्वाधार तथा सामाजिक सेवामा स्रोत केन्द्रित गरिनुपर्छ । सहरी क्षेत्रमा पूर्वाधारको गुणस्तर सुधार गर्दै अर्थतन्त्रलाई सक्रिय तुल्याइनुपर्छ । सबै सार्वजनिक र निजी पूर्वाधारहरूको गुणस्तरीय मर्मतसम्भार, सुधार र सञ्चालन अब अपरिहार्य छ । आर्थिक वर्षको पहिलो ६ महिनाभित्र सडक, भवनजस्ता पूर्वाधारहरू मर्मत गरी सुधार गर्नु आवश्यक छ । सँगसँगै निर्माणाधीन ठूला परियाजनाको काम समयमै पूरा गराउन सबै पक्षले समन्वयात्मक पहल लिनुपर्छ । जसले निर्माण क्षेत्रको माग बढाउनेछ र अर्थतन्त्रलाई तत्काल चलायमान बनाउन सहयोग गर्नेछ । यदि हामीले यस्ता सुधार र गुणात्मक रूपान्तरणतर्फ अग्रसर हुन सक्यौं भने वित्त तथा मौद्रिक नीति निर्माणकर्ताहरूले विवेकपूर्ण, उत्तरदायी र समयसापेक्ष नीति कार्यान्वयन गर्न सक्नेछन् । यसले वर्तमानका चुनौतीहरू मात्र समाधान गर्ने होइन, भावी पुस्ताका आवश्यकता पनि सम्बोधन गर्नेछ । अर्थतन्त्रलाई थप लचिलो, जीवन्त र समावेशी बनाउन यतिबेला सुधारमुखी बजेट अपरिहार्य भएको छ । यदि यो अवसर हामीले गुमायौं भने त्यसको असर अर्को दशकसम्म रहनेछ । जसले हामीलाई आर्थिक स्थायित्व र समृद्धिको लक्ष्यबाट अझ टाढा पुर्याउनेछ । तर, यदि यहीँबाट सुधारको थालनी गर्न सक्यौं भने समृद्ध नेपाल: सुखी नेपाली को राष्ट्रिय सपना केवल नारामा सीमित रहने छैनत्यो व्यावहारिक र यथार्थमा रूपान्तरण हुनेछ । त्यसैले अबको बजेट केवल अर्थ मन्त्रालयको वार्षिक दस्तावेज नभई, समग्र राष्ट्रको दिगो समृद्धिको मार्गचित्र बन्नुपर्छ । त्यसैले सरकार, निजी क्षेत्र र नागरिक समाज सबै मिलेर समग्र बजेट प्रणाली र अर्थतन्त्रका विविध क्षेत्रमा सुधारका लागि समयबद्ध कार्यान्वयन प्याकेजसहितको ब्लुप्रिन्ट ल्याउने साझा पहल गरौं ।"
'कुलिङ पिरियड' मा सिर्जना भएको अनावश्यक गर्मी,"प्रतिनिधिसभाको राज्य व्यवस्था तथा सुशासन समितिले जेठ २ मै सर्वसम्मतिबाट पारित गरिसकेको संघीय निजामती सेवाको गठन, सञ्चालन र सेवाका सर्तसम्बन्धी विधेयक का प्रावधान उल्ट्याउन मुख्यसचिव र सचिवले प्रधानमन्त्री, प्रतिनिधिसभाका सभामुख, राष्ट्रिय सभाका अध्यक्ष तथा सत्तारूढ कांग्रेस सभापतिलाई भेटेर दबाब दिइरहेका छन् । सार्वभौम संसद्को समितिले अवकाश र पुनर्नियुक्तिको अवधि (कुलिङ पिरियड) दुई वर्ष राख्ने गरी पारित गरेको विधेयकको प्रतिवेदनले निजामती कर्मचारीको सेवा सुविधाका सर्तमाथि कुनै बलमिच्याइँ गरेको छैन । तर पनि संसद्को स्वाभाविक कर्तव्यअधिकारमा हस्तक्षेप गर्ने प्रयत्नले निजामती कर्मचारीको अराजकतालाई प्रकट गर्दछ । कुलिङ पिरियड कम्तीमा दुई वर्ष कायम गर्नुपर्ने अनेक कारण छन्, त्यसका पक्षमा जनमत पनि बलियो छ, संसद्को समितिले त्यसको निर्क्योल गरिसकेको अवस्था छ, त्यसबाट पछाडि फर्कन मिल्दैन । कुलिङ पिरियड पछि पनि तजबिजका आधारमा नियुक्ति दिने होइन, बरु संवैधानिक निकायको विश्वसनीयताका लागि पनि पदाधिकारीको नियुक्ति खुला प्रतिस्पर्धाबाट गर्ने प्रबन्ध गर्ने गरी अन्य कानुन पनि संशोधन गर्नु मनासिब हुन्छ । कुलिङ पिरियड नराख्दा निजामतीको नेतृत्वलाई चरम अवसरवादी बनाएको छ । राजनीतिक नेतृत्वसँग स्वार्थको सम्बन्ध स्थापित गर्ने र पदमै रहँदा वा अवकाश पाउनेबित्तिकै अर्को नियुक्तिको सेटिङ मिलाउने प्रवृत्ति बढ्दो छ । जस्तो कि, २०७५ साउन २० सम्म पदावधि कायम रहेका तत्कालीन मुख्यसचिव सोमलाल सुवेदीले पदबाट राजीनामासमेत नदिई २०७४ साउन १ देखि एसियाली विकास बैंक (एडीबी) को वैकल्पिक कार्यकारी निर्देशक पदमा जागिर खान गएका थिए । त्यस्तै, २०७७ कात्तिक १० सम्म पदावधि कायम रहेका तत्कालीन मुख्यसचिव लोकदर्शन रेग्मीले करिब २५ दिनअघि नाटकीय रूपमा मुख्यसचिवबाट राजीनामा दिए । मन्त्रिपरिषद्को बैठक बस्नुभन्दा केहीबेर अघि दिएको राजीनामा मन्त्रिपरिषद् बैठकले स्वीकृत त गर्यो नै, उनलाई बेलायतका लागि नेपाली राजदूतमा समेत सिफारिस गर्यो । रेग्मीले तत्कालीन परराष्ट्र सचिव शंकरदास बैरागीलाई मुख्यसचिव बन्न सजिलो हुने गरी राजीनामा दिएका थिए । जुन मन्त्रिपरिषद् बैठकले रेग्मीको राजीनामा स्वीकृत र बेलायतका लागि राजदूत सिफारिस गर्यो, त्यही बैठकले बैरागीलाई मुख्यसचिवमा नियुक्त गर्यो । उता बैरागीले पनि २०८० जेठ ३१ मा मुख्यसचिवबाट राजीनामा दिए । भोलिपल्टै अर्थात् जेठ ३२ को मन्त्रिपरिषद् बैठकले उनलाई राष्ट्रिय सुरक्षा सल्लाहकारमा नियुक्त गर्यो । जसरी रेग्मीले बैरागीका लागि बाटो खुलाएका थिए, त्यसैगरी बैरागीले वैकुण्ठ अर्यालका निम्ति बाटो खोलिदिए । प्रधानमन्त्री कार्यालयका सचिवका रूपमा असार २ मा अवकाशमा जाँदै गरेका अर्याल पनि जेठ ३२ कै मन्त्रिपरिषद् बैठकबाट मुख्यसचिव बनाइएका थिए, यो सब मिलेमतोमा भएको थियो ।२०८१ भदौ १५ मा अनिवार्य अवकाश पाएकी तत्कालीन मुख्यसचिव लीलादेवी गड्तौला बेपत्ता पारिएका व्यक्तिको छानबिन आयोग को अध्यक्षमा नियुक्त भएकी छन् । २०७६ माघ २० मा गृह सचिवबाट बिदाइ भएका प्रेम राई २०७७ मंसिर ३० को विवादित संवैधानिक परिषद् बैठकबाट अख्तियार दुरुपयोग अनुसन्धान आयोगको प्रमुखमा सिफारिस भएका थिए । संघीय मामिला तथा सामान्य प्रशासन मन्त्रालयका तत्कालीन बहालवाला सचिव दिनेशकुमार थपलियालाई २०७५ चैत ११ मा बसेको संवैधानिक परिषद् बैठकले प्रमुख निर्वाचन आयुक्तमा नियुक्त गर्न सिफारिस गरेको थियो । निजामती नेतृत्वको यस किसिमको अवसरवादी प्रवृत्तिले निजामती सेवा र संवैधानिक निकायलाई नै प्रदूषित बनाइरहेको छ । साथसाथै सेटिङ बाट प्राप्त अन्य संवैधानिक र राजकीय पदको समेत मर्यादा गुम्दै गइरहेको छ । यसमा सुधार ल्याउन कुलिङ पिरियड एउटा व्यावहारिक र बलियो विकल्प हो ।पदमै छँदा वा बाहिरिनेबित्तिकै नयाँ नियुक्ति पाउने व्यक्तिहरूको विशेष क्षमताको कदर भएको होइन, बरु अमूक पार्टीसँग निकटता लाभदायी भएको हो । पदमा रहँदा सम्बन्धित पार्टी वा पार्टीभित्रका प्रभावशाली नेताको स्वार्थको सहयोगी बनिदिनाले त्यस्तो निकटता स्थापित हुने गरेको छ । यस्तो प्रवृत्तिले सम्बन्धित कर्मचारीको संविधान र कानुनप्रतिको प्रतिबद्धता पार्टी वा नेताको स्वार्थमा अस्ताउने गरेको छ । अर्कोतर्फ, संवैधानिक निकाय वा राजकीय पदमा पुगेपछि पनि आफ्नो नियुक्तिका लागि नेतृत्व लिएको पार्टीको हित नै सोच्ने गरिएको मान्यता स्थापित छ । एउटा उदाहरण, तत्कालीन नेकपा विवादमा निर्वाचन आयोगले नेतृत्वको आधिकारिकताको विषयमा निर्णय नै लिन सकेन । केपी शर्मा ओली नेतृत्वको सरकारले दिनेश थपलियालाई आयोग प्रमुखमा सिफारिस गरेको र आयोगले निर्णय लिँदा ओलीलाई हानि पुग्ने आकलनका साथ त्यसो गरिएको बुझाइ थियो । यस्ता सन्दर्भले सम्बन्धित संस्था र त्यसका पदाधिकारीको छवि क्षय हुँदै गइरहेको छ । कुलिङ पिरियड लामो राख्न सक्दा कर्मचारीले पदमै रहँदा तत्कालै नियुक्तिको लोभ र प्रभावमा नपरी कार्यसम्पादन हुन सक्छ । राजनीतिक स्वार्थको सम्बन्ध शिथिल बन्छ । सार्वजनिक छवि र क्षमताको परख हुन पाउँछ । त्यतिबेला नियुक्ति गरिँदा औचित्य स्थापित हुन पनि सहज हुन्छ ।कर्मचारी वा जो कसैले आफ्नो क्षमताअनुसारको अवसर खोज्नुलाई अस्वाभाविक भन्न मिल्दैन । तर वर्षौं वर्ष जागिर गरेपछि पनि राज्यले उनीहरूलाई तत्कालै अर्को ठाउँमा नियुक्ति दिनुपर्छ वा दिन पाउने नीति लिनुपर्छ भन्ने आशय उचित होइन । क्षमतावान् व्यक्तिले दल र नेताविशेषको मुख ताक्ने होइन, पद्धति विकासमा ध्यान दिनुपर्छ । तसर्थ, राज्य व्यवस्था तथा सुशासन समितिले गरेको निर्णयले कर्मचारी प्रशासनको प्रतिबद्धता बलियो बनाउने मात्र होइन, संवैधानिक र राजकीय पदको गरिमा र हस्तक्षेप पनि प्रभावकारी बनाउनेछ । कानुन बनाउने अधिकार र जिम्मेवारी विधायकहरूको हो । त्यसमा उनीहरूले आफ्नो भूमिका निर्धक्कसँग पूरा गर्नुपर्छ । कर्मचारीको घरदैलो र नेताको दबाबले कानुन निर्माण प्रक्रिया अवरुद्ध हुने हो भने संसद्को भूमिका संकटमा पर्नेछ ।"
दशकौंदेखि हेपिएको कर्णालीलाई कतिन्जेल गिज्याइरहने ?,"महालेखा परीक्षकको वार्षिक प्रतिवेदनअनुसार पछिल्लो समय मुलुकका सातै प्रदेशमा बेरुजु रकम ह्वात्तै बढेको छ । बेरुजुमा मधेश र कर्णाली प्रदेशले अन्यलाई उछिनेका छन् । आर्थिक वर्ष २०७९८० मा वार्षिक विनियोजित बजेटमध्ये मधेश र कर्णाली प्रदेशमा क्रमशः ३८७ र २५९ प्रतिशत बेरुजु रहेको आर्थिक प्रतिवेदनमा उल्लेख छ । बेरुजु रकममध्ये केही असुलउपर, नियमन गर्नुपर्ने र ठूलो हिस्सा भ्रष्टाचारमा सकिने गरेको विषय नेपालका लागि नौलो रहेन । मधेश र कर्णाली प्रदेश आर्थिक, सामाजिक, शैक्षिकलगायत सबै क्षेत्रमा कमजोर देखिएका छन् भने मानव विकास सूचकांकमा पनि तल परेका छन् । कर्णालीको विषय उठाउँदा शासकले पञ्चायतकालदेखि सो क्षेत्रलाई टेढो आँखा लगाउँदै आएका र अझैसम्म पनि सरकारले त्यहाँका कतिपय स्थानमा नुन, चामलजस्ता अत्यावश्यक खाद्यवस्तु पुर्याउन सकेको छैन । दैनिक उपभोग्य वस्तु अत्यन्त महँगो हुने गरेको, स्थानीय जनताले उत्पादन गरेका कृषि उपजलगायत अन्य सामग्रीको बजारीकरणमा सरकारी निकाय उदासिन रहेको यथार्थबाट हामी कोही पनि अनभिज्ञ छैनौं ।स्थानीय सरकारले कार्यभार सम्हालेपछि सञ्चालित विकास निर्माण कार्यमा बर्सेनि अनियमितता बढ्नु, सो विषयमा संघ र प्रदेश चिन्तित नदेखिनु थप खेदजनक कुरा हो । कर्णाली प्रदेशमा आर्थिक वर्ष २०७४७५ मा बेरुजु रकम विनियोजित बजेटको १ प्रतिशतभन्दा कम थियो भने त्यसपछि २०७८७९ सम्म आइपुग्दा प्रत्येक आर्थिक वर्षमा क्रमशः २७२, ३५६, ५२२, ४४३ प्रतिशत बेरुजु रहेको छ । सबै कुरामा कमजोर देखिएको प्रदेशभित्र सरकारी बजेटमा अनियमितता बढ्नुले त्यहाँको विकास कार्यमा बाधा पुग्नु स्वाभाविक हो । तैपनि अनुगमन र नियमन कार्यलाई चुस्त दुरुस्त बनाएर रकमको सदुपयोग गर्ने विषयमा सम्बन्धित सरकारी निकायले चासो दिएका छैनन् । दशकौंदेखि हेपिएको कर्णालीलाई कतिन्जेल गिज्याइरहने, कहिलेसम्म खिल्ली उडाउने ? त्यसैगरी सम्भावनै सम्भावनाले भरिएको मधेश प्रदेशका जनता एकातिर ठूलाबडाबाट हेपिँदै र किचिँदै आएका छन् भने अर्कोतिर विकास बजेटको बर्सेनि दुरुपयोग भइरहेको छ । सरकारले पछि परेका प्रदेशको विकास बजेट सदुपयोग गर्नेतर्फ ध्यान दिएन भने कर्णाली र मधेश प्रदेशको दुर्दशा यथावत् रहने निश्चित छ । भुवनेश्वर शर्मा, चन्द्रागिरि२, काठमाडौं"
कुलिङ पिरियड राख्नु नीतिसंगत,"वर्तमानमा कुलिङ पिरियड नेपालको परिवेशमा अति नै आवश्यक छ । निजामती कर्मचारीमा मात्र नभएर सेना, प्रहरी र संस्थानहरूमा पनि यसलाई अनिवार्य गरिनुपर्छ । किनभने जब कर्मचारीको आफ्नो सेवा अवधि सकिन्छ, तब राजनीतिक नियुक्तिका लागि दौडधुप गर्छन् । नेतालाई दबाब दिन्छन् । कार्यकर्ताको दबाब नेताले झेल्न सक्दैनन्, जसको परिणाम अहिले हामीले भोगेका छौं । देशमा सुशासन ल्याउने हो भने कुलिङ पिरियड आवश्यक छ । सरकार यो कदमबाट पछि नहटोस् । कांग्रेस सभापति शेरबहादुर देउवालाई मात्र होइन, विभिन्न राजनीतिक दलका नेतालाई भेटेर कुलिङ पिरियड लागू नगर्न मुख्यसचिवको नेतृत्वमा सचिवहरूको दौडादौड चलिरहेको छ । यसो गर्नु सरासर गलत हो । लामो समयपछि राजनीतिक दलहरूका सम्मुख थप राम्रो काम गर्ने अवसर आएको छ, यसलाई सदुपयोग गर्न चुक्नु हुँदैन । बारम्बार यस्तो अवसर नआउन पनि सक्छ । पुरुषोत्तम घिमिरे, जोरपाटी, काठमाडौं"
"चौतारा, सिउडीबारमा अर्को ज्यानमारा घटना: दोषीमाथि कठोर कारबाहीको खाँचो","भीमसेन थापा गाउँपालिका४, चौतारा, सिउडीबार, गोरखा मेरो जन्मथलो पनि हो । जहाँको माटो र हावाले मलाई हुर्कायो । त्यहाँ भएको दर्दनाक घटनाले म अहिले रन्थनिएको छु । केही महिनाअघि खुन्ते सुर्खेतीको करेन्ट लागेर भएको दुःखद् मृत्युको घाउ बिर्सिन नपाउँदै बलबहादुर विकको ज्यान पनि त्यही लापरबाहीका कारण गएको छ । यो कुनै संयोग होइन, यो एनसेलको जथाभावी हाइटेन्सन लाइन र नेपाल विद्युत् प्राधिकरणको आपराधिक मौनताको परिणाम हो । यो लापरबाही होइन, सिंगो समुदायमाथिको घात हो । अब यो अन्यायविरुद्ध आवाज उठाउन र दोषीमाथि कठोर कारबाही गर्न ढिलाइ गर्न मिल्दैन ।एनसेल, एउटा बहुराष्ट्रिय कम्पनी, जसले स्थानीयको जीउज्यानको कुनै वास्ता नगरी हाइटेन्सन टावर र तारहरू गाउँका बस्तीमाथि बिछ्याएको छ । सुरक्षा मापदण्डको खिल्ली उडाउँदै, स्थानीय भूगोल र जनजीवनको जोखिमलाई पूर्णतः बेवास्ता गरिएको छ । यो कसरी जायज हुन सक्छ ? अझै निन्दनीय छ विद्युत् प्राधिकरणको भूमिका । खुला तार, असुरक्षित संरचना र नियमित निरीक्षणको अभाव यो सबैले प्राधिकरणको जिम्मेवारीहीनता छर्लङ पार्छ । एनसेल र प्राधिकरणको यो गैरजिम्मेवार गठजोडले हाम्रा गाउँलेहरूको ज्यानलाई खेलाँची बनाएको छ । चौतारा, सिउडीबारको यो त्रासदी देशभरिका असुरक्षित विद्युतीय संरचनाहरूको खतरनाक यथार्थ हो । कति जना निर्दोषले ज्यान गुमाउनुपर्ने ? कति परिवारको बिचल्ली हुनुपर्ने ? यो प्रश्नले सरकार, स्थानीय प्रशासन र सम्बन्धित निकायलाई झक्झकाउनुपर्छ । खुन्ते सुर्खेती र बलबहादुर विकको मृत्यु केवल संख्यामा सीमित छैन, यो हाम्रो सामूहिक चेतनामाथिको आघात हो । अब गाउँपालिकाले तत्काल स्वतन्त्र छानबिन समिति गठन गरी दोषीको पहिचान गर्नुपर्छ । एनसेल र विद्युत् प्राधिकरणका जिम्मेवार पदाधिकारीहरूलाई कानुनी कठघरामा उभ्याएर कडा सजाय सुनिश्चित गर्नुपर्छ । सन्तोष सिम्खडा, गोरखा, हाल: टोकियो, जापान"
स्वतन्त्र मिडिया नेताका आदेशपालक होइनन्,"रिपोर्टर्स विदआउट बोर्डर्स (आरएसएफ) महानिर्देशक थिबाउत ब्रुतिन र दक्षिण एसिया निर्देशक सेलियर मर्सियरले गतसाता नेपाल मिसनमा आएका बेला कान्तिपुर पब्लिकेशन्स्को कार्यालयमा पत्रकारहरूसँगको अन्तरक्रियामा सहभागी भएका थिए । उनीहरूले व्यक्त गरेको धारणाको सम्पादित अंश ।प्रेस स्वतन्त्रताको हाम्रो धारणा र परिभाषा पत्रकारहरूको सुरक्षा हो । तर, दुर्भाग्यवश धेरै देशहरू छन् जहाँ पत्रकारहरूलाई जेल हालेर निसाना बनाइँदै छ । नेपालमा पनि केही समयअघि पूर्वराजाको समर्थनमा भएको विरोध प्रदर्शनको क्रममा एभिन्युज टीभीका क्यामेराम्यानको हत्या गरिएको थियो । हामीलाई लाग्छ कि प्रेस स्वतन्त्रता सुरक्षाभन्दा बढी हो । यो जनताको विश्वास र स्थिर सामाजिक अवस्था पनि हो । हामीले तपाईंहरूका जनतासँगका सम्बन्धलाई कदर गर्नुपर्छ । यो साँच्चै महत्त्वपूर्ण छ, किनभने जनता धेरै छिटो टाढा जान सक्छन् । यो एकै प्रकारको समाचारको थकानबाट वा प्रेसप्रतिको अविश्वासको कारणले पनि हुन सक्छ ।सुरक्षा, विश्वास र मिडियाको स्थिर अर्थतन्त्र महत्त्वपूर्ण छ । तर दबाबमा मिडियाले समाज वा गुणस्तरीय पत्रकारिताका लागि कुनै फाइदा नहुने तरिकाबाट पनि व्यवहार गर्न सक्छ । जब पत्रकारहरू आर्थिक दबाबमा हुन्छन्, तिनीहरू राजनीतिमा जान सक्छन् । सञ्चारका अन्य पेसामा आवद्ध हुन सक्छन् र अन्य प्रकारका गतिविधिहरूमा संलग्न हुन्छन् । हामीले नैतिक पत्रकारितालाई कायम राख्न आवश्यक छ ।त्यसैले अर्थतन्त्र, सुरक्षा, सामाजिक सन्दर्भ र कानुनी तथा राजनीतिक परिस्थितिले पत्रकारिता गर्न अनुकूल छ कि छैन भन्ने निर्धारण गर्छ । धेरै देशहरूमा अझै पनि समस्याग्रस्त कानुनहरू छन् । मलाई थाहा छ, नेपालमा डिजिटल पत्रकारिताको भविष्यबारेमा चिन्ताहरू छन् । हामीले यी चुनौतीहरूलाई सम्बोधन गर्न र कानुनको विश्लेषण गर्न आवश्यक छ, ताकि तिनीहरूले प्रेसका लागि समस्याहरू प्रस्तुत नगरून् । प्रेसको पूर्ण स्वतन्त्रता सुरक्षाभन्दा बढी हो । हामीले यस फरक आयाममा काम गर्न आवश्यक छ ।अर्को महत्त्वपूर्ण विषय, प्रेस स्वतन्त्रता र अभिव्यक्ति स्वतन्त्रता एकै होइनन् । अभिव्यक्ति स्वतन्त्रता भनेको आफ्नो विचार व्यक्त गर्न सक्ने सम्भावना हो । यो पनि महत्त्वपूर्ण छ र हामीले यसलाई कदर गर्नुपर्छ । तर प्रेसको स्वतन्त्रता भनेको संस्था हो । तपाईंहरूले कुनै पनि बाधा र रोकावटबिना काम गर्न सक्ने क्षमता र वातावरण हो ।स्रोतहरूको सुरक्षाका लागि हामीसँग सूचना कानुनहरू हुनु आवश्यक छ । हामीसँग सार्वजनिक हितको जानकारी प्रकाशित गर्ने क्षमता हुनु जरुरी छ । त्यसैले यो प्रेस भनेको एजेन्सी हो । यो जिम्मेवारीयुक्त कार्य हो । कतिपय अवस्थामा प्रेस स्वतन्त्रता भनेको समाचार कक्षमा अभिव्यक्ति स्वतन्त्रताको विस्तारित पाटो हो भनेर बुझिन्छ । खासमा त्यो होइन । पत्रकारहरूले गर्ने काम फरक छ । समाजमा यसको थप मूल्य छ । हामीले डोनाल्ड ट्रम्पजस्ता नेताहरू निर्माण गर्न खोजिरहेका अवस्थाबाट बच्नुपर्छ ।उनीहरूले त्यस्तो समाज दिने प्रयास गर्न सक्छन् जहाँ अभिव्यक्ति स्वतन्त्रताको ग्यारेन्टी छ, तर पत्रकारलाई आफ्नो काम जारी राख्न सक्ने अवस्था हुँदैन । यो धेरै खतरनाक छ । यो एक प्रकारको नयाँ समस्या हो ।त्यसैले हामीले एक विश्वसनीय र दिगो प्रेस निर्माण गर्न आवश्यक छ । प्रेसको कार्यस्थल सूचकांकमा १८० देशमध्ये नेपाल ९० औं स्थानमा छ । यो सूचकांकको ठीक बीचमा पर्छ । हामीलाई सुरक्षाका दृष्टिकोणबाट केही स्पष्ट समस्याहरू छन् भन्ने लाग्छ । त्यसलाई सम्बोधन गर्नुपर्छ र के हुन्छ हेर्नुपर्छ । हालैका वर्षमा पत्रकारले आफ्नो कर्तव्य पालना गर्दा मारिएको पहिलो उदाहरण हामीसामु छ । तर हामीलाई लाग्छ कि कानुनी र आर्थिक चुनौतीहरूलाई पनि सम्बोधन गरेमा अवस्थामा सुधार आउन सक्छ । ती सबै प्राप्त गर्न पनि पत्रकारहरूले आफ्नो काम जारी राख्न आवश्यक छ । हामी तपाईंहरूको र आम जनताको सेवा गर्न यहाँ छौं भन्नुपर्छ ।नेपालमा पत्रकारको अवस्था चिन्ताको विषय हो । पत्रकारहरूको भविष्य निर्माण गर्न हामीले नागरिकहरू अन्य पेसाका व्यक्तिहरूसँग मिलेर राम्रो अवस्था बनाउनुपर्छ । किनकि आज हामीले समाजका हरेक क्षेत्रमा विकसित भएका नयाँ आयामहरूका कारण समस्या भोगिरहेका छौं । हामीले जनताको विश्वास प्राप्त गर्दै सबल अर्थतन्त्र निर्माण गर्नु छ । सँगै डिजिटल कम्पनीहरूको नियमन पनि जरुरी छ ।यस वर्ष नेपालको स्थान १६ औं स्थानमा खस्कियो । पहिले यो ७४ औं स्थानमा थियो अब यो ९० औं स्थानमा छ । नेपाल खस्कनुका कारण केके हुन् त ?कार्यस्थल सूचकांक मिडिया विज्ञहरूसँग गरिएको सर्वेक्षणमा आधारित छ । यो भन्नु साँच्चै महत्त्वपूर्ण छ कि, यो विषय विज्ञहरूसँगको गुणात्मक सर्वेक्षण हो । हामीले जसलाई प्रश्नहरू सोध्छौं उनीहरूले होहोइनमा जवाफ दिन्छन् । तर केही प्रश्नहरूमा उनीहरूले राखेको आफ्नो धारणाबारे प्रमाण पनि दिनुपर्छ । जुन हामी पछि प्रमाणित गरेर पनि हेर्छौं । त्यसैले यस वर्षको सर्वेक्षणमा, नेपालबाट प्राप्त नतिजा गत वर्षको तुलनामा कम थियो । हामीले विशेष गरेर ५ मापदण्डहरू अर्थतन्त्र, सामाजिक, कानुनी, राजनीतिक र सुरक्षालाई प्राथमिकतामा राखेर सर्वेक्षण गर्छौं । यस वर्ष सुरक्षामा नेपाल २२० अंक प्राप्त गर्यो । त्यो पहिले १०९ मात्रै थियो । त्यसैले यो गिरावट हो । यस्तै, अर्थतन्त्रमा ८० अंक प्राप्त गर्यो, पहिला ५२ थियो । त्यसमा पनि तीव्र गिरावट देख्यौं । अर्थतन्त्र र सुरक्षाका कारण गिरावट आयो ।यो कुनै अंकगणितभन्दा जटिल छ । तर मलाई लाग्छ यो प्रेस स्वतन्त्रताको तापक्रम मापन गर्ने राम्रो थर्मोमिटर हो ।राजनीतिक नेताहरूले आफ्नो भाषणमा जिम्मेवार हुनुपर्छ । उनीहरूलाई आफ्नो भाषामा जिम्मेवार हुन हामीले आह्वान गर्नुपर्छ । अहिलेको अवस्थामा उनीहरूलाई सामाजिक सञ्जाल मन पर्न सक्छ । तर, उनीहरूलाई नै स्वतन्त्र प्रेस पनि चाहिन्छ । जब उनीहरूले कुनै एक अखबार वा पत्रकारलाई लक्षित गरेर कुनै अभिव्यक्ति दिन्छन् भने सम्पूर्ण समाचार उद्योग त्यसका विरुद्ध एक भएर उभिन जरुरी हुन्छ । समाचार व्यवसाय अन्य कुनै पनि व्यवसायजस्तै हुन्छ । यो प्रतिस्पर्धी छ, विभाजनहरू छन् । यो सामान्य हो । तर जब मिडिया आउटलेट र त्यहाँ कार्यरत पत्रकारहरूमाथि बिनाप्रमाण औंला ठड्याइन्छ भने सबै एक भएर उभिन हामी प्रोत्साहित गर्छौं । यसका साथै हामीले कानुनी रूपमा पनि प्रतिकार गर्नु महत्त्वपूर्ण हुन्छ ।पत्रिकाहरू आफूले प्रकाशित गरेका विषयका लागि जिम्मेवार हुन्छन् । राजनीतिज्ञहरूले बिनाठोस प्रमाण पत्रिकालाई झूटा समाचार प्रकाशित गरेको आरोप लगाउनु हुन्न । उनीहरूले आफूले गरेका नराम्रा कामको जिम्मेवारी पनि सामना गर्नुपर्छ । यदि राजनीतिज्ञ वा जनता मिडियाको कामबाट सन्तुष्ट छैनन् भने, उनीहरूले अदालतमा गएर आफ्नो दाबी पेस गर्न सक्छन् । साथै, हामीलाई लाग्छ कि समाचार उद्योग जनताका लागि खुला हुनुपर्छ, अझ पारदर्शी हुनुपर्छ । मिडियाले आफू कोहो भनेर अझ खुला रूपमा खुलासा गर्न सक्छन् र आफ्ना पूर्वाग्रह प्रकट गर्न सक्छ । र, मलाई लाग्छ कि एकै समयमा पारदर्शिता पनि हुनुपर्छ ।इजरायलले प्यालेस्टिनी पत्रकारहरूमाथि गरेको अत्याचार पनि हाम्रा लागि चिन्ताको विषय हो । हामीले इजरायलका प्रधानमन्त्री बेन्जामिन नेतान्याहुलाई अन्तर्राष्ट्रिय अदालत र अन्तर्राष्ट्रिय पुनरावेदन अदालतमा मुद्दा दायर गर्दै छौं । किनभने हामीलाई लाग्छ कि, प्यालेस्टाइनमा करिब ४४ पत्रकारहरू आफ्नो पेसा गरेकै कारण मारिएका छन् । तर, केही पत्रकार मारिएको दाबी गरे पनि त्यस्तो देखिँदैन । तिनीहरूमध्ये केही आम नागरिक हुन् । अन्तर्राष्ट्रिय अदालतमा मुद्दा दायर गरेपछि त्यसलाई प्रमाणित गर्ने जिम्मा हाम्रै हुन्छ । त्यसैले हामीले मारिने व्यक्ति कस्तो के अवस्थामा मारिएको थियो भनेर पहिला यकिन गर्नैपर्छ ।२०२४ मा पाकिस्तानमा मारिने पत्रकारहरूको संख्या धेरै छ । जुन समस्याग्रस्त छ । तिनीहरूमध्ये सबैभन्दा ठूलो संख्या तालिवान, माफिया वा स्थानीय आतंकवादी नेताहरूद्वारा मारिएको थियो । हामी भारतमा पनि अधिनायकवादी बहाव देख्छौं । जुन विश्वको ठूलो लोकतन्त्र मानिन्छ । तर पत्रकारितालाई नियन्त्रण गर्न राज्यले त्यहाँ आतंकवादविरुद्धको कानुनको सहायता लिइरहेको छ । विशेष गरेर कश्मीरमा ठूलो समस्या देखिन्छ । कश्मीरमा वास्तवमा के भइरहेको छ भन्ने सूचना पाउन पनि मुस्किल छ । हामी त्यस्तो प्रणालीसँग डराउँछौं जब पत्रकारहरू, विशेष गरी महिला पत्रकारहरूविरुद्ध सामाजिक सञ्जालबाट ठूलो स्तरमा घृणायुक्त अभिव्यक्ति फैलाइन्छ । त्यस्ता अभिव्यक्तिले कुनै पनि प्रकारको भौतिक आक्रमणलाई बढावा दिन सक्छ । यदि कुनै नेताले दिनरात आफ्नो भाषणमा कुनै पत्रकारलाई गाली गर्छ भने त्यो पत्रकारमाथि कुनै पनि समय आक्रमण हुन सक्छ । त्यो ठूलो समस्या हो । केही देशले स्वतन्त्र मिडियाको आवाजलाई बन्द गर्न उनीहरूले अन्तर्राष्ट्रिय रूपमा प्राप्त गरिरहेको आर्थिक सहायतामाथि पनि अंकुश लगाउने कोसिस गरिरहेका छन् । किनभने स्वतन्त्र मिडियाले प्रमुख राजनीतिज्ञहरूको आदेश पालना गरिरहेका हुँदैनन् ।सामाजिक सञ्जालहरू नियमनबाट बच्न खोजिरहेका छन् । उदाहरणका लागि युरोपेली संघले फेसबुकलगायत सामाजिक सञ्जाललाई सूक्ष्म रूपमा नियमन गर्ने प्रयास गरेको थियो । तर, ती प्रयासलाई सामाजिक सञ्जालका सञ्चालकहरू बेवास्ता गर्न खोजिरहेका छन् । तिनीहरूको नियमप्रतिको प्रतिबद्धता उनीहरूको व्यावसायिक स्वार्थजत्तिकै बलियो छ । सामान्य रूपमा भन्नुपर्दा मार्क जुकरवर्ग र मेटा समूहले गरेको काम धेरै खतरनाक छन् । जुकरवर्गले सकारात्मक भूमिका खेलेका छैनन् । उनी तथ्य जाँचलाई समर्थन गर्ने प्रतिबद्धताबाट पछि हटिरहेका छन् । उनले भिडियोमार्फत पत्रकारिताविरोधी धारणा बनाउनका लागि ठूलो भूमिका खेलेका छन् ।सामाजिक सञ्जाल कम्पनीले पत्रकारिताको बराबरी गर्दै सेन्सरसिप गर्न खोज्नु चुनौतीपूर्ण विषय हो । यसलाई कुनै पनि रूपमा सही मान्न सकिन्न । त्यसैले हामी उनीहरूलाई सम्पादक मान्न चाहँदैनौं । सम्पादकहरू जिम्मेवार मिडिया आउटलेटहरूमा हुन्छन्, जसले पत्रकारिता गरिरहेका छन् । सामाजिक सञ्जालका सञ्चालक संयोगवश डिजिटल स्पेसका शासक बनेका छन् । तर यो डिजिटल स्पेस हामी नागरिकहरूको हो ।सामाजिक सञ्जाल भनेको ग्यास वा पानीजस्तै केवल एक उपभोग्य वस्तु हुन् । तिनीहरूले केवल सेवा प्रदान गरिरहेका हुन् । तिनलाई डिजिटल सेवाको ग्यारेन्टी दिन बाध्य पारिनुपर्छ । केही अवस्थामा तिनीहरूले जे गरिरहेका छन् त्यो आज लोकतन्त्रको फाइदाका लागि पनि हुन सक्छ । तर दीर्घकालमा त्यो लोकतन्त्रका लागि फाइदाजनक हुँदैन । र, हामीले त्यसलाई उल्ट्याउन आवश्यक छ, किनकि तिनीहरू त्यो स्थितिमा गएका छन् ।उनीहरू त्यो शक्तिमा आएका छन्, किनकि हामीले उनीहरूलाई यो गर्न दिएका छौं । मलाई विश्वास छ कि फेसबुकको विकल्प हुनुपर्छ वा हुन सक्छ । यदि हामी विद्यमान कुराहरूलाई नियमन गर्न चाहन्छौं भने विकल्पहरू निर्माण गर्ने प्रयासमा हाम्रो समय खर्च गर्नुपर्छ, जुन गर्न हामी चाहँदैनौं ।हामी मिडिया नियमनमा विश्वास गर्दैनौं । तर सामाजिक सञ्जाल नियमनमा विश्वास गर्छौं । हामीलाई लाग्छ कि तिनीहरू नियमनयोग्य छन् । अभिव्यक्ति स्वतन्त्रता र प्रेस स्वतन्त्रताबीचको भिन्नता पनि त्यही हो । प्रेसले आफ्नो काम निर्बाध रूपमा गरिरहन पाउनुपर्छ ।अभिव्यक्ति स्वतन्त्रता भनेको आफ्नो विचार व्यक्त गर्ने क्षमता हो । त्यसैले यी दुई एकअर्कासँग गाँसिएका छन् । तर हामीले मानिसलाई बुझाउन आवश्यक छ कि पत्रकारहरूले केवल आफ्नो विचार व्यक्त गरिरहेका छैनन्, उनीहरू समाजको लागि तथ्यहरू उजागर गरिरहेका छन् ।त्यसैले आज हामी यस्तो अवस्थामा आइपुगेका छौं जहाँ हामीले अभिव्यक्ति स्वतन्त्रताका बारेमा धेरै कुरा गर्छौं तर प्रेस स्वतन्त्रताका बारेमा बोल्दैनौं । तर म चाहन्छु कि हामी स्वतन्त्र प्रेसका बारे धेरैभन्दा धेरै बोलौं । यी दुई सामन्जस्यमा रहनुपर्छ । हामीलाई स्वतन्त्र प्रेसको बढी र अभिव्यक्ति स्वतन्त्रताको कम आवश्यकता होइन ।"
बेरोजगारी हटाउने मार्ग,"अन्तर्राष्ट्रिय मुद्राकोषका अर्थशास्त्री सेयडा ओनरले बेरोजगारी मुलुकका लागि दुर्भाग्य र व्यक्तिका लागि श्राप हो भन्ने गरेकी छन् । उनले सन् २००८ को आर्थिकमन्दीले विश्वका करिब २० करोड व्यक्तिहरूले बेरोजगार बनाउनु श्रापित अवस्था हो भनेर उल्लेख गरेकी थिइन् । अर्थतन्त्रको विकास र विस्तार जाँदा व्यक्तिको क्रयशक्ति बढ्ने र यसले बस्तु तथा सेवाको माग बढाउने गर्छ । बस्तु तथा सेवाको उत्पादन बढ्दा बेरोजगारी घट्छ । आर्थिक संकुचन हुँदा बेरोजगारीको दर बढ्छ । यस्ता संकुचनले आर्थिक रूपले सक्षम व्यक्तिलाई असर कम गर्ला तर तल्लो तथा मध्यमवर्गीय व्यक्तिहरूको जीवन निर्वाहमा भने प्रत्यक्ष असर पार्छ । भर्खरै विश्व बैंकले दक्षिण एसियाली मुलुकहरूको करसम्बन्धी प्रतिवेदनमा केन्द्रीय बैंकको नीतिकै कारण निजी क्षेत्रको ऋणको मागमा क्रमशः गिरावट आएको उल्लेख छ । न्यून राजस्व संकलनकै कारण सरकारको खर्च गर्ने क्षमता घटेको देखिन्छ । गत वर्ष विश्व बैंकले प्रकाशन गरेको रोजगारसँग सम्बन्धित प्रतिवेदनले समेत रोजगारी सिर्जनाका लागि उत्पादनमूलक क्षेत्रमा लगानी बढाउन थप स्रोत परिचालन गर्नुपर्ने उल्लेख गरेको थियो । सो प्रतिवेदनले लगानी प्रवर्द्धन गराउन, उद्योग सञ्चालनका लागि जग्गा प्राप्तिमा सहजीकरण, श्रमिक परिचालनलाई सरलीकृत गर्नेलगायत निर्यात प्रवर्द्धन विस्तार गर्न नीतिगत पहल गर्नुपर्ने सुझाव दिएको थियो । समग्र एसियाली मुलुकहरूमा अर्थतन्त्रको व्यापक विस्तार हुन सक्ने प्रचूर सम्भावना देखिए पनि एसियाली विकास बैंकले आर्थिक र मौद्रिक नीतिहरूले रोजगार प्रवर्द्धनलाई सहयोग नगर्दा रोजगारी सिर्जनाको मुद्दा प्रभावहीन बन्न पुगेको प्रतिवेदनमा छ । रोजगारी अभिवृद्धि गर्न अर्थतन्त्रको विकास र निरन्तरता आवश्यक हुन्छ । नेपालको अर्थतन्त्रमा स्थायित्व ल्याउन नसकिएको कारण लोअर मिडल इनकम ट्र्याप मा फस्न सक्ने जोखिम छ । कल्याणकारी राज्यको भूमिकामा बढ्दै जाँदा स्रोत र साधन सम्पन्न मुलुक भेनेजुएलाको अवस्था बन्न सक्छ । नेपालको अर्थतन्त्रलाई सुधार गर्न उच्चस्तरीय आर्थिक सुधार सुझाव आयोगले सरकारलाई प्रतिवेदन बुझाइसकेको छ । अर्थतन्त्रको संरचनामा देखिएका जोखिमहरूलाई न्यूनीकरण मात्रै गर्ने कि, आर्थिक विकासका लागि लगानी प्रवर्द्धन एवं रोजगारीको समग्र इकोसिस्टम मा सकारात्मक वातावरण बनाउने भन्ने विषयमा सरकार गम्भीर भएकै होला । भर्खरै विभिन्न कानुनहरूमा परिमार्जन हुनु सकारात्मक पहल हो भने आत्मनिर्भर र गतिशील अर्थतन्त्र निर्माणमा ध्यान आवश्यक छ । नेपालको कुल गार्हस्थ्य उत्पादनमा सेवा क्षेत्रको योगदान करिब ६२ प्रतिशत छ । सेवा क्षेत्रको प्रवर्द्धन हुँदै गर्दा आफ्नै स्रोतमा आधारित कृषि तथा उद्योगको विकास र विस्तारमा रूपान्तरण गर्न ढिला भएको छ । वित्तीय व्यवस्थापनका लागि कुल राजस्व आम्दानीको झन्डै एकतिहाइ खर्च गर्नुपर्ने अवस्था देखिएको वर्तमान अवस्थामा ऋण थपेरै भए पनि अर्थतन्त्रको विस्तारमा ध्यान केन्द्रित गर्नु उपयुक्त हुन्छ । २०७२ सालको भूकम्पपश्चात पुनर्निर्माणका लागि भएको खर्च वा २०७९ को आम निर्वाचनले मौद्रिक प्रवाह बढाउँदा अर्थतन्त्रलाई बलियो टेवा पुगेको थियो । सरकारले अर्थतन्त्रको विकास र विस्तार गर्दै थप रोजगारीको अवसर सिर्जना गर्न थप मौद्रिक प्रवाह गर्न र लगानी गर्ने उद्यमीलाई सहुलियत दिने प्रवर्द्धनकारी भूमिका निर्वाह गर्न सक्छ । न्यून राजस्व संकलनको अवस्थालाई मध्यनजर गर्दा करछुट दिने विषय जटिल भए पनि आयातलाई सहजीकरण गर्ने गरी ल्याइएको नीतिलाई परिमार्जन गर्दै आन्तरिक उत्पादन र उत्पादकत्व अभिवृद्धिमा ध्यान दिनुपर्छ । कोभिड१९ को महामारीका समयमा इन्धनलगायत बाह्य कारणबाट सिर्जित मूल्यवृद्धिको असर कम गर्न ल्याएको मुद्रा नियन्त्रणका औजारले ब्याज दर बढाएर, सेयर बजारमा लगानी गर्न तथा व्यापारमा लगानी गर्न १० प्रतिशत र उत्पादनमूलक क्षेत्रमा लगानी गर्दा १८ प्रतिशतसम्मको ब्याज निर्धारण गरियो । यसले आन्तरिक उत्पादनमा लागत बढायो भने आयातलाई सहजीकरण गर्यो । हाल, लगानीकर्ताहरूले लगानी गर्न अनिच्छा देखाएको अवस्थामा प्रतिफलयुक्त उद्योग प्रतिष्ठानहरूमा सरकारी लगानी गरेर भए पनि क्रमशः निजी क्षेत्रलाई हस्तान्तरण गर्नुपर्ने पो हो कि ? रोजगारी सिर्जनाका लागि व्यक्ति तथा सामूहिक क्षेत्रबाट हुने लगानीलाई प्रवर्द्धन गर्नुपर्नेमा दुई मत रहँदैन । पछिल्लो अवस्थामा विश्व व्यापार संगठनको औचित्यउपर नै संगठन निर्माण गर्ने मुलुकहरूले प्रश्नचिह्न ल्याएको अवस्थामा हामीले मात्रै यस्ता कानुनहरूको कानुन परिपालना गरिरहनु कति सान्दर्भिक होला ? विश्व उदारीकरणले मुलुकको आन्तरिक उत्पादन र उत्पादकत्वमा ल्याएको असर कसरी न्यून गर्ने विषयमा हाम्रो चिन्ता रहनुपर्छ । व्यापार गर्ने कि उत्पादन भन्ने विषयलाई स्पष्ट पार्दै आर्थिक र मौद्रिक नीतिको तर्जुमाका क्रममा क्रोनी क्पापिटलिज्म हाबी हुन सक्ने विषयमा थप जिम्मेवारी बहन गर्न अधिक सान्दर्भिक होला । कार्यान्वयनमा चुनौतीसरकारी लगानी न्यून रहेको अवस्थामा रोजगारी सिर्जनाको सम्पूर्ण अभिभारा निजी क्षेत्रमा छ । हालै संसद्ले पारित गरेको नीति तथा कार्यक्रममा नेपालको आर्थिक वृद्धिका लागि कृषि र पर्यटनलाई अघि सारिएको छ । नेपालको कृषि सधैं नै उपभोगमुखी रहँदै आएको छ । तेस्रो, श्रमशक्ति सर्वेक्षणअनुसार झन्डै ७२ लाख जनशक्ति कृषिबाट पलायन भएका छन् । वैदेशिक रोजगारीमा जाने नेपालीको संख्या बढ्दै श्रमिकको उपलब्धता र मलका विषयहरू ज्युँकात्युँ छन् । कृषि उत्पादनका लागि लिइएको सहुलियतपूर्ण कर्जाको उपयोग गैरकृषि कार्यमा भएका छन् । पर्यटन विकासको विषयमा प्रवर्द्धनकारी भूमिकाभन्दा पनि चर्को टिकट र विदेशीलाई एक स्थानबाट अर्को स्थानमा जानसमेत अतिरिक्त शुल्क लगाइएको छ । सबै तहबाट शुल्क लिने र यदाकदा पर्यटक ठगिएका कारण नेपालमा भन्दा अन्य मुलुकमा जाने पर्यटक धेरै छन् । यस्ता शुल्कहरूको अध्ययन गरी हटाउनतर्फ सरकारको ध्यान जान आवश्यक छ । निष्कर्ष नेपालको वर्तमान अर्थतन्त्रको आधार नै व्यापार र भन्सार हुनु वा बन्नु मुलुकको दीर्घकालीन समृद्धिका लागि हानिकारक छ । नेपालको समृद्धिका लागि नेपालको प्रयोगविहीन प्राकृतिक स्रोत र साधनहरूको प्रयोग बढाउन ध्यान पुगेको छैन । प्रयोगविहीन खानीको परिचालन गर्न रणनीनिक योजना आउन आवश्यक छ । लगानी बढाएर आयात निरुत्साहित गर्न सकिएमा पनि थप रोजगारी सिर्जना गर्न सकिन्छ । वैदेशिक रोजगारीबाट प्राप्त विप्रेषणले कुनै पनि मुलुक बनेको छैन र बन्दैन पनि । श्रमिक पठाउने मुलुक बंगलादेशले हाल गार्मेन्टलाई आफ्नो प्रमुख उत्पादनको स्रोत बनाएको छ । श्रमिक पठाएर विप्रेषण प्राप्त गर्ने मुलुक दक्षिण कोरिया श्रमिक माग गर्ने मुलुक बनेको छ । श्रमिक पठाउने श्रीलंका, फिलिपिन्स वा दक्षिण अमेरिकी तथा अफ्रिकी मुलुकहरूको अवस्था नेपालको भन्दा फरक छैन । लगानीमैत्री र विस्तारकारी अर्थतन्त्रको निर्माण गर्न निर्ममतापूर्वक अनुत्पादित खर्च कटौती गर्न ढिला गर्नु हुँदैन । हामीले गफभन्दा पनि अर्थतन्त्रको विकास तथा समग्र नेपालीलाई बेरोजगारीबाट मुक्त गर्नु जरुरी छ । बस्नेत श्रम तथा रोजगारीको क्षेत्रमा कार्यरत छन् ।"
भ्रान्त युवा र राजनीति,"आजका युवा उल्झिएका, भ्रान्त र दिशाविहीन छन् । उनीहरूमा साहस, ऊर्जा र सपना छन् । तर, त्यसलाई दिशा दिने स्पष्ट सोच र संरचना छैन । युग गतिशील छ, प्रविधिमा तीव्र परिवर्तन भइरहेको छ, राजनीतिक परिस्थितिहरू अनिश्चित छन् र सामाजिक मूल्यहरूमा विचलन र विघटन हुन लागेको छ । यस्तो विषम परिस्थितिमा युवापुस्ता दिशाहीन, निराशा र आक्रोशको भुमरीमा फसेको जस्तो देखिन्छ । युवामा आएको भ्रान्ति र निराशाको गणितीय उत्तर सजिलो छैन तर असम्भव पनि होइन । शिक्षा, समाज, राज्य र स्वयं युवा नेतृत्व र समाज मिलेर ठोस नीतिगत, व्यावहारिक र मूल्यात्मक परिवर्तनका प्रयासहरू गर्न सकियो भने लक्ष्य भेदन गर्न सकिन्छ ।राजनीति भनेको जनजीवनको नीति हो । जसले जनताको जीवनस्तर, सम्मान र अवसर निर्धारण गर्छ । युवामा यो चेतना जगाउनु आवश्यक छ कि राजनीतिप्रति तटस्थ रहनु स्वयं पनि राजनीतिक विकल्प हो र त्यो प्रायः शोषक र अन्यायीको पक्षमा हुन्छ । राजनीति भनेको आफू सम्बद्ध क्षेत्रमा यथोचित सक्रियता र कर्तव्य पालना हो । कर्तव्यसँग नीति, नैतिकता, जवाफदेही र विश्वसनीयता जोडिएर आउँछ । राजनीतिक सचेतना भनेको कसलाई भोट दिने ? मात्रै होइन, किन दिने ?, कस्तो नीति ठीक ?, को गलत छ ? र मैले के गर्न सक्छु ? भन्ने प्रश्नको उत्तर खोज्ने बिन्दु हो । युवालाई स्कुलदेखि नै लोकतन्त्र, संविधान, मानव अधिकार, समानता र सामाजिक न्यायका सन्दर्भमा सिकाइ हुनुपर्छ । विद्यालय र विश्वविद्यालयमा वैचारिक बहस, विद्यार्थी संसद्जस्ता अभ्यास गरिएमा लोकतान्त्रिक चेतना विकास गर्न मद्दत गर्दछ । युवालाई राजनीतिक दलहरूको प्रचारको साधन होइन, आलोचनात्मक चेत र परिवर्तनको संवाहक बनाइनुपर्छ । सामाजिक सञ्जालमा अन्ध समर्थनभन्दा विवेकपूर्ण विश्लेषण, सहमतअसहमत बहस र विचार निर्माणको संस्कृति स्थापनाका लागि काम गर्ने संरचनाको विकास नै आजको गन्तव्य हो ।व्यावसायिक शिक्षाको अभावमा उच्च शिक्षाको प्रमाणपत्र बोकेर युवा बेरोजगार बन्ने परिस्थिति अन्त्य गर्ने प्राविधिक योग्यता आजको खाँचो हो । नेपालका लाखौं युवा आज खाडी, मलेसिया, कोरिया र युरोपअमेरिकाका सपनासँगै जीवन संघर्ष गरिरहेका छन् । नेपालमा अवसर छैन भन्ने तिनको धारणा यथार्थसँग जोडिएको गहिरो पीडा हो । त्यसबाट उन्मुक्ति दिने बाटो भने यही देशभित्रै प्राविधिक सीप र स्वरोजगारको क्रान्तिमा छ भन्ने विश्वास जगाउन जरुरी छ ।युवालाई केवल डिग्री होइन, सीप चाहिन्छ । कृषि, पर्यटन, सूचना प्रविधि, निर्माण, स्वास्थ्य, डिजाइन, मिडिया, हरित ऊर्जालगायत क्षेत्रमा आधारित व्यावसायिक तथा प्राविधिक शिक्षालाई मुख्य धारमा ल्याउनुपर्छ । सरकार र निजी क्षेत्र मिलेर युवाका लागि स्टार्टअप प्याकेज, सस्तो ऋण, कर छुट, तालिम र व्यवसाय परामर्श, बजार सुनिश्चितता र सहजीकरणको आवश्यकता छ ।बौद्धिकता सोच्ने, प्रश्न उठाउने, समाधान खोज्ने र सिर्जनशीलताको अभ्यास गर्ने क्षमता हो । अहिलेको युवापुस्ता सूचना प्रविधिमा सजग छन्, तर सामाजिक सञ्जालको छिटो, सतही र सनसनीपूर्ण संसारमा डुबेर गहिराइ र विश्लेषण क्षमता गुमाइरहेको पाइन्छ । युवालाई गहिरो अध्ययन, बहस र बौद्धिक अभ्यासमा लगाउनुपर्छ । सिर्जनात्मक अभ्यासले उनीहरूलाई नयाँ आयाम र आकार दिन सहयोग गर्छ । पुस्तक पढ्ने संस्कार विकास गर्नुपर्ने बेला आएको छ । स्कुलकलेजमा नियमित बुक रिभ्यु, बहस कार्यक्रम र बौद्धिक गोष्ठी अनिवार्य गरिनुपर्छ । साहित्य, नाटक, फिल्म, चित्रकलाजस्ता माध्यमहरूलाई युवाको चेतना विस्तारको साधन बनाउनुपर्छ । युवाले लेख्ने, भोग्ने र बोल्ने संस्कृतिको विकास हुनुपर्छ । दलीयकरणले ध्वस्त शिक्षालाई आलोचनात्मक, सिर्जनात्मक र विवेकको प्रज्ञान क्षेत्रमा बौद्धिक पहलमानी गर्ने पवित्र स्थलमा रूपान्तरण गर्नुपर्छ ।सम्मान, सहिष्णुता, श्रमशीलता, इमानदार, अनुशासन र करुणाको अभ्यासद्वारा शिक्षित र दीक्षित हुने परिपाटी शिक्षा संस्कार र जीवनमा आवश्यक छ । परिवारबाट थालिएको मूल्यको शिक्षा, विद्यालयमा संस्थागत संस्कार र समाजमा आदर्श व्यक्तिको अनुकरणले युवालाई शिष्ट, सौम्य, अनुशासित र नेतृत्वदायी क्षमताको निर्माण गर्दछ । वर्तमान विश्वपरिस्थिति संस्कारको नाममा अन्धविश्वास होइन, विवेकयुक्त मानववादी मूल्यहरूको प्रस्तावक र नैतिकताको मानक अभ्यास खोज्दछ । यस प्रकारको जनशक्ति उत्पादन केन्द्र शैक्षिक र अनुसन्धानकर्ता निकायहरू हुन् । यस्ता निकायको नेतृत्व उच्च नैतिकता र आदर्श बोकेका शैक्षिक अग्रणीहरूद्वारा हुनुपर्छ । समाजमा नेतृत्व गर्नेहरू नै नैतिक रूपमा सबल भए नैतिक अनुकरणीयता अपरिहार्य बन्दछ ।निर्माण गर्ने, सिर्जनात्मक, रचनात्मक, प्रतिस्पर्धी, सहयोगी र उदार पुस्ता उत्पादन आजको प्रमुख आवश्यकता हो । युवालाई यथार्थको धरातलमा उभ्याएर सपनाको आकृतिलाई व्यवहारको क्यानभासमा उतार्ने बनाइदिनुपर्छ । युवामा विद्रोहको आगो र रचनाको आँखा हुनुपर्छ । राजनीतिक चेत, प्राविधिक सीप, बौद्धिक दृष्टि र जीवन मूल्यका आधारमा मात्रै हामीले भ्रान्त युवा पुस्तालाई एक सक्षम नागरिकमा रूपान्तरण गर्न सक्छौं । संस्कारयुक्त युवा भनेको केवल शिष्ट र नरम बोल्ने मात्र होइन, निर्णयमा गहिरो सोच राख्ने, व्यवहारमा संयम अपनाउने र असहमतिलाई पनि सम्मानपूर्वक सम्बोधन गर्न सक्ने ल्याकत भएको बौद्धिक र तार्किक शक्ति हो । असहमत पक्षमा पनि ज्ञानको स्थानलाई उच्च मूल्यांकन गर्ने सामयिक चेत भएको युवा हो ।"
"९ महिनामा ३८ प्रतिशतले बढ्यो सेयर कर्जा, बढेन नेप्से","(काठमाडौं) चालु आर्थिक वर्षको नौ महिनामा बैंक तथा वित्तीय संस्थाले थप ३४ अर्ब २ करोड ८३ लाख रुपैयाँ सेयर कर्जा प्रवाह गरेका छन् । गत आर्थिक वर्षको सोही अवधिको तुलनामा यो सेयर कर्जा ३७८ प्रतिशतले बढी हो । सेयर कर्जा बढेको अनुपातमा सेयर बजार भने बढ्न सकेको छैन ।चालु आर्थिक वर्षको सुरुदेखि नै सेयर कर्जा बढिरहेको छ । राष्ट्र बैंकको तथ्यांकअनुसार गत साउनदेखि चैतसम्म २५ देखि ५० लाखसम्मको सेयर कर्जा १५१४ र २५ लाख रुपैयाँभन्दा कमको कर्जा ८६ प्रतिशतले बढेको छ । सोही अवधिमा १ करोड रुपैयाँभन्दा बढीको कर्जा ५१४ प्रतिशत र ५० लाखदेखि १ करोड रुपैयाँसम्मको कर्जा भने १९४ प्रतिशतले बढेको राष्ट्र बैंकको मासिक प्रतिवेदनले देखाएको छ । गत आर्थिक वर्षको नौ महिनामा सेयर कर्जाको वृद्धिदर १३ प्रतिशत थियो । २०८१ चैतसम्म २५ लाखभन्दा कमको कर्जा ४९, २५ देखि ५० लाख रुपैयाँसम्मको कर्जा ११ र ५० लाखदेखि १ करोडसम्मको कर्जा २ प्रतिशतले बढेको थियो । उक्त अवधिमा १ करोडभन्दा माथिको कर्जा १७७ प्रतिशतले बढेको राष्ट्र बैंकको तथ्यांक छ ।चालु आर्थिक वर्षको तथ्यांकअनुसार सानाभन्दा पनि ठूला रकमका कर्जाको वृद्धिदर धेरै छ । हाल राष्ट्र बैंकले व्यक्तिगत लगानीकर्ताका लागि सेयर कर्जामा १५ करोडको सीमा लगाएको छ भने संस्थागत लगानीकर्ताका लागि यस्तो सीमा हटाएको छ । ठूला लगानीकर्ताले सेयर धितोमा लिएको कर्जा अन्यत्र उपयोग गरेकाले पनि सेयर बजारमा सकारात्मक प्रभाव नपरेको जानकारको भनाइ छ ।लगानीकर्ताले सेयर कर्जा अन्यत्र उपयोग हुने सम्भावना धेरै रहेको नेपाल स्टक ब्रोकर्स एसोसिएसनका पूर्वअध्यक्ष भरत रानाभाटले बताए । बैंक तथा वित्तीय संस्थामा सेयर धितोमा मार्जिन प्रकृतिको कर्जा पाइन्छ । चलनचल्तीमा त्यसलाई मार्जिन लेन्डिङ भनिए पनि त्यो कर्जा फरक प्रकृतिको हो, उनले भने, यो कर्जा लिएर सेयरमै लगानी गर्नुपर्छ भन्ने बाध्यात्मक व्यवस्था कहीं पनि छैन । अन्यत्र उपयोग भएको हुन पनि सक्छ । अहिले घरजग्गाभन्दा सेयर धितोमा कर्जा प्रवाह गर्न बैंक तथा वित्तीय संस्था पनि उत्साहित हुने भएकाले मार्जिन प्रकृतिको कर्जा बढेको हुन सक्ने उनले बताए । वास्तवमा त्यो कर्जा कहाँ उपयोग भएको छ भन्ने यकिन तथ्यांक बैंक र राष्ट्र बैंकसँग पनि नरहेकाले कर्जा बढेअनुसार सेयर बजार बढ्न नसकेको हो, उनले भने । यही कारण सेयर धितोमा लिइएको कर्जा सेयर खरिदमै लगानी होस् भन्नकै लागि आफूहरूले ब्रोकरले मार्जिन कर्जा दिन पाउने व्यवस्था माग गर्दै आएको ती अधिकारीले बातए । सेयर कर्जाका नाममा जति पैसा आएको छ, त्योभन्दा धेरै पैसा सेयर बिक्री, पुँजीगत करमार्फत सेयर बजारबाट बाहिरिएकाले कर्जा बढेको सकारात्मक प्रभाव नेप्से परिसूचकमा नदेखिएको स्टक ब्रोकर्स एसोसिएसनका अर्का एक पूर्वअध्यक्षले बताए । पछिल्ला महिनामा सेयर कर्जा बढेको देखिन्छ, यसो हुँदा बजारमा सेयरको माग बढ्नुपर्ने हो, तर त्यो देखिँदैन, ती अधिकारीले भने, कर्जा बढेअनुसार सेयरको माग नबढेकाले समग्र नेप्से अपेक्षित रूपमा बढ्न नसकेको हो ।गत आर्थिक वर्षदेखि नै वित्तीय प्रणालीमा अधिक तरलता छ । ब्याजदर निरन्तर घटेर ४६ महिनायताकै न्यून छ भने कर्जा माग निकै कम छ । यसकारण पनि अहिले बैंकले सेयर लगानीकर्तालाई कर्जा लिन आग्रह गर्दै आएका छन् । राष्ट्र बैंकको तथ्यांकले साना लगानीकर्ताले पनि बैंकबाट कर्जा लिएको देखाउँछ । तर पनि बजार किन बढ्न सकेन भन्ने अन्योल लगानीकर्तामा रहेको सेयर ब्रोकरहरू बताउँछन् ।बजार बढ्न अहिले चाहिएको सकारात्मक संकेत (समाचार) मार्फत लगानीकर्ताको आत्मविश्वास वृद्धि हो । पछिल्ला दिनमा सेयर बजारमा कारोबारको प्रकृति हेर्दा लगानी बढेको देखिन्छ । तर लामो समयदेखि घटिरहेको बजारमा लगानीकर्ताले सकारात्मक आशाको संकेत देखेका छैनन् । कांग्रेस र एमालेको गठबन्धनपछि बनेको सरकारले आर्थिक विकासलाई प्राथमिकता दिने भने पनि अर्थतन्त्रमा अपेक्षित सुधार आउन सकेको छैन । अर्थतन्त्रका अन्य क्षेत्रमा सुधार नआउँदा सेयर बजारमा पनि लगानीकर्ताको आत्मविश्वास बढ्न नसकेको जानकार बताउँछन् । कांग्रेस र एमालेले नयाँ सरकार बनाउने सहमति गत असार १७ मा गरेका थिए । यद्यपि सेयर बजार त्यसअघिका केही सातादेखि नै बढ्न थालेको थियो । ठूला दलहरू मिलेर सरकार बनाउने भएपछि सेयर बजारको उकालो गति बढ्न थाल्यो । जसअनुसार असार अन्तिम साता २ हजार हाराहारीमा रहेको नेप्से साउनको अन्तिममा ३ हजार पुग्यो । त्यो उच्च बिन्दु निकै कम समयमात्र टिक्यो र सेयर बजारले पुनः ओरालो बाटो समात्यो । परिणाम नेप्से परिसूचक २५ सयभन्दा मुनि झर्यो । त्यसपछि नेप्से अधिकांश समय २५ सयदेखि २७ सय हाराहारीमै छ । त्यसयताका अधिकांश दिन नेप्से घटेको छ भने बढ्दा पनि वृद्धिदर न्यून छ ।"
दक्षिण एसियाली देशमा फैलिँदै स्टारलिंक,"(काठमाडौं)अमेरिकी अर्बपति इलन मस्कको इन्टरनेट सेवा प्रदायक कम्पनी स्टारलिंकले दक्षिण एसियाली देशमा सेवा बढाएको छ । स्याटलाइटमा आधारित ब्रोडब्यान्ड सेवा दिने यस कम्पनीले यो साता मात्रै बंगलादेशमा आफ्नो सेवा सुरु गरेको हो । दक्षिण एसियाली देशमध्ये श्रीलंकामा सबैभन्दा पहिले स्वीकृति पाएको स्टारलिंकको सेवा भुटानमा दुई महिनादेखि सञ्चालनमा छ । भारतले सेवा सञ्चालन स्वीकृतिका लागि आशय पत्र दिइसकेको छ भने म्यानमार, अफगानिस्तान र नेपालमा चाहिँ स्टारलिंकबारे कुनै निर्णय भएको छैन । बंगलादेशको हुलाक, दूरसञ्चार तथा सूचना प्रविधि मन्त्रालयका प्रमुख सल्लाहकार फैज अहमद तैयेबले स्टारलिंकलाई व्यावसायिक सञ्चालनका लागि स्वीकृति दिएको मंगलबार जानकारी दिएका थिए । कम्पनीले पनि आफ्नो एक्स ह्यान्डलमार्फत यसको पुष्टि गरेको छ । स्टारलिंकले बंगलादेशमा प्रारम्भिक चरणमा रेजिडेन्सियल र रेजिडेन्सियल लाइट गरी दुई प्याकेज सार्वजनिक गरेको स्थानीय सञ्चारमाध्यम द डेली स्टारले जनाएको छ । रेजिडेन्सियल प्याकेजको मासिक शुल्क ६ हजार टाका (करिब ८ हजार नेपाली रुपैयाँ) र रेजिडेन्सियल लाइटको ४ हजार २ सय टाका तोकिएको छ । दुवै सेवाका लागि सुरुमा उपकरण सेटअप खर्च ४७ हजार टाका लाग्ने उक्त समाचारमा उल्लेख छ । तैयेबका अनुसार यी सेवामा कुनै स्पिड लिमिट वा डेटा क्याप छैन । ग्राहकले अधिकतम ३ सय एमबीपीएस गतिमा असीमित इन्टरनेट प्रयोग गर्न सक्ने उनले बताएका छन् । हुन त यो महँगो सेवा हो तर यसले उच्च गुणस्तरीय र तीव्र गतिको इन्टरनेट सेवा चाहने प्रिमियम ग्राहकका लागि दिगो विकल्प सिर्जना गरेको छ, उनले भनेका छन्, यस सेवाबाट फाइबर वा उच्च गतिको इन्टरनेट पुग्न नसकेका क्षेत्रमा व्यवसाय विस्तार गर्न चाहने कम्पनी, गैरसरकारी संस्था, फ्रिलान्सर तथा उद्यमी पनि लाभान्वित हुने विश्वास छ । बंगलादेशका अन्तरिम सरकार प्रमुख मुहम्मद युनुस नेतृत्वको सरकारले स्टारलिंकलाई सेवा सञ्चालनको स्वीकृति दिएको हो । युनुसले २५ मार्चमा सम्बन्धित निकायलाई ९० दिनभित्र सेवा सुरु गर्न निर्देशन दिएका थिए । उक्त निर्देशनअनुसार प्रक्रिया अघि बढाइएको र अप्रिल २८ मा स्टारलिंकलाई आधिकारिक लाइसेन्स प्रदान गरिएको हो । युनुसले देशका दुर्गम तथा पहुँचविहीन क्षेत्रमा डिजिटल पहुँच विस्तार गर्नेमा विश्वास व्यक्त गरेका छन् । भारतमा स्टारलिंकले अन्तरिक्ष विभागअन्तर्गतको भारतीय राष्ट्रिय अन्तरिक्ष प्रवर्द्धन एवं प्राधिकरण केन्द्र (इनस्पेस) बाट अन्तिम चरणको स्वीकृति पाउन बाँकी छ । भारतीय दूरसञ्चार नियामक प्राधिकरण (ट्राई) ले पनि स्पेक्ट्रम वितरण र मूल्य निर्धारणका लागि छलफल गरिरहेको टेलिग्राफ इन्डियाले जनाएको छ । टाइम्स अफ इन्डियाको पछिल्लो समाचारमा भने इनस्पेसले स्वीकृति दिने लगभग तय भइसकेको र दूरसञ्चार विभागले स्टारलिंकको प्रपोजल स्वीकृत गरेको जनाएको छ ।इनस्पेसको स्वीकृतिपछि स्टारलिंकले भारतमा सेवा सुरु गर्न दूरसञ्चार विभागबाट सेवा प्रदायकको अनुमतिपत्र र आवश्यक स्पेक्ट्रम प्राप्त गर्नुपर्ने हुन्छ । इकोनोमिक टाइम्सका अनुसार स्टारलिंकले ग्लोबल मोबाइल पर्सनल कम्युनिकेसन बाई स्याटलाइट (जीएपीसीएस) लाइसेन्सका लागि निवेदन दिएको छ । सो लाइसेन्स सम्झौताका अधिकांश प्रावधानमा सहमति जनाए पनि स्टारलिंकले कतिपय व्यवस्थामा भने स्पष्ट प्रतिबद्धता जनाइसकेको छैन ।स्टारलिंकले युजर टर्मिनलहरू सार्न वा स्थानान्तरण गर्नेसम्बन्धी भारतीय कानुनका प्रावधानमा सहमति जनाएको छ । यसअनुसार कुनै पनि प्रयोगकर्ताले आफूखुसी टर्मिनल सार्न पाउँदैनन् । युजर टर्मिनल भनेको स्याटलाइट डिस वा छाता हो जुन स्टारलिंकको नेटवर्कमा इन्टरनेट पहुँच प्राप्त गर्न आवश्यक पर्छ । स्याटलाइटमा आधारित इन्टरनेट सेवा लिने हरेक प्रयोगकर्तालाई कम्पनीले यस्तो छाता उपलब्ध गराउँछ । यसले प्रयोगकर्ताका डिभाइस र स्याटलाइट नेटवर्कबीच सञ्चार बिन्दुका रूपमा काम गर्छ ।श्रीलंकामा हाल ५० वटा स्थानमा स्टारलिंकको सेवा उपलब्ध रहेको र करिब २५ हजार सब्स्क्राइबर भइसकेको डेली मिररले जनाएको छ । सन् २०२४ मै त्यहाँको दूरसञ्चार नियामक आयोगले २८ वर्षपछि संसद्बाट दूरसञ्चार कानुन संशोधन गरेर स्टारलिंकलाई लाइसेन्स दिने व्यवस्था मिलाएको थियो । नियामक आयोगले स्टारलिंकका लागि पाँच वटा ब्रोडब्यान्ड प्याकेज अनुमोदन गरेको थियो । त्यसको मूल्य प्रतिमहिना ९ हजार २ सयदेखि १८ लाखसम्म छ । स्टारलिंक कतिपय गैरकानुनी गतिविधिमा संलग्न रहेको भन्दै यसको सम्भावित दुरुपयोगबारे पनि विश्वव्यापी रूपमै चिन्ता बढेको देखिन्छ । सन् २०२४ नोभेम्बरमा म्यानमारका तस्करहरूले लगभग ४२५ बिलियन डलर मूल्यको ६ हजार किलोग्रामभन्दा बढी मेथाम्फेटामाइन बोकेको माछा मार्ने जहाज सञ्चालन गर्न स्टारलिंकका उपकरण प्रयोग भएको पत्ता लागेको थियो, डेली मिररको समाचारमा भनिएको छ, त्यो उपकरण अण्डमान र निकोबार आइल्यान्डमा लागूऔषध बरामदका क्रममा फेला परेको थियो । त्यसबेलादेखि नै भारतीय प्रहरीले स्टारलिंकका उपकरणको खरिद र प्रयोगसम्बन्धी विवरण उपलब्ध गराउन स्पेसएक्सलाई अनुरोध गरेको थियो ।नेपालमा पनि विभिन्न देशबाट ल्याइएका स्टारलिंकका एन्टिना र डिभाइसमार्फत विदेशी पर्यटकले नेपालका हिमाली क्षेत्रमा खुलेआम इन्टरनेट चलाइरहेको भन्दै स्थानीय सेवा प्रदायकले गुनासो गर्दै आएका छन् । नियामक नेपाल दूरसञ्चार प्राधिकरणले पनि सूचना जारी गरेर अनधिकृत रूपमा स्याटलाइट सञ्चार सेवा प्रयोग नगर्ननगराउन अनुरोध गरेको थियो । प्राधिकरणले हिमाली आधारशिविर लगायत केही स्थानमा विदेशी दूरसञ्चार सेवा प्रदायक कम्पनीले अवैध रूपमा इन्टरनेट सेवा सञ्चालन गरेको गुनासो आएको भन्दै अनुमतिबेगर इन्टरनेट सेवा प्रयोग नगर्न आग्रह गरेको हो । हिमाल आरोहण सञ्चालन गर्ने कम्पनीले विदेशी सेवा प्रदायक कम्पनीको भूउपग्रह इन्टरनेट सेवा प्रयोग गर्दै आएको र यो कार्य दूरसञ्चार ऐन, २०५३ को दफा २१ अनुसार अवैध भएको सूचनामा उल्लेख छ ।स्टारलिंकले सन् २०२१ देखि नै भारतीय बजारमा सेवा विस्तारको पहल गरिरहेको छ । नेपालमा पनि कम्पनीका प्रमुख इलन मस्क स्वयंले प्रधानमन्त्री केपी शर्मा ओलीसँग भर्चुअल संवाद गर्दै सगरमाथाको चुचुरोमा स्टारलिंकको सेवा पुर्याउने इच्छा व्यक्त गरेका थिए । तथापि, कम्पनीका प्रतिनिधिले नियामक दूरसञ्चार प्राधिकरण र सञ्चार तथा सूचना प्रविधि मन्त्रालयमा हालसम्म कुनै औपचारिक पहल गरेका छैनन् । हाल ११४ वटा देश तथा भूगोलका २६७ अर्ब व्यक्तिमा आफ्नो सेवा विस्तार भएको स्टारलिंकको दाबी छ ।(एजेन्सीको सहयोगमा)"
"नेप्से बढ्यो, कारोबार रकम घट्यो","काठमाडौं (कास) सेयर कारोबार मापक नेप्से परिसूचक बिहीबार १९०४ अंकले बढेको छ । शून्य दशमलव ७१ प्रतिशतले बढेर २ हजार ६ सय ८८ दशमलव ५५ बिन्दुमा उक्लिएको छ । बुधबारको तुलनामा बिहीबार नेप्से बढे पनि कारोबार रकम भने घटेको छ । बुधबार नेप्से परिसूचक ७९४ अंकले घटेको थियो । बिहीबार ९ अर्ब ८२ करोड २० लाख रुपैयाँको सेयर कारोबार भएको छ । बुधबार १० अर्ब ६९ करोड ८६ लाख रुपैयाँको सेयर कारोबार भएको थियो । बिहीबार १०४ कम्पनीको सेयर मूल्य बढ्यो, १४२ कम्पनीको मूल्य घट्यो भने एक कम्पनीको मूल्य स्थिर रह्यो । ८६ हजार ६८५ पटकको सेयर कारोबारबाट २ करोड २३ लाख ९६ हजार ३२९ कित्ता सेयर किनबेच भएको छ ।नेप्से बढेसँगै कुल बजार पुँजीकरण ३१ अर्ब ६८ करोड ८२ लाख रुपैयाँले बढेको छ । गत बुधबार ४४ खर्ब ४२ अर्ब ०५ करोड रुपैयाँ रहेको कुल बजार पुँजीकरण बिहीबार ४४ खर्ब ७३ अर्ब ७३ करोड कायम भएको छ । उक्त अवधिमा नेप्से ३१ अर्ब ६८ करोड रुपैयाँले बढेको छ । समग्र नेप्से परिसूचक बढे पनि अधिकांश उपसमूहका परिसूचक घटेका छन् । बैंकिङ, लघुवित्त, सामूहिक लगानी कोष र निर्जीवन बिमा उपसमूह मात्रै बढे । बैंकिङ ५१३५, लघुवित्त १२२४९, सामूहिक लगानी कोष शून्य दशमलव शून्य १ र निर्जीवन बिमा शून्य दशमलव ४८ अंकले बढे । घट्ने उपसमूहमा विकास बैंक, होटल तथा पर्यटन, जलविद्युत्, व्यापार, जीवन बिमा, उत्पादन तथा प्रशोधनलगायत उपसमूह रहे । विकास बैंक १३०४, होटल तथा पर्यटन १८५११, जलविद्युत् ३८५४, व्यापार ३५२२, जीवन बिमा २०२५ र उत्पादन तथा प्रशोधन उपसमूह २५४७ अंकले घटे ।ओम मेगाश्री फर्मासिटिकल्सको सेयर मूल्य १० प्रतिशतले बढेर सर्किट ब्रेक लाग्यो । एनआईसी एसिया बैंकको ७८०, फवार्ड माइक्रोफाइनान्सको ७१५, ग्लोबल आईएमई बैंकको ६१२, कुमारी बैंकको ६०६ प्रतिशतले सेयर मूल्य बढ्यो ।"
राइड सेयरिङ नियमावली खारेज गर्न यातायात व्यवसायीको ॅअल्टिमेटम,"(कास्की)राइड सेयरिङलाई कानुनी मान्यता दिन गण्डकी प्रदेश सरकारले जारी गरेको नियमावली खारेज गर्न यातायात व्यवसायीले माग गरेका छन् । उनीहरूले बिहीबार पोखराको पृथ्वीचोकमा खबरदारी सभा गर्नुका साथै प्रदेश सरकारलाई ज्ञापनपत्र बुझाएका छन् ।व्यवसायी र मजदुर संगठनले राइड सेयरिङ (नियमन र व्यवस्थापन) नियमावली, २०८२ खारेज गर्न र सार्वजनिक सवारीसाधन सञ्चालन विधि, आयात नीतिलगायत सम्बन्धमा प्रदेश सरकारको ठोस नीति लिखित हुनुपर्ने माग राखेका हुन् । नेपाल यातायात व्यवसायी राष्ट्रिय महासंघ गण्डकीको नेतृत्वमा सार्वजनिक यातायात केन्द्रीय महासंघ गण्डकी, नेपाल यातायात मजदुर संघ गण्डकीलगायत संस्थाले प्रदेशका प्रमुख सचिव रघुराम विष्टलाई ज्ञापनपत्र बुझाएका हुन् । माग पूरा गर्न उनीहरूले सरकारलाई एक साताको समय दिएका छन् । उक्त अवधिमा माग पूरा नभए जेठ १५ देखि गाडी थन्क्याउने नेपाल यातायात व्यवसायी राष्ट्रिय महासंघ गण्डकी संयोजक केदार पौडेलले बताए । जेठ १४ सम्म माग सुनुवाइ भएन । सरकार त्यहीअनुसार अगाडि बढ्यो भने हामी बाध्य हुनेछौं, उनले भने । सवारी तथा यातायात व्यवस्था ऐन २०४९ विपरीत रातो नम्बर प्लेटका सवारीले यात्रु ओसार्न नहुने र यात्रु ओसार्ने भए कालो प्लेट नै हुनुपर्छ भन्ने आफूहरूको माग रहेको उनले बताए । राइड सेयरिङको विरोध होइन । हामीले जसरी कालो प्लेटमा सार्वजनिक सवारी सञ्चालन गरेका छौं त्यसरी नै प्रयोग गर्ने हो भने नम्बर प्लेटको परिभाषा गलत नहोस् । एकरूपता कायम होस् । कालो प्लेट होस्, उनले भने । गण्डकी प्रदेश सरकारले गत जेठ १ मा राइड सेयरिङ (नियमन र व्यवस्थापन) नियमावली २०८२ प्रदेश राजपत्रमा प्रकाशित गरेको थियो ।"
पूर्वाधार बैंकले ऋणपत्र बिक्री गर्दै,"काठमाडौं (कास) नेपाल इन्फ्रास्ट्रक्चर बैंकले यही जेठ १८ देखि ऋणपत्र निष्कासन तथा बिक्री खुला गर्ने भएको छ । निफ्रा हरित ऊर्जा ऋणपत्र २०८८८९ नामक उक्त ऋणपत्रको परिपक्व अवधि ७ वर्ष रहेको छ । प्रतिकित्ता एक हजार रुपैयाँ मूल्य रहेको उक्त ऋणपत्रमा बैंकले वार्षिक ६ प्रतिशतका दरले ब्याज भुक्तानी गर्नेछ । बैंकले एक कित्ता हजार अंकित दरका ५ अर्ब रुपैयाँ बराबरको ५० लाख कित्ता ऋणपत्र निष्कासन गर्न लागेको बैंकका प्रमुख कार्यकारी अधिकृत कृष्णबहादुर अधिकारीले जानकारी दिए । निष्कासित सेयरमध्ये ६० प्रतिशत अर्थात् ३ अर्ब रुपैयाँ बराबरको ३० लाख कित्ता ऋणपत्र संस्थागत तवरबाट बाँडफाँट गरिनेछ, उनले भने, बाँकी ४० प्रतिशत अर्थात् २ अर्ब रुपैयाँ बराबरको २० लाख कित्ता सर्वसाधारणमा बाँडफाँट गरिनेछ । सर्वसाधारणमा बाँडफाँट गरिने ऋणपत्रमध्ये १ लाख कित्ता ऋणपत्र सामूहिक लगानी कोषहरूका लागि छुट्याइएको पनि बैंकले जानकारी गरेको सूचनामा उल्लेख छ । उक्त ऋणपत्रमा लगानीकर्ताले न्यूनतम २५ कित्ता र अधिकतममा १० लाख कित्ताका लागि आवेदन दिन सक्नेछन् । ऋणपत्रमा जेठ १८ देखि २१ गतेसम्म आवेदन दिन सकिन्छ । उक्त अवधिसम्म सम्पूर्ण कित्ताका लागि आवेदन नपरेमा आवेदन अवधि असार १ सम्म लम्बिने सूचनामा उल्लेख छ ।बैंकले इक्रा नेपालबाट इक्राएनपी इस्युअर रेटिङ ट्रिपल बी प्राप्त गरेको छ । यसले समयमा वित्तीय दायित्व पूरा गर्ने सम्बन्धमा मध्यम मात्रामा सुरक्षित रहेको जनाउँछ । बैंकको धितोपत्र निष्कासन तथा बिक्री प्रबन्धक एनआईएमबी एस क्यापिटल लिमिटेड छ ।"
प्रोटोन ईमास७ को फाइनान्स योजना,काठमाडौं (कास) नेपालमा फ्रोटोन गाडीको आधिकारिक बित्रेता जगदम्बा मोटर्सले फाइनान्स योजना ल्याएको छ । योजनाअनुसार ग्राहकले ६० मिनेटभित्र ४९९ प्रतिशत ब्याजदरमै प्रोटोनको ईमास७ खरिद गर्न सक्नेछन् । यो योजनाले ग्राहकलाई विद्युतीय गाडी खरिद गर्न सहज हुने कम्पनीको भनाइ छ । जगदम्बा मोटर्सका वरिष्ठ उपाध्यक्ष राजु भेटवालले नेपालमा विद्युतीय सवारी साधनको अपनत्वलाई तीव्र बनाउने प्रतिबद्धतास्वरूप उक्त योजना ल्याएको जानकारी दिए । उक्त योजनाले प्रोटोन ईमास७को माग अझ बढ्ने विश्वास रहेको कम्पनीले जनाएको छ ।
दृष्टि फाउन्डेसनलाई सिटिजन्स बैंकको सहयोग,"काठमाडौं (कास) सिटिजन्स बैंक इन्टरनेसनलले दृष्टि फाउन्डेसन नेपाललाई सहयोग गरेको छ । मानसिक स्वास्थ्य समस्याबाट पीडित, परिवारविहीन महिला र बालबालिकाका लागि काम गर्दै आएको धनगढीस्थित फाउन्डेसनलाई बैंकले सहयोग गरेको हो । बैंकले करिब ६५ जना महिला र उनीहरूका बालबालिकालाई दुई महिनासम्मका लागि सरसफाइ तथा उपभोग्य सामग्री उपलब्ध गराएको छ । बैंकका प्रमुख कार्यकारी अधिकृत गणेशराज पोखरेलले फाउन्डेसनलाई सहयोग सामग्री हस्तान्तरण गरेका हुन् ।"
दुबईको फिन्टेक प्रदर्शनीमा नेपाल पविलियन उद्घाटन,काठमाडौं (कास) डिजिटल वाणिज्य र फिन्टेक प्रदर्शनी सिमलेस दुबई २०२५ मा नेपाल पविलियनको उद्घाटन गरिएको छ । फिन्टेक एलायन्स नेपाल (फ्यान) को नेतृत्वमा सुरु गरिएको उक्त नवीन पहलले ९ वटा नेपाली आईटी तथा फिन्टेक कम्पनीलाई उक्त प्रदर्शनीमा उपस्थिति गराइएको जनाइएको छ । जेठ ६ देखि सुरु भएको प्रदर्शनी तीन दिनसम्म सञ्चालन हुनेछ । यस अवसरले नेपाली आईटी तथा फिन्टेक कम्पनीलाई सीमा पार साझेदारी प्रवर्द्धन र नेपाली डिजिटल अर्थतन्त्रको अवसर अन्वेषण गर्न सहज हुने जनाइएको छ । फ्यानका अध्यक्ष साजन शर्माले नेपाली आईटी तथा फिन्टेक व्यवसायीका लागि यो ठूलो अवसर हुने बताए ।
डिलाइट डेरी वाइटनरको मीठो स्वाद,काठमाडौं (कास) सुजल डेरीले आफ्नो उत्पादन डिलाइट डेरी वाइटनरको प्रयोग गरेर मीठो परिकार बनाउन सकिने जनाएको छ । कम्पनीले डिलाइट डेरी वाइटनरको स्वादमा रूपान्तरण गर्दै स्वादिलो चिया र कफी बनाउन सकिने जानकारी दिएको हो । डिलाइट डेरी वाइटनरको प्रयोग गरेर खीर पनि बनाउन सकिने कम्पनीले जनाएको छ ।
नागरिक लगानी कोष र भूमि व्यवस्थापन विभागबीच सम्झौता,काठमाडौं (कास) नागरिक लगानी कोष र भूमि व्यवस्थापन तथा अभिलेख विभागबीच अनलाइन प्रणालीमार्फत धितो रोक्का तथा फुकुवा गर्ने सम्बन्धमा सम्झौता भएको छ । उक्त सम्झौतामा कोषका तर्फबाट कार्यकारी निर्देशक पर्वतकुमार कार्की र विभागका तर्फबाट महानिर्देशक शिवप्रसाद रेग्मीले हस्ताक्षर गरे । सम्झौतापछि काठमाडौं उपत्यकामा कोषले प्रदान गर्ने आवास तथा सरल कर्जाको धितो रोक्का तथा फुकुवा अनलाइनबाट हुनेछ । यसले आवास तथा सरल कर्जासम्बन्धी काम छिटो हुने विश्वास लिइएको छ ।
थाइल्यान्डमा सेरेस ३ सार्वजनिक,काठमाडौं (कास) चिनियाँ विद्युतीय सवारी निर्माता कम्पनी सेरेसले थाइल्यान्डमा आफ्नो ईभी एसयूभी सेरेस ३ गाडी सार्वजनिक गरेको छ । सेरेस ३ लाई एडिसन कम्पनीले थाई बजारमा भित्र्याएको हो । कम्पनीका अनुसार सेरेस ३ दुई भेरिएन्टमा उपलब्ध छन् । सेरेस ३ कम्फर्टको मूल्य ६ लाख ७० हजार र सेरेस ३ कम्फर्ट सनरुफको मूल्य ६ लाख ९९ हजार ९ सय थाईभाट रहेको कम्पनीको विज्ञप्तिमा उल्लेख छ । एडिसन ईभी डिलर नेटवर्क डेभलमेन्ट म्यानेजर तञ्जिरा पुरिट पुट्टिफनले कम्पनीले थाइल्यान्डमा सेरेसको केन्द्रीय शोरुम स्थापना गर्ने तयारी गरिरहेको जानकारी दिए । साथै कम्पनीले सन् २०२५ भित्र थाइल्यान्डमा ३० वटा डिलर खोल्ने र एक वर्षमा एक हजार युनिट सेरेस बिक्री गर्ने लक्ष्य लिएको जनाएको छ ।
युनुस अन्सारीविरुद्ध सम्पत्ति शुद्धीकरणमा पनि अनुसन्धान,"(काठमाडौं)नक्कली भारतीय नोट प्रकरणमा कैद सजाय भुक्तान गरी छुट्नै लागेका बाराका युनुस अन्सारीविरुद्ध प्रहरीले सम्पत्ति शुद्धीकरणमा समेत अनुसन्धान अघि बढाएको छ । प्रहरीको केन्द्रीय अनुसन्धान ब्युरो (सीआईबी) ले अन्सारीविरुद्ध सम्पत्ति शुद्धीकरणमा अनुसन्धान थालेको हो । कारागार व्यवस्थापन विभागका अनुसार ललितपुरको नख्खु कारागारमा रहेका उनी अदालतको फैसलाअनुसार ६ वर्षको कैद सजाय भुक्तान गरी आइतबार छुट्दै छन् । उनी रिहा हुने भएपछि सीआईबीले अनुसन्धानका लागि उपस्थित गराइदिन विभागलाई बुधबार पत्र पठाएको छ । त्यही पत्रका आधारमा कारागारबाट रिहा भएलगत्तै अन्सारीलाई अनुसन्धानका लागि नियन्त्रणमा लिने सीआईबीको तयारी छ ।अन्सारी पहिलो पटक १३ पुस २०६६ मा २५ लाख ४४ हजार ५ सय भारतीय जाली नोटसहित पक्राउ परेका थिए । उनी अर्को महिना १७ माघमा कारागार चलान भएका थिए । त्यति बेला उनी नेसनल टेलिभिजनका अध्यक्ष थिए । ६ असोज २०६७ मा पुनः ४० लाख ९१ हजार जाली नोट बरामद हुँदा पनि अन्सारी जोडिएका थिए । त्यसपछि करिब ५ वर्ष कैद सजाय भुक्तान गरेर उनी १८ असोज २०७० मा छुटेका थिए । तेस्रो पटक १० माघ २०७० मा पुनः ३५ लाख नक्कली भारतीय रुपैयाँसहित पक्राउ परेका अन्सारी फेरि सजाय भुक्तान गरी छुटे । १० जेठ २०७६ मा पुनः ७ करोड ६७ लाख ९४ हजार भारतीय जाली नोटसहित त्रिभुवन अन्तर्राष्ट्रिय विमानस्थलबाट उनी पक्राउ परे । त्यसपछि उनलाई अदालतले दोषी ठहर गर्दै ६ वर्ष कैद, ६० हजार जरिवाना र १३ सय रुपैयाँ क्षतिपूर्तिको सजाय सुनाएको थियो । त्यही कैद सजाय उनले पूरा गर्न लागेका हुन् । हिरासतबाहिर राख्दा अन्सारीमाथि सुरक्षा चुनौती देखिएकाले अनुसन्धानका लागि हिरासतमै लिनुपर्ने अवस्था आएको प्रहरीका एक अधिकारीको भनाइ छ । अन्सारी भारतीय आपराधिक गिरोहको निसानामा पर्दै आएका छन् । केन्द्रीय कारागारमा कैद भुक्तान गरिरहेका बेलासमेत अन्सारीमाथि भारतीय सुटर मनमित सिंह भनिने मनमित भाटियाले २६ फागुन २०६७ मा गोली हानी हत्या प्रयास गरेका थिए ।"
विद्यालय शिक्षा विधेयक टुंग्याउन सांसदले खोजे सरकारको प्रतिबद्धता,"काठमाडौं (कास) प्रतिनिधिसभाको शिक्षा, स्वास्थ्य तथा सूचना प्रविधि समितिका सदस्यहरूले विद्यालय शिक्षा विधेयकका विषयमा सरकारको धारणा माग गरेका छन् । सरकारले नेपाल शिक्षक महासंघसँग गरेका सहमति कार्यान्वयन, विद्यालय शिक्षामा राज्यले गर्न सक्ने लगानी, निजी विद्यालय र प्रारम्भिक बालविकास (ईसीडी) सञ्चालनको ढाँचाका विषयमा सांसदले धारणा माग गरेका हुन् । विद्यालय शिक्षा विधेयकका सम्बन्धमा उपसमितिले दिएको प्रतिवेदनमाथि बुधबार समितिको छलफलमा कांग्रेस सांसद धनराज गुरुङले शिक्षकसँग भएका सहमति के कति सम्बोधन गर्नुपर्ने हो भन्ने विषयमा शिक्षा मन्त्रालयले स्पष्ट पार्नुपर्ने बताए । शिक्षा मन्त्रालयको धारणाबिना विधेयकमाथि दफाबार छलफल गर्नुको औचित्य नहुने गुरुङले उल्लेख गरे । सरकार र शिक्षकबीच भएको सहमतिबाट उपसमितिको प्रतिवेदन विचलित भयो भन्ने गुनासो आएको छ । हुबहु नभए पनि सरकारले गरेका सहमति सम्बोधन गरिनुपर्छ, उनले भने, शिक्षकसँग संवाद गरेर शिक्षा मन्त्रालयले चित्त बुझाउनुपर्छ । समितिमा दफाबार छलफल गर्नुअघि नै सरोकारवाला पक्षसँग बसेर के कति कुरा सम्बोधन गर्ने निष्कर्षमा पुग्नुपर्छ ।पूर्वशिक्षामन्त्री समेत रहेकी सांसद विद्या भट्टराईले उपसमितिको प्रतिवेदनका कतिपय विषय अस्पष्ट रहेको औंल्याइन् । निजी विद्यालय र ईसीडी सञ्चालनका विषयमा सरकार र सांसद स्पष्ट भएर त्यहीअनुसार विधेयकमा व्यवस्था गर्नुपर्ने उनको भनाइ थियो । उपसमितिले यी दुई विषय टुंगो लगाउन सकेको छैन । भट्टराई शिक्षामन्त्री हुँदा भएको छलफलमा ईसीडीलाई विद्यालय संरचनाभित्र राख्ने र दुई वर्षको बनाउने विषयमा सहमति जुटेको थियो । तर उनले शिक्षामन्त्रीबाट राजीनामा दिएपछि ईसीडीका विषयमा भएको सहमति उल्टिएको थियो ।ईसीडीलाई विद्यालय संरचनाभित्र राख्ने सहमतिबाट शिक्षा मन्त्रालय पछाडि हटेपछि यो विषय पेचिलो बन्दै गएको छ । विद्यालय संरचनामा राख्दा शिक्षकको दायित्व थपिएर खर्च बढ्ने भन्दै शिक्षा मन्त्रालयले असहमति जनाएको छ । ईसीडीलाई दुई वर्षको बनाउँदा सामुदायिक र निजी विद्यालयमा समान व्यवस्था गरिनुपर्ने भट्टराईको भनाइ छ । अहिले ईसीडी १ वर्षे हुने व्यवस्था अनिवार्य तथा निःशुल्क शिक्षा ऐनमा छ । तर यो कुरा निजी विद्यालयका हकमा कहिल्यै कार्यान्वयन भएन । अब कार्यान्वयन हुने गरी ऐन बनाउनुपर्छ, उनले थपिन्, २ वर्षे ईसीडी बनाउने कि नबनाउने ? ईसीडी शिक्षकलाई शिक्षकका रूपमा मान्ने कि नमान्ने ? अहिल्यै स्पष्ट हुनुपर्छ । सामुदायिक विद्यालयमा १ वर्षे र निजीमा ४ वर्षसम्म ईसीडी कक्षाको पठनपाठन हुँदै आएको छ । सरकारले ईसीडीमा कार्यरतलाई शिक्षकभन्दा पनि बालविकास सहयोगी कार्यकर्ताको मान्यता दिएको छ ।राष्ट्रिय परीक्षा बोर्ड र शैक्षिक गुणस्तर परीक्षण प्राधिकरण स्वायत्तता बनाउने, शिक्षकलाई राजनीतिक दलमा आबद्ध हुन नदिने, निजी विद्यालयमा १० प्रतिशत छात्रवृत्ति लागू गर्ने, शिक्षककर्मचारीको मागको सम्बोधन गर्ने विषयमा स्पष्ट भएर मात्र दफाबार छलफल थालिनुपर्नेमा भट्टराईले जोड दिइन् । शिक्षक राजनीतिक दलमा आबद्ध नहुने भनियो । शिक्षक संगठन हुने कि नहुने ? शिक्षककर्मचारीको माग सम्बोधन गर्ने विषयमा पनि प्रतिवेदन स्पष्ट छैन । निजीले दिने १० प्रतिशत छात्रवृत्तिको कार्यान्वयन स्थानीय तहले गर्नुपर्छ, उनले भनिन् ।सांसद रेखा शर्माले उपसमितिले टुंगो लगाउन बाँकी रहेका विषयमा स्पष्ट भएपछि मात्रै समितिले विधेयक टुंगोमा पुर्याउन सकिने बताइन् । शिक्षकसँग गरेको सहमति विधेयकमा समावेश गर्ने कि नगर्ने हो ? शिक्षा मन्त्रालयले यसको खाका बनाओस्, उनले भनिन् । उपसमितिमा सहमति कायम भएका कतिपय विषय सरकारको प्रतिबद्धता अभावले उल्टिएको उनले औंल्याइन् । विधेयकले सामुदायिक विद्यालय सुधार, विद्यार्थी, अभिभावकलाई मुख्य ध्यान दिनुपर्ने सांसद शर्माले बताइन् । पूर्वशिक्षामन्त्री समेत रहेकी सांसद सुमना श्रेष्ठले पनि निजी विद्यालय, ईसीडी र शिक्षकसँगका सहमतिका विषयमा शिक्षा मन्त्रालयले स्पष्ट पार्नुपर्ने बताइन् । आन्दोलनको दबाबमा ऐन बन्दैन । सडक प्रदर्शनले मुद्दा मात्र स्थापित हुने हो, शिक्षक आन्दोलततर्फ संकेत गर्दै उनले भनिन्, समयसीमा तोकेर विधेयक पारित गर्नु हुँदैन । दबाबमा काम हुँदैन । मिहिन ढंगले छलफल गरेर मात्र निष्कर्षमा पुग्नुपर्छ । निजी विद्यालय सञ्चालनका विषयमा गलत भाष्य बनाइएको भन्दै श्रेष्ठले असन्तुष्टि जनाइन् । निजी विद्यालयलाई निषेध गरौं भनेको होइन, शिक्षाबाट मुनाफा कमाउन हुँदैन मात्र भनिएको हो, उनले भनिन्, निजीलाई राष्ट्रियकरण गर्न खोजेको भए पो राज्यले धान्छ, धान्दैन भन्ने कुरा हुन्छ । निजी स्कुललाई गैरनाफामूलक बनाउन राज्यको ६ खर्ब चाहिँदैन । सांसद डिगबहादुर लिम्बूले सरकारले शिक्षामा कति लगानी गर्न सक्छ भन्नेमा स्पष्ट धारणा आउनुपर्ने बताए । शिक्षकसँग भएको सहमति कसरी कार्यान्वयन गर्ने हो, सरकारले स्पष्ट भनिदिनुपर्छ । विधेयकमाथि छलफल हुँदा सरकार तयारी गरेर आउनुपर्छ, उनले भने, सरकार पानीमाथिको उभानो बन्ने, दोष सांसदलाई लगाउने गर्न मिल्दैन ।"
नयाँ युगतिर टोटनहम,"बिलबाओ (एएफपी) टोटनहमले १७ वर्ष लामो उपाधिविहीन यात्रामा पूर्णविराम लगाएको छ । युरोपा लिग फुटबल जितेपछि टोलीका लागि नयाँ युग सुरु हुन सक्नेछ र त्यसमा अहिलेका प्रशिक्षक एन्गे पोस्टेकोग्लु हुन पनि सक्छन्, नहुन पनि सक्छन् । यी अस्ट्रेलियाली प्रशिक्षकको नेतृत्वमा स्पर्सले सन् १९८४ यता पहिलो युरोपेली उपाधि पनि जितेको छ । भलै, क्लब घरेलु प्रिमियर लिगको १७ औं स्थानमा छ । सन् १९७८ यता घरेलु लिगमा टोटनहमको यो अहिलेसम्मकै सबैभन्दा खराब प्रदर्शन हो । त्यतिबेला टोटनहम माथिल्लो डिभिजनमा बढुवा भएको थियो । म्यानचेस्टर युनाइटेडमाथि प्राप्त १० को जितले टोटनहमलाई आर्थिक रूपमा १३ करोड ४० लाख डलर फाइदा पनि भएको छ । यो अबको सिजन टिम बलियो बनाउन प्रयोग हुनसक्छ । टोलीले अर्को सिजन च्याम्पियन्स लिग खेल्नेछ । टोटनहममा अझै केही यस्ता स्थान छन्, जहाँ व्यापक सुधार आवश्यक छ । केही प्रमुख खेलाडीको चोटले पनि दुःख दिएको छ । नतिजामा समग्र प्रदर्शन नै प्रभावित रहेको छ । तर टोटनहमका लागि युरोपा लिग सफलतासँगै प्राप्त सबैभन्दा ठूलो उपलब्धि हो, टिमले अब मानसिक रूपमा जित्ने सक्ने आत्मविश्वास बोक्न सक्छ । टोटनहमले अन्तिम पटक केही ठूलो जितेको भनेको सन् २००८ मा हो । त्यतिबेला टोलीले लिग कप जितेको थियो । पोस्टेकोग्लु आफैं मान्छन्, अबको सिजन म आफू हुन पनि सक्छु, नहुन पनि सक्छु, तर अहिले जुन प्रकारको अनुभव खेलाडीले बटुलेका छन्, त्यसले टिमलाई अत्यधिक फाइदा हुनेछ । कुनै टिमले लामो समयसम्म केही जित्न सकेन भने त्यो समय झन झन लामो हुँदै जान्छ । यो प्रवृत्ति तोड्न निकै गाह्रो हुन्छ, प्रशिक्षकले भने, अहिलका लागि धेरैलाई यो सफलताको अर्थ थाहा नहुन सक्छ । उनी के मान्छन् भने टिमका युवा खेलाडीले चाखेको यो सफलताले यस्तो उपलब्धि हात पार्न कति धेरै मिहिनेत गर्नुपर्छ भन्ने प्रस्ट भएको छ । उनी भन्छन्, हामीसँगै अहिले नै निकै प्रतिभाशाली खेलाडी छन् । उनी थप्छन्, अब उनीहरूसँग यस्तै सफलता कसरी हात पार्ने हो भनेर कुराकानी गर्न सकिन्छ । मलाई पूरा विश्वास छ, अहिलेको सफलताले सबै खेलाडीलाई अझ बढी मिहिनेत गर्न र यस्तै सफलता दोहोर्याउन प्रेरित गर्नेछ । यसका लागि सबै खेलाडीले त्याग गर्न सक्नुपर्छ । खेलाडीले अहिले सफलतापूर्वक पहाड चढेका छन् । तिनलाई थाहा भएको छ, पहाड कसरी चढ्ने भनेर । यसले टिमलाई अझ बलियो बनाउन मदत गर्नेछ । यो क्रम आउने वर्षमा पनि कायम राख्नुपर्छ । युनाइटेडलाई गाह्रोपराजित म्यानचेस्टर युनाइटेडका लागि भने यो नतिजाले टोलीलाई अँध्यारो भविष्यतर्फ धकल्ने सक्नेछ । युनाइटेडसामु अर्को सिजन युरोपेली फुटबल हुने छैन । त्यसमाथि लिगमा टोलीको प्रदर्शन क्लब इतिहासमै ५ दशकयता सबैभन्दा खराब छ । रुबेन एमोरिमको टिमले खराब घरेलु प्रदर्शनलाई ओझेलमा पार्दै बिलबाओमा सफलता हात पार्ने योजना बनाएको छ । तर, अन्त्यमा युनाइटेडको हातमा केही पनि नभएर शून्य परेको छ, यसै सिजन मात्रै टोटनहमले टोलीलाई लगातार चौथोपल्ट पराजित गरेको हो । टोटनहमको जितमा निर्णायक गोल ब्रेनन जोन्सनको नाममा रह्यो । यो गोल पनि युनाइटेडकै खराब प्रदर्शनले सम्भव भएको थियो । यो गोल आफैंले पूरा सिजन युनाइटेडको प्रदर्शन कस्तो रह्यो, त्यो छर्लङ्ग पार्छ । सर एलेक्स फर्गुसन प्रशिक्षक छँदा सफलताको शिखरमा पुगेको युनाइटेड इंग्लिस फुटबलको मात्र नभएर युरोपकै शक्ति थियो, तर अहिले झरेर भुईंमै खसेको छ । सन् २०१४०१५ यता पहिलो पटक युनाइटेडले अबको सिजन युरोपमा खेल्ने छैन । यो यस्तो बेला सत्य साबित भएको छ, जतिबेला प्रिमियर लिगमा ६ टिमले अर्को सिजन च्याम्पियन्स लिग खेल्नेछन् । नोभेम्बरमा एरिक टेन ह्यागबाट एमोरिमले टिम सम्हाल्ने अवसर पाएका थिए । स्पोर्टिङ लिस्वन छाडेर उनी युनाइटेड आएका थिए र उनीमाथि ठूलो विश्वास थियो । तर उनले टिमलाई माथि उकास्न सकेनन् । टिम अंकतालिकाको १६ औं स्थानमा छ । टोलीसँग ६ जितमात्र छ । त्यसबाट टोलीले बटुलेको अंक भनेकै ३९ मात्रै हो । यो सिजन युनाइटेडले सबैखाले प्रतियोगितामा गरेर २१ हार आत्मसात् गरेको छ । सन् १९७३१९७४ यता यो युनाइटेडको सबैभन्दा खराब प्रदर्शन हा । त्यतिबेला युनाइटेड २२ खेलमा पराजित भएको थियो र रेलिगेसनमा समेत परेको थियो । युरोपा लिगमा अगाडि बढ्दै गएपछि प्रशिक्षक एमोरिमले प्रिमियर लिग छाडेर यसलाई मात्र महत्त्व दिन थालेका थिए । तर युनाइटेडविरुद्धको फाइनलमा युनाइटेडको कमजोरी मात्रै खुलेन, एउटा असाध्यै खराब सिजनले पूर्णता पाएको छ ।"
पर्सा र रौतहट विजयी,पर्सा (कास) मधेश क्रिकेट लिग सिजन१ अन्तर्गत बिहीबार वीरगन्जमा पर्सा र रौतहट विजयी भएका छन् । नारायणी क्रिकेट मैदानमा पहिलो खेलमा पर्साले सर्लाहीलाई ६९ रनले पराजित गर्यो । सर्लाहीले टस जितेर फिल्डिङ रोजेपछि पर्साले १९ ओभरमा सबै विकेट गुमाएर १ सय २३ रन खडा गर्यो । महम्मद समिरले ३० र सफवान अलीले २४ रनको योगदान गरे । सर्लाहीका विशाल पटेलले ५ र नीरज यादवले २ विकेट लिए । जवाफमा रौतहट १३४ ओभरमा ५६ रनमात्र बनाउन सक्यो । विशाल पटेलले सर्वाधिक २८ रन बनाए । पर्साका चन्दन रामले ५ र रन्जित कुमारले १ विकेट लिए । चन्दन राम प्लेयर अफ द म्याच घोषित भए । दोस्रो खेलमा रौतहटले महोत्तरीलाई ४६ रनले हरायो । टस जितेको रौतहटले ५ विकेट गुमाई १ सय ३५ रन बनायो । डब्लु मल्लिकले ६२ र सन्नी साहले ४७ रन बनाए । महोत्तरीका अभिषेक तिवारीले ३ विकेट लिए । जवाफमा महोत्तरी १८३ ओभरमा ८९ रन बनाएर अलआउट भयो । प्रणय साहले सर्वाधिक २२ रन बनाए । रौतहटका नितेश यादव र सन्नी साहले ३३ विकेट लिए । रौतहटका सन्नी साह प्लेयर अफ द म्याच घोषित भए ।
सूर्य नेपाल च्यालेन्जमा शुक्रको अग्रता,"काठमाडौं (कास) नेपालका पूर्व नम्बर एक गल्फर शुक्रबहादुर राई ३ स्ट्रोकको अग्रतासहित सूर्य नेपाल च्यालेन्ज गल्फमा शीर्ष स्थानमा यथावत् छन् । उनले समग्रमा ११ अन्डर १ सय ९३ को स्कोरसहित भुवनकुमार रोक्कालाई पछि पारेका हुन् । बिहीबार शुक्रले ५ अन्डर ६३ को सानदार स्कोर बनाए । पहिलो दिन संयुक्त शीर्षस्थानमा रहेका भुवन पनि ५ अन्डर ६३ को स्कोर बनाएर समग्रमा ८ अन्डर १ सय ९६ सहित दोस्रो स्थानमा उक्लिए ।यो सिजन तीन उपाधि जितिसकेका नीरज तामाङले दिनकै उत्कृष्ट ६ अन्डर ६२ को स्कोर गरे । समग्रमा उनी ७ अन्डर १ सय ९७ सहित तेस्रो स्थानमा पुगे । इभन पार ६८ खेलेका दिनेश प्रजापति समग्रमा ५ अन्डर १ सय ९९ को स्कोरसहित चौथो स्थानमा झरे । समग्रमा ३ अन्डर २ सय १ बनाएका तोरणविक्रम शाही पाँचौंमा छन् । उनले ४ अन्डर ६४ स्कोर बनाए । साबिक विजेता रवि खड्का र सन्जय लामा समग्रमा २ अन्डर २ सय २ सहित संयुक्त छैटौं स्थानमा छन् । रविले ३ अन्डर ६५ र सन्जयले १ अन्डर ६७ को स्कोर गरे । समग्रमा १ अन्डर २ सय ३ स्कोर बनाएका जयराम श्रेष्ठ र वसन्तराज गुरुङले आठौं स्थानमा ओगटेका छन् जयरामले ३ अन्डर ६५ र वसन्तले २ अन्डर ६६ को स्कोर गरे । समग्रमा १ ओभर २ सय ५ सहित रमेश अधिकारी र भुवन नगरकोटी दसौं स्थानमा छन् । रमेशले ४ अन्डर ६४ र भुवनले २ अन्डर ६६ को स्कोर कार्ड बनाए ।शुक्रले फ्रन्टनाइन ३ अन्डर ३१ मा सक्दा पहिलो, दोस्रो, चौथो र आठौं होलमा बर्डी प्रहार गरे । तेस्रो होलमा भने एक शट खेर फालेपछि उनले ११ र १२ औं होलमा बर्डीसँगै ब्याकनाइन २ अन्डर ३२ मा पूरा गरे । भुवनले चौथो होल तथा सातौंदेखि नवौं होलसम्म लगातार तीन बर्डी प्रहार गर्दै फ्रन्टनाइन ४ अन्डर ३० मा सके । १२ र १३ औं होलमा सट बचाएका उनले १६ औं होलमासहित ब्याकनाइनमा १ अन्डर ३३ को कार्ड बनाए । उत्कृष्ट स्कोर बनाएका नीरजले बोगीरहित प्रदर्शन गरे । उनले फ्रन्ट र ब्याकनाइन दुवै ३ अन्डर ३१ मा सके । नीरजले पहिलो, दोस्रो, चौथो, १०, १३ र १५ औं होलमा बर्डी प्रहार गरे ।एमेच्योरतर्फ समग्रमा १ ओभर २ सय ५ को स्कोरमा राहुल विश्वकर्माले निश्चयजंग रायमाझीलाई ३ स्ट्रोकले पछि पारे । राहुलले इभन पार ६८ स्कोर गरे । समग्रमा ४ ओभर २ सय ८ स्कोर गरेका निश्चयले २ ओभर ७० स्कोर गरेका थिए ।"
लाङटाङ ट्रेल रन जेठ २४ मा,"काठमाडौं (कास) रसुवानुवाकोट पर्यटन समाजको आयोजनामा जेठ २४ गते लाङटाङ ट्रेल रन हुने भएको छ । लाङटाङ क्यान्जिन भ्यालीको क्याङजिन गुम्बा ३८४० मिटरबाट सुरु भई १९०० मिटर स्थित स्याफ्रुबेंसीमा पुगेर टुंगिने ट्रेल रन ३२ किमिको हुने आयोजक पर्यटन समाजका अध्यक्ष बलराम न्यौपानेले बिहीबार राजधानीमा आयोजित पत्रकार सम्मेलनमा बताए । प्रतियोगितामा स्वदेशी र विदेशी गरी १ सयभन्दा वढी खेलाडीको सहभागिता रहने र त्यसमा राष्ट्रिय खेलाडीको सहभागिता खुला गरिएको आयोजकले जनाएको छ । महिला र पुरुष दुवैतर्फका विजेताले १ लाख, दोस्रोले ७५ हजार, तेस्रोले ५० हजार, चौथोले २५ हजार र पाँचौं स्थान हात पार्ने खेलाडीले १५ हजार पुरस्कार प्राप्त गर्नेछन् ।"
मार्सको शतकमा गुजरातमाथि लखनउ हाबी,"अहमदाबाद (एजेन्सी) मिचेल मार्सको शतकप्रेरित लखनउ सुपर जायन्ट्सले इन्डियन प्रिमियर लिग (आईपीएल) मा बिहीबार गुजरात टाइटन्सलाई ३३ रनले पराजित गरेको छ । यसअघि नै प्लेअफमा स्थान सुरक्षित गरिसकेको गुजरातलाई हारले नराम्रोसँग धक्का लागेको छ ।गुजरात १३ खेलमा १८ अंक जोड्दै शीर्षस्थानमा छ । टोलीले एक खेल खेल्न बाँकी छ । रोयल च्यालेन्जर्स बेंगलुरु (आरसीबी) र पन्जाब किंग्सले आफ्नो बाँकी रहेको दुवै खेल जितेमा शीर्षस्थानको गुजरातलाई उछिन्दै क्वालिफायरमा पुग्नेछन् । यसअघि नै प्लेअफ दौडबाट बाहिरिसकेको लखनउ १३ खेलमा १२ अंक जोडेर सातौं स्थानमा यथावत छ । मार्सले १ सय १७ रन बनाएपछि टस हारेर ब्याटिङमा आएको गुजरातले निर्धारित २० ओभरमा २ विकेट गुमाई २ सय ३५ रन बनाएको थियो । प्लेयर अफ द म्याच मार्सले ६४ बलमा १० चौका र ८ छक्का प्रहार गरे । अर्शद खानको बलमा आउट हुनुअघि मार्सले एडेन मारक्रमसँग पहिलो विकेटमा १० ओभरभित्र ९५ र निकोलस पुरनसँग दोस्रो विकेटमा १ सय २१ रन जोडेका थिए ।साइ किशोरको बलमा आउट हुनुपूर्व मारक्रमले २४ बल खेल्दै ३ चौका र २ छक्का प्रहार गरे । पुरन २७ बलमा ४ चौका र ५ छक्कासहित ५६ र कप्तान ऋषभ पन्त ६ बलमा २ छक्कासहित १६ रनमा अविजित रहे । सेरफन रदरफोर्ड र मसुद शाहरूख खानले ४० बलमा ८६ रन जोडे पनि जवाफमा आएको गुजरातले २० ओभरमा ९ विकेट गुमाई २ सय २ रनमात्र बनाउन सक्यो । रदरफोर्ड २२ बल खेल्दै १ चौका र ३ छक्कासहित ३८ रनमा आउट भए । शाहरूखले २९ बलमा ५ चौका र ३ छक्कासहित ५७ रन बनाए । साई सुदर्शन १६ बलमा २१, कप्तान शुवमन गिल २० बलमा ७ चौकासहित ३५ तथा जोस बटलर १८ बलमा ३ चौका र २ छक्कासहित ३३ रन बनाएर आउट भए । लखनउका विल ओरोर्कले ४ ओभरमा २७ रन खर्चेर ३ विकेट लिए । आयुष बदोनी र अभेष खानले २२ विकेट लिए ।"
