शीर्षक,विवरण
युद्धमा भारतपाकिस्तान,"(काठमाडौं) कश्मीरको पहलगाममा दुई साताअघि भएको आतंकवादी हमलाले अन्ततः भारत र पाकिस्तानलाई युद्धमै डोर्याएको छ । सन् १९४७ मा विभाजनयता सन् १९६५, १९७१ र १९९ मा युद्ध लडेका दुई देश हवाई तथा स्थल युद्धमा होमिएपछि विश्वभर चिन्ता छाएको छ । अपरेसन सिन्दूर घोषणा गरेको भारतले बुधबार बिहान पाकिस्तान र पाकिस्तान प्रशासित कश्मीरका ९ स्थानमा मिसाइल हमला गरेको थियो जसमा आतंकवादी शिविरलाई निसाना बनाइएको दाबी भारतको थियो । उता पाकिस्तानले भने महिला बालबालिकासहित कम्तीमा ३१ जना मारिएको जनाएको थियो । पाकिस्तानले बिहीबार अपराह्न उत्तरपश्चिमी भारतका १५ सैन्य शिविरमा लक्ष्य गरी ड्रोन र मिसाइल आक्रमण गरेको भारतको दाबी छ । पाकिस्तानले अवन्तिपुरा, श्रीनगर, जम्मु, पठानकोट, अमृतसर, कपुरथला, जालन्धर, लुधियाना, आदमपुर, भटिन्डा, चण्डीगढ, नाल, फलोदी, उत्तरलाई र भुजलाई निसाना बनाएको भारतले जनाएको छ । ती सहरमा गरिएका हमलालाई हवाई प्रतिरक्षा प्रणालीद्वारा निष्क्रिय पारिएको दाबी भारतीय रक्षा मन्त्रालयले गरेको छ । लगत्तै भारतले पाकिस्तानको लाहोरस्थित हवाई प्रतिरक्षा प्रणाली निष्क्रिय पारिदिएको भारतको दाबी छ । बुधबारयता २५ वटा भारतीय ड्रोन खसालेको पाकिस्तानी सेनाले दाबी गरेको छ । तीमध्ये ३ ड्रोन रावलपिन्डीमा खसालेको दाबी छ । पाकिस्तानका कराँचीलगायतका केही सहरमा ड्रोनका कारण क्षति पुगेका तस्बिर सार्वजनिक भएका छन् । पाकिस्तानले भारत प्रशासित जम्मु सहरमा बिहीबार साँझ हमला गरेको छ । समाचार एजेन्सीका अनुसार जम्मुस्थित विमानस्थलमा विस्फोट भएको छ । गोलाबारी वा क्षेप्यास्त्र हमलाको आशंका गरिएको छ, जम्मुकश्मीर प्रहरीका पूर्वमहानिर्देशक शेष पल वैदले सामाजिक सञ्जाल एक्समा लेखेका छन्, हाल त्यहाँ ब्ल्याकआउट छ । लगत्तै क्रिकेट शृंखला आईपीएलअन्तर्गत हिमाञ्चलको धर्मशालामा बिहीबार साँझ भइरहेको पञ्जाब र दिल्लीबीचको खेल पनि पहिलो इनिङ्सको ११ औं ओभरमा रोकिएको थियो । भारतको पञ्जाब प्रान्तको पठानकोट सहरमा पनि विस्फोट सुनिएको प्रहरी स्रोतलाई उद्धृत गर्दै हिन्दुस्तान टाइम्सले समाचार लेखेको छ ।पाकिस्तानले जम्मुकश्मीरमा गरेको आक्रमणमा ज्यान गुमाउनेको संख्या १६ पुगेको भारतीय विदेश सचिव विक्रम मिस्रीले पुष्टि गरेका छन् । उनका अनुसार ५९ जना घाइते छन् । पाकिस्तानले सर्वसाधारणमाथि आक्रमण गरेको छ, पहलगाममा २२ अप्रिलमा भएको आक्रमणमा पाकिस्तान जिम्मेवार छ भन्ने फेरि पुष्टि भएको छ, प्रेस ब्रिफिङमा मिस्रीले भने । उता, भारतीय हवाई हमलाले नीलमझेलम बाँधमा क्षति पुगेको पाकिस्तानले जनाएको छ । भारतले भने त्यसको खण्डन गरेको छ । नीलमझेलम बाँधमा क्षति पुगेको भन्ने पाकिस्तानको दाबी सरासर झूट हो, विदेश सचिव मिस्रीले भने, भारतले आतंकवादीका पूर्वाधारमा मात्रै हवाई आक्रमण गरेको छ ।नीलमझेलम बाँध पाकिस्तान प्रशासित कश्मीरमा रहेको जलविद्युत् परियोजनाको एक हिस्सा हो । बाँधले नीलम नदीको पानीलाई झेलम नदीमा रहेको विद्युत् केन्द्रमा मोड्छ । ९ सय ६९ मेगावाट क्षमताको उक्त विद्युत् केन्द्र मुजफ्फराबादबाट ४२ किलोमिटर दक्षिणमा छ । भारतसँग तनाव बढेपछि पाकिस्तानको पञ्जाब प्रान्तका विद्यालय दुई दिनका लागि बन्द गरिएको छ । पञ्जाब सरकारले शुक्रबार र शनिबार सबै विद्यालय बन्द राख्न आदेश दिएको हो । ओलेभल र एलेभलका परीक्षा भने तोकिएकै तालिकाअनुसार जारी रहने जनाइएको छ । भारतको पञ्जाब प्रान्तमा पनि तीन दिन विद्यालय बन्द गरिएको छ । पाकिस्तानको लाहोरस्थित अमेरिकी महावाणिज्य दूतावासले आफ्ना कर्मचारीलाई सुरक्षित स्थानमा जान आग्रह गरेको छ । दूतावासले वेबसाइटमा सूचना जारी गर्दै लाहोरको मुख्य विमानस्थल वरपरको क्षेत्र खाली गर्ने पाकिस्तानी अधिकारीको तयारी रहेको पनि जानकारी दिएको छ ।आईपीएल र पीएसएल प्रभावितभारतपाकिस्तानबीच तनाव बढेपछि दुवै मुलुकमा भइरहेका क्रिकेट लिग प्रभावित भएका छन् । भारतको उत्तरी सहर धर्मशालामा बिहीबार साँझ पञ्जाब किंग्स र दिल्ली क्यापिटल्सबीच इन्डियन प्रिमियर लिग (आईपीएल) को खेल चल्दाचल्दै स्थगन गरिएको छ । पञ्जाब किंग्सले १०१ ओभरमा १ विकेटको क्षतिमा १२२ रन बनाएको अवस्थामा खेल रोकिएको हो । भारतीय क्रिकेट बोर्ड (बीसीसीआई) ले रंगशालामा गम्भीर प्राविधिक समस्या भएकाले खेल रोक्नुपरेको जनाएको छ । तर, पाकिस्तानले जम्मु सहरमा आक्रमण गरेपछि विद्युत् आपूर्तिमा अवरोध र सुरक्षा चुनौतीले खेल रोकिएको अधिकारीहरूले जनाएका छन् । धर्मशालामा आइतबार हुने भनिएको आईपीएलको खेल यसअघि नै गुजरातको अहमदाबाद सहरमा सारिएको छ । गुजरात क्रिकेट संघका सचिव अनिल पटेलले भारतीय सञ्चारमाध्यमलाई बताएअनुसार धर्मशालामा हुने भनिएको पञ्जाब किंग्स र मुम्बई इन्डियन्सबीचको खेल अहमदाबादमा हुनेछ । यस्तै, पाकिस्तानको रावलपिन्डी क्रिकेट स्टेडियममा बिहीबार साँझका लागि निर्धारित पाकिस्तान सुपर लिग (पीएसएल) क्रिकेटको खेल रद्द गरिएको छ । पाकिस्तान क्रिकेट बोर्ड (पीसीबी) का अधिकारीले पीएसएलका बाँकी सबै खेल कराँची, दोहा र दुबईमा सार्न सुझाव दिएका छन् । पीसीबीले बुधबार भारतीय आक्रमण र दुई मुलुकबीच बढ्दो तनावका बाबजुद पीएसएल निर्धारित योजनाअनुसार नै अगाडि बढ्ने बताएको थियो । पीएसएल मे १८ मा समाप्त हुने तालिका छ, अन्तिम खेल लाहोरमा हुने तय छ ।"
आतंकवादविरुद्धको लडाइँमा सबैलाई साथ: नेपाल,"काठमाडौं (कास) भारत र पाकिस्तानबीच बढ्दो तनावबारे धारणा सार्वजनिक गर्दै नेपालले आतंकवादविरुद्धको लडाइँमा सबैको साथमा रहेको जनाएको छ । परराष्ट्र मन्त्रालयले बिहीबार विज्ञप्ति जारी गर्दै आतंकवादविरुद्धको लडाइँमा नेपाल सबैसँग साथमै उभिएको जनाएको हो ।भारत प्रशासित कश्मीरको पहलगाममा पर्यटकमाथि भएको आतंकवादी हमलापछि दुई देशबीच तनाव बढेको हो । पहलगाम घटनामा १ नेपाली नागरिकसहित २६ जनाले ज्यान गुमाएका थिए । उक्त दुःखद घटना र साझा पीडामा नेपाल र भारत एक ठाउँमा उभिएका थिए, परराष्ट्रको विज्ञप्तिमा भनिएको छ, उक्त आततायी आतंकवादी हमलाको नेपालले तुरुन्तै स्पष्ट रूपमा भर्त्सना गरेको स्मरणीय छ । नेपालको आतंकवादविरुद्धको अडान दृढ छ ।भारत र पाकिस्तानबीच बढ्दो तनावप्रति नेपालले चिन्ता व्यक्त गरेको छ । साथै, आफ्नो भूमिबाट छिमेकी मुलुकविरुद्ध कुनै पनि गतिविधि हुन नदिने प्रतिबद्धता नेपालले जनाएको छ । भारत र पाकिस्तानबीचको द्वन्द्व कम हुने अपेक्षा गर्दै नेपालले यस क्षेत्रमा स्थिरता र शान्ति स्थापना हुने आशा व्यक्त गरेको विज्ञप्तिमा उल्लेख छ ।"
नेपालको अन्तर्राष्ट्रिय उडान प्रभावित,"(काठमाडौं)भारत र पाकिस्तानबीच चर्किएको द्वन्द्वका कारण नेपालको अन्तर्राष्ट्रिय उडान प्रभावित भएको छ । नेपालबाट तुर्किए, कतार, दुबई, कुवेत, साउदी अरबलगायत पश्चिम एसियाली मुलुकका सहरमा पुग्ने उडान बुधबारदेखि दुई घण्टासम्म ढिलो हुन थालेको छ । पश्चिम एसियाबाट हरेक दिन नेपाल आउने १५ र फर्किने १५ हाराहारी उडान प्रभावित हुन थालेका छन् । इस्तानबुलबाट काठमाडौं आउने टर्किस एयरलाइन्सको जहाजले नेपाल आउँदा १ घण्टा बढी समय लगाउन थालेको छ भने काठमाडौंबाट फर्किंदा झन्डै २ घण्टा बढी समय लागेको छ, त्रिभुवन अन्तर्राष्ट्रिय विमानस्थलका महाप्रबन्धक जगन्नाथ निरौलाले भने । उनका अनुसार कतार, दुबई, साउदी अरब, कुवेतबाट नेपाल आउजाउ गर्ने वायुसेवाको उडानलाई १ घण्टा बढी समय लाग्ने गरेको छ । कतार एयरवेजले कतारबाट, फ्लाई दुबईले दुबई, जजिरा र कुवेत एयरवेजले कुवेत, एयर अरेबियाले शारजहा र दुबईबाट नेपालमा उडान गर्दै आएका छन् । नेपालबाट हिमालय एयरलाइन्सले साउदी अरब, दोहा, कुवेत र नेपाल वायुसेवा निगमले दोहा, दुबई र साउदी अरबको दमाममा उडान गर्छन् । यी वायुसेवाले इरान, अफगानस्तिान, पाकिस्तान हुँदै दिल्लीको हवाई रुट प्रयोग गर्थे । नेपाल आहोरदोहोर गर्न यो रुट छोटो थियो । भारतले पाकिस्तानमा हमला गरेपछि जहाजहरूले कतारबाट दुबई, ओमन हुँदै अरेबियन सागरको बाटो हुँदै भारतको मुम्बई भएर नेपाल आउजाउ थालेका छन् । नेपालबाट फर्किने जहाजहरू दिल्ली हुँदै पाकिस्तानको आकाश प्रवेश गर्नु नपर्ने भएपछि जहाजहरू भैरहवाको हवाई रुटको साटो सिमराबाट निस्केर लखनउ हुँदै मुम्बईको आकाशमा उडिरहेका छन् । पश्चिम एसियाबाट ओहोरदोहोर गर्ने विमानले अफगानिस्तान र पाकिस्तानको आकाश प्रयोग गर्थे, काठमाडौं विमानस्थलमा कार्यरत एक विदेशी वायुसेवाका स्टेसन म्यानेजरले कान्तिपुरसँग भने, भारतले आक्रमण थालेपछि हवाई रुट बदलिएको छ । यसले गर्दा नेपाल ओहोरदोहोर गर्ने हवाईमार्ग १ देखि २ घण्टासम्म लामो भएको छ । उडानको समय एक घण्टा बढ्दा २ लाख रुपैयाँदेखि साढे ६ लाख रुपैयाँसम्मको अतिरिक्त हवाई इन्धन खर्च हुने गरेको एक विदेशी वायुसेवा कम्पनीका नेपाल प्रमुखले बताए । अहिले नेपालबाट फर्किने न्यारोबडी जहाजले थप एक घण्टाका लागि कम्तीमा २ लाख रुपैयाँ र वाइडबडी विमानले ३ लाख रुपैयाँको अतिरिक्त हवाई इन्धन लिएर उड्नुपरेको छ, उनले भने, भारतको आकाशमा पनि पहिलेभन्दा बढी समय उड्दा हवाई रुटको भाडामा पनि अतिरिक्त भार पर्ने देखिन्छ । नेपालमा उडान गर्ने वायुसेवाले उडान कटौती गरेका छैनन् । भारत र पाकिस्तानबीच द्वन्द्व चर्किएपछि बुधबार सबै विदेशी वायुसेवाका प्रतिनिधिसँग बैठक गरेका थियौं, काठमाडौं विमानस्थल प्रमुख निरौलाले भने, वायुसेवाका प्रतिनिधिहरूले उडान समय वृद्धिबाहेक अरू समस्या तत्काल नदेखिएको बताउनुभयो । एसियाबाट युरोप जानेफर्किने वायुसेवाको चाप ओमन, यूएई र कुवेतको आकाशमा बढेको छ । रोयटर्सका अनुसार भारत र पाकिस्तान दुवैले एकअर्काको मुलुकबाट उड्ने वायुसेवालाई रोक लगाएपछि अन्य मुलुकका वायुसेवाले पनि पाकिस्तानको आकाश प्रयोग गरेका छैनन् । पाकिस्तानले आफ्नो आकाशमा व्यावसायिक उडान रोक लगाउने घोषणा भने गरेको छैन । कतार एयरवेजले भारतको अमृतसर र पाकिस्तान जाने सबै उडान अर्को निर्णय नभएसम्म रद्द गरेको जनाएको छ । डच एयरलाइन्स केएलएम र सिंगापुर एयरलाइन्सले पाकिस्तानको हवाई क्षेत्र प्रवेश नगरी उडान गरिरहेका छन् । कोरियन एयरले सोलदुबई उडानको रुट भारतबाट बदलेको छ ।"
नेपालमा १२९ प्रजातिका ३३५ प्रकारका पुतली,"(लुम्बिनी)नेपालमा १२९ प्रजातिका ३३५ प्रकारका पुतली पाइएका छन् । पुतलीको विविधता र संख्याबारे जानकारी लिने उद्देश्यसहित गरिएको बिग बटरफ्लाई गणना अभियानले नेपालमा पाइने पुतलीको प्रजातिको संख्या र प्रकार पहिचान गरेको हो । बटरफ्लाई वाचर्स नेपाल, भक्तपुरले ३ मार्चदेखि सुरु गरेको ५९ दिने बिग बटरफ्लाई अभियान अप्रिल ३० मा सकिएको छ । खोटाङ, कास्की, सुनसरी, लमजुङ, काठमाडौं, ललितपुर, भक्तपुर, मकवानपुर, सुर्खेत, कपिलवस्तु, धादिङ, झापा र कञ्चनपुर जिल्लाका २५ ठाउँमा पुतली गणना गरिएको थियो । अभियानमा स्वयंसेवी र संरक्षणको काममा ३२ जना गणक सहभागी थिए । उनीहरूले मुलुकको २५ ठाउँमा गरेको गणनामा १२९ प्रजातिका ३३५ पुतली गणना गरेका थिए । गणनामा विज्ञान, प्राणीशास्त्र र व्यवस्थापन संकाय अध्ययनरत स्नातक र स्नातकोत्तर अध्ययनरत विद्यार्थी सहभागी थिए । पुतलीप्रेमी फोटोग्राफर र फोटो पत्रकार पनि गणनामा सहभागी थिए । नेपालमा पाइने पुतलीका प्रजाति, पाइने क्षेत्र, संख्या र फोटो खिच्ने उद्देश्यले गणना अभियान चलाइएको बटरफ्लाई वाचर्स नेपालका संस्थापक तथा पुतलीविद् सनेजप्रसाद सुवालले बताए । यो तेस्रो अभियान हो, उनले भने, यसको थिम बटरफ्लाई म्याराथन राखिएको छ । गणनामा सहभागी हुनेले धेरैभन्दा धेरै पुतली गणना गरून् भनेर अभियानलाई बटरफ्लाई म्याराथन नाम दिइएको उनले बताए । अभियानमा सबैभन्दा धेरै पुतलीको तस्बिर खिच्नेलाई पुरस्कारको व्यवस्था गरिएको छ । अमृत साइन्स क्याम्पस, काठमाडौंमा वातावरण विज्ञानमा स्नातक अध्ययनरत सिद्धार्थ सापकोटाले सबैभन्दा बढी तस्बिर खिचेर पहिलो पुरस्कार पाएका छन् । उनले पोखरा र काठमाडौं उपत्यकामा ६३ प्रजातिका ६८ पुतलीको फोटो खिचेका थिए । त्यस्तै, फ्रिलान्स नेचुरलिस्ट अञ्जुकुमारी ढकालले दोस्रो पुरस्कार जितेकी छन् । उनले १८ प्रजातिका २३ पुतलीको तस्बिर खिचेकी थिइन् । पुतली गणनामा साइटिस सूचीमा रहेका कमन वर्डविङ र विरलै देखिने लोपोन्मुख सिरिन पुतलीको पनि गणना गरिएको थियो । बटरफलाई वाचर्स नेपाल सोसल साइन्स बेस्ड सोसल मिडिया प्लेटफर्म हो । यसले पुतलीको अध्ययन अनुसन्धान, संरक्षण, सचेतना र शिक्षामूलक काम गर्दै आएको छ । मौसमका हिसाबले पुतली बढी देखिने समयमा अभियान चलाएर बढीभन्दा बढी सूचना संकलन गर्न अहिले गणना गरिएको वाचर्स नेपालले जनाएको छ । मार्च, अप्रिल, जुन र जुलाई महिनामा वन क्षेत्रमा पुतली र दुर्लभ पुतली बढी देखिन्छ । नेपालमा सबैभन्दा बढी ६ सय ९२ प्रजातिका पुतली पाइएको अभिलेख छ । यसअघिको दोस्रो पुतली गणनामा दुई सय ५० बढी प्रजातिका पुतली पहिचान भएको थियो । तराईदेखि हिमालको ७ हजार मिटरसम्म पुतली पाइएको रेकर्ड छ । वैज्ञानिकहरूका अनुसार विश्वमा पाइने पुतलीका ५ परिवार हेस्पिरडाई, प्यापिलिनोइडी, पिरिडी, लाइसिनिडी, रियोनिडी र निम्फालिडीकै पुतलीहरू नेपालमा पाइन्छन् । केही पुतलीहरू भने नेपालमा मात्र रेकर्ड भएका छन् । विश्वकै दुर्लभ ग्रेक हकस्टिक सेलर, केसरी हिन्द पुतली, नेपाल वाल, नेपाल स्किपर, नेपाल मेडो ब्लु र मनाङ मेडो ब्लु प्रजातिका पुतली नेपालमा मात्र पाइन्छन् । ग्रेक हकस्टिक सेलर, केसरी हिन्द पुतली, नेपालको गोदावरीमा र मनाङ मेडो ब्लु मनाङमा मात्र पाइन्छ । नेपालमा पाइने सबैभन्दा ठूलो पुतली गोल्डेन वर्डविङ हो । यसको लम्बाइ १५० मिलिमिटरदेखि १९४ मिलिमिटर हुन्छ । यो साइटिसमा पनि सूचीकृत छ । यहाँ पाइने सबैभन्दा सानो पुतली स्मल ग्रास ज्वेल हो । यसको लम्बाइ १५ मिलिमिटर र २२ मिलिमिटरसम्म हुन्छ । नेपालमा सबैभन्दा बढी पुतली अन्नपूर्ण संरक्षण क्षेत्रमा पहिचान भएका छन् । काठमाडौं उपत्यकामा गोदावरी र तराईको चितवन पनि पुतली बढी पाइने क्षेत्रमा गनिन्छ । वातावरणलाई मनमोहक बनाउने पुतलीले समाजपयोगी काम पनि गर्छ । यसले अप्रत्यक्ष रूपमा कृषि उत्पादन बढाउन सघाउँछ । अन्नबाली, तेलहन र फलफूलमा परागसेचनमा महत्त्वपूर्ण भूमिका खेल्छ । फूलको रस चुस्दाचुस्दै भालेपोथी फूलबीच परागसेचन भई उत्पादनमा राम्रो योगदान गर्छ । पुतलीले जलवायु परिवर्तनको सूचकका रूपमा पनि काम गर्छ । पुतली भेटिनु भनेको स्वस्थ वनको सूचक पनि हो । आकर्षक देखिने पुतलीले पर्यापर्यटनका लागि समेत भूमिका खेल्ने वन्यजन्तु विशेषज्ञ डा हेमसागर बरालले बताए । मौरीपछि सबैभन्दा बढी पुतलीले पोलिनेटरको काम गर्छ । संसारका ८० प्रतिशत खाद्यान्न उत्पादन गर्न परागसेचन आवश्यक पर्छ, उनले भने, नभए उत्पादन हुँदैन । भोकमरी हुन्छ । यसले जनजीवन नै प्रभावित पार्छ । वातावरणलाई मनमोहक बनाउने पुतली समाजपयोगी काम पनि गर्छ ।"
खरिद प्रक्रियामा विवादले आइरन चक्कीदेखि रेबिजका भ्याक्सिनसम्म अभाव,"(काठमाडौं)खरिद प्रक्रियामा विवादले देशभर आइरन चक्की, कुपोषित बालबालिकालाई खुवाउने पोषकतत्त्व, भिटामिन ए जस्ता अत्यावश्यक औषधि र अतिरिक्त पोषणतत्त्वको अभाव हुन थालेको छ । पिल्सलगायत परिवार नियोजनका अस्थायी साधन, एन्टी रेबिज भ्याक्सिनसमेत अभाव हुने स्थितिमा पुगेको छ । स्वास्थ्य सेवा विभागले औषधि खरिद गर्न टेन्डर गर्दा विवाद भई प्रक्रिया रोकिएको हो ।विभागले समयमै खरिद गर्न नसक्दा ६ महिनादेखि ५ वर्षमुनिका बालबालिकालाई वैशाख र कात्तिकमा खुवाउने गरिएको भिटामिन ए कार्यक्रम प्रभावित हुने भएपछि युनाइटेड नेसन चिल्ड्रेन फन्ड (युनिसेफ) सँग २० लाख डोज मागेर वैशाखमा वितरण गरिएको छ । यी औषधि सरकारले निःशुल्क वितरण गर्ने ९८ प्रकारका औषधिमा पर्छन् । स्वास्थ्य सेवा विभागले औषधि खरिद गर्न टेन्डर गर्दा कहिले राष्ट्रिय सर्तकर्ता केन्द्रले रोक्न निर्देशन दिने, कहिले अख्तियार दुरुपयोग अनुसन्धान आयोगमा उजुरी पर्ने गरेको छ । कहिले ठेकेदारको मिलेमतोमा एउटा मात्र कम्पनीले टेन्डर रकमभन्दा बढी मूल्यमा ठेक्का लिन खोज्ने काम हुदै आएको छ ।पछिल्लो समय कुपोषित बालबालिकालाई खुवाउने पोषकतत्त्व खरिद गर्न टेन्डर गर्दा रेवाची इन्टरनेसनल कम्पनी एउटाले मात्र ठेक्का हालेको थियो । उक्त कम्पनीले ठेक्का रकमभन्दा ४० प्रतिशत बढाएर हालेको थियो । स्वास्थ्य सेवा विभागले विवाद हुने भन्दै उक्त ठेक्का रद्द गरेको थियो ।स्वास्थ्य सेवा विभाग परिवार कल्याण महाशाखा प्रमुख डाविवेकलाल कर्ण कुपोषित बालबालिकालाई खुवाउने पोषकतत्त्व समयमा वितरण गर्न नसक्दा वैकल्पिक उपाय सोच्नुपर्ने स्थित आएको बताउछन् । औषधि खरिद गर्न हामीले बजेटको व्यवस्थापन र प्राविधिक सहयोग मात्र गर्ने हो, उनी भन्छन्, खरिद गर्ने काम विभागअन्तर्गतको व्यवस्थापन महाशाखाको हो ।स्वास्थ्य सेवा विभाग व्यवस्थापन महाशाखाका निर्देशक डापवनजंग रायमझी खरिद प्रक्रिया लामो र झन्झटिलो हुने गरेकाले पनि औषधि खरिदमा ढिलाइ भएको बताउछन् । कहिलेकाहीं ठेकेदारले बजार मूल्यभन्दा बढी रकममा टेन्डर हाल्ने गरेकाले पनि ठेक्का स्वीकृत गर्न नसक्ने हुन्छ, उनले भने, कतिपय औषधि उत्पादन कम हुने गरेकाले पनि चाहेजति खरिद गर्न समस्या हुने गरेको छ ।उनले नयाँ टेन्डरका लागि तयारी भइरहेको बताए । कन्डमजस्ता परिवार नियोजनका अस्थायी साधन र एन्टी रेबिज भ्याक्सिन खरिद गर्न चाँडै सम्झौता गर्दै छौं, उनले भने, तीनमहिने सुई खरिद गर्न टेन्डर गर्ने क्रममा छौं । अर्थ मन्त्रालयले एन्टी रेबिज भ्याक्सिन खरिद गर्न चालु आर्थिक वर्षमा १३ करोड रुपैयाँ, पोषकतत्त्व खरिद गर्न ४१ लाख रुपैयाँ, परिवार नियोजनको अस्थायी साधान इम्प्लान्ट, खाने चक्की (पिल्स), तीनमहिने सुई, कन्डम, आकस्मिक गर्भ निरोध चक्कीलगायत खरिद गर्न ७ करोड ६७ लाख रुपैयाँ र आइरन चक्की खरिद गर्न करिब ३ करोड रुपैयाँ छुट्याएको छ ।अहिले सुदूरपश्चिमका सरकारी स्वास्थ्य संस्थामा आइरन चक्की नहुँदा प्रसूति जाँचका लागि आएका महिला निराश भएर फर्कन बाध्य बनेका छन् भने सर्लाहीमा निःशुल्क पाउने रेबिजविरुद्धको भ्याक्सिन अभावका कारण स्थानीयवासी निजी क्लिनिकमा ६ सय ५० तिरेर लगाउनुपर्छ ।स्त्रीरोग विषेशज्ञहरूका अनुसार गर्भवती भएको चौथो महिनादेखि सुत्केरी भएको डेढ महिनासम्म अनिवार्य रूपमा आइरन चक्की खानुपर्छ । यसले गर्भको शिशुको वृद्धि विकास राम्रो हुन्छ । किशोरीहरूमा हुन रक्त अल्पता न्यूनीकरणका लागि १० देखि १९ वर्ष समूहका किशोरीहरूलाई आइरन चक्की खुवाउने गरिन्छ । वरिष्ठ स्त्रीरोग विषेशज्ञ डा मीरा हाडाका अनुसार गर्भवती महिलामा आइरनको कमी भएमा गर्भ तुहिने जोमिख बढ्न सक्छ । रक्तअल्पता अर्थात् एनिमिया हुन सक्छ, उनले भनिन् ।स्वास्थ्य मन्त्रालयको तथ्यांकअनुसार ५ वर्षमुनिका ३३ प्रतिशत बालबालिकामा रक्तअल्पता देखिएको छ । यसलाई सन् २०३० सम्ममा १० प्रतिशत झार्ने सरकारको लक्ष्य राखिएको छ । प्रजनन उमेरका महिलाहरूमा हुने रक्तअल्पता हुने दर नेपालमा २५ प्रतिशत छ । दिगो विकास लक्ष्य प्राप्तिका लागि २०३० सम्ममा १० प्रतिशत पुर्याउने सरकारको लक्ष्य छ ।स्वास्थ्य सेवा विभागका अनुसार गत वर्ष २३ लाख किशोरीहरूलाई आइरन चक्की खुवाएको थियो भने नेपालमा गर्भवतीमध्ये ६५ देखि ७० प्रतिशत महिलाले आइरन चक्की खाएको तथ्यांक छ । स्वास्थ्य सेवा विभाग परिवार कल्याण महाशाखाका पोषण शाखा प्रमुख लीलाविक्रम थापाले आइरन चक्की कतिपय प्रदेश स्वास्थ्य आपूर्ति केन्द्रले खरिद गर्ने क्रममा रहेको बताए । पहिलाको मौज्दात र अहिलको आवश्यकताको अनुमान गरेर स्थानीय तह र अस्पतालहरूले पनि खरिद गर्न सक्छ, उनले भने, दुई वर्षअघि प्रदेश आपूर्ति केन्द्रले खरिदमा ढिलाइ गर्दा विभागले खरिद गरेको थियो । त्यही भएर अहिले पनि विभागले खरिद गरेर पठाउँछु भन्ने स्थानीय तहमा भ्रम छ । तर, स्वास्थ्य सेवा विभागले अत्यावश्यक औषधि खरिद गर्न समयमा नभई अन्तिम समयमा मात्र पत्राचार गर्ने गरेको गुनासो स्थानीय तहको छ । इपिडिमियोलोजी तथा रोग नियन्त्रण महाशाखाअन्तर्गत सरुवा रोग नियन्त्रण शाखा प्रमुख डा हेमन्त ओझाले भ्याक्सिन कुकुरले टोक्ने टारगेट पर्सन थाहा नहुने र माग गरेअनुसार बजेट प्राप्त नहुने गरेकाले पनि अभाव हुने गरेको बताए । पछिल्लो समय सबै जना रेबिजबारे सचेत छन् । पहिला जोखिम वर्गले मात्र यो खोप लगाउने गर्छ, उनले भने, अहिले कुकुरले तोकेका सबै मानिसलाई लगाउने गरेकाले यसको खपत बढ्दो छ ।सरकारले सन् २०३० सम्ममा रेबिजबाट हुने मृत्यु शून्यमा झार्ने लक्ष्य लिएको छ । इपिडिमियोलोजी तथा रोग नियन्त्रण महाशाखाका अनुसार अझै वार्षिक रेबिजबाट १ सय जनाभन्दा बढीको मृत्यु हुने गरेको छ । जसमध्ये ९५ प्रतिशतलाई कुकुरको टोकाइबाट रेबिज लाग्ने गरेको छ । बाँकी स्याल, ब्यासो, बाँदर आदि जनावरको टोकाइबाट रेबिज सर्ने गरेको छ भने देशभर करिब ३ लाख जना कुकुरलगायत जनावरको टोकाइबाट प्रभावित हुने गरेको छ ।"
चौथाइवाले फर्किएलगत्तै कोश्यारीको राजनीतिक भेटघाट,"काठमाडौं (कास) भारतीय जनता पार्टीका विदेश विभाग प्रमुख विजय चौथाइवाले फर्केको एक साता नपुग्दै भाजपा नेता भगतसिंह कोश्यारीले काठमाडौंमा राजनीतिक भेटघाट सुरु गरेका छन् । कोश्यारीले बिहीबार प्रधानमन्त्री केपी शर्मा ओलीलाई बालुवाटार र माओवादी अध्यक्ष पुष्पकमल दाहाललाई खुमलटारस्थित उनकै निवासमा पुगेर भेटघाट गरेका थिए । साँझ भने उनले गृहमन्त्री रमेश लेखकसँग मन्त्री निवासमा डिनरसहित भेटघाट गरे । भारत र पाकिस्तानबीच तनाव बढिरहेका बेला कोश्यारीले सत्ता र विपक्षी दलका नेतालाई भेटेका हुन् । नेपालसँगको खुला सीमा आतंकवादीले दुरुपयोग गर्न सक्ने भन्दै कोश्यारीले गृहमन्त्री लेखकसँग सुरक्षास्थितिबारे संवाद गरेका थिए । नेपाल मामिलाका जानकारसमेत रहेका कोश्यारी नेपालभारत सीमा पुनरवलोकन लगायतका विषयमा सुझाव दिन गठित प्रबुद्ध व्यक्ति समूह (ईपीजी) को भारत तर्फका संयोजकसमेत हुन् ।गृहमन्त्री लेखकका अनुसार कोश्यारीले नेपालभारत सम्बन्धलाई विकसित गरेर लैजानुपर्ने बताएका थिए । नेपालको भूमि छिमेकीका विरुद्ध प्रयोग गर्न दिँदैनौं । नेपालभारत सम्बन्धलाई थप विकसित गर्नुपर्छ भन्ने पक्षमा सरकार छ, भेटपछि गृहमन्त्री लेखकले भने ।"
न्यायालय सुधारको मार्गचित्र,"नेपालमा २००९ साल वैशाख २६ गते प्रधान न्यायालय गठन भयो । त्यही दिनदेखि न्यायपालिका स्वतन्त्र भयो । शक्तिपृथकीकरणको जग बस्यो । कानुन दिवस पनि मनाउन लागियो । त्यसैले उक्त दिन सम्झेर हरेक वर्ष दिवस मनाइन्छ । घटना सम्झेर निरन्तर सुधारमा लाग्दा मात्र दिवस मनाउनु सान्दर्भिक हुन्छ । तर देखावटी दिवस मनाउनु स्रोत, साधन र समयको बर्बादी हो र राष्ट्रप्रति धोका पनि हो । कानुन दिवस बिदा मनाएर र चियापान आयोजना गरेर मनाउने तर न्यायपालिकाको सुधारमा लाग्दै नलाग्ने कञ्चित ठीक होइन । प्रधानन्यायालयको गठन स्वतन्त्र न्यायपालिकाका लागि महत्त्वपूर्ण दिन हो । त्यसैले कानुन दिवसको सट्टा स्वतन्त्र न्यायपालिका दिवस सान्दर्भिक हुन्थ्यो कि ? न्यायालय स्थापना स्वतन्त्र, सक्षम, निष्पक्ष र छिटो, छरितो, सुलभ न्यायका लागि हो । रिक्त हुनासाथ न्यायाधीश नियुक्तिका लागि हो । भागबन्डामा न्यायाधीश नियुक्तिका लागि होइन । विकृति, विसंगति र भ्रष्टाचारविहीन न्यायपालिकाका लागि हो । सशक्त एक्टिभिस्ट सर्वोच्च अदालतका लागि हो । स्वतन्त्र, सक्षम, अनुभवी, इमानदार र निष्ठावान् न्यायाधीशहरूको नियुक्तिका लागि हो । न्यायमा सबैको पहुँचका लागि हो । प्रधानन्यायालय स्थापना र बेलायतको सन् १७०० को एक्ट अफ सेटेलमेन्ट बन्नुको कारण समान छ । बेलायतमा अदालतको स्वतन्त्रताबारे राजा, संसद् र अदालतबीच फरक धारणा थियो । संसद् राजाको अधिकार छिनेर कानुन बनाउन आँट गर्दैनथ्यो । राजा आफू सार्वभौम ठान्थे । आफूले भनेको जस्तो फैसला अदालतबाट हुनुपर्छ भन्थे । प्रधानन्यायाधीश लर्ड एडवर्ड कोक थिए । उनले राजा कानुन जान्दैन । राजनीति जान्दछ । त्यसैले फैसला तपाईंले भनेको जस्तो होइन । हामी न्यायाधीशहरू कानुन जान्दछौं । कानुन र प्रमाणले जे भन्छ, हामी त्यही गर्छौं भने । विवाद अन्त्य भयो । बेलायती संसद्ले न्यायपालिकीय स्वतन्त्रता ग्यारेन्टी गर्ने कानुन बनायो । आजको दिनमा नेपालको न्यायालयमा समयमा न्यायाधीश नियुक्ति हुन सक्दैन । न्यायाधीशमाथि राजनीतिक भागबन्डाको नियुक्ति भन्ने छाप लागेको छ । संवैधानिक इजलासमा मुद्दाको ढिलाइ, कुनैकुनै रिट दर्ता गर्नमा कठिन, कारण देखाऊ आदेशमा समस्या, न्यायमा पहुँचमा कठिनाइ, प्रयोजन समाप्त भएकाले निरर्थक भन्ने आधारमा रिट खारेज हुने अवस्था, अन्तरिम आदेशको मागमा अग्राधिकार प्रदान आदिले न्याय प्रभावकारी बन्न नसकेको महसुस हुन्छ । प्रधानन्यायालय स्थापना हुँदा यी कुराहरू समस्या बन्लान् भनेर कल्पना नै गरिएन । न्यायाधीश नियुक्ति सर्वोच्च अदालतको आन्तरिक प्रशासनिक कार्य बनाइएको छ । नियुक्ति गर्ने अधिकार आफैंमा छ । तीनै तहका न्यायाधीशको योग्यता संविधानमा तोकिएको छ । न्यायाधीश नियुक्तिको सिफारिस गर्ने ५ सदस्यीय न्यायपरिषद् प्रधानन्यायाधीशको कमान्डमा छ । परिषद्को बैठक बसेर छलफल गर्नुपर्ने र संसदीय सुनुवाइ गर्न लाग्ने समय कटाएर बढीमा एक महिनाभित्र न्यायाधीश नियुक्त भइसक्नुपर्ने संवैधानिक व्यवस्था हो । न्याय प्रशासनलाई प्रभावकारी बनाउने संवैधानिक अधिकार प्रधानन्यायाधीशलाई छ । यो अधिकार धारा ७५ ले प्रधानमन्त्रीलाई शासन व्यवस्थाको सञ्चालन गर्न दिएको अधिकारजस्तै हो, जुन अधिकार व्यापक हुन्छ । संसदीय व्यवस्थामा मन्त्रिपरिषद्को निर्णय प्रधान हुन्छ । प्रधानमन्त्री संसद्प्रति उत्तरदायी हुने हुनाले उनको निर्णय नै मन्त्रिपरिषद्को निर्णय मानिन्छ । धारा ८२(१) अनुसार बनेको नियमावलीअनुसार यस्तो निर्णयले वैधानिकता पाउँछ । ८२(१) अन्तर्गतको जस्तो नियमलाई बेलायतमा ओम्नी बस क्युरेटिभ क्लज भारतमा गंगा क्लज भनिन्छ । यही कारणले गर्दा हाम्रो धारा ८२(१) अन्तर्गत बनेको नियमको न्यायिक पुनरावलोकन नहुने गरी संविधानले नै उन्मुक्ति दिएको छ । संविधानको धारा १३६ र धारा १५३ को व्यवस्थालाई धारा ७५ ले प्रधानमन्त्रीलाई दिएको अधिकारजस्तो प्रशासनिक मामिलामा आफ्नो अधिकारको स्रोत मानेर न्यायपरिषद्मा ५ सदस्यको एकमत हुन सकेन भने प्रधानन्यायाधीशको निर्णायक मत र भूमिका हुने नियम बनाउन आँट गरौं । प्रधानन्यायाधीशले न्यायपालिकालाई नेतृत्व गर्ने हो । नेतृत्व गर्ने कार्यभित्रै न्यायाधीश नियुक्ति पनि पर्ने हुनाले न्यायाधीश सिफारिसमा प्रधानन्यायाधीशको निर्णायक मत हुने नियमावली बनाउनु आवश्यक छ । संविधान क्रियाशील गर्न कुनै न कुनै अधिकारीमा विश्वास गर्नुपर्छ । प्रधानन्यायाधीशलाई विश्वास गरेर एकल जिम्मेवार बनाइयो भने, भागबन्डाको संस्कार अन्त्य हुन सक्छ । एकल जिम्मेवारीमा जस र अपजस एक्लैले व्यहोर्नुपर्ने हुनाले बदमासी गर्ने आँट नहुन सक्छ ।दलप्रति झुकाव भएको व्यक्ति न्यायाधीश बनाइएको आरोप न्यायपरिषद्ले खेपेको छ । भारतको सर्वोच्च अदालतले कलेजियमको फैसलामा नियुक्ति अगाडि व्यक्तिको कुनै दलप्रतिको झुकावको विवाद गर्नु हुँदैन । नियुक्ति भइसकेपछि दलप्रतिको आबद्धता र झुकाव पूर्णरूपले बिर्सने न्यायमूर्ति नियुक्ति गर्नुपर्छ भन्ने व्याख्या गरेको छ । लक्ष्मणप्रसाद अर्याल, अनुपराज शर्मा, कृष्णजंग रायमाझीजस्ता न्यायमूर्तिहरूलाई दल आबद्ध न्यायाधीश कसैले भनेनन् । सिफारिस गर्ने न्यायपरिषद्को पनि कहिल्यै आलोचना भएन । अर्याल, रायमाझी, शर्माको इजलासबाट शुद्ध न्याय पाइन्छ भन्ने छाप बस्यो । आज वर्षौंमा पेसी चढ्छ । वकिलले बहस गर्छन् । त्यतिबेलासम्म वकिलको फी मा लाखौं खर्च भएको हुन्छ । कति बाउको हैसियतले थालेका मुद्दा लड्दालड्दै बाजे बनिसकेका हुन्छन् । कतिको बाउ या पतिले गरेको मुद्दा छोरा या पत्नीले सकार्नुपर्ने हुन्छ । यी अवस्था आउनुमा मुद्दा गर्न आउनेको दोष हुँदैन । न्यायपालिकीय सुधारमा सरकारको भूमिका हुँदैन । न्यायपालिकाभित्रै प्रधानन्यायाधीशबाट सुधार हुनुपर्छ । यथास्थितिमा सर्वोच्च अदालत चलाउने हो भने कानुन दिवस कर्मकाण्डी बन्छ । संविधानको धारा ४६ को न्यायमा पहुँचका लागि महत्त्वपूर्ण मौलिक हक हो । धारा ४६ ले नै मौलिक हक र मानव अधिकार प्रचलन गराउँछ र संविधानको व्याख्या हुन्छ । धारा १३३(२) अनुसार सरकारलाई संविधानको घेरामा ल्याउँछ । रिट निवेदनमा ढाँचा मिलेको छ र त्यसमा व्याख्या हुनुपर्ने मौलिक हक र मानव अधिकारको कुनै धारा उल्लेख भएको छ भने निवेदन स्वतः दर्ता गरिपाउने हक हुन्छ । यो न्यायमा सरल पहुँचको हक हो । मौलिक हक नमान्ने हो भने अरू हक निरर्थक हुन सक्छ भनेर यो राखिएको हो । सर्वोच्च अदालत प्रशासन धारा ४६ को निवेदन दर्ता गर्न र इजलास सरकारलाई बोलाउन उदार बन्नुपर्छ । पञ्चायतकालमा दर्ता गरेको रिट भोलिपल्ट कारण देखाउ आदेश जारी गरेर सरकारलाई बोलाइन्थ्यो । अमेरिकाको सर्वोच्च अदालतले १८०३ को मार्वरीको मुद्दामा र भारतको सर्वोच्च अदालतले जजेज केसेज३ मा संविधान भनेको न्यायाधीशले जे भन्छ, त्यही हो भन्ने व्याख्या भएको छ । सर्वोच्चको न्यायिक अधिकारमा विवाद गरिएको होइन । सरकारलाई नबोलाई रिट अन्त्य गर्दा न्यायमा पहुँचको हक मारिनुका साथै संविधान उल्लंघन गरेर छाडा हुन प्रोत्साहन मिल्छ । भ्रष्टाचार बढ्छ । राजनीतिक विवाद र न्यायिक तबरले बन्दोबस्त गर्न नसकिने विवादबाहेक संविधानको एउटा धारा र ऐनको एउटा दफा मात्रको पनि व्याख्या गर्नुपर्ने निवेदन छ भने सरकारलाई बोलाएर दोहोरो सुनुवाइ गरिनुपर्छ । धारा ४६ त्यसैका लागि राखिएको हो । धारा ४६ को निवेदनमा सर्वोच्च अदालत संवेदनशील भए मात्र कानुनी शासन स्थापित हुन्छ । धारा ४६ र धारा १३३(२) मौलिक हक प्रचलन र नेपाल पक्ष भएको मानव अधिकारसम्बन्धी महासन्धि न्यायमा पहुँचका लागि उदार हुनुपर्छ । तबमात्र ल्यान्डमार्क फैसला आउँछ र सर्वोच्च अदालत विश्व परिचित हुन्छ । रिट निवेदन समयमा नै परेको हुन्छ । तर पालो नआउनाले रिटको प्रयोजन समाप्त भइसकेको हुन्छ । कानुनी भाषामा निरर्थक हुन्छ । निवेदन खारेज गरिन्छ । यो अवस्था आउन दिनु हुँदैन । विलम्ब गरेर रिट दर्ता गर्दा पनि खारेज हुने, समयमा दर्ता गरेको तर अदालतको ढिलाइका कारण निरर्थक भएर पनि खारेज हुने हुनुहुन्न । निरर्थक हुने अवस्थामा पुग्न लागेका निवेदनहरूलाई सुनुवाइमा राखेर फैसला गर्ने व्यवस्था गरिनुपर्छ ।अर्को सुधार गर्नुपर्ने भनेको अग्राधिकार दिने चलनमा हो । अग्राधिकार दिने प्रचलन नै खारेज गर्नुपर्छ । अग्राधिकार पाउने सबैको अधिकार हो । कुनैलाई अग्राधिकार दिनु, कुनैलाई नदिनु विभेदपूर्ण हुन्छ । अन्तरिम आदेशको माग अग्राधिकारमा निवेदकलाई पर्ने असरमा फरक छ । अन्तरिम आदेशले प्रभावकारी उपचार हुन्छ । अग्राधिकारले कुनै उपचार हुँदैन । कतिपय रिट निवेदनमा अग्राधिकार मरेपछिको डाक्टर जस्तो प्रमाणित छ । त्यसैले अन्तरिम आदेशका लागि अपूरणीय क्षति देखिन्छ भने अन्तरिम आदेश दिने, होइन भने नदिने व्यवस्था गरौं । अग्राधिकारको व्यवस्था हटाऔं । अन्त्यमा, २००९ सालमा प्रधानन्यायालय स्थापना गरेर आजको सर्वोच्च अदालतको जग हालियो । उक्त अदालतको गठन छिटोछरितो र सुलभ न्याय प्रदान गर्ने थियो । त्यतिबेला न्यायपालिका सुधार गर्ने जिम्मा कार्यपालिकामा थियो । तर धारा १३६ ले सरकारको सुधार गर्ने हक झिकेर प्रधानन्यायाधीशलाई दियो । अब न्यायपालिकामा जेजस्तो सुधार गर्नुपर्छ, त्यसको योजना प्रधानन्यायाधीशले तयार गर्नुपर्छ । मुद्दा जतिसुकै बढोस् न्यायाधीश जतिसुकै कम होस्, न्यायपालिका जतिसुकै विवादित बनोस्, संविधानले नै सरकारलाई जवाफदेही बनाएन । कानुन निर्माण, कर्मचारी भर्नाबाहेक न्यायाधीश नियुक्तिलगायत अन्य सम्पूर्ण काममा संविधानले प्रधानन्यायाधीशलाई आत्मनिर्भर बनायो । सरकारलाई दोष दिने ठाउँ छैन । गर्नुपर्ने सुधार धेरै छन् । थन्किएका प्रतिवेदनको कार्यान्वयन सुधारको सुरुवात हुन सक्छ । अन्त्यमा, सर्वोच्च अदालतले मनाउने कानुन दिवस बिदा र चियापानमा सीमित नहोस् । सुधारको सुरुवात होस् । केसी सर्वोच्च अदालतका पूर्वन्यायाधीश हुन् ।"
आईपीओमा कमिसन: यथाशीघ्र निरूपण गरिनुपर्ने आरोप,"प्राथमिक सेयर निष्कासन (आईपीओ) का लागि कमिसन माग्न धितोपत्र बोर्ड (सेबोन) बाटै बिचौलिया परिचालन गरिएको र ७ प्रतिशतसम्म कमिसन मागिएको जलविद्युत् कम्पनीहरूको आरोप सामान्य होइन । आरोप सार्वजनिक भएलगत्तै अख्तियार दुरुपयोग अनुसन्धान आयोगले सेबोनमा छापा मारेको छ । बोर्डका कामकारबाहीसम्बन्धमा यसअघि पनि लिखित तथा मौखिक उजुरीहरू आएका र पछिल्ला दिनहरूमा थप सूचना बाहिरिएपछि अनुसन्धान सुरु गरेको आयोगको भनाइले पुँजीबजारको नियामक निकाय गम्भीर बेथितिबाट गुज्रिरहेको संकेत गर्छ । अबका दिनमा बोर्ड नेतृत्वदेखि आरोप लगाउने जलविद्युत् प्रवर्द्धकसम्मले आआफ्ना तर्क र प्रतितर्क गर्ने र त्यसबाट भ्रम सिर्जना हुन सक्ने भएकाले पनि यथाशीघ्र यथार्थ विवरण सतहमा आउनुपर्छ । यसले पुँजीबजारमा सर्वसाधारणको र सार्वजनिक संस्थाको मर्यादा जोगाउन सक्छ ।धितोपत्र बोर्डमा बुधबारसम्म ८९ कम्पनीले ५६ अर्ब ७ करोड ९३ लाख २७ हजार १ सय ३२ रुपैयाँ बराबरको आईपीओ अनुमतिका लागि आवेदन दिएका छन् । तीमध्ये सबैभन्दा धेरै जलविद्युत् समूहका ४३ कम्पनी छन् । स्वतन्त्र ऊर्जा उत्पादकको संस्था (इप्पान) का अनुसार, १००९५२ मेगावाट क्षमताका ४३ आयोजना आईपीओ अनुमतिको पर्खाइमा छन् । उनीहरू आईपीओबाट करिब २४ अर्ब उठाउने योजनामा छन् । ५ प्रतिशत कमिसनकै हिसाबले पनि १ अर्ब २० करोड रुपैयाँ हुन आउँछ । एकातिर आईपीओका लागि भइरहेको अस्वाभाविक ढिलाइबाट प्रवर्द्धकहरूले नोक्सान व्यहोर्नुपरेको छ । अर्कोतिर, आरोप लगाइएजस्तो बिचौलिया लगाएर कमिसनसमेत मागिएको हो भने, उनीहरू थप मारमा परेको बुझ्न सकिन्छ । यस्तो प्रवृत्ति क्षम्य हुनु हुँदैन । अघिल्लो सत्ता गठबन्धन भत्किने एउटा कारणका रूपमा सेबोन अध्यक्ष पदलाई पनि जोडेर हेरिन्छ । जसले यो पदमा पुग्ने वा पुर्याइने विषय सामान्य नियुक्ति मात्रै होइन भन्ने स्थापित गरेको छ । यो पृष्ठभूमिलाई समेत ख्याल गरेर प्रवर्द्धकहरूको आरोपलाई केलाउनु वाञ्छनीय हुन्छ ।समयमै आईपीओ अनुमति नपाउँदा लागत बढेर प्रतिमेगावाट २५ करोडभन्दा माथि पुगिसकेको प्रवर्द्धकहरूको भनाइ छ । थप ४ अर्ब ९६ करोड रुपैयाँ ब्याज बैंकमा तिर्नुपरेको र आयोजनाहरूको लागत बढेर २१ अर्ब ८७ करोड २९ लाख ३३ हजार पुगेको बताइएको छ । त्यस्तै, विद्युत् कम्पनीले आईपीओ र हकप्रद सेयरमार्फत सर्वसाधारणबाट उठाउनुपर्ने २४ अर्ब ८४ करोड रुपैयाँ रोकिएको छ । सेयर निष्कासन नहुँदा ५५ अर्ब ५२ करोड ३६ लाख आम्दानी पनि गुमेको उनीहरूको भनाइ छ । यस्तो अवस्थाले लगानीको वातावरण कदापी निर्माण हुँदैन । जलविद्युत् मात्रै होइन, अन्य क्षेत्रमा पनि लगानीका लागि किन वातावरण बन्न सकिरहेको छैन भनेर विश्लेषण गर्न यो एउटा सन्दर्भ हुन सक्छ, सुधार चाहने हो भने प्रस्थानबिन्दु पनि हुनेछ ।आईपीओ अनुमतिको विषयमा प्रश्न उठेको अर्को विषय हो मापदण्ड । बोर्ड अध्यक्षमा सन्तोषनारायण श्रेष्ठ नियुक्त भएपछि विभिन्न क्षेत्रका ८ कम्पनीले सेयर निष्कासन अनुमति पाएका छन् । यसअघि र पछि पनि आईपीओको अनुमति दिने र रोक्ने मापदण्ड पारदर्शी नभएको आरोप लाग्ने गरेको छ । प्रवर्द्धकहरूले आईपीओका लागि आवेदन दिएका ४३ वटा कम्पनीमध्ये मापदण्ड पुगेको दाबी गरेकालाई पनि अनुमति नदिइएकोमा प्रश्न उठाएका छन् । उनीहरूले मापदण्ड पुगेका कम्पनीहरूलाई अनुमति दिन र नपुगेकाको हकमा यसकारण दिन सकिएन भनेर लिखित रूपमा दिन आग्रह गरेका छन् ।अध्यक्ष श्रेष्ठले भने प्राप्त आवेदनलाई सूक्ष्म ढंगले अध्ययन, अनुसन्धान र विश्लेषण गर्नुपर्ने भएकाले अनुमति दिन ढिलाइ भएको हुन सक्ने बताएका छन् । आईपीओमार्फत कम्पनीले पुँजी जुटाउने भएकाले उनीहरूको हतारो बुझ्न सकिन्छ । अर्कोतर्फ यहाँ जनताको लगानीको विषय पनि जोडिन्छ र यसको सुरक्षा सबैभन्दा महत्त्वपूर्ण सवाल हो । त्यसैले पनि कुनै कम्पनीलाई आईपीओको अनुमति दिँदा बोर्ड विश्वस्त हुनुपर्छ । तसर्थ, अनुमति दिने वा नदिने मापदण्डलाई पारदर्शी बनाइयो भने आशंका हुँदैन । पाउनेले कस्ता सर्त पूरा गरेकाले पाए, नपाउनेले कस्ता सर्त पूरा नगरेकाले पाएनन् भनेर थाहा पाउने गरी मापदण्ड र प्रक्रियालाई पारदर्शी बनाउन सकियो भने विवाद उत्पन्न हुँदैन । साथसाथै, बिचौलियाको भूमिका पनि अन्त्य हुन्छ । नत्र त मापदण्ड नपुगेका कम्पनीलाई आईपीओ अनुमति दिएको, शक्ति र पहुँचका आधारमा प्रक्रिया मिचेर काम हुने गरेको, लामो समयसम्म अनुमति नदिएर पदीय दुरुपयोग गरेको आरोप थप बलियो बन्दै जान्छ । अर्कोतर्फ, सरकारले सुशासन ऐन, २०६४ लाई अध्यादेश (अहिले संघीय संसद्ले ऐन बनाइसकेको) मार्फत संशोधन गर्दै निर्णय गर्नुपर्ने विषयसँग सम्बन्धित सूचना, प्रमाण वा कागजात प्राप्त भएको सात कार्यदिनभित्र निर्णय दिनुपर्ने बाध्यकारी प्रावधान अख्तियार गरेको छ । यस कोणबाट पनि जलविद्युत् कम्पनीहरूको आईपीओ लामो समय रोकिनु उचित हुँदैन । वा, रोकिने भए उचित जानकारी दिइनुपर्छ ।सरकारले सन् २०२३ मै तयार गरेको ऊर्जा विकास मार्गचित्रमा सन् २०३५ सम्म देशको जडित विद्युत् क्षमता २८ हजार ५ सय मेगावाट पुर्याउने भनिएको छ । सरकारको एक्लो प्रयासले मात्रै यो लक्ष्य पूरा गर्न असम्भवप्रायः छ । त्यसैले पनि निजी क्षेत्रका जलविद्युत् प्रवर्द्धकसँग हातेमालो गर्ने, उनीहरू प्रोत्साहित हुने गरी नीति ल्याउने ल्याउने, सहजीकरण गर्ने काम सरकारको प्राथमिकतामा हुनुपर्छ । सरकारी निकायले पनि यो भावनालाई बोक्नुपर्छ । तर प्रवर्द्धकहरूले आईपीओमै झन्झट व्यहोर्नुपरेको र कमिसनको माग हुने गरेको आरोप लगाइरहेको घटना यथार्थमै आधारित हो भने, उनीहरू निरुत्साहित हुनेछन् । एकातिर विद्युत् उत्पादनको महत्त्वाकांक्षी लक्ष्य तोक्ने र अर्कोतर्फ प्रवर्द्धकलाई नै निरुत्साहित गर्ने काम क्षम्य हुन सक्दैन । तसर्थ सरकारले सेबोनमाथि अहिले लागेको आरोपलाई ध्यान दिनुपर्छ ।"
"मिसाइल दागेर होइन, संयमता अपनाएर समाधान खोजौं","भारतपाकिस्तानबीच युद्ध हुनु र त्यो पनि आणविक शक्तिसम्पन्न देशबीच युद्ध हुनु कुनै पनि मानेमा उचित होइन । यो मूर्खतापूर्ण र खेदजनक कार्यको जति निन्दा गरे पनि कमै हुन्छ । शान्तिकामी विश्व जगत्ले युद्धको विरोधमा र शान्तिको पक्षमा कडा रूपमा बोल्न सक्नुपर्छ । किनकि आणविक हातहतियार र बम प्रयोग भएमा स्थिति कतिसम्म भयावह हुन्छ भन्ने कुरा हामीले हिरोसिमा र नागासाकीका घटनाबाट भोगिसकेका छौं । जहाँ अमेरिकाले प्रहार गरेको लिटिल ब्वाय र फ्याट म्यान नामक बमले लाखौं मानिसको मृत्यु भएको मात्र होइन, ५० औं वर्षसम्म पनि त्यहाँका जनता क्यान्सर, बाँझोपनजस्ता समस्याले पिरोलिएका थिए । भोकमरी र कुपोषणविरुद्ध लडिरहेको विश्वमा युद्धका लागि खर्बौं रकम खर्च हुनु किमार्थ उचित होइन । यो कुरा भारत र पाकिस्तान दुवैले समयमै बुझनु जरुरी छ । भारतले अहिले पाकिस्तान भएर बग्ने सिन्धु नदीको पानी रोकेको छ । यसबाट नेपाल, भूटानजस्ता देशले के सिक्ने ? किनकि, नेपाल र भूटानको पानी ठूलो मात्रामा निःशुल्क भारततर्फ जाने गरेको छ । कालीगण्डकी नदीको धार परिवर्तन गरेर नेपालको अन्य क्षेत्रमा सिँचाइ पुर्याउन खोज्दा भारतले आफ्नो देशमा आइरहेको पानी रोक्न खोजेको भनेर विरोध गर्यो । आफूले पाकिस्तानमा पानी रोक्दा सही अनि नेपालले रोकेर सिँचाइ गर्छु भन्दा गलत हुने भारतको यो कस्तो दोहोरो नीति हो ? यसको पनि समीक्षा गर्नु जरुरी छ । गोपाल देवकोटा, कामनपा७, चाबहिल, काठमाडौं"
नैतिकताको खडेरी कि चेतनाको संकटकाल !,"नेपाली समाज राजनीतिक, शैक्षिक, प्रशासनिक र सामाजिक सबै क्षेत्रमा तीव्र गतिमा प्रविधिको प्रयोग, वैदेशिक आकर्षण र भौतिक समृद्धितर्फ उन्मूख देखिन्छ । तर भौतिक र प्रतिस्पर्धाको यो दौडधूपभित्र नैतिकताको मूलभूत पक्ष भने ओझेलमा पर्दै गएको छ । विद्यालयमा पढाउने शिक्षकदेखि संसद्का प्रतिनिधि, अस्पतालमा काम गर्ने चिकित्सकदेखि आस्था र विश्वासको केन्द्र बन्नुपर्ने अदालतमा समेत शृंखलाबद्ध रूपमा नैतिक मूल्यको ह्रास भइरहेको अनुभूति भइरहेको छ ।राजनीतिक दलहरू देश र जनताको सेवा गर्ने पवित्र उद्देश्यले स्थापना भएका हुन् । तर तिनै संस्था भ्रष्टाचार, सौदाबाजी र सत्तालिप्साको अखडामा परिणत हुँदै गइरहेका छन् । त्यसको नेतृत्व वर्ग गुट, उपगुट, झूट, प्रपञ्च र आत्मकेन्द्रित भाषणमा रमाउँदा समाजले क्रमशः आदर्श खोज्ने ठेगाना नै हराउँदै गएको छ । अर्कोतर्फ शिक्षालय ज्ञानको मन्दिर बन्नुको सट्टा नतिजामुखी अंकको व्यापार र नाफाको थलो बनिरहेका छन् । यी सबैलाई निगरानी गर्ने जिम्मेवारी बोकेको सञ्चार क्षेत्रसमेत विचार र विवेकको प्रकाश बोकेर हिँड्ने होइन कि सनसनीखोज, भाइरल र बिकाउ शीर्षककै पछि दौडिन थालेका छन् । यस्तो अवस्थाले गर्दा समाज जानीनजानी एउटा गहिरो नैतिकताको खडेरीभित्र फस्दै गइरहेको प्रतीत हुन्छ ।अब प्रश्न उठ्छ के यसको समाधान छैन त ? पक्कै छ । समाधानको पहिलो खुड्किलो हो नैतिक शिक्षाको संस्थागत पुनःसंरचना । यसका लागि पाठ्यक्रममा सामाजिक संस्कार, दायित्वबोध र मानवताकेन्द्रित शिक्षालाई महत्त्वका साथ समावेश गर्नु आवश्यक छ । अर्को महत्त्वपूर्ण पक्ष हो नैतिक नेतृत्वको अभावको अन्त्य । यस्तो बेलामा राजनीतिज्ञ, शिक्षाविद्, प्रशासकलगायत सबै सार्वजनिक निकायको जिम्मेवारमा रहेकाहरूले जीवन्त नैतिक उदाहरण प्रस्तुत गर्न सक्नुपर्छ । अनि सामाजिक सञ्जाल, सञ्चारमाध्यम र शैक्षिक संस्थाहरूले पनि यस्ता नैतिक चरित्रलाई प्राथमिकताका साथ प्रस्तुत गर्नु जरुरी छ ।त्यसका साथै राम्रो काम गर्नेलाई पुस्कार र गलत गर्नेलाई प्रचलित कानुनबमोजिम दण्डसजायको सुनिश्चितता अपरिहार्य छ । अर्थात् गलत गर्ने जोसुकैले सजाय पाउँछ भन्ने विश्वसनीयता कायम नभएसम्म समाजमा नैतिकता प्रोत्साहित हुँदैन । त्यसैगरी सही गर्नेहरूलाई सार्वजनिक सम्मान र प्रेरणा दिने खालको संस्कृतिको विकास पनि उत्तिकै जरुरी छ ।अब नैतिकतालाई केवल व्यक्तिगत आचरणमा मात्र सीमित नराखी सामूहिक चेतनाको प्राथमिक मुद्दा बनाउन सकियो भने मात्र समाज र देशलाई यसको खडेरीबाट मुक्त गराउन सकिन्छ । किनकि आखिर भौतिक विकासको अन्तिम बिन्दु भनेकै सामाजिक आत्मसन्तुष्टि हो । अतः नैतिक धरातलको जग मजबुत बनाएर सामाजिक चेतनाको संकटकाल नहटाएसम्म हामीले सोचेजस्तो सामाजिक आत्मसन्तुष्टि प्राप्त हुँदैन । टेकेन्द्र अधिकारी, विराटनगर"
"बिर्तापीडितको व्यथा: बिर्स्यौ वाचा, दियौ चोट","रसुवा र नुवाकोटका भूमिहीन बिर्तापीडित किसान, जो बिर्ताभूमिमा शताब्दीऔंदेखि पसिना बगाउन अभिशप्त छन् ! लाग्छ, कवि भूपी शेरचनले तिनैको जीवनग्राफ हेरेर यो कविता लेखे । भूपीले उबेलै लेखेझैं भूमिमाथि अधिकार पाऊँ भनेर रसुवानुवाकोटका किसान धेरै पटक एक सभा भए, एक श्रोता भए, एक वाह भए ! जुलुस, उफ्र्याइँ, नारा त कत्ति भए कत्ति ! असलमा ती किसान सधैं चुनाउ र नेताहरूको एक भोट भए । भोटब्याङ्क भूमीहीन बिर्तापीडित किसानले चुनावका बेला नेताहरूको आश्वासन र नमस्कार पाइरहे । र, जब नेताले चुनाव जिते, त्यसपछि के भयो ? किसान आन्दोलनका जुलुसहरूमा, भेलामा र सिंहदरबारका मन्त्रालयमा तिनै भोटब्याङ्क किसानले नेताहरूको तिरस्कार पाइरहे । घनेन्द्र बस्नेत आयोगको सरकारी भूमिसुधारबारे एक रिपोर्टले भन्छ नेपालमा ४ लाख ५० हजार परिवार भूमिहीन छन् । कृषिमै निर्भर नेपालका ३८ लाख किसानपरिवार (कुल परिवारको ७० प्रतिशत) मध्ये बिर्ताजग्गा जोतभोग गरिरहेका नुवाकोटका १ हजार ५ सय ५८ र रसुवाका ७ सय १८ परिवार सामन्ती भूस्वामित्वकै कारण पूर्ण वा अर्ध भूमिहीन जीवन बाँचिरहेका छन् । र, ती सधैंसधैं नेताहरूको आश्वासन र तिरस्कार को शृंखलामै बेरिएका छन् ।ती ३८ लाख किसानपरिवारले २५ लाख हेक्टर भूमि भोगचलन गर्छन् । तर, तिनै किसानहरू गरिबीको रेखामुनि जीवन घिर्सान बाध्य छन् । र, तीमध्ये ६० प्रतिशत किसानलाई जमिनमा दैनिक पाखुरा बजार्दा पनि अन्न अभाव हुन्छ । नेपालमा भूस्वामित्वको वितरण भयानक अन्यायपूर्ण रह्यो । र, भूमिपतिहरूकै कब्जामा भूमिको विशाल हिस्सा पर्न गयो । राणा शासनकालका अँध्यारा दिनहरूमा राणाहरूले आफ्ना नजिकका आफन्त र चाकडीवाललाई अकुत जमिन बाँडेर विर्तावाल बनाए । शाहराणाले जब जमिन अनमेल वितरण गरे, त्यो एक प्रथा अर्थात् बिर्ता बन्यो । र, त्यो प्रथाले गरिब किसानलाई शासन गरिरह्यो । २००७ सालको प्रजातन्त्रको उज्यालोमा नेपाल प्रवेश गर्दा विर्तावालहरूको हिस्सामा ३६३ प्रतिशत हिस्सा अर्थात् ७ लाख, ८० हेक्टर भूमि थियो । र, बिर्तापीडितहरू बिर्तावालको भूमिमा पसिना बगाइरहेकै थिए, ती अहिले पनि उही संघर्षसंसारमा छन् । खेतबारीमा हलो जोतिरहेका किसानको देहमा प्रजातन्त्रको उज्यालो घाम लागेन । न माटो सुहाउँदो पञ्चायत, फेरि प्रवेश गरेको प्रजातन्त्र र यो गणतन्त्रले नै तिनको जीवनमा घाम लिएर आयो । सधैं सिरेटो, तुषारो, आँधीहुरी र बाढी तिनको आफ्नो भयो, न्यानो र घाम पराई भयो । अनि पुस्तौंपुस्तादेखि तिनको जीवनमा नारिएको बिर्ताको जुवा सधैं नारिइरह्यो । सायद शोषणको शैली फेरियो, तर त्यो किसानको जीवनमा अविछिन्न रहिरह्यो । यदि विकासको पर्खाल ढुंगाले निर्मित छ भने यी बिर्तापीडित केवल समाज निर्माण गर्ने ढुंगा हुन् । २०१६ सालमा खारेज गरिएको बिर्ता सहरनाकैको रसुवानुवाकोटमा ऐंजेरु भएर अड्किइरह्यो, पुरानो घाउ भएर उकुच पल्टिइरह्यो । न कानुन कार्यान्वयन भयो, न भूमि जोतभोग गरिरहेका किसानकै स्वामित्वमा भूमि आयो । प्रचलित भाष्यअनुसार, दुःखको कालो र अन्धकार रङ नै ती किसानको पनि जीवनरङ बनिरह्यो । तर, सुखको आशा तिनको जीवनबाट हराएको छैन । त्यसैले त तिनले न निर्दयी नेतालाई भोट दिन छोडेका छन्, न चोकचौतारोमा भेट्दा दुःख बिसाउन । र, असलमा जीवनबाट सुख छेउ लागेका किसान सधैं भोट ब्याङ्क भइरहेकै छन् । दुःख, हैरानी र खराबसपना बिर्तापीडित किसानको जीवनमा सधैं हुर्किरहेको छ । २०१६ सालमै तत्कालीन प्रधानमन्त्री बीपी कोइरालाले बिर्ता सदाका लागि उन्मूलन गरी बिर्ताअन्तर्गतको भूमिलाई रैकरसरह तिरो तिर्नॅपर्ने सरकारीकानुनी घोषणा गरेका थिए, तर भूमि जोत्ने किसान र कहिल्यै भूमि नटेकेका वा आफ्नो जग्गा नदेखेका बिर्तावालबीचको जग्गाविवाद उस्तै ताजा छ । किसानको जीवनमा कानुनको घाम पनि लागेन । राजधानी सहरको दुःखमय आन्दोलनका पुराना दिनतिर उनीहरूको नारा थियो रगतपसिना बगायौं, बदलामा के पायौं ? हाम्रै नारा, हाम्रै भोट, बिर्स्यौ वाचा, दियौ चोट । आफैंले भोट दिएर सत्तामा पुर्याएका नेताहरूलाई रसुवानुवाकोटमा भेटिएका तमाम बिर्तापीडित किसानको गम्भीर प्रश्न छ रगतपसिना बगायौं, बदलामा के पायौं ? र, अस्थिर राजनीतिको गल्छेडामा बिर्तापीडित किसानको प्रश्न ज्युँका त्युँ छँदै छ । आशा किसानहरूको जीवनमा जिउँदै छ । किसानको पसिनाले सिंचित नुवाकोटरसुवाको ठूलो हिस्साको भूमि सधैं किन बिर्तावालकै अधीनमा ? भूमि व्यवस्था, सहकारी तथा गरिबी निवारणमन्त्री बलराम अधिकारीले कान्तिपुर सँग प्रतिबद्धता व्यक्त गरेका थिए, अब सरकार किसानसँगै छ, तिनले जोतभोगका आधारमा लालपुर्जा पाउनेछन् । तर, प्रतिबद्धताअनुसार कानुन संशोधन भएको छैन । मन्त्रीलाई प्रश्न छ के जोतभोगका आधारमा किसानले लालपुर्जा पाउने त्यो काम अघि बढेको छ ? किसानलाई लालपुर्जा दिने प्रतिबद्धता कहाँ पुग्यो ? कुरा यत्ति हो, ती किसान फेरि भूपीको कविताझैं केवल एक भोट कै भाष्यमा सीमित नहोऊन् !कानुनतः बिर्ता उन्मूलन घोषणा गरिएको ६५ वर्ष हुनु र किसानहरूले बिर्ताजग्गा आफ्ना नाममा दर्ता गराउन नपाउनु एक विडम्बना र दुःखद् तस्बिर हो नेपाली भूमिआन्दोलनको । के सरकार जनताको आँसु र दर्दमा खुसी हुन्छ ? होइन भने किन इतिहासदेखि नै किसानहरू अथाह सकस र पीडाले रोइरहेका छन् ? र, सरकार तिनको आँसुले तिर्खा मेटाइरहेको छ ? सरकारले बिर्तालाई सतही सोचिरहेको छ, तर यो विषय यति गहिरो छ कि, ती किसान परिवार पुस्ता, दर पुस्तादेखि भूमिहीन बनिरहेका छन् । सरकारले सोच्नु पर्दैन कि कोही किन जन्मँदै भूमिहीन बनिरहन बाध्य छ ? जीवनभरि पसिनाले मलिलो बनाएकै माटो आफ्नो नभएको र आफ्नो भएको सपनाले ऐंठन भएरै कोही किन अन्तिम सास फेर्न अभिशप्त छ यहाँ त हजुरबा बिर्तापीडित, बाबु बिर्तापीडित, छोरा बिर्तापीडित ! अब नाति पनि ?जग्गा छ, खेतीपाती पनि हुन्छ, तर राज्यले कानुनी मान्यता दिएको लालपुर्जाको चिर्कटो किसानसँगै छैन । रसुवानुवाकोटका किसानहरू अर्को त्रासमा बाँचिरहेका छन् । त्यो के भने सोझासिधा किसानले जोतेको जग्गा फुत्काउन सकिन्छ कि भनेर झोलाभरि लालपुर्जाको चिर्कटो बोकी काठमाडौंदेखि आजकल बिर्तावालाका ऐजेन्ट मालपोततिर दौडधुप गरिरहेका छन् । पाका उमेरका किसानको सपनाजपना छ जीवन छँदै लालपुर्जा हेर्ने । स्थानीय जनप्रतिनिधि, चुनाव जितेका नेताले पनि किसानसँग जग्गाको पुर्जा घरमै ल्याइदिने वाचा गरेको धेरै दशक बित्यो । त्यो वाचा नुवाकोटमुन्तिर बग्ने तादी खोलाले बगायो कि ? बिर्ता समस्या अझै रहिरहनुमा बिर्तावाल र तिनका दरसन्तान अनि पछिल्ला समय जन्मिएका ऐजेन्टहरूको भूमिका बढी छ । तिनलाई सघाउनेउक्साउने केही जनप्रतिनिधि र दलाली गरी कमाउन पल्केका जग्गा दलालको चर्तिकलाले किसानहरूको निद्रा हराएको छ । राज्यशक्तिसँग ती एजेन्टकै पहुँच छ । ०१६ सालमै उन्मूलन भएको बिर्ता बाँकी रहनुमा तत्कालीन किसानलाई यथार्थ जानकारी नहुनु वा उनीहरूसम्म त्यो जानकारी नपुग्नु र बिर्ता जग्गालाई अनेकन जालझेल गरी आफ्नै नाममा राखीराख्न उद्यत बिर्तावालाहरूको सक्रियता शंकालायक र सन्देहास्पद छ । रसुवानुवाकोटमा ०३५०३६ सालतिर नापी भएको थियो । नापी भएको समयमा पञ्चायतकै रजगज थियो । वडाप्रतिनिधिले जग्गा बिर्तावालकै नाममा नापी गराइदिए, यस्तोमा केही किसान जोताहा को महलमा समेत छुट्न पुगे । विसं १८०१ मा नुवाकोट राज्य जितेपछि पृथ्वीनारायण शाहले राज्य कार्य सुरुवात गर्दा तत्कालीन सहयोगीलाई किसानकै जग्गा बिर्ता भनेर बाँडेका थिए । हाल बिर्तासमस्या उत्तरगया, कालिका र नौकुण्ड गाउँपालिकामा छ, नुवाकोटमा चाहिँ तारकेश्वर गाउँपालिका, विदुर नगरपालिका, पञ्चकन्या गाउँपालिकामा बढी छ । पञ्चायत व्यवस्था अस्तित्वमा छउन्जेलसम्म गाउँघरका द्वारे, जिम्मावालमार्फत र केही गाउँठाउँमा बिर्तावाल आफैं पुगेर वा तिनको ऐजेन्टहरू गएर कुतबाली उठाउँथे । जगत देउजा, कृष्णराज खनाल र गोपाल गिरीले गरेको नुवाकोट र रसुवामा बिर्ता समस्याको स्थलगत अध्ययन प्रतवेदन ले भन्छ त्यस क्षेत्रका बिर्तावाल काठमाडौंमा बसोबास गर्छन्, उनीहरू स्थानीय होइनन् । ती बिर्तावालाहरू तत्कालीन राजाको पुरोहित, राणा खलक र राज्य शक्तिको नजिकका व्यक्तिहरू थिए । गाउँघरका किसान भन्छन् ०४६ को बहुदलीय व्यवस्था आएपछि भने लगभग सबै किसानले कुत तिर्न छाडे । अहिले राज्यसँग जग्गा फिर्ता माग्दै छन् ती धर्ना बस्छन्, र्याली गर्छन्, मन्त्री प्रधानमन्त्री भेट्छन् । तर ? नतिजा केवल शून्य ! त्यसैले त किसान केवल एक भोट न हुन् ! भूमि अधिकार मञ्चकै संघर्षपछि तत्कालीन सरकारले किसानको पीडा सुनी ख प्रकृतिको बिर्ता जग्गा दर्ता गर्न मिल्ने गरी १ वर्षका लागि कानुन खोलिदिएको थियो । २०६६ सालमा निवेदन पेस गरेका थिए किसानले । २०६७ मा रसुवामा १६८ परिवारले पनि लालपुर्जा पनि प्राप्त गरे । बाँकी किसानले अझै किन लालपुर्जा पाउन सकेका छैनन् ? बिर्ता उन्मूलन ऐन, २०१६ को ३ (१) मा लेखिएको छ, नेपालमा भएको बिर्ता प्रथालाई यो ऐन प्रारम्भ भएको मितिदेखि समाप्त गरिएको छ र यो ऐन प्रारम्भ भएका मितिले अघिल्ला दिनसम्मका सबै बिर्ता जग्गा उन्मूलन गरिएका छन् । ६५ वर्षअघि नै हो बिर्ता उन्मूलन भएको तर, ऐनले लेखेजस्तै व्यवहारमा कहिले लागू हुन्छ ? बिर्तावालको पञ्जाबाट ती कहिले मुक्त हुन्छन् ? भूमि नै शक्तिस्रोत र सम्पत्तिसिम्बोल भएको समाजमा भूमि हुने र नहुनेहरू फरक हुने भई नै हाले । राज्यले दिने अनुदानमा पनि भूमिहीन र भूमिपतिलाई विभेद छ । बिर्तापीडित अधिकाशंको घरबासजग्गा पनि बिर्ताजग्गाभित्रै छ । बिर्ताजग्गाबाट राज्यले पाउनुपर्ने राजस्व पनि पाएको छैन । किसानहरू राज्यलाई कर तिर्न तयार छन् तर, तिर्ने आधार छैन । बिर्तावालसँग पुर्जा छ, तर पुर्जाको जग्गा कुन ठाउँमा छ, थाहै छैन, जो साँधसिमाना छुट्याउन सक्दैनन् । यसर्थ राज्यले किसानको माग सुनुवाइ गरी तिनको घरबास, खेतीपाती भएको जमिनको लालपुर्जा बाँडिदिनु जायज हुनेछ । बिर्ता समस्या समाधानका लागि नयाँ ऐन नै जरुरी भएको छ । कानुनतः, जग्गाधनी किसानहरू नै हुन् । बिर्तावालको पुर्जा खारेजी नगरी किसान आफैंले जोतेको जग्गाको पूर्ण स्वामित्व पाउँदैनन् । त्यसैले बलियो कानुन जरुरी छ, जसले वर्षौंदेखि ठगिएका किसानलाई न्याय दिलाओस् । र, किसानहरू फेरि आन्दोलन, जुलुस, भेला र सिंहदरबारका मन्त्रालयमा नभेटिऊन्, ती खेतबारीमै भेटिऊन् । अब केवल एक नेताको एक भोट भएर किसानले चुनावअघि नमस्कार, चुनावपछि तिरस्कार भोग्नु नपरोस् । र, राजनीतिको फराकिलो क्यानभासमा ती फगत एक मतदाता हुनु नपरोस् ।"
समृद्ध नयाँ एसिया निर्माणको लक्ष्य,"विश्वमा अहिले एसियाको अगाडि अभुतपूर्व अवसर र चुनौती एकसाथ देखापरेका छन् । एकातिर, विगत केही दशक एसिया समष्टिगत रूपमा शान्त र स्थिर रह्यो । यहाँ सहकार्य र विकासका सम्भावना द्रुतगतिमा देखा परे । एसिया विश्व अर्थतन्त्रलाई पुनर्जीवित बनाउने तथा आर्थिक वृद्धि गराउने महत्त्वपूर्ण इन्जिन बन्यो । अर्कोतिर, विश्व राजनीतिक तथा आर्थिक व्यवस्था अस्तव्यस्त परिवर्तनकालमा प्रवेश गरेको छ । अमेरिकी राष्ट्रपति डोनाल्ड ट्रम्प नेतृत्वको सरकारले विश्वमाथि अझ खासगरी चीन र चीनका छिमकी देशहरूमाथि उच्च भन्सार कर लादेको छ । भन्सार करको डन्डा चीन र चीनका छिमेकी देशहरूको साझा जोखिम बनिसकेको छ । अहिले विश्वको भूराजनीतिक अवस्था तनावग्रस्त छ । एकलवाद, आत्मसुरक्षावाद र प्रभुत्ववाद चारैतिर व्याप्त छ । ऊर्जा , अन्न, आपूर्ति प्रणाली, जलवायु परिवर्तन आदि विभिन्न जोखिमले एसियामा असर दिनानुदिन बढ्दै गएको छ । नयाँ परिवेशमा चीन र चिनियाँ छिमेकी देशहरूले कसरी युगको चुनौतीलाई साझा रूपमा सामना गर्ने हो ? यो अति महत्त्वपूर्ण व्यावहारिक प्रश्न बनेको छ । टाढाको नातेदारभन्दा नाजिकको छिमेकी बढी भरपर्दो हुन्छ भनेर चिनियाँ जनताले धेरै पहिले नै बुझेका थिए । चीनको क्षेत्रफल विशाल छ । सीमारेखा लामो छ । देशको वरपर छिमेकमा राम्रो वातावरण सिर्जना गर्नॅ सीमा सुरक्षा र समृद्धिका निम्ति मात्र होइन, क्षेत्रीय स्थिरताका निम्ति पनि उत्ति नै महत्त्वपूर्ण छ । कुनै पनि देशको विकासका लागि छिमेकी देशहरूसँगको मैत्रीपूर्ण सम्बन्धको आवश्यकता पर्दछ । एसियाली देशहरूले पनि आफ्नो छिमेकीसँग असल व्यवहार गरी , तिनीहरूसँग सहकार्य गर्दै कनेक्टिभिटी बढाउँदै लैजान सके मात्र साझा विकासलाई बढावा दिन सक्छन् । सन् २०२५ अप्रिल ८ र ९ मा पेइचिङमा बसेको छिमेकी देश सम्बन्धित कार्य बैठकले चीनको छिमेकी देशसँगको कूटनीतिका निम्ति मार्गदर्शन गरेको छ । यो अति महत्त्वपूर्ण बैठकले छिमेकी देश चिनियाँ कूटनीतिको सदैव प्राथमिकतामा पर्दछ भन्ने स्पष्ट पारेको छ । चीन सँधै छिमेकी देशहरूसँगको साझा भाग्यको समष्टि निर्माणका निम्ति भरपुर प्रयास गर्दछ । विश्वलाई स्थिरता प्रदान गरी आशा जगाउन चाहन्छ । विकास मात्र सबैले देख्ने, सबैले मान्ने र कसैले नकार्न नसक्ने कुरा हो । चीनको विकासले छिमेकी देशहरूलाई पनि लाभ पुर्याएको छ । विशेष गरी बीआरआईको उच्च गुणस्तरीय निर्माणलाई प्रमुख मञ्च बनाई चीनले छिमेकी देश र क्षेत्रसँग अझ सधन कनेक्टिभिटी निर्माण गरेर उद्योग, वाणिज्य र मानिसको आवतजावतका निम्ति सुविधा प्रदान गरेको छ । विश्वव्यापी रूपमा पनि चीन र चीनका छिमेकी देशहरू विश्व औद्योगिक पुँजी र उत्पादनको केन्द्र बनिसकेका छन् । यहाँ उच्च क्षमताको उत्पादन तथा आपूर्ति प्रणाली स्थापना भइसकेको छ । विकास प्रत्येक देशको साझा लक्ष्य बनेको छ । अहिले चीनको छिमेकी देशहरूसँगको सम्बन्ध आधुनिक काल प्रारम्भ भएदेखि नै सबैभन्दा राम्रो अवस्थामा छ । चीनको छिमेकी देशहरूसँगको सम्बन्ध र विश्वको परिवर्तनबीचको सम्बन्ध पनि महत्त्वपूर्ण चरणमा पुगेको छ । एक एसियाली देश तथा जिम्मेवार ठूलो देशको नाताले चीन आफ्नो विकासलाई छिमेकी देशहरूको विकाससँग घनिष्ठ रूपमा जोड्न चाहन्छ । छिमेकी देशहरूसँगको साझा भाग्यको समिष्ट निर्माणका निम्ति चिनियाँ प्रज्ञान र मोडेल प्रदान गर्न चाहन्छ । व्यापक रणनीतिक स्तरमा, चीनले मानव जातिको साझा भाग्यको समष्टिको झन्डालाई उँचो राख्नेछ । चीन शान्तिपूर्ण , व्यवस्थित, समृद्ध सुन्दर एवं मैत्रीपूर्ण यी पाँच विशेषतायुक्त घर आँगनको सिर्जनालाई साझा लक्ष्य मान्छ । छिमेकीसँग सौहार्द, शान्तिपूर्ण, आत्मीय सम्बन्ध स्थापना गरी छिमेकीलाई धनी बन्ने अवसर प्रदान गर्ने र साझा भाग्यको अवधारणालाई दिशानिर्देश मानी शान्ति, सहकार्य, खुल्लापन र समावेशीजस्ता एसियाली मूल्य मान्यताको आधारमा बीआरआईको उच्च गुणस्तरको संयुक्त निर्माणलाई मुख्य फोरम बनाउन चाहन्छ । त्यस्तै शान्ति सुरक्षाको प्रश्नमा एकसाथ रही असमानतामा समानता खोजी संवाद र परामर्शबाट सञ्चालित एसियाली सुरक्षा मोडेललाई रणनीतिक आधार बनाई छिमेकी देशहरूसँग हातमा हात मिलाई सुन्दर भविष्य निर्माण गर्न चाहन्छ ।व्यावहारिकस्तरमा चीनले छिमेकी देशहरूसँग आपसी रणनीतिक विश्वलाई बलियो बनाई तिनीहरूलाई आफ्नै विकास पथमा स्थिर रूपमा अग्रसर हुन समर्थन गर्ने, विकासलाई एकाकार गर्ने, उच्चस्तरको कनेक्टिभिटीको निर्माण गर्ने, उत्पादन तथा आपूर्ति प्रणालीलाई शुद्ध बनाउने, संयुक्त रूपमा क्षेत्रीय स्थिरता कायम गर्ने, सुरक्षा तथा कानुन कार्यान्वयन क्षेत्रमा सहकार्य गरी विभिन्न प्रकारका जोखिम तथा चुनौतीको सामना गर्न चाहन्छ । यसबाहेक चीन छिमेकी देशहरूसँगको आदान प्रदान र आवागमन विस्तार गरी सर्वसाधारणको आवतजावतलाई सहज बनाउन पनि चाहन्छ । मानव जातिको साझा भविष्यको समग्र निर्माणको कार्य सबैभन्दा पहिले एसियाबाट आरम्भ गर्नॅपर्दछ । समयसमयमा हुने भेटघाट र आदानप्रदानले छिमेकी देशहरू एकसाथ सुखी र समृद्धि बन्न महत्त्वपूर्ण भूमिका खेल्छ । यस दृष्टिकोणबाट हेर्दा, चीननेपालको सम्बन्ध नमुना सम्बन्ध मान्न सकिन्छ । चीन र नेपाल पहाड र नदीले जोडिएका असल छिमेकी, मित्र र सहकर्मी हुन् । दुई देशले सदैव इमानदारसाथ आपसमा सम्मान र समर्थन गर्दै आएका छन् । हाम्रो द्विपक्षीय सम्बन्ध सधैं स्वस्थ एवं स्थिर रूपमा विकास भएको छ । शताब्दीको परिवर्तनको कारण सिर्जित अस्थिर अन्तर्राष्ट्रिय अवस्थामा चीन र नेपालले एसियालाई विकास गर्ने ऐतिहासिक जिम्मेवारी बहन गर्नॅपर्दछ । चीन र छिमेकी देशहरूको साझा भाग्यको समष्टि निर्माणमा जुट्नुपर्छ । हिमाल वरिपारिको त्रिआयामिक कनेक्टिभिटी सञ्जाल निर्माणको सफल अनुभवलाई अघि बढाउँदै लैजानुपर्छ । एक पक्षको जित अर्को पक्षको हार नभई दुवै पक्षको जित, समूहबाट बाहिरिने, प्रणाली तोड्ने प्रवृत्ति नभई खुल्लापन र सहकार्यको सही अवधारणाको प्रचार प्रसार गर्नॅपर्छ । एसियाको उच्च गुणस्तरको विकासलाई उच्चस्तरीय सहकार्यद्वारा अघि बढाउनुपर्छ र छिमेकी देशहरूसँगको एकै गाउँले को जस्तो सम्बन्धलाई सुदृढ बनाउँदै त्यसमा नयाँ अध्याय थप्दै जानुपर्छ । छन सोङ नेपालका लागि चीनका राजदूत हुन् ।"
युरोपनेपाल सम्बन्धको आधा शताब्दी,"७५ वर्ष पहिले ९ मे १९५० मा ६ वटा देश फ्रान्स, जर्मनी, बेल्जियम, इटली, लक्जेम्बर्ग र नेदरल्यान्डस्ले आर्थिक सहयोग घोषणापत्रमा हस्ताक्षर गरेका थिए । त्यो युरोपियन युनियन (ईयू) स्थापनाको दिशामा पहिलो कदम भयो । अहिले ईयूमा २७ देश छन् । ४५ करोड नागरिक ऐक्यबद्धता र सहायताको सिन्द्धातहरूको जगमा एकजुट छन् । बहुपक्षीयता अन्तर्राष्ट्रिय मापदण्डमा अभूतपूर्व चुनौती खडा भएको सन्दर्भमा अहिले यी सिद्धान्तहरू झनै बढी सान्दर्भिक भएका छन् । रुसले युक्रेनविरुद्ध थालेको गैरकानुनी र अकारण युद्ध तीन वर्ष पूरा भइसक्दा पनि चलिरहेको छ । यसले युरोप र विश्वलाई नै उल्लेख्य जोखिम पुर्याएको छ । राम्रो कमाइ र नागरिकता प्राप्तिका झूटो वाचाहरूबाट धोका खाएर दर्जनौं नेपालीहरूले समेत रुसको पक्षबाट लड्दा ज्यान गुमाएका छन् । ईयू युक्रेनविरुद्धको रसियन आक्रमकताको भर्त्सना गर्दछ । युक्रेनका लागि हामी दृढ र विश्वासिलो साझेदार भएका छौं । अन्तर्राष्ट्रिय समुदायको सार्वभौम सदस्यविरुद्ध रसियाको साम्राज्यवादी युद्धको विरोधमा युक्रेनलाई सहयोग गर्न हामी प्रतिबद्ध रहनेछौं । हामी ठूला र साना सबै देशहरूको सार्वभौमसत्ता र भौगोलिक अखण्डतामा समान अधिकार हुन्छ भन्ने विश्वास गर्छौं ।यसैगरी, युरोप महादेशबाट टाढा रहेका धेरै देशहरूका लागि समेत ईयू भरपर्दो साझेदार हो । सन् २०२४ मा हामीले ईयूनेपालबीच दौत्य सम्बन्धको ५० औं वर्ष मनायौं । यो आधा शताब्दीमा सदस्य राष्ट्रहरूसहित युरोप समूह (टिम युरोप) को रूपमा ईयू नेपालको दिगो र समावेशी विकासको आकांक्षामा सँगै उभिएको छ । ईयूले हालै सार्वजनिक गरेको ग्लोबल गेटवे इनिसियटिभ अन्तर्गत हामी नेपाललाई केही महत्त्वका क्षेत्रहरू शिक्षा र हरित ऊर्जालगायतमा सहायता गर्नेछौं । ग्लोबल गेटवे ले नेपालजस्ता विकासशील देशहरूको उद्यमशीलता अभिवृद्धि र दिगो उन्नति हासिल गर्न ईयू, सदस्य राष्ट्रहरू र वित्तीय संस्थाजस्तै युरोपियन इन्भेस्टमेन्ट बैंक र युरोपियन बैंक फर रिकन्स्ट्रक्सन एन्ड डेभलमेन्टबाट स्रोत जम्मा गर्दछ । ईयू शिक्षा क्षेत्रमा नेपाल सरकारसँग दीर्घकालीन साझेदार रहँदै आएको छ । ग्लोबल गेटवे अन्तर्गत सबैका लागि गुणस्तरीय शिक्षा सञ्चालनमा छ । युरोप समूहले यस कार्यक्रममार्फत किशोरी, बालिका र सीमान्तकृत समुदायहरूको नेपालको शिक्षा क्षेत्रलाई थप समावेशी बनाउन, सबै तहका सरकारहरूमार्फत शिक्षा नीति कार्यान्वयन र शिक्षक तालिममा सहायता प्रदान गर्दछ ।झन्डै ५० मिलियन युरोको हाम्रो अनुदान सहायताका तीन मुख्य स्तम्भहरू छन् शिक्षामा समतामूलक तथा समावेशी पहुँच, आधुनिक र प्रभावकारी शैक्षिक विधि अवलम्बनका लागि शिक्षकहरूलाई तालिम र सबै तहका सरकारहरूमाझ समन्वय र साझेदारीमार्फत शिक्षा प्रणालीमा सुशासन अभिवृद्धि । हामीले नेपालसँग ऊर्जा क्षेत्रमा पनि साझेदारी गरेका छौं । हाम्रो ग्लोबल गेटवे को साउथ एसिया इनर्जी कनेक्टिभिटी परियोजनामार्फत नेपाललाई स्वच्छ ऊर्जा र समावेशी हरित वृद्धिका लागि सहायता गरेका छौं । यी दुवै युरोपमा धेरै नै उत्साहसाथ हेरिएका क्षेत्रहरू हुन् । हामीले सरकारी र निजी दुवै क्षेत्रहरूको सहभागितामा नवीकरणीय ऊर्जा र ऊर्जा किफायती समाधानहरूको प्रवर्द्धन र विकासका लागि ५० मिलियन युरो सहायताको प्रतिबद्धता जनाएका छौं । हामी यसअन्तर्गत उत्पादित ऊर्जा प्रभावकारी प्रसारण र वितरण प्रणालीमार्फत जुनसुकै जातजाति वा भूगोल सबै नेपालीहरूसम्म पुग्ने सुनिश्चित गर्न चाहन्छौं । उदाहरणको लागि, हालै सम्पन्न चिलिमेत्रिशूली प्रसारण लाइनले नुवाकोट र रसुवा जिल्लाका सयौं परिवारहरूमा विद्युत् आपूर्ति गर्दछ । यसकारण हामी सन् २०३० सम्ममा सबैमा विद्युत् पहुँच सुनिश्चित गर्ने र सन् २०४५ सम्ममा कार्बन उत्सर्जन शून्यमा झार्ने नेपाल सरकारको महत्त्वाकांक्षी लक्ष्य प्राप्तिमा सघाउन प्रतिबद्ध छौं ।नेपालको अर्को प्राथमिकताको विषय जलवायु परिवर्तनका परिणामहरूको सम्बोधन गर्नॅ हो । उत्सर्जनमा नगन्य योगदानका बाबजुद नेपाल जलवायु परिवर्तनबाट सबैभन्दा जोखिममा रहेको देशहरूमा पर्दछ । जलवायु उत्थानशीलता ग्लोबल गेटवे इन्भेन्टमेन्ट योजनाको महत्त्वपूर्ण क्षेत्र हो । ईयूले नेपाललाई जलवायु परिवर्तनको असरहरूको सामना गर्ने नवीन विधिहरू तय गर्न सहयोग गर्नेछ । सुदूरपश्चिम र कर्णाली प्रदेशका किसानहरूलाई युरोपियन युनियनले कृषि क्षेत्रमा जलवायु परिवर्तनका असरहरूको सामना गर्न हरित उत्थानशील कृषि संरक्षण प्रणाली कार्यक्रममार्फत सहयोग गरिरहेका छौं । नेपाल र विश्वले नै यसअघि नभएका चुनौतीहरूको सामना गर्दै छन् । जलवायु परिवर्तनले निम्त्याएको अस्तित्वको खतराका अतिरिक्त भूराजनीतिक विकासहरूले विश्वलाई थप अनिश्चित ठाउँमा पुर्याएको छ । पहिले विश्वव्यापी रूपमा जोडिएको संसार अहिले समूहहरूमा विभाजित हुँदै छ । ईयू यस प्रकारको विभाजन रोक्न र सामुदायिकता, ऐक्यबद्धता र अन्तरआबद्धताको जगमा नयाँ विश्व मापदण्ड सुनिश्चित गर्न खडा भएको थियो । यसकारण दिगो सम्बन्ध निर्माण र अगाडि रहेका चुनौतीहरूको समाधान पहिल्याउन सँगै काम गर्ने कुरा यसअघिभन्दा बढी महत्त्वपूर्ण भएका छन् । नेपाल र ईयू लोकतन्त्र, मानव अधिकार र समानताजस्ता हाम्रा साझा मूल्यमान्यताहरूको सन्दर्भमा एकै ठाउँमा उभिनैपर्छ । यी मूल्यहरूले विगत ५० वर्षहरूमा हाम्रो मित्रताको जग निर्माण गरेका छन् । हामी सधैं सँगसँगै बलिया छौं । लोरेन्जो नेपालका लागि युरोपियन युनियनका राजदूत हुन् ।"
आईपीओमा कमिसनबारे अख्तियारले लियो इप्पान पदाधिकारीसँग बयान,"(काठमाडौं) प्राथमिक सेयर निष्कासन (आईपीओ) मा नेपाल धितोपत्र बोर्ड (सेबोन) ले बिचौलियामार्फत जलविद्युत् प्रवर्द्धकहरूसँग कमिसन मागेको सम्बन्धमा अख्तियार दुरुपयोग अनुसन्धान आयोगले स्वतन्त्र ऊर्जा उत्पादकहरूको संस्था (इप्पान) नेपालका अध्यक्ष गणेश कार्कीसहित पदाधिकारीसँग बयान लिएको छ । जलविद्युत् प्रवर्द्धकहरूले आईपीओमा कमिसन मागेको आरोप लगाएपछि आयोगले बुधबार सेबोनमा छापा मारेर आईपीओ निष्कासनको प्रक्रियामा रहेका कम्पनीको फाइल नियन्त्रणमा लिएको थियो । बिहीबार इप्पानका अध्यक्ष कार्की र उपाध्यक्ष उत्तम भ्लोन लामा र अन्य पदाधिकारीसँग बयान लिइएको स्रोतले बताएको छ । इप्पानका अध्यक्ष कार्की र उपाध्यक्ष लामा दिउँसो १ बजे आयोगको कार्यालय पुगेका थिए । उनीहरूसँग आयोगले आईपीओमा कमिसन सम्बन्धमा विस्तृत जानकारी लिन चाहेको बताइएको छ । बयानभन्दा पनि आईपीओ कमिसन सम्बन्धमा आयोगले थप बुझ्न भन्दै बोलाएपछि आफूहरू छलफलका लागि गएको इप्पान अध्यक्ष कार्कीले जनाए । मसँग सामान्य कुराकानी मात्र भयो । यस विषयमा इप्पानका उपाध्यक्ष लामा बढी जानकार रहेकाले उहाँसँगै धेरै कुरा भयो, उनले भने, पछिल्लो घटनाक्रम सम्बन्धमा आयोग थप प्रस्ट हुन चाहेको देखिन्छ । आयोगमा छलफलका लागि आफूहरू गएको इप्पानका उपाध्यक्ष लामाले पनि स्विकारे । सेबोनलाई उद्धृत गर्दै आईपीओ अनुमतिमा ढिलाइ हुनुमा कम्पनीहरूले कागजात नै नदिएको र आवश्यक मापदण्ड पूरा नभएकाले हो रे नि त भनेर प्रश्न सोध्नुभएको थियो, उनले भने, हामीले सबै वास्तविकता बताइदिएका छौं । एक वर्षभन्दा लामो समयदेखि अनुमति नपाउँदा फेरि डीडीए गर्नुपर्ने, अन्डरराइटर नियुक्त गर्नुपर्नेलगायत धेरै काम गर्नुपर्छ । सेबोनले अनुमति दिने टुंगो नभएपछि यी काम सुरुमै गरेर राख्नु पनि भएन । आयोगले अरू केही जलविद्युत् प्रवर्द्धकसँग पनि बयान लिएको स्रोतले बताएको छ । धितोपत्र बोर्डका अध्यक्ष सन्तोषनारायण श्रेष्ठसँग पनि आयोगले बयान लिएको चर्चा चले पनि प्रवक्ता निरञ्जय घिमिरेले त्यो अस्वीकार गरे । बिहीबार अध्यक्षज्यू बयानका लागि कतै जानुभएको छैन । दिनभर कार्यालयमै हुनुहुन्थ्यो । र साँझ सञ्चालक समितिको बैठक बसेर कार्यालयबाट बाहिरिनुभएको हो, उनले भने । बुधबार आयोगको एक टोलीले ललितपुरको खुमलटारस्थित सेबोनको कार्यालय पुगेर केही कागजात नियन्त्रणमा लिएको थियो ।२२ महिनायता करिब ८९ कम्पनीको आईपीओ अनुमति रोकेको बोर्डले ७ प्रतिशतसम्म कमिसन उठाउन बिचौलिया परिचालन गरेको भन्दै जलविद्युत् प्रवर्द्धकहरूले मंगलबार औपचारिक कार्यक्रम गरेर छानबिनको माग गरेका थिए । त्यही विषयमा आयोगले छानबिन तथा अनुसन्धान प्रक्रिया थालेको हो । धितोपत्र बोर्डका कामकारबाही सम्बन्धमा यसअघि पनि लिखित तथा मौखिक उजुरी आइरहेका थिए, पछिल्ला दिनमा थप कुरा आएपछि अनुसन्धान सुरु गरिएको आयोग स्रोतले बताएको छ । सेबोनमा बुधबारसम्म ८९ कम्पनीले ५६ अर्ब ७ करोड ९३ लाख २७ हजार १ सय ३२ रुपैयाँ बराबरको आईपीओ अनुमतिका लागि आवेदन दिएका छन् । तीमध्ये सबैभन्दा धेरै जलविद्युत् समूहका ४३ कम्पनी छन् । बोर्डबाट अनुमति नपाउँदा विद्युत् कम्पनीले आईपीओ र हकप्रद सेयरमार्फत सर्वसाधारणबाट उठाउनुपर्ने २४ अर्ब ८४ करोड रुपैयाँ रोकिएको छ । आईपीओ अनुमति नपाउँदा थप ४ अर्ब ९६ करोड रुपैयाँ ब्याज तिर्नुपरेको इप्पानले जनाएको छ ।२२ महिनायता करिब ८९ कम्पनीको आईपीओ अनुमति रोकेको बोर्डले ७ प्रतिशतसम्म कमिसन उठाउन बिचौलिया परिचालन गरेको भन्दै जलविद्युत् प्रवर्द्धकहरूले मंगलबार औपचारिक कार्यक्रम नै गरेर प्रतिकार गर्ने बताएका थिए । बैठकमा प्रवर्द्धकहरूले बिचौलियालाई पूर्ण रूपमा निरुत्साहित गर्नुपर्ने पक्षमा आफूहरू रहेको र बोर्डले माग सुनेन भने आन्दोलनमै अघि बढ्नुपर्ने जनाएका थिए । बोर्डले आईपीओको अनुमति नदिएका कारण कम्पनीको लागत बढेर प्रतिमेगावाट २५ करोडभन्दा माथि पुगिसकेको प्रवर्द्धकहरूको भनाइ छ । बोर्डका गतिविधिविरुद्ध निरन्तर संघर्ष गर्न इप्पानले मंगलबार १० सदस्यीय समिति बनाउने निर्णय पनि गरेको थियो । यता संसद्मा पनि कमिसन मागिएको विषय उठेको छ । कमिसन मागेका विषयमा सांसदले छानबिनको माग गरेका हुन् ।"
"नेप्से घट्यो, कारोबार रकम बढ्यो","काठमाडौं (कास) सेयर कारोबार मापक नेप्से परिसूचक १२०४ अंकले घटेको छ । अघिल्ला दुई कारोबार दिन लगातार बढेको नेप्से बिहीबार घटेको हो । यो साता आइतबार र सोमबार घटेको नेप्से गत मंगलबार १०३ र बुधबार ६२२५ अंकले बढेको थियो । त्यसअघि पाँच कारोबार दिन नेप्से निरन्तर घटेको थियो । बुधबारको तुलनामा बिहीबार शून्य दशमलव ४५ प्रतिशतले घटेर नेप्से २ हजार ६ सय ६१ दशमलव ६४ बिन्दुमा ओर्लिएको हो । सो दिन कारोबारमा आएका कुल १३ उपसमूहमध्ये फाइनान्स, जलविद्युत्, जीवन बिमा, उत्पादन तथा प्रशोधन र सामूहिक लगानी कोषको सेयर मूल्य बढ्यो ।यस्तै फाइनान्स कम्पनी उपसमूहको परिसूचक १०४९३, जलविद्युत्को ११७, जीवन बिमाको १७०, उत्पादन तथा प्रशोधनको १२३० र सामूहिक लगानी कोषको शून्य दशमलव शून्य एक अंकले बढेको छ । घट्ने उपसमूहहरूमा व्यापार, निर्जीवन बिमा, लघुवित्त, होटल तथा पर्यटन, विकास बैंक, बैंकिङलगायत रहे । कुल ९६ कम्पनीको सेयर मूल्य बढ्यो भने १५० कम्पनीको मूल्य घट्यो । कुल ३ करोड ७ लाख ९९ हजार ९१ कित्ता सेयर किनबेच भए । साताको अन्तिम कारोबार दिन १ लाख ३ हजार ३ सय १९ पटकको सेयर किनबेचबाट ११ अर्ब ६५ करोड रुपैयाँको सेयर कारोबार भएको छ । कारोबार रकम २०८१ फागुन २१ यताकै उच्च हो । २०८१ फागुन २० मा १२ अर्ब ९४ करोड ६४ लाख रुपैयाँको सेयर कारोबार भएको थियो । त्यसपछि चैत ३ मा १० अर्ब ७९ करोड ७३ लाख रुपैयाँ र चैत १४ मा १० अर्ब ८७ करोड ५९ लाख रुपैयाँको कारोबार भएको थियो । बुधबार १० अर्ब ५१ करोड ८४ लाख रुपैयाँ कारोबार भएकामा बिहीबार ११ अर्ब ६५ करोड रुपैयाँको कारोबार भएको थियो ।नेपाल माइक्रो इन्स्योरेन्स कम्पनी र क्रेस्ट माइक्रो लाइफ इन्स्योरेन्स कम्पनीको सेयर मूल्य १० प्रतिशतले बढेपछि सर्किट ब्रेकरमार्फत कारोबार नियन्त्रण गर्नुपरेको थियो । उक्त दिन छ्याङ्दी हाइड्रोपावरको ९९९, ओम मेगाश्री फर्मास्युटिकल्सको ९९९ र आईसीएफसी फाइनान्सको ९७४ प्रतिशतले सेयर मूल्य बढेको नेप्सेले जनाएको छ । सिन्धु विकास बैंकको ४१५, ग्रिन डेभलपमेन्ट बैंकको ३८३, हिमालयन पावर पार्टनरको ३३४, बुटवल पावर कम्पनीको ३२९ र नारायणी विकास बैंकको ३१७ प्रतिशतले सेयर मूल्य घटे । कारोबार रकमका आधारमा ङादी ग्रुप पावर, सानीमा माई हाइड्रोपावर, युनिभर्सल पावर कम्पनी, राधी विद्युत् कम्पनी र अपी पावर कम्पनी अघि रहे । ङादी ग्रुप पावरको ७८ करोड ४५ लाख ९६ हजार, सानिमा माई हाइड्रोपावरको ६५ करोड ४९ लाख २६ हजार, युनिभर्सल पावर कम्पनीको ५७ करोड १ लाख, राधी विद्युत् कम्पनीको ४३ करोड ३९ लाख ८८ हजार र अपी पावरको ३८ करोड ९६ लाख ७३ हजार रुपैयाँको सेयर कारोबार भएको नेप्सेले बताएको छ ।"
साँगाधुलिखेल सडकको पुलबजार क्षेत्रमा ३ महिनादेखि काममा अवरोध,"(काभ्रे) निर्माणाधीन अरिनको राजमार्ग अन्तर्गत साँगाधुलिखेल खण्डको ६ लेन विस्तार ४७ प्रतिशत सकिएको छ । निर्माणका लागि तोकिएको अवधि सकिन ८ महिना मात्रै बाँकी रहेको सडक विभागको सूर्यविनायकधुलिखेल, धुलिखेल सिन्धुलीबर्दिबास सडक आयोजनाले जनाएको छ । पहिलो खण्डको केही स्थानमा काम रोकिएको छ भने केही स्थानमा काम धमाधम छ ।पहिलो खण्डको पुलबजार क्षेत्रमा ३ महिनादेखि स्थानीयले सेन्टर लाइनको विवादलाई लिएर निर्माण सञ्चालन गर्न नदिएको आयोजनाका इन्जिनियर विष्णु खनालले जनाए । निर्माणाधीन सडक खण्डको पुलबजार क्षेत्रमा सेन्टर लाइनको विषयलाई लिएर स्थानीयले अवरोध जनाएपछि करिब तीन महिनादेखि त्यहाँ विस्तारको काम रोकिएको हो । यस विषयमा नापी विभाग, जनप्रतिनिधि र स्थानीयबीच समन्वय गरी अवरोध हटाउन पटकपटक छलफल गरिए पनि छलफल निष्कर्षविहीन भएको उनले बताए । अन्य स्थानमा भने अहिलेसम्म त्यस्तो अवरोध देखिएको छैन । पहिलो खण्डअन्तर्गत धुलिखेल क्षेत्रमा भने सडक कालोपत्रको काम भइरहेको उनले जनाए । धुलिखेल बाँसघारीदेखि धुलिखेल चोकसम्म एक किलोमिटर सडकमा अहिले सडक कालोपत्रको काम भइरहेको छ, उनले भने, २०८१८२ को अन्त्यसम्म उक्त क्षेत्रमा निर्माण सक्ने तयारीमा छौं । पुलबजारपारि क्षेत्रमा पनि चालु आर्थिक वर्षको मसान्तसम्ममा नै काम सक्ने तयारी भइरहेको छ । पुलबजारको पुलपारिदेखि जनागालसम्म अहिले विस्तारको काम तीव्र भइरहेको छ, उनले भने, त्यहाँ पनि केही दिनमै कालोपत्रको काम अघि बढाउने तयारीमा छौं ।सडक विस्तार कार्यमा स्थानीयको अवरोधसँगै विभिन्न स्थानमा घरटहरा हटाउनुपर्ने, बिजुलीको पोल विस्तार गर्नुपर्ने, अप्टिकल फाइबरका लाइन, हाइटेन्सन पोल हटाउनुपर्ने समस्या पनि रहेको लामा कन्स्ट्रक्सनका इन्जिनियर रवीन्द्र श्रेष्ठले जनाए । पहिलो खण्डअन्तर्गत सडक किनारामा रहेका घरटहरा हटाउने काम भइरहेको सडक आयोजनाका इन्जिनियर खनालले बताए । बिजुलीका पोल स्थानान्तरण गर्ने काम ८० प्रतिशत सकिइसकेको छ । चालु आर्थिक वर्षका लागि सडक विस्तार गर्न सरकारसँग ६० करोड रुपैयाँ माग गरिएको उनले बताए । हामीसँग अब ६ करोड रुपैयाँ मात्रै बाँकी छ, उनले भने, सडक विस्तार कार्यका लागि उक्त रकम अपुग हुने भएकाले थप ६० करोड रुपैयाँ मागिएको छ । आगामी आर्थिक वर्ष २०८२८३ का लागि करिब ३ अर्ब लागत अनुमान गरिएको श्रेष्ठको भनाइ छ । साँगाधुलिखेल सडक खण्डको ८ किलोमिटर सडकका लागि ४ अर्ब ५ करोड ६४ लाख रुपैयाँ बजेट विनियोजन गरिएको थियो । उक्त खण्ड विस्तारको ठेक्का ३ वर्षमा सक्ने गरी लामा कन्स्ट्रक्सन कम्पनी प्रालिले पाएको छ ।"
चाँदीको बढी मूल्य लिनेलाई उपभोक्ता अदालतले तिरायो २० हजार,"(काठमाडौं)ललितपुरको गोदावरी नगरपालिका१३ बस्ने सावित्री खत्री थापाले २०८१ फागुन २५ मा काठमाडौं विशालबजारको स्वस्तिक सिल्भर प्यालेसबाट एक थान चाँदीको मूर्ति किनिन् । उनले ११४ तोलाको चाँदीको मूर्तिको मूल्य ४ हजार ६ सय रुपैयाँ तिरेकी थिइन् । फोन पेमार्फत भुक्तानी गरेकी थापाले घर पुगेपछि फेरि बिल हेरिन् । सुनचाँदी व्यवसायी महासंघले तोकेको रेटअनुसार २ हजार २ सय ६३ रुपैयाँ मात्रै हुनुपर्नेमा स्वस्तिक प्यालेसले बढी पैसा लिएको उनलाई महसुस भयो । त्यसपछि उनले उपभोक्ता संरक्षण ऐन, २०७५ पल्टाइन् । ऐनको दफा १४ को उपदफा १ मा विक्रेताबाट खरिद गरिएको वस्तु चित्त नबुझे ७ दिनभित्र फिर्ता गर्नुपर्ने व्यवस्था छ । फिर्ता गर्न वा त्यसको सट्टा सोही बराबरको अर्को वस्तु वा आफैंले त्यस्ता वस्तु खरिद गर्दा तिरेको रकम भुक्तानी लिन सक्ने व्यवस्था छ । चाँदीको तौल र रकममा ठगिएको महसुस गर्दै थापा २०८१ चैत १ मा सामान फिर्ता गर्न फेरि प्यालेस पुगिन् । तर स्वस्तिक सिल्भर प्यालेसले कायम भएको मूल्यभन्दा कमको भर्पाई र तमसुक बनाएर २ हजार २ सय २५ मात्रै फिर्ता गर्यो । त्यसपछि थापा उपभोक्ता अदालत पुगिन् । ऐनको दफा ५०, ५१ र ५२ बमोजिम विपक्षी स्वस्तिक सिल्भर प्यालेस प्रालिबाट आर्थिक क्षति, सोरुम जाँदाआउँदाको खर्च, मानसिक क्षति, शारीरिक क्षतिसहित ३५ हजार ७ सय रुपैयाँ दिलाई भराई चलन चलाई पाऊँ भन्दै उनले मुद्दा दायर गरेकी थिइन् । २०८१ चैत ३ मा उपभोक्ता अदालतमा दायर मुद्दाको बिहीबार पहिलो पटक बहस भएको छ । चाँदीको मूर्ति खरिदसम्बन्धी मुद्दामा फैसला भएको उपभोक्ता अदालतका स्रेस्तेदार शोभाकर खरेलले जनाए । ललितपुरको गोदावरी नगरपालिका१३ बस्ने सावित्री खत्री थापाले दायर गरेको मुद्दाको बहस सकिएर विपक्षी स्वस्तिक सिल्भरबाट २० हजार क्षतिपूर्ति दिलाउने फैसला भएको छ, स्रेस्तेदार खरेलले भने । चाँदीको मूर्तिको विषयबाहेक बिहीबार ओम अस्पताल, ग्रान्डी अस्पताल र यामाहा मोटरसाइकलविरुद्ध परेको मुद्दाको पनि पेसी थियो । यी तीन मुद्दामा पनि बहस भयो । मुद्दाको हकमा केही बुझ्न आदेश जारी भएको छ, खरेलले भने । ग्रान्डी सिटी अस्पतालले गुणस्तरहीन सेवा दिएको भन्दै वर्षा भण्डारीले उपभोक्ता अदालतमा मुद्दा दर्ता गरेकी थिइन् । शरीरमा फ्याटको मात्रा बढी भएको र अपरेसन गरेर घटाउन सकिने भन्दै अस्पतालले अपरेसन गरे पनि पूर्ण रूपमा निको नभएकाले गुणस्तरहीन सेवा दिएर नोक्सानी गराएको भन्दै ३ करोड १७ लाख माग दाबीसहितको मुद्दा दर्ता गरेकी थिइन् । ओम हस्पिटल एन्ड रिसर्च सेन्टरविरुद्ध पनि गुणस्तर सेवाकै विषयमा मुद्दा परेको थियो । ओम अस्पतालविरुद्ध बूढानीलकण्ठका हरिहरप्रसाद गौतमको परिवारले मुद्दा दर्ता गरेको हो । बाथरुममा लडेर खुट्टा टेक्न नसक्ने अवस्थामा पुगेका गौतमको ओम अस्पतालले उपचारमा ढिलाइ र लापरबाही गरिदिँदा खुट्टामा समस्या बल्झिएको परिवारको दाबी छ । यसबाट आफ्नो परिवारलाई आर्थिक, मानसिक र शारीरिक हानि भएको भन्दै ५ करोड क्षतिपूर्तिको मागदाबीसहित ओम अस्पतालविरुद्ध उपभोक्ता अदालतमा मुद्दा दायर गरिएको थियो । यामाहा मोटरसाइकलका डिलरले पुरानो मोडलको मोटरसाइकल बिक्री गरेको र ६ महिना नपुग्दै ब्याट्री बिग्रिएको र मोटरसाइकलको कलर उडेको भन्दै मुद्दा परेको हो । यी तीनै मुद्दामा पनि बहस भएको थियो । ओम हस्पिटल, ग्रान्डी सिटी अस्पताल र यामाहाका डिलरका विषयमा केही थप बुझ्नुपर्ने देखिएको अदालतले बताएको छ । आदेश जारी भएपछि कार्यान्वयनका लागि पठाइन्छ । थप कागजात मगाउन पनि आदेश भएको छ । सबै डकुमेन्ट आएपछि फेरि बहस हुन्छ, खरेलले भने । उपभोक्ता अदालतमा न्याय परिषद्को सिफारिसमा सरकारले तोकेका जिल्ला न्यायाधीश अध्यक्ष र दुई जना सदस्य छन् । काठमाडौं जिल्ला अदालतका न्यायाधीश रामप्रसाद शर्मालाई अदालतको अध्यक्ष तोकिएको छ । न्याय समूहका उपसचिव गेहेन्द्रराज रेग्मी तथा प्रशासन सेवातर्फका उपसचिव आनन्दराज पोखरेललाई सदस्य छ । मुद्दाको सुनुवाइपछि ३ जनामध्ये बहुमतको रायअनुसार फैसला कायम हुन्छ । सरकारले ढिलै भए पनि उपभोक्ताको पक्षमा न्यायिक संरचना उपभोक्ता अदालत गठन गरेको हो । विश्व उपभोक्ता अधिकार दिवसको अवसर पारेर २०८१ चैत २ मा उपत्यका मुकाम रहने गरी काठमाडौं, ललितपुर र भक्तपुर जिल्लाभित्रका मुद्दा किनारा लगाउन अदालत गठन गरिएको हो । उपभोक्ता अदालत गठन भएपछि सर्वसाधारणले ६ वटा ठगीका मुद्दा दर्ता गराएका छन् ।"
बिर्तामोडमा हुन्डाईको क्रेटा,"काठमाडौं (कास) हुन्डाई गाडीको आधिकारिक वितरक लक्ष्मी इन्टरकन्टिनेन्टलले झापा बिर्तामोडमा हुन्डाई क्रेटा ईभी सार्वजनिक गरेको छ । बिर्तामोडमा आयोजित एक समारोहबीच कम्पनीले उक्त गाडी सार्वजनिक गरेको हो । कम्पनीका अनुसार क्रेटा ईभीको प्रारम्भिक मूल्य ५१ लाख ९६ हजार रुपैयाँ छ । क्रेटा ईभीमा २ सय एमएम ग्राउन्ड क्लियरेन्स, १७ डिग्री ब्रेक ओभर एंगल, ११ किलोवाट एसी चार्जिङ, चार घण्टामा पूरै चार्ज गर्न सकिने, एडभान्स सेफ्टी फिचर, ६ वटा एयर ब्याग र ३६० डिग्री क्यामेराजस्ता विशेषता रहेको कम्पनीले बताएको छ ।"
नेपाल अन्तर्राष्ट्रिय व्यापार मेलामा १२० स्टल,"काठमाडौं (कास) नेपाल अन्तर्राष्ट्रिय व्यापार मेला २०२५ को यो दसौं संस्करण काठमाडौंको भृकुटीमण्डपमा सुरु भएको छ । नेपाल उद्योग वाणिज्य महासंघले आयोजना गरेको मेला वैशाख २९ सम्म सञ्चालन हुनेछ । मेलामा उद्योग वाणिज्य तथा आपूर्ति मन्त्रालय र व्यापार तथा निकासी प्रवर्द्धन केन्द्र (टीईपीसी) को सहयोग छ । साथै ललितपुर उद्योग वाणिज्य संघ र घरेलु तथा साना उद्योग महासंघको सहआयोजना छ । उद्योगमन्त्री दामोदर भण्डारीले मेलाको उद्घाटन गरेका छन् । उद्घाटनका अवसरमा मन्त्री भण्डारीले सरकारले निजी क्षेत्रले भनेअनुसार नीतिगत सुधारका लागि सरकारले काम गरिरहेको उल्लेख गरे । मेलामा नेपाल, चीन र बंगलादेशका १२० भन्दा बढी स्टल रहेको जनाइएको छ ।"
भैरहवामा 'एनसेल सप इन सप',"काठमाडौं (कास) एनसेलले एनसेल सप इन सप सञ्चालनमा ल्याएको छ । आफ्ना ग्राहक सेवालाई थप विस्तार गर्दै नयाँ अवधारणाका साथ कम्पनीले उक्त सप सञ्चालनमा ल्याएको बताएको छ । एनसेलको आधिकारिक खुद्रा विक्रेता न्यू लुम्बिनी ए टू जेड मोबाइलसँगको साझेदारीमा एनसेलले उक्त सप सञ्चालन गरेको हो । बिहीबार आयोजित एक समारोहबीच एनसेलका चिफ अफ स्टाफ स्टिवन रोड्रिगेजले उक्त सप उद्घाटन गरे । सपबाट ग्राहकले एनसेलका सेवा, सुविधासम्बन्धी साधारण सोधपुछ सेवा प्राप्त गर्नेछन् । ग्राहकले एनसेलको सपबाट ग्राहकले एनसेल सेन्टरबाट उपलब्ध सेवा पाउनेछन्, जसमा सिम लिने, रिचार्ज गर्ने, केवाईसी अपडेट गर्ने, सिम स्वामित्व पुनः प्रमाणीकरण गर्ने, लोकप्रिय सधैं अन रिन्युअलजस्ता प्याक, ईसिम अपग्रेड गर्ने र इन्टरनेट सेटिङ सेवा रहेको कम्पनीले जनाएको छ ।"
सिटिजन्स बैंक र म्यानले घोषणा गरे अवार्ड,काठमाडौं (कास) सिटिजन्स बैंक इन्टरनेसनल र म्यानेजमेन्ट एसोसिएसन अफ नेपाल (म्यान) बीच सम्झौता भएको छ । बैंक र म्यानबीच संयुक्त रूपमा म्यानसिटिजन्स अस्पायरिङ म्यानेजर अवार्ड स्थापना गर्ने सम्झौता भएको हो । यो अवार्ड व्यवस्थापन संकायअन्तर्गत स्नातकोत्तर तहमा उत्कृष्ट हुने विद्यार्थीलाई सम्मान गर्ने र प्रोत्साहन दिने उद्देश्यले ल्याइएको बैंकले जनाएको छ । वैशाख २५ मा आयोजित एक समारोहबीच बैंकका प्रमुख कार्यकारी अधिकृत गणेशराज पोखरेल र म्यानका अध्यक्ष मोहनराज ओझाले यससम्बन्धी सम्झौतापत्रमा हस्ताक्षर गरे । पुरस्कार पूर्वाञ्चल युनिभर्सिटीअन्तर्गत स्नातकोत्तर तहमा उत्कृष्ट हुने विद्यार्थीले ५१ हजार रुपैयाँ पाउने बैंकले बताएको छ । यो पुरस्कार हरेक वर्ष माघमा प्रदान गरिनेछ ।
एनएसजेएफमा नयाँ नेतृत्व,"काठमाडौं (कास) नेपाल खेलकुद पत्रकार मञ्च (एनएसजेएफ) को बिहीबार सम्पन्न २० औं साधारणसभाले नयाँ कार्यसमिति चयन गरेको छ । राजधानीमा सम्पन्न साधारणसभाबाट निरञ्जन अधिकारीको अध्यक्षतामा ११ सदस्यीय कार्यसमिति निर्वाचित भएको छ । अध्यक्ष, महासचिव, सचिव र सदस्य पदमा निर्वाचन भएको थियो । महासचिवमा अञ्जन खड्का र सचिवमा अनिल मल्ल ठकुरी निर्वाचित भए । प्रथम उपाध्यक्षमा प्रज्वल ओली, उपाध्यक्षद्वयमा सन्जिव सिल्पकार र गोविन्द रेग्मी निर्विरोध निर्वाचित भएका थिए । कोषाध्यक्षमा मुना कार्की र महिला सदस्यमा नमिता दाहाल निर्विरोध चुनिए । खुला तीन सदस्य पदका लागि ५ जना प्रत्याशी थिए । त्यसमा रमेश सुवेदी, कविरस शर्मा र अभिनव जोशी विजयी भए । कार्यसमितिले बाँकी सदस्यहरू मनोनीत गर्नेछ । निर्वाचनअघि २० औं साधारणसभाले महासचिव प्रज्वल ओलीको सांगठनिक प्रतिवेदन र कार्यवाहक कोषाध्यक्ष मुना कार्कीको आर्थिक प्रतिवेदन सर्वसम्मत पास गरेको थियो । राष्ट्रिय खेलकुद परिषद्का सदस्यसचिव टंकलाल घिसिङले सभा उद्घाटनका क्रममा शुभकामना मन्तव्य दिँदै खेलकुदको विकास हुन खेल पत्रकारिता दायरा फराकिलो बन्नुपर्ने बताए ।"
सुरक्षा खतराले आईपीएल खेलको बीचमा फ्लडलाइट निभाइयो,"अहमदाबाद (एजेन्सी) पन्जाब किंग्स र दिल्ली क्यापिटल्सबीच इन्डियन प्रिमियर लिग (आईपीएल) मा बिहीबार धर्मशालामा भएको खेल ठूलो प्राविधिक गडबडी का कारण रद्द भएको जनाइएको छ । टस जितेर ब्याटिङ गरेको पन्जाबले १०१ ओभर खेलेपछि फ्लडलाइट निभ्दा थप खेल हुन सकेन । बिजुलीमा अवरुद्ध हुँदा रंगशालाको एउटा टावरमा खराबी आएको छ, स्टेडियमभित्र रहेका सहभागीलाई पर्न गएको असुविधाप्रति माफी चाहन्छ, बीसीसीआईको आधिकारिक एक विज्ञप्तिमा भनिएको छ । तर सुरक्षाका कारण खेल रोकिएको अर्को रिपोर्टमा जनाइएको छ । आईएएनएसले जनाएअनुसार आईपीएल प्रमुख अरुण धुमलले जम्मुमा जारी रेड अलर्ट को आधारमा सावधानी अपनाउन यस्तो निर्णय गरिएको जनाएका छन् । फ्लडलाइटका कारण खेल रद्द भएको पहिला भनिए पनि पछि दर्शकलाई सुरक्षाका लागि रंगशाला बाहिर निकालिएको जनाइएको थियो । पीटीआईका अनुसार सोही कारण जम्मु नजिकको क्षेत्रहरूमा हवाई आक्रमणको हवाई अलर्टपछि खेल रद्द गर्नुपरेको थियो । जम्मुसहित भारतको पन्जाव राज्यका पहाडी सहरहरूमा ब्ल्याकआउट गरिएको छ । वर्षाका कारण निर्धारित समयभन्दा १ घन्टा १५ मिनेट ढिला टस भएको थियो । त्यसपछि भने पन्जाबका ओपनर प्रियांश अर्या र प्रभसिमरन सिंहले शतकीय साझेदारी गरेर उत्कृष्ट सुरुआत दिलाएका थिए । अर्या ३४ बलमा ५ चौका र ६ छक्का प्रहार गर्दै ७० रनमा आउट भएलगत्तै फ्लडलाइटमा समस्या आएपछि खेल रोकिएको थियो । अर्का ओपनर सिंह २८ बल खेल्दै ७ चौका प्रहार गरी ५० रन बनाई क्रिजमा थिए । खेल सुरु हुनु अगाडिमात्र पन्जाब र मुम्बई इन्डियन्सबीच आइतबार धर्मशालामै हुने खेल अहमदाबादमा सारिएको थियो । आईपीएलले यस खेलका लागि व्यवस्थापकीय चुनौती भएको जनाएको छ । पन्जाबको टोली धर्मशाला र चन्डीगढ सहर केन्द्रित रहेको छ । तर, यी दुवै सहरका विमानस्थलमा बुधबारदेखि नागरिक र व्यावसासिक उडान बन्द गरिएको छ । भारत र पाकिस्तानबीच सीमामा तनाव भएपछि भारतीय उत्तरपश्चिम क्षेत्रका एयरपोर्टहरू पनि बन्द गरिएका छन् । धर्मशालाबाट जम्मु झन्डै २ सय किलोमिटर टाढामात्र रहेको छ । केही घन्टा अगाडिमात्र जम्मुमा विष्फोट भएको जनाइएको थियो । एयरपोर्टहरू बन्द रहेका कारण मुम्बईको टोली चण्डीगढ र धर्मशाला पुग्ने कुनै सम्भावना नै छैन । दिल्ली र पन्जाबको टिमसहित ब्रोडकास्ट टोलीलाई धर्मशालाबाट आगामी खेलस्थल लैजान आयोजकलाई ठूलो समस्या भइरहेको छ । पन्जाब र दिल्ली दुवै टोलीलाई स्थलमार्गबाट दिल्ली पुग्न १० घन्टा लाग्ने छ । दिल्लीले आइतबार गुजरातसँग दिल्ली र पन्जाबले सोही दिन अहमदाबादमा मुम्बईसँग खेल्नेछ ।"
टाइब्रेकरबाट एपीएफ च्याम्पियन,"(मकवानपुर)एपीएफ क्लबले सातौं महिला राष्ट्रिय फुटबल प्रतियोगिताको उपाधि जितेको छ । हेटौंडा६ स्थित गौरीटार रंगशालामा बिहीबार फाइनलमा नेपाल पुलिस क्लबलाई टाइब्रेकरमा ३१ ले हराएको थियो ।अपराजित रहँदै एपीएफले उपाधिसहित ७ लाख रुपैयाँ जितेको छ । नेपाल पुलिसले ५ लाख रुपैया पायो । एपीएफबाट टाइब्रेकरमा गीता राना, अनिता बस्नेत र निशा थोकरले गोल गरे । पुलिसबाट उषा नाथले प्रहारमात्र गोलमा परिणत भयो । पुलिसका अनुभवी खेलाडी निरु थापा र रेविका पाण्डेको प्रहार गोलरक्षक अञ्जना लामाले बचाइन् । पुलिसकी सुष्मा तामाङको प्रहार अकासियो । एपीएफकी रश्मिकुमारी घिसिङको प्रहार पुलिसकी गोलरक्षक उषा नाथले रोके पनि हार टार्न सकिनन् । वुमन अफ द म्याच एपीएफकी गोलरक्षक अञ्जना लामा भइन् । उनले १० हजार प्राप्त गरिन् ।घिसिङले पाइन् स्कुटर मकवानपुर जिल्ला फुटबल संघको आयोजना गरेको प्रतियोगितामा सर्वोत्कृष्ट खेलाडी रश्मिकुमारी घिसिङ भइन् । उनले स्कुटर प्राप्त गरिन् । उनले प्रतियोगितामा उत्कृष्ट प्रदर्शन गरेसँगै सर्बोत्कृष्ट खेलाडी घोषित गरिएको हो । उनले वीरगन्जविरुद्ध ५ गोल र संकटाविरुद्धल पनि गोल गरेकी थिइन् । उनलाई बागमती प्रदेशसभाका सदस्य इन्द्रबहादुर बानियाँले स्कुटर प्रदान गरे । गोलरक्षक अञ्जना लामा, उत्कृष्ट मिडफिल्डर रेनुका नगरकोटे र प्रशिक्षक जीवेशकुमार पाण्डे उत्कृष्ट घोषित भए । सबै एपीएफका हुन् । पुलिसका मीना देउवा उत्कृष्ट फरवार्ड र समिक्षा घिमिरे उत्कृष्ट डिफेन्डर घोषित भए । विधागतमा उत्कृष्टले जनही २५ हजार प्राप्त गरे ।"
पेरिस सेन्ट जर्मेन फाइनल पुग्नुको रहस्य,"पेरिस (एएफपी) पेरिस सेन्ट जर्मेन (पीएसजी) ले यसपल्ट तय गरेको युरोपेली च्याम्पियन्स लिग फुटबलको फाइनल यात्राको विशेषता हो, फेरिएको क्लब रणनीति । त्यसअनुसार प्रशिक्षक लुइस एनरिकेको नेतृत्वमा क्लबले ठुल्ठूला स्टार खेलाडीलाई अनुबन्ध गर्न छाडेको छ । त्यसको ठाउँमा सफलताका भोका युवा खेलाडीमाथि नै क्लबले विश्वास गर्न थालेको छ । कतारी लगानीकर्ता भित्रिएपछि पनि पीएसजी ठूलो अवसरमा धेरैपल्ट नराम्रोसँग चुकेको छ । यसपल्ट भने यही पीएसजी वास्तवमै सुदृढ खेल प्रदर्शन गर्दै फाइनलमा पुग्यो । बुधबार मात्रै सेमिफाइनल दोस्रो लेगमा टोलीले आर्सनललाई २१ ले हराएर समग्रमा ३१ को अग्रता लियो । पीएसजीको जितमा फाबियन रुइज र अचरफ हाकिमीले गोल गरे । म्युनिकमा पीएसजीले मे ३१ मा इन्टर मिलानविरुद्ध फाइनल खेल्नेछ । फ्रान्सेली च्याम्पियन पीएसजीले फाइनल पुग्ने क्रममा इंग्लिस प्रिमियर लिगका ठुल्ठूला चार क्लबलाई हराएको थियो । त्यसमा एक त आर्सनल नै भयो । त्यसअघि म्यानचेस्टर सिटी, लिभरपुल र एस्टन भिल्लालाई पनि हराएको थियो । यो सबै युवा खेलाडीले भरिएको टिमबाट सम्भव भएको थियो । आर्सनलविरुद्ध सुरुदेखि खेलेका खेलाडीमध्ये ६ जना २४ वर्ष वा त्यो भन्दा कम उमेरका छन् । सबैभन्दा बढी उमेरका खेलाडी भनेकै ३० वर्षका मारक्विन्होस हुन् । त्यसको ठीक विपरीत मंगलबार इन्टरले बार्सिलोनालाई हराउँदा सिरी ए क्लबमा ३६ वर्षका दुई खेलाडी थिए । एकजना ३७ वर्षमाथिका थिए । आर्सनलमाथिको जितपछि पीएसजीका समर्थकले मज्जाले खुसी मनाए । यसपल्ट पीएसजीले च्याम्पियन्स लिगका सुरुआती पाँचमध्ये तीन खेल गुमाएको थियो । प्रतियोगिताबाटै बाहिरिने डरबाट गुज्रँदै टोली अगाडि बढेको हो । त्यो भनेको ठ्याक्कै केलियन एमबाप्पेले क्लब छाडेको बेला थियो । सायद त्यति बेला एमबाप्पेलाई लागेको थियो, उनका लागि च्याम्पियन्स लिग जित्ने सबैभन्दा राम्रो अवसर भनेको रियलबाटै हो । एनरिकेले सन् २०२३ मा आफूले क्लब सम्हालेयता पीएसजीलाई अर्कै टिम बनाएका छन् । उनी त्यतिबेला क्लबमा आएका थिए, जतिबेला लियोनल मेसी र नेयमरले टिम छाडेका थिए । कप्तान मारक्विन्होस भन्छन्, प्रशिक्षकले विस्तारै पाइला पाइला चालेर टिम अगाडि बढाए । उनी आएयता के लागेको थियो भने टिममा धेरै परिवर्तन आवश्यक छ । क्लबको डीएनएमै परिवर्तन चाहिएको थियो । टिमको मानसिक स्थिति नै राम्रो हुन आवश्यक थियो र यो रातारात सम्भव पनि थिएन । पीएसजीमा जतिबेला तीन ठूला स्टार खेलाडी थिए । ती फरवार्डले टिमको रक्षामा कुनै भूमिका खेल्दैनथ्यो । तर अहिले त्यही पीएसजीले विपक्षीमाथि दबाब दिने खेल खेल्छ, त्यसमा सबैले रक्षात्मक भूमिका खेल्छ । मारक्विन्होस थप्छन्, सबैले सामूहिक भावनाले खेल्यो भने आत्मविश्वास बढाउने गर्छ । सबैले उत्तिकै कडा मिहिनेत पनि गर्नुपर्छ ।"
