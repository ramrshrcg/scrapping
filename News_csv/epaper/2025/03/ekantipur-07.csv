शीर्षक,विवरण
पहिला सुन्ने कि थुन्ने ?,"(काठमाडौं)मुद्दा अनुसन्धानका लागि पहिला थुन्ने अनि मात्रै सुन्ने प्रहरीबाट हुँदै आएको अभ्यासमा परिवर्तन ल्याउन सरकारले कानुनमै आवश्यक सुधारको गृहकार्य थालेको छ । त्यसका लागि अग्रिम जमानत (एन्टिसिपेटरी बेल) तथा पहिला हाजिर हुन बोलाउने र अनुपस्थित भएमा मात्र पक्राउ गर्ने व्यवस्था प्रस्ताव गर्न लागिएको हो । यो अधिकार जघन्य वा गम्भीर अपराधका आरोपितले भने पाउने छैनन् ।कानुन, न्याय तथा संसदीय मामिला मन्त्रालयले फौजदारी न्याय प्रणालीमा रहेका विभिन्न व्यावहारिक समस्या सुधार्न फौजदारी संहिता संशोधन गर्न खोजेको हो । संहिता संशोधनका लागि विधेयक मस्यौदा तयार गर्दैगर्दा मन्त्रालयले पहिला सुन अनि मात्रै थुन भन्ने विषयलाई प्राथमिकता दिएको छ, मन्त्रालयका एक अधिकारी भन्छन् । अग्रिम जमानत (एन्टिसिपेटरी बेल) र आरोपितलाई पहिला हाजिर हुन बोलाउने जस्ता प्रावधान संशोधन विधेयकको मस्यौदामा प्रस्ताव गर्न लागिएको छ, उनी भन्छन्, मुद्दाको प्रकृति हेरी आरोपितलाई पहिला हाजिर हुन बोलाउने र अनुपस्थित भएमात्र पक्राउ गर्ने व्यवस्था राख्न खोजिएको हो । तर पक्राउ पर्नुपूर्व कस्ताकस्ता मुद्दामा जमानत पाउने भन्नेबारे विज्ञहरूसित छलफल चलिरहेको छ ।पक्राउ पर्ने आशंका वा पक्राउ परेका व्यक्तिले अनुसन्धानमा बाधा नपर्ने वा भागी जाने अवस्था नभएमा अदालतको आदेशबाट अग्रिम जमानत पाउने व्यवस्था फौजदारी संहितामा संशोधनमार्फत राख्न खोजिएको उनी बताउँछन् । फौजदारी संहिता संशोधन विधेयक चालु अधिवेशनमै संसद्मा लैजाने गरी मस्यौदामाथि मन्त्रालयले काम गरिरहेको उनको भनाइ छ ।मन्त्रालयले त्यसबारे महान्यायाधिवक्ता तथा संसद्का प्रमुख सचेतकहरूसँग एक चरण छलफल गरिसकेको छ । मन्त्री अजयकुमार चौरसियाले पनि अग्रिम जमानत आवश्यक रहेको बताउँदै आएका छन् । केही अघि उनले प्रतिनिधिसभाको कानुन, न्याय तथा मानवअधिकार समितिको बैठकमा बोल्दै नेपालको कानुनमा अग्रिम जमानतको व्यवस्था हुनुपर्ने बताएका थिए । लोकतान्त्रिक धेरै देशमा अग्रिम जमानतको व्यवस्था छ, हाम्रोमा अभ्यास छैन, मन्त्री चौरसियाले कान्तिपुरसँग भने, छलफलमा छौं, सरोकारवालाको सल्लाह, प्रधानमन्त्री र दलका नेतासँगको छलफलपछि निष्कर्षमा पुग्छौं । फौजदारी र देवानी संहिताको कार्यान्वयनका क्रममा कहाँ व्यावहारिक समस्या आएका छन्, त्यसबारे अध्ययन भइरहेको उनको भनाइ छ । मुख्य रूपमा निजी क्षेत्रबाट अग्रिम जमानतको कानुनी व्यवस्था माग हुँदै आएको छ । उद्योग वाणिज्य महासंघ, नेपाल उद्योग परिसंघलगायतले पहिला थुन्ने अनि सुन्ने शैली सच्याउन धेरैपटक सरकारलाई औपचारिक आग्रह गरिसकेका छन् ।परिसंघका अध्यक्ष राजेशकुमार अग्रवाल उजुरी पर्नासाथ पक्राउ गर्ने अभ्यास गलत भएको बताउँछन् । उद्योगी व्यवसायी मात्र होइन, धेरै क्षेत्रका मानिसको प्रतिष्ठासँग खेलबाड भएको छ । हरेक ऐन, नियममा थुन्ने प्रावधान छन्, जुनसुकै कसुरको आरोप लाग्नासाथ पक्राउ गरिहाल्ने अभ्यास गलत हो, उनी भन्छन्, थुनछेकले डरत्रास बढाएको छ, एकथरीलाई बार्गेनिङ गर्ने मौकासमेत दिएको छ । भागिजाने स्थिति छैन भने थुनिहाल्नु हुँदैन, त्यस्तो कानुनी व्यवस्था गरौं । महासंघ अध्यक्ष चन्द्र ढकाल जाहेरी पर्नासाथ सम्बन्धित व्यक्तिलाई पक्राउ गरिनु सर्वथा गलत भएको बताउँछन् । निजी क्षेत्रले रोजगारी सिर्जनादेखि राजस्वमा योगदान गर्दै आएको छ, उजुरीकै नाममा उद्योगी व्यापारीलाई थुनिहाल्ने क्रम बढेकाले त्यसप्रति हाम्रो गम्भीर चासो छ, उनी भन्छन्, कतिपय झूटा मुद्दाका कारण पनि मानिसले हैरानी खेप्ने, थुनिँदा प्रतिष्ठामा आँच पुग्ने, व्यापार व्यवसाय प्रभावित हुनेदेखि परिवारले मानसिक यातना भोग्नु पनि पर्ने स्थिति आउँछ । त्यसैले अनुसन्धान गरौं, तथ्य प्रमाणले दोषी देखिए थुनौं । विगतमा अभ्यासमा रहेको फौजदारी कानुनलाई सुधार गर्दै २०७४ मा मुलुकी अपराध संहिता, मुलुकी फौजदारी कार्यविधि संहिता तथा फौजदारी (सजाय निर्धारण तथा कार्यान्वयन) ऐन आएको हो । फौजदारी न्याय प्रणालीका लागि यी तीन वटै कानुन आधारभूत संरचनाका रूपमा छन् । फौजदारी न्याय प्रशासनमा सुधारका लागि विभिन्न निकायबाट सरकारले सुझाव पनि लिँदै आएको छ । संहिता कार्यान्वयन र अभ्यासका क्रममा आम नागरिकलाई परेको कठिनाइ, अदालतबाट आएका कतिपय आदेशलाई ध्यानमा राखेर संहिता संशोधनको मस्यौदा मन्त्रालयले तयार गरिरहेको छ, मन्त्रालयका अधिकारी भन्छन् । अघिल्लो सरकारले तत्कालीन महान्यायाधिवक्ता दीनमणि पोखरेलको संयोजकत्वमा गठन गरेको फौजदारी न्याय प्रशासन सुधार अध्ययन तथा सुझाव कार्यदलले गत असारमा बुझाएको प्रतिवेदनमा विद्यमान कानुनमा सुधार औंल्याएको छ । प्रतिवेदनले थुन्ने कार्यलाई निरुत्साहित गर्न सुधारको सुझाव दिएको छ । जाहेरी दरखास्त दर्ता हुनासाथ पक्राउ गर्ने परिपाटीमा सुधार आवश्यक रहेको उल्लेख गरेको छ ।झूटो जाहेरी भएको अवस्थामा समेत पक्राउ पर्ने र सम्बन्धित मानिसको सम्मान तथा प्रतिष्ठामा चोट पुग्ने गरेको उल्लेख गर्दै कार्यदलले कानुनमा संशोधन आवश्यक रहेको सुझाव दिएको हो । गम्भीरबाहेक अन्य कसुरका हकमा प्रहरीले सम्बन्धित व्यक्तिलाई पहिला उपस्थित हुने सूचना पठाउनुपर्ने प्रावधान कानुनमा राख्न प्रतिवेदनले सुझाएको छ । त्यसरी सूचना दिँदासमेत उपस्थित नभएको अवस्थामा मात्र पक्राउ गर्नुपर्ने प्रतिवेदनमा उल्लेख छ । संहितामा गर्नुपर्ने सुधारका सम्बन्धमा सर्वोच्च अदालतबाट समेत विभिन्न सुझाव समेटिएको प्रतिवेदन मन्त्रालयले पाएको छ । संहिता सुधारका लागि प्रहरी प्रधान कार्यालय, नेपाल बार एसोसिएसन लगायतका निकायले पनि सुझाव दिएका छन् । संसारभरि नै थुन्ने कार्यलाई अन्तिम विकल्पका रूपमा लिइन्छ, पूर्वमहान्यायाधिवक्ता पोखरेल भन्छन्, मुद्दा अनुसन्धानमा सबै विकल्प प्रयोग गरिसकेपछि अन्त्यमा मात्र पक्राउ गरिनुपर्छ, सर्वोच्चले पनि त्यस किसिमको आदेश विगतमा दिइसकेको छ । अग्रिम जमानतको व्यवस्था राख्न आफ्नो कार्यदलले सिफारिस गरेको उनको भनाइ छ । थप छलफल र सुझाव लिएर अग्रिम जमानतको प्रावधान कानुनमा राख्न सकिने गरी सुझाव दिएका छौं, पोखरेल भन्छन्, सरकारले फौजदारी न्याय प्रशासन अध्ययन तथा सुधार कार्यदलको प्रतिवेदनलाई स्वामित्व ग्रहण गरेर त्यसमाथि काम गरिरहेको सुनेको छु । पक्राउपूर्वको जमानत एन्टिसिपेटरी बेल को कानुनी व्यवस्था वर्तमान फौजदारी संहितामा नभएका कारण सामान्यभन्दा सामान्य विवादमा पनि व्यक्ति पक्राउ गरिने अभ्यासलाई उल्लेख गर्दै कार्यदलले त्यसलाई निरुत्साहित गर्न सुझाव दिएको छ । मन्त्रालयका प्रवक्ता सहसचिव कोमलबहादुर खत्रीले विभिन्न निकायबाट प्राप्त सुझाव र प्रतिवेदनका आधारमा फौजदारी संहिता संशोधन विधेयकको मस्यौदामाथि काम भइरहेको बताए । मस्यौदा तयारीका क्रममा अग्रिम जमानतदेखि विभिन्न विषयमा छलफल चलिरहेको छ, उनी भन्छन् । २०७४ मा मुलुकी फौजदारी संहिता आउँदै गर्दा पनि अग्रिम जमानत को प्रावधान राख्नेनराख्ने विषयमा प्रशस्तै छलफल भएको तत्कालीन व्यवस्थापिका संसद्मा कानुन, न्याय तथा मानवअधिकार समिति सभापति रहेका कृष्णभक्त पोखरेल बताउँछन् । त्यस विषयमा व्यापक छलफल भए पनि शक्तिपहुँच हुनेले मात्र त्यसको लाभ उठाउन सक्ने हेरेर त्यस प्रावधानलाई त्यतिबेला नराखिएको हो, उनी भन्छन् । नेपाल कानुन आयोगका पूर्वअध्यक्ष माधव पौडेल अग्रिम जमानतको व्यवस्थाले टाठाबाठा मानिसले मात्र लाभ उठाउने सम्भावना देख्छन् । २०७३ मा संसदीय समितिमा संहितामाथि छलफल हुँदै गर्दा यो विषयमा बहस भएको थियो, मलाई पनि बोलाइएको थियो, उनी भन्छन्, कानुनी शासन प्रणाली बलियो नभएसम्म यो व्यवस्थामा राख्न नहुने कोणबाट छलफल बढेपछि त्यतिबेला राखिएन, अहिले पनि त्यो व्यवस्था राख्नु उपयुक्त देख्दिनँ, अग्रिम जमानतको लाभ पैसावाल, ठूला व्यापारी, राजनीतिक व्यक्तिले मात्र उठाउँछन्, उनीहरू पक्राउ पर्नबाट जोगिने र कमजोर मानिस मात्र थुनिने स्थिति बनिरहन्छ ।"
स्वास्थ्य सचिव नियुक्तिमा वरिष्ठ भए पनि मधेशी महिलालाई पन्छाइयो,"(काठमाडौं) सरकारले स्वास्थ्य सचिवमा डा विकास देवकोटालाई नियुक्ति गरेको छ । डा रोशन पोखरेल उमेरहदका कारण गत फागुन ११ मा अवकाशमा गएकाले बुधबारको मन्त्रिपरिषद् बैठकले देवकोटालाई नियुक्ति दिएको हो । वरिष्ठलाई पन्छाएर सचिव नियुक्ति गरिएको भन्दै सरकारको आलोचना पनि सुरु भएको छ । नयाँ सचिव नियुक्तिका लागि बढुवा समितिले डा संगीता कौशल मिश्रा, डा देवकोटा र डा टंक बाराकोटीको नाम सिफारिस गरेको थियो । त्यही सिफारिसलाई सामान्य प्रशासन मन्त्रालयले बुधबारको मन्त्रिपरिषद्को बैठकमा लगेको थियो । अतिरिक्त सचिवमा कार्यरत मिश्राले भने आफू वरिष्ठ हुँदाहुँदै कनिष्ठलाई सचिव बनाइएको भन्दै असन्तुष्टि जनाएकी छन् । आफू मधेशी महिला भएकैले स्वास्थ्यमन्त्री प्रदीप पौडेलले सचिव नबनाएको उनको आरोप छ । मन्त्री पौडेलले भने बढुवा समितिको सिफारिस र सामान्य प्रशासन मन्त्रालयको प्रस्तावमा मन्त्रिपरिषद्ले निर्णय गर्ने हुनाले त्यसमा आफ्नो कुनै भूमिका नभएको बताए । सचिव नियुक्तिमा स्वास्थ्यमन्त्रीको कुनै भूमिका रहँदैन, उनले कान्तिपुरसँग भने, बढुवा समितिले सिफारिस गर्यो, सामान्य प्रशासन मन्त्रालयले प्रस्ताव लग्यो र मन्त्रिपरिषद्ले निर्णय गर्यो, यसमा स्वास्थ्यमन्त्रीलाई जसअपजस दिने ठाउँ छैन । स्वास्थ्य सेवा विभागमा पूर्वमहानिर्देशकसमेत रहेकी डा मिश्राले समन्वयमा बेवास्ता गर्ने गरेको भन्दै स्वास्थ्यका कर्मचारीले नै गुनासो गर्दै आएको प्रधानमन्त्री तथा मन्त्रिपरिषद् कार्यालयका एक अधिकारीले बताए । उहाँको विषयमा समकक्षी र कनिष्ठ कर्मचारीहरूको गुनासो थियो, त्यसैका आधारमा प्रधानमन्त्रीले अर्को प्रतिस्पर्धीलाई छान्नुभएको हो, तीन जनामध्ये एक जना छान्नु अनौठो होइन, ती अधिकारीले भने । नेपाल स्वास्थ्य सेवा ऐन, २०५३ को दफा १९ मा सचिव नियुक्तिसम्बन्धी व्यवस्था छ, जसमा स्वास्थ्य सेवाको बाह्रौं तहमा कार्यरत र एघारौं तहमा कम्तीमा पाँच वर्ष काम गरेका कर्मचारी ज्येष्ठता र कार्यसम्पादन मूल्यांकनका आधारमा स्वास्थ्य तथा जनसंख्या मन्त्रालयको सचिव पदमा नियुक्त हुन सक्ने व्यवस्था छ । पहिलो नम्बरमा सिफारिस भएकी मिश्रा आफू कार्यसम्पादन र ज्येष्ठताका आधारमा अरूभन्दा अगाडि रहेको बताउँछिन् । २०५७ मा स्वास्थ्य सेवा प्रवेश गरेकी उनी बीचमा ग्याप गरेर पुनः खुला प्रतिस्पर्धामार्फत २०७० मा सरकारी सेवामा फर्किएकी थिइन् । खुला प्रतिस्पर्धाबाट एघारौं तहमा नाम निकालेकी उनले कोशी अस्पताल तथा परोपकार प्रसूति तथा स्त्रीरोग अस्पताल प्रमुखको जिम्मेवारी निर्वाह गरेकी थिइन् । उनी २३ असार २०७९ मा बाह्रौं तहमा बढुवा भएकी थिइन् । देवकोटा र बाराकोटी भने एकै दिन १३ चैत २०७९ मा बाह्रौं तहमा बढुवा भएका थिए । देवकोटा २०५३ र बाराकोटी ०५६ मा सेवा प्रवेश गरेका हुन् । स्वास्थ्य विभागको महानिर्देशकबाट आफूलाई हटाएर डा देवकोटालाई नियुक्त गरिएकोमा पनि डा मिश्राको असन्तुष्टि रहँदै आएको थियो । स्वास्थ्य सेवा ऐनअनुसार कार्यसम्पादन मूल्यांकन र ज्येष्ठताका आधारमा नियुक्ति हुने हो भने म कसरी आउट भएँ, स्पष्ट पार्नुपर्छ, उनले भनिन् । प्रतिनिधिसभा बैठकमा बिहीबार स्वतन्त्र सांसद अमरेशकुमार सिंहले स्वास्थ्य सचिव नियुक्तिका विषयमा प्रश्न उठाएका थिए । उनले मधेसी र महिला भएकाले नै मिश्रालाई सरकारले सचिव नबनाएको टिप्पणी गरेका थिए ।"
"भेडीगोठ सार्दै, राडीपाखी बुन्दै","(रुकुम पश्चिम)रुकुम पूर्वको पुथाउत्तरगंगा११ तकसेराबाट ६ सय भेडाको बथान लिएर उनीहरू रुकुम पश्चिमको मुसीकोट७ ठूलीदह झरेको तीन महिना भयो । हिउँदमा लेकाली भेगमा हुने चिसो छल्न पुस पहिलो साता यहाँ आएका उनीहरू कोही भेडा रेखदेखमा खटिएका छन् भने कोही ऊनबाट कपडा बुन्न व्यस्त छन् । पुरुष भेडा चराउन गोठाला जान्छन् भने महिला ऊन कात्दै विभिन्न पहिरन बनाइरहेछन् । भेडाको ऊनबाट कोट, राडी, कम्बल, डसनालगायत कपडा बुनेका छौं, तकसेराकी मनकुमारी बुढा भन्छिन्, पुस र असोजमा गरी वर्षमा दुई पटक भेडाको ऊन निकाल्छौं, एउटा भेडाबाट एक पटकमा ३ किलोसम्म ऊन निक्लने गर्छ, यसैलाई परम्परागत तरिकाबाटै प्रशोधन गरेर कपडा बुन्छौं ।गत कात्तिक अन्तिम साता रुकुम पूर्वको पुथाउत्तरगंगा तकसेराबाट हिँडेका उनीहरू रोल्पाको थवाङ हुँदै नौबहिनी लेकको बाटो भएर पुस पहिलो साता ठूलीदह आइपुगेका हुन् । फागुन अन्तिमतिर यहाँबाट फर्कने उनीहरूको तयारी छ । यहाँबाट ढोरपाटन आसपासका बुकीमा जाने उनीहरू भदौसम्म त्यहीं रहनेछन् भने असोजकात्तिकमा मूल घरमा फर्केर चाडबाड मनाउँछन् । लेकबेंसी गरिरहने हाम्रो यो पेसालाई व्यावसायिक बनाउँदै आम्दानी वृद्धिका लागि सरकारले खासै वास्ता गरेको छैन, करबहादुर बुढा भन्छन् । छिमेकी जिल्ला रुकुम पश्चिमका भेडापालकलाई कर्णाली प्रदेश सरकारले वार्षिक १८ हजार रुपैयाँ गोठालो भत्ता दिँदै आएको छ । लुम्बिनी प्रदेशमा भेडापालक लक्षित कुनै कार्यक्रम नभएको उनको गुनासो छ ।भेडाको ऊनबाट पहिरन बनाउने काम सजिलो नभएको उनको भनाइ छ । समय र श्रमको हिसाब गर्ने हो भने यसबाट हुने आम्दानीले खर्च पनि उठ्दैन, उनी भन्छन्, तर एकातिर ऊनको सदुपयोग हुने र अर्कोतिर आफैंलाई प्रयोग गर्न कपडा किनिरहनु नपर्ने भएकाले मात्र यो काम गर्छौं । केही वर्षअघिसम्म ऊनका राडीपाखीलगायत कपडाको बिक्री राम्रै हुने गरे पनि अहिले त्यो अवस्था नरहेको गुनासो अर्की भेडापालक धनकुमारी बुढाको छ । बजारमा सस्तो मूल्यमा कपडा पाउन थालेपछि हामीले बुनेका कपडा किन्ने घटेका छन्, उनी भन्छिन्, उहिले कपडाको भारी बाकेर गाउँगाउँ बेच्न जाथ्यौं, बिक्री पनि हुन्थ्यो र फाइदा पनि । अब त खासै बिक्दैन । यसो रहर गरेर चिनो र कोसेलीका लागि किन्ने एकाध व्यक्ति मात्र भेटिन्छन् । भेडाको ऊनबाट बनाइएका कपडा निकै बलियो हुने उनको भनाइ छ । हावापानी छेक्ने भएकाले हिमाली भेगमा बस्ने गोठाला र अरूले पनि स्थानीय भेडाकै ऊनका कपडाको प्रयोग गर्दै आएका छन् । यसरी बनाएको कपडा दशकसम्म टिक्ने गरेको मनकुमारी बताउँछिन् । यसको महत्त्व हामीलाई मात्र थाहा छ, अरूलाई यसतर्फ वास्ता पनि छैन, हामीले बुझाउन पनि सकेका छैनौं, उनी भन्छिन्, यसकारण हाम्रा मिहिनेत यसै खेर गइरहेको छ ।"
सुगौली सन्धिका २०९ वर्ष नेपालले गुमाएको थियो एकतिहाइ भूभाग,"(काठमाडौं)फागुन २३, नेपाली राजनीतिक इतिहासको पानामा महत्त्वपूर्ण दिनका रूपमा अंकित छ । राजनीतिक इतिहासमा ७४ वर्ष अगाडि २००७ मा राणा शासनको अन्त्य भई देशमा प्रजातन्त्र आएको स्मरण गराउँछ । फागुन ७ मा आएको उक्त परिवर्तनलाई नेपाली पात्रोले सधैं सम्झाउने गर्छ । नेपाली पात्रोमा अंकित नभए पनि इतिहासको पानामा फागुन २३ को घटनाक्रमको प्रशस्तै व्याख्या भेटिन्छ । आखिर के भएको थियो त त्यस दिन ? त्यसका लागि २ सय ९ वर्ष पछाडि पुग्नुपर्छ । १८७२ फागुन २३ का दिन नेपालअंग्रेज युद्धको विधिवत् अन्त्य भएको थियो । नेपालले अंग्रेजसँगको सुगौली सन्धिलाई स्वीकार गरेको थियो । त्यही सन्धिका कारण नेपालले आफ्नो एकतिहाइ भूभाग गुमाउनुपरेको थियो । पृथ्वीनारायण शाहका पालादेखि थालिएको नेपालको एकीकरण तथा विस्तार अभियान सोही दिन थामिन पुगेको थियो । १८७१ कात्तिकबाट प्रारम्भ भएको नेपालअंग्रेजबीचको लडाइँ १८७२ फागुनमा अंग्रेजको सर्तमा नेपाल सुगौली सन्धि गर्न राजी भएपछि थामिएको थियो । लामो लडाइँपछि नेपाल दबाबमा परिसकेको थियो । नेपाल नियन्त्रित पश्चिमको काँगडा, गढवाल तथा कुमाउ राज्यहरूमाथि अंग्रेजले पकड बढाएको थियो । महाकाली नदीभन्दा पश्चिमतर्फका सबै भूभाग अंग्रेजको कम्पनी सरकारलाई छाडिदिन नेपाल बाध्य भइसकेको थियो । अर्कोतिर, अंग्रेजले काठमाडौंलाई कब्जा गर्ने तयारीस्वरूप मध्य तराईबाट नेपाली सेनामाथि आक्रमण बढाइसकेको थियो । यिनै परिस्थितिमा १८७२ मंसिर १९ मा नेपाल र कम्पनी सरकारबीच सुगौलीमा एउटा सन्धि भयो । जुन सुगौली सन्धिका नामले प्रख्यात छ । हस्ताक्षर गरिसके पनि त्यसलाई स्वीकार गर्न महिनौं लगाएपछि अंग्रेजको कम्पनी सरकारले नेपालमाथि पुनः आक्रमण गरेको थियो । दोस्रो पटक भएको लडाइँपछि सन्धि भएको तीन महिनापछि मात्रै नेपालले सन्धिमा लालमोहर लगाएर अंग्रेजलाई बुझाएको थियो । सुदूरपश्चिममा अंग्रेजी फौजका सामु आत्मसमर्पण गर्न बाध्य भए पनि मध्य तथा पूर्वी नेपालमा भने नेपाली सेनाले अंग्रेजी फौजको प्रवाहलाई निरन्तर निस्तेज पारिरहेका थिए । इतिहासकार बाबुराम आचार्यद्वारा लिखित भीमसेन थापाको उत्थान र पतन पुस्तकमा लेखिएको छ नेपाली सैनिकहरूले आक्रमणकारी विपक्षी अंग्रेजी सैनिकहरूलाई आफ्नो देशका पहाडी भूभागहरूभित्र प्रवेश गर्नबाट रोकेर राखिरहेका थिए । तर, सुदूरपश्चिमतिरको खबरले यस क्षेत्रमा संघर्षरत नेपाली सेना नायकहरूको हौसला पनि मर्न थाल्यो । लडाइँलाई निरन्तरता दिइरहनु नेपाल सरकारलाई ठूलो समस्या आइपरेको थियो । सैनिक तथा आर्थिक सहायताका लागि चीनतर्फ गरिएको आग्रहलाई उनीहरूले टेरपुच्छर लगाएनन् । आफ्नो राज्य क्षेत्रभन्दा बाहिर निस्किई अर्को राज्यलाई सैन्य सहायता उपलब्ध गराउने तथा युद्धका निमित्त आर्थिक सहायता उपलब्ध गराउने हाम्रो चलन रहिआएको छैन, चिनियाँ राजाका प्रतिनिधि अम्बान हरूबाट पटकपटक नेपालले पाउँदै आएको जवाफ थियो । अर्कोतिर, लडाइँले नेपालको ढुकुटी लगभग रित्तिइसकेको थियो । हातहतियार तथा गोलाबारुदको कमी भइरहेको थियो । तिनै परिस्थितिमा नेपाल सरकारले राजगुरु गजराज मिश्रलाई कम्पनी सरकारसँग सन्धिका लागि वार्ता चलाउन दूतका रूपमा खटाएको इतिहासकार आचार्यको पुस्तकमा उल्लेख छ । कम्पनी सरकार नियन्त्रित भारतीय भूमिको सुगौली मा १८७२ मंसिर १९ मा ९ बुँदे सन्धिपत्रमा दुवै पक्षद्वारा हस्ताक्षर गरिएको थियो । सन्धिपत्रमा कम्पनी सरकारका गभर्नर जनरलका तर्फबाट अधिकार प्रत्यायोजन भएअनुसार लेफ्टिनेन्ट कर्नेल पेरिस ब्राडसा तथा नेपालका महाराजा गीर्वाणयुद्धविक्रम शाहबाट अधिकार दिएअनुसार गुरु गजराज मिश्र एवं टक्सारी चन्द्रशेखर उपाध्यायले हस्ताक्षर गरे । उक्त सन्धिअनुसार नेपालले ठूलो भूभाग गुमाउनुपर्ने भयो ।नेपाली सेनाद्वारा प्रकाशित नेपाल एकीकरणको इतिहास पुस्तकमा उल्लेख भएअनुसार नेपालले महाकालीपारिका सम्पूर्ण भूभाग गुमाउनुका साथै त्यहाँका बासिन्दासँग कुनै प्रकारको सम्पर्क राख्न नपाउने भयो । साथै टिस्टादेखि मेचीसम्मका तराईलगायत सम्पूर्ण भूभाग तथा कोसीदेखि महाकालीसम्मका तराईका भूभाग नेपालले गुमाउनुपर्यो । तराईका भूभागको मुआब्जास्वरूप कम्पनी सरकारले नेपाललाई वार्षिक दुई लाख रुपैयाँ दिने व्यवस्था गरियो । यसका अतिरिक्त नेपालले सिक्किमका राजासँग कुनै खिचोला नगर्ने र खिचोला भएमा अंग्रेजी सरकारको मध्यस्थता स्वीकार गर्नुपर्ने व्यवस्था राखियो । साथै दुवै राज्यमा एकअर्काको दूत रहने र नेपालले अंग्रेज सरकारको स्वीकृतिबिना कुनै पनि अंग्रेज, अमेरिका तथा युरोपेली नागरिकलाई आफ्नो सेवामा राख्न नपाउने कुराहरू सन्धिमा उल्लेख थियो । सन्धिमा भएका विषयहरूका सन्दर्भमा टिप्पणी गर्दै उक्त पुस्तकका लेखकहरूले भनेका छन्, संक्षेपमा भन्नुपर्दा यस सन्धिबाट नेपालले आफ्नो एकतिहाइभन्दा बढी भूभाग गुमाउनुपर्यो भने अर्कोतर्फ अप्रत्यक्ष रूपमा अंग्रेज सरकारको प्रभुत्वलाई स्वीकार गर्नुपर्यो । नेपाल एकीकरणको इतिहास पुस्तकलाई संयुक्त रूपमा प्राध्यापक डा त्रिरत्न मानन्धर, प्राध्यापक दिनेशराज पन्त, प्राध्यापक मलराज सिंह राठौर र सहप्राध्यापक डा विनोद थापाले लेखेका हुन् । सुगौली सन्धिअनुसार नेपालले महाकाली पश्चिम र मेचीपूर्वका सम्पूर्ण भूभाग, बुटवल बजारबाहेक महाकालीदेखि नारायणी नदीसम्मको मैदान तथा नारायणीदेखि कोशीसम्मका अंग्रेजको अधीनमा भइसकेको वा हुने क्रममा रहेका सबै मैदानी भागबाट हट्नुपरेको पत्रकार मोहन मैनालीद्वारा लिखित नेपालअंग्रेज युद्धको बखान मुकाम रणमैदान पुस्तकमा उल्लेख छ । उक्त सन्धिलाई १५ दिनभित्र दुवै सरकारका तर्फबाट अनुमोदन गर्नुपर्ने थियो । अंग्रेजले उक्त सन्धिलाई ७ दिनभित्रै अनुमोदन गर्यो । कम्पनी सरकारका गभर्नर जनरल वारेन ह्यास्टिङ्सले कलकत्ता विलियम्स फोर्टमा विधिवत् रूपमा सन्धिमा हस्ताक्षर गरिदिएका थिए । नेपाल सरकारका तर्फबाट सन्धिलाई अनुमोदन गर्न आनाकानी गरियो । दूतको स्तरमा भएको सन्धि काठमाडौंमा आइपुगेपछि मुख्तियार जनरल भीमसेन थापा तथा यिनका प्रमुख सहयोगीहरूले तत्कालीन राजा गीर्वाणयुद्ध विक्रम शाहको लालमोहर छाप लगाइदिन आनाकानी गरिदिएको इतिहासकार आचार्यको पुस्तकमा उल्लेख छ । सुगौली सन्धि का बेला राजा गीर्वाणयुद्ध १८ वर्षका थिए । नेपालको व्यवहारबाट क्रुद्ध भएका अंग्रेजी फौजले काठमाडौंमाथि आक्रमणको तयारी थाल्यो । पत्रकार मैनालीको मुकाम रणमैदान पुस्तकमा उल्लेख भएअनुसार केही समय थामिएको लडाइँ फेरि सुरु भयो । अंग्रेजी ठूलो फौज लिएर नेपाली फौजलाई पेल्दै हेटौंडासम्म आइपुगिसकेको थियो । काठमाडौंमाथि नै खतरा बढेपछि नेपाल सरकार अंग्रेजका अगाडि झुक्न बाध्य भएको थियो ।कम्पनी सरकारका सैनिकहरूलाई मकवानपुरतर्फ आउन नदिन नेपाली सेनाले हरसम्भव प्रयास नगरेका होइनन् । तर अत्याधुनिक हातहतियारले सुसज्जित विशाल जनसंख्यामा रहेका विपक्षी फौजलाई रोक्नु नेपाली सेनाका निमित्त त्यति सजिलो थिएन । यसैले अन्त्यमा आएर आफ्नो पराजयलाई स्वीकार गर्न नेपाली सेनानायकहरू विवश भएको भीमसेन थापा उत्थान तथा पतन पुस्तकमा उल्लेख छ । अन्ततः सुगौली सन्धिलाई स्वीकार गर्न नेपाल सरकार बाध्य भयो । मकवानपुर, हरिहरपुर गढी र भिक्षखोरीमा भएको लडाइँमा अंग्रेज फौजको वेग रोक्न नेपाली फौज असफल भएको थियो । नेपाल एकीकरणको इतिहास पुस्तकमा उल्लेख भएअनुसार नेपालका तर्फबाट राजाको लालमोहर लागेको सन्धि आउन ढिलाइ भएपछि अंग्रेजी फौजले १८७२ फागुन ५ देखि नेपालविरुद्ध दोस्रो चरणको युद्ध सुरु गरेको थियो । दोस्रो पटक भएको युद्धमा अंग्रेजी फौजबिना ठूलो प्रतिकार अगाडि बढ्न सफल भइरहेको थियो । मकवानपुर विजयी गरी अंग्रेज सेनानायक जनरल अक्टोरलोनी आफ्नो फौजसहित काठमाडौंतर्फ बढ्ने निश्चित भएपछि सन्धि अनुमोदन गरी युद्ध रोक्नुबाहेक नेपालसमक्ष अरू कुनै विकल्प रहेन । स्थितिको सही मूल्यांकन गरी सुगौली सन्धि अनुमोदन गरिएको प्रतिसहित चन्द्रशेखर उपाध्यायलाई हतारहतार मकवानपुर पठाइएको थियो । उपाध्यायले १८७२ फागुन २३ मा सन्धिको अनुमोदन प्रति अक्टोरलोनीलाई बुझाए र अंग्रेजका तर्फबाट अनुमोदित प्रति उपाध्यायले अक्टोरलोनीबाट बुझेका थिए । त्यही दिनबाट युद्धको समाप्ति भएको थियो । इतिहासकार प्राध्यापक दिनेशराज पन्तका अनुसार नेपाल सरकार मेची पूर्व र महाकाली पश्चिमको भूभाग गुमाउनुपरेकामा दुःखी थियो नै, अझ मध्य भागको तराई पनि गुमाउनुपर्दा बढी चिन्तित भएको थियो । त्यसैले पनि सन्धिलाई स्वीकृति प्रदान गर्न नेपालका तर्फबाट ढिलाइ गरिएको उनले कान्तिपुरसँग बताए । पश्चिममा आत्मसमर्पण गरेर बुढाकाजी अमरसिंह थापा काठमाडौं आइपुगेको र अंग्रेज सैनिक मकवानपुरसम्म आएपछि नेपालका दरबार भारदारहरूमा डर पसेको उनी भन्छन् । सन्धिलाई स्विकार्न आनाकानी गर्दै आएको नेपाल दबाबमा परेपछि हतारहतार लालमोहर लगाएर सन्धिको प्रति अंग्रेजको क्याम्पमा पठाएको उनले उल्लेख गरे । इतिहासकार आचार्यको पुस्तकमा पनि राजाका तर्फबाट लालमोहर लगाइएको सन्धिको प्रमाणित प्रति टक्सारी चन्द्रशेखर उपाध्यायले १८७२ फागुन २३ का दिन मकवानपुरमा लगी अंग्रेज क्याम्पमा लगेको उल्लेख छ । त्यस्तै, प्राध्यापक डा रामप्रसाद उपाध्यायले नेपालको इतिहास पुस्तकमा पनि अक्टोरलोनीको फौज काठमाडौंतर्फ बढ्दै छ भन्ने खबर नेपाल दरबारमा पुगेपछि लालमोहरसहित स्वीकृत भएको सन्धि लिएर दरबारका प्रतिनिधि उपाध्याय फागुन २३ मा अक्टोरलोनीको छाउनीमा हाजिर भएको लेखेका छन् । त्यसबेला नेपाली दूत उपाध्यायले अंग्रेजका अधिकारीहरूबाट निकै बेइज्जती सहनुपरेको उनले पुस्तकमा जनाएका छन् । पत्रकार मैनालीद्वारा लिखित मुकाम रणमैदान पुस्तकमा नेपाल दरबारको अकड्याइँ र खेलाँचीले गर्दा मकवानपुरगढी र हरिहरपुरगढीमा व्यर्थमा भीषण लडाइँ हुन पुगेको भनिएको छ । त्यस्तै, त्यही बेला मेची र टिस्टा नदीको बीचमा पनि व्यर्थका हमला भएका थिए । अंग्रेजको क्याम्पमा पुगेका नेपाली दूत उपाध्यायलाई अंग्रेजका सेनानायक अक्टोरलोनीले नेपालले हरेक चरणमा कुरा फेर्ने गरेको, मूर्ख व्यवहार गरेको अनि बेइमानी गरेको भनी आफ्नो रिस पोखेको पुस्तकमा उल्लेख छ । मैनालीले नेपाल र अंग्रेजबीचको सम्पर्क फागुन २३ मा कायम भएको भनेका छन् । तर, लालमोहरसहितको सुगौली सन्धि फागुन २४ को मध्यरात कटेर २५ गते लागेको केही समयपछि अक्टोरलोनीलाई बुझाइएको उनको पुस्तकमा भनिएको छ । १७ महिनासम्म चलेको लडाइँ सकिँदा नेपालले मेची पूर्व र महाकाली पश्चिमका सबै भूभाग अनि खास बुटवललाई छाडेर कोशीदेखि महाकालीसम्मको सबै मैदानी भाग गुमायो । सन्धिअनुसार कम्पनी सरकारका तर्फबाट नेपालमा राजदूत बस्न थाले । १८७३ वैशाख ६ मा सुगौली सन्धिको प्रावधानअनुसार कार्यवाहक राजदूत (रेजिडेन्ट) को पदमा नियुक्त भई लेफ्टिनेन्ट बायलु काठमाडौं आइपुगेको भीमसेन थापा उत्थान तथा पतन पुस्तकमा उल्लेख छ । तराईको भूभाग आफ्नो नियन्त्रणमा लिएको ९ महिनापछि १८७३ मंसिर २५ मा कम्पनी सरकारले तराईका अधिकांश क्षेत्र नेपाल सरकारलाई फिर्ता गर्यो । नेपालका महाराजासँग मेलमिलाप गर्नु वाञ्छनीय भएको र नेपाली राजाको मन राख्न भन्दै सुगौली सन्धिअनुसार कम्पनी सरकारको नियन्त्रणमा आएका तराईका क्षेत्रहरू नेपाल सरकारलाई फिर्ता गरिदिने निर्णय गरेको थियो । कोशी तथा गण्डकी नदीको बीचमा रहेका, पहिले नेपाल सरकारको भोगचलनमा रहेका तराई क्षेत्रहरू र गण्डकी तथा राप्ती नदीका बीचमा रहेका तराई क्षेत्रहरूमध्ये लडाइँ सुरु हुनुभन्दा पहिले जति भूभागहरू नेपाल सरकारको नियन्त्रणमा रहेका थिए, ती सबै नेपाल सरकारलाई फिर्ता गरेको थियो । तराई क्षेत्रहरू फिर्ता भएपछि पहिलो भएको सन्धिपत्रअनुसार कम्पनी सरकारका तर्फबाट नेपाल सरकारलाई प्रतिवर्ष दिने कबोल गरिएको दुई लाख रुपैयाँ भने नदिने अंग्रेजले निर्णय लिएको थियो । त्यही बेला नेपाल सरकारलाई भूभागहरू फिर्ता गरेपछि दुई देशबीचको सिमाना निर्धारण गर्दा बांगो हुने भएमा दुवै देशका अमिनहरूले आपसमा सरसल्लाह गरी सदासर्वदा विवाद नहुने गरी आवश्यकताअनुसार सट्टापट्टा गरी उत्तरतर्फ नेपाल सरकारका र दक्षिणतर्फ कम्पनी सरकारका भूभागहरू रहने गरी सिमाना निर्धारण गरिने दुई पक्षबीच पूरक सन्धि भएको थियो । त्यसको ४४ वर्षपछि १९१७ मा अर्को पूरक सन्धिमार्फत अंग्रेजले राप्तीदेखि महाकालीसम्मका तराई भूभाग नेपाललाई फिर्ता गरेको थियो । अंग्रेज सरकारविरुद्ध भारतमा भएको विद्रोहमा नेपालका राणा प्रधानमन्त्री जंगबहादुरले कम्पनी सरकारको मद्दत गरेका थिए । त्यसबापत पश्चिम तराईका भूभाग नेपालले फिर्ता पाएको थियो । त्यही भएर पश्चिमको बाँके, बर्दिया, कैलाली र कञ्चनपुर पछिसम्म पनि नयाँ मुलुकका नामले चिनिँदै आएको प्राध्यापक पन्त भन्छन् । सुगौली सन्धि गर्ने बेलामै अंग्रेजले कोशीदेखि मेचीसम्म तराईको सानो भाग नेपाललाई छाडेको थियो । त्यसपछि दुई पटक गरेर तराईका अरू हिस्सा फिर्ता गर्यो । सुगौली सन्धि र त्यसपछिका दुई वटा पूरक गरी तीन वटा सन्धिबाट निर्धारित नेपालको सीमा नै आजसम्म कायम रहेको प्राध्यापक पन्तले बताए । १८७२ फागुन २३ मा दुई वटै सरकारद्वारा स्वीकृत सुगौली सन्धि एकअर्कालाई आदानप्रदान भएपछि युद्ध रोकिएको र अंग्रेज सैनिकहरू नेपाली भूमिबाट फिर्ता हुन थालेको पन्तले बताए । त्यही दिनबाट सुगौली सन्धि कार्यान्वयनमा आएर नेपालको सीमा खुम्चिन पुगेको हो, उनले भने, तीन खण्डको एक खण्ड मुलुक नेपालले अंग्रेजलाई बुझाउन बाध्य भयो । त्यो सन्धि कार्यान्वयनमा जान नसकेको भए अंग्रेज सैनिक काठमाडौंसम्म आइपुग्ने खतरा थियो । त्यसबाट नेपाल जोगिएको हो ।"
पाँच अध्यादेश राष्ट्रिय सभामा पनि स्वीकृत,"(काठमाडौं)सरकारले ल्याएका पाँच अध्यादेश राष्ट्रिय सभाबाट पनि स्वीकृत भएका छन् । प्रतिनिधिसभामा स्वीकार गरिएको एक दिनपछि अध्यादेश बिहीबार राष्ट्रिय सभामा स्वीकृतिका लागि पेस गरिएको थियो । सत्तापक्षका दल एकजुट भएपछि अध्यादेश स्वीकार गरियोस् भन्ने प्रस्ताव राष्ट्रिय सभाबाट पारित भएको हो । सुशासन प्रवर्धन तथा सार्वजनिक सेवा प्रवाहसम्बन्धी, आर्थिक तथा व्यावसायिक वातावरण सुधार र लगानी अभिवृद्धिसम्बन्धी, सहकारीसम्बन्धी केही नेपाल ऐनलाई संशोधन गर्ने अध्यादेश, आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश र निजीकरण (पहिलो संशोधन) अध्यादेश राष्ट्रिय सभाबाट बहुमतले स्वीकार गरिएको हो । ती अध्यादेश सरकारले १८ माघमै संसद्मा दर्ता गरेको थियो तर राष्ट्रिय सभामा बहुमत सुनिश्चित गर्न समय लाग्दा एक महिना बितिसकेपछि मात्र सरकारले अघि बढाएको थियो । राष्ट्रिय सभामा आर्थिक कार्यविधि तथा वित्तीय उत्तरदायित्व अध्यादेश अस्वीकार गरियोस् भनी सांसदहरू वेदुराम भुसाल, मायाप्रसाद शर्मा, नरबहादुर विष्ट र सुरेशकुमार आले मगरले प्रस्ताव राखेका थिए । निजीकरण अध्यादेश अस्वीकार गरियोस् भनी मदनकुमारी शाह र झक्कुप्रसाद सुवेदीले प्रस्ताव राखेका थिए । यस्तै, आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्ने अध्यादेशलाई अस्वीकार गरियोस् भनी प्रतिपक्षी सांसदहरू गंगाकुमारी बेलवासे, विष्णुबहादुर विश्वकर्मा, मनरूपा शर्मा र घनश्याम रिजालले प्रस्ताव राखेका थिए । सहकारीसम्बन्धी केही नेपाल ऐनलाई संशोधन गर्ने अध्यादेश अस्वीकार गरियोस् भनी जगप्रसाद शर्मा र राजेन्द्रलक्ष्मी गैरेले प्रस्ताव राखेका थिए । ती प्रस्ताव बहुमतले अस्वीकृत भएका थिए । अध्यादेश अस्वीकार गरियोस् भन्ने प्रस्ताव राख्ने क्रममा सांसदहरूले सरकारको आलोचना गरेका थिए । उनीहरूले सरकारले अध्यादेशमार्फत शासन गर्न खोजेको, संसदीय प्रक्रिया छलेको लगायतका आरोप लगाएका थिए । अध्यादेशमाथि सांसदले उठाएका प्रश्नको जवाफ दिँदै गर्दा उपप्रधान एवं अर्थमन्त्री विष्णु पौडेलले कानुनी व्यवस्था र आवश्यकताका आधारमा अध्यादेश ल्याइएको बताएका थिए । अध्यादेशले संविधान, कानुन र राष्ट्रिय सभा नियमावलीको व्यवस्था कुनै पनि उल्लंघन गरेको छैन, अक्षरशः अनुसरण गरेको छ, उनले भनेका थिए, राष्ट्रिय सभा र प्रतिनिधिसभाको बैठक सञ्चालन नभएको अवस्थामा सरकारले आवश्यक महसुस गर्यो भने अध्यादेश आउँछ ।सञ्चार तथा सूचना प्रविधिमन्त्री पृथ्वीसुब्बा गुरुङले अध्यादेशमा विपक्षी दलहरूको विरोधको कुनै आधार नरहेको बताएका थिए । सरकारले संवैधानिक काम गर्दा सरकार निरंकुश हुन्छ ? यो सरकार लोकतन्त्रलाई विश्वास गर्ने र लोकतन्त्रका लागि लडेका पार्टीले निर्माण गरेको हो । सरकार लोकतन्त्रको मूलभूत सिद्धान्तप्रति प्रतिबद्ध छ, उनले भने, अध्यादेशमा समावेश विषयमाथि छलफल गरेर अस्वीकारको औचित्य पुष्टि गर्न सक्नुभएन ।मन्त्रिपरिषद्को सिफारिसमा राष्ट्रपति रामचन्द्र पौडेलले सहकारीसम्बन्धी अध्यादेशलाई पुस १४ र अन्य चार अध्यादेशलाई गत पुस २९ मा जारी गरेका थिए । माघ २ मा जारी भएको भूमिसम्बन्धी अध्यादेश भने हालका लागि थाती रहेको छ । उक्त अध्यादेशमा सरकारलाई समर्थन गरेको जसपा नेपालले आपत्ति जनाएको थियो । जसपा नेपालको सहयोगबिना राष्ट्रिय सभाबाट अध्यादेश पारित गर्न बहुमत नपुग्ने भएकाले भद्र सहमति गरेर भूमिसम्बन्धी अध्यादेश थाती राखिएको हो । भूमि अध्यादेशमा रहेका जसपा नेपालका असन्तुष्टिलाई प्रतिस्थापन विधेयकबाट सम्बोधन गर्ने, सम्बोधन हुन नसक्ने भए अध्यादेश फिर्ता लिने आश्वास सरकारले दिएको छ । राष्ट्रिय सभाबाट अध्यादेश र विधेयक पारित गर्न सरकारलाई जसपा नेपालको सहयोग अत्यावश्यक छ । ५९ सदस्यीय राष्ट्रिय सभामा बहुमतका लागि ३० सांसदको समर्थन चाहिन्छ । राष्ट्रिय सभामा कांग्रेसका १६, एमालेका १० र मनोनीत १ सांसद छन् । ३ सांसद रहेको जसपा नेपाल र १ सांसद रहेको लोसपाले साथ दिएपछि पाँचवटै अध्यादेश स्वीकृत भएका हुन् । दुवै सदनबाट अध्यादेश स्वीकार भएपछि सरकारलाई प्रतिस्थापन विधेयक ल्याउने बाटो खुलेको छ । संसद्को अधिवेशन सुरु भएको ६० दिनभित्र अध्यादेश प्रतिस्थापन विधेयक पारित गरिसक्नुपर्ने संवैधानिक व्यवस्था छ । सरकारलाई संसद्बाट प्रतिस्थापन विधेयक पारित गर्न अब एक महिनाभन्दा कम समय छ ।"
"जहाज काठमाडौंमा, पाङ्ग्रा जनकपुरमा","(काठमाडौं) ६३ यात्रु राखेर बुद्ध एयरको एटीआर अल्फा नोभेम्बर होटल बिहीबार दिउँसो जनकपुर विमानस्थलबाट उडेर काठमाडौं अवतरण भयो । यात्रुलाई जहाजबाट ओरालेर र्याम्प बसमा राख्दै गर्दा प्राविधिकले एप्रोनमा जहाजको नियमित जाँच गोअराउन्ड गर्दै थिए । त्यस क्रममा अगाडिको ल्यान्डिङ गियरमा एउटा पाङ्ग्रा देखिएन । काठमाडौं विमानस्थलको रेकर्डमा यसअघि यस्तै खाले दुई घटना भए पनि बुद्धका लागि यो पहिलो थियो । हामी एयरपोर्टमै थियौं । एकाएक जनकपुरबाट आएको जहाजको रुटिन इन्स्पेक्सनका क्रममा अगाडिका दुईवटामध्ये एउटा पाङ्ग्रा नै नभएको खबर सुनियो, बुद्धका एक क्याप्टेनले भने, त्यसपछि जनकपुरमा लगत्तै गएको अर्को जहाजलाई त्यहाँ पाङ्ग्राको खोजी गर्न कम्पनीकै जहाजका पाइलटलाई भनियो । जनकपुर विमानस्थलको टावरमा तेजबहादुर बुढथापा थिए । म टावरमा रहेर जहाज उडानअवतरण गराइरहेको थिएँ, जनकपुर विमानस्थलका प्रमुखसमेत रहेका उनले भने, साढे ५ बजे उडेको जहाजका क्याप्टेनले एकपटक थ्रेसहोल्ड (धावनमार्गको अन्तिम सेता धर्का कोरिएको बिन्दु) मा चेक गर्नुहोला भने । लगत्तै थ्रेसहोल्ड पुग्दा एउटा पाङ्ग्रा चौरभित्रै भेटियो । पाङ्ग्रा छाड्ने जहाज भने जनकपुरबाट दिउँसो ४ः३९ बजे काठमाडौंका लागि उडेको थियो । विमानस्थलले पाङ्ग्रा बुद्ध एयरको जनकपुरस्थित स्टेसनलाई हस्तान्तरण गरेको छ । बुढथापाका अनुसार बुद्धको जहाज काठमाडौंमा सुरक्षित अवतरण भएपछि मात्रै जनकपुरमा पाङ्ग्रा छुटेको थाहा भएको थियो । बुद्धका एक इन्जिनियरका अनुसार, जहाज धावनमार्गको अन्तिम बिन्दुमा पुगेर फन्को लगाउँदा पाङ्ग्रा फुस्केको प्रारम्भिक अनुसन्धानमा देखिएको छ । यो जहाज जनकपुरको धावनमार्गको मोहत्तरीतर्फ पश्चिममा पर्ने ०९ बिन्दुबाट पूर्वतर्फ उडेर फन्को लगाउँदै काठमाडौं आएको थियो । यस घटनाबारे एटीआर र बुद्धले छानबिन सुरु गरेको बुद्धले जनाएको छ । जहाजलाई उडानबाट झिकेर ग्राउन्डेड गरिएको छ । यो घटनामा प्राविधिकको जाँचमा लापरबाही होहोइन वा उपकरणमा कुनै खराबी हो कि भन्नेबारे अनुसन्धान केन्द्रित हुनेछ, ती इन्जिनियरले भने । ७२ यात्रु क्षमताको यो जहाजले बिहीबार जनकपुरअघि भद्रपुर र जनकपुरकै लागि पाँच पटक उडान गरेको थियो । बुद्ध दक्षिण एसियामै सबैभन्दा धेरै एटीआर विमान उडाउनेमध्ये एक हो । योसँग एटीआर कम्पनीका १८ जहाज छन् ।"
निगमका १४९ यात्रु १६ घण्टापछि भैरहवाबाट दुबई उडे,"काठमाडौं (कास) दुबई जान नेपाल वायुसेवा निगमको न्यारोबडीबाट बुधबार राति काठमाडौंमा उडेका १ सय ४९ यात्रु १६ घण्टापछि निगमको अर्को न्यारोबडी जहाजमा बिहीबार दिउँसो भैरहवाबाट उडेका छन् । भैरहवामा अलपत्र परेका यात्रुलाई काठमाडौंमा फेरिफ्लाइटमा गएको निगमको दोस्रो न्यारोबडी (लुम्बिनी) ले दिउँसो साढे ३ बजे उडाएको हो ।काठमाडौंबाट उडेको निगमको न्यारोबडी भैरहवामा बिग्रिएपछि ग्राउन्डेड भएको थियो । भैरहवास्थित निगमका कर्मचारीका अनुसार ती यात्रुलाई निगमकै खर्चमा भैरहवाका ५ वटा होटलमा राखेर बिहीबार बिहान अर्को जहाजबाट दुबई लगिएको हो । निगमले हाल काठमाडौंबाट भैरहवा हुँदै दुबई तथा मलेसियाबाट भैरहवा हुँदै काठमाडौं अवतरणको अनुमति लिएको छ । यसै तालिकाअनुसार बुधबार काठमाडौंबाट भैरहवा पुगेको विमान अवतरण भएलगत्तै इन्जिनमा प्राविधिक समस्या देखिएपछि ग्राउन्डेड भएको थियो । त्यहाँबाट दुबई जाने यात्रु भने बुधबार रातिका लागि थिएनन् ।भैरहवामा बिग्रिएको जहाज ६ दिनअघि चीनबाट ६ करोड ६८ लाख रुपैयाँ खर्च गरेर फाइभसीचेक (मर्मत) गरेर ल्याइएको निगमको सगरमाथा न्यारोबडी जहाज थियो । जहाजमा इन्जिनको गति तीव्र हुने समस्या (ओभर स्पिड प्रोटेक्सन इन्डिकेसन) देखिएपछि चालकदल र जहाजमा भएका इन्जिनियरले विमानलाई मर्मत गरेर मात्रै उडाउने भन्दै राति १ बजे ग्राउन्डेड गरेका थिए । भैरहवामा निगमका २ जना मात्रै कर्मचारी भएकाले राति अध्यागमन कार्यालय, भैरहवा विमानस्थल कार्यालयका घर गइसकेका कर्मचारी बोलाएर यात्रुलाई होटल लैजाने नियमअनुसार बिहान ४ बजेसम्म त्यहाँका विभिन्न होटलमा लगिएको थियो । निगम स्रोतका अनुसार काठमाडौंबाट उड्नुअघि यसको फ्युल मिटर बदलेर करिब २ घण्टा ढिलो उडाइएको थियो ।"
नाबालिग बलात्कार आरोपमा एसका नेता पक्राउ,"(पोखरा)१४ वर्षीया बालिकालाई बलात्कार गरेको आरोपमा एकीकृत समाजवादीका गण्डकी प्रदेश उपाध्यक्ष एवं स्याङ्जा जिल्ला अध्यक्ष विष्णु गिरी पक्राउ परेका छन् । स्याङ्जाको पुतलीबजार नगरपालिका१४ का ५१ वर्षीय गिरीलाई फागुन २० मा घरबाटै पक्राउ गरिएको हो । स्याङ्जा प्रहरी प्रमुख एसपी शालिग्राम शर्माका अनुसार जिल्ला अदालत कास्कीको फागुन २ को पक्राउ पुर्जीका आधारमा गिरीलाई नियन्त्रणमा लिएर कास्की प्रहरीको जिम्मा लगाइएको छ । एकीकृत समाजवादीका नेता गिरीले २०८० असोजमा जबर्जस्ती करणी गरेको आरोप छ । पीडित बालिकाले प्रहरीलाई दिएको बयानअनुसार उनले पटकपटक जबर्जस्ती करणीको प्रयास गर्दै आएका थिए । फागुन १ मा पीडित बालिकाले प्रहरीमा जाहेरी दिएपछि कास्की प्रहरीले अनुसन्धान थालेको थियो । कास्की प्रहरी प्रमुख एसपी श्यामबाबु ओलियाले सूचना पाएलगत्तै अदालतबाट पक्राउ पुर्जी लिएर स्याङ्जा प्रहरीको सहयोगमा पक्राउ गरिएको बताए ।प्रहरीले फागुन २१ मा जबर्जस्ती करणी मुद्दा दर्ता गरी अदालतबाट ६ दिने अनुसन्धान म्याद थप गरेर हिरासतमा राखेको छ । बालिका अहिले एक संस्थाको जिम्मामा छिन् ।काठमाडौंमा बसोबास गर्दै आएका नेता गिरी पोखरामा पनि बस्छन् । पीडित बालिका २०७९ देखि गिरीकै घरमा काम गर्दै आएकी थिइन् । विपन्न परिवारकी बालिकालाई पढाइदिने सर्तमा गिरीले घरमा सहयोगीका रूपमा राखेका थिए । तर गिरीले जबर्जस्ती करणी गरेको पीडित बालिकाले प्रहरीलाई बताएकी छन् । प्रहरीका अनुसार पीडित बालिका अध्ययनरत विद्यालयमा कुनै संस्थाले महिलासम्बन्धी कार्यक्रम राखेको थियो । उक्त कार्यक्रममा बालिकामाथि कसरी करणी हुन्छ, कसरी घटना लुकाउन खोजिन्छ र करणीपछि कसरी र कहाँ आफ्ना कुरा राख्ने भन्ने विषयमा अभिमुखीकरण गरेको थियो । कार्यक्रममा पीडित बालिका एक्कासि भक्कानिएपछि सोधपुछ गर्दा उनले आफूमाथि बलात्कार भएको खुलासा गरेकी थिइन् । बालिकामाथि बलात्कारको खुलासा भएपछि महिला तथा बालबालिकासम्बन्धी काम गर्दै आएको आयोजक संस्थाले प्रहरीलाई जानकारी गराएको थियो । प्रहरीमा उजुरी परेपछि नेता गिरी फरार थिए । गिरीले नाबालिकालाई प्रभाव तथा दबाबमा पारेर करणी गर्ने, घटना लुकाउन दबाब दिने र गरिबीको फाइदा उठाउँदै पटकपटक यौनहिंसा गरेको पीडित परिवारको आरोप छ ।गिरी गत माघमा एकीकृत समाजवादी गण्डकी प्रदेशको उपाध्यक्ष बनेका थिए भने केही महिनाअघि मात्र स्याङ्जा जिल्ला अध्यक्ष भएका थिए । वैदेशिक रोजगारीमा रहेका गिरीले त्यसअघि त्रिभुवन विश्वविद्यालयमा अध्यापन गराउँदै आएको प्रहरीले जनाएको छ ।"
अपूरो तथ्यांकले भ्रमित राजनीति,"तथ्यांक मूलतः तथ्यहरूको संकलन, प्रशोधन र विश्लेषण वा व्याख्या गर्ने वैज्ञानिक विधि हो । यसले वस्तुगत परिस्थितिको तथ्यलाई अंकमा प्रस्तुत गर्छ । उदाहरणका लागि राष्ट्रिय जीवनस्तर सर्वेक्षण चौथो (२०७९८०) अनुसार नेपालका २०२७ प्रतिशत मानिस गरिबीको रेखामुनि छन् । यसले नेपालमा गरिबीको अवस्थाको तथ्यलाई तथ्यांकमा प्रस्तुत गरेको छ । यसैगरी, ट्रान्सपरेन्सी इन्टरनेसनलले सार्वजनिक गरेको प्रतिवेदनअनुसार नेपाल व्यापक भ्रष्टाचार हुने देशमा सूचीकृत भएको छ । १८० देशमध्ये नेपाल भ्रष्टाचार हुने सूचीको १०७ औं स्थानमा छ । यसले नेपालको भ्रष्टाचारको अवस्थालाई तथ्यांकमा चित्रित गरेको छ ।इपिडिमियोलोजी तथा रोग नियन्त्रण महाशाखाका अनुसार आव २०८०८१ मा ७ हजार २ सय २३ जना अर्थात् दैनिक औसत २० जनाले आत्महत्या गर्ने गरेको तथ्यांक सार्वजनिक गरेको छ । यसैगरी, नेपाल प्रहरीको प्रतिवेदनअनुसार आव २०८०८१ मा २ हजार ५ सय ७ बलात्कारका घटना भएको र ४ सय ६० बलात्कार प्रयास भएको घटना प्रहरीमा दर्ता भएको थियो । यी तथ्यांकले नेपालको गरिबी, भ्रष्टाचार, आत्महत्या र बलात्कारको भयावह तस्बिर प्रस्तुत गर्छन् ।तथ्यांकले चित्रित गरेको परिस्तिथिको गहिरो विश्लेषण गर्न, समस्याका कारण पहिचान गर्न र आवश्यक कानुन, नीति, रणनीति र कार्यक्रम तय गर्नका लागि तथ्यांक अत्यन्तै महत्त्वपूर्ण हुन्छ । यसरी तथ्य र तथ्यांकको विश्लेषणका आधारमा निर्माण गरिने नीति र कार्यक्रमले मात्रै जनताले भोगिरहेका समस्या समाधानको स्पष्ट मार्गचित्र तयार पार्न सम्भव हुन्छ । तथ्यांक र विश्लेषणबिनाको नीति वा कार्यक्रमले जनताले दैनिक जीवनमा भोगिरहेको समस्या हल हुन सक्दैन भने अर्कोतिर यिनै तथ्यांकका आधारमा सरोकारवालाले राज्यलाई जवाफदेही र जिम्मेवार बनाउन वकालत र पैरवी गर्न सक्छन् । तथापि राज्य जनताका सरोकारका तथ्यांक संकलन, प्रशोधन र सार्वजनिक गर्न कन्जुस्याइँ गरिरहेको छ ।तथ्यांकको राजनीतिसूचना र तथ्यांक शक्तिको स्रोत हो । त्यसैले कस्तो तथ्यांक निर्माण गर्ने, सार्वजनिक गर्ने र व्याख्या गर्ने भन्ने सवाल पनि शक्तिअभ्यासकै राजनीति हो । यसको एउटा उदाहरण राष्ट्रिय जनगणनाको तथ्यांक हो । राष्ट्रिय जनगणनामा देशको जनसंख्याको अवस्था, जातजाति, भाषा, धर्म, संस्कृति, समुदाय आदिको जनसंख्या समावेश हुन्छ । यति मात्रै होइन, पारिवारिक विवरण, शिक्षा, स्वास्थ्य, रोजगारी र आवश्यक सुविधामाथिको पहुँच, बसाइँसराइ, आर्थिक गतिविधिमा संलग्नता आदि तथ्यांक समेटिएको हुन्छ । त्यसैले देशको ऐन, कानुन, नीति र कार्यक्रम निर्माणमा यस्तो तथ्यांकको अत्यन्तै धेरै महत्त्व हुन्छ । नेपाली समाजको शक्तिसम्बन्धको एउटा महत्त्वपूर्ण आधार यहाँको सामाजिक विविधता हो । विविधतालाई सम्बोधन गर्न जातजाति, लिंग, समुदायको खण्डीकृत तथ्यांक निर्माण अनिवार्य हुन्छ । तर राज्यले राष्ट्रिय जनगणनाजस्तो महत्त्वपूर्ण दस्ताबेजमा जातजाति, लिंग र समुदायको स्पष्ट तस्बिर देखिने खण्डीकृत तथ्यांक निर्माण गरेको छैन । उदाहरणका लागि यो प्रतिवेदनले नेपालमा आदिवासी जनजातिको कुल जनसंख्या कति हो ? दलितको जनसंख्या कति प्रतिशत छ ? प्रदेशस्तरमा आदिवासी जनजाति, दलित, मधेसी आदिको जनसंख्याको अनुपात कति हो ? यति महत्त्वपूर्ण तथ्यांक राज्यले सार्वजनिक गरेको छैन । सामुदायिक खण्डीकृत तथ्यांक पाउनु समुदाय र नागरिक दुवैको अधिकार हो । तर, राज्य सामुदायिक तथ्यांकलाई लुकाएर उत्पीडित समुदायको मागदाबीलाई कमजोर पार्ने राजनीति गरिरहेको छ । यो उत्पीडित समुदायलाई जनसंख्याकै अस्पष्टतामा रुमलिराख्ने र समावेशी लोकतन्त्रलाई बलियो हुन नदिने गलत राजनीतिक अभ्यास हो, जुन समग्र उत्पीडित समुदायको विरुद्धमा छ । हुन त राष्ट्रिय जनगणनामा आउने तथ्यांकलाई उत्पीडित समुदायले मिथ्यांकका रूपमा व्याख्या गर्दै आइरहेका छन् । विगतदेखि नै दलितले आफ्नो जनसंख्या कम्तीमा २० प्रतिशत रहेको दाबी गर्दै आइरहेका छन् । आदिवासी जनजातिले पनि जनगणनामा समेटिएको भन्दा धेरै जनसंख्या रहेको दाबी गर्दै आइरहेको छ । राज्यले समावेशी अभ्यासलाई बलियो बनाउने र तथ्यांक संकलन, प्रशोधन र वितरण प्रक्रियालाई नै समावेशी बनाउने रुचि नराखेकै कारण नागरिकले स्पष्ट तथ्यांक पाउन सक्दैनन् । एक हदसम्मको मिथ्यांक नै भए पनि जनसंख्याका खण्डीकृत तथ्यांक नभएको अवस्थामा उत्पीडित समुदायले स्थानीय तह, प्रदेश र संघमा आफ्नो जनसंख्याको अनुपातमा अधिकारको दाबी गर्ने परिस्थिति बन्दैन । तर, राज्य सबै तथ्यांक सार्वजनिक नगरेर उत्पीडित समुदायलाई गुमराहमा राख्ने राजनीति गरिरहेको छ । सन् २०२१ मा योजना आयोगको बहुआयामिक गरिबीको अवस्थाबारेको प्रतिवेदनले १७४ प्रतिशत नेपाली बहुआयामिक गरिबीको अवस्थामा रहेको उल्लेख गरेको छ । तथ्यांक कार्यालयको राष्ट्रिय जीवनस्तर सर्वेक्षण (चौथो) प्रतिवेदनले नेपालमा २०२७ प्रतिशत गरिबीको रेखामुनि रहेको चित्र प्रस्तुत गरेको छ । तर, गरिबीको तथ्यांक प्रस्तुत गर्ने यो प्रतिवेदनमा पनि जातजातिका आधारमा खण्डीकृत तथ्यांक समावेश गरिएको छैन । ऐतिहासिक रूपमा को गरिबीको रेखामुनि रहँदै आएका छन् ? जातजातिका आधारमा गरिबीको अवस्था कस्तो छ ? कुन समुदायको घटिरहेको छ ? कुन जातजातिको गरिबीको अवस्था कमजोर बन्दै गइरहेको छ ? यो परिस्थिति विश्लेषणका लागि गरिबीको जातजाति र समुदाय केन्द्रित विस्तृत र खण्डीकृत तथ्यांक आवश्यक हुन्छ । गरिबीको स्रोत नै जात व्यवस्था भएको समाजमा जातजातिको गरिबीको गहन विश्लेषण नगरी गरिबी निवारणका प्रभावकारी रणनीति, योजना र कार्यक्रम नै बन्न सक्दैनन् । त्यसैले बहुआयामिक गरिबीसम्बन्धी प्रतिवेदनमै जातजातिको तथ्यांक समावेश नगरिनु उत्पीडित समुदायमाथिको तथ्यांक राजनीति नै हो । नेपालीका लागि भूमि जीविकोपार्जन मात्रै होइन, स्वतन्त्रता र स्वाभिमान पनि हो । तर, नेपालमा भूमिमै श्रम पसिना बगाउने निकै ठूलो समूहलाई भूमिमाथिको स्वामित्व राख्न दिइएन । यति मात्रै होइन, शासनसत्तावरिपरि रहने वर्ग र समूहले उत्पीडित समुदायको भूमि षड्यन्त्रपूर्वक लुटेका हजारौं उदाहरण छन् । राज्य संरचनाकै कारण भूमिहीन बनाइएका वर्ग र समुदायको सही खण्डकृत तथ्यांक अहिले पनि उपलब्ध छैन । सरकारले अहिलेसम्म २२ ओटा भूमिसुधारसम्बन्धी आयोग गठन गरिसक्यो । तर, वास्तविक भूमिहीन कति छन् ? ती भूमिहीन को हुन्, कुन समुदायका हुन् र कसरी भूमिहीन बनाइए भन्ने तथ्यांक राज्यसँग छैन । जातजातिका आधारमा भूमिहीनताको प्रकृति र अवस्थाको स्पष्ट चित्र देखिने खण्डीकृत तथ्यांक नभईकन भूमिसुधारबाट वास्तविक भूमिहीन लाभान्वित हुन सक्दैनन् । यस्तो खण्डीकृत तथ्यांक निर्माण गर्नु राज्यको दायित्व हो । तर, राज्य यस्तो तथ्यांक निर्माण गर्न र वास्तविक भूमिहीनका समस्या हल गर्न चाहँदैन भन्ने स्पष्ट देखिन्छ । आत्महत्या न्यूनीकरण गर्ने नीति र कार्यक्रम निर्माण गर्ने हो भने आत्महत्या गर्ने व्यक्ति कुन वर्ग र समुदायका छन् भनेर विश्लेषण गर्नुपर्ने हुन्छ । सोहीअनुरूपको नीति र कार्यक्रम पनि बनाउनुपर्छ । अर्कोतिर नेपालमा महिला हिंसा, बलात्कार र हत्याका थुप्रै घटना भइरहेका छन् । गत वर्ष २ हजार ५ सय ७ बलात्कारका घटना भएको तथ्यांक नेपाल प्रहरीले सार्वजनिक गरेको थियो । गत माघको अन्तिममा सिरहाको नवराजपुर१ की रिंकुकुमारी सदाको सामूहिक बलात्कारपछि शंकास्पद मृत्यु भएको थियो । देशैभरि हुने हिंसा, बलात्कार र हत्याका घटनामा सीमान्तीकृत समुदायका महिला र बालिका बढी पर्ने गरेका छन् । सीमान्तीकृत समुदायका महिलामाथि यस्तो हिंसा हुनुका पछाडि आर्थिकराजनीतिक कारण छन् । कमजोर आर्थिकसामाजिक अवस्था भएका महिलामाथि हुने हिंसा र हिंस्रकबारे विश्लेषणका लागि पनि खण्डीकृत तथ्यांक हुनुपर्छ । तर, राज्य यस्तो तथ्यांक बनाउन प्रयत्नशील नै देखिँदैन । समाजमा दिनदिनै जातीय विभेदका घटना भइरहन्छन् । अत्यन्तै थोरै घटना मात्रै प्रहरीमा पुग्छन् तर ती पनि सहजै दर्ता हुँदैनन् । अन्तरजातीय प्रेमसम्बन्ध र विवाहका कारण हत्या, यातना र धम्कीका घटना बारम्बार भइरहेका छन् । जातका आधारमा हुने हिंसा, न्यायिक प्रक्रियाका जटिलता र न्याय प्राप्तिजस्ता विषयमा राज्यले तथ्यांक निर्माण गर्ने कुनै प्रयत्न गरेको देखिँदैन । जातका आधारमा हुने यस्तो हिंसा र विभेदको न्यूनीकरणका लागि राज्यसँग त्यस्ता घटना, घटनाबाट प्रभावित र विभेदमा संलग्न व्यक्तिको विवरणसहितको तथ्यांक आवश्यक हुन्छ । यस्तो तथ्यांकको विश्लेषणबाट जातका आधारमा हुने हिंसा अन्त्यको रणनीति र कार्यक्रम बनाउन सक्छ, तर राज्य यो दिशातिर एक कदम पनि अगाडि बढ्न खोजेको छैन । यस्ता धेरै तथ्यांक राज्यले निर्माण गर्नुपर्ने हुन्छ । तर नेपाल सरकार सामाजिक समावेशीकरण, न्याय र समानता प्रवर्द्धन गर्ने महत्त्वपूर्ण सवालमा तथ्यांक नै तयार गर्न चाहिरहेको छैन भने अर्कोतिर उपलब्ध हुन सक्ने तथ्यांकसमेत सार्वजनिक नगर्ने राजनीति गरिरहेको छ । राज्यबाट आवश्यक तथ्यांक प्राप्त गर्नु नागरिक र सरोकारवाला समुदायको अधिकार हो, राज्यले यस्तो अधिकारको हनन गर्न पाउँदैन । लोकतन्त्र र तथ्यांक समाजलाई अगाडि बढाउने हो भने समाजमा आधारभूत समस्या हल गर्नुपर्छ । समस्याको स्रोतको पहिचान नगरी ती समस्या हल हुँदैनन् । नेपालमा राज्यले सैद्धान्तिक रूपमा समानुपातिक समावेशीकरणको सिद्धान्तलाई स्वीकार गरेको छ । त्यसैले राज्य संरचनालाई समावेशी बनाउन, गरिबी, असमानता र विभेदको अवस्थाको चित्रण र विश्लेषण गर्दै आवश्यक नीति तथा कार्यक्रम र बजेट विनियोजन गर्न, सकारात्मक विभेद र आरक्षणको प्रभावकारी कार्यान्वयन आदिका लागि खण्डीकृत तथ्यांक अनिवार्य आवश्यकता हो । खण्डीकृत तथ्यांकको अभाव र तथ्यांकमाथिको गलत राजनीतिकै कारण समावेशी आयोगले २०९१ सम्ममा निजामती क्षेत्रमा समावेशी लक्ष्य हासिल हुने र आरक्षणको व्यवस्था अन्त्य गर्न सरकारलाई सुझाव दिएको थियो । उक्त सुझावमा निजामती सेवामा दलितको जम्माजम्मी २ प्रतिशत प्रतिनिधित्व रहेको र २०९१ सम्म कसरी जनसंख्याको अनुपातमा प्रतिनिधित्व पुग्छ भन्ने कुनै तथ्यांक प्रस्तुत गरिएको छैन । यसरी वास्तविकतालाई तोडमोड गर्ने र सीमान्तीकृत समुदायको अधिकारविरोधी तथ्यांकको निर्माणले समावेशी लोकतन्त्रलाई बलियो हुन दिँदैन । त्यसैले नेपालको सामाजिक वस्तुगत आवश्यकताअनुकूलको तथ्यांक निर्माणका लागि समग्र तथ्यांक प्रणालीकै पुनःसंरचना गरिनुपर्छ र समावेशी चरित्रको बनाइनुपर्छ । राज्यसत्तामा निरन्तर एकाधिकार जमाइरहेको वर्ग एवं समुदाय राज्यमा आफ्नो वर्चस्व ढाकछोप गर्न खण्डीकृत तथ्यांक निर्माण र सार्वजनिक गर्न चाहँदैनन् । सत्ताको दोहनको तथ्य बाहिर नआओस् र सीमान्तीकृत समुदायको प्रतिरोध नहोस् भन्नका लागि पनि यस्तो तथ्यांक निर्माण गरिँदैन । यति मात्रै होइन, एकाधिकारवादी ढंगबाट प्राप्त र उपभोग गरिरहेको अवसरबाट वञ्चितीकरण हुनुपर्ने त्रासका कारण पनि सम्भ्रान्त वर्ग खण्डीकृत तथ्यांक निर्माण र सार्वजनिक गर्न दिँदैनन् । तर, समावेशी लोकतन्त्रलाई बलियो बनाउने र सामाजिक विकासलाई अग्रगति दिने हो भने यस्तो खण्डीकृत तथ्यांक अनिवार्य रूपमा निर्माण र सार्वजनिक गरिनुपर्छ । राज्यले यो दिशामा गम्भीरता नदेखाएमा उत्पीडित समुदायले नै यस्तो अभ्यास गर्न सक्छन् । भारतको केन्द्र सरकारले जातजातिका आधारमा आवश्यक जनगणना नगरेका कारण बिहारले छुट्टै अभ्यास सुरु गरेको छ । भारतको बिहारमा सन् २०२३ मा पहिलो पटक जातमा आधारित जनगणना (कास्ट सेन्सस) गरेको छ । भारतको केन्द्रीय तथ्यांक प्रणालीले जातको विशिष्टता र आवश्यक तथ्यांक प्रस्तुत नगरेकै कारण बिहारमा यस्तो अभ्यास भएको थियो । उक्त तथ्यांकले बिहारमा १५५ प्रतिशत प्रभुत्वशाली जातको बसोबास रहेको र ८४ प्रतिशतभन्दा बढी सीमान्तीकृत समुदाय रहेको तथ्यांक सार्वजनिक गरेको थियो । यो तथ्यांकले भारतीय राजनीति र आरक्षणको नीतिमा निकै ठूलो बहस निर्माण गरेको थियो । यसको अर्थ, जात व्यवस्थामा आधारित समाजमा जातजाति र समुदाय केन्द्रित स्पष्ट र तथ्यपूर्ण जनगणना गरिनुपर्छ । यसका लागि समग्र तथ्यांक प्रणाली र प्रक्रियालाई समावेशी बनाइनुपर्छ । तथ्यांकमा हुन सक्ने गलत राजनीतिलाई रोक्नुपर्छ । नत्र जातजाति वा समुदाय केन्द्रित जनगणनाको पनि आवश्यकता पर्न सक्छ ।"
"महिला न्याय र समानताको यात्रा जटिल छ, अझै गति बढाऔं","पछिल्लो एक महिनादेखि दुई नेपाली महिलाका मृत्युका घटनाले समाज तरंगित छ । पहिलो घटना हो गत माघ ३० गते सिरहाकी रिंकुकुमारी सदाको मृत्यु । दोस्रो हो भारतको ओडिसाको राजधानी भुवनेश्वरस्थित कलिंगा इन्स्टिच्युट अफ इन्डस्ट्रियल टेक्नोलोजी (केआईआईटी) मा अध्ययरत बुटवलकी प्रकृति लम्सालको मृत्यु । रिंकु सदा माघ २७ को साँझ शौच गर्न जाँदा तीन जना व्यक्तिबाट सामूहिक बलात्कृत भएकी थिइन् । त्यसको तीन दिनपछि उनी आफ्नै घरमा मृत भेटिइन् । लम्सालमाथि भारतीय विद्यार्थी आद्धिक श्रीवास्तवले बारम्बार दुर्व्यवहार गर्ने गरेका थिए । आफूमाथि दुर्व्यवहार भएको भन्दै पटकपटक विश्वविद्यालय प्रशासनमा उजुरी दिँदा पनि सुनुवाइ नभएपछि लम्सालले आत्महत्या बाटो रोजिन् । एउटा नेपाल र अर्को भारतमा भएका मृत्युका यी घटनाले नेपाली महिलाले अहिले पनि खेप्नुपरेका हिंसा र ज्यादतीको एउटा तस्बिर देखाउँछ । लम्सालको घटनामा न्यायका लागि नेपाल र भारतमा समेत कलेज प्रशासनविरुद्ध आन्दोलन नै गर्नुपर्ने अवस्था आयो । यता रिंकु सदाको घटनाका दोषी सबै अझै पक्राउ परेका छैनन् । बरु समाज उल्टै दोषीलाई अदालत र प्रशासनको जिम्मा लगाउनुको साटो पञ्चायती बसेर मिलाउनतर्फ लाग्यो । यसले नेपाली समाजको चेतनास्तर त उजागर गरेकै छ, महिलाले मानव भएर बाँच्नका लागि अझै पनि कति मूल्य चुकाइराख्नुपरेको छ भन्ने पनि देखिएको छ ।त्यसो त, नेपालमा महिलाको सशक्तीकरणका क्षेत्रमा उल्लेख्य प्रगति पनि भएको छ । तर पुरातन सोच, संस्कार र विभेद कायमै रहँदा त्यसबाट सिर्जित घटनाहरूले सशक्तीकरणको क्षेत्रमा भएका प्रगतिसमेत ओझेलमा पार्ने परिस्थिति बनिरहेको छ । २०६२०६३ को जनआन्दोलपछि महिलाको राजनीतिक प्रतिनिधित्व उल्लेखनीय रूपमा बढेको छ । स्थानीय तहदेखि संघीय संसद्सम्म महिलाहरूको सहभागिता सुनिश्चित गर्ने कानुनी व्यवस्था छ । संविधानले स्थानीय तहमा कम्तीमा ४० प्रतिशत महिला प्रतिनिधित्वको सुनिश्चितता गरेको छ, जसले महिलाहरूलाई नेतृत्वदायी भूमिकामा आउने ढोका खुलेको छ । राज्यका हरेक तहका हुने प्रतिस्पर्धामा ४५ प्रतिशतको आरक्षणभित्र ५० प्रतिशत महिलाका लागि अनिवार्य कोटा छुट्याइएको छ । २०७९ को स्थानीय तह चुनावको परिणामअनुसार ३५ हजार २ सय २१ पदका लागि भएको चुनावमा विभिन्न पदमा गरी १४ हजार ४ सय ६६ जना महिला विजयी भएका थिए । ७ सय ५३ स्थानीय तहमध्ये २५ वटामा महिलाले प्रमुखअध्यक्षमा जितेका थिए भने ५ सय ६८ जनाले उपप्रमुखउपाध्यक्षमा विजय हासिल गरेका थिए । वडाध्यक्षमा ६९ जना महिलाले जिते भने अन्य सदस्यमा ४ सय ४२ जना विजयी भएका थिए । महिला सदस्यमा ६ हजार ७ सय ४२ र दलित महिला सदस्यमा ६ हजार ६ सय २० जना विजयी भएका थिए । प्रतिनिधिसभा र प्रदेशसभामा पनि ३३ प्रतिशत महिलाको उपस्थिति छ । शासकीय संरचनाको सबैभन्दा तल्लो सरकार मानिने स्थानीय तह र माथिल्लो संघमा समेत यो तहको राजनीतिक प्रतिनिधित्वले पक्कै पनि महिलालाई अघि बढ्नका लागि ढोका खुलेको छ ।राष्ट्रपति, सभामुख, प्रधानन्यायाधीश, मुख्यसचिव, सचिवजस्ता मुख्य पदहरूमा समेत महिलाहरू पुग्नुलाई राजनीतिक हिसाबले महिला सशक्तीकरणको उच्चतम अवस्था मान्न पनि सकिएला । शिक्षाको क्षेत्रमा पनि महिलाको पहुँच बढेको छ । बालिका शिक्षा प्रवर्द्धन गर्न विभिन्न छात्रवृत्ति कार्यक्रम, निःशुल्क पाठ्यपुस्तक र विद्यालय भर्ना अभियानले प्रभावकारी भूमिका खेलेका छन् । २०७८ सालको जनगणनाअनुसार कुल जनसंख्याको ७६२ प्रतिशत साक्षर छन् । त्यसमध्ये महिला साक्षरताको दर ६९४ प्रतिशत छ । २०६८ सालको जनगणनाअनुसार महिलाको साक्षरता दर ५७४ प्रतिशत रहेको थियो । पछिल्लो दशकमा महिला साक्षरता दर उल्लेखनीय रूपमा वृद्धि हुनु सकारात्मक संकेत हो । आर्थिक सशक्तीकरणका लागि चालिएका कतिपय कदमहरूले महिलालाई आत्मनिर्भर र आर्थिक स्वतन्त्रता प्रदान गर्न भूमिका पनि खेलेको छ ।तर राजनीतिक प्रतिनिधित्व, शैक्षिक र आर्थिक अवस्थिति सुधार हुँदैमा महिलाको समग्र अवस्था बदलिन्न । सीमित महिलामा भएको सशक्तीकरणले समग्र महिलाको प्रतिनिधित्व गर्दैन । अझ पनि महिलाले सामना गरिरहेका चुनौतीहरू धैरै छन् । रुढिवादी सोच र संस्कार पूर्णतः बदलिएको छैन । पितृसत्तात्मक सोचका कारण महिलाहरू अझै पनि सीमित भूमिकामा छन् । घरधन्दाको जिम्मेवारी महिलामै थोपर्ने, छोरीलाई छोराभन्दा कम प्राथमिकता दिनेजस्ता प्रवृत्तिहरू समाजबाट हटेका छैनन् । घरेलु हिंसा, कार्यस्थलमा हिंसा तथा दाइजो प्रथाका कारण महिलाले खेप्नुपरेका पीडाका बग्रेल्ती उदाहरण छन् । महिला हिंसाविरुद्धका कानुनी प्रावधान भए पनि कतिपय पीडित महिलाहरू कानुनी उपचार खोज्नै डराउँछन् किनभने समाजमा अझै पनि पीडितलाई नै दोष दिने प्रवृत्ति छ । हिंसा र हत्यामा परेका महिलालाई न्याय प्राप्तिको लडाइँ कति चर्को र कष्टप्रद हुन्छ भन्ने बाँकेकी निर्मला कुर्मीका हत्यारालाई कारबाहीको माग गर्दै रुबी खानलगायतको समूहले पटकपटक गरेको आन्दोलनलाई नै हेरे पुग्छ । अन्तर्राष्ट्रिय महिला दिवससम्बन्धी आधिकारिक वेबसाइटले विश्व आर्थिक मञ्चलाई उद्धृत गर्दै राखेको तथ्यांकअनुसार हालको प्रगति दर हेर्दा विश्वभर सम्पूर्ण लैंगिक समानता हासिल गर्न सन् २१५८ सम्म लाग्नेछ । त्यसैले यस वर्ष शनिबार मार्च ८ मा विश्वभर मनाउन लागिएको अन्तर्राष्ट्रिय महिला दिवसको नारा लैंगिक समानताका लागि गति बढाऔं ले भनेजस्तै सबै क्षेत्रबाट लैंगिक समानताको मुद्दामा हातेमालो गर्नु जरुरी छ । नेपालमा महिला सशक्तीकरणका क्षेत्रमा उपलब्धिहरू उल्लेखनीय छन् । तर बाँकी चुनौतीहरूलाई सम्बोधन गर्न अझै लामो यात्रा तय गर्नुपर्नेछ । त्यसैले महिलाहरूले व्यक्तिगत र व्यावसायिक क्षेत्रमा भोग्ने प्रणालीगत अवरोधहरू र पूर्वाग्रहहरू हटाउनका लागि नेपालले पनि आफ्नो गतिलाई तीव्रता दिनुपर्छ । महिलाको सशक्तीकरणका लागि केवल नीतिगत सुधार मात्र पर्याप्त हुँदैन, व्यवहारमा पनि परिवर्तन सुनिश्चत गर्नुपर्छ ।"
कसले सुन्ने बागमतीको पीडा ?,"म बागमती नदी हुँ । कैयौं वर्षदेखि मेरो बहाव काठमाडौं उपत्यकामा चलिरहेको छ । आजभन्दा करिब ५० वर्ष पहिला यहाँ बसोबास गर्ने मानिसले मलाई पवित्र जल भनेर पिउँथे । मेरो स्थलमा आएर कैयौं मानिस खानेपानी भरेर लैजान्थे र नुहाउने, लुगा धुने कार्य पनि गर्थे । नेपालका हरेक दूरदराजका मानिस मात्र होइन, विदेशबाट नेपाल आउने मानिसले पवित्र बागमतीमा नुहाई पशुपतिनाथको दर्शन गर्नाले स्वर्ग जान पाइन्छ भन्ने मान्यताका साथ मेरो शरीरमा टेकी नुहाएर पशुपतिनाथको दर्शन गरेर जीवनमा पवित्रता महसुस गरी आफ्नो घर फर्कन्थे । त्यतिखेर म धेरै खुसी थिएँ । मेरो बहाव रोक्न सक्ने ताकत कसैमा थिएन । न त मेरो पवित्रतालाई अपवित्र फोहोरको डंगुरमा परिणत गर्ने हिम्मत नै कसैले गर्थ्यो । वर्षाको समयमा पनि मेरो बहावमा चञ्चलता आउँदैनथ्यो । किनकि, उक्त समयमा यो उपत्यकामा न त धेरै घर बनेका थिए, न त बस्तीहरू नै बढेका हुन्थे । पछि बिस्तारै काठमाडौं उपत्यकालाई देशको राजधानी सहर बनाइयो । बिस्तारै यहाँका रैथाने बासिन्दा विस्थापित भए । सबै कुराको सुविधा देखेर कैयौं मानिस यहाँ जागिर खान आउन थाले र उनीहरूको इच्छा यो उपत्यका अर्थात् काठमाडौं, भक्तपुर र ललितपुरमा केही आना जग्गा किनेर घरजम गर्ने मनसाय हुन थाल्यो । यो उपत्यकामा अस्थायी रूपमा काम गर्न आउने मानिसमा समेत यहीँ बसोबास गर्ने मोह जाग्न थाल्यो । राजधानी सहर भनेर होला, हरेक सुविधा पहिला यहीँ नै पाइने हेतुले मानिसको चाप झन् बढ्न थाल्यो । कैयौं उब्जनीयोग्य खेती हुने ठाउँ बिस्तारै मानवबस्तीमा परिणत भए । मानिसको चाप यसरी बढ्यो कि सानो क्षेत्रफलमा बनाइएका घरमा पनि चर्पी राखी त्यसको ढल निकासको मार्ग म आफैं भएँ ।जब आकाशमा गड्याङगुडुङ बिजुली चम्किन्छ र भारी वर्षा हुन्छ तब प्रकृतिले मलाई बहुलाउन बाध्य बनाउँछ । बर्खाको समयमा म बेहोसीझैं हिँड्न र बहन बाध्य छु । तैपनि कसले सुन्ने मेरो पीडा अनि कथा व्यथा ? खिमराज गिरी, काठमाडौं"
प्रजातन्त्र कि नेतातन्त्र ?,"देशमा लोकतान्त्रिक गणतन्त्र आएको छ । तर सरकार भने जनताको मुख बन्द गर्ने कोसिसमा लागेको छ । सामाजिक सञ्जाल बन्द गर्छु भन्नेदेखि पत्रकारलाई कारबाही गर्नसम्म सरकार पछि परेको छैन । यसलाई जनताले अब के भनेर बुझ्ने ? प्रजातन्त्र भन्ने कि नेतातन्त्र ? हिजो राजामहाराजाको हुकुमी शासन चल्थ्यो । अहिले दलका नेताको चल्छ । यस मानेमा हिजो र आजमा जनताका लागि खासै फरक भएन । पुरुषोत्तम घिमिरे, जोरपाटी, काठमाडौं"
बालविवाह: समाजको दीर्घरोग,"सामाजिक रोगझैं जरा गाडेर बसेको बालविवाहले केटाकेटीको बहुआयमिक प्रतिभामाथि आघात पुगेको कुरा मधु राईले आफ्नो आलेखमा बडो स्पष्टसँग उजागर गरिदिएको पाएँ । २१ फागुनमा प्रकाशित उनको बालविवाहमुक्त समाजको परिकल्पना विषयक लेख बडो सटिक पनि लाग्यो । हुन त लामो समयदेखि कानुनी रूपमा बालविवाहलाई सामाजिक अपराध मानिँदै आएको, संलग्नमाथि कारबाही हुने गरेको भए पनि सरकार कुप्रथा रोक्न असफल भएको छ । भुवनेश्वर शर्मा, चन्द्रागिरि२, काठमाडौं"
आखिर सत्तामै,"सालिक बनाउँदै गर्नुपर्छ, भ्यु टावर बनाउँदै गर्नुपर्छमन्दिर बनाउँदै गर्नुपर्छ, उद्घाटन गराउँदै गर्नुपर्छअगाडिपछाडि सर्दै भए पनि, नीति नियम बनाउने हामीकमजोर भएका विरोध गर्छन्, हामीले शक्ति देखाउनुपर्छ ।फुर्सद भएका अभियान चलाउँछन्, हामीले पनि चलाउनुपर्छझूटलाई कसरी सत्य बनाउने, यसमा दिमाग खियाउनुपर्छनचाहिने ठाउँमा पुल बनाउने, चाहिने ठाउँमा सोच्ने हामीकमजोर भएका कराउँदै गर्छन्, हामीले त्यसलाई ढाक्नुपर्छ ।खर्च कम गर्ने भन्दै, फेरि खर्चका शीर्षक बढाउनुपर्छहामी हार्छौं, हामी जित्छौं, फेरि हामी नै आउनुपर्छ ऋण बढाउँछौं, कर बढाउँछौं, हामीलाई रोक्न कसले सक्छमिल्छौं, छुट्छौं फेरि जुट्छौं आखिर सत्तामै रमाउनुपर्छ । अनिमेष पाठक, सिद्धिचरण मार्ग, ओखलढुंगा"
स्वास्थ्य प्रणालीमा कहिले हुन्छ सुधार ?,"म एक जना आफन्तसँग कुरा गरिरहेकी थिएँ । उनले भनिन्, मेरो छोरीको पित्तथैलीमा ढुंगा रहेछ । ऊ निकै पीडामा थिई, वीर अस्पताल लिएर गएँ । डाक्टरले अपरेसन गर्नॅपर्छ भने । वीर अस्पतालमै गर्ने हो भने कम्तीमा ६ महिना कुर्नॅपर्ने पनि बताए । अब म के गरूँ ? निजी अस्पतालमा जान सक्दिनँ, निकै महँगो छ । बस्, वीर अस्पतालले दिएको त्यही समय पर्खिरहेछु । यो कुरा सुनेर म त छाँगाबाट खसेजस्तै भएँ । सोचेँ ६ महिना ! एक जना बिरामी जसलाई अहिले नै उपचारको आवश्यक छ, उसले आधा वर्ष पीडा सहेर बस्नुपर्ने ? अनि, पैसाको अभावले कसैको उपचार अवरुद्ध हुनु कति ठूलो अन्याय हो ! नेपालको सार्वजनिक स्वास्थ्यमा यस्तो समस्या नौलो भने होइन । सरकारी अस्पतालमा डाक्टर, शय्या, उपकरणको अभाव र लामो समय कुर्नुपर्ने समस्या यथावत् छन् । तर, निजी अस्पताल जान सक्ने आर्थिक हैसियत धेरैसँग छैन । हालै एक महिला बाटोमै सुत्केरी भएको र नवजात शिशुका साथ उनको पनि मृत्यु भएको खबर पढियो । समयमै अस्पताल पुर्याउन नसक्दा उनीहरूको मृत्यु भएको थियो ।नेपालका ग्रामीण क्षेत्रका अस्पतालहरू बिरामीको पहुँचभन्दा धेरै टाढा छन् । समयमै यात्रा गर्न नसकिने, सुविधासम्पन्न सडकको अभाव र एम्बुलेन्स सुविधा नहुनु हाम्रो समाजको यथार्थ हो । यस्तो अवस्थामा एक सुत्केरी महिला वा बिरामीको जीवन र मृत्युबीचको भिन्नता केवल समय बनिरहेको छ । यस्ता घटनाले यो कुरा पनि प्रस्ट पार्छ कि मृत्युदर घटेर तथ्यांकमा सुधार हुनु मात्रै प्रगति होइन । वास्तविक प्रगति भनेको सबै वर्गका मानिसलाई समयमै उपचारको पहुँच र जीवन रक्षाको अवसर सुनिश्चित गर्नॅ पनि हो ।संघीय शासन प्रणालीमा सरकारका विभिन्न तह (संघीय, प्रादेशिक र स्थानीय) ले स्वास्थ्य सेवा वितरणमा भूमिका निर्वाह गर्न सक्छन् । यसले विकेन्द्रीकरणको माध्यमबाट स्वास्थ्य नीति निर्माण, बजेट व्यवस्थापन र सेवा वितरणलाई प्रभावकारी बनाउन मद्दत गर्न सक्छ । संघीय प्रणालीको प्रभावकारी प्रयोगले स्वास्थ्य समस्यालाई निर्मूल गर्न केही सहयोग अवश्य गर्न सक्छ ।प्रादेशिक र स्थानीय तहलाई थप अधिकार दिने हो भने स्वास्थ्य सेवा गाउँगाउँमा पुर्याउन सहज हुनेछ, जसले ग्रामीण र दुर्गम क्षेत्रका नागरिकलाई सेवा प्राप्त गर्न सहयोग पुर्याउनेछ । त्यसैगरी, स्थानीय सरकारहरू आफ्ना क्षेत्रका स्वास्थ्य सेवाको गुणस्तर सुधार गर्न स्वतन्त्र रूपमा नीति निर्माण गर्न सक्छन् । उनीहरूले आफ्नै क्षेत्रका आवश्यकताअनुरूप योजना बनाउन सक्ने हुँदा सेवाको प्रभावकारिता बढ्नेछ ।यसरी, नेपालको संघीय संरचनाले स्वास्थ्य सेवामा रहेको टाढाको पहुँच लाई तोड्दै गुणस्तरीय स्वास्थ्य सेवामा पहुँच वृद्धि गर्न लागतप्रभावकारी तरिकामा एकैसाथ योगदान गर्न सक्नेछ ।यो सत्य हो कि कुनै पनि समाजसँग आफ्ना नागरिकले उपयोग गर्न सक्ने सबै स्वास्थ्य सेवा प्रदान गर्न पर्याप्त स्रोत हुँदैनन् । स्वास्थ्य सेवा क्षेत्रमा अनन्त आवश्यकतासँग सीमित स्रोतहरूको सन्तुलन राख्नुको चुनौतीलाई संघीय स्वास्थ्य प्रणालीमार्फत समाधान गर्न सकिन्छ र यसलाई त्रिकोण आकारको अवधारणासँग जोडेर बुझ्न सकिन्छ । यसका तीन पक्षबीचको सन्तुलनले नै एक प्रभावकारी स्वास्थ्य प्रणालीको सफलता निर्धारण गर्छ । नेपालका नीति निर्माताहरूले संघीय संरचनालाई सशक्त बनाएर स्वास्थ्य सेवामा रहेको त्रिकोणको सन्तुलन मिलाउने रणनीति अवलम्बन गर्नॅपर्छ । यसले जनताका लागि गुणस्तरीय, सुलभ र किफायती स्वास्थ्य सेवा सुनिश्चित गर्न मद्दत गर्नेछ ।नेपालमा औषधिमा हुने खुद खर्च उच्च आउटअफपकेट खर्चको मुख्य कारण बन्ने गरेको तथ्यलाई बढ्दो रूपमा स्वीकार गरिँदा औषधिको मूल्य समायोजनले औषधि व्यवस्था विभागलाई आफ्नो नियामक प्रयास सुदृढ गर्न अवसर प्रदान गर्छ । अन्तर्राष्ट्रिय बजारमा हुने मूल्यको उतारचढावलाई उपयुक्त रूपमा समायोजन गरी औषधि व्यवस्था विभागले आफ्नो प्रभावकारिता बढाउन सक्छ । त्यसैगरी सरकारी अस्पतालले आफ्नै फार्मेसीमार्फत आवश्यक औषधी तथा औषधीजन्य सामग्री उपलब्ध गराउन नसक्दा सेवाग्राहीको स्वास्थ्य बिमाप्रति पनि गुनासो बढ्दै गएको छ । सरकारले अस्पतालहरूलाई बिमा रकम फिर्ता गर्न असमर्थ हुनु नेपालमा बिमा नीतिको दिगोपनामा गम्भीर प्रश्न उठाउँछ । यस्तो परिस्थितिमा बिमा रकमलाई १ लाखबाट ५ लाखसम्म बढाउनु एउटा महत्त्वपूर्ण प्रश्नको विषय रहन्छ, किनभने सरकार अहिले नै अस्पतालहरूलाई बिमा दाबी रकम फिर्ता गर्न संघर्ष गरिरहेको छ ।अर्को चिन्ताको विषय भनेको सार्वजनिक अस्पतालमा चिकित्सा उपकरणको मर्मत तथा संरक्षण पनि हो । जस्तै, बर्दिया अस्पतालमा जनशक्तिका कारण एचडीयू र आईसीयू सेवा सञ्चालन हुन सकेको छैन र करिब साढे २ करोडको लगानीमा तयार गरिएको संरचना तथा मेसिनहरू बिग्रँदै गएको अवस्था छ । यो केवल एउटा उदाहरण मात्र हो । नेपालका धेरै सार्वजनिक अस्पतालमा उपकरण पुराना छन् या त काम लाग्ने स्थितिमा छैनन्, जसका कारण बिरामीले स्वास्थ्य परीक्षणका महत्त्वपूर्ण चरणमा सेवा ढिलाइको कारण दुःख भोग्न परिरहेको छ ।सार्वजनिक लगानीको वृद्धि र वैकल्पिक वित्तीय संयन्त्रहरूको संस्थागत विकास सार्वभौमिक स्वास्थ्य सेवा विस्तारका लागि आवश्यक छन् । न्यून सार्वजनिक वित्तीय व्यवस्थाका कारण व्यक्तिहरू उच्च आउटअफपकेट खर्च व्यहोर्न बाध्य छन् । नेपाल अल्पविकसित देशको सूचीबाट स्नातक हुँदै जाँदा, स्वास्थ्य क्षेत्रका लागि उपलब्ध अनुदान घट्न सक्ने सम्भावना छ, जसले पर्याप्त वित्तीय स्रोत सुनिश्चित गर्न कठिन बनाउनेछ । तसर्थ, नीति तथा कार्यक्रमहरूको समन्वय प्रवर्द्धन गरेर व्यापक स्वास्थ्य लक्ष्य हासिल गर्न संघीय, प्रादेशिक र स्थानीय तीनवटै तहका सरकारहरूबीच कार्यशील समन्वय संयन्त्र सुदृढ गर्न आवश्यक छ ।यदि नेपालको संघीय स्वास्थ्य प्रणालीले लागत, गुणस्तर र पहुँचलाई प्राथमिकता नदिने हो भने स्वास्थ्य अर्थशास्त्रको महत्त्वपूर्ण अवधारणा भत्किन सक्दैन, जसको अर्थ देशले यी तीन महत्त्वपूर्ण पक्षलाई सन्तुलित बनाउन निरन्तर संघर्ष गरिरहनुपर्नेछ । स्वास्थ्य सेवा सस्तो र पहुँचयोग्य नभए, विशेष गरी न्यून आय भएका नागरिकले आवश्यक उपचार प्राप्त गर्न सक्दैनन् । गुणस्तर खस्कियो भने उपचार प्राप्त गर्नेले पनि प्रभावकारी नतिजा पाउन सक्दैनन् । यदि पहुँचमा भौगोलिक, आर्थिक वा प्रणालीगत बाधा रहिरहने हो भने धेरै नेपाली नागरिकले आवश्यक स्वास्थ्य सेवाबाटै वञ्चित हुनुपर्नेछ ।यसको परिणामस्वरूप नेपाली नागरिक उपचार सम्भव रहेका रोगहरूबाट पनि ग्रस्त भइरहनेछन्, उच्च आउटअफपकेट खर्चका कारण आर्थिक भार बेहोर्नॅपर्नेछ र समग्र स्वास्थ्य सेवा प्रणालीले समानताको अभाव झेल्नुपर्नेछ । त्यसैले, नेपालको संघीय स्वास्थ्य प्रणालीले लागत, गुणस्तर र पहुँचलाई सुधार नगरेसम्म नागरिकको पीडा अन्त्य हुने छैन ।"
सबै बन्धक मुक्त गर्न हमासलाई ट्रम्पको चेतावनी,"वासिङ्टन (एजेन्सी) अमेरिकी राष्ट्रपति डोनाल्ड ट्रम्पले प्यालेस्टिनी समूह हमासको कब्जामा रहेका सबै बन्धक मुक्त गर्न अन्तिम चेतावनी दिएका छन् । बन्धकहरू रिहा नगरिए हमासका कोही पनि सुरक्षित नहुने ट्रम्पको भनाइ छ । इजरायलका लागि म ती सबै कुरा पठाउँदै छु, जो उसलाई काम पूरा गर्नका लागि आवश्यक छन् । यदि मेरो कुरा मानेनन् भने हमासका एक जना सदस्य पनि सुरक्षित हुने छैनन्, ट्रम्पले आफ्नै सामाजिक सञ्जाल ट्रुथ सोसियलमा लेखेका छन् । यद्यपि ट्रम्पले इजरायललाई कस्तो प्रकारको सहयोग पठाउँदै छन् भन्ने स्पष्ट पारेका छैनन् । ट्रम्पले सबै बन्धकलाई एकसाथ रिहा गर्नुपर्ने र मृतकका शव हस्तान्तरण गर्नुपर्ने बताएका हुन् । सबै बन्धकलाई तत्काल रिहा गर, पछि हुँदैन र मृत्यु भएकाहरूको शव पनि तत्कालै फर्काऊ । नत्र सबै नष्ट हुनेछ, चेतावनी दिँदै ट्रम्पले लेखेका छन् । हमासले बन्धक बनाएर मुक्त भएका ८ जनालाई ह्वाइट हाउसमा भेटेपछि ट्रम्पले हमासलाई चेतावनी दिएका हुन् । उनीहरू इजरायल र हमासबीचको युद्धविरामपछि रिहा भएका थिए । ट्रम्पले हमास नेतृत्वले अब गाजा छाड्ने समय आइसकेको पनि बताएका छन् । गाजाका नागरिकका लागि एक सुन्दर भविष्यले कुरिरहेको छ । तर, अब तपाईंहरू बन्धकलाई राख्न सक्नु हुन्न । यदि मान्नु भएन भने तपाईंहरूको अन्त्य हुनेछ, उनले लेखेका छन् । इजरायल र हमासबीच जनवरी १९ देखि लागू भएको पहिलो चरणको युद्धविराम शनिबार सकिएको हो । तर, सम्झौताअनुसार दोस्रो चरणको युद्धविरामको भने टुंगो लागेको छैन । इजरायलले गाजामा सबै मानवीय सहायताको प्रवेशमा रोक लगाएपछि यो अनिश्चित बनेको छ । प्यालेस्टिनी समूह हमाससँगको युद्धविरामको पहिलो चरण समाप्त भएकाले मानवीय सहायतामा रोक लगाइएको इजरायलको भनाइ छ । इजरायली प्रधानमन्त्री बेन्जामिन नेतान्याहुको कार्यालयले इजरायली बन्धकलाई रिहा नगरी इजरायलले युद्धविरामलाई अनुमति नदिने बताएको छ । तर, हमासले भने इजरायलले सस्तो जालझेल र युद्धविराम सम्झौतामा कू गरेको आरोप लगाएको छ । प्यालेस्टिनी समूह हमासले बाँकी बन्धकको रिहाइ तथा शव हस्तान्तरणसँगै प्यालेस्टाइनी बन्दीहरूको रिहाइ र गाजाबाट इजरायली सेना फिर्ता गर्ने सम्झौताका लागि दोस्रो चरणको वार्ता अगाडि बढाउन चाहेको छ । तर, अमेरिका, कतार र इजिप्टका मध्यस्थकर्ताहरूको ग्यारेन्टीबिना दोस्रो चरणको युद्धविराममा सहमति हुन नसक्ने हमासको भनाइ छ ।१५ महिना लामो युद्धपछि दुई पक्षबीच गत जनवरी १९ मा युद्धविराम भएको थियो । त्यसयता हमासले ३३ इजरायली र ५ थाई बन्दीहरू मुक्त गरेको छ । त्यसबापत इजरायलले १९ सय प्यालेस्टिनीलाई रिहा गरेको छ । हमासको नियन्त्रणमा अझै २४ जना जीवित बन्धक रहेको विश्वास गरिएको छ । तीमध्ये एक जना नेपाली युवा छन् । लर्न एन्ड अर्न कार्यक्रमअन्तर्गत कृषिसम्बन्धी अध्ययनका लागि इजरायल पुगेका कञ्चनपुरका विपिन जोशीलाई हमासले बन्धक बनाएर लगेको हो । हमासको नियन्त्रणमा रहेका ३९ जनाको भने मृत्यु भइसकेको इजरायली प्रधानमन्त्री कार्यालयले जनाएको छ ।हमासले २०२३ अक्टोबर ७ मा इजरायलमा गरेको आक्रमणमा १२ सय जनाको ज्यान गएको थियो । २ सय ५१ जनालाई हमासले बन्धक बनाएर लगेको थियो । त्यसलगत्तै हमास र इजरायलबीच युद्ध चर्किएको हो । त्यसयताका १५ महिनासम्म चलेको युद्धमा ४८ हजार ३ सय ६४ प्यालेस्टिनीको ज्यान गएको हमासद्वारा सञ्चालित स्वास्थ्य मन्त्रालयले जनाएको छ ।मारिनेमध्ये आधाभन्दा बढी महिला तथा बालबालिका छन् । इजरायली आक्रमणमा कम्तीमा १ लाख १० हजार घाइते भएका छन् भने गाजा क्षेत्रका ६० प्रतिशतभन्दा बढी संरचना ध्वस्त भएका छन् । इजरायलतर्फ पनि करिब १४ सयको ज्यान गएको छ । युद्धविराम सम्झौतामा दोस्रो चरणमा बाँकी रहेका सबै बन्धकहरूको रिहाइ र गाजाबाट इजरायली सेना फिर्ता गरिने उल्लेख छ । मध्यस्थकर्ताले त्यसका लागि वार्ता सुरु भएको जनाएका छन् । युद्धविरामको तेस्रो चरणमा गाजाको पुनर्निर्माणको योजना समेटिएको छ ।"
अमेरिका र चीनबीच चर्कंदै 'व्यापार युद्ध',"बेइजिङवासिङ्टन (एजेन्सीहरू) अमेरिकी राष्ट्रपति डोनाल्ड ट्रम्पले चिनियाँ उत्पादनमा आयात शुल्क बढाएसँगै विश्वका दुई ठूला अर्थतन्त्रबीच व्यापार युद्ध चर्कने देखिएको छ । आयात कर बढाउने ट्रम्पको निर्णयपछि चीनले अमेरिकासँग जस्तोसुकै युद्ध का लागि तयार रहेको बताएको हो । यदि अमेरिकाले युद्ध नै चाहेको हो भने, चाहे त्यो आयात शुल्कसम्बन्धी होस् वा व्यापार युद्ध वा जस्तोसुकै प्रकारको अन्य युद्ध, हामी अन्त्यसम्म लड्न तयार छौं, चिनियाँ विदेश मन्त्रालयले भनेको छ । विदेश मन्त्रालयको टिप्पणीलाई अमेरिकाको वासिङ्टनस्थित चिनियाँ दूतावासले सामाजिक सञ्जाल एक्समा पुनः पोस्ट गरेको छ । अमेरिकी राष्ट्रपति ट्रम्पले मंगलबारदेखि लागू हुने गरी चीनबाट आयात हुने सामानमा १० प्रतिशत कर थप गरेका थिए । त्यसको बदलामा चीनले तत्कालै अमेरिकी कृषिजन्य वस्तुहरूमा १० देखि १५ प्रतिशतसम्म आयात शुल्क लगाइसकेको छ । राष्ट्रिय जनकंग्रेसको वार्षिक सम्मेलनका लागि चिनियाँ नेताहरू राजधानी बेइजिङमा भेला भइरहेका बेला चीनले अमेरिकालाई चेतावनी दिएको हो । जनकंग्रेसको तेस्रो पूर्ण सत्रमा प्रतिवेदन पेस गर्दै चिनियाँ प्रधानमन्त्री ली छ्याङले चीनको रक्षा खर्च ७२ प्रतिशतले बढाउने घोषणा गरेका छन् । त्यस क्रममा लीले विश्वमा एक शताब्दीयता नदेखिएका परिवर्तनहरू द्रुत गतिमा भइरहेको बताए । जनतालाई व्यापार युद्धको जोखिमबीच पनि देशको अर्थतन्त्र विस्तार गर्न सकिने सन्देश दिन चिनियाँ प्रधानमन्त्रीको पछिल्लो अभिव्यक्ति सार्वजनिक भएको अनुमान गरिएको छ । अमेरिकाको तुलनामा चीन एक स्थिर र शान्त मुलुक भएको छवि प्रस्तुत गर्ने उनको प्रयास हो । चिनियाँ अधिकारीहरूले अमेरिका पश्चिम एसिया र युक्रेनको आन्तरिक द्वन्द्व र राजनीतिमा फसेको बताउँदै आएका छन् । चीन पछिल्लो समय अमेरिकाले आयात कर लगाएका क्यानडा र मेक्सिकोजस्ता देशबाट पनि फाइदा लिने रणनीतिमा छ । जसका कारण पनि चिनियाँ प्रधानमन्त्रीले अमेरिकाविरुद्ध कडा प्रतिक्रिया दिएको ठानिएको छ । त्यसैले प्रधानमन्त्री लीले चीन थप खुला हुने बताउँदै विदेशी लगानी आकर्षित गर्ने विषयमा पनि जोड दिएका छन् । यसअघि पनि चीनले आफू युद्धका लागि तयार रहेको प्रतिक्रिया दिएको थियो । अमेरिकी कदमको जवाफमा चीनले कुखुरा, सुँगुर, भटमास र गाईको मासुलगायतका प्रमुख अमेरिकी कृषि उत्पादनहरूको आयातमा १५ प्रतिशतसम्मको अतिरिक्त शुल्क लगाउने घोषणा गरेको हो । त्यस्तै, चीनले करिब दुई दर्जन अमेरिकी कम्पनीहरूमा निर्यात नियन्त्रण र अन्य प्रतिबन्धहरू पनि लगाएको छ । चीनले आफ्नो अधिकार र हितको दृढताका साथ रक्षा गर्न जवाफी निर्णय लिनेछ, चिनियाँ वाणिज्य मन्त्रालयले मंगलबार जारी गरेको विज्ञप्तिमा उल्लेख छ । ट्रम्पको नयाँ निर्णय एकपक्षीय र धम्कीपूर्ण भएको चीनको भनाइ छ । अमेरिकाले चीनबाट आफ्नो देशमा लागूऔषध फेन्टनाइल भित्रिएको दोष लगाउँदै आएको छ । तर चिनियाँ विदेश मन्त्रालयले अमेरिकी आरोप अस्वीकार गरेको छ । फेन्टनाइल मामिला अमेरिकाले चिनियाँ आयातमा ट्यारिफ लगाउन पेस गरिएको कमजोर बहाना हो, विदेश मन्त्रालयका प्रवक्ता लिन जियानले भनेका छन् । जियानले अमेरिकाले कर युद्ध, व्यापार युद्ध वा अन्य कुनै पनि प्रकारको युद्ध लड्न जारी राख्यो भने चिनियाँ पक्षले पनि अन्त्यसम्म लड्ने बताएका छन् । हामी धाकधम्कीबाट त्रसित हुँदैनौं । दबाब दिनु, जबर्जस्ती गर्नु र तर्साउनु चीनसँग व्यवहार गर्ने उचित तरिका होइन, उनले भनेका छन् । चिनियाँ राष्ट्रपति सी चिनफिङले गत अक्टोबरमा सेनालाई युद्धका लागि सुदृढ पार्न निर्देशन दिएका थिए । त्यसबेला चीनले स्वशासित टापु ताइवान वरपर सैन्य अभ्याससमेत गरेको थियो । अमेरिका र चीनबीच बारम्बार तनाव हुने गरेको छ । तर ट्रम्पको शपथग्रहण समारोहमा राष्ट्रपति सीलाई निम्ता दिइएपछि ट्रम्प प्रशासनअन्तर्गत चीनअमेरिका सम्बन्ध सहज ढंगले अघि बढ्ने अनुमान गरिएको थियो । ट्रम्पले पनि ह्वाइटहाउस प्रवेश गर्नु केही दिनअघि दुई नेताबीच राम्रो फोन संवाद भएको बताएका थिए । तर गत महिना ट्रम्प र सीबीच हुने भनिएको फोन संवाद हुन सकेन । पछिल्लो समय राष्ट्रपति सी घरेलु मुद्दासँग जुधिरहेका छन् । चीनमा हाल घरजग्गा क्षेत्रमा संकट छ भने बेरोजगारी दर उच्च छ । घरेलु समस्या समाधान गर्न चीनले अर्बौं डलर लगानी गर्ने वाचा गरेको छ । राष्ट्रिय जनकंग्रेसमा पनि चिनियाँ नेताहरूले यससम्बन्धी सुधार योजना पेस गरेका छन् ।"
मणिपुरमा राष्ट्रपति शासनसँगै म्यानमारको सीमामा काँडेतार लगाउने तयारी,"(विराटनगर) भारतको पूर्वोत्तर राज्य मणिपुरमा फेब्रुअरी १३ मा राष्ट्रपति शासन लागू भएको दुई साता पनि बित्न नपाउँदै केन्द्रीय गृह मन्त्रालयले मणिपुरम्यानमारबीचको खुला सिमानामा काँडेतार लगाउने निर्णय गरेको छ । २२ महिनादेखि जातीय हिंसाका कारण अशान्त बनेको मणिपुरमा मुख्यमन्त्री एन बिरेन सिंहले फेब्रुअरी ९ मा पदबाट राजीनामा दिएका थिए । मुख्यमन्त्रीका लागि नयाँ नेतृत्व चयन हुन नसकेपछि मणिपुरमा भड्किएको जातीय हिंसा देखाउँदै केन्द्र सरकारले त्यहाँ राष्ट्रपति शासन लागू गरेको हो । खासगरी मणिपुर उच्च अदालतले २०२३ अप्रिल १९ मा रैथाने मणिपुरी (मैतेई) समुदायलाई अनुसूचित जाति (सेडुअल कास्ट) को दर्जाका लागि केन्द्रीय जनजाति मामिला मन्त्रालयमा गरेको सिफारिस नै आन्दोलन चर्किनुको कारक थियो । सिफारिस भएको दुई सातापछि अर्थात् मे ३ बाट मैतेई र जनजाति कुकीबीच हिंसात्मक आन्दोलन सुरु भएको थियो । केन्द्रीय गृह मन्त्रालयले गत शनिबार (मार्च १) दिल्लीमा आयोजना गरेको समीक्षा बैठकमा गृहमन्त्री अमित शाहले मणिपुरम्यानमार सीमाका निर्दिष्ट प्रवेश बिन्दुहरूमा काँडेतार लगाउने काम यथाशीघ्र सुरु गर्न निर्देशन दिएका हुन् । मणिपुरका सुरक्षा तथा प्रशासनिक अधिकारीहरूलाई गृहमन्त्री शाहले यस्तो निर्देशन दिनुको कारण त्यहाँका मिजो, नागा र कुकी समुदायहरूले निरन्तर गरिरहेको विरोध प्रदर्शनलाई मानिएको छ । भारतम्यानमारबीच करिब १ हजार ६ सय ४३ किलोमिटर लामो खुला सीमा छ । मणिपुरसहित मिजोरम, नागाल्यान्ड र अरुणाञ्चल प्रदेशको सीमा म्यानमारसँग जोडिन्छ । भारत सरकारले म्यानमार सीमामा काँडेतार लगाउने निर्णयलाई आन्तरिक सुरक्षा को दृष्टिले उचित रहेको दाबी गर्दै आएपछि यसले स्थानीय समुदायमा ज्यादै ठूलो असर पार्नेछ । जसकारण उनीहरूमा असन्तोष चुलिँदै गएको छ । सीमामा काँडेतार लगाउने र फ्रि मुभमेन्ट रेजिम हटाउने निर्णयप्रति ती राज्यका सर्वसाधारणले निरन्तर विरोध प्रदर्शन गरिरहेका छन् । सरकारले भारत र म्यानमारबीचको ऐतिहासिक, सांस्कृतिक र पारिवारिक सम्बन्ध बिथोल्ने काम भएको भन्दै विरोध प्रदर्शन गरिरहेका छन् ।नागाल्यान्डको प्रान्तीय राजधानी कोहिमास्थित नागा स्टुडेन्ट्स फेडेरेसनले विरोध प्रदर्शनको नेतृत्व गरिरहेको छ । फेडेरेसनका पूर्वअध्यक्ष के टेपले भारतीय मिडियाहरूसँग भनेका छन्, नागा नागरिक समाज र नागा जनताले सीमामा काँडेतार लगाउने र सीमापारि निर्बाध आउजाउमा रोक लगाउने सरकारको निर्णयलाई अस्वीकार गरिरहेका छन् । भर्खरै ती संगठनहरूको अगुवाइमा मणिपुरका चन्देल र टेङग्नैपाल जिल्लामा विरोध प्रदर्शन भएको थियो । नागाल्यान्ड, मिजोरम र अरुणाञ्चल राज्यमा पनि विरोध सुरु भएको छ । मणिपुरमा कुकी समुदायले छुट्टै विरोध प्रदर्शन गरिरहेको छ । मणिपुरको चुराचाँदपुर जिल्लास्थित युनाइटेड जोऊ अर्गनाइजेसनले विरोधको नेतृत्व गरेको छ । जहाँ निर्वाचित कुकी सांसदहरू र समुदायका नेताहरूको सक्रिय सहभागिता छ । मणिपुरको नागा विद्यार्थी संघले पनि राज्यपाललाई ज्ञापनपत्र बुझाउँदै सीमा क्षेत्रमा काँडेतार लगाउने कुरा न्यायोचित नभएको भन्दै विरोध जनाएको छ । संघका अध्यक्ष अन्तेसाङ चारंगाले पनि भारत सरकारले अवैध आप्रवासी को घुसपैठ नियन्त्रणका लागि सीमामा तारबार लगाउन खोज्नु गलत भएको तर्क पेस गरेका छन् । उनले भनेका छन्, अवैध घुसपैठ रोक्न राष्ट्रिय नागरिकता रजिस्टर अद्यावधिक गर्ने, जनसंख्या आयोग गठन गर्ने, इनर लाइन परमिटलाई कडाइका साथ कार्यान्वयन गर्ने हो, सीमामा काँडेतार हैन । असमबंगलादेश सीमा विवादको झल्कोमणिपुरम्यानमार सीमामा काँडेतार लगाउने घटना १९७०८० को दशकमा भारतको अर्को उत्तरपूर्वी राज्य असम र बंगलादेशबीच सीमामा बार लगाउने मागसँग मेल खान्छ । त्यसबेला असमका बहुसंख्यक असमिया समुदायले अवैध आप्रवासीहरू (मुख्यतः बंगलादेशी मुसलमानहरू) को अवैध घुसपैठका कारण राज्यको जनसांख्यिकीय सन्तुलन बिग्रन सक्ने डर व्यक्त गरेका थिए । १९८५ मा असम सम्झौता भएपछि भारत सरकारले बंगलादेश सीमामा तारबार लगाउने प्रक्रिया अगाडि बढाएको थियो । बंगलादेशले यो कार्यलाई रक्षा संरचना भन्दै विरोध गर्यो । जसले दुई देशबीच केही समय तनावसमेत बढाएको थियो । मणिपुरका रैथाने मैतेई समुदायले अहिले त्यस्तै भनिरहेको छ । जुन बेला असमियाले बंगलादेशीलाई भन्थे । उनीहरूको तर्क छ, म्यानमारबाट अवैध आप्रवासी कुकीजोहरू आउँदै छन् । जसले मणिपुरको जनसंख्यामा प्रभाव त पारेकै छ, सँगै हिंसासमेत भड्किरहेको छ । भारतीय मिडियाहरूले म्यानमार सीमामा लगाउन लागिएको काँडेतारका कारण दुई देशबीचको सदियौं पुरानो ऐतिहासिक, सांस्कृतिक र पारिवारिक सम्बन्धहरू बिथोलिने सम्भावना रहेको टिप्पणी गरेका छन् । २०१७ को राज्यसभा चुनावपछि, म्यानमार सीमामा काँडेतार लगाउने माग उठेको थियो । २०२३ मा मैतेई र कुकी समुदायबीचको करिब दुई वर्ष लामो हिंसात्मक संघर्षले राज्यमा राष्ट्रपति शासनसँगै सीमामा काँडेतार लगाउने तहसम्म केन्द्र सरकार पुग्यो । गृहमन्त्री शाहले अघिल्लो वर्ष भारतम्यानमार सीमामा काँडेतार लगाउन ३१ हजार करोड रुपैयाँ बजेट स्वीकृत भएको घोषणा गरेका थिए । मणिपुरमा पाँचौं पटक राष्ट्रपति शासनभारतको संविधानको धारा ३५६ अनुसार कुनै राज्यको संवैधानिक तन्त्र विफल भएमा वा संवैधानिक प्रावधानहरूको उल्लंघन भएमा केन्द्र सरकारले हस्तक्षेप गरी राज्यमा राष्ट्रपति शासन लागू गर्न सक्ने व्यवस्था छ । यस प्रक्रियामा राज्य सरकारलाई निलम्बित गरेर राज्यको प्रशासन प्रत्यक्ष रूपमा केन्द्रीय सरकारको अधीनमा ल्याइन्छ । जसलाई सामान्यतया राज्यपालमार्फत सञ्चालन गरिन्छ । राष्ट्रपति शासन लागू गर्नुअघि केन्द्र सरकारले संविधानको अनुच्छेद ३५५ अनुसार राज्यको सुरक्षा सुनिश्चित गर्न र संवैधानिक शासन कायम राख्न आवश्यक कदम चाल्न सक्छ । राष्ट्रपति शासनको अवधिमा राज्यको विधानसभालाई निलम्बित वा विघटन गर्न सकिन्छ र राज्यपाललाई प्रशासनिक कार्यहरू सञ्चालन गर्न केन्द्रीय सरकारद्वारा सल्लाहकारहरूको नियुक्ति गर्न सक्ने व्यवस्था छ । मणिपुरका लागि राष्ट्रपति शासन नौलो हैन । यो राज्यमा पटकपटक गरी पाँचौं पटक राष्ट्रपति शासन लागू भइसकेको छ । १९६८, १९७९, १९९३ र २००१ मा राष्ट्रपति शासन लागू भइसकेको छ ।"
"पाकिस्तानमा आतंकवादी हमलामा १८ को मृत्यु, ३२ घाइते","लाहोर (एजेन्सी) पाकिस्तानको उत्तरपश्चिम खैबर पख्तुनख्वा (केपी) प्रान्तको एक क्यान्टोनमेन्ट क्षेत्रलाई लक्षित गरी आतंककारीले आक्रमण गर्दा १२ जना सर्वसाधारण र ६ जना आतंककारी मारिएका छन् । ३२ जना घाइते भएका छन् । केपी प्रान्तको बन्नु जिल्लामा सुरक्षा बलको समयमै प्रतिक्रियाका कारण आत्मघाती बमवर्षकसहित आतंककारीको समूहले क्यान्टोनमेन्ट क्षेत्रमा प्रवेश गर्ने प्रयास गरेको थियो । तर पख्तुनख्वा सरकारका प्रवक्ता मोहम्मद अली सैफले उक्त प्रयास असफल भएको बताए । शक्तिशाली विस्फोटपछि नजिकैका भवनहरू र एउटा मस्जिदको छाना भत्किएको छ । घटनापछि प्रहरी, सुरक्षा बल र उद्धार टोली घटनास्थल पुगेर घाइतेलाई जिल्ला सदरमुकामस्थित अस्पतालमा पुर्याएको छ ।अधिकांश घाइतेको अवस्था गम्भीर रहेको बताइएको छ । अस्पताल स्रोतका अनुसार जिल्लाका सबै अस्पतालमा आपत्कालीन अवस्था घोषणा गरिएको छ । सामाजिक सञ्जालमा एक सन्देश जारी गर्दै तहरिकएतालिवान पाकिस्तानको हाफिज गुलबहादुर समूहले आक्रमणको जिम्मेवारी लिएको छ । पाकिस्तानी राष्ट्रपति आसिफ अली जर्दारीले आतंकवादी हमलाको कडा निन्दा गर्दै रमजानको पवित्र महिनामा भएको यस आक्रमणलाई जघन्य कार्यका रूपमा वर्णन गरेका छन् ।"
ट्रम्पको कर नीतिले विश्व सेयर बजारमा हलचल,"(काठमाडौं) अमेरिकी राष्ट्रपति डोनाल्ड ट्रम्पले कार्यभार सम्हालेपछि गरेका प्रायः सबै निर्णयले विश्व अर्थतन्त्रलाई नै तरंगित बनाएको छ । जसको प्रत्यक्ष असर विश्व व्यापारसँगै सेयर बजारमा पनि देखिएको छ । सबैभन्दा बढी असर अमेरिकी सेयर बजारमा परेको छ । यद्यपि बिहीबार अमेरिकाका मुख्य सेयर बजारहरू बढेर बन्द भएका छन् । युरोप, पश्चिम एसिया तथा अफ्रिका (एसिया प्यासिफिक) क्षेत्रका सेयर बजार आंशिक रूपमा मात्र प्रभावित छन् । तर, दक्षिण एसियाली सेयर बजार भने केही प्रभावित भएको अन्तर्राष्ट्रिय सञ्चारमाध्यमले जनाएका छन् ।अमेरिकाले मंगलबारदेखि क्यानडा र मेक्सिकोबाट आयात हुने विभिन्न वस्तुमा २५ प्रतिशत आयात कर लागू गरेको छ । अमेरिकी राष्ट्रपति ट्रम्पले क्यानडा र मेक्सिकोले गैरकानुनी आप्रवासन र अवैध फेन्टनाइलको तस्करी नरोकेको भन्दै आयात कर लगाएका हुन् । क्यानडेली ऊर्जा उत्पादनमा भने १० प्रतिशत कर लगाइएको छ । त्यस्तै, चीनबाट हुने आयातमा पनि १० प्रतिशत कर थप गरिएको छ । ट्रम्पले दोस्रो कार्यकालमा पहिलो पटक कंग्रेसको संयुक्त सत्रलाई सम्बोधन गर्नुभन्दा केही घण्टा अघिदेखि नयाँ कर कार्यान्वयनमा ल्याइएको हो । ट्रम्पले ह्वाइट हाउसमा आफ्नो दोस्रो कार्यकाल सुरु गर्दै विदेशी वस्तुमा चर्को कर लगाउने घोषणा गरेका थिए । ट्रम्पले यसअघि नै चीन र युरोपेली संघबाट अमेरिका भित्रने सामानमा १० प्रतिशत कर लगाउने बताइसकेका छन् । अमेरिकी निर्णयको क्यानडा र चीनले तत्काल प्रतिक्रिया दिएका छन् । क्यानडाले १ खर्ब ५५ अर्ब डलर बराबरका अमेरिकी सामानमा २५ प्रतिशत आयात करको घोषणा गरेको छ । यसले पनि अमेरिकासँगै अन्य क्षेत्रका सेयर बजार पनि प्रभावित हुने प्रक्षेपण गरिएको छ । अमेरिकाअमेरिकी सेयर बजार वालस्ट्रिटका प्रमुख सूचक बिहीबार उच्च अंकले बढेर बन्द भए । वित्तीय एवं सेवा क्षेत्रका कम्पनीको बाहुल्य भएको एस एन्ड पी ५०० सूचक ६४४८ अंक (११२ प्रतिशत) र सूचना प्रविधि एवं बायोटेक्नोलोजी कम्पनी सूचीकृत रहेको नास्डाक कम्पोजिट २६७५७ अंक (१४६ प्रतिशत) बढेर बन्द भए । मासिक रूपमा एस एन्ड पी ५०० सूचक ३९६ प्रतिशतले घटेको देखिन्छ भने वार्षिक रूपमा यो सूचक १३७७ प्रतिशतले सकारात्मक छ । मासिक रूपमा ७१५ प्रतिशतले गिरावट आएको नास्डाक मा वार्षिक रूपमा भने अझै १४४५ प्रतिशतले सकारात्मक छ । खासगरी राष्ट्रपति ट्रम्पले कार्यभार सम्हालेपछि भएका निर्णयका कारण सेयर बजार प्रभावित भएका थिए । यसकारण दैनिक, साप्ताहिक र मासिक रूपमा सेयर बजारहरू ऋणात्मक भएका छन् । तर, उनी दोस्रो पटक राष्ट्रपति हुनुअघि सेयर बजारहरू उच्च दरले बढेकाले अझै वार्षिक रूपमा सूचकहरू सकारात्मक छन् । यसैगरी, ३० वटा कम्पनीको संयुक्त सूचक डाउजोन्स इन्डस्ट्रियल एभरेज बिहीबार ४८५ अंकले बढेर बन्द भए पनि मासिक रूपमा ३८९ प्रतिशतले गिरावट आएको छ । यद्यपि पछिल्ला केही दिनयता यो सूचकमा भारी गिरावट आएको छ । जसअनुसार मंगलबार मात्र यो सूचकमा ६५० अंकको गिरावट आएको थियो । एकै दिन यति धेरै गिरावट ट्रम्प राष्ट्रपति भएयताकै सबैभन्दा धेरै रहेको अन्तर्राष्ट्रिय सञ्चारमाध्यमहरूले औंल्याएका छन् । यद्यपि बुधबार र बिहीबार यो सूचक उच्च अंकले बढेको छ । यस्तै, न्युयोर्क स्टक एक्सचेन्जको संयुक्त परिसूचकमा पनि बिहीबार २ सय ५९ अंक (१३३ प्रतिशत) र एस एन्ड पीको संयुक्त सूचकांक २ सय ९८ अंक (१२२ प्रतिशत) ले बढेर बन्द भए । मासिक रूपमा न्युयोर्क स्टक २ प्रतिशत र एस एन्ड पीको संयुक्त सूचकांक २६० प्रतिशतले घटेको ब्लुमबर्गले जनाएको छ । तर, वार्षिक रूपमा यी दुवै सूचकांक सकारात्मक अवस्थामा छन् । युरोपअन्तर्राष्ट्रिय सञ्चारमाध्यमका अनुसार ट्रम्पको निर्णयले युरोपका सेयर बजार धेरै प्रभावित नभए पनि बिहीबार अधिकांश बजार घटेर बन्द भएका छन् । बिहीबारको कारोबारमा पेरिसस्थित क्याक ४० सूचक ४१४१ अंक (०५१ प्रतिशत) ले घटेर बन्द भएको छ । फ्र्यांकफर्टस्थित ड्याक्स सूचक ११३ अंक (०४९ प्रतिशत) ले बढेर बन्द भयो । यी सूचकहरू मासिक र वार्षिक रूपमा पनि उच्च अंकले बढेका छन् । लन्डनस्थित फुट्सी १०० पनि ७९५८ अंक (०९१ प्रतिशत) ले घटेर बन्द भएको छ । मासिक रूपमा यो सूचकमा ०५४ प्रतिशतले गिरावट छ भने वार्षिक रूपमा १३१६ प्रतिशतले बढेको छ । डेनमार्क, फ्रान्सलगायत राष्ट्रका सेयर बजार बिहीबार ओरालो लागेका छन् । तर, टर्की, पोल्यान्ड, जर्मनी, दक्षिण अफ्रिकालगायतका सेयर बजार भने केही बढेका छन् । एसिया प्यासिफिक राष्ट्रपति ट्रम्पका पछिल्ला निर्णयबाट एसिया प्यासिफिक क्षेत्रका सेयर बजार आंशिक प्रभावित भएका छन् । यो क्षेत्रका प्रमुख सेयर बजार पनि मासिक र वार्षिक रूपमा केही घटेका छन् भने केही बढेका छन् । जसअनुसार बिहीबार जापानको निक्केई २८६ अंक अथवा ०७७ प्रतिशतले बढेर बन्द भएको छ । तर, मासिक रूपमा यो सूचक ३४९ र वार्षिक रूपमा ५९५ प्रतिशतले घटेको ब्लुमबर्गले जनाएको छ । टोकियो स्टक एक्सचेन्जको मूल्य सूचकांक टोपिक्स पनि ३३२० अंक अथवा १२२ प्रतिशतले बढेको छ । तर, मासिक रूपमा ००३ प्रतिशतले घटेको यो सूचक वार्षिक रूपमा ०७६ प्रतिशतले सकारात्मक छ । अस्ट्रेलियाको मुख्य सेयर बजार एस एन्ड पी एएसएक्स २०० करिब ४६४० अंक (०५७ प्रतिशत) ले घटेको छ । मासिक ५ प्रतिशतले गिरावट भएको यो सूचकांक वार्षिक रूपमा भने ४६७ प्रतिशतले बढेको छ । प्यासिफिक क्षेत्रका १५ मुलुकमा स्टकको संयुक्त सूचकांक एमएससीआई एसिया प्यासिफिक झिनो अंकले घटेर बन्द भएको छ । मासिक रूपमा पनि सामान्य सकारात्मक देखिएको यो सूचक वार्षिक रूपमा भने ६६४ प्रतिशतले बढेर बन्द भएको देखिन्छ । तर, अमेरिकी राष्ट्रपति ट्रम्पका निर्णयले चीन र हङकङको सेयर बजारमा कुनै प्रभाव परेको देखिँदैन । चीनका सेयर बजार निरन्तर बढेका छन् भने हङकङमा सामान्य प्रभाव परेको छ । यस्तै, भारतका सेयर बजार बिहीबार बढेर बन्द भए पनि मासिक र वार्षिक रूपमा भने ऋणात्मक अवस्थामै देखिन्छन् । भारतका बम्बई स्टक एक्सचेन्ज (बीएसई १००), सेन्सेक्स, निफ्टी ५० लगायत सूचकांक बुधबार बढेर बन्द भएका छन् । तर, मासिक रूपमा बम्बई स्टक एक्सचेन्ज (बीएसई १००) ४८९ प्रतिशतले घटेको छ भने वार्षिक रूपमा ०७५ प्रतिशतले सकारात्मक छ । बिहीबार सेन्सेक्स ६०२ अंक बढेर बन्द भयो । मासिक रूपमा ४७६ प्रतिशतले ऋणात्मक रहेको यो सूचक वार्षिक रूपमा ०३४ प्रतिशतले बढेको छ । निफ्टी ५० पनि २०० अंक बढेर बन्द भएको छ । तर, मासिक रूपमा ४४९ प्रतिशतले घटेको यो बजार वार्षिक रूपमा ०३१ प्रतिशतले बढेको ब्लुमबर्गले जनाएको छ । नेपालप्रत्यक्ष रूपमा अन्तर्राष्ट्रिय प्रभाव नपर्ने भए पनि नेपालमा पछिल्ला दिनमा सेयर बजार निरन्तर घटिरहेको छ । जसअनुसार बिहीबार सेयर कारोबार मापक नेप्से परिसूचक २७० अंकले घटेर २ हजार ८ सय १७४३ बिन्दुमा ओर्लेको छ । अघिल्लो दिनको तुलनामा यो २७० प्रतिशतले घटेको हो । सोमबार, मंगलबार, बुधबार उच्च अंकले घटेको नेप्सेले बिहीबार पनि सोही प्रवृत्ति पछ्याएको हो । उक्त दिन कारोबारमा आएका मध्ये १०० वटा कम्पनीको सेयर मूल्य बढ्यो, १३१ वटाको घट्यो भने बाँकी १२ कम्पनीको स्थिर रह्यो । ९३ हजार ८ सय ९५ पटकको कारोबारमा १ करोड ९० लाख ४१ हजार ५ सय १ कित्ता सेयर किनबेच भए । ती किनबेचमा करिब १० अर्ब १० करोड १८ लाख रुपैयाँ बराबरको कारोबार भएको छ । बुधबारको तुलनामा बिहीबार कारोबार रकम घटेको हो ।"
ऊर्जा मन्त्रालयले घिसिङलाई सोध्यो स्पष्टीकरण,"(काठमाडौं)ऊर्जा, जलस्रोत तथा सिँचाइ मन्त्रालयले नेपाल विद्युत् प्राधिकरणका कार्यकारी निर्देशक कुलमान घिसिङलाई स्पष्टीकरण सोधेको छ । बिहीबार मन्त्रालयले ४ वटा बुँदामा सफाइ पेस गर्न पत्र पठाएको हो ।ऊर्जामन्त्री दीपक खड्काको प्रस्तावमा मन्त्रिपरिषद् बैठकले बुधबार घिसिङलाई हटाउन तीनदिने स्पष्टीकरण सोध्ने अधिकार ऊर्जा मन्त्रालयलाई दिने निर्णय गरेको थियो । निर्णयअनुसार मन्त्रालयले घिसिङलाई पत्र पठाएको हो । पत्रमा घिसिङको नियुक्ति किन रद्द नगर्ने र प्राधिकरणका कार्यकारी निर्देशकको पदबाट किन नहटाउने भन्दै प्रश्न गरिएको छ ।मन्त्रालय र घिसिङबीच ०७८ माघ १५ मा कार्यसम्पादन सम्झौता भएको थियो । जसअनुसार आर्थिक वर्ष २०८००८१ को कार्यसम्पादन प्रतिवेदन ०८१ भदौमा पेस गर्नुपर्नेमा त्यसो नगरी सम्झौताको सर्त उल्लंघन गरेको पत्रमा उल्लेख छ । सम्झौताको सर्त उल्लंघन गरेका कारण सम्झौता अन्त्य गरी तपाईंको नियुक्ति रद्द किन नगर्ने ? पत्रमा उल्लेख छ । सम्झौताको दफा १०३ मा घिसिङले दोस्रो वा तेस्रो आर्थिक वर्षको कार्यसम्पादन मूल्यांकनमा ५० प्रतिशत अंक नल्याएको हकमा मन्त्रालयले सम्झौता रद्द गर्न सिफारिस गर्न सक्ने उल्लेख छ । साथै घिसिङलाई आफ्नो सुनुवाइका लागि अवसर दिन सक्ने उक्त सम्झौतामा व्यवस्था छ । मन्त्री खड्काले गत कात्तिक १३ मा ऊर्जा सचिवस्तरीय निर्णय गरी कार्यसम्पादन मूल्यांकनका लागि घिसिङसँग विवरण मागेका थिए । घिसिङले भने आफ्नो प्रोत्साहन भत्ता प्रयोजनका लागि कार्यसम्पादनको विवरण पठाउने गरेको र त्यो पठाउन ढिलाइ भएको आधारमा नियुक्ति नै अन्त्य गर्न नसकिने बताउँदै आएका छन् । ऊर्जामन्त्री खड्काले गत पुस २२ मा पनि घिसिङलाई नौबुँदे स्पष्टीकरण सोधेका थिए । घिसिङले पुस २८ मा स्पष्टीकरण बुझाएका थिए । स्पष्टीकरण वस्तुगत र चित्तबुझ्दो नभएको भन्दै फागुनमा अर्को स्पष्टीकरण सोधिएको थियो । ऊर्जामन्त्री खड्काले यसअघि पनि घिसिङलाई प्राप्त अधिकार, प्राधिकरण र सहायक कम्पनीहरूबारे १५ बुँदे र ६ बुँदे विवरण माग गरेका थिए ।ऊर्जा मन्त्रालयले प्राधिकरणले काटेका डेडिकेटेड फिडर तथा ट्रंकलाइनका बिलबीजकलाई टीओडी मिटरको मूल्य निर्धारण र प्राविधिक पक्ष अध्ययन गर्न गत मंसिर २ मा अरविन्दकुमार मिश्रको संयोजकत्वमा समिति गठन गरेको थियो । समितिलाई सेवासुविधा उपलब्ध गराउने प्रस्तावमा प्राधिकरणका कार्यकारी निर्देशक घिसिङले गत पुस १६ मा नोट अफ डिसेन्ट लेखेका थिए । तर प्राधिकरणको सञ्चालक समितिको बहुमतले सेवासुविधा उपलब्ध गराउने निर्णय गरेको थियो । यस विषयमा मन्त्रालयले आफ्नो निर्णय अवज्ञा गरेको आरोप घिसिङलाई लगाएको छ ।गत माघ ३० मा नयाँदिल्लीमा भएको नेपालभारत द्विपक्षीय विद्युत् विनिमय समितिको बैठकमा नेपाली प्रतिनिधिमण्डलको टोलीको नेतृत्व घिसिङले गरेका थिए । बैठकले सन् २०२५ को अप्रिलबाट २०२६ को मार्चसम्मका लागि १३२, ३३ र ११ केभी प्रसारण लाइनमार्फत आयातनिर्यात हुने बिजुलीको प्रतियुनिट दर क्रमशः ८१०, ८७८ र ९४१ भारु तय गरेको थियो । उक्त मूल्य आगामी अप्रिलदेखि लागू हुनेछ । प्राधिकरण सञ्चालक समितिको बैठकले अनुमोदन र विद्युत् नियमन आयोगले स्वीकृत गरेपछि मात्रै विद्युत्को दर लागू हुने प्राधिकरणले दाबी गर्दै आएको छ । तर मन्त्रालयले फेरि यसै विषयलाई लिएर घिसिङलाई अधिकार नै नभएको कार्य गरेर आफ्नो पदको काम वा जिम्मेवारी पूरा गर्न नसकेको जनाएको छ । यस्तै, विद्युत् प्राधिकरण ऐन, २०४१ बमोजिम कार्यकारी निर्देशकले गर्नुपर्ने काम र कर्तव्यको पालना घिसिङले नगरेको मन्त्रालयको निष्कर्ष छ । प्राधिकरणका कार्यकारी निर्देशक घिसिङले यसअघि पनि मागिएका विवरण र स्पष्टीकरणको जवाफ बुझाइएको फेरि पनि समयमै बुझाइने बताए । यस्तै, ऊर्जा, जलस्रोत तथा सिँचाइमन्त्री दीपक खड्काले बंगलादेशमा विद्युत् निर्यात गर्न घिसिङको प्रमुख भूमिका नरहेको बताएका छन् । प्रतिनिधिसभाको बिहीबारको बैठकमा उठेका प्रश्नको जवाफ दिँदै मन्त्री खड्काले बंगलादेशसँगको ४० मेगावाट बिजुली बिक्री सम्झौता प्राधिकरणका कार्यकारी निर्देशकका कारण नभएको दाबी गरे ।बंगलादेशमा बिजुली निर्यात गर्ने क्रममा भारत सरकारको निकै ठूलो भूमिका रह्यो । किनभने बंगलादेश जानका निमित्त ट्रान्समिसनलाइन भारतको प्रयोग गर्नुपर्थ्यो, उनले भने, भारत र बंगलादेशमा भएका राजदूतको भूमिका छ र अहिलेको परराष्ट्रमन्त्री आरजु देउवा राणाको महत्त्वपूर्ण भूमिका छ । ४० मेगावाट बिजुलीको सम्झौता पनि गर्यौं, बिक्री पनि यसै पटक गर्यौं । यो पनि हामी सबैले गर्व गर्दा हुन्छ । यो एक जना एमडीका कारण भएको होइन । भारत र बंगलादेशमा विद्युत् निर्यातमा उहाँको महत्त्वपूर्ण भूमिका छ, त्यसकारण कानुन नमाने पनि हुन्छ भन्ने जुन मान्यता राखिएको छ, त्यसमा पनि उहाँको प्रमुख भूमिका होइन । भारतमा विद्युत् बिक्री गर्नुका थुप्रै निर्णय सम्झौता माननीयहरूलाई थाहा हुनुपर्छ, खड्काले भने, स्वर्गीय सुशील कोइराला, पूर्वप्रधानमन्त्री शेरबहादुर देउवा र पूर्वप्रधानमन्त्री पुष्पकमल दाहालले गर्नुभएको सम्झौताका आधारमा बिजुली बिक्री गर्ने बाटो खुलेको हो । राम्रो पक्ष छ यो, गर्व गरौं । आयात र निर्यात बराबर बनाएको, निर्यात बढी बनाउन सकेको तर त्यसमा घिसिङको भूमिका नरहेको पनि खड्काको दाबी छ । बंगलादेशलाई बिजुली बिक्री गर्ने प्रक्रिया २०२३ डिसेम्बर ६ बाट औपचारिक रूपमा सुरु भएको थियो । गत साउन १३ मा सम्झौता गर्ने मिति तय भए पनि बंगलादेशमा सरकारी सेवामा विशेष आरक्षणको विरोधमा प्रदर्शन चर्किएपछि हुन सकेन । लगत्तै गत असोज १७ मा सम्झौता भएको थियो । परराष्ट्रमन्त्री राणा र ऊर्जामन्त्री खड्का आउनुअगावै सम्झौता मिति तय भइसके पनि बंगलादेशमा विकसित घटनाक्रमका कारण सम्झौता रोकिएको थियो । खड्काले नेपालको लोडसेडिङ अन्त्यमा घिसिङको कुनै योगदान नरहेको र त्यसको श्रेय भारतलाई दिनुपर्ने बताए । कार्यसम्पादन प्रतिवेदन भदौमा नै बुझाउनुपर्नेमा घिसिङले त्यो कार्य नगरेको र मूल्यांकनमा उपस्थित नभएकाले शून्य नम्बर दिइएको मन्त्री खड्काले दाबी गरेका छन् । भदौमा उहाँले कार्यसम्पादनका लागि अनुरोध गर्नु भएन, मूल्यांकन हुने कुरै भएन । भदौ व्यतीत भइसकेपछि असोजमा उहाँलाई लिखित रूपमा स्मरण गराइयो, त्यसलाई बेवास्ता गरियो, खड्काले भने, एकैचोटि पुसमा ल्याएर उहाँले आफैंले नम्बर दिएर मेरो ९८ प्रतिशत आएको छ है भनेर मन्त्रालयलाई दिनुभयो । ऊर्जामन्त्री खड्काले डेडिकेटेड र ट्रंकलाइनको २२ अर्ब रुपैयाँ बक्यौतालाई नाफा देखाई घिसिङले सरकारलाई राजस्व तिरेर अपराध गरेको समेत बताए । आम्दानी हुन्छ कि हुँदैन भन्ने विषयलाई नाफा मानेर राजस्व तिर्न पाइने कि नपाइने भन्दै खड्काले प्रश्न गरे ।"
लकडाउनमा फुरेको नयाँ सोचले बनायो उद्यमी,"(कञ्चनपुर)दोधारा चाँदनी नगरपालिका३ का गजेन्द्र भट्ट बुटवलमा इलेक्ट्रिकल ओभरसियर अध्ययन गरिररहेका थिए । कोरोना संक्रमणका कारण देशभर लकडाउन सुरु भएपछि उनी घर फर्किए । विद्युतीय सामान मर्मतमा रुचि राख्ने उनले लकडाउनमा गाउँभरिबाट बिग्रेका एलईडी बल्ब (चिम) र टर्चलगायत संकलन गरेर आफैंले मर्मत गरे । कतिपय बेला त बिग्रेका चिम किनेर पनि बनाउँथे ।लकडाउनकै बेला गजेन्द्रले युट्युबबाट एलईडी बल्ब बनाउने तरिका पनि सिके । त्यसपछि उनले भारत र चीनबाट आवश्यक सामग्री ल्याएर बल्ब बनाउन थाले । ३५ हजार लगानीबाट सुरु गरेको व्यवसायबाट उनले महिनामा एक लाख हाराहारी कमाइरहेका छन् ।गजेन्द्रले अचेल विभिन्न प्रकारका बल्ब उत्पादन गरेर स्थानीय बजारमा मात्रै नभई महेन्द्रनगर, धनगढी, बुटवल र काठमाडौंसम्म पठाउँछन् । आफ्नो उत्पादन सुदूरपश्चिमका सबै पहाडी जिल्लामा खपत भइरहेको भट्ट बताउँछन् । दिनमा ५ सय जति बल्ब बनाउने गरेको उनले जनाए । अहिले बल्ब बनाउने र प्रचारप्रसारमै छौं, बजार पनि विस्तार हुँदै छ, भट्टले भने, सानैदेखि यस्तै काममा रुचि थियो, त्यही भएर पढाइ पनि यही विषयमा गरें, लकडाउनका बेला सिकेर काम पनि सुरु गरें । जीबी आइडियल ग्रुप उद्योग खोलेर यो काम गरिरहेका हुन् । यो व्यवसायमा उनले गाउँमै अध्ययन गरिरहेका अन्य युवालाई पनि सीप सिकाएर रोजगारी दिएका छन् ।कक्षा १२ मा अध्ययनरत ४ जनाले अहिले दैनिक रूपमा बल्ब बनाउने गरेका छन् । उनीहरूले प्रतिबल्ब १० रुपैयाँ ज्याला पाउँछन् । दिनमा एक जनाले एकडेढ सय वटा बनाउन सक्ने उनीहरूको भनाइ छ । बिहान स्कुल जान्छौं, दिनमा बल्ब बनाउने काम गर्छौं, गाउँमै १२ कक्षामा अध्ययन गरिरहेका स्थानीय प्रविनसिंह विष्टले भने, पढाइसँगै आम्दानी पनि गरिरहेका छौं, घरपरिवारलाई सजिलो भएको छ । उनी नियमित रूपमा काम गर्दैनन् । बिदाका दिन र धेरै माग भएका बेला मात्रै काममा आउँछन् । महिनामा १२१५ दिन काम गरेर पनि २५३० हजार आम्दानी हुने गरेको उनले जनाए । एलईडी बल्ब बनाउने काम पनि भट्टबाटै सिकेका हुन् ।स्थानीय विद्यालयमा कक्षा १२ मा होटल म्यानेजमेन्ट अध्ययनरत अमृत नेपाली पनि एक वर्षदेखि बल्ब बनाउने काममा लागेका छन् । उनको परिवारमा आम्दानी गर्ने कोही छैन । बल्ब बनाएर महिनामा २५ हजारसम्म आम्दानी हुने र त्यसैबाट पढाइ र घर खर्च जुटाइरहेको उनले बताए । महिनामा १०१५ दिन काम गरेर पढाइ र घर खर्च जुटाउँछु, नेपालीले भने, घर छेउमै पढाइसँगै आम्दानी गर्न पाएका छौं । उनले पनि उद्योगमै आएर बल्ब बनाउने काम सिकेका हुन् । दिनमा उनी पनि एकडेढ सयसम्म बल्ब उत्पादन गर्न सक्छन् ।"
मूल्य अन्तर हुँदा बढ्यो लसुन तस्करी,"(विराटनगर)चीनबाट आयात हुने लसुनको मूल्य नेपालमा अकासिएपछि यसको तस्करी तीव्र बढेको छ । कोशी प्रदेशका झापा, मोरङ, सुनसरीलगायत सीमा नाका लसुन तस्करीका मुख्य रुट हुन् । नेपालमा लसुनको मूल्य प्रतिकिलो करिब ४ सय रुपैयाँ पुगेको छ । जब कि भारतमा प्रतिकिलो ४५० रुपैयाँभन्दा बढी छ । मूल्य अन्तरको फाइदा उठाउँदै तस्कर गिरोहले चीनबाट लसुन आयात गरी नेपाललाई ट्रान्जिट बनाएर भारततर्फ तस्करी गरिरहेको पाइएको छ ।झापाको पूर्वी र दक्षिणी सीमा नाका, मोरङको दक्षिणी नाका र सुनसरीका दक्षिणी खुला सिमानाबाट तस्करी बढ्दै गएको छ । स्थानीयका अनुसार सुरक्षाकर्मीकै मिलेमतोमा खुलेआम रूपमा लसुन भारततर्फ पठाइन्छ । प्रहरीको संलग्नता रहेको आरोप लागे पनि कोशी प्रदेश प्रहरी प्रमुख डीआईजी राजन अधिकारीले लसुन तस्करीमा प्रहरीको कुनै संलग्नता नरहेको दाबी गरे । यस्तो अवैध धन्धामा प्रहरी संलग्न हुँदैन, हुनै सक्दैन, उनले भने, यो निराधार आरोप हो । झापादेखि सुनसरीसम्म करिब अढाई सय किलोमिटर खुला सिमाना छ, जसकारण सुरक्षाकर्मीलाई तस्करीलगायत गतिविधि नियन्त्रणका लागि चुनौती हुने गरेको छ । तर तस्करीलगायत आपराधिक गतिविधि नियन्त्रणका लागि हामी काउन्टर पार्टसँग पनि समन्वय गरिरहेका छौं, उनले भने । नेपालभारतबीचको खुला सिमानाले तस्करीलाई सहज बनाएको छ । मूल्य असमानता, आपूर्तिको असन्तुलन र कमजोर सीमा सुरक्षा संयन्त्र तस्करी बढ्नुका मुख्य कारण हुन् । नेपालको तुलनामा भारतमा लसुनको मूल्य बढी छ, त्यसैले चोरी नाकाबाट निरन्तर आपूर्ति भइरहेको छ, एक व्यापारीले भने । तस्कर समूहहरूले सीमामा रहेका सुरक्षाकर्मीलाई प्रभावमा पारेर लसुन ओसारपसार गरिरहेका छन् । नेपाल प्रहरी र सशस्त्र प्रहरी दुवै निकायलाई प्रभावमा पारेर तस्करी भइरहेको छ । सुरक्षाकर्मीसँग लाइन मिल्यो भने दिउँसै पनि लसुन पारि पठाउँछौं, एक व्यापारीले भने । चीनबाट कन्टेनर वा ट्रकमा ल्याइने लसुन सीमावर्ती गोदाममा भण्डारण गरिन्छ । खासगरी रातको समयमा भारततर्फ लसुन ओसार्ने गरिन्छ । विशेषगरी भारतको पानीट्यांकीका साना व्यापारीलाई प्रयोग गरेर लसुन तस्करी भइरहेको छ, जसमा केही नेपालीहरूको पनि संलग्नता छ । चालु आर्थिक वर्षको पहिलो ६ महिनामा करिब साढे ६ अर्बको लसुन आयात भएको भन्सार विभागको तथ्यांक छ । तर आयातित लसुनको ठूलो हिस्सा तस्करीमार्फत भारततर्फ पठाउने गरिएको छ, जसले गर्दा नेपाली उपभोक्ताले लसुन महँगो मूल्यमा किन्नुपर्ने बाध्यता छ । चीनबाट आयातित लसुन स्वदेशमै खपत गर्ने हो भने उपभोक्ताले चर्को मूल्य तिर्नुपर्ने थिएन, झापाका उपभोक्ता श्यामप्रसाद दाहालले भने, आयात गरेर भारत पठाइँदा नेपाली उपभोक्ता चर्को मारमा परेका हुन् ।"
आईएमई ग्रुपको २ अर्ब लगानीमा कागज उद्योग सञ्चालन,"(महोत्तरी)आईएमई ग्रुपको लगानीमा महोत्तरीको गौशाला नगरपालिका१, रामनगरमा स्थापना भएको नेपाल पल्प एन्ड पेपर इन्डस्ट्रिज सञ्चालनमा आएको छ । प्रधानमन्त्री केपी शर्मा ओलीले बिहीबार ताम्रपत्र अनावरण गर्दै उद्योगको उद्घाटन गरे । उद्योगमा २ अर्ब रुपैयाँ लगानी रहेको आईएमई ग्रुपले जनाएको छ । उद्योगले लेखन तथा छपाइका लागि दैनिक ७५ मेट्रिक टन कागज उत्पादन गर्नेछ । पहिलो चरणमा फोटोकपी पेपर र कापीकिताबका लागि प्रयोग हुने कागज उत्पादन सुरु गरेको छ । शैक्षिक, प्रशासनिक तथा अन्य धेरै क्षेत्रमा उच्च माग रहेको फोटोकपी पेपर र अन्य कागजको उत्पादनले आन्तरिक बजारको माग सम्बोधन गर्ने आईएमई ग्रुपले जनाएको छ । उद्योग सञ्चालनसँगै प्रयोग भइसकेका कागजबाट नेपालमै नयाँ कागज उत्पादन गर्न सकिने जनाइएको छ । जसका कारण कागज आयातमा कमी आउने ग्रुपले उल्लेख गरेको छ । विद्यालयको पाठ्यपुस्तक छपाइ गर्दै आएको जनक शिक्षा सामग्री केन्द्रलगायतलाई समेत स्वदेशी उत्पादन प्रयोगका लागि ढोका खुल्ने कम्पनीको भनाइ छ । उद्योगले प्रत्यक्ष रूपमा ३०० भन्दा बढी र अप्रत्यक्ष रूपमा हजारौंका लागि रोजगारीको अवसर सिर्जना गरेको आईएमई ग्रुपका अध्यक्ष चन्द्रप्रसाद ढकालले जानकारी गराए । उद्योगले ५० प्रतिशतभन्दा बढी स्थानीय र महिलालाई अवसर दिएको उनले बताए । कार्यक्रममा प्रधानमन्त्री ओलीले मुलुकलाई आत्मनिर्भरताको बाटोमा लैजानुको विकल्प नभएको भन्दै औद्योगिक विकास र रोजगारी सिर्जनामा प्राथमिकता दिइने बताए । यसका लागि प्रदेश सरकार पनि अघि सर्नुपर्ने उनको भनाइ थियो । निजी क्षेत्रको प्रयासबिना समृद्धि हासिल नहुनेमा सरकार स्पष्ट रहेको बताउँदै ओलीले कागज उद्योग स्थापनाले चुलोचौकोमा सीमित सर्वसाधारणले सीप सिक्नुका साथै रोजगारी सिर्जना हुने धारणा राखे । आफ्नै कागज देशभित्र प्रयोग गर्ने अवसर र व्यापार घाटा सन्तुलनका लागि यस उद्योगले योगदान दिई आत्मनिर्भर बनाउन सहयोग गर्ने विश्वास छ, उनले भने । कार्यक्रममा नेपाल उद्योग वाणिज्य महासंघका अध्यक्षसमेत रहेका ढकालले कैयौं वर्षदेखि नेपाल कागज तथा कागजजन्य उत्पादनका लागि आयातमा निर्भर रहँदै आएकामा अब त्यो अवस्था नरहने बताए । उद्योग स्थापनालाई नेपालको औद्योगिक यात्रामै नवजागरणका रूपमा लिएको उनको भनाइ थियो । नयाँ उद्योग सञ्चालनलाई मुलुकको आत्मनिर्भरता, आर्थिक वृद्धि तथा दिगो औद्योगिक विकासप्रतिको प्रतिबद्धताका रूपमा लिन उनले आग्रह गरे । उद्योग बन्द हुने, लगानीकर्ता पलायन हुने र युवा खाडीमा काम गर्न जानुपर्ने बाध्यता छ । त्यसलाई कम गर्न नयाँ उद्योग खोल्दै आयात प्रतिस्थापन गर्ने र औद्योगिक विकास नवजागरण सिर्जना गर्न आईएमई ग्रुपको यस्तै उत्पादनमूलक उद्योगमा भएको प्रवेश महत्त्वपूर्ण पाइला सावित हुनेछ, ढकालले भने । पछिल्लो समय नेपालमा लगानीमैत्री वातावरण निर्माणका लागि सरकारले ल्याएका कतिपय कानुन सहयोगीसिद्ध हुने विश्वास लिएको उनले उल्लेख गरे । मुलुकको अर्थतन्त्र सुधार र विकासका लागि आवश्यक नीति तथा कानुन निर्माणमा सरकारले निजी क्षेत्रका सुझावहरू सुन्न थालेको र आपसी समन्वयमा रहेर काम गरिरहेको निजी क्षेत्रले महसुस गरेको पनि ढकालको भनाइ छ ।"
गभर्नर छान्न सिफारिस समिति गठन,"काठमाडौं (कास) सरकारले नयाँ गभर्नर छान्ने प्रक्रिया थालेको छ । राष्ट्र बैंकका गभर्नर महाप्रसाद अधिकारीको आउँदो चैत २५ मा कार्यकाल सकिँदै छ । सोही कारण बुधबार बसेको मन्त्रिपरिषद् बैठकले गभर्नर सिफारिस समिति बनाउन अर्थ मन्त्रालयलाई स्वीकृति दिने निर्णय गरेको हो । नेपाल राष्ट्र बैंक ऐनमा अर्थमन्त्रीको अध्यक्षतामा गभर्नर सिफारिस समिति गठन हुने व्यवस्था छ । समितिमा पूर्वगभर्नरमध्येबाट एक, आर्थिक, मौद्रिक, बैंकिङ, वित्तीय तथा वाणिज्य कानुनको क्षेत्रका लब्धप्रतिष्ठित व्यक्तिमध्येबाट सरकारले तोकेको एक जना व्यक्ति सदस्य रहनेछन् । तीन सदस्यीय समितिले तीन जनाको नाम सिफारिस गर्नेछ ।जसमा डेपुटी गभर्नरमध्ये १ जनाको नाम सिफारिस हुनैपर्ने व्यवस्था छ । गभर्नर बन्न हालका डेपुटी गभर्नरद्वय नीलम ढुंगाना, बमबहादुर मिश्रलगायत प्रतिस्पर्धामा छन् । ऐनमै व्यवस्था भएकाले दुई जना डेपुटी गभर्नरमध्ये कम्तीमा एक जनाको नाम मन्त्रिपरिषद्सम्म पुग्ने निश्चित छ । समितिले आर्थिक, मौद्रिक, बैंकिङ, वित्तीय, वाणिज्य, व्यवस्थापन तथा वाणिज्य कानुन क्षेत्रका लब्धप्रतिष्ठित व्यक्ति तथा डेपुटी गभर्नरमध्येबाट तीन जनाको नामावली मन्त्रिपरिषद्मा सिफारिस गर्नुपर्ने कानुनी व्यवस्था छ । राष्ट्र बैंक ऐन, २०५८ को दफा २० मा गभर्नर पदमा नियुक्त हुने व्यक्ति नेपालको नागरिक हुनुपर्ने, उच्च नैतिक चरित्र भएको हुनुपर्ने तथा आर्थिक, मौद्रिक, बैंकिङ, वित्तीय, वाणिज्य, व्यवस्थापन, जनप्रशासन, तथ्यांकशास्त्र, गणित वा कानुन विषयमा कम्तीमा स्नातकोत्तर उपाधि हासिल गरेको र १० वर्षको कार्य अनुभव भएको हुनुपर्ने व्यवस्था छ । गभर्नरको काम, कर्तव्य र अधिकार राष्ट्र बैंकको ऐनमा स्पष्ट छ । समितिले गरेका निर्णयहरू कार्यान्वयन गर्ने, बैंकको सञ्चालन तथा व्यवस्थापन गर्ने, बैंकले गर्नुपर्ने कार्यहरू व्यवस्थित गर्ने, अन्तर्राष्ट्रिय संघसंस्थामा बैंकका तर्फबाट प्रतिनिधित्व गर्ने, गराउने, मौद्रिक तथा विदेशी विनिमयसम्बन्धी नीति कार्यान्वयन गर्ने अधिकार गभर्नरमा छ ।यस्तै, वाणिज्य बैंक तथा वित्तीय संस्थामा रहेको निक्षेप तथा कर्जाको ब्याज दर सम्बन्धमा आवश्यक नीति निर्धारण गर्ने, वाणिज्य बैंक तथा वित्तीय संस्थाले कर्जा वा निक्षेपमा लिने वा दिने ब्याजदर सम्बन्धमा आवश्यक नीति निर्धारण गर्ने, वाणिज्य बैंक तथा वित्तीय संस्थाले कायम गर्नुपर्ने तरलतासम्बन्धी नीति निर्माण गर्ने, वाणिज्य बैंक तथा वित्तीय संस्थाहरूले राख्नुपर्ने अनिवार्य मौज्दातको आधार, रकम, तरिका, सर्त, समयावधि तथा सोको प्रयोगबारे आवश्यक व्यवस्था गर्ने अधिकार गभर्नरमा निहित हुने कानुनी व्यवस्था छ ।"
टीभीएस अपाचेको 'एक लाख सेलिब्रेसन डे' मनाइँदै,"काठमाडौं (कास) टीभीएस मोटरसाइकलको नेपालका लागि आधिकारिक वितरक शंकर ग्रुपको जगदम्बा मोटर्सले टीभीएस अपाचेको एक लाख सेलिब्रेसन डे मनाउने जनाएको छ । उक्त अवसरमा कम्पनीले एक्सचेन्ज मेनियासमेत आयोजना गर्ने जानकारी दिएको छ । फागुन २३ देखि २६ गतेसम्म आयोजना हुने एक्सचेन्ज मेनियामा ग्राहकले आफ्ना पुराना बाइक नयाँ टीभीएस अपाचेका मोडलसँग साट्न सक्नेछन् । कार्यक्रमअन्तर्गत ग्राहकले दुई वर्ष निःशुल्क स्पेयर पाटर््स, इन्जिन आयल र सर्भिसको सुविधा लिन सक्नेछन् । यो कार्यक्रममा ग्राहकले पुरानो बाइकको मूल्यांकनमा दस हजार रुपैयाँसम्मको सुविधा प्राप्त गर्ने र ७९९ प्रतिशत ब्याजदरमा १८ महिने किस्ताबन्दीमा बाइक खरिद गर्न सकिने अवसर रहेको कम्पनीले जानकारी दिएको छ ।"
एनआईसी एसिया बैंकले ५ अर्बको अविमोच्य अग्राधिकार सेयर जारी गर्ने,"काठमाडौं (कास) एनआईसी एसिया बैंकले अविमोच्य असञ्चिति अग्राधिकार सेयर जारी गर्ने भएको छ । बैंकको बिहीबार सम्पन्न २७ औं वार्षिक साधारणसभाले उक्त निर्णय गरेको हो । यो निर्णयसँगै बैंकले प्रतिसेयर सय रुपैयाँका ५ अर्ब रुपैयाँ बराबरको सेयर जारी गर्ने जनाएको छ । सभाले आर्थिक वर्ष २०८०८१ को सञ्चालक समितिको प्रतिवेदन, लेखा परीक्षकको प्रतिवेदन, २०८१ असार मसान्तसम्मको वासलात, नाफानोक्सान हिसाब तथा नगद प्रवाह विवरणलगायतका वार्षिक विवरणमाथि छलफल गरी स्वीकृत गरेको बैंकले जानकारी दिएको छ ।"
बजारमा सेन्साईका कुलर,"काठमाडौं (कास) चौधरी ग्रुपअन्तर्गत सेन्साई ब्रान्डले नेपाली बजारमा कुलरहरू ल्याएको छ । गर्मी महिनालाई लक्षित गर्दै कम्पनीले कुलरहरू ल्याएको जनाएको छ । योसँगै अब बजारमा सेन्साईका विभिन्न क्षमता र मोडलका डेसर्ट, मिनी डेसर्ट, पर्सनल र टावर कुलर बजारमा पाइनेछन् । स्टे कुल स्टे कम्फर्ट भन्ने नाराका साथ कम्पनीले नयाँ कुलर भित्र्याएको हो । जापानिज प्रविधिबाट निर्मित यी कुलरमा इन्भर्टर कम्प्याटिबल, हनिकम्ब फर इफेक्टिब कुलिङ, कास्टोर हुइल फर इजी मोबिलिटी, फोर वे सुइङ डिफ्लेक्सन, आइस च्याम्बर, वाटर लेबल इन्डिकेटरलगायत विशेषता रहेको कम्पनीले जानकारी दिएको छ ।"
साओमीको रेड्मी बड्स ६ सिरिज सार्वजनिक,"काठमाडौं (कास) साओमीले नेपालमा रेड्मी बड्स ६ सिरिज सार्वजनिक गरेको छ । रेड्मीको रेड्मी बड्स ६ लाइट र रेड्मी बड्स ६ प्ले गरी दुई नयाँ वायरलेस इयरबड्स बजारमा आएको हो । यी इयरबड्सले उत्कृष्ट साउन्ड, स्पष्ट कल अनुभव तथा लामो ब्याट्री लाइफ प्रदान गर्ने कम्पनीको दाबी छ । रेड्मी बड्स ६ लाइटमा ४० डेसिबल हाइब्रिड एक्टिभ नोइज क्यान्सलेसन, डुअल माइक्रोफोन, एआई नोइज रिडक्सन टेक्नोलोजी र चार्जिङ केससहित ३८ घण्टाको ब्याट्री ब्याकअप छ । रेड्मी बड्स ६ प्लेमा १० एमएम डाइनामिक ड्राइभर, एआई नोइज रिडक्सन प्रविधि र चार्जिङ केसहित ३६ घण्टाको प्लेब्याक टाइम जस्ता विशेषता रहेको कम्पनीले जानकारी दिएको छ । रेड्मी बड्स ६ लाइटको मूल्य ३ हजार ४ सय ९९ र रेड्मी बड्स ६ प्लेको मूल्य १ हजार ९ सय ९९ रुपैयाँ छ ।"
'एउटै दलले बहुमत नल्याउँदा प्रदेश अस्थिर',"(विराटनगर) कोशी प्रदेशका मुख्यमन्त्री हिक्मतकुमार कार्कीले राजनीतिक दलहरू केन्द्रीय मानसिकताबाट हुर्किएकाले संघीयताको उच्चतम् अभ्यास स्वीकार गर्न नसकेको टिप्पणी गरेका छन् । प्रशासनिक र सुरक्षा निकाय पनि एकात्मक राज्य प्रणालीको अभ्यासबाटै आएकाले संघीयता स्वीकार गर्न हिच्किचाइरहेको उनले बताए ।कान्तिपुर टेलिभिजनको मुख्यमन्त्रीसँग कान्तिपुर कार्यक्रममा मुख्यमन्त्री कार्कीले बहुदलीय व्यवस्थाको प्रारम्भदेखि नै स्थापित राजनीतिक दलहरूमा केन्द्रीकृत मानसिकता हावी रहेको बताए । यही कारण केन्द्रको राजनीतिमा केही परिवर्तन हुँदा प्रदेशमा हलचल हुने गरेको उनको भनाइ थियो । केन्द्रमा पानी पर्दा प्रदेशमा बाछिटा आइहाल्ने, प्रदेशमा छाता ओढ्नैपर्ने स्थिति छ, मुख्यमन्त्री कार्कीले भने । प्रदेशसभामा एउटै दलले स्पष्ट बहुमत नल्याउँदा प्रदेश सरकार अस्थिर बनेको मुख्यमन्त्री कार्कीले बताए । सरकार अस्थिर भएका कारण प्रदेशको विकास निर्माणले गति लिन सकेको छैन, राजनीतिक स्वायित्व र सेवा प्रवाहलाई प्रभावकारी बनाउन दुई ठूला दल मिलेर सरकार गठन गरिएको हो, उनले भने । कार्यक्रममा कांग्रेसको कोशी प्रदेश संसदीय दलका उपनेता तथा पूर्वमन्त्री हिमाल कार्कीले प्रदेशको राजनीतिक निर्णयका लागि पनि केन्द्रकै मुख ताक्ने प्रवृत्तिले प्रदेश सरकार अस्थिर बनेको बताए । प्रमुख प्रतिपक्ष माओवादीका नेता तथा कोशीका पूर्वसभामुख बाबुराम गौतमले प्रदेशको विकास र आर्थिक वृद्धिको बाधक नै राजनीतिक अस्थिरता भएको बताए । कोशी प्रदेशका आन्तरिक मामिला तथा कानुनमन्त्री रेवतीरमण भण्डारीले प्रदेशसभाको चालु अधिवेशनका लागि सरकारले पर्याप्त बिजनेस दिएको दाबी गरेका थिए । राजनीतिक अस्थिरताका कारण विगतका अधिवेशनले धेरै विधेयक पारित गर्न सकेनन्, उनले भने, चालु छैटौं अधिवेशनका लागि प्रदेश सरकारले प्रशस्त बिजनेस दिएको छ । प्रदेशसभामा छवटा विधेयक दर्ता भइसकेको भन्दै मन्त्री भण्डारीले अरू विधेयक पनि प्रदेशसभामा दर्ता हुने प्रक्रियामा रहेको जानकारी दिए ।पर्यटन, वन तथा वातावरणमन्त्री सदानन्द मण्डलले आर्थिक वृद्धिका लागि पर्यटन क्षेत्रको योगदान महत्त्वपूर्ण हुने भएकै कारण सरकारले २०८२ साललाई पर्यटन वर्ष घोषणा गरेको जानकारी दिए । पर्यटन वर्षमा पर्यटकीय क्षेत्रको विकास, विस्तार र प्रवर्द्धन गर्नुका साथै नयाँ पर्यटकीय गन्तव्यको पहिचान गरी तिनको विकास विस्तार र प्रवर्द्धन गरिने उनको भनाइ थियो ।नेपाल उद्योग वाणिज्य महासंघ कोशीका अध्यक्ष राजेन्द्र राउतले आर्थिक वृद्धिका लागि कृषिको आधुनिकीकरण गर्नुपर्नेमा जोड दिए । अर्थविद् प्रमोदकुमार झा र बलराम पौडेलले रोजगारी सिर्जना गर्ने र आर्थिक वृद्धिमा योगदान गर्ने रणनीतिक योजनामा लगानी गर्न प्रदेश सरकारलाई सुझाव दिए । विराटनगर५ की आकृति रानी फुयालले अपांगता भएकालाई स्वरोजगार बनाउने र सीप विकास र अपांगता भएकाको खेलकुद प्रतियोगिता आयोजना गर्न प्रदेश सरकारसँग माग गरिन् । पूर्वाञ्चल विश्वविद्यालय कलेज अफ लका विद्यार्थी करणकुमार चौरसियाले पुष्पलाल चोक जस्तो व्यस्त सडकबाट दिनहुँ मुख्यमन्त्री, मन्त्रीलगायत विशिष्ट व्यक्ति आउजाउ गर्ने गरे पनि सुधारमा चासो नदिएको आरोप लगाए । महेन्द्र मोरङ आदर्श बहुमुखी क्याम्पस विराटनगरका विद्यार्थी योगराज दाहालले महेन्द्र मोरङ क्याम्पसको जग्गा अतिक्रमण भएको भन्दै जमिन संरक्षण गर्न प्रदेश सरकारको ध्यानाकर्षण गराए ।"
"प्रदेश तयार, केन्द्र आलटाल गर्दै","(सुर्खेत)मुलुक संघीय संरचनामा गइसकेपछि रंगशाला नभएको एकमात्र प्रदेश थियो, कर्णाली । प्रदेशको राजधानीमा सुर्खेतमा खेलकुदको नाममा जग्गा नभएको पनि होइन । केन्द्रीकृत शासन व्यवस्थामा कर्णालीको खेलकुद विकासले प्राथमिकता पाउन सकेको थिएन । संघीयतापछि बनेका स्थानीय र प्रदेश सरकारलाई खेलकुदमा संरचना निर्माण गर्न खेलाडीहरूले दबाब दिँदै आएका थिए । कर्णाली प्रदेश सरकारले नवौं राष्ट्रिय खेलकुद कर्णालीमा आयोजना गर्न संघीय युवा तथा खेलकुद मन्त्रालयसमक्ष प्रस्ताव गर्दा खेलकुदका संरचना नै छैन, कसरी आयोजना गर्न सकिन्छ भनेपछि रंगशाला बनाउने योजनामा पुगेको हो । तत्कालीन मुख्यमन्त्री महेन्द्रबहादुर शाहीका पालामा डीपीआर भएको प्रदेश रंगशालाको पछिल्ला मुख्यमन्त्री जीवनबहादुर शाहीले २०७८ मंसिरमा शिलान्यास गर्ने अवसर पाए । त्यतिबेला रंगशाला निर्माण अघि बढाउनुको मुख्य उद्देश्य नै दसौं राष्ट्रिय खेलकुद कर्णालीमै आयोजना गर्नुपर्छ भन्ने थियो । प्रदेश सरकारले बहुवर्षीय र प्रदेश गौरव आयोजनाका रूपमा छनोट गरी निर्माण कार्यमा तीव्रता दिएको थियो । मुख्यमन्त्री जीवनबहादुर शाहीले आफ्नो ११ महिने कार्यकालमा ३४ पटक रंगशालाको अनुगमन नै गरे । उनी सुनाउँछन्, समयमै सकियोस् र दसौं खेलकुद निर्धारित मितिमै होस् भनेर सरकारको तर्फबाट कुनै कमजोरी हुन नदिन पटकपटक फिल्डमा पुगेर अनुगमन गरें । उनी रंगशाला तीव्र गतिमा निर्माण हुनुमा प्रदेश सरकारको प्राथमिकता र निर्माण व्यवसायीको कुशल क्षमताका कारण सम्भव भएको ठान्छन् ।समयमै रंगशाला तयार गर्दा पनि राष्ट्रिय खेलकुदमात्र नभई प्रदेशस्तरका खेलकुदसमेत गतिविधि नहुँदा दुःख लागेको छ, रंगशालालाई दिगो र व्यवस्थित रूपमा सञ्चालन गर्न बेवास्ता गरिएको छ, उनले दुखेसो गरे । रातदिन नभनी निर्माण पूरा गरिएको रंगशालाले अहिले खेलाडी र दर्शकलाई कुरिरहेको छ । निर्माण सम्पन्न भइसक्दा पनि संघीय सरकारले दसौं राष्ट्रिय खेलकुद पर धकेल्न विभिन्न प्रयासहरू गर्दै आएको छ । पछिल्लो पटक युवा तथा खेलकुदमन्त्री तेजुलाल चौधरीको अध्यक्षतामा बसेको राखेपको बोर्ड बैठकले जेठ ३ देखि १० सम्म प्रतियोगिता आयोजना गर्ने निर्णय गरेको छ । तर, यो मिति उपयुक्त नभएको आवाज पनि त्यत्तिकै उठ्न थालेको छ । खेल प्राविधिकहरू जेठमै आयोजना गर्ने हो भने ७३ दिन बाँकी रहेको र सार्वजनिक खरिदका प्रक्रिया पूरा गर्न ६८ दिन लाग्ने हुँदा प्रतियोगिता आयोजना गर्न भन्दा पनि आलोचनाबाट जोगिन नयाँ मिति प्रस्ताव गरिएको बताउँछन् । राष्ट्रिय खेलकुदमा अनावश्यक राजनीति भएकाले निर्धारित मितिमा हुन नसकेको आमखेलप्रेमीको बुझाइ छ । राखेपको ११८ औं बोर्ड बैठकले चैत २३३० को मिति तोकेको थियो । तर, अर्थ मन्त्रालयले बजेट स्वीकृतिमा विलम्ब गरेको कारण देखाएर चैतमा सम्भव नभएको राष्ट्रिय खेलकुद परिषद्को भनाइ छ । संघीय सरकारले चालु आवमा प्रतियोगिता सम्पन्न गर्न ६० करोड रुपैयाँ विनियोजन गरेको थियो । तीन वर्षअघि पोखरामा नवौं राष्ट्रिय खेलकुद (राखेप) समापन हुँदा २०८१ मंसिर २९ को मिति प्रस्ताव गरिएको थियो । राखेपले बारम्बार मिति सार्दा तयारीमा अन्योल सिर्जना भएको छ । मिति सारिरहँदा प्रतियोगिताको समग्र व्यवस्थापनका साथै खेलाडी प्रशिक्षण लगायतका कामहरू थप अन्योलग्रस्त बनेका छन् ।कर्णाली प्रदेशको राजधानी वीरेन्द्रनगरमा हुने भनिएको दसौं राष्ट्रिय खेलकुदको आयोजक राखेप र व्यवस्थापक प्रदेश खेलकुद विकास परिषद् हो । सुर्खेत चेम्बर अफ कमर्सका अध्यक्ष चिन्तामणि शर्मा नयाँ प्रस्तावित मितिमा वीरेन्द्रनगरमा अत्यधिक गर्मी हुने, गर्मीले भार क्षमतामा असर पर्न गई विद्युत अनियमित हुनुका साथै मौसम प्रतिकूलताका कारण समय सही नभएको बताउँछन् । यदि जेठमै आयोजना गर्ने हो भने वैशाखभित्र कोहलपुरसुर्खेत १३२ केभी प्रसारणलाइन निर्माण सम्पन्न र ठाउँठाउँमा खानेपानी बोरिङको व्यवस्था गर्नुपर्ने उनको सुझाव छ । यद्यपि वैशाखभित्र उक्त प्रसारणलाइन निर्माण सम्पन्न हुने सम्भावना निकै कम छ । वर्तमान सत्ता गठबन्धन अनुकूलको बोर्ड नहुँदा दसौं राष्ट्रिय खेलकुद निशाना परेको बताइएको छ । युवा तथा खेलकुद मन्त्रालय र राखेप बोर्डको बेमेलका कारण यसअघि बैठक नै बस्न सकेको थिएन । वीरेन्द्रनगरमा अत्याधुनिक रंगशाला निर्माणसहितका अन्य पूर्वाधार तयार भइसकेका छन् । भव्य रंगशाला दसौं राष्ट्रियको पर्खाइमा भए पनि प्रदेश सरकार र संघीय सरकारको बेवास्ताका कारण खेलप्रेमीहरू निराश बन्न पुगेका छन् । कर्णाली प्रदेश खेलकुद विकास परिषद्का निवर्तमान सदस्यसचिव विश्वामित्र सञ्ज्यालले संघीय सरकार नै कर्णालीमा प्रतियोगिता नगराउने खेलमा लागेको आरोप लगाए । मन्त्रीज्यू आफैं सुर्खेत आएर रंगशालालगायतका पूर्वाधार अनुगमन गर्नुभयो, पूर्वाधारकै कारण प्रतियोगता रोकिने अवस्था छैन भन्नुभयो, त्यसपछि विभिन्न बहानावाजी गरेर मिति सार्ने योजनामा लाग्नुभयो, सञ्ज्यालले भने, मौसमको दृष्टिले जेठमा उपयुक्त छैन, अत्यधिक गर्मी, हावाहुरीको जोखिम रहन्छ, त्यसले व्यवस्थापनमा थप समस्या सिर्जना हुने देखिन्छ । कर्णाली प्रदेश खेलकुद विकास परिषद् पनि पुस ६ देखि रिक्त छ । परिषद्को अध्यक्ष प्रदेशको सामाजिक विकासमन्त्री हुने भए पनि कार्यकारी नेतृत्व रिक्त हुँदा दसौं राष्ट्रिय खेलकुद समयमै आयोजना गर्न संघीय सरकारमाथि दबाब दिन नसकेको आरोप छ । पुसदेखि परिषद्का उपाध्यक्ष प्रमोद हमाल, सदस्यसचिव सञ्ज्यालका साथै सदस्यहरूको चारवर्षे पदावधि सकिएको हो । कर्णाली प्रदेश सरकारले तत्काल परिषद्मा पदाधिकारीको नियुक्ति प्रक्रिया अघि बढाउनुपर्ने आवाज चर्को बन्दै गएको छ । परिषद्मा पदाधिकारी नियुक्ति गरेर संघीय सरकारलाई छिटो प्रतियोगिता आयोजनाका लागि दबाब दिनुपर्ने खेलाडीहरूको माग छ । कर्णाली प्रदेशका सामाजिक विकासमन्त्री घनश्याम भण्डारी राष्ट्रिय खेलकुदको आयोजक संघीय सरकार भएकाले आफूहरूले निर्धारित मितिमै गर्न धेरै पटक आग्रह गरेको दाबी गर्छन् । दसौं राष्ट्रिय खेलकुद हुने ग्यारेन्टी भएमा कर्णाली प्रदेश सरकार व्यवस्थापनको तयारीमा जुट्ने छ, मन्त्री भण्डारीले भने । प्रदेश खेलकुद विकास परिषद्सम्बन्धी संशोधन विधेयक प्रदेशसभामा विचाराधीन छ । उनका अनुसार उक्त संशोधन विधेयक प्रदेशसभाबाट पारित भएपछि मात्र पदाधिकारी नियुक्ति प्रक्रिया अघि बढ्छ । काठमाडौंमा मंगलबार सम्पन्न १० औं राष्ट्रिय खेलकुद मूल आयोजक समितिको पहिलो बैठकमा कर्णालीका मुख्यमन्त्री यामलाल कँडेलले बारम्बार मिति नसार्न आग्रह गरेका थिए । पटकपटक मिति सार्दा प्रतियोगिताले अन्योल बनाउने र जनविश्वास गुम्ने हुँदा अब पनि फेरि मिति नसार्न उनले भने । जेठको प्रस्तावित मिति पनि त्यति उपयुक्त होइन, तर अब जेठभन्दा पर जानसक्ने अवस्था पनि छैन, उनले बैठकमा भनेका थिए । सहआयोजक र व्यवस्थापकका नाताले प्रदेशले कुनै कमी हुन नदिई काम गर्ने तर त्योभन्दा संघीय सरकारले प्रतियोगिता आयोजनाको बाटो खोलिदिनुपर्ने उनको भनाइ थियो ।मूल आयोजक समितिको बैठकले विभिन्न चार बुँदे निर्णय गरेको थियो । दसौं राष्ट्रिय खेलकुद सचिवालय सुर्खेतमा फागुन २५ मा स्थापना गर्ने, सहआयोजक कर्णाली प्रदेश सरकारलाई कार्यसम्पादनका लागि अनुरोध गर्ने, खेलकुद परिषदअन्तर्गत खर्च नहुने पुँजीगत रकममध्ये कर्णाली प्रदेशलाई बजेट रकम हस्तान्तरणका अर्थ मन्त्रालयमार्फत आवश्यक प्रक्रियाका लागि अनुरोध गर्ने र प्रतियोगितासम्बन्धी कार्ययोजना पेस गर्न कार्यसम्पादन समितिलाई निर्देशन दिने निर्णय गरेको थियो ।"
अनिताको निर्णायक गोल,(पाँचथर)सशस्त्र प्रहरी बलको एपीएफ क्लब इलाममा जारी दोस्रो आमन्त्रित महिला गोल्डकप फुटबल प्रतियोगिताको फाइनलमा पुगेको छ ।विभागीय प्रतिद्वन्द्वी नेपाल पुलिस क्लबलाई १० गोलले हराॅउदै एपीएफ उपाधि दाबेदार बनेको हो । इलाम बजारको ठुलो टुँडिखेलमा बिहीबार सेमिफाइनलमा रश्मिकुमारी घिसिङको गोल नै एपीएफको जितमा निर्णायक बन्यो । उनले खेलको ३५ औं मिनेटमा गोल गरेकी थिइन् । त्यसपछि पटकपटक अवसर पाए पनि पुलिसले गोल फर्काउन नसक्दा टोलीको यात्रा टुंगियो । उत्कृष्ट प्रदर्शन गरेकी एपीएफकी अनिता बस्नेत प्लेयर अफ द म्याच भइन् । उनले ५ हजार पुरस्कार पाइन् । अघिल्लो दिन आयोजक ओएसिस क्लबलाई हराएर त्रिभुवन आर्मी क्लब फाइनलमा पुगिसकेको छ । एपीएफ र आर्मीबीच शनिबार फाइनल हुनेछ । विजेताले ४ लाख र उपविजेताले २ लाख रुपैयाँसहित ट्रफी जित्नेछन् ।
प्रीति र अनितासँग सेल्फी खिच्नेको भीड,"महिला गोल्डकप खेल्न इलाम आइपुगेकी प्रीति राईसँग बिहीबार तस्बिर खिच्ने दर्शकको भीड नै लाग्यो । खेलअघि र मध्यान्तरको विश्राममा व्यग्र प्रतीक्षामा रहेका समर्थकहरूले मैदान छिरेर तँछाडमछाड गर्दै तस्बिर खिच्न भ्याए । सेल्फी खिच्नेको भीड व्यवस्थापन गर्न स्वयंसेवकलाई हम्मेहम्मे परेको थियो ।प्रीतिसँगै एपीएफ कप्तान अनिता बस्नेतसँग तस्बिर खिचाउन पनि त्यत्तिकै बाक्लो भीड थियो ।अन्तर्राष्ट्रिय प्रतियोगिताहरू उत्कृष्ट प्रदर्शन गरेका उनीहरूलाई घरेलु मैदानमा देख्न पाउँदा दर्शक उत्साहित देखिन्थे । टेलिभिजनको पर्दामा मात्रै देखेका प्रीति र अनिताको खेल हेर्न एक घण्टा धाएर टुडिखेल आएँ, दुइ घण्टा कुर्दा बल्ल सेल्फी खिच्ने मौका मिल्यो, इलाम५ की जमुना राईले सुनाइन् ।पर्खिएरै भए पनि उनीहरूसँग पालैपालो तस्बिर खिच्न सफल भएको उनको भनाइ थियो ।"
विश्व पारा एथलेटिक्समा नेपालका ६ खेलाडी,"काठमाडौं (कास) नेपालका ६ खेलाडीले विश्व पारा एथलेटिक्स ग्रान्ड प्रिक्समा सहभागिता जनाउने भएका छन् । १० सदस्यीय नेपाली टोली शुक्रबार भारतको नयाँ दिल्ली जाने भएको छ ।मार्च ७ देखि १४ सम्म हुने प्रतियोगितामा ५ पुरुष र १ महिला खेलाडीले भाग लिनेछन् । पुरुष ४ सय मिटर दौडमा नवराज कार्की र गोविन्द गिरी, सटपुटमा हिमाल अर्याल र फणिनारायण पौडेल तथा डिस्कस थ्रोमा राजु गुरुङले प्रतिस्पर्धा गर्नेछन् । गोविन्दले ज्याभलिन थ्रोमा पनि प्रतिस्पर्धा गर्नेछन् । प्रभा आङदेम्बेले महिला २ सय, ४ सय मिटर दौड र लङजम्पमा भाग लिनेछन् ।राखेप सदस्य अञ्जना श्रेष्ठ र मुक्तिनाथ अधिकारी, व्यवस्थापकमा ओमनाथ सिवाकोटी र प्रशिक्षकमा विमला राना मगर छन् । एक महिनाको अन्तरालमा नेपालले पारा एथलेक्टसमा सहभागिता जनाएको यो दोस्रो पटक हो । नेपालले गत फेब्रुअरी ४ देखि १४ तारिखसम्म दुबईमा भएको ग्रान्ड प्रिक्समा सहभागिता जनाएको थियो ।"
ललितपुर बागमती च्याम्पियन,"काठमाडौं (कास) ललितपुर जिल्लाले बागमती प्रदेशस्तरीय छनोट क्रिकेट प्रतियोगिता जितेको छ । मूलपानी क्रिकेट मैदानमा बिहीबार सम्पन्न फाइनलमा ललितपुरले मकवानपुर जिल्लालाई लो स्कोरिङ खेलमा ६५ रनले हरायो । मकवानपुरले टस जितेपछि ब्याटिङ निम्ता पाएको ललितपुर ४९३ ओभर खेल्दै १ सय ९२ रनमा आउट भयो । आदिल खानले ६४ बलमा ५५, सूर्य तामाङले ३३ बलमा ३६ र कप्तान आशुतोष घिरोहियाले ६३ बलमा २८ रन बनाए । मकवानपुरबाट साकार गजुरेलले २२ रन खर्चेर ४, समीर चौलागाईंले ३२ रन खर्चेर २ र रिजन ढकालले १ विकेट लिए । जबाफमा मकवानपुर ३९५ ओभरमा १ सय २७ रनमै अलआउट भयो । नन्दन यादवले १६ रन खर्चेर ४ लिए । प्लेयर अफ द फाइनल भने सूर्य तामाङ चुनिए । उनले अलराउन्ड प्रदर्शन गर्नेक्रममा २९ रन खर्चेर ३ विकेट लिएका थिए । अर्का स्पिनर विपिन आचार्यले ३० रन खर्चेर २ विकेट लिए । मकवानपुरबाट विशाल फुयालले ६४ बल खेलेर ४१, युबिन बुढाथोकीले ६८ बल खेल्दै २५ र रिजनले ३१ बल खेल्दै १६ रन बनाए । भक्तपुरका सौरभ साखकर्मी उत्कृष्ट ब्याटर र ललितपुरका विपिन उत्कृष्ट बलर चुनिए । सौरभले सर्वाधिक २ सय १९ रन बनाए भने विपिनले सर्वाधिक १४ विकेट लिए । नन्दनले प्लेयर अफ द सिरिजको पुरस्कार पाए । १२ विकेट लिएका उनले सिरिजका लागि आवश्यक सर्वाधिक अंक पाएका थिए । यसैबीच बागमती प्रदेशले आइतबारदेखि लुम्बिनी प्रदेशमा हुने प्रधानमन्त्री कप राष्ट्रिय क्रिकेट प्रतियोगिताका लागि १४ सदस्यीय अन्तिम टोली घोषणा गरेको छ । पृथु बाँस्कोटाको कप्तानीमा रहने बागमती टोलीमा रिजन ढकाल, नन्दन यादव, प्रतिश जिसी, सूर्य तामाङ, रित गौतम, सुमन सुनार, गौतम केसी, विपिन आचार्य, सौरभ साखकर्मी, आशुतोष घिरोहिया, शुभ कंसाकार, इशान पाण्डे, सोनु देवकोटा र विवेक रानामगर छन् ।साकार गजुरेल, आदिल खान, तिलक राजभण्डारी, प्रतीक श्रेष्ठ र उत्तम थापामगरलाई बागमतीले वैकल्पिक सूचीमा राखेको छ । गत वर्षको सेमिफाइनलिस्ट बागमतीले रूपन्देहीस्थित एक्स्ट्राटेक ओभलमा नेपाल एपीएफ क्लबविरुद्ध खेलेर प्रधानमन्त्री कपको सुरुआत गर्नेछ ।"
पुलिसको प्रतिद्वन्द्वी मछिन्द्र,(वीरगन्ज)दोस्रो वीरगन्ज गोल्डकप फुटबल प्रतियोगिताको बिहीबार भएको सेमिफाइनलमा मछिन्द्र फुटबल क्लब विजयी भएको छ । शनिबार हुने फाइनलमा मछिन्द्रको भेट नेपाल पुलिस क्लबसँग हुनेछ । मछिन्द्रले बिहीबार सलहेश फुटबल क्लब सिरहालाई ३१ ले पराजित गरेको हो । खेलको १३ औं मिनेटसम्म मछिन्द्रले दुई गोलको अग्रता बनाएको थियो । स्टेफन जेडीले १० औं मिनेटमा पहिलो गोल गरे । त्यसको तीन मिनेटमै आदित्य शाक्यको पासमा पुनः जेडीले गोल गर्दै मछिन्द्रलाई २० ले अगाडि बढाए । आदर्शनगर रंगशालामा दुई गोल खाएपछि सलहेशका खेलाडी दबाबमा आए । मछिन्द्रको बक्सअगाडि तीन फ्रिकिक पाउँदा पनि सलहेशका खेलाडीले गोल गर्न सकेनन् । पहिलो हाफमा सलहेशले गोल फर्काउन सकेन । खेलको ६५ औं मिनेटमा मछिन्द्रका आदित्य शाक्यले गोल गरेर टोलीलाई ३० को अग्रता दिलाए । इन्ज्युरी समयमा कुलदीप कार्कीको पासमा वेन इब्राहिमले सलहेशबाट गोल गरे । मछिन्द्रका स्टेफन जेडी म्यान अफ द म्याच घोषित भए । उनले १० हजार रुपैयाँ पुरस्कार पाए ।
महावीर सेमिफाइनलमा,तिलोत्तमा (कास) काठमाडौंको महावीर क्लब सैनामैनामा भइरहेको सुनगाभा सैनामैना गोल्डकप फुटबल प्रतियोगिताको सेमिफाइनलमा पुगेको छ । बिहीबार महावीरले हनामी बीएफसी क्लबलाई २० ले पराजित गरेको हो । खेलको १८ औं मिनेटमा महावीरका सुरज थारुले गोल गर्दै टोलीलाई अग्रता दिलाए । दोस्रो हाफमा सुरजले नै दोस्रो गोल थपेका थिए । बीएफसीले पाएका अवसरमा गोल गर्न सकेन । दुई गोल गरेका सुरज थारु म्यान अफ द म्याच भए । शुक्रबार आयोजक मुर्गिया फुटबल क्लब र सिक्किमको क्लबबीच हुने प्रतिस्पर्धा हुने संयोजक अशोक खड्काले बताए ।
बलेवाको टाइब्रेकर जित,बागलुङ (कास) तेस्रो जेसीज कप फुटबल प्रतियोगिताको बिहीबार श्रीमेहर गणलाई टाइब्रेकरमा पराजित गर्दै बलेवा फुटबल क्लब सेमिफाइनल पुगेको छ । निर्धारित समयमा गोल नभएपछि खेल टाइब्रेकरमा धकेलियो । बलेवाले ७६ ले हराएको थियो । बलेवाका गोलरक्षक कुशल नेपाली म्यान अफ द म्याच घोषित भए । बिहीबारै दोस्रो खेलमा बागलुङ सुधार केन्द्रले जिल्ला प्रहरी कार्यालय बागलुङलाई २० ले हरायो । केन्द्रका प्रसन्न श्रेष्ठले ५६ औं मिनेट र रोशन क्षेत्रीले ८६ औं मिनेटमा गोल गरे । शुक्रबार बलेवाले गुठी युनाइटेड र बागलुङ सुधार केन्द्रले पर्पल हेजसँग सेमिफाइनल खेल खेल्नेछ । फाइनल शनिबार हुनेछ । विजेतालाई २ लाख र उपविजेतालाई १ लाख रुपैयाँ पुरस्कार प्रदान गरिने आयोजक बागलुङ जेसीजका अध्यक्ष सुशान्तकृष्ण श्रेष्ठले जानकारी दिए ।
निस्ट कप सेमिफाइनल,काठमाडौं (कास) तेस्रो निस्ट कपअन्तर्गत बास्केटबलको तीनै विधामा सेमिफाइनल समीकरण तयार भएको छ । सिनियर ब्वाइज सेमिफाइनलमा राजश्री गुरुकुल र बौद्ध तथा टीआईए र निस्टबीच प्रतिस्पर्धा हुनेछ । गर्ल्स सेमिफाइनलमा दीक्षालयले चेल्सी वर्ल्ड र त्रियोगले निस्टविरुद्ध खेल्नेछन् । जुनियर गर्ल्सतर्फ सेमिफाइनलमा जनप्रेमी वर्ल्डले आर्या एकेडेमी र निस्टले चेल्सीको सामना गर्नेछन् ।
