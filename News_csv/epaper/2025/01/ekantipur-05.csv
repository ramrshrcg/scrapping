शीर्षक,विवरण
"खाडी जाने श्रमिकलाई चर्को भाडा, बाध्यता बन्दै भारतीय मार्ग","(विराटनगर)सुदूरपश्चिमका जगबहादुर बुढा गड्डाचौकी हुँदै धेरै पटक महाकाली तरेर दिल्ली पुगे । तर, यस पटक उनलाई अनौठो अनुभव भइरहेको छ । किनकि उनी पहिलो पटक पूर्वको मेची नदी तरेर भारतको पश्चिम बंगालको सिलिगुडीस्थित बागडोगरा विमानस्थल हुँदै खाडी उडे । महाकाली तरेर धेरै चोटि भारत गइयो, उनी भन्छन्, तर, मेची तरेर भारत पसेको पहिलो पटक हो । उनीजस्ता धेरै नेपाली श्रमिक यतिबेला भारतीय बाटो प्रयोग गरेर वैदेशिक रोजगारीका लागि खाडी मुलुक गइरहेका छन् । संखुवासभाका हर्कबहादुर जिमी राई पनि भारतबाट कतार जाने तयारीमा छन् । कतार जाने हामी १० जना छौं, उनले भने, भारतबाट पहिलो पटक जान लागेको हो, डर लागिरहेको छ । के गर्नु यता महँगो भएर हामी जस्ताले अनावश्यक सास्ती पाइरहेका छौं । नेपालमा अन्तर्राष्ट्रिय हवाई भाडा महँगो भएपछि म्यानपावर कम्पनीहरूले धेरै श्रमिकलाई भारतीय बाटोबाट खाडी उडाउन थालेका हुन् । काठमाडौंयूएईको एकतर्फी हवाई भाडादर अहिले ५५ हजार रुपैयाँभन्दा बढी छ । तर, बागडोगराबाट यूएई ४३ हजार २ सय नेपाली रुपैयाँमा पनि उड्न सकिन्छ । अर्थात् काठमाडौंयूएईको तुलनामा बागडोगरायूएई हवाई भाडा करिब १२ हजार रुपैयाँ सस्तो छ । त्यस्तै काठमाडौंबाट कतारको दोहा जान ८० हजारभन्दा बढी नेपाली रुपैयाँ भाडा लाग्छ भने भारतको बागडोगराबाट जाँदा करिब ५० हजार रुपैयाँ मात्र लाग्छ । म्यानपावर व्यवसायीका अनुसार खाडीका साउदी अरब, कतार, लेबनान, ओमान र बहराइनलगायत देश जान पनि भारतबाटै सस्तो पर्छ । नेपालबाट भन्दा बागडोगराबाट यी मुलुक जाँदा हवाई भाडा १२ देखि ३० हजार रुपैयाँ सस्तो हुने उनीहरूको भनाइ छ ।नेपालबाट सबैभन्दा नजिक पर्ने भारतीय विमानस्थल हो, पश्चिम बंगालको बागडोगरा विमानस्थल । यो हवाई अड्डामा अहिले नेपाली श्रमिकको बाक्लो चहलपहल देखिन्छ । काठमाडौंमा म्यानपावर सञ्चालक सञ्जय सुवेदीले दसैंयता करिब २ सय श्रमिकलाई बागडोगरा विमानस्थलबाट खाडी मुलुक पठाएको बताए । कतिपय म्यानपावरहरूले सोझै दिल्ली पुर्याएर पनि खाडी मुलुक पठाइरहेको उनी बताउँछन् । भाडादर कहाँ कति सस्तो छ, त्यही आधारमा भारतका विभिन्न विमानस्थलबाट श्रमिकहरू पठाउने काम भइरहेको छ, उनले भने । श्रम स्वीकृति लिएका नेपाली श्रमिकलाई भारत हुँदै श्रम गन्तव्य मुलुकमा जाँदा नो अब्जेक्सन सर्टिफिकेट (एनओसी) आवश्यक नपर्ने भएपछि भारतीय विमानस्थलको प्रयोग झनै बढेको हो । गत कात्तिक २६ मा दिल्लीस्थित नेपाली दूतावासले सूचना प्रकाशित गरेर श्रम स्वीकृति लिएका नेपालीले भारतको विमानस्थल प्रयोग गर्दा एनओसी नलिई यात्रा गर्न सक्ने व्यवस्था लागू गरिएको जनाएको थियो । नेपाली कूटनीतिक, आधिकारिक सेवा, राहदानीवाहक, संयुक्त राष्ट्रसंघको लायसेजपासर (यूएनएलपी) भएका नेपाली नागरिक तथा १६ वर्षमुनिका बालबालिकालाई पनि एनओसी आवश्यक नपर्ने सूचनामा उल्लेख थियो ।नेपाल वैदेशिक रोजगार संघका अध्यक्ष राजेन्द्र भण्डारीका अनुसार महँगो भाडादर यथावत् रहेकाले भारतीय बाटोबाटै श्रमिकहरू खाडी मुलुकतिर गइरहेका छन् । हवाई टिकट अझै महँगो छ, उनले भने, मूल्य घटाउन सरकार लाग्नुपर्छ । अढाई महिनायता कम्तीमा १० हजार नेपाली श्रमिक भारतीय विमानस्थल प्रयोग गरेर वैदेशिक रोजगारीमा गएको भण्डारीको अनुमान छ । संघका अनुसार हाल सरदर दैनिक १ हजार ५ सय नेपाली विदेशमा रोजगारीका लागि जाने गरेका छन् । तर, महँगो हवाई भाडाका कारण उनीहरू मर्कामा परेका छन् । विदेशी विमानस्थलको प्रयोग गर्दा विभिन्न समस्याहरू आउन सक्ने भण्डारी बताउँछन् । निरन्तर भारतीय विमानस्थल प्रयोग गरिरहनु हाम्रा लागि खतरा हो, उनले थपे, श्रमिकलाई सास्ती हुन सक्ने भएकाले जतिसक्दो नेपाली विमानस्थल प्रयोग गर्न सरकारले प्रोत्साहन गर्नुपर्छ । यसअघि नेपाल नागरिक उड्डयन प्राधिकरणले हवाई भाडा घटाउन पाँचबुँदे सहमति गरे पनि कार्यान्वयन हुन नसकेको अध्यक्ष भण्डारीको भनाइ छ । ट्राभल एजेन्सीहरूले हवाई सेवा कम्पनीबाट कम मूल्यमा टिकट किनेर यात्रुलाई महँगोमा बिक्री गर्ने प्रवृत्ति कायम रहँदासम्म टिकटको दर महँगो नै रहिरहने पक्का छ, भण्डारीले भने ।"
कर्मचारीको कामप्रति प्रधानमन्त्रीको असन्तुष्टि,"(काठमाडौं) प्रधानमन्त्री केपी शर्मा ओलीले कर्मचारीको दैनिक कार्यसम्पादन चित्तबुझ्दो नभएको भन्दै असन्तुष्टि जनाएका छन् । सरकारका ५० भन्दा बढी सचिवलाई जावलाखेलस्थित स्टाफ कलेजमा शुक्रबार साँझ भेला गरेर उनले काममा अप्ठेरो परे सहजीकरण गर्न आफू तयार रहेको समेत बताएका छन् । कानुनी अड्चन देखाएर सुशासनका काममा अवरोध सिर्जना गर्न नहुनेमा ओलीले जोड दिएका थिए । ओलीले सल्लाहकार युवराज खतिवडा र विष्णु रिमाललाई सँगै राखेर सचिवहरूसँग करिब साढे चार घण्टा छलफल गरेका हुन् । छलफलमा सचिवहरूले राजनीतिक दबाबमा काम गर्दा ओभरसाइट एजेन्सी (अख्तियारलगायत) को कारबाहीको केन्द्रबिन्दु कर्मचारी मात्रै पर्ने गरेको गुनासो गरेका थिए । हरेक निर्णयमा कर्मचारीमाथि मुद्दा चल्ने तर मन्त्रीलगायतका राजनीतिक नेतृत्वलाई केही नहुने गरेको भन्दै उनीहरूले असन्तुष्टि पोखेका थिए । सचिवहरूको भनाइ सुनेपछि प्रधानमन्त्री ओलीले भने राजनीतिकर्मी पनि भिजन लिएर सिंहदरबार छिरेकाले उनीहरूले अह्राएको काम गलत हुने सोच राख्न नहुने बताए । त्यस क्रममा उनले भनेका थिए, हामीले पनि राम्रो काम गरौं भन्ने नै सोचेका हुन्छौं । हामी पनि टाउको घरमै राखेर सिंहदरबारमा छिरेका हुँदैनौं । मन्त्रीले असल नियतले अह्राएको कामलाई राजनीतिक हस्तक्षेपका रूपमा बुझ्न नहुने ओलीको भनाइ थियो । ओलीले मात्रै एक घण्टाभन्दा बढी समय बोलेका थिए ।प्रधानमन्त्री ओलीले सोचेअनुसार सार्वजनिक सेवा प्रवाह प्रभावकारी हुन नसक्नुको कारण पत्ता लगाउन सचिवहरूलाई निर्देशन दिएका छन् । सुशासन कायम गर्ने र विकास आयोजना छिटो पूरा गर्ने सरकारको लक्ष्यअनुसार काम हुन नसक्नुको कारण पत्ता लगाउनुहोस्, उनले भने, के कारणले सुशासन कायम हुन्छ त्यसको उपाय निकाल्नुस् । ओलीले निर्णय प्रक्रियामा ढिलासुस्ती गर्न नहुने पटकपटक बताएका थिए ।छलफलमा प्रधानमन्त्री कार्यालयका सचिव राजकुमार श्रेष्ठले मन्त्रालयहरूको समग्र प्रगति विवरण प्रस्तुत गरेका थिए । मन्त्रालयहरूले प्रगति विवरण प्रत्येक महिनाको ७ गतेभित्र प्रधानमन्त्री तथा मन्त्रिपरिषद् कार्यालयको शासकीय सुधार महाशाखामार्फत प्रधानमन्त्रीलाई जानकारी गराउनुपर्छ । मुख्यसचिव एकनारायण अर्यालको अध्यक्षतामा गत असोज ७ मा बसेको सचिवहरूको बैठकमा अन्तरमन्त्रालय हुने कामको फाइल प्राप्त भएको १५ दिनमा टुंग्याउने निर्णय भएको थियो । फाइलमा प्रस्ताव गरेको विषयमा निर्णय गर्न नसकिए प्रधानमन्त्री कार्यालयको शासकीय क्षेत्र हेर्ने सचिवलाई लेखिपठाउने सहमति सचिवहरूले गरेका थिए । तर अहिले पनि एक मन्त्रालय र अर्को मन्त्रालयबीच महिनौंसम्म फाइल अड्किने गरेको छ । प्रधानमन्त्री ओलीसँगको छलफलमा सचिवहरूले वन, भूमि व्यवस्था, ऊर्जा, कानुन लगायतका मन्त्रालयबीच फाइल अड्केर काम हुन नसकेको गुनासो गरेका थिए । एक सचिवले भने, बैठकका सहभागी एउटा सचिवले अर्को सचिवलाई देखाएर काम हुन नसकेको भनियो । निकास दिने कुरा खासै भएन, एक सचिवले भने, कानुन मन्त्रालयले अन्य मन्त्रालयबाट ऐन, नियम र निर्देशिकाको मस्यौदा नै नमिलाई आउने भएकाले छिटो काम गर्न नसकिएको स्पष्टीकरण दिएको थियो ।मन्त्रीको चाहनाअनुसार काम गर्दा कारबाहीमा परिने जोखिम हुने सचिवहरूको भनाइ थियो । अहिले हतपत निर्णय गर्नुभन्दा पनि जसरी हुन्छ जागिर जोगाउने र केही नलागे सरुवा हुने प्रवृत्ति बढेको छ । यही अवस्थामा काम गर्न सकिँदैन, एक सचिवले भनेका थिए । छलफलमा सचिवहरूले कार्यसम्पादन लक्ष्यअनुसार हुन नसक्नुमा कर्मचारीको छिटोछिटो सरुवा एक कारण रहेको पनि बताएका थिए । मुख्य सचिव अर्यालको अध्यक्षतामा प्रधानमन्त्री कार्यालयमा पटकपटक बसेको सचिव बैठकका निर्णय नै कार्यान्वयन नभएपछि र मन्त्रीहरूको समेत गुनासो बढेका कारण सचिवहरू मात्र राखेर प्रधानमन्त्रीले छलफल गरेको एक सचिवले बताए । मुख्यतः प्रधानमन्त्रीको चासो सार्वजनिक सेवा प्रवाह नै हो, अहिलेको काम गराइको शैली सरकारको भावनाअनुसार नभएको बुझाइ प्रधानमन्त्रीमा रहेको छ, उनले भने । प्रधानमन्त्री तथा मन्त्रिपरिषद् कार्यालयमा प्रवक्ता तथा जनशक्ति महाशाखाका सहसचिव प्रेमप्रसाद आचार्यले सरकारको लक्ष्यअनुसार सेवा प्रवाह र कार्यसम्पादन गर्ने विषयमा सचिवहरूसँग छलफल भएको बताए । सुधारका लागि के के गर्नुपर्छ, त्यसमा आफूले सक्दो प्रयास गर्ने प्रधानमन्त्रीले बताउनुभयो, उनले भने ।"
"कालीकोटको सामुदायिक विद्यालयको प्रगति, पहाड नै फर्किन थाले विद्यार्थी","(कालीकोट)दुई वर्षअघि बाँके कोहलपुरस्थित ब्राइट लाइट एकेडेमी छाडेर रास्कोटको बडिमालिका माविमा भर्ना भएका रास्कोट५ साहुवाडाका विकास तिरुवा गाउँ फर्किनुपर्दा खुसी थिएनन् । नर्सरीदेखि कक्षा ७ सम्म अंग्रेजी माध्यममा पढेका विकासले गाउँको विद्यालयमा नेपाली माध्यममा पढ्नुपर्ने भएको थियो । पढाइ पनि गतिलो हुँदैन जस्तो लागेको थियो, उनले भने, अचेल त पढाइ पनि धेरै राम्रो भएको छ ।खेतीकिसानी र ज्याला मजदुरी गरेर वार्षिक १ लाख २० हजार रुपैयाँ छोराका लागि खर्च जुटाउने विकासका बुबा कुचांग तिरुवा अचेल घरको खाना खाएर छोराले निःशुल्क पढ्न पाएकामा खुसी छन् । गत शैक्षिक सत्रमा छोरो कक्षा प्रथम भएको सुनाउँदै कुचांगले भने, बिनाखर्च गाउँमै राम्रो पढाइ हुने रहेछ । कक्षा १० मा नेपाली माध्यम भए पनि अंग्रेजी माध्यममा पनि गाइड गर्ने दक्ष र अनुभवी शिक्षक रहेको विकासले बताए । एसईईको नतिजा राम्रो बनाउन विद्यालयमै आवासको व्यवस्था गरेर पठनपाठन गरिएको छ । यो विद्यालयले गत वर्ष जिल्लामै उत्कृष्ट नतिजा ल्याएको थियो ।सुर्खेतस्थित सनसाइन बोर्डिङ स्कुल छुटाएर रास्कोट४ माथीस्युनाका तुलाराज उपाध्यायले छोरी राधालाई सोही विद्यालयमै कक्षा ९ मा भर्ना गरे । उपाध्यायले अंग्रेजी माध्यममा पढाइ सुरु भएपछि छोरीलाई गाउँ फर्काएका हुन् । वार्षिक पढाइ शुल्क मात्र ८४ हजार रुपैयाँ खर्च गरेर उनले छोरीलाई सुर्खेतमा पढाउँदै आएका थिए । यसरी पढाउनु रहर होइन, बाध्यता थियो, उनले भने, गाउँमै राम्रो पढाइ हुन थालेपछि अब बाहिर पठाउनु परेन ।माथिल्लो कक्षामा मात्र होइन, तल्लो कक्षामा पनि सहर बजारका बोर्डिङ छाडेर विद्यार्थी भर्ना भएका छन् । रास्कोट९ का ध्रुवराज न्यौपानेले पनि कोहलपुरमै पढ्ने छोरा योगेशलाई गाउँको विद्यालयमा ६ कक्षामा भर्ना गरेका छन् । स्थानीय तपबहादुर शाहीले छोरा रमितलाई सुर्खेतस्थित सेन्ट मेरिज इंग्लिस बोर्डिङबाट निकालेर गाउँमै भर्ना गरेको बताए । गाउँमै गुणस्तरीय शिक्षा पाउने भएपछि बाहिर किन लैजानु ? तपबहादुरले भने, मैले त वैशाखदेखि छोरालाई यतै भर्ना गरें ।शिक्षकले पनि आफ्ना छोराछोरी बोर्डिङबाट छुटाएर सरकारी विद्यालयमा भर्ना गर्न थालेका छन् । बडिमालिकाका स्थायी शिक्षक मेकेन्द्रबहादुर शाहीले स्थानीय नवप्रभात बोर्डिङ स्कुलमा पढ्ने छोरी क्यामरूपालाई कक्षा ३ मा भर्ना गरेको सुनाए । सरकारीको अंग्रेजी माध्यमले मलाई पनि आकर्षित गर्यो, उनले भने, छोरीलाई आफू पढाउने स्कुलमै भर्ना गरें । उनले बोर्डिङमा पढाउँदा वार्षिक ४८ हजार खर्च हुने गरेको सुनाए । बडिमालिकाले ०३२ पुस १ मा माविको मान्यता पाएको हो । कालीकोटकै पहिलो मावि भए पनि पछिल्लो समय गुणस्तर खस्किन थालेको थियो । विद्यालय परिवार, अभिभावक, स्थानीय सरकार र साझेदार संघसंस्थाबीच छलफल र सुधारको कार्ययोजनाअनुसार अहिले प्रगति हुन थालेको प्रधानाध्यापक पुष्पराज बरालले बताए । कालीकोटको सबैभन्दा पुरानो र शैक्षिक जागरण भएको ठाउँको विद्यालय सुधार्न सबै पक्षको सक्रियता छ, उनले भने, सहयोग पनि सबै पक्षबाट पाइएकै छ । उनले यस वर्षदेखि कक्षा ९ सम्म अंग्रेजी माध्यमबाटै पठनपाठन थालिएको बताए ।प्रधानाध्यापक बरालका अनुसार पूर्वप्राथमिकदेखि ९ कक्षासम्म १ सय १० छात्र र १ सय १२ छात्रा गरी २ सय २२ विद्यार्थी बोर्डिङ छाडेर आएका छन् । अघिल्लो वर्ष भने ८३ जना निजी विद्यालय छाडेर यहाँ भर्ना भएका थिए । ५ जना कर्मचारीसहित ३५ जना शिक्षक रहेको विद्यालयमा बाल विकास केन्द्रदेखि १२ कक्षासम्म ४ सय ७ छात्र र ४ सय ४२ छात्रा गरी ८ सय ४९ विद्यार्थी छन् । तीमध्ये २० जना अपांगता भएका बालबालिका छन् । कतिपय कक्षामा त सेक्सन विभाजन गरिएको छ, विज्ञान शिक्षक महाप्रसाद बरालले भने, हाते माइक लगाएर बोल्नुपर्ने अवस्था छ । हालै विद्यालयमा साझेदार संस्था प्लानको सहयोगमा ६ लाखको विज्ञान प्रयोगशाला सामग्री पनि व्यवस्था गरिएको उनले सुनाए । विद्यालयमा एससीडीमार्फत आईसीडी र कम्प्युटरको पनि व्यवस्था छ । विद्यालयमा महिनावारीका बेला छात्रा नियमित गर्न आराम गर्ने बेडसहितको महिनावारी स्वच्छता कक्ष छ । महिनावारी भएका बेला पनि विद्यालय आउँछौं, कक्षा ९ की छात्रा शान्ति शाहीले भनिन्, प्याड फेर्न र पेट दुखेका बेला आराम कक्षमा बस्छौं । जिल्लाका अन्य विद्यालयको तुलनामा पक्की भवन, खानेपानी, शौचालय, पुस्तकालय, विज्ञान प्रयोगशाला, खेल मैदान, खेल शिक्षकलगायतको व्यवस्थापन भए पनि अझै पर्याप्त कक्षाकोठा, फर्निचर, विद्यार्थी संख्याअनुसारको शौचालय संख्या अपुग भएको विद्यालय व्यवस्थापन समितिका अध्यक्ष दीपराज शाहीले बताए । रास्कोट नगरपालिका शिक्षा क्षेत्र सुधारमा सक्रिय भएर लागेको रास्कोट नगर उपप्रमुख मनिराज बरालले बताए । यही विद्यालयको प्रधानाध्यापकबाट राजीनामा दिएर नगर उपप्रमुखमा चुनाव जितेका बरालले भने, बडिमालिका माविलाई लिडर विद्यालयका रूपमा विकास गरेका छौं । पालिकाले शिक्षा, स्वास्थ्य, खानेपानी र सडकलाई प्राथमिकतामा राखेर काम गरेको नगर प्रमुख धर्मराज शाहीले बताए ।शिक्षाका लागि थातथलो छाड्ने बाध्यता अन्त्य गर्न विद्यालय शिक्षामा सुधार गर्न लागिपरेका छौं । नगर प्रमुख शाहीले भने ४ वटै माविलाई आवासीय सुविधासहित सञ्चालनका लागि योजना बनाइएको छ । एक साताअघि विद्यालय अनुगमनका क्रममा रास्कोट आएका कर्णाली प्रदेश सामाजिक विकासमन्त्री घनश्याम भण्डारीले सबै पक्ष सक्रिय भए दुर्गमका विद्यालय पनि नमुना बन्न सक्ने उदाहरण बडिमालिकाले दिएको बताए ।"
धनगढीका दुनाटपरी अमेरिकासम्म,"(धनगढी)कैलालीको धनगढी उपमहानगरपालिका१४ फूलबारी सनिटोलकी ३६ वर्षीया भावना पुलामी मगरलाई प्रायःले दुनाटपरीवाली दिदी भनेर चिन्छन् । सालका पात गाँसेर दुनाटपरी बनाउने भावनाको पानीडाँडा दुनाटपरी उद्योग सुदूरपश्चिमभर प्रसिद्ध छ । भावना आफू मात्रै उद्यमी बनेकी छैनन्, कैलालीको फूलबारीका अन्य इच्छुक महिलालाई पनि आम्दानीको बाटो दिलाएकी छन् । उनले उद्योगबाट मासिक कम्तीमा एक लाख रुपैयाँसम्मको दुनाटपरी बेच्दै आएको बताइन् । दुनाटपरीको कारोबार गरेर गाउँका थुप्रै महिलाले लाभ लिइरहेका छन् ।केही न केही गर्ने हुटहुटीमा भावना सातआठ वर्षअघि नवलपरासीमा बहिनीको घर गएकी थिइन् । त्यहाँ दुनाटपरी उद्योग देखेपछि उनलाई आफूले पनि गर्न सक्छु भन्ने लाग्यो । ०७४ सालमा घरेलु तथा साना उद्योग कार्यालयबाट उनले दुनाटपरी बनाउने तालिम लिएपछि घरमै बनाउने कार्य सुरु गरेकी थिइन् । ०७६ मा भावनासहित तीन जना मिलेर फूलबारीमै दुनाटपरी उद्योग दर्ता गरे । उत्पादन पनि सुरु भयो । स्थानीय विष्णु भुसाल र सरिता बुढामगरलाई भावनाले उद्योगमा साझेदार बनाएकी थिइन् । तर उनीहरूबीच धेरै लामो समयसम्म साझेदारी चल्न सकेन । उनीहरू अलग भए । भावनाले एक्लै उद्योग सञ्चालन गरिन् । भावनाको उद्योगमा हाल तीन जना महिलाले प्रत्यक्ष रोजगारी पाएका छन् । गाउँका करिब ५० जनाभन्दा बढीले जंगलबाट सालका पात संकलन गरेर बिक्री गर्न पाएका छन् । जंगलबाट सालका पात संकलन गरेर ल्याउनेहरूले एक दिनमा दुईअढाई सय रुपैयाँसम्म आम्दानी गर्ने गरेको भावनाले बताइन् । उनले हरियो पात प्रतिकिलो ८ रुपैयाँमा किन्ने गर्छिन् । केहीले जंगलबाट पात संकलन गरेर किलोका दरले बिक्री गर्छन् भने केहीले उद्योगमै आएर पात लगाउने काम गर्छन् । टपरीका लागि पात गुथेबापत एउटा टपरीको एक रुपैयाँ र दुनाको तीस पैसा पाउने गरेका छौं, स्थानीय बुनु लामाले भनिन्, एक दिनमा चारपाँच सय रुपैयाँ त सहजै कमाइ भइहाल्छ । सरिता चौधरीले पनि जंगलबाट सालका पात संकलन गरेर ल्याएर बिक्री गर्ने गरेकी छन् । समय मिलाएर कहिले पात संकलन गर्ने र कहिले दुनाटपरी लगाउने गरेको छु, सरिताले भनिन् । भावनाका अनुसार उद्योगमा एक दिनमा दुई हजार दुई सय टपरी र तीन हजार पाँच सय दुना उत्पादन हुन्छ । उनलाई आधुनिक मेसिन र बिजुलीबत्तीको समस्या छ । उद्योगमा सात वटा मेसिन भए पनि तीन वटा मात्र सञ्चालनमा छन् । सबै सञ्चालनका लागि बिजुलीको भोल्टेज पुग्दैन । अलग्गै थ्रिफेज लाइन चाहिने रहेछ । त्यो राख्न पैसा छैन, उनले भनिन्, हाते मेसिन, जाते र फिते मेसिन मात्र सञ्चालनमा छन् । हाइड्रोलिक मेसिन बिजुली पावर नपुगेर सञ्चालन गर्न सकिएको छैन । हाइड्रोलिक मेसिन भएको भए दैनिक १० हजार जति उत्पादन हुने उनको भनाइ छ । एउटा दुना डेढ रुपैयाँ फुटकर मूल्यमा बिक्री गर्छिन् भावना । होलसेलमा खरिद गर्नेका लागि प्रतिदुनाको मूल्य एक रुपैयाँ निर्धारण गरिएको छ । टपरीको होलसेल मूल्य चार रुपैयाँ र फुटकर मूल्य पाँच रुपैयाँ राखेकी छन् । भावनाको उद्योगले उत्पादन गरेका दुनाटपरी सबैभन्दा बढी धनगढी, महेन्द्रनगर, पोखरा र काठमाडौं व्यवसायीले खरिद गर्ने गरेका छन् । सबैभन्दा धेरै पोखरा पठाउने गरेको छु, भावनाले भनिन्, एक सातामा ३ देखि ३५ हजार रुपैयाँ बराबरको दुनाटपरी पोखरा पठाउने गरेको छु । दैनिक एक लाख रुपैयाँसम्मको पठाउनुपर्ने माग छ । तर मैले भ्याउन सकेकी छैन, उत्पादन कम छ । पोखरास्थित सदा शिव पूजा भण्डारले दुनाटपरी खरिद गर्ने गरेको भावनाले बताइन् । उक्त पसलले यहाँबाट उत्पादित दुनाटपरी लगेर अस्ट्रेलिया, बेलायत र अमेरिका पठाउने गरेको भावना बताउँछिन् । उहाँहरूसँग प्याकिङ मेसिन छ । उक्त मेसिनबाट फिनिसिङ राम्रो बनाएर विदेश निर्यात गर्नुहुन्छ, भावनाले भनिन्, उहाँहरूको कमाइ त झन् राम्रो छ । प्याकिङ मेसिनमा आधुनिक मेसिनको खाँचो रहेको उनले बताइन् । महँगो मूल्य पर्ने रहेछ । आफैंले किन्न सक्ने अवस्था छैन । नगरपालिकामा अनुरोध गरेको छु, उनले भनिन्, खै के गर्छ, किनिदिए त राम्रो हुने थियो । धनगढी उपमहानगरले ०७९ असोजदेखि नगरक्षेत्रभित्र प्लास्टिक प्रयोगमा निषेध गर्यो । प्लास्टिक बन्द भएपछि विकल्पमा दुनाटपरीको प्रयोग बढ्न थाल्यो । भावनालाई त्यसको व्यापारिक फाइदा पनि पुग्न गयो । दुनाटपरीको माग र बजार बढ्यो । अहिले माग र बजारको त समस्या नै छैन, भावनाले भनिन्, जति धेरै उत्पादन गरे पनि बिक्री हुने अवस्था छ । व्यापारसँगै अहिले भावना विभिन्न ठाउँमा प्रशिक्षक भएर हिँडिरहेकी छन् । तालिम दिनका लागि सुदूरपश्चिमका सबै जिल्लामा पुगिसकें, भावनाले भनिन्, अन्य प्रदेशका जिल्लामा बोलाउने गरेका छन् । अहिले त तालिम दिनै समय बित्छ । आफू जहाँ भएपछि टेलिफोनबाटै उद्योगको कामकाज र रेखदेख समन्वय गर्ने गरेको उनले बताइन् । दुनाटपरी उत्पादनसम्बन्धी तालिमका लागि एक सातादेखि १० दिने प्रशिक्षण आवश्यक पर्ने उनले बताइन् । पूर्वमा इलामसम्म तािलम दिन गएकी छु, उनले भनिन्, भर्खरै बैतडीमा १० दिने तालिम सकेर आएँ । यसपछि लगत्तै डोटी जानु छ । हुन त अहिले जुन तालिम प्रशिक्षक र उद्यमीको पहिचान उनले बनाएकी छन्, सुरुमा उनले निकै चुनौतीको सामना गर्नुपरेको थियो । एक छोरा र एक छोरीकी आमा भावनाले उद्यम सुरु गर्दाका कठिन दिनको सम्झना गरिन् । उनले श्रीमान्बाटै सहयोग नपाएको दुखेसो सुनाइन् । श्रीमान् वैदेशिक रोजगारीमा साउदी हुनुहुन्थ्यो । उहाँले अरूका कुरा सुनेर सपोर्ट गर्नु हुन्नथ्यो । विभिन्न कुरा सुनेर तनाव दिनुहुन्थ्यो । घरबाहिर हिँडेको उहाँलाई मन पर्दैनथ्यो । नजानु भन्नु हुन्थ्यो, उनले भनिन्, तर म आफ्नो उद्देश्यमा अविचलित भएर अघि बढिरहें । अहिले त श्रीमान्ले पनि राम्रै मान्ने गरेको उनले सुनाइन् । अहिले त मैले गरेको प्रगति देखेर श्रीमान् खुसी हुनुहुन्छ, उनले भनिन् ।"
प्रविधि प्रयोग गरी लपेस र टपरी,"(काभ्रे)सालको पातलाई बाँसको सिन्काले उन्दै लपेसका लागि लाफा बनाइँदै छ । एकछेउमा तयार भएका लाफा लहरै सुकाइएको छ । सुकेको लाफालाई मेसिनमा राखिन्छ । मेसिनले आकार र साइजअनुसार कटिङ गरेपछि लपेस तयार हुन्छ । बनेपा नगरपालिका७ मा रहेको सिर्जनशील महिला उद्योगमा परम्परागत सीपलाई प्रविधिको प्रयोग गर्दै महिलाहरूले दुना र टपरीको नयाँ स्वरूप दिइरहेका छन् । प्राविधिक ज्ञान लिएर बनेपाका ७ जना महिलाले अहिले दुना, टपरी, लपेस उत्पादन गरिरहेका छन् । प्रविधिको प्रयोग गरी दुना, टपरी बनाउने दुई वर्षअघिदेखिको योजना अहिले पूरा भएको सिर्जनशील महिला जागरण अभियानले सञ्चालनमा ल्याएको उद्योगकी अध्यक्ष रूपा खतिवडाले बताइन् । उद्योगमा अहिले ७ जना महिला प्रत्यक्ष रूपमा जोडिएका छन् । यो काम हेर्दा सामान्य देखिए पनि अन्तिमसम्म आइपुग्दा लामो विधि हुन्छ, उनले भनिन्, सुरुमा स्थानीय महिलामार्फत सालको पात संकलन गर्छौं, अनि पातलाई बाँसको सिन्काले उनेर लाफा बनाएर ३ दिनसम्म हावामा सुकाएर राखिन्छ, सुकेको लाफालाई मेसिनमा राखेर तयार पारिन्छ । मेसिनले आकार अनुसारको कटिङ गरेपछि दुना, टपरी र लपेस तयार हुने खतिवडाले बताइन् । स्थानीयस्तरबाटै सालको पात र बाँसको सिन्का खरिद गरिन्छ । उद्योगले सिन्का प्रतिमुठा १ सय ५० र सालको पात प्रतिमुठा ८० देखि १ सय २० रुपैयाँसम्ममा किन्ने गर्छ । अध्यक्ष खतिवडाका अनुसार दुना, टपरी, लपेससम्बन्धी परम्परागत सीप भएकालाई यो काम अलि सहज छ । यो मेसिन चलाउँदा भने विशेष ध्यान दिनुपर्छ, उनले भनिन्, मेसिनको तापक्रम मिलाउन जान्नुपर्छ, अहिले ६ वटा डाई (साइज र आकार मिलाउने उपकरण) राखेका छौं, जसबाट ६ आकारप्रकारका दुना, टपरी र लपेस बनाइन्छ, मेसिनमा दुना, टपरी राख्दा पनि होसियारी अपाउनुपर्छ । यसको व्यवस्थापनको पाटोमा पनि विशेष ध्यान दिनुपर्ने उद्योगकी व्यवस्थापक यशोदा बोगटीले बताइन् । सालको पात सधैंभरि पाइँदैन, यसको सिजन भनेकै असारदेखि चैतसम्म मात्रै हो, पछिसम्मका लागि अहिले नै पात ल्याउनुपर्ने हुन्छ, अनि अर्को मुख्य चुनौती भनेको बजारीकरणमा हुन्छ, उनले भनिन्, नेवार समुदायमा भोजमा लपेसको प्रयोग धेरै हुने भएकाले यसको माग बढी छ, अहिलेका लागि स्थानीय बजारमै राम्रो माग छ ।प्राविधिक सीप सिकेर उनीहरूले एक महिनाअघि उद्योगलाई सञ्चालनमा ल्याएका हुन् । उद्योग सञ्चालनका लागि उनीहरूले करिब १० लाख रुपैयाँ लगानी गरेका छन् । मेसिनको मूल्य अलि बढी भएकाले पनि यसमा धेरै लगानी भएको छ, खतिवडाले भनिन्, एउटा मेसिनकै करिब ६ लाख पर्ने रहेछ, कच्चा पदार्थ तथा अन्य सामग्री, उद्योग दर्ता सबै जोड्दा करिब १० लाख लगानी भएको छ । उद्योगबाट अहिले दैनिक १२ सय दुना, टपरी, लपेस उत्पादन भइरहेका छन् । २५ वटा लपेसटपरीको मूल्य २ सय छ भने सानो दुना ४० वटाको ६० रुपैयाँ र ठूलो दुनाको ८० रुपैयाँ तोकिएको छ । उनीहरूले सालको पात लगेर फुर्सदको समयमा घरमा पनि लाफा बनाउने गर्छन् । घरधन्दा सकेर फुर्सदमा लाफा बनाउँछु, खतिवडाले भनिन्, आफूसँगसँगै घरका परिवारले पनि सघाउनुहुन्छ, सबै मिलेर गर्दा रमाइलो पनि हुन्छ । उनी आफूसँग भएको सीपमा आफूमा मात्रै सीमित राख्दिनन् । यो सीप सिक्न इच्छा राख्ने जोकोहीलाई पनि सिकाउँछिन् । प्रविधिको प्रयोग गरी दुना, टपरी, लपेस बनाउन सिक्न चाहनुहुन्छ भने उद्योग मार्फत सिकाउनेछौं, उनले थपिन्, योसम्बन्धी तालिम लिन चाहनेलाई पनि तालिमसमेत प्रदान गर्नेछौं ।"
माओवादीमा अन्तरसंघर्षको बहस थाती,"(काठमाडौं)माओवादी केन्द्रले अन्तरसंघर्ष तत्काललाई थाती राखेर देशव्यापी राजनीतिक अभियान चलाउने भएको छ । अहिले अन्तरसंघर्षमा बहस नगरी एकजुट भएर राजनीतिक अभियान चलाउने माओवादी अध्यक्ष पुष्पकमल दाहालको प्रस्तावलाई स्थायी समितिले अनुमोदन गरेको छ । राजनीतिक स्थितिको समीक्षा गर्न र संगठन सुदृढीकरणको निर्णय लिन माओवादीले आइतबारदेखि केन्द्रीय समिति बैठक गर्दै छ । स्थायी समिति बैठकमा बोल्ने अधिकांश नेताले पार्टीमा आन्तरिक एकता गरी जनतामाझ जानु अहिलेको आवश्यकता भएको बताएका थिए । सबै अन्तरविरोधको हल महाधिवेशनबाटै गर्नु उचित हुने उनीहरूको भनाइ थियो । मध्यपहाडी राजमार्ग र हुलाकी मार्गमा ६ महिने राजनीतिक अभियान चलाउने दाहालको प्रस्तावलाई पनि उनीहरूले समर्थन गरेका छन् । वरिष्ठ उपाध्यक्ष नारायणकाजी श्रेष्ठ, उपाध्यक्ष पम्फा भुसाल, महासचिव देव गुरुङ, उपमहासचिवहरू जनार्दन शर्मा, शक्ति बस्नेत, हरिबोल गजुरेल, सचिव चक्रपाणि खनाल, राम कार्की, दीनानाथ शर्मालगायत नेताले अध्यक्षको प्रस्तावलाई समर्थन गरेको उपाध्यक्ष एवं प्रवक्ता अग्नि सापकोटाले जानकारी दिए । स्थायी समिति सदस्यले पार्टीको आन्तरिक एकतालाई बलियो बनाएर कार्यक्रम बनाउनुपर्ने धारणा राख्नुभयो, उनले भने, आन्तरिक एकताले मात्र पार्टी बलियो हुन्छ भन्ने उहाँहरूको धारणा छ ।अध्यक्ष दाहालले ६ महिने राजनीतिक अभियानपछि मात्र महाधिवेशनको मिति टुंगो गरिने प्रस्ताव बैठकमा राखेका थिए । माओवादीले २०७८ पुसमा महाधिवेशन गरे पनि पदाधिकारी टुंगो लगाउन निकै महिना लागेको थियो । त्यस बेलादेखि नै विशेष अधिवेशनको माग हुँदै आएको छ । उपमहासचिव शर्मा, सचिव कार्कीलगायत नेताले विचार, नेतृत्व, संगठन र विधि पुनर्गठन गर्नका लागि महाधिवेशनको मिति तोक्नुपर्नेमा जोड दिँदै आएका छन् । केन्द्रीय समितिलाई महाधिवेशन आयोजक समिति बनाएर जान सकिने उनीहरूको सुझाव छ ।यसअघि स्थायी समिति बैठकमा उपमहासचिव शर्माले पार्टी रूपान्तारणका लागि महाधिवेशनमा जानुपर्ने लिखित मत राखेका थिए । उनको मतमाथि प्रदेशस्तरमा छलफल भएको थियो । मेरो चिन्ता पार्टी बनाउने हो । सबै साथी पार्टी निर्माण अभियानमा जानुहुन्छ । संकट विश्वासको हो, वातावरण बनाएर जानुपर्छ, बैठकमा शर्माले भनेका थिए, महाधिवेशन जाने ठोस कुरा गर्नुपर्यो । विचारमा अकर्मण्यता र संगठनमा नोकरशाहीतन्त्र भए पार्टी बन्दैन ।स्थायी समिति बैठकमा नेताहरूले पार्टीमा आर्थिक पारदर्शिता हुनुपर्ने पनि बताए । पार्टीलाई श्रम र उत्पादन अभियानमा जोड्नुपर्ने उनीहरूको भनाइ थियो । सांस्कृतिक रूपमा सर्वहारावादी भन्यो, नेताहरू पुँजीवादी भएका छन् । यसरी पार्टी बन्दैन, उपमहासचिव शर्माको भनाइ उद्धृत गर्दै एक नेताले भने, मुख्य कुरा संस्थागत रूपान्तरण हो । विचार, संगठन र कार्यविधिको पुनर्गठन गर्नुपर्छ । विधिमा चल्नु नै रूपान्तरण हो । उपमहासचिव गजुरेलले पार्टीभित्रको समस्या समाधान गर्न र परिणाममुखी नतिजा निकाल्न अध्यक्ष दाहालको प्रतिवेदन सही भएको बताएका थिए । अन्य नेताले सहरी क्षेत्रमा बसोबास गर्ने मध्यम वर्गलाई ध्यानमा राखेर माओवादीले कार्यक्रम ल्याउनुपर्ने सुझाव दिए । जनताको आर्थिक, सामाजिक चेतना अघि बढेको छ । विचारको विकास, संगठन र राजनीतिको विकास त्यहीअनुसार गर्नुपर्छ, सचिव दीनानाथ शर्माले बैठकमा भनेका थिए । स्थायी समिति सदस्य रेखा शर्माले नेताहरूको कार्यविभाजन संस्थागत हुनुपर्ने धारणा राखिन् । अर्की स्थायी समिति सदस्य जयपुरी घर्तीले समाजवादको आधार तयार गर्न आर्थिक, शैक्षिक र स्वास्थ्य क्षेत्र सुधारमा जोड दिन सुझाव दिइन् । नेताहरूको निजी सम्पत्ति बाहिर छैन भनिन्छ तर भित्र सम्पत्ति जोड्ने काम देखिन्छ । यसबारे स्पष्ट गर्नुपर्छ, उनले भनिन् । स्थायी समिति सदस्य कमला रोकाले कार्यविभाजन मूर्त र परिणाम दिने खालको हुुनुपर्ने बताइन् ।आइतबार सुरु हुने केन्द्रीय समिति बैठकमा राष्ट्रियअन्तर्राष्ट्रिय राजनीतिको समीक्षा, संगठन पुनर्निर्माण, नेताहरूको कार्यविभाजन, राजनीतिक अभियानलगायत एजेन्डामाथि छलफल हुने महासचिव गुरुङले जानकारी दिए । माओवादीको केन्द्रीय समिति बैठक एक वर्षपछि हुन लागेको हो । बैठकमा माओवादी अध्यक्ष दाहालले राजनीतिक प्रतिवेदन प्रस्तुत गर्नेछन् । प्रतिवेदनमा उनले राष्ट्रिय राजनीतिक परिस्थितिको विश्लेषण गर्दै कांग्रेसएमाले गठबन्धन सरकार बनेपछि सुशासन, भ्रष्टाचार नियन्त्रण, आर्थिक स्थिति, स्थानीय तह उपनिर्वाचनको परिणामको समीक्षा लगायत विषय समेटेको नेताहरूले बताएका छन् । स्थायी समिति बैठकमा पूर्वउपराष्ट्रपति नन्दबहादुर पुनको सहभागितालाई लिएर माओवादीभित्रै प्रश्न उठेको छ । पुन बिहीबार र शुक्रबारको स्थायी समिति बैठकमा सहभागी थिए । शुक्रबारको बैठकमा स्थायी समिति सदस्य अञ्जना विशंखेले पूर्वउपराष्ट्रपति पुन स्थायी समिति बैठकमा सहभागी हुनुको कारण सोधेकी थिइन् । प्रत्युत्तरमा अध्यक्ष पुष्पकमल दाहालले पुनले आफूलाई भेटेर पार्टीमा काम गर्ने चाहना राखेपछि आमन्त्रित रूपमा बैठकमा बोलाइएको बताए । पासाङ (पुन) जीले जनमुक्ति सेनाको उच्च तहमा रहेर काम गर्नुभयो । उपराष्ट्रपतिबाट बिदा भएपछि निष्क्रिय बस्न गाह्रो भयो भन्नुभयो, दाहालको भनाइ थियो, उहाँको जिम्मेवारी केन्द्रीय समितिले निर्णय गर्छ ।अध्यक्ष दाहाल पुनलाई उपाध्यक्ष पदमा मनोनयन गर्ने तयारीमा छन् । सशस्त्र संघर्षका बेला पूर्वउपराष्ट्रपति पुन, उपमहासचिव वर्षमान पुन र जनार्दन शर्मा, सचिव चक्रपाणि खनाल माओवादी लडाकुका डेपुटी कमान्डर थिए । नन्दबहादुर २०७२ कात्तिकदेखि २०७९ चैतसम्म उपराष्ट्रपति थिए । त्यसयता उनी कुनै राजनीतिक कार्यक्रममा सहभागी भएका थिएनन् ।"
कांग्रेससँगको गठबन्धनबारे समीक्षा गर्दै एमाले,"काठमाडौं (कास) एमालेले कांग्रेससँग सत्ता गठबन्धन गरेपछि सुरु भएको राजनीतिक कोर्सको समीक्षा गर्ने भएको छ । आइतबारदेखि सुरु हुने एमालेको केन्द्रीय कमिटी बैठकले कांग्रेससँग सहकार्यको समीक्षा गरी आगामी कार्ययोजना बनाउने तयारी गरेको हो ।पार्टी अध्यक्ष तथा प्रधानमन्त्री केपी शर्मा ओलीले बैठकमा पेस गर्ने राजनीतिक प्रतिवेदनमा कांग्रेसएमाले सरकारका उपलब्धि र कमजोरी समीक्षा गरी आगामी कार्यक्रम प्रस्ताव गर्ने सूची छ । एमाले उपमहासचिव प्रदीप ज्ञवालीले राजनीतिक प्रतिवेदनलाई केन्द्रीय कमिटीमा प्रस्तुत गर्ने निर्णय गरेको बताए । अध्यक्षको राजनीतिक प्रतिवेदनमा सरकारका कामको समीक्षा, पार्टी संगठन निर्माण र आगामी कार्यक्रम तय छ । कांग्रेससित गठबन्धनको राजनीतिक कोर्स सुरु भएपछि पहिलो पटक बस्न लागेको केन्द्रीय कमिटीले समीक्षा गर्नेछ, उनले भने, यो गठबन्धनको औचित्य, आवश्यकता, अवसर र चुनौतीबारे प्रतिवेदनमा उल्लेख छ ।प्रचार विभाग प्रमुख राजेन्द्र गौतमले केन्द्रीय कमिटीमा मुख्यगरी दुई प्रस्तावमा छलफल हुने बताए । गठबन्धन सरकारको कामका उपलब्धि, आगामी दिनमा गर्नुपर्ने काम र एमालेलाई राष्ट्रिय शक्ति बनाउने विषय मुख्य प्रस्ताव रहेको उनको भनाइ छ । सरकारले गरेका काम र आगामी दिनमा प्रभावकारी बनाउन गर्नुपर्ने योजनाहरूमाथि छलफल हुनेछ, उनले भने, सरकारका कामलाई प्रभावकारी बनाउन पार्टीका विभागहरूले मन्त्रीहरूलाई ध्यानाकर्षण गराउने गरी कार्यसूची तय हुन्छ ।केन्द्रीय कमिटीले वडातहसम्म सञ्चालन गर्ने तीनमहिने अभियानको ढाँचा बनाउनेछ । तीन महिना जरा केन्द्रित अभियानमा नेताहरू खट्ने निर्णय हुनेछ, उनले भने, संगठनका कहाँ कमजोरी छन् ? जनताको चासो र गुनासो के छ ? ती सबै विवरण संकलन गरी सम्बोधन गर्ने प्रयास हुनेछ । अध्यक्ष ओलीको राजनीतिक प्रतिवेदनमा चीन भ्रमण र संयुक्त राष्ट्रसंघको महासभामा भारतका प्रधानमन्त्री नरेन्द्र मोदीसँग भएको साइडलाइन बैठकको समीक्षा हुनेछ । केन्द्रीय कमिटीले सरकार, पार्टी र नेतृत्वविरुद्ध भएका कुप्रचार, षड्यन्त्र र घेराबन्दीको प्रतिवाद गर्ने निर्णय अनुमोदन गर्ने तयारी छ ।"
प्रमुख राजमार्गमा ट्रमा सेवा कहिले ?,"(काठमाडौं)सरकारले प्रमुख राजमार्गका बढी दुर्घटनाग्रस्त क्षेत्रमा ट्रमा सेवा विस्तार गर्ने घोषणा गरेको ४ वर्ष बितेको छ । तर सेवा विस्तारका लागि बढी दुर्घटना हुने स्थानको पहिचान र नक्सांकन नै थालिएको छैन । प्रमुख राजमार्गमा ट्रमा सेवा नहुँदा सडक दुर्घटना परेका अधिकांश घाइते उपचारका लागि काठमाडौं आउनुपर्ने बाध्यता छ । समयमा उपचार नपाउँदा कतिपय घाइतेले ज्यान गुमाउने गरेका छन् ।मुलुकका मुख्य राजमार्गमा पूर्वपश्चिम, पृथ्वी, बीपी, त्रिभुवन, अरनिको, मेची, कोशी, सगरमाथा, सिद्धार्थ, राप्तीलगायत छन् । महानगरीय ट्राफिक प्रहरी महाशाखाका अनुसार विगत १० वर्षमा सडक दुर्घटनामा परेर २४ हजार ९५ जनाले ज्यान गुमाएका छन् भने ५० हजारभन्दा बढी गम्भीर घाइते भएका छन् । आर्थिक वर्ष २०८०८१ मा मात्र २ हजार ३ सय ६९ जनाको सडक दुर्घटनामा परेर मृत्यु भएको महाशाखाले जनाएको छ । यसरी हेर्दा सडक दुर्घटनाका कारण हरेक दिन ७ जनाको मृत्यु हुने गरेको छ । सरकारले आर्थिक वर्ष २०७७७८ को नीति तथा कार्यक्रममार्फत प्रमुख राजमार्गमा ट्रमा सेवा विस्तार गर्ने घोषणा गरेको थियो । सरकारले ट्रमा सेवा सञ्चालनमा ल्याउने सम्बन्धमा २०७७ मा कार्यविधि पनि बनाएको थियो । ट्रमा सेवा सञ्चालन कार्यविधि २०७७ को दफा ६ मा भौतिक पूर्वाधार तथा यातायात मन्त्रालयसँग समन्वय गरी बढी दुर्घटना हुने स्थानलाई नक्सांकन गरी पायक पर्ने स्थानमा रहेको स्वास्थ्य संस्थामा ट्रमा उपचारको व्यवस्था मिलाउनुपर्ने उल्लेख छ । भौतिक पूर्वाधार तथा यातायात मन्त्रालयका प्रवक्ता सुशीलबाबु ढकालले स्वास्थ्य मन्त्रालयले चाहेको खण्डमा दुर्घटनाग्रस्त क्षेत्रको अध्ययनका लागि समन्वय गर्न तयार रहेको बताए ।कार्यविधिमा ट्रमा सेवालाई १ देखि ५ तहमा वर्गीकरण गरिएको छ । सबैभन्दा माथिल्लोस्तरको पाँचौं तहको सेवामा २४ घण्टा खटिने मेडिकल अफिसर, फिजिसियन डाक्टर, हेल्थ असिस्टेन्ट, तालिम प्राप्त नर्स, पारामेडिक्स, एक्सरे टेक्निसियन रहनुपर्ने व्यवस्था छ । उपकरणमा भेन्टिलेटर, मनिटर, स्पाइनल ब्याक वार्ड, अपरेसन थिएटर, एक्सरे, ईसीजीलगायत हुनुपर्ने मापदण्ड छ । विज्ञहरूका अनुसार सामान्यतया सुविधासम्पन्न एउटा ट्रमा युनिट सञ्चालनमा ल्याउन १५ देखि २० करोड रुपैयाँ आवश्यक पर्छ । एउटा एम्बुलेन्स मात्रै एक करोड रुपैयाँ पर्छ । अपरेसन थिएटर बनाउन एक करोडभन्दा बढी खर्च हुन्छ । स्वास्थ्य मन्त्रालयले भने आवश्यक अध्ययनलगायतका तयारीसमेत नगरी चालु आर्थिक वर्षमा विभिन्न ठाउँमा भवन बनाउन भन्दै २३ करोड रुपैयाँ बजेट विनियोजन गरेको छ । मन्त्रालयले चालु आर्थिक वर्षमा भवन बनाउन धादिङको बेल्खु र कैलालीको लम्कीमा ५०५० लाख रुपैयाँ, पश्चिम नवलपरासीको बर्दघाट र डोटीको जोरायल गाउँपालिका२ बुडरमा एकएक करोड रुपैयाँ छुट्याएको छ । पूर्व नवलपरासीको देवचुलीमा ५ करोड, बाराको पथलैयासिन्धुलीको कमलामाई शिवनगरमा २ करोड, रूपन्देहीको सैनामैना नगरपालिका ४ करोड, दैलेखको राकम कर्णाली ६ करोड र डडेलधुरा अस्पतालका लागि ३ करोड रुपैयाँ विनियोजन गरिएको छ । तर नक्सांकन र जग्गा प्राप्तिजस्ता तयारी नहुँदा विनियोजित बजेट खर्च हुने स्थिति छैन । मन्त्रालयले बहुवर्षीय ठेक्काका लागि स्रोतसमेत सुनिश्चित गरेको छैन । सहरी विकास तथा भवन निर्माण विभागका सिनियर डिभिजनल इन्जिनियर दीपक श्रेष्ठले अधिकांश स्थानमा भवन बनाउन जग्गाकै समस्या रहेको बताए । अहिले छुट्याइएको बजेटले भवन निर्माण सम्पन्न गर्न गाह्रो पनि छ, उनले भने, आधा बनाएर छोड्नुपर्ने देखिएकाले स्वास्थ्य मन्त्रालयले बहुवर्षीय ठेक्काको स्रोत सुनिश्चितता नगरेसम्म काम अगाडि बढाउन कठिनाइ छ ।स्वास्थ्य मन्त्रालयका प्रवक्ता डा प्रकाश बुढाथोकीले अध्ययन गरेर बजेट छुट्याउनुपर्नेमा त्यसो नभएको स्वीकार गरे । अहिले स्थानीय तथा प्रदेश सरकारले माग गरेबमोजिम बजेट विनियोजन गरिएको हो, उनले भने, अध्ययन गरेर बजेट विनियोजन गर्न सके ट्रमाका बिरामी उपचारलाई राजधानी धाउनुपर्ने बाध्यता हट्छ । राष्ट्रिय ट्रमा सेन्टरका पूर्वनिर्देशक डा सन्तोष पौडेल बजेट टुक्र्याएर विनियोजन गर्नुभन्दा प्रत्येक वर्ष एउटा राजमार्गमा एउटा मात्र ट्रमा सञ्चालन सुरु गर्न अघि बढ्नुपर्ने बताउँछन् । चालु आर्थिक वर्षमा छुट्याइएको २३ करोड रुपैयाँले दुई वटासम्म ट्रमा युनिट सञ्चालन गर्न सकिने उनको भनाइ छ । नयाँ भवन बनाएर छुट्टै युनिट स्थापना गरे पनि केही गरी ट्रमाका बिरामी महिनौं दिनसम्म नआए खर्च धान्न सकिँदैन । त्यस्ता युनिटमा ठूलो दुर्घटना भएर एकै पटक धेरै बिरामी आए उपचार गराउन पनि गाह्रो हुन्छ, उनले भने ।"
शैक्षिक सुधारको माग गर्दै सातादेखि माइतीघरमा उभिएर धर्ना,"(काठमाडौं)सार्वजनिक शिक्षा सुधारको माग राख्दै समाजवादी विद्यार्थी युनियनका अध्यक्ष नेत्र चापागार्इं एक सातादेखि माइतीघर मण्डलामा दिनभर उभिएर धर्नामा छन् । सात वटै प्रदेशको राजधानीमा २२ दिन उभिएर धर्ना दिएपछि यही पुस १४ देखि माइतीघरमा उभिन थालेका हुन् । पुसको चिसोमा उनी सडकपेटीछेउ बिहान १० देखि साँझ ५ बजेसम्म उभिन्छन् । दैनिक ७ घण्टा उभिँदा खुट्टा सुन्निन थालिसकेको छ । तर शिक्षा मन्त्रालयले माग र धर्नाप्रति कुनै सुनुवाइ गरेको छैन, उनले भने । उच्चस्तरीय शिक्षा आयोगको प्रतिवेदन २०७५ को सुझावअनुसार शिक्षा ऐन शीघ्र जारी हुनुपर्ने उनको मुख्य माग छ । उनका १५ बुँदे मागमध्ये अधिकांश सामुदायिक विद्यालय सुधारमा केन्द्रित छन् । गत जेठमा पनि उनले माइतीघरमा उभिएर दुई सातासम्म धर्ना दिएका थिए । तत्कालीन शिक्षामन्त्री सुमना श्रेष्ठसँग सम्झौता भएपछि धर्ना टुंगिएको थियो । ६ महिनासम्म सम्झौता कार्यान्वयन गर्न शिक्षा मन्त्रालयले तत्परता नदेखाएपछि पुनः धर्ना थालेको उनले सुनाए । शिक्षा सचिव दीपक काफ्लेले धर्ना बसेकोबारे जानकारी नभएकाले बुझेर मात्रै प्रतिक्रिया दिन सकिने बताए ।गत असोजमा शिक्षामन्त्री विद्या भट्टराईलाई सम्झौता कार्यान्वयन गर्न आग्रह गर्दै १४ बुँदे सुझाव दिएको चापागाईंको भनाइ छ । सुनुवाइ नभएपछि भट्टराईकै गृहसहर पोखराबाट धर्ना थालेर उनी धनगढी, जनकपुर हुँदै संघीय राजधानी काठमाडौं आइपुगेका हुन् । प्रारम्भिक बालविकास (ईसीडी) शिक्षालाई विद्यालय संरचनामा ल्याउनुपर्ने, विद्यार्थीलाई दिइने वार्षिक ४ सय रुपैयाँ छात्रवृत्ति बढाउनुपर्ने, सामुदायिक विद्यालयलाई सय युनिटसम्म बिजुली र पानी निःशुल्क उपलब्ध गराउनुपर्ने उनको माग छ । यस्तै, विद्यालयले पाउने प्रशासनिक खर्च लगायत रकम बढाउनुपर्ने, निःशुल्क शिक्षा उपलब्ध गराउनुपर्ने, शिक्षकलाई दलगत संगठनमा आबद्ध हुन दिन नहुने, पहाडी जिल्लाहरूमा आवासीय विद्यालय सञ्चालन गर्नुपर्ने, सामुदायिक विद्यालयका प्रधानाध्यापकले पाउने मासिक भत्ता वृद्धि गर्नुपर्ने, शिक्षा सुधारमा बजेट अभाव भए शैक्षिक सुधार कोष बनाउनुपर्नेलगायत माग उनले अघि सारेका छन् ।उनको धर्नामा राजनीतिक दल, सांसद, विद्यार्थी संगठन, नागरिक अभियन्ता, शिक्षक महासंघ, ईसीडी शिक्षक र विद्यालय कर्मचारीले पनि ऐक्यबद्धता जनाउँदै आएका छन् । विद्यालय शिक्षासम्बन्धी विधेयक अघिल्लो सरकारकै पालामा संसद्मा दर्ता भए पनि पारित हुन सकेको छैन । संसद्को शिक्षा तथा समितिमा विधेयक विचाराधीन छ । समितिले प्रदेशस्तरमा सुझाव संकलन गरिरहेको छ । विधेयकमा ईसीडी शिक्षालाई विद्यालय शिक्षाको संरचनामा समावेश गरिएको छैन । चापागाईंले भने विद्यालय शिक्षाको मान्यता दिनुपर्ने र ईसीडी शिक्षा सरकारको प्राथमिकताको विषय हुनुपर्ने माग अघि सारेका छन् ।ईसीडी शिक्षा सुधार हुन सकेमात्र समग्र शिक्षामा सुधार आउने उनले जनाए । ईसीडी शिक्षामा राज्यले लगानी बढाउनुपर्ने, त्यहाँ पढाउने शिक्षकलाई आकर्षक सेवासुविधा दिनुपर्ने उनको माग छ । ३५ हजार ईसीडी शिक्षकलाई न्यून पारिश्रमिकमा सरकारले काममा लगाएको छ । उनीहरूले मासिक १५ हजार मात्र तलब पाउँछन् । अहिले कांग्रेसएमालेको दुई तिहाइको सरकार छ । यो सरकारले चाह्यो भने शिक्षामा सुधार गर्न सम्भव छ, उनले भने, उहाँहरूलाई सार्वजनिक शिक्षा सुधार गर्न कसले रोकेको छ ? २०६० सालदेखि विपन्न विद्यार्थीलाई वार्षिक ४ सय रुपैयाँ मात्र छात्रवृत्ति दिँदै आएकोमा त्यसलाई बढाउनुपर्ने उनको माग छ । २०५२ सालदेखि प्रधानाध्यापकले मासिक २ सय भत्ता पाउँदा रहेछन्, उनले भने, वडा कार्यालयले सञ्चालन खर्च २ लाख पाउँछ । विद्यालयले १० हजार मात्र पाउँछ । सार्वजनिक शिक्षा सुधारमा राज्यले ध्यान नै नदिने उनले गुनासो गरे । एक महिनालाई पनि नपुग्ने विद्यालय सञ्चालन खर्च वृद्धि गरी कम्तीमा १ लाख बनाउनुपर्ने उनको सुझाव छ । सहरका ठूला विद्यालयमा पानी र बिजुलीको बिल नै मासिक एक लाखभन्दा बढी उठ्छ, उनले भने, सरकारले मन्दिरमा निःशुल्क बिजुली दिन्छ । विद्यालयलाई मासिक १ सय युनिट बिजुली निःशुल्क किन दिन सक्दैन ? माध्यमिक शिक्षा निःशुल्क भने पनि परीक्षा, प्रमाणपत्रको नाममा सरकारले नै शुल्क लिने गरेकामा चापागार्इंले असन्तुष्टि जनाए । सरकारले हाम्रो माग पूरा गर्न बजेट चाहिन्छ तर छैन भन्छ, यसको पनि विकल्प दिएका छौं । शैक्षिक सुधार कोषमा १० अर्ब रकम जम्मा गर्न सकिन्छ । त्यसका लागि सीएसआर (कम्पनीहरूले जनहितका काममा गर्ने लगानी) लाई सदुपयोग गर्नुपर्छ ।"
अदालतमाथि प्रश्न गर्नु मिडियाको धर्म,केसी पूर्वन्यायाधीश हुन् ।
लेखा समिति सभापतिवरपर सिर्जित ठगीको लेखाजोखा,"प्रतिनिधिसभाको सार्वजनिक लेखा समितिका सभापति ऋषिकेश पोखरेलले ठगीको आरोप लागेका आफ्ना स्वकीय सचिव अनिलकुमार पोखरेललाई जिम्मेवारीबाट मुक्त गरेका भए पनि उनी प्रश्नबाट मुक्त छैनन् । किनकि, अनिलको ठगीबारे नेता पोखरेल र पार्टीलाई पहिल्यै जानकारी छँदाछँदै उनलाई संरक्षण दिएर जिम्मेवारी दिनु नै अक्षम्य छ । अर्कोतिर, अनिलले झन्डै दशकअघि नै माथिसम्म राजनीतिक पहुँच रहेको भनेर ठगी गर्न सकेका थिए । स्वकीय सचिवको सवाल मात्रै होइन, श्रीमती अञ्जला जोडिएको सहकारी ठगीमा पनि पोखरेलले राज्यशक्ति दुरुपयोग गरेर अनुसन्धान प्रभावित गरेको सन्दर्भ पनि यहीं जोडिन्छ । वरपर सिर्जना भइरहेका ठगी र अनुसन्धानमा भएको अवरोधले लेखा समिति सभापतिका रूपमा पोखरेलको नैतिक धरातल कमजोर बनाउँछ ।एमाले मोरङ जिल्ला कमिटी सदस्यसमेत रहेका अनिल पोखरेलले एमबीबीएसको प्रवेश परीक्षामा उत्तीर्ण गराइदिने भन्दै सप्तरीका एक छात्राका बुबा बौआलाल चौधरीबाट ३८ लाख ८० हजार रुपैयाँ लिएको आरोप लागेको छ । अनिलले माथिसम्म पहुँच रहेको विश्वास दिलाएर पैसा लिएका थिए । तर एमबीबीएसका लागि नाम ननिस्केको, अनिलले पटकपटक पैसा फिर्ता गर्छु भने पनि नगरेको बरु हुलहुज्जत गरी बौआलालले नै ५० लाख ऋण लिएको लिखतमा हस्ताक्षर गराएपछि उनी न्यायको खोजीमा लागेका थिए । ५० लाख ऋणको लिखत बदर गरी आफ्नो ३८ लाख ८० हजार रकम फिर्ता गराइदिन र कानुनी कारबाही गरिदिन माग गर्दै जाहेरी लिएर गएको भए पनि उनलाई प्रहरी र सरकारी वकिलको कार्यालयबाट सहयोग प्राप्त भएन । सबैतिरबाट बेवास्ता गरिएपछि उच्च अदालत विराटनगरमा निवेदन दिएर अनिलमाथि ठगीमा अनुसन्धान गर्नका लागि प्रहरी र वकिल कार्यालयका नाममा परमादेश माग गरेका थिए । सोहीअनुसार पुस ११ मा उच्च अदालत विराटनगरले अनिलमाथि ठगी मुद्दामा अनुसन्धान गर्न परमादेश जारी गरेको हो ।सभापति पोखरेलले अनिलमाथिका आरोपहरूको अनुसन्धानमा सहयोग पुगोस् भन्ने उद्देश्य राखेर जिम्मेवारीबाट हटाएको पत्र शुक्रबार सचिवालयलाई पठाएका छन् । त्यसक्रममा उनले भ्रष्टाचारजन्य क्रियाकलापमा संलग्न जोकोहीमाथि निष्पक्ष छानबिन र दोषीउपर कडा कारबाही हुनुपर्छ भन्ने आफ्नो मान्यता रहेको उल्लेख गरेका छन् । तर उच्चको परमादेश पुस ११ मै प्रमाणीकरण भएकामा शुक्रबारसम्म सभापति पोखरेलको स्वकीय सचिवमा अनिल पोखरेलले नै काम गरिरहेका थिए । ८ दिनपछि उनलाई जिम्मेवारीबाट हटाए, यसबारे समाचार सार्वजनिक हुन थालेपछि मात्रै । त्यसैले सभापति पोखरेलले गरेको दाबी र उनको व्यवहारबीच मेल खाँदैन । त्यसो त यो विषय पछिल्लो ८ दिनको मात्रै होइन । अनिल ठगी आरोपी भएको विषय नयाँ थिएन । बौआलालले एमाले मोरङको जिल्ला अधिवेशनताका पनि अनिलको ठगी धन्धाबारे ध्यानाकर्षणसहित निवेदन दिएकाले एमालेको संस्थागत जानकारीमै थियो । तर उनले संरक्षण पाए । सार्वजनिक लेखा समितिका सभापतिकै स्वकीय सचिव हुने मौका पनि पाए । विवादित र आरोपित व्यक्तिलाई पदीय अवसर दिएका सभापति पोखरेलमाथि पनि नैतिक र राजनीतिक प्रश्न उठ्छ । प्रहरीले जाहेरी दर्ता गर्न अस्वीकार गर्नुमा आरोप कमजोर भएर होइन, अनिलको पक्षबाट परेको दबाब बलवान् थियो । पीडितले न्याय खोज्न गरिरहेको प्रयत्नलाई वर्षौंसम्म निस्तेज बनाउने शक्तिको स्रोत पोखरेल होइनन् भने को हो ? त्यसैले यसको जवाफदेहिता पनि उनीसँग मागिनुपर्छ ।त्यसो त सभापति पोखरेल विवादमा परेको यो नयाँ विषय होइन । सहकारी ठगीमा उनकी श्रीमती अञ्जला कोइराला मुछिएकी छन् । तर यसको पनि केन्द्रमा ऋषिकेश नै छन् । ऋषिकेशले श्रीमती कोइरालालाई अघि सारेर मोरङमा स्थापना गरेको उमागौरी कृषि सहकारी संस्था खोलिएको र ११ करोड हिनामिना गरेपछि पोखरेल पत्नी अञ्जलासहितका सञ्चालक कालोसूचीमा परेका थिए । सहकारीमा संकट आउन थालेपछि अञ्जला भने बाहिरिएकी थिइन् । अञ्जलामाथि सहकारी ठगीमा जिल्ला अदालतबाट पक्राउ पुर्जी जारी भएयता भने फरार छिन् । उनलाई ऋषिकेशले नै सहकारीमा अघि सारेका थिए भन्ने संस्थाका सञ्चालकहरूको दाबी छ । विद्यालयको शिक्षकसमेत रहेकी फरार अञ्जलाको बिदा थप्न ऋषिकेशले दबाबसमेत दिएका थिए । यी दुवै प्रकरणमा उनको भूमिका उनले सम्हालिरहेको पदले माग गर्ने आचरणअनुरूप छैन । स्वयं अनिल नै एमाले मोरङ जिल्ला कमिटी सदस्य हुन्, उनलाई जिम्मेवारी दिने र राजनीतिक संरक्षण गर्ने ऋषिकेश पनि पार्टीकै तर्फबाट सार्वजनिक लेखा समिति सभापति छन् । उनैले शिक्षकसमेत रहेकी आफ्नी श्रीमतीलाई सहकारीमा जोड्दै त्यहाँ रकम हिनामिना हुने परिस्थितिसम्म पुर्याएका छन् । उनले पक्राउ पुर्जी जारी भएकी श्रीमतीलाई फरारै राख्न भूमिका खेलिरहेका छन् । यो समग्र घटनाक्रमले सरकारको नेतृत्व गरिरहेका प्रधानमन्त्री केपी शर्मा ओली र उनको दल एमालेको भूमिका स्वाभाविक परीक्षणमा छ । सरकार र एमालेले ठगीका आरोप लागेका यी व्यक्तिमाथि निष्पक्ष अनुसन्धान हुन्छ भन्ने विश्वास दिलाउनुपर्छ । सुशासनको नारा बोलीमा त देखिन्छ नै, व्यवहारमा देखिन्छ कि देखिँदैन भन्ने लेखा समिति सभापतिवरपर भइरहेका घटनाक्रमप्रति सरकारको व्यवहारले निर्धारण गर्नेछ ।"
सुधारका कुरा निर्वाचन प्रणालीबाट,"चुनाव लोकतन्त्रको सुन्दर पक्ष पक्कै हो । तर हाम्रोजस्तो देशको सन्दर्भमा यो पनि घाँटी हेरी हाड निल्ने उखानलाई सार्थक बनाउने खालको हुनुपर्ने हो । एक त हाम्रो देशमा संविधानतः जनप्रतिनिधिकै संख्या बढी छ । त्यसमा पनि प्रत्यक्ष निर्वाचन प्रणालीमा उम्मेदवार बनेर जित्नका लागि तलदेखि माथिसम्मका पदका लागि टिकट पाउनेदेखि लिएर जित्नलाई समेत अस्वाभाविक खर्च हुने गरेको छ । त्यसैले यसलाई सुधार गर्न संघीय व्यवस्थापिकाअन्तर्गत प्रत्यक्ष निर्वाचन प्रणाली नै हटाएर त्यसका लागि तोकिएको एक सय पैंसट्ठी सिटका लागि समानुपातिक निर्वाचन प्रणाली मात्र राख्ने व्यवस्था गर्नु वाञ्छनीय छ । यति गरेपछि सम्पूर्ण देशलाई एक निर्वाचन क्षेत्र मानी राजनीतिक दललाई मत दिएर आउने एक सय दस सदस्य र त्यसमा नेतागणका आसेपासे तथा नातागोतालाई घुसाइने निन्दनीय खेल स्वतः बन्द हुनेछ । त्यस्तै, राष्ट्रिय सभा र प्रदेशसभा पनि खारेज गरिनुपर्छ । सांसदलाई मन्त्री बनाइनु हुँदैन । जिल्ला समन्वय समितिको पनि काम छैन । नेताको औषधोपचार र विदेश भ्रमण राज्यकोषबाटै व्यहोर्ने हो भने पनि मितव्ययी हुनुपर्छ । गाउँगाउँमा सहकारीः घरघरमा भकारी ले काम दिएन । अब एक स्थानीय तहः एक उत्पादन कार्यक्रम कार्यान्वयन गरिनुपर्छ । इन्द्रकुमार श्रेष्ठ, हालः सिर्जनानगर, भक्तपुर"
सचिन गुमाएपछिको पाठ,"मिठो बोली, निश्चल हाँसो र अद्भुत क्षमताले नेपालीको मन जितेका बाल गायक सचिन परियार आज हामीसँग छैनन् । सचिनले बाल्यकालको रमाइलो अनुभूति गर्न पाएनन् । गरिबी, कमजोर शारीरिक अवस्था र पारिवारिक लापरबाहीले उनलाई सधैं असुरक्षित बनायो । आफ्नै बुबाले सहानुभूतिका नाममा उठाएको सहयोगलाई दुर्व्यवहार गरेर सचिनको जीवनको उज्यालोलाई मेटाए । एउटा अबोध बालकलाई सहारा दिनुपर्ने परिवार र समाज नै उनका लागि भार बन्दा, उनले समयमै उपचार पाउने अवसरसमेत गुमाए ।भाइरल हुने नाममा सामाजिक सञ्जालले सचिनलाई व्यापारको साधन बनायो । उनका पीडा, आँसु र भिन्नतालाई मनोरञ्जनको सामग्री बनाइयो । युट्युबरहरूले आफ्नो भ्युज र आम्दानीको स्रोत बढाउन उनको दुःखलाई बिक्रीयोग्य सामग्रीमा रूपान्तरण गरे । हरेक दिन गीत गाउन, नाच्न लगाउँदा र विभिन्न कार्यक्रममा घुमाइँदा सचिनको बालसुलभ मनमस्तिष्कले आफूलाई बुझ्नै पाएन । समाजको यो स्वार्थी व्यवहारले केवल सचिनको जीवनलाई सुकाएन, हाम्रो नैतिकतामाथि पनि गम्भीर प्रश्न खडा गर्यो ।यो घटनाले राज्य, समाज र अभिभावकको विफलतालाई छर्लंग पारेको छ । बालबालिकाको अधिकार संरक्षणमा हाम्रो असफलता देखिएको छ । गरिबीले थिचिएका र अभिभावकत्व गुमाएका बालबालिकाका लागि न त राज्यले कुनै भरपर्दो व्यवस्था गर्न सक्यो, न त समाजले नै संवेदनशीलता देखायो । सचिन जस्ता प्रतिभावान् बालकलाई सही मार्गदर्शन र संरक्षण दिन सकेको भए उनको जीवन अझै धेरै उज्यालो बन्न सक्थ्यो । सचिन, तिमीले सामना गरेका पीडा अब हाम्रा लागि गम्भीर पाठ बनून् । तिमीले देखाएको प्रतिभा र मुस्कान कहिल्यै बिर्सन सकिँदैन । तिम्रो दुःखान्तले अब अरू बालबालिकाका सपनालाई चुँडिनबाट रोक्न प्रेरणा बनोस् । यो समाजले तिमीलाई जोगाउन सकेन, तर तिम्रो कथा हाम्रा मनमा सधैं जिउँदै रहन्छ । सन्तोष सिम्खडा, जापान टोकियो"
खै नो भोट को अधिकार ?,"नेपालको संविधान २०७२ पछिको दोस्रो आम चुनावपश्चात् बनेको ठूला दुई दल सम्मिलित गठबन्धन सरकारप्रति जनता खुसी छैनन् । नो भोट को विकल्प उपलब्ध नहुँदा उम्मेदवार नै नभएको पालिकामा पनि आफ्नो मन परेको चुनाव चिह्नमा भोट खसालेको भेटियो । पछि यो बदर भयो । दलहरूले उठान गरेका कुनै पनि उम्मेदवार मतदाताको बुझाइमा स्वीकार्य भएनन् भने त्यस्तो अवस्थाका लागि नो भोटको विकल्प थिएन । स्वतन्त्र उम्मेदवारले भोट पाउनुको एउटा कारण यो पनि हो । त्यसैले पनि सरकार र निर्वाचन आयोगले नो भोटको अधिकार जनतालाई दिलाउनुपर्छ । निर्वाचन जसरी भए पनि जित्नैपर्ने मनसाय भएर दलहरूले बनाएको केन्द्रीय गठबन्धनलाई जनवर्गले मन पराएनन् । नो भोटको अधिकार कानुनले व्यवस्था गरे आगामी २०८४ को चुनावमा दल आफ्नो आचरण बनाएर मात्र जनतामाझ जान बाध्य हुनेछन् । लोकतान्त्रिक गणतन्त्रलाई संस्थागत गर्न दलको विकल्प, दलहरू नै हुन्, अरू होइन । जनविश्वास जित्न नेताहरूले जनभावनाअनुरूप काम गर्नुपर्छ । समाजको नेतृत्व गर्ने जुनसुकै दलबाट चुनावमा उठे पनि असल र सक्षम हुनुपर्छ । सर्वोच्च अदालतले जनतालाई नो भोटको अधिकार कानुन बनाएरै सुरक्षित गर्न सरकार र निर्वाचन आयोगको नाममा विगतमा आदेश दिइसकेको थियो । तर दल र आयोगले सर्वोच्चको आदेश कार्यान्वयन गरेनन् । विगतमा स्थानीय तह निर्वाचनमा नो भोटको महत्त्व महसुस गरिएको थियो । नो भोटको अधिकारको अर्थ नै दलहरूलाई जनताले दिने पृष्ठपोषक हो । आचरण सुधार्ने मौका हो । नो भोटको अधिकार नसुम्पेमा नेपाली जनताले प्रत्यक्ष जननिर्वाचित कार्यकारी प्रधानमन्त्री वा राष्ट्रपति माग गर्नेछन् । सुमनकुमार रेग्मी, कुपण्डोल, ललितपुर"
भूतपूर्वको राजनीतिक लोभ,"पूर्वराष्ट्रपति, पूर्वउपराष्ट्रपति वा कुनै महत्त्वपूर्ण पदबाट विश्राम लिएपछि राजनीतिमा सक्रिय हुनु नैतिकताहीन हो । पूर्वराष्ट्रपति विद्या भण्डारी हिजोआज एमालेको सक्रिय राजनीतिमा लागेको छनक पाइन्छ । हुन त उनी राष्ट्रपति रहेकै बेलामा पनि एमालेको सल्लाहकार जस्तै भूमिका निभाउँथिन् । अहिले पूर्वउपराष्ट्रपति नन्दबहादुर पुन पनि माओवादीको सक्रिय राजनीतिमा लाग्ने खबर सुन्न थालेका छौं । जति सम्मानित पद दिए पनि त्यसको महत्त्व नबुझी फेरि राजनीतिक खेलमा लाग्ने यस्ता भूतपूर्वहरूको सुविधा राज्यले खोस्नुपर्छ र त्यसको क्षतिपूर्ति पनि भराउनुपर्छ । नैतिकता कानुनभन्दा माथि हुन्छ । हेमन्त न्यौपाने, अरुणखोला, नवलपरासी (पूर्व)"
मनमौजी नेताहरू,"जनताका पक्षमा संविधान संशोधन गर्नेसरकार बनाउँदाका कुरा अहिले भुसुक्कै बिर्सने नेतागणलाई काम लाग्ने, दल फुटाउने खालको अध्यादेश ल्याउने जनतालाई काम लाग्ने विधेयक त्यत्तिकै थन्क्याएर राखिछाड्ने ।सकेसम्म मन्त्रालय र मन्त्रीको संख्या बढाउनेसँगै, आफ्ना सुविधा पनि बढाउन ढिलाइ गर्दै नगर्नेजनतालाई कर लगाउने वैदेशिक ऋण झन्झन् बढाउने प्रत्येक नागरिकका थाप्लामा पनि ऋणको भार झनै बढाउने ।भन्दाखेरि, भ्रष्टाचारीको मुखै हेर्दिन भन्दै गर्नेगर्ने बेलामा, चर्चित काण्ड र अनेक प्रकरणलाई वास्तै नगर्नेयुवा जनशक्तिलाई विदेशतिर श्रम गर्न वा लडाइँमा पठाउनेगाउँ, सहर गर्दागर्दै देशलाई नै रित्तो पार्दै लाने ।आफू सत्तामा रहेका बेला कामै नगरी समय बिताउने सत्ताबाहिर भएपछि अरूलाई दोष दिएर समय बिताउनेहामी जनता खिन्न भएर देशको माटोमा पसिना बगाउनेसुविधाभोगी नेतागणचाहिँ मनमौजी बन्दै समय बिताउने । अनिमेष पाठक, सिद्धिचरण मार्ग, ओखलढुंगा"
"थिति बसाउने विषयमा बाहिरबाट जति साथ छ, पार्टीभित्रबाट त्यति छैन","दलीय राजनीतिले शिक्षा क्षेत्र कमजोर बनेको गुनासो व्याप्त छ । विश्वविद्यालयलगायतका शैक्षिक संस्थाहरूमा योग्यताभन्दा भागबन्डालाई प्राथमिकता दिने परिपाटीले वर्षौंदेखि निरन्तरता पाउादै आएको छ । सरकार बदलिएपिच्छे फेरिने मन्त्रीहरूले शिक्षा क्षेत्र सुधारका चोटिला कुरा गर्छन् । तर मन्त्रीबाट हटेको दिन आफ्नो कार्यकालमा भएका सुधारका कुनै विषय निर्धक्कसाथ भन्न सक्दैनन् । शिक्षा क्षेत्रमै पेसागत अभ्यास गरेर राजनीतिमा आएकी विद्या भट्टराईले ६ महिनादेखि शिक्षा मन्त्रालयको नेतृत्व सम्हालिरहेकी छन् । शिक्षा क्षेत्रका बेथिति सुधार्न उनले के गरिरहेकी छन् ? यसै सन्दर्भमा कान्तिपुरका दुर्गा खनाल र सुदीप कैनीले भट्टराईसँग गरेको कुराकानीःउपप्राध्यापकको पेसागत पृष्ठभूमिबाट राजनीतिमा आएर अहिले शिक्षा मन्त्रालय सम्हालिराख्नुभएको छ । करिब ६ महिनाको अनुभूति कस्तो छ ? उपप्राध्यापक भएर मैले चार वर्ष काम गरेकी थिएँ । तर शिक्षा क्षेत्रका धेरै ठाउँमा जोडिएँ । २०६३०६४ तिर शिक्षकले तलब नपाउने अवस्था थियो । जुन मनोविज्ञानभित्र शिक्षकहरू बाँचिराखेका हुन्थे, त्यो अवस्था आज पनि उस्तै रहेछ । मैले काठमाडौं, पोखराका निजी, सामुदायिक, आंगिक तीनवटै क्याम्पसमा १४ वर्ष पढाएँ । धेरै समय आंशिक शिक्षक भएँ । आंशिक शिक्षकको सवाल त्यतिबेला जस्तो पेचिलो थियो, आज पनि त्यस्तै छ । मैले जे भोगें, त्योभन्दा फरक ठाउँमा विश्वविद्यालय अझै प्रवेश गरिसकेको रहेनछ । विश्वविद्यालयहरूमा छुट्टै खालका समस्या छन् । त्यसका बारेमा जिम्मेवारी कसैले पनि नलिने अवस्था छ । समस्या नआउँदा नियन्त्रण गर्न खोज्ने, समस्या आउँदा स्वायत्त हो भन्ने । पेसामा हुँदा मैले कतिपय कुरालाई इन्कार पनि गर्न सक्थें होला । बेवास्ता पनि गर्न सक्थें होला । आज ती सबै कुरालाई स्वीकार गर्दै व्यवस्थित पार्न लाग्दै छु । तपाईंले सुधारका लागि प्रस्थानबिन्दु कहाँबाट सुरु गर्नुभयो ?म यस्तो अवस्थामा मन्त्रालयको जिम्मेवारीमा आएँ । जुन बेला बजेट आइसकेको थियो । मैले मेरा भिजनहरू कार्यान्वयन गर्ने अवस्था थिएन । सीटीईभीटी क्रोनिक अवस्थामा थियो । फाइलहरू धमाधम मन्त्रालयमा आउन थालेका थिए । १० कक्षापछि सीटीईभीटीमा भर्ना हुने भनिएको छ । त्यहाँ कक्षा १२ सकेपछि विद्यार्थी कहाँ जाने टुंगो छैन । सीटीईभीटीमा सम्बन्धन बाँड्नेबाहेक अरू काम हुन सकेका रहेनछन् । पहुँचका आधारमा सम्बन्धन दिने परिपाटी रहेछ । त्यसलाई मैले अलिकति सुधार गर्न खोजें । सीटीईभीटीलाई पुनःसंरचना गर्ने पाठ्यक्रम पनि समयानुकूल बनाउने काम भइरहेको छ । विज्ञ सम्मिलित कार्यदलको सुझावअनुसार सीटीईभीटी अब प्रदेश तहमा विस्तार गरिन्छ । बाहिर हेर्दा सुशासनको कुरा गर्ने तर सुशासनको पक्षमा मन्त्री लाग्दा हडताल हुने अवस्थासम्म त्यहाँ देखियो । त्यसविरुद्ध म जुधें । त्यहाँ उपाध्यक्ष पद पनि रिक्त थियो । अहिले नियुक्ति टुंगिएको छ । हामीले संरचनाहरूलाई निष्क्रिय बनाएर राखेका रहेछौं । विश्वविद्यालय भनौं वा अन्य संस्था, तिनको काम सम्बन्धन दिने मात्र रहेछ । सम्बन्धन पनि के आवश्यकता छ भन्ने अध्ययन गरेर होइन, जसको पहुँच छ उसलाई दिने रहेछन् । यस्तो सीटीईभीटीभित्र पनि व्यापक रहेछ । अब प्राविधिक तथा व्यावसायिक शिक्षा सम्बन्धित क्रियाकलापहरू एकीकृत मोडलमा लैजानुपर्छ । राष्ट्रिय परीक्षा बोर्डअन्तर्गत परीक्षाका मापदण्ड बनाउन कार्यदल बनाएर काम भइरहेको छ । यसले परीक्षा बोर्ड र परीक्षा प्रणाली दुवैको पुनःसंरचना गर्नेछ । यो वर्ष सामाजिक शिक्षाको पाठ्यक्रम परिमार्जन हुँदै छ । विद्यार्थीलाई समाज, समुदाय र संस्कृतिसँग जोडिने पाठ्यक्रम निर्माण गरिन्छ । मूल्यांकन विधिलाई पनि प्रयोगात्मक अभ्यासमा पनि जोडेर लैजानुपर्नेछ । प्रारम्भिक बाल विकासदेखि उच्च शिक्षासम्मको ग्यापलाई जोडेर लैजानुपर्नेछ । माध्यमिक शिक्षा स्थानीय तह, प्राविधिक र उच्च शिक्षा प्रदेश तहमा पनि सम्बन्ध र सहकार्यको अभाव देखिएको छ । यसले गर्दा शिक्षा बिग्रियो भन्ने भाष्य बन्दै गएको छ । अब यसलाई हामीले राज्यको संरचना र शासकीय स्वरूपसँगै तादात्म्य गरेर लैजानुपर्छ । दलीय स्वरूपसँग होइन । यो कुराप्रति ध्यान दिएनौं भने अझै समस्या हुन सक्छ ।शिक्षाका धेरै संरचना निष्क्रिय भएर बसेको कुरा गर्नुभयो । राजनीतिका कारण हो कि काम गर्ने कार्यशैली नभएर ?बाहिरचाहिँ शिक्षा एकदम आवश्यक छ भन्ने तर त्यसलाई प्राथमिकतामा नराख्ने देखियो । ठूला पार्टीहरूले शिक्षा मन्त्रालयको नेतृत्व लिँदै नलिने, रोजाइमा नपर्ने प्रमुख समस्या नै त्यही हो । पहिले स्रोत साधन छैन भनेर पनि रोजाइमा परेन । सरकार बनाउँदा साना पार्टीलाई शिक्षा दिएर ठूला पार्टीहरूले गृह, अर्थ मन्त्रालय रोज्ने अवस्था थियो । अहिले पनि सञ्चार प्राथमिकतामा छ, स्वास्थ्यलाई अत्यावश्यक भनिएको छ तर शिक्षालाई छैन । जबकि शिक्षा मौलिक हक भनेर संविधानको धारा ३१ ले व्याख्या गरेको छ । सरकारले अझै पनि शिक्षालाई अत्यावश्यकभित्र राख्न सकेको छैन । शिक्षा मन्त्रालय लिनेमा ठूला राजनीतिक दलले प्राथमिकता नदिए पनि शिक्षाका संरचनामा राजनीतिक गतिविधि गर्ने त उनीहरू नै छन् नि होइन ?शिक्षालाई कार्यकर्ता उत्पादन गर्ने थलो बनाइयो । राज्यले जुन योगदान गर्नुपर्थ्यो त्यति धेरै प्रयत्न नहुँदा समस्या भयो । हाम्रोमा शिक्षा कल्याणकारी दृष्टिकोणबाट सुरु भएको हो । लगानी गर्छु, धर्म गर्छु भन्ने आधारमा पवित्रताको एउटा पक्षका रूपमा शिक्षालाई लिइयो । अर्को, समाजलाई आधुनिक बनाउनुपर्छ भन्ने दृष्टिकोणबाट आयो । हिजो पाठ्यक्रम निर्माण गर्ने क्रममा शासकहरूको प्रभाव बढी भएको देखिन्छ । पछिल्लो समय कार्यकर्ता निर्माण गर्ने थलोका रूपमा विकास भयो । अहिले म जनप्रतिनिधि भएका बेला यतिवटा कलेज खोलें, स्कुल खोलें भन्ने कीर्ति राख्ने भन्नेमा पुगेको छ । साँच्चिकै त्यहाँको आवश्यकता हो कि होइन ? राज्यबाट भेरिफिकेसन भयो कि भएन ? जनताको मागलाई परीक्षण गर्ने काम त सरकारको संरचनाले गर्नुपर्यो नि । त्यो गर्न सकेनौं । समुदायको माग पूरा गर्दै जाँदा त्यसलाई संस्थागत र सुदृढ गर्न असक्षम भयौं । कार्यकर्ता उत्पादन गर्ने थलो बनाउन नदिन तपाईंले के गर्दै हुनुहुन्छ त ? विद्यालय र विश्वविद्यालयभित्र हुने राजनीतिलाई कसरी लिनुभएको छ ?समाजमा आज हुने छलफल कहाँ छन् ? मिडियाले कसलाई दिन्छ प्राथमिकता ? मेरो प्रश्न त त्यहाँ हो । तपार्इंहरूको लेखाइ, सबैचाहिँ राजनीतिक दल र राजनीतिक नेतामा केन्द्रित हुने अनि त्यहाँभन्दा पर एउटा शिक्षक, एउटा प्राध्यापकसम्म जान सक्ला त ? अनि उसले मुद्दा लिएर जाने ठाउँ कहाँ छ त ? मलाई पनि आरोप त लागेको छ । तपाईंहरूले लेख्नु पनि भएको छ । रास्वपाका साथीहरूलाई त सजिलो छ, उहाँहरूका कार्यकर्ता त त्यसरी स्थापित भइसकेका छैनन् । उहाँहरू हिजो आन्दोलन गर्दैनौं, हामी सडकमा आउँदैनौं भन्नुहुन्थ्यो । आखिर सभापति समातिएपछि आन्दोलन गर्नुभयो । यही त रहेछ नि ।मैले सीटीईभीटीको उपाध्यक्ष खुला प्रतिस्पर्धाबाट नियुक्त गरेको छु । प्रतिस्पर्धा गरेर कोही मान्छे आउँछ भने त स्विकार्नु पर्यो । ऊ प्राध्यापक छ, डाक्टर छ । उसको अनुभव छ । उसले राम्रो प्रस्तुति गर्छ भने ठिक छ । मैले १४ वर्ष पढाएँ । खुला जाँच पास गरें । म रवीन्द्र (रवीन्द्र अधिकारी) की श्रीमती वा अखिलको नेता भएर मात्र उपप्राध्यापक भएको हो त ? क्षमताको पनि कुरा होला नि । त्यस्तै, कोही व्यक्ति प्रतिस्पर्धा गरेर पदमा पुगेको छ भने हामी राजनीतिक शक्तिको कुरा गरेर छायामा पारिराखेका छौं । त्यो पनि अब अन्त्य गर्नुपर्छ । व्यक्तिको व्यक्तित्वलाई व्याख्या गर्नुपर्छ । राजनीतिक रूपमा कहीं न कहीं आबद्ध हुनेबित्तिकै उसलाई पूर्ण रूपमा त्यो त फलानो पार्टीको भनिदिन्छौं । उसले त्यहाँ कति योगदान गर्यो ? त्यसको लेखाजोखा हुँदैन ।पोखरा, संस्कृत र कृषि विश्वविद्यालयको उपकुलपति नियुक्ति गर्दा पहिलेको सरकारले जे गर्यो अहिले पनि त्यही भएको हो । खुला विज्ञापनबाटै प्रक्रिया अघि बढाएको हो । पोखराको हकमा त अघिल्लो सरकारले भन्दा अझ प्रगतिशील कार्यविधि बनाएका छौं । सबै मापदण्ड र प्रक्रियाअनुसार भएको छ । तर सबै पार्टीका मान्छे भर्ती गरियो भनिन्छ । अनि गर्ने के त ? आलोचना जहिले पनि विश्लेषणमा हुनुपर्छ । गलत र सही के हो ? हामी हरेक कुरालाई एउटै डालोभित्र राख्छौं । राजनीति हरेक क्षेत्रमा हाबी भइरहेको हुन्छ । किनभने राज्य आज पनि परिपक्व भएको छैन । दलहरू नै आजसम्म प्रभावी छन् । दलको प्रभावलाई कम गर्दै राज्य संरचनालाई बलियो बनाउने काममा हामी लाग्नुपर्छ । शिक्षाका जति संरचना हामीले निर्माण गरेका छौं, त्यसमध्ये आवश्यक नभएकालाई खारेज गर्नुपर्छ । तर, हिजोका संरचनालाई पनि राखिरहेका छौं । नयाँ संरचना पनि हामीले अगाडि बढाउन सकेका छैनौं । अब शिक्षा विकास समन्वय इकाइ किन राख्ने ? राष्ट्रिय परीक्षा बोर्ड तीनवटा किन चाहियो ? एउटा बोर्ड बनाएर १० को परीक्षालाई अब प्रदेशमा दिऔं । संघीयताअनुरूप विकेन्द्रीकृत गर्दै पनि जानुपर्छ । तर त्यो कुरा हामीले गरेका छैनौं । पार्टीगत लाभ भइरहेका कारण ती संस्था हामीले राखिराखेका छौं, अब यस्तो हुनु हुन्न ।अर्को कुरा, ठूला पार्टीहरूमा राज्य भनेको लाभ लिने ठाउँ हो भन्ने आम संस्कृति नै बनेको छ । पहिलो लाभ पार्टीकै लागि दिने हो । दोस्रो लाभ आफ्ना लागि हो भन्ने व्यापक रूपमा स्थापित छ । यसका विरुद्ध म जुधिरहेकी छु । मलाई यसविरुद्ध जुध्नका लागि बाहिर जुन सहयोग प्राप्त भएको छ तर भित्रैबाट पाएको छैन । एकदम स्पष्ट भन्नुपर्छ, पार्टीभित्र यस्तो सपोर्ट नै हुँदैन । ठूला पार्टीहरूमा स्थापित भएको मान्यता के हो भने राज्यमा भएको स्रोत साधन जुन पार्टीको सरकार बन्छ, त्यो पार्टीका कार्यकर्ताले प्राप्त गर्नुपर्छ । त्यसको लाभ पहिलो प्राप्त गर्ने हकदार भनेको कार्यकर्ता हुन्छ भन्ने सोच छ । यो सोच गलत हो । पहिलो लाभ त जनताले पाउनुपर्छ । यो कुराप्रति म हिजो पनि प्रतिबद्ध थिएँ । आज पनि छु । मेरो यो प्रतिबद्धता कमजोर हुने अवस्था रह्यो भने म यो पदमै बस्न आवश्यक ठान्दिनँ । म त्यसरी नै अगाडि बढिरहेकी छु । कार्यकर्ताका कुरा भन्दा आमजनताका कुरा सुनेको भन्ने खालका भाष्य पनि मप्रति छन् । तर मलाई त्यसले केही पनि गर्दैन । किनभने म एउटा पेसा गरेर, इमानदार ढंगले काम गर्दै आएको मान्छे हुँ । मन्त्री भनेको पनि सेवा दिने ठाउँ हो । राज्यले सुविधा दिने नागरिकलाई हो भन्नेमा प्रतिबद्ध छु र त्यहीअनुसार काम गर्छु । त्यसो भए तपाईंले 'पूर्ण प्रतिस्पर्धा प्रणाली लाई ठाउँ दिन सक्नुभएको छ त ? हामीले मेरिटोक्रेसी को अवधारणा अपनाउनुपर्छ । मेरिटोक्रेसी भन्ने तर आफूअनुकूल व्याख्या गर्न पनि भएन । आज तुरुन्तै तपाईंले भनेको जस्तो राजनीतिविहीन मेरिटोक्रेसीको कल्पना गरेर कसरी होला त ? किनकि राजनीति नै स्थापित भइसकेको छैन । प्रभाव त हुन्छ नि । तर त्यो प्रभावसँग जुध्नका लागि हामीले बनाउने विधि नियमहरू हुन् र त्यसमा बस्नुपर्छ । जस्तो त्रिभुवन विश्वविद्यालयले मेरिटोक्रेसी भनेर कार्यविधि बनायो, कार्यविधिलाई मैले शतप्रतिशत समर्थन गरें । मैले ८ ओटा बुँदा थप्नुस् भनेर सुझाव पनि दिएँ । खास थपेजस्तो लागेन । मैले कुनै प्रतिक्रिया दिइनँ । डिन नियुक्तिका बेला एक नम्बर कि वरिष्ठता भन्ने भयो । कार्यविधिमा वर्णानुक्रमअनुसार तीन जनाको नाम जाने त्यसका आधारमा लिने भनिएको थियो । मेरिटोक्रेसी भनेको तीन जनामध्ये भनेको हो । मैले एक कल फोन गरेको छैन । मैले एउटा मान्छे राख भनेको छैन । तर, शिक्षामन्त्रीले भागबन्डा गर्न भनिन् भनेर आरोप लाग्यो । मैले कसलाई भनेकी छु ? प्रधानमन्त्रीले कसलाई भन्नुभएको छ ? हिजोको अभ्यासका आधारमा उदाहरणमा व्याख्या गर्नु भएन नि । बरु खोजी गरौं । अब जनक शिक्षा, विश्वविद्यालयमा अनुदान आयोगमा पनि नियुक्तिको पद खाली हुँदै छ । मैले सबैलाई भनेकी छु । खुला प्रतिस्पर्धाबाट हुन्छ । प्रतिस्पर्धामा आउनुस् । प्रतिस्पर्धामा जानुपर्छ भन्ने कन्सेप्ट नै हामीले दिन सकेका छैनौं । पहिला त त्यो स्थापित गर्नुपर्छ । अनि प्रतिस्पर्धा कस्तो भन्ने दोस्रो कुरा हो भन्ने लाग्छ । राजनीतिक नियुक्ति होस् चाहे जुनसुकै प्रकारको नेतृत्व छनोटको प्रक्रियालाई हामीले प्रतिस्पर्धी र पारदर्शी बनाउनुपर्छ । यसैले धेरै कुराहरूलाई परिवर्तन गर्छ । म त्यही अभियानमा छु ।तपाईंले मेरिटोक्रेसी भन्दै गर्दा आवेदक, प्राध्यापकले नै कार्यविधिमा प्रश्न उठाउने अवस्था कसरी आयो ? कार्यविधिमा तजबिजमा दिने अंक बढी राखेर भागबन्डा गरियो भनिन्छ नि ?पोखरा विश्वविद्यालयमा तजबिजमा दिने अंक २० नम्बर मात्रै छ । सबै प्रक्रिया पहिलेको अभ्यासअनुसार नै गरिएको हो । भागबन्डा भयो भन्ने कुरा त कहिले घोषित, कहिले अघोषित भएकै छ । नभएको होइन । तर के हो भने भागबन्डा गर्नु हुँदैन भन्ने कुरामा मचाहिँ जुधिरहेकी छु । भागबन्डा हुँदा पनि प्रक्रिया पुर्याएर गर्ने कुरा हो । हिजो जसरी एउटा मान्छेलाई टपक्क टिपेर लाने अवस्था थियो । यो मान्छे हुन्छ भनेर एउटा नेता बोलेपछि कसैले प्रतिवाद गर्न सक्दैन थियो । अहिले हामीले छनोट समितिको प्रक्रियाबाट सुरु गरेका छौं । भागबन्डा नगरीकन प्रक्रियाबाट जाऔं भनेकी छु । उपकुलपतिको हकमा चाहिँ शिक्षामन्त्रीको भूमिका खास हुँदैन । त्यो तपार्इंहरूले पनि बुझ्नुपर्यो । ऐन पनि हेर्नुपर्यो । शिक्षामन्त्री सहकुलपति हो, उसले सिफारिस मात्र गर्ने हो । त्यसमा मूलतः भूमिका प्रधानमन्त्रीको हुन्छ । विद्यालय र विश्वविद्यालयलाई दलीय राजनीतिबाट बाहिर ल्याउने ठोस पहल के गर्नुभएको छ ?शिक्षालाई दलीयकरणबाट बाहिर निकाल्न प्रयास गरिराखेकी छु । पार्टीका शिक्षा विभाग प्रमुखहरूसँग छलफल गरें । महामन्त्री, महसचिवहरूसँग बसें । विद्यार्थी संगठनसँग पनि कुरा भएको छ । कसैको पनि फरक कुरा हुँदैन तर कसैको पनि व्यवहार बदलिँदैन । त्यो व्यवहार बदल्ने कुरा आजका लागि महत्त्वपूर्ण चुनौती छ । एकैपटक स्वतन्त्र व्यक्ति खोजेर हुँदैन । शिक्षक मात्रै होइन, प्राध्यापक, कर्मचारीसमेत पनि कुन पार्टीको भन्ने ठाउँमा हामी पुगिसक्यौं । त्यसका लागि त ऐनहरू समयमा बनाएर बाँध्नुपर्छ । विद्यालय शिक्षा ऐन, प्राविधिक शिक्षा ऐन, उच्च शिक्षा ऐन बनाउन सकिएको छैन । ऐन संसद्ले छिटोछिटो छलफल गरेर पास गर्नुपर्यो । त्यसका लागि एउटा खालको अध्ययन समिति बनाउनुपर्यो । संसद्को फोकस ऐन निर्माणमा हुनुपर्यो । सरकारको फोकस ऐनको कार्यान्वयनमा हुनुपर्यो । अब हाम्रो त कस्तो भयो भन्दा ऐन पनि समयमा बन्दैन । त्यो नभएपछि यो खालका छिद्रहरू रहिरहन्छन् । दुई ठूला पार्टी मिलेको करिब दुई तिहाइको सरकार छ । तर विद्यालय शिक्षा विधेयक ६ महिनादेखि संसदीय समितिमा छलफलमा अल्झिराखेको छ नि ? म मन्त्री बनेलगत्तै संशोधनकर्तासँग छलफल गरियो । १५२ संशोधनकर्ता सांसदसँग छलफल गर्न समय लागेको हो । अल्झिएको हैन । छलफल सकिएको छ, अहिले संसदीय समितिले प्रदेशमा गएर सुझाव लिने काम गरिरहेको छ । दफावार छलफल पनि सुरु भइसकेको छ । अब प्रदेशबाट फर्केपछि फेरि दफावार छलफलमा प्रवेश गर्ने समितिले योजना बनाएको छ । त्यहीअनुसार अघि बढ्छ ।शिक्षा विधेयक टुंगो लगाउने र पारित गर्ने कुरामा सत्ता गठबन्धनभित्र र सांसदबीच के कुरा भएको छ ?प्रमुख सचेतक र सचेतकका बीचमा कार्यदल बनेको छ । त्यो कार्यदलले सजिलै टुंगिने विषय केके हुन्, समझदारी गर्नुपर्ने केके हुन् भनेर छुट्याउँछ । पार्टीभित्रको संसदीय विभाग छ । त्यसले पनि काम गरिरहेको छ । अहिले सबैको प्राथमिकतामा परेको छ । विद्यालय शिक्षा ऐन र निजामती ऐन आउने संसद् अधिवेशनमा पेस गर्छौं भन्ने एउटा प्रतिबद्धता छ । विधेयकमा माध्यमिक शिक्षाको अधिकार, निजी विद्यालय र शिक्षकको व्यवस्थापनलगायतका विषय अलि पेचिलो र विवादित देखिन्छन् । त्यसलाई कसरी टुंगोमा पुर्याउन सकिएला ?पहिलेको सरकारले विधेयक पेस गरेको भए पनि त्यसमा शिक्षा मन्त्रालयले पूर्ण अपनत्व लिएको छ । अहिले हामीले धारणा बनाइयो भने संसद्प्रति बेवास्ता गरेको ठहर्छ । छलफलमा विज्ञहरूले पनि राय दिनुभएको छ । सुझाव पनि लिपिबद्ध गर्ने काम भइरहेको छ । मस्यौदामा आएका समान कुरा र फरक कुराहरू छुट्याउने काम मन्त्रालयले पनि गरिरहेको छ । ३४ वटा विषय अलि पेचिला छन् । शिक्षक कहाँ रहने कुरामा पनि फरकफरक धारणा आएका छन् । संविधानले माध्यमिक तहसम्मको अधिकार पालिकामा नै रहन्छ भन्यो । तर शिक्षक कहाँ रहने संविधानले बोलेको छैन । शिक्षा पालिकाले हेर्ने भएपछि शिक्षक पालिकाप्रति उत्तरदायी हुनुपर्छ भन्नेबाहेक अरू कुरा छैन । पालिकाले आफू स्थानीय सरकार हो भन्ने महसुस गर्छ भने समाजका हरेक पक्षसँग कस्तो व्यवहार गर्ने भन्ने पनि परिभाषित हुनुपर्छ । स्थानीय तह शासक मात्रै होइन । शिक्षकसँग सम्बन्ध स्थापित पनि गर्नुपर्छ । शिक्षक के हो भन्ने कुरा पनि यो ऐनले परिभाषित गर्न सक्नुपर्छ । आजसम्म शिक्षक राजनीतिक कार्यकर्ता, अधिकारकर्मी, सामाजिक अभियन्ता पनि हो । अबचाहिँ शिक्षक शिक्षक हुनुपर्छ । शिक्षकलाई नियन्त्रण मात्रै होइन । मर्यादित र सम्मानित व्यवहार पनि गर्नुपर्छ । निजी विद्यालयको सन्दर्भमा तपाईंको धारणा के छ ?संस्थागत विद्यालय (निजी) विद्यालयको सन्दर्भमा पनि अनिवार्य तथा निःशुल्क शिक्षा ऐनले स्पष्ट भनिसकेको छ । अब कल्याणकारी अवधारणाबाट संस्थागत विद्यालय सञ्चालन हुनुपर्छ । अहिले गुठीको अवधारणा पनि अघि सारिएको छ । यसमा पार्टीहरूको स्पष्ट धारणा आउनुपर्छ । संविधानले शिक्षा सरकारले लिनुपर्छ भनेको छ । राज्यको दायित्वमा राखिएको छ । म यसमा प्रतिबद्ध छु । मौलिक हक भनेपछि हरेक व्यक्ति वञ्चित नहुने गरी अघि बढ्नुपर्छ । लगानी गर्न राज्य तत्पर हुनुपर्छ । त्यसका लागि मैले अनिवार्य तथा निःशुल्क शिक्षा ऐनको योजनासहित खाका अघि सारेकी हुँ । यसमा दातृ निकायलाई पनि सहकार्य गर्न अपिल गरेकी छु । प्रतिबद्ध भएर लागियो भने निःशुल्क र अनिवार्य शिक्षा कार्यान्वयन गर्न सकिन्छ । निजी क्षेत्र चौपट हुन्छ भनेर नसोचौं । शिक्षामा निजी क्षेत्र हुनु हुँदैन भन्नेमा म अभियन्ता नै हो । निजी स्कुल सञ्चालकहरूले मसँग डर लाग्छ भन्नुहुन्छ । म संविधानअनुसार चल्छु । व्यक्तिगत रूपमा डराउनु पर्दैन भनेको छु । संविधानले बोलेको कुरा कार्यान्वयन गर्न म मन्त्रीको कुर्सीमा आएको हो । तीनवटै तहको सरकारले शिक्षामा कति प्रतिशत लगानी गर्ने ऐनमै लेखेर जानुपर्छ । लगानी गर्न तत्परता देखाउनुपर्छ ।शिक्षालाई सेवामूलक बनाउने कुरा गर्नुभयो । यसको मोडालिटीचाहिँ कस्तो हुन सक्ला ?अहिले भएको ऐनले पालिका तहमा शिक्षा कोष निर्माण गर्ने भन्छ । केही पालिकाले सुरु पनि गरेका छन् । अभिभावकसँग लिएको आयस्रोत पारदर्शी बनाउनुपर्छ । छात्रवृत्ति दिनुपर्छ । निजीमा धनी, सामुदायिकमा विपन्न पढ्ने भन्ने आम बुझाइ छ । सबभन्दा पहिले यो विभेद बदल्नुपर्छ । सबै विद्यार्थी एकै ठाउँमा पढ्न सक्ने मोडलका स्कुल पनि विकसित हुँदै गएका छन् । त्यो भनेको समावेशी शिक्षाको मोडल हो । पालिकामा कोष निर्माण गर्ने त्यो कोष विद्यालयमा खर्च गर्ने मोडालिटी उपयुक्त हुन सक्छ । गुठीको कुरा पनि छ । कतिपय गुठीमा चलेका स्कुलको अवस्था दयनीय छ । गुठीमा जाने कि नजाने विचार गर्नुपर्छ । अदालतले पनि गुठीमा जान भनेको छ । कानुनी हिसाबले पछाडि फर्कने ठाउँ पनि धेरै छैन । मुख्य कुरा लगानी हो । सक्ने अभिभावकले लगानी गरिरहेका छन्, नसक्नेलाई राज्य छ भनिएको छ । सक्ने र नसक्ने दुवैको लगानी संश्लेषित गरेर कोष बनाएर पालिकाबाट सञ्चालन गर्ने विधि बनाइयो भने उपयुक्त हुन सक्छ । प्रधानमन्त्रीले एसईईमा ७० प्रतिशत उत्तीर्ण गर्ने गरी काम गर्न भन्नुभएको छ । अहिले ५० प्रतिशत मात्र उत्तीर्ण हुन्छन् । यो कसरी सम्भव छ ?सानो कक्षादेखि नै पढ्ने, लेख्ने बानीको विकास कसरी गर्ने भन्नेमा यो सम्बन्धित छ । अहिलेका परीक्षण विधिमा पनि पुनर्विचार गर्न सकिएला । अहिले परीक्षणदेखि समग्र मूल्यांकन विधि, परीक्षा र पाठ्यक्रमबीच समन्वय गरी कसरी अघि बढ्ने भनेर काम भइरहेको छ । पूरकबाट ७० प्रतिशत विद्यार्थी पास हुने, पहिले किन पास नहुने भन्ने प्रश्न पनि छ । शिक्षकलाई तालिम दिने कुरा पनि यसमा पर्छ । एसईईलाई हेर्ने दृष्टिकोण पनि बदल्नुपर्नेछ । त्रिविको जग्गा खोजबिन समितिले प्रतिवेदन बुझाएको छ । प्रतिवेदन कहिले सार्वजनिक हुन्छ र कार्यान्वयन कसरी गरिन्छ ?त्रिवि, प्रधानमन्त्री कार्यालय र शिक्षा मन्त्रालय बसेर छलफल गर्ने कुराकानी भएको छ । छानबिन समितिका सदस्यहरूले प्रतिवेदन पूर्ण छैन भन्नुभएको छ । तर मेरो भनाइचाहिँ अहिलेसम्म आएका, प्राप्त भएका कुरा सार्वजनिक गरौं भन्ने छ । बाँकीका लागि फेरि खोजबिन गर्न सकिन्छ । प्रधानमन्त्रीले पनि अझै एक पटक अध्ययन गर्ने कि पनि भन्नुभएको छ । छलफलबाटै यसको टुंगोमा पुग्छौं ।"
"माघी महोत्सवमा थारू कला, संस्कृतिको रौनक","(दाङ)मुख्य चाड माघी नजिकिँदै गर्दा थारू समुदायका कला, संस्कृति प्रदर्शन हुन थालेका छन् । थारू गाउँमा मात्रै नभई सहरमा समेत थारू संस्कृतिको रमझम बढेको छ । थारू कल्याणकारिणी सभा दाङले थारू समुदायको कला संस्कृति प्रवर्द्धन गर्ने उद्देश्यले शुक्रबारदेखि घोराहीमा माघ सांस्कृतिक महोत्सव सुरु गरेको छ । महोत्सव उद्घाटनका अवसरमा बिभिन्न कला र झाँकीसहित घोराही बजार परिक्रमा गरिएको थियो । शनिबारसम्म चलेको महोत्सवमा थारू गीत, नृत्य, हस्तकलासँगै माछा, घोंगी, गँगटा, सुँगुरको मासु, मुसाको मासु, ढिक्री, अनदीको रोटीलगायतका विभिन्न थारू परिकार प्रदर्शनसँगै बिक्री गरिएको थियो । आर्थिक जागरण र सांस्कृतिक रुपान्तरण हाम्रो अभियान, सामाजिक न्याय सहित समृद्धिमा हाम्रो योगदान भन्ने नारासहित जिल्ला समन्वय समितिको खुला मञ्चमा उक्त महोत्सव आयोजना गरिएको हो ।थारू समुदायको कला संस्कृतिलाई प्रचारप्रसार र प्रवर्द्धन गर्न महोत्सव आयोजना गरिएको थारू कल्याणकारी सभा दाङका सभापति अशोककुमार चौधरीले बताए । महोत्सवमा लुम्बिनी प्रदेशका मुख्यमन्त्री चेतनारायण आचार्य, उद्योग, पर्यटन तथा यातायात व्यवस्था मन्त्री प्रचण्डविक्रम न्यौपाने, उर्जा, जलस्रोत तथा सिंचाइ मन्त्री सीता शर्मा चौधरी, घोराही उपमहानगरपालिका प्रमुख नरुलाल चौधरीलगायत अतिथिको सहभागिता थियो । अतिथिलाई थारू समुदायमा प्रचलनमा रहेको कपडाको फेटा टाउकोमा बाँधिदिएर कार्यक्रममा स्वागत गरिएको थियो ।दाङलगायत पश्चिम तराईका बाँके, बर्दीया, कैलाली र कञ्चनपुरमा थारू समुदायले माघीलाई नयाँ वर्ष र महत्वपूर्ण पर्वका रुपमा मनाउने गर्छन् । माघीमा नाचगान र खानपीनसँगै नयाँ वर्षको योजना पनि बनाउने गरिन्छ । माघीमा नयाँ वर्षको लागि थारू गाउँको अगुवा अर्थात् महतवा छान्ने र नयाँ योजनाहरू बनाउने चलन रहेको मतहवा महासंघका जिल्ला अध्यक्ष चन्द्रप्रकाश चौधरीले बताए । यसका साथै बर्षभरीका योजना बनाउने र छोराछोरीको विवाहका लािग तयारी गर्नेसम्मका काम माघीमा हुन्छन् । माघीको दिन बेलुकीपख महतवाको घरमा नाचगानको सुरुवात गरी हरेक घरमा नाच्न जाने चलन छ । माघीमा गीत र नाचको बढी महत्त्व रहेको चन्द्रप्रकाशले बताए । अग्रजबाट आशिर्वाद लिनेदिनेसम्बन्धी गीतका साथै महतवा, रैती, कमैया, कमलरी जस्ता विषयका कथाव्यथाका गीत पनि माघीमा गाउने चलन छ । माघीको अवसरमा गाउने गीतलाई मघौटा भनिन्छ । माघीमा मघौटा गीत र नाच चर्चित छन् । मघौटा नाचको महत्त्व भए पनि महोत्सवमा भने थारू समुदायमा गाइने र नाचिने सबै प्रकारका नाचहरू प्रस्तुत गरिएको छ । माघी पर्व माघ १ लाई माने पनि नाचगान पुसदेखि नै सुरु हुने गर्छ ।"
साइबर डेटिङ ले जोखिममा युवा,"(काठमाडौं)साइबर सुरक्षा क्षेत्रमा एउटा भनाइ लोकप्रिय छ इट्स इजियर टु फुल अ ह्युमन द्यान द अ मेसिन । अर्थात्, कुनै मेसिनलाई झुक्याउनभन्दा मानिसलाई झुक्याउन धेरै सजिलो छ । यही कारण ह्याकरहरूले आजभोलि साइबर आक्रमणमा कम्प्युटर वा डिभाइस ह्याक गरिरहनुभन्दा प्रयोगकर्ताकै विश्वास जितेर पासवर्ड र क्रिडेन्सियल फुत्काउने अनेक काइदा अपनाउने गरेका छन् । तर, यस्तो काम ह्याकरमा मात्रै सीमित छैन । साइबर डेटिङका क्रममा कतिपय इन्टिमेट पार्टनरहरूले समेत ललाइफकाइ वा भावनात्मक दबाब सिर्जना गरेर एकअर्काको पासवर्ड माग्ने, अनलाइनमा अधिक चियोचर्चो गर्ने, धम्की दिनेजस्ता काम गर्ने गरेको पाइएको छ । नेपालमा अनलाइन इन्टिमेट पार्टनर भायलेन्स (अनलाइन अन्तरंग सम्बन्धमा हुने हिंसा) को जोखिममा रहेका किशोरकिशोरी र युवाहरूबारे हालै एउटा अध्ययन प्रतिवेदन सार्वजनिक भएको छ । काठमाडौंकी १६ वर्षीया एबी (नाम परिवर्तन) ले इन्स्टाग्राममार्फत एक युवकलाई साथी बनाएकी थिइन् । सुरुमा उनीहरूबीच रमाइलो कुराकानी हुन्थ्यो । केही महिनापछि ती साथीले एबीको फेसबुक पासवर्ड माग्न थाले । एबीले अस्वीकार गरेपछि उनका पार्टनरले सुरुमा गर्लफ्रेन्डब्वाइफ्रेन्ड भएपछि यति पनि नगर्ने भनेर निकै गुनासो गरे । एबीलाई दिउँ कि जस्तो लागेको थियो तर यो ठीक होइन भनेर मानिनन् । उनका ती अनलाइन ब्वाइफ्रेन्डले धम्कीपूर्ण सन्देशहरू पठाउन थाले । जथाभावी बोल्ने, गाली गर्ने गर्यो, एबीले भनिन्, त्यसपछि मैले त्यसलाई ब्लक गरिदिएँ । चितवनकी १९ वर्षीया सीडी (नाम परिवर्तन) ले पनि अनलाइन डेटिङ एपमार्फत एक जनासँग सम्बन्ध विस्तार गरेको र सुरुमा सबै कुरा राम्रो लागे पनि पछि ती व्यक्तिले उनका व्यक्तिगत तस्बिरहरू अरूलाई फर्वाड गरिदिने धम्की दिन थालेको सुनाइन् । उसले फोन गरेको बेला उठाउनैपर्ने, राति २ बजेसम्म भिडियो कल गर्नैपर्ने, मलाई लिएर अति नै अब्सेस्ड हुन थाल्यो, सीडी भन्छिन्, मैले ब्रेकअपबारे कुरा गरेपछि मेरो प्राइभेट फोटो अरूलाई फर्वाड गरिदिन्छु भनेर ब्ल्याकमेल पनि गर्यो । यसबारे आफ्नी दिदीलाई सुनाएको र दिदीले ऊसँग कुरा गरेर प्रहरीकोमा लग्छु भन्नासाथ ती व्यक्तिले माफी मागेको सीडीले बताइन् । यी दुई किशोरीको अनुभवले अनलाइनमा हुने अन्तरंग सम्बन्धभित्रको जोखिम झल्काउँछ । सेक्सुअल भायलेन्स रिसर्च इनिसिएटिभसँगको सहकार्यमा चाइल्डसेफनेटले गरेको किशोरकिशोरी र युवाहरूमा अनलाइन अन्तरंग सम्बन्धमा हुने हिंसा सम्बन्धी प्रतिवेदनले पनि अनलाइनमार्फत बनेको अन्तरंग सम्बन्धका कारण किशोरकिशोरी र युवाहरू विभिन्न किसिमका हिंसाको जोखिममा पर्दै आएको देखाएको छ । सातवटै प्रदेशका १६ देखि २४ वर्ष उमेर समूहका ५ हजार ३ सय सहभागीमाझ गरिएको सर्वेक्षणमा करिब २५ प्रतिशतले आफूमाथि यस्तो हिंसा भएको बताएका छन् । यस्ता घटनामा पीडितहरूले आफ्ना एक्सपार्टनरबाट बढी हिंसा, धम्की, दुर्व्यवहार झेल्ने गरेको बताएका छन् । सर्वेक्षणमा १० जिल्ला र १३ नगरपालिकाका सहभागीमध्ये ४०५ प्रतिशतले आफ्नो विगत वा वर्तमानमा अनलाइन माध्यमबाट अन्तरंग सम्बन्ध रहेको खुलाएका छन् । किशोरकिशोरी र युवाहरूलाई साथी बनाउन र प्रेम सम्बन्ध स्थापित गर्न डिजिटल प्लाटफर्महरू सहज माध्यम भए पनि यिनै प्रविधिको दुरुपयोग हुँदा प्रेमले कहिलेकाहीं हिंसाको रूप लिन सक्ने अध्ययनले देखाएको हो । सामाजिक सञ्जालमा पार्टनरका हरेक गतिविधिको चियोचर्चो (साइबर स्टकिङ) गरिने, अरूसँग बोल्न वा अर्काको पोस्टमा लाइक वा कमेन्टसमेत गर्न नदिने, गाली र धम्कीपूर्ण म्यासेज पठाउने, पासवर्ड माग्ने, रिभेन्ज पोर्नजस्ता हिंसाका विविध पक्ष हुँदै आएको अध्ययनमा उजागार भएका छन् ।हाम्रो सर्वेक्षणमा सहभागीमध्ये अन्तरंग सम्बन्धमा रहेका चारमध्ये एक व्यक्तिले आफूमाथि अनलाइन इन्टिमेट पार्टनर भ्वायलेन्स भएको बताएका थिए, अनुसन्धानकर्ता तुलसा खड्काले भनिन्, कुल ११ प्रतिशत सहभागीहरूले वयस्क र नाबालिगबीचको सम्बन्ध रहेको जनाएका थिए । खड्काका अनुसार ६ महिनाभन्दा कम समय सम्बन्धमा रहेकाहरू यस्ता हिंसाको उच्च जोखिममा पर्ने गरेका छन् । चाइल्डसेफनेटका अध्यक्ष अनिल रघुवंशीले नेपालको कानुनले अविवाहित जोडीहरूकोअन्तरंग सम्बन्धलाई नचिन्ने भएकाले यस्ता समस्या प्रहरी वा अदालतसम्म कमै मात्र पुग्ने गरेको टिप्पणी गरे । एक चर्चित क्रिकेटरसँगको अनलाइन कुराकानी र भेटघाट बलात्कारमा परिणत भएको दाबी गर्दै एक किशोरीले दायर गरेको मुद्दामा किशोरीका तर्फबाट बहस गरेकी अधिवक्ता शान्ति रिजाल काफ्ले यस्ता घटनामा पीडित पक्षलाई नै दोष दिने प्रवृत्ति रहेको बताउँछिन् । यस्ता घटना प्रायः निजी ठाउँमा हुने भएकाले प्रमाण जुटाउन कठिनाइ हुने र पीडितको चरित्रहत्या गरिने उनले औंल्याइन् । सो घटनामा सामाजिक सञ्जाल प्रयोग गरेर पीडितलाई गाली गर्ने, ज्यान मार्ने वा बलात्कारका कैयौं धम्की आए, काफ्लेले भनिन्, उनको अति व्यक्तिगत विवरणहरू सार्वजनिक गरियो, युट्युब च्यानल खोलेरै पीडकको पक्षमा प्रचार गर्ने र पीडितलाई अपमानित गर्ने काम भयो । राष्ट्रिय बाल अधिकार परिषद्का उपाध्यक्ष बमबहादुर बानियाँले भने बालबालिकालाई अनलाइनमा सुरक्षित राख्न आफूहरू प्रतिबद्ध रहेको बताए । अहिले एआईको युगमा अभिभावकले इन्टरनेटको दुरुपयोगकर्ताबाट आफू कसरी बच्ने र बालबालिकालाई कसरी बचाउने भन्ने चिन्ता छ, बानियाँले भने, बालबालिका र किशोरकिशोरीहरूलाई इन्टरनेटमा सुरक्षित तवरले एक्स्पोजर दिँदा उनीहरू असुरक्षित हुने गरेका छन् । किशारेकिशोरीहरूलाई अनलाइनमा सुरक्षित राख्नु हामी सबैको जिम्मेवारी हो ।"
आयो शिरफूले माया,"काठमाडौं (कास) युवराज चौलागार्इं र अनुश्का पाठकको स्वरमा रहेको गीत शिरफूले माया सार्वजनिक भएको छ । राजकुमार बगरको संगीत तथा रचना रहेको गीत लोक तथा आधुनिक लयमा आधारित प्रेमगीत हो । यसको भिडियोलाई सान थापाले निर्देशन गरेका हुन् । पहिलो पटक टिपिकल लोक स्वादको गीत गाएको हुँ, पार्श्व गायनमा स्थापित चौलागार्इंले भने । भिडियोमा गायक चौलागाईं र गायिका पाठकसहित अन्जली अधिकारी, विजय पुन, प्रभात पल ठकुरी सुशीला थापाले अभिनय गरेका छन् । बुद्ध थापाको छायांकन रहेको भिडियोमा राजीव समरको कोरियोग्राफी रहेको छ ।"
सरकारले दिएन ब्याज अनुदानको १४ अर्ब,"(काठमाडौं) दुई वर्षयता नागरिकले बैंक तथा वित्तीय संस्थाबाट ब्याज अनुदानको सहुलियत कर्जा पाएका छैनन् । सरकारले उत्पादन अभिवृद्धि, आन्तरिक रोजगारी प्रवर्द्धन, उद्यमशीलता विकासलगायत उद्देश्यले ल्याएको उक्त कार्यक्रम बन्द भएर अथवा म्याद सकिएर नागरिक सुविधाबाट वञ्चित भएका भने होइनन् । ब्याज अनुदानबापतको रकम सरकार (अर्थ मन्त्रालय) ले भुक्तानी नदिँदा बैंकहरूले उक्त कर्जा प्रवाह रोकेका हुन् । हाल ब्याज अनुदानबापत सरकारले दिनुपर्ने करिब १४ अर्ब रुपैयाँ भुक्तानी दिन बाँकी छ । यसकारण बैंक तथा वित्तीय संस्थाले नयाँ ऋणीलाई ब्याज अनुदानको सहुलियत कर्जा प्रवाह गरेका छैनन् । उल्टै यसअघि सहुलियत कर्जा लिएका ऋणीबाट पनि पूरै (सरकारले अनुदान दिने भनिएको सहित) ब्याज असुलिरहेका छन् । ब्याज अनुदानबापतको पैसा सरकारबाट आएको छैन, यसकारण अहिले तपाईंले पूरै ब्याज तिर्नुस्, सरकारबाट पैसा आएपछि तपाईंले शोधभर्ना पाउनुहुन्छ भनेर बैंकले पूरै ब्याज लिइरहेको छ, सहुलियत कर्जा लिएका एक ऋणीले भने, हामीले हरेक महिना पूरै ब्याज तिरिरहेका छौं, तर अनुदानको रकम आउने टुंगो छैन । यद्यपि ब्याज अनुदानबापतको रकम भुक्तानीका लागि राष्ट्र बैंकले पहल गरिरहेको नेपाल राष्ट्र बैंक नियमन विभाग प्रमुख गुरुप्रसाद पौडेलले बताए । सरकारबाट लामो समय पैसा नआउँदा कर्जा उपयोग भएकाहरू अलमलमा छन्, लामो समयसम्म त्यसको शोधभर्ना नहुँदासम्म नयाँ ग्राहकलाई यो सुविधामा सहभागी गराउने काम पनि विगत केही समयदेखि अवरुद्ध भएको छ । यसलाई पुनः सुरु गर्न आवश्यक छ, उनले भने, यसका लागि राष्ट्र बैंकले राष्ट्र बैंकसँग समन्वय गरिरहेको छ । प्राप्त जानकारीअनुसार उक्त रकम छिट्टै प्राप्त हुने अवस्था छ ।सरकारले पछिल्लो दुई वर्ष वर्षयता (२०७९ असोजदेखि हालसम्म) ब्याज अनुदानको पैसा बैंकहरूलाई भुक्तानी दिएको छैन । अनुदानको पैसा भुक्तानी रोकिए पनि सुरुका महिनामा पछि आइहाल्ला भन्दै बैंकले सहुलियत कर्जा प्रवाह रोकेका थिएनन् । भुक्तानी बक्यौता बढ्दै गएपछि पछिल्ला महिनामा भने उनीहरूले नयाँ सहुलियत कर्जा प्रवाह रोकेका छन भने पुराना ऋणीबाट पनि पूरै ब्याज असुली गरिरहेका छन् ।ब्याज अनुदानबापत सरकारबाट पाउनुपर्ने पैसा नआएको र अनिवार्य रूपमा कर्जा प्रवाह गर्नैपर्ने नियामक निकायको निर्देशन पनि नरहेकाले हाल बैंकहरूले ब्याज अनुदानको सहुलियत कर्जा प्रवाह नगरेको बैंकरहरूले बताएका छन् । बैंकहरूले आफ्नो स्रोतअनुसार आफैं प्रडक्ट बनाएर कम ब्याजदरमा ससाना कर्जा प्रवाह गरिरहेका छन् । ती कर्जाको माग र उपयोगिता पनि राम्रो देखिएको छ, एक वाणिज्य बैंकका प्रमुख कार्यकारी अधिकृतले भने, तर सरकारबाट पैसा नपाएपछि बैंकहरूले उक्त कर्जा प्रवाह गर्ने उत्साह देखाएका छैनन् ।ब्याज अनुदानको पैसा नआएपछि बैंक तथा वित्तीय संस्थाले यसअघि सहुलियत कर्जा लिएका र अवधि नसकिएका ग्राहकबाट पनि पूरै ब्याज (छुट नदिई) उठाइरहेको ती अधिकारीले स्विकारे । सरकारबाट पैसा आएपछि ग्राहकलाई ब्याज अनुदानबापतको पैसा फिर्ता गरिन्छ, ती अधिकारीले भने, नआए पनि बैंकलाई समस्या भएन । ब्याज अनुदानबापतको केही रकम एकदुई दिनभित्र भुक्तानी गर्ने गरी काम भइरहेको अर्थ सचिव रामप्रसाद घिमिरेले जनाए । गत आर्थिक वर्षमा ३ अर्ब मात्र भुक्तानी भएको रहेछ, त्यसैबीचमा भएको एक अध्ययनले सहुलियतपूर्ण कर्जाको सदुपयोग सम्बन्धमा केही प्रश्न उठाएकाले भुक्तानी बाँकी थियो, उनले भने, यससम्बन्धमा राष्ट्र बैंकसँग कुरा भएको छ, एकदुई दिनभित्र केही रकम भुक्तानी हुन्छ । अहिलेको सन्दर्भमा ब्याज अनुदान कार्यविधिमा केही परिमार्जन आवश्यक भए त्यसमा सुझाव दिन पनि राष्ट्र बैंकलाई आग्रह गरिएको अर्थसचिव घिमिरेले बताए । सहुलियतपूर्ण कर्जाको सदुपयोगिता सम्बन्धमा राष्ट्र बैंकले हेर्नुपर्छ, उत्तिकै जिम्मेवार बैंक र ऋणी हुनुपर्छ, उनी थप्छन् । ब्याज अनुदानको कर्जामा सरकारले राष्ट्र बैंकमार्फत बैंक तथा वित्तीय संस्थालाई ती कर्जा बिमाबापतको बिमा शुल्क बिमा कम्पनी र कर्जा सुरक्षण शुल्क निक्षेप तथा कर्जा सुरक्षण कोषलाई भुक्तानी दिनुपर्छ । २०७९ असोजदेखि रोकिएकामा गत आर्थिक ३ अर्ब भुक्तानी भएको थियो । त्यसयताको करिब १४ अर्ब रुपैयाँ बाँकी रहेको राष्ट्र बैंक स्रोतले जनाएको छ । मुलुकमा उत्पादन अभिवृद्धि, आन्तरिक रोजगारी प्रवर्द्धन, उद्यमशीलता विकास लगायत उद्देश्य राखी सरकारले २०७५ सालदेखि औपचारिक रूपमा ब्याज अनुदानको सहुलियत कार्यक्रम सञ्चालनमा ल्याएको हो । उत्पादनशील अर्थतन्त्र निर्माणका लागि उत्पादन अभिवृद्धि, रोजगारी सिर्जना र उद्यमशीलता विकास गर्न नेपाल सरकारले सहुलियतपूर्ण कर्जाका लागि ब्याज अनुदानसम्बन्धी एकीकृत कार्यविधि २०७५ जारी गरेको थियो । सोही कार्यविधिअनुसार २०७५ कात्तिक २० मा राष्ट्र बैंकले सहुलियतपूर्ण कर्जासम्बन्धी कार्यविधि कार्यान्वयनका लागि बैंक तथा वित्तीय संस्थालाई निर्देशन जारी गरेको थियो । सुरुमा यो कर्जा स्वैच्छिक थियो । बैंक तथा वित्तीय संस्थाले प्रवाह गर्न नमानेपछि राष्ट्र बैंकले संख्या नै तोकिदिएर अनिवार्य रूपमा प्रवाह गर्नुपर्ने व्यवस्था गरेको थियो ।सुरुमा कृषि तथा पशुपक्षी, शिक्षित युवा स्वरोजगार, विदेशबाट फर्केका युवा परियोजना, महिला उद्यमशील, दलित समुदाय व्यवसाय विकास, उच्च र प्राविधिक तथा व्यावसायिक शिक्षा र भूकम्पपीडितको निजी आवास निर्माण कर्जासहित सात प्रकारका कर्जाका लागि ब्याज अनुदान दिँदै आइएको थियो । यसमध्ये कृषि कर्जा पुरानै हो । सरकारले ब्याज अनुदानको सहुलियत कर्जा कार्यक्रमका लागि पुरानो बक्यौता पनि तिर्न नपुग्ने गरी बजेट विनियोजन गरेको छ । अघिल्लो आर्थिक वर्षको ६ महिना र गत आर्थिक वर्ष र यस वर्षको हालसम्म गरी ब्याज अनुदानबापत करिब १४ अर्ब रुपैयाँ सरकारले बैंक तथा वित्तीय संस्थालाई भुक्तानी गर्नुपर्नेछ । तर यो कार्यक्रमका लागि आगामी आर्थिक वर्षमा ११ अर्ब रुपैयाँ मात्र विनियोजन गरेको हो । कार्यक्रमअन्तर्गत सरकारले १० प्रकारको कर्जामा ब्याज अनुदान दिन्छ । महिला उद्यमशीलता कर्जामा ६ प्रतिशत र बाँकी नौ प्रकारको कर्जामा ५ प्रतिशत ब्याज अनुदानको व्यवस्था छ । २०८१ कात्तिकसम्म १ लाख १४ हजार ८ सय ९९ ऋणीलाई प्रवाह भएको १ खर्ब १३ अर्ब ३६ करोड सहुलियतपूर्ण कर्जा लगानीमा (उठ्न बाँकी) छ । यसमध्ये कृषि तथा पशुपंक्षी व्यवसाय कर्जाअन्तर्गत ४३ हजार ६ सय ९१ ऋणीलाई प्रवाह भएको ७८ अर्ब ७४ करोड कर्जा छ । सोही अवधिमा महिला उद्यमशील कर्जाअन्तर्गत ६९ हजार ३ सय ३६ महिला उद्यमीलाई प्रवाह भएको ३३ अर्ब १३ करोड कर्जा लगानीमा रहेको छ । सहुलियतपूर्ण कर्जाका अन्य शीर्षकअन्तर्गत बाँकी कर्जा लगानीमा रहेको राष्ट्र बैंकको तथ्यांक छ । सहुलियत कर्जा उपयोगसम्बन्धमा पनि अनेकौं प्रश्न उठेका छन् । यही कारण कर्जा उपयोगको अवस्था पत्ता लगाउन मूल्यांकन गरिने कार्यक्रम गत आर्थिक वर्षको बजेट र मौद्रिक नीतिमा उल्लेख थियो । सोही नीतिका आधारमा राष्ट्र बैंकले स्वतन्त्र लेखापरीक्षकमार्फत मूल्यांकन पनि गराएको थियो । त्यसको प्रतिवेदन राष्ट्र बैंकले अर्थ मन्त्रालयमा बुझाएको छ । प्रतिवेदनले सहुलियत कर्जामध्ये केही सही प्रयोजनअनुसार सदुपयोग नभएको देखाएको छ ।"
पर्साबाराका उद्योगमा अघोषित लोडसेडिङ र ट्रिपिङ,"(वीरगन्ज) पर्साबारा औद्योगिक कोरिडोरमा सञ्चालनमा रहेका उद्योग पछिल्लो समय अघोषित लोडसेडिङ र ट्रिपिङको मारमा परेका छन् । विद्युत्को नियमित आपूर्ति नहुँदा कोरिडोरका उद्योग आफ्नो निश्चित क्षमताभन्दा धेरै कम क्षमतामा सञ्चालन भइरहेका छन् । बढ्दो विद्युत् कटौती र गुणस्तरीय विद्युत् अभावका कारण उद्योगहरूका उपकरण तथा कच्चा पदार्थ बिग्रिने गरेको वीरगन्ज उद्योग वाणिज्य संघले जनाएको छ । यसले उत्पादन प्रक्रियामा समेत नकारात्मक असर पारेको संघका अध्यक्ष अनिल अग्रवालले बताए । औद्योगिक कोरिडोरका उद्योहरूले विभिन्न समस्या खेपिरहेकै बेला विद्युत् कटौतीको समस्या झेल्नुपर्दा उद्योगहरू झन् मर्कामा परेका छन्, अध्यक्ष अग्रवालले भने, उत्पादन त घटेकै छ । उद्योगका उपकरण र कच्चा पदार्थसमेत बिग्रिने गरेका छन् । उद्योगीका अनुसार विद्युत् कटौतीका बेला जेनेरेटर (डीजी सेट) बाट उद्योग सञ्चालन गर्नुपर्दा उत्पादन लागतसमेत बढेको छ । जसले गर्दा बजारमा उत्पादनले प्रतिस्पर्धात्मक क्षमता गुमाउँदै गएका छन् । साना उद्योगहरूले विद्युत् कटौतीका बेला डीजी सेट सञ्चालन गर्न सक्ने अवस्था नभएकाले उद्योग नै बन्द राख्नुपर्ने अवस्था रहेको संघले जनाएको छ । यसैगरी औद्योगिक कोरिडोरमा अवस्थित औद्योगिक फिडरमा २४ घण्टामा करिब १४१५ पटकसम्म ट्रिपिङ भइरहेकाले औद्योगिक उपकरण बिग्रिने गरेका छन् । कच्चापदार्थसमेत नोक्सान भइरहेको छ । विद्युत् उद्योगका लागि कच्चापदार्थ जस्तै अत्यावश्यक रहेको संघका वरिष्ठ उपाध्यक्ष हरि गौतमले बताए । पर्याप्त विद्युत् नहुँदा उत्पादन घट्दो छ, उत्पादन मूल्य बढेको छ, उनले भने, कर्मचारी र कामदारलाई काममा समेत लगाउन सकिएको छैन । हिउँदमा मात्र नभई अन्य महिनामा समेत पर्साबारा औद्योगिक कोरिडोरका उद्योगले पर्याप्त बिजुली पाउन सकेका छैनन् । ट्रान्समिसन लाइनको क्षमता विस्तार नहुँदा साउनमा समेत पर्याप्त विद्युत् आपूर्ति हुन सकेन, गौतमले भने, औद्योगिक क्षेत्र विकास गर्ने नीति देखिएन । आवश्यकता तीन सय ५० मेगावाटको भए पनि पुरानो ट्रान्समिसन लाइनको क्षमता अझै एक सय ७५ मेगावाटको मात्र रहेको गौतमले जनाए । हिउँदमा प्रत्येक वर्ष विद्युत् आपूर्तिमा समस्या आइरहेकाले यसको दीर्घकालीन समाधानका लागि सम्बन्धित निकायको ध्यानाकर्षण समेत संघले गराएको छ । समस्या समाधानका लागि लोडसेडिङको निश्चित समयावधि नै तोकेर बाँकी समयमा गुणस्तरीय विद्युत् आपूर्ति गर्न संघले माग गरेको संघका अध्यक्ष अग्रवालले बताए । उद्योगहरूबाट खपत भएको विद्युत् महसुलको रकम जुन किसिमले नेपाल विद्युत् प्राधिकरणले असुल गर्छ, सोही किसिमको गुणस्तरीय विद्युत् आपूर्ति गर्नुपर्ने संघले माग गरेको अग्रवालले जनाए । पिक समयमा लोड नपुग्दा लाइन कट्ने समस्या रहेको नेपाल विद्युत् प्राधिकरण वीरगन्जका प्रमुख अवधेश दुबेको भनाइ छ । बिहान र साँझ (पिक समय) घरेलु माग बढेका बेला कहिलेकाहीं ट्रिपिङको समस्या हुने गरेको उनले बताए । आपूर्तिको लोड नपुग्दा एलडीसी (लोड डिस्प्याच सेन्टर) ले बिजुली काट्छ । पहिला भारतको रक्सौल हुँदै एक सय ५० मेघावाट बिजुली आपूर्ति हुन्थ्यो, प्राधिकरण वीरगन्जका प्रमुख दुबेले भने, अहिले ठ्याप्पै विद्युत् भारतबाट आएको छैन, बर्खामा केही पावर प्लान्टमा क्षति पनि पुग्यो । जसले गर्दा विद्युत्को माग धान्न सकिएको छैन । हिउँदमा खोलाको बहावमा पनि कमी आउने गर्छ । साँझ र बिहान घरेलु माग बढेको समयमा औद्योगिक फिडरमा केही समस्या आउने गरेको छ, दुबेले भने ।"
तंग्रिँदै तातोपानी नाका,"बाह्रबिसेतातोपानी (२६ किलोमिटर) को खाग्दलमा बेलिब्रिज निर्मार्ण सकेर सञ्चालनमा आएको छ भने चीनले मितेरी पुल पारिका बाढीले तहसनहस बनाएका क्वारेन्टाइन, पार्किर्ङस्थल र मितेरी पुलमुनिको मर्मर्तसम्भार गरिरहेको देखिन्छ । यसबाहेक चीनले खासा र यहाँसम्म पुग्ने करिब ७ किलोमिटर सडक र सुरुङमार्ग निर्मार्ण गरिरहेकाले समयसमयमा कन्टेनर आउजाउमा ढिलाइ हुने गरेको सिन्धुपाल्चोक उद्योग वाणिज्य संघका अध्यक्ष बुद्धराज बस्नेतले जनाए । भोटेकोशी२ तातोपानीबाट चीन जोड्ने मितेरी पुलको बीचमा चीनले मनमौजी सुरक्षा र चेकिङ गेट राखेको एक वर्ष भइसकेको छ । यो गेट चीनले मनमौजी राखेको भन्दै स्थानीय आक्रोशित बनेका छन् । यसबारे नाकामा असर पर्लार् भनेर सीमाक्षेत्रका जनप्रतिनिधि मौन बसेको केही स्थानीयले आरोपसमेत लगाए । चीनले मौन रूपमा पेलेको अनुभव भइरहेको छ, नदी मिचेर ढलान लगाइएको छ, जसकारण नदीले लिपिङ बजारलार्ई लगातार कटान गरिरहेको छ भने हाल मितेरी पुलको बीचमा आफूखुसी फलामे गेट राखेको छ, भोटेकोशी२ का अध्यक्ष कुमार श्रेष्ठले भने । लिपिङ मितेरी पुलछेउ र पारि चीनको सीमा छुट्याउने दशगजा राख्न धेरै हारगुहार गर्न परेको उनले बताए । यसबारे आफूलाई थाहा नभएको र यसबारे मन्त्रालयमा बुझेर मात्रै केही भन्न सकिने प्रमुख जिल्ला अधिकारी किरण थापाले बताए । यसबारे यसै भन्न सकिँदैन, यहाँ त्यस्तो केही जानकारी नआएका हुनाले सबै कुरा बुझ्नुपर्नेर् देखिन्छ, उनले भने ।"
मनास्लुमा १० हजार ६ सय पर्यटक,"(गोरखा)सन् २०२४ मा मनास्लु क्षेत्रमा १० हजार ६ सय ५ विदेशी पर्यटकले भ्रमण गरेका छन् । अघिल्ला वर्षको तुलनामा यस वर्ष मनास्लु क्षेत्र घुम्ने विदेशीको संख्या बढेको मनास्लु संरक्षण क्षेत्र (एमक्याप) ले जनाएको छ । निषेधित क्षेत्रका रूपमा रहेको मनास्लुलाई सरकारले सन् १९९५ देखि मात्रै भ्रमणका लागि खुला गरेको थियो । तर त्यसयता बर्सेनि पर्यटक बढिरहेका छन् । सुरुको वर्ष ३ सय ४४ जना पर्यटक मनास्लु क्षेत्र आएका थिए । सन् १९९५ यता सबैभन्दा बढी २०२४ मा १० हजार ६ सय पर्यटकले मनास्लु भ्रमण गरेको एमक्यापले जनाएको छ । सन् २०२३ मा ९ हजार १ सय ७७ पर्यटक मनास्लु क्षेत्र पुगेका थिए । गत चैत, वैशाख, असोज र कात्तिकमा मनास्लु भ्रमणको चाप देखिएको एमक्यापका प्रमुख सन्तोष शेरचनले बताए । कोरोनाले सुस्ताएको पर्यटन क्षेत्र लयमा फर्किएको उनको भनाइ छ । कोरोनाको समयमा सन् २०२० मा तीन सय ७४ जनाले मात्र मनास्लु क्षेत्रको भ्रमण गरेका थिए । सन् २०२१ मा ९ सय २५ र २०२२ मा ६ हजार १ सय २ विदेशी पर्यटकले मनास्लु क्षेत्रको भ्रमण गरेको शेरचनको भनाइ छ । असोज र कात्तिकमा मनास्लु क्षेत्रमा पर्यटकको चाप बढेको थियो । असोजमा २ हजार ४ सय १२ तथा कात्तिकमा ३ हजार ३ सय ३ पर्यटक मनास्लु क्षेत्र पुगेका थिए । गत चैतमा १ हजार ८ सय ११ तथा वैशाखमा १ हजार १ सय ३२ पर्यटकले मनास्लु क्षेत्रको भ्रमण गरेको एमक्यापको तथ्यांकमा उल्लेख छ । मार्च, अप्रिल र मे तथा अक्टोबर र नोभेम्बरलाई मनास्लु संरक्षण क्षेत्र भ्रमणको उपयुक्त समय मानिन्छ । ट्रेकिङका लागि मनास्लु क्षेत्र आकर्षक गन्तव्य हो, सडक सञ्जालको विस्तार नभएकाले पनि ट्रेकिङका लागि पर्यटकले मनास्लु रोज्ने गरेका छन्, ट्रेकिङकै लागि आउने पर्यटकलाई यो उपुयक्त गन्तव्य बनेको छ, उनले भने । साहसिक पदयात्रा गर्ने र प्रकृतिप्रेमी पर्यटकको रोजाइमा मनास्लु क्षेत्र पर्ने गरेको छ । मनास्लु क्षेत्र जैविक विविधता र प्राकृतिक भूबनोटका हिसाबले सुन्दर ठाउँ भएकाले पर्यटकको संख्यामा बर्सेनि वृद्धि भइरहेको शेरचनको भनाइ छ । यहाँ आएका पर्यटक चुम र नुब्री भ्याली क्षेत्रको भ्रमण तथा लार्के पासमा जाने गर्छन् । पछिल्लो समय मनास्लु क्षेत्र भ्रमण गर्ने नेपाली पर्यटकको संख्यामा पनि वृद्धि भएको उनले बताए । एमक्यापले विदेशी पर्यटकको मात्र अभिलेख राख्ने गरेको छ । उत्तरी क्षेत्रको भौगोलिक अवस्थिति, हिमशृंखला, सांस्कृतिक मठमन्दिर र गुम्बा अवलोकन पनि पर्यटकको रोजाइमा पर्ने गरेका छन् ।"
बैंकिङ क्षेत्र इतिहासकै चुनौतीपूर्ण अवस्थामा,"(काठमाडौं) यति बेला बैंकिङ क्षेत्र इतिहासकै चुनौतीपूर्ण अवस्थाबाट गुज्रिरहेको बैंक तथा वित्तीय संस्था परिसंघ नेपाल (सिबिफिन) का अध्यक्ष उपेन्द्र पौड्यालले बताएका छन् । परिसंघको पाँचौं साधारणसभामा पौडेलले अर्थतन्त्रका बाह्य सूचकमा केही सुधार आएकामा आफूहरूले गर्व गरिरहे पनि आन्तरिक अर्थतन्त्र कमजोर नै रहेको जनाए । आम लगानीकर्ता एवं उद्यमी व्यवसायीमा निराशा छाएका कारण न्यूनतम ब्याजदरमा पर्याप्त तरलता उपलब्ध हुँदासमेत लगानीकर्जा विस्तार हुन नसक्दा आर्थिक एवं बैंकिङ गतिविधि सुस्ताएको अवस्था छ, उनले भने, बैंक तथा वित्तीय संस्थाको मुनाफामा अनपेक्षित रूपमा गिरावट आइरहँदा बैंकिङ क्षेत्रका लगानीकर्ता सुरक्षित लगानीका क्षेत्र खोज्दै क्रमशः बाहिरिने कोसिस भइरहेको अनुभूति भइहेको छ ।लागतमा भएको वृद्धि, मुनाफामा आएको संकुचन, खराबनिष्क्रिय कर्जामा वृद्धि, गैरबैंकिङ सम्पत्तिको बेचबिखनमा सुस्तता, दक्ष जनशक्तिको पलायनलगायत कारणले बैंकिङ प्रणालीमा समस्या थपिँदै गएको पौड्यालले बताए । एकपछि अर्को समस्या एवं चुनौतीबाट बैंकिङ क्षेत्र गुजि्रँदै गएको पछिल्लो परिवेशबाट मुलुकको अर्थतन्त्रले कतै बाटो बिराउने होइन भन्ने गम्भीर प्रश्न खडा गरेको विषयलाई अर्थतन्त्रका सरोकारावालाले पनि गम्भीरतासाथ चिन्तनमनन गर्न जरुरी छ, उनले थपे, बैंकिङ क्षेत्रलाई सबल र सक्षम बनाउन नेपाल राष्ट्र बैंकले लिएको पुँजी वृद्धिको नीतिले बैंक तथा वित्तीय संस्थामा व्यापक पुँजी वृद्धि भएको र लगानीकर्ताले बैंकको पुँजी वृद्धि गरिसकेको अवस्थामा हाल संसद्मा प्रस्तुत बैंक तथा वित्तीय संस्थासम्बन्धी विधयेकले बैंकिङ क्षेत्र मात्र नभई समग्र निजी क्षेत्रमा थप अन्योल थपेको छ । बैंकर्स र व्यवसायीबीचको भेद छुट्याउने उद्देश्य राखी ल्याइएको उक्त व्यवस्थाले गहिरो मन्दको मार खेपिरहेको अर्थतन्त्रमा थप गतिरोध देखिने स्पष्ट संकेत देखिएको छ । हिजो राज्यले बनाएको नीतिकै आधारमा गरिएको लगानीलाई आज लगानी फिर्ता लानुपर्ने अवस्था सिर्जना भएको छ । तर निस्कने बाटो भने स्पष्ट नभएको अध्यक्ष पौड्यालले बताए । त्यति मात्र होइन, उल्लेख्य स्वामित्व भएका लगानीकर्तालाई बैंकिङ क्षेत्रबाट नै कर्जा लिन निषेध गरिएको छ । यस्ता प्रावधानले समग्र उद्यमव्यवसाय क्षेत्र नै धराशायी मात्र बन्दैन, लगानीकर्ता र लगानीलाई पलायन बनाउन थप बल पुग्ने देखिन्छ । यस्ता विषयलाई हृदयंगम गर्दै नेपाल सरकार, मातहतका नियामक निकाय र सरोकारवालाबीच गम्भीर छलफल हुन आवश्यक छ । सिबिफिनले आमलगानीकर्ता र सरोकारवालाको हकहितको संरक्षण गर्ने, गुणस्तरीय र दिगो बैंकिङ सेवामार्फत राष्ट्रिय अर्थतन्त्रलाई सबल एवं सुदृढ बनाउन योगदान दिने र बैंकिङ क्षेत्रमा देखापरेका समस्याको पहिचान गरी समाधानका उपाय अवलम्बन गर्न नेपाल सरकार तथा मातहतका नियामक निकायसमक्ष सल्लाह सुझाव दिँदै आएको छ । आर्थिक एवं बैंकिङ क्षेत्रको स्तरोन्नतिका लागि नेपालका प्राज्ञिक एवं व्यावसायिक संस्थाव्यक्तित्व तथा अन्तर्राष्ट्रिय संस्थाहरूसँगको समन्वय एवं सहकार्यमा नीतिगत संवाद गर्ने, अध्ययन अनुसन्धान गर्ने र संवाद तथा अनुसन्धानबाट प्राप्त निचोड तथा सुझावलाई नेपाल सरकार, अर्थ मन्त्रालय, नेपाल राष्ट्र बैंकलगायत निकायमा पेस गर्दै आएको उनले बताए ।पुँजीगत खर्च प्रणालीमा व्यापक सुधार योजना, नीति तथा कार्यक्रमको कार्यान्वयनको प्रभावकारितामा अभिवृद्धि गरिनुपर्ने, राजस्वको दरभन्दा दायरा अभिवृद्धि गरिनुपर्ने, निर्माण व्यवसायीको बक्यौता र ब्याजलगायत अन्य सरकारी अनुदान अविलम्ब भुक्तानी गरिनुपर्नेलगायत विभिन्न सुझाव पनि सिबिफिनले दिएको छ ।"
सिबिफिन अध्यक्षमा पुनः पौड्याल,"(काठमाडौं) बैंक तथा वित्तीय संस्था परिसंघ नेपाल (सिबिफिन) को अध्यक्षमा पुनः उपेन्द्र पौड्याल चुनिएका छन् । सिबिफिनको पाँचौं साधारणसभाले शुक्रबार सचिवबाहेक अध्यक्षसहित सबै पदमा सर्वसम्मत नेतृत्व चयन गरेको हो । यसअनुसार सिबिफिन कार्यसमितिका १७ मध्ये १६ जना सर्वसम्मत भएका हुन् । पौड्याल यसअघि पनि परिसंघका अध्यक्ष थिए । तर सचिव पदमा निर्वाचन भएको छ । उक्त पदका लागि भने साइन रेसुंगा डेभलपमेन्ट बैंकका अध्यक्ष थानेश्वर पौडेल र एक्सेल डेभलपमेन्ट बैंकका अध्यक्ष महेन्द्रकुमार गोयलबीच प्रतिस्पर्धा भएको थियो, जसमा साइनमा पौडेलले ३२ मत ल्याएर जित हासिल गरे भने गोयलले २३ मत प्राप्त गरे । कुल ७६ मतदाता रहेको परिसंघमा ५५ जनाले मतदान गरेका थिए ।साधारणसभाले पौडेलको नेतृत्वमा नयाँ कार्यसमिति चुनेको हो, जसमा वरिष्ठ उपाध्यक्षमा महालक्ष्मी विकास बैंकका अध्यक्ष राजेश उपाध्याय दोहोरिएका छन् । उपाध्यक्षमा रिलायन्स फाइनान्सका अध्यक्ष कुशप्रसाद मल्ली, महासचिवमा हिमालयन बैंकका अध्यक्ष प्रचण्डबहादुर श्रेष्ठ सर्वसम्मत भएका हुन् ।सर्वसम्मत भएका अन्य पदहरूमा कोषाध्यक्षमा एनआईसी एसिया बैंकका अध्यक्ष तुलसीराम अग्रवाल, सहकोषाध्यक्षमा गोरखा फाइनान्सका गौरव बुढाथोकी सर्वसम्मत भएका छन् ।सदस्यहरूमा कुमारी बैंकका राजाराम खड्का, एभरेस्ट बैंकका बालगोपाल वैद्य, प्रभु बैंकका लीलाप्रकाश सिटौला, एनएमबी बैंकका मनोजकुमार गोयल, नेपाल बैंकका चन्द्रबहादुर अधिकारी, ग्लोबल आईएमई बैंकका राधेश पन्त, लक्ष्मी सनराइज बैंकका रमण नेपाल, कामना सेवा विकास बैंकका सुदीप आचार्य, लुम्बिनी विकास बैंकका चिन्तामणि भट्टराई र प्रोग्रेसिभ फाइनान्सका लक्ष्मीप्रसाद महर्जन सर्वसम्मत भएका हुन् । नयाँ कार्यसमितिको कार्यकाल दुई वर्षको हुनेछ ।"
बाँकेमा विस्तार गरियो लाहा खेती,"(नेपालगन्ज) चिठी वा सरकारी दस्ताबेज सिल गर्न, हतियारको बिँडमा लगाउन, गरगहना भर्नलगायतमा प्रयोग हुने वस्तु लाहाको बाँकेमा पहिलो पटक खेती विस्तार गरिएको छ । भारतबाट आयात हुने लाहाको नेपालमा पहिलो पटक खेती विस्तार गरिएको हो । डिभिजन वन कार्यालय, बाँकेले विज्ञसहितको टोलीको सहभागितामा लाहा खेती विस्तार गरेको हो । खेतीको बीउ ल्याएर रूखको हाँगामा लाहा उत्पादन गर्ने लाहा किरा (भ्रूण) छाडिएको छ । डिभिजन वन कार्यालयले कोहलपुर१२ स्थित सिर्जना सामुदायिक वनमा खेती सुरु गरेको हो । वन उपभोक्ता समूहमा २५ केजी बीउ लगाइएको छ । यस्तै राप्तीसोनारी गाउँपालिकाको जलनधारा र झिजरी महिला सामुदायिक वन उपभोक्ता समूहमा पनि खेती विस्तार गरिएको छ । विशेष रूखका नरम हाँगामा टाँसिएर त्यही हाँगाको रस चुसेर आफ्नो जीवनचक्र पूरा गर्ने परजीवीलाई लाहा भनिने २५ वर्षदेखि लाहा खेतीमा लागेका विज्ञ डम्मर विश्वकर्माले जनाए ।लाहाको कच्चा पदार्थ प्रतिकेजी एक हजार रुपैयाँसम्म बिक्री हुने गरेको विश्वकर्माले बताए । प्रशोधनपछि प्रतिकिलो दुई हजारसम्ममा पनि बिक्री हुने उनको भनाइ छ । लाहा विशेषगरी फर्निचर कारखाना, गहना पसललगायत अन्य विभिन्न काममा प्रयोग हुने गर्छ । लाहा किराले बिरुवाको रस चुसेर आफैं खाना प्राप्त गर्छ । धेरै दुःख गर्न नपर्ने भएकाले खेती गर्न सहज छ । परीक्षण गरिएको रूखबाट उत्पादन राम्रो भएमा थप विस्तार गर्ने योजना छ, विज्ञ विश्वकर्माले भने । लाहा उत्पादन भाले र पोथीको यौनक्रीडापछि पोथी कीराको शरीरमा परिवर्तन हुने विज्ञ विश्वकर्माले बताए । त्यसले हाँगाको रस अत्यधिक चुस्ने गर्छ अनि अन्डा पार्नका लागि आफ्नो घर निर्माण गर्छ । पोथीको शरीरबाट एक प्रकारको गम वा नरम पदार्थ निस्कन्छ, जसलाई लाहा भनिन्छ । लाहा भालेले बनाउन सक्दैन । लाहा उत्पादनका लागि मनसुनी वर्षा र १५ डिग्री सेल्सियसदेखि ४०४५ डिग्री सेल्सियसम्म तापक्रम राम्रो मानिन्छ, विश्वकर्माले भने । वातावरणका दृष्टिले नेपालमा यसको खेती उपयुक्त रहेको उनको भनाइ छ । जिल्लाका सामुदायिक वन र उपभोक्तालाई आयमूलक बनाउने लक्ष्यका साथ लाहा खेती सुरु गरिएको छ । लाहा खेतीबाट तराई क्षेत्रमा पाइने खयर, बयरलगायत रूखको संरक्षणमा खेती सुरुवात गरिएको हो । जिल्लामै पहिलो पटक सुरु गरिएको खेतीका लागि बुधबार लाहा खेती विस्तार तथा क्षमता विकासका लागि आयोजना गरिएको तालिममा सामुदायिक वन उपभोक्ता समूहका ५१ जनाको सहभागिता रहेको शमशेरगन्ज सब डिभिजन कार्यालय ओभरीका वरिष्ठ वन अधिकृत मनोज शर्माको भनाइ छ । लाहा खेतीबाट तराई क्षेत्रमा पाइने खयर, बयरलगायत रूखको संरक्षणमा भूमिका खेल्नेछ । अन्य क्षेत्रको सफल प्रयोग पछि बाँकेमा विस्तारका लागि खेती सुरु गरिएको डिभिजन वन कार्यालय बाँकेका सिनियर डिभिजनल वन अधिकृत शंकरप्रसाद गुप्ताले जनाए । लाहाको व्यावसायिक खेती गरेर आत्मनिर्भर बन्न सकिने उनले बताए । कोहलपुरको प्रयोग सफल भयो भने जिल्लाभर विस्तार गर्छौं, गुप्ताले भने, जिल्लाका वनमा लाहा खेतीको सम्भावना धेरै रहेको छ । लाहा लगाइसकेपछि हाँगा काट्न नमिल्ने भएकोले वनको पनि संरक्षणमा टेवा पुग्नेछ । समितिको आयस्तर सुधार गर्न लाहा खेतीले मद्दत गर्ने विश्वास लागेको सिर्जना सामुदायिक वन उपभोक्ता समितिका अध्यक्ष सुमन पौडेलले बताए । सामुदायिक वनमा रहेका बिरुवाको हाँगामा लाहा उत्पादन गर्न सके आत्मनिर्भर बन्न सकिन्छ । लाहाको प्रयोग फर्निचरको रङ, गरगहना, मेकअपका सामान, जुत्ताको पोलिस, नेल पोलिस, क्याप्सुल, ट्याब्लेट, बिजुलीका बल्ब, लाहा छाप, हातहतियारलगायतमा प्रयोग गरिने उनको भनाइ छ ।"
मुलुकभर जलपन्छी गणना,"(कपिलवस्तु)एउटा छेउमा देखिएको चरा एकैछिनमा कहाँ पुग्छ, पत्तै हुँदैन । चराको स्वभाव नै फुत्तफुत्त उड्ने चञ्चले हुन्छ । यतिबेला चिसो मौसम छल्न उच्च हिमाली भेगबाट उड्दै जलपन्छी तराई र पहाड झरेका छन् । यही मौकामा मुलुकभर जलपन्छीको गणना थालिएको छ । शनिबार सुरु भएको चरा गणनामा विशेष सीप र ज्ञान भएका ४ सयभन्दा बढी स्वयंसेवक, नेचरगाइड र चराविद् मुलुकभर परिचालित भएका छन् । पानी र सिमसार क्षेत्रमा पाइने चराको अवस्था पत्ता लगाउन थालिएको गणना माघ ६ सम्म चल्नेछ । वेटल्यान्ड इन्टरनेसनलको संयोजन र नेपाल पन्छीविद् संघको समन्वयमा भइरहेको गणनामा राष्ट्रिय निकुञ्ज तथा वन्यजन्तु विभाग र पन्छी संरक्षण संघ (बीसीएन) ले सहयोग गरेका छन् । जलपन्छीको गणना कोशीदेखि पश्चिममा शुक्लाफाँटासम्म हुन्छ । यस्तै दक्षिणको जगदीशपुर पन्छी आरक्षदेखि उत्तरमा रारा तालसम्म गणना गर्ने तयारी छ । पहिलो दिनबाटै काठमाडौं उपत्यकाको मनोहरा र बागमती खोला तथा टौदह पोखरीमा चराविद् र नेचर गाइडले गणना थालेको पानीचरा गणना राष्ट्रिय संयोजक लक्ष्मण पौड्यालले बताए । उनका अनुसार शनिबारै पूर्वको कोशीटप्पु वन्यजन्तु आरक्ष र सुदूरपश्चिमको शुक्लाफाँटा राष्ट्रिय निकुञ्जमा गणना सुरु भएको छ । १८ वटा क्षेत्रमा विभाजन गरी ८० भन्दा बढी ठाउँका तालपोखरी, खोलानदी, सिमसार क्षेत्र, पन्छी आरक्षलगायतमा गणना गर्ने तयारी छ, उनले भने, पोखरामा मात्रै १५ स्थानमा चरा गणना गरिनेछ । चितवनलाई पूर्वी, पश्चिमी र मध्य तीन भागमा विभाजन गरी चरा गणना थालिएको छ ।वरिष्ठ चराविद् हेमसागर बरालले आफ्नो अनुकूलता मिलाएर सबै क्षेत्रमा गणना गरिने बताए । चरा चिन्ने विज्ञको नेतृत्वमा अन्य सहभागीको सहयोगले चरा गणना गरिन्छ । पानी, तालतलैया, सिमसार र आसपास क्षेत्रमा आहारविहार गर्ने, प्रजनन गर्ने र आफ्नो अधिकांश समय व्यतीत गर्ने चराका प्रजातिलाई पानीचरा अथवा जलपन्छी भनिन्छ । सन् १९८७ देखि नेपालमा पनि हुँदै आएको यो गणनामा जलपन्छीका प्रजाति, तिनको संख्या र बासस्थानमा देखिएका समस्याजस्ता जानकारीको अभिलेख राखिन्छ ।गणनाले दिने नतिजाले चरा संरक्षणका कार्यक्रम र नीति बनाउन सहयोग पुर्याउने चराविद् कृष्णप्रसाद भुसालले बताए । गणनाबाट राम्रो र कमजोर पक्ष थाहा हुन्छ, उनले भन्,े जलवायु परिवर्तनको असर र पारिस्थितिकीय प्रणाली जाँच्न पनि सहयोग पुग्छ । गणनाको रिपोर्ट वैशाखमा मनाइने वन्यजन्तु सप्ताहका बेला सार्वजनिक गरिनेछ । जलपन्छी आगमन घट्ने क्रम बढेकाले बेलैमा सचेत हुनुपर्ने चराविद् हठन चौधरीले बताए । उनका अनुसार सिमसार क्षेत्र संकुचित र नासिँदै जाँदा त्यसमा आश्रित हिउँदे जलपन्छी घट्दै गएका छन् । उडान मार्गमा हुने अवरोध र बढ्दो रासायनिक मलको प्रयोगले पनि जलपन्छी जोखिममा पर्दै गएको चौधरीले बताए । खेतमा विषादीको प्रयोग र जलवायु परिवर्तन समस्या बनेको छ, उनले भन्,े असुरक्षित बिजुलीका तार र अवैध चोरीसिकारले पनि समस्या थपेको छ । बसाइँसराइ गरी आउने चरा लामो दूरीको यात्राले थकित हुने तथा आश्रयस्थल नयाँ हुने भएकाले प्राकृतिक तथा मानवीय सिकारको अत्यधिक जोखिम बढेको चराविद्हरू बताउँछन् । गणनाले पानीचराको अवस्था खतराउन्मुख देखाएको छ । नेपालमा पाइने विश्वका दुर्लभ चरामध्ये १३ प्रजाति जलपन्छी नै छन् । नेपालमा ८ सय ९७ प्रजातिका चरा पाइएको अभिलेख छ । त्यसमध्ये १ सय ५० भन्दा बढी हिउँदमा र ६० बढी ग्रीष्ममा आगन्तुक चरा छन् । हिउँदमा मुख्यतयाः हाँस, जलेवा, चखेवा, डुबुल्की चरा र गंगाचिललगायतका प्रजातिका आउँछन् । नेपालमा ४ देखि ५ हजार माइल उडेर चरा आउँछन् । ती चरा सातादेखि १० दिनमै आइपुग्छन् । कतिपय चरा सिधै उडेर ३४ दिनमै आइपुग्छन्, चराविद् बरालले भने, कतिपय रोकिँदै, बीचमा बास बस्दै आइपुग्छन् । यता आउँदा ती चराले गन्तव्यसम्म पुग्ने दिशा र बाटो पहिचानका लागि सूर्य तथा ताराको सहारा लिने गरेको चराविद् डीबी चौधरीले बताए । नदी, भौगोलिक शृंखला, चुम्बकीय दिशा पनि हेर्छन् । चराले बसाइँसराइका बेला प्रयोग गर्ने बाटोलाई फ्लाई वे भनिन्छ, उनले भने, विश्वमा यस्ता बाटा ८ वटा छन् । तीमध्ये नेपाल मध्यएसियाको बाटोमा पर्छ ।पानीचरा मुख्य रूपमा कुन क्षेत्रमा बस्छन् भन्ने जानकारी भएपछि निश्चित दूरीबाट गणना गरिन्छ । अगाडि देखिने चराको संख्या र प्रजाति टिपोट गरिन्छ । कुनै चराले गणकलाई पछाडिबाट नाघेर अगाडि जान्छ, संख्या नदोहोरियोस् भनेर उनीहरू त्यसलाई घटाउँछन् । चराको रङ, बनोट र आवाजका बारेमा जानकारी भएका चराविज्ञ एवं नेचरगाइड दूरबिन लिएर गणनामा खटिन्छन् ।चराविद्हरूका अनुसार उत्तरी ध्रुवमा हिमपात सुरु भएसँगै चरा बसाइँ सर्न थाल्छन् । बढी चिसोमा आहारविहारमा समस्या हुने भएकाले जीवनयापन कठिन बन्छ । त्यही भएर हिउँदयामको बढ्दो जाडो छल्न चरा यता आउँछन् । यता आइपुगेका कतिपय चरा बच्चा कोरली हुर्काएर फर्कन्छन् । उत्तरी मुलुक रुस, चीन, मंगोलियाका साथै युरोप, कोरिया तथा तिब्बती क्षेत्रबाट हिउँदे आगन्तुक चरा नेपालमा आउने गर्छन् । मध्यएसियाका तुर्कमिनिस्तान, किर्गिस्तान र साइबेरियाबाट पनि यहाँ चरा आउँछन् ।"
सर्वोच्च बारको अध्यक्षमा पोखरेल निर्वाचित,"काठमाडौं (कास) सर्वोच्च अदालत बार एसोसिएसनको अध्यक्षमा वरिष्ठ अधिवक्ता मेघराज पोखरेल निर्वाचित भएका छन् । शनिबार भएको निर्वाचनमा उनी कांग्रेस निकट नेपाल डेमोक्रेटिक लयर्स एसोसिएनबाट उम्मेदवार थिए । उनले ३६८ मत पाए । अध्यक्षका अर्का उम्मेदवार एमाले निकट प्रगतिशील तथा पेसागत कानुन व्यवसायी संगठन (पीपीएलए) का उम्मेदवार वरिष्ठ अधिवक्ता महेशकुमार थापाले १८१ मत पाए । अध्यक्षका तेस्रो उम्मेदवार अधिवक्ता प्रेमसिंह धामीले १५ मत पाएका छन् ।उपाध्यक्षमा अधिवक्ता अम्बरबहादुर राउत विजयी भएका छन् । उनी एकीकृत समाजवादी निकट कानुन व्यवसायी हुन् । सचिवमा कांग्रेस निकट कानुन व्यवसायी अधिवक्ता रमणकुमार कर्ण विजयी भए । सहसचिवमा एकीकृत समाजवादी निकट कानुन व्यवसायीको संगठनकी उम्मेदवार अधिवक्ता पुन्देवी महर्जन सुजना निर्वाचित भइन् । कोषाध्यक्षमा अधिवक्ता रामचन्द्र पौडेल निर्वाचित भएका छन् भने महिला सदस्यमा शशी बस्नेत निर्वाचित भएकी छन् । दुवै कांग्रेस निकट कानुन व्यवसायी हुन् । सदस्यमा कांग्रेस निकट अधिवक्ताहरू इन्द्रशेखर खड्का, प्रदीपकुमार श्रेष्ठ, नागेश्वरप्रसाद चौधरी, निर्मलप्रसाद उपाध्याय, ओमकृष्ण श्रेष्ठ र प्रमोद रेग्मी निर्वाचित भएका छन् । एकीकृत समाजवादी निकट दुर्गामोहन श्रेष्ठ र प्रदीपकुमार राजवंशी तथा माओवादी निकट सतिशराज मैनाली सदस्यमा निर्वाचित भए ।निर्वाचनमा एमाले र माओवादी निकट कानुन व्यवसायीको गठबन्धन थियो । कांग्रेस र एकीकृत समाजवादी निकट कानुन व्यवसायीको अर्को प्यानल बनेको थियो । एमाले निकट कानुन व्यवसायीका एउटा पनि उम्मेदवार निर्वाचित हुन सकेनन् ।"
ब्रह्मदेव करिडोरमा बाघ अनुगमन,"(कञ्चनपुर)चुरे क्षेत्रसँग जोडिएको ब्रह्मदेव करिडोर तथा आसपास क्षेत्रमा क्यामेरा ट्र्यापिङ विधिबाट बाघ र बाघको आहारा प्रजातिको अनुगमन थालिएको छ । करिडोरमा पर्ने वेदकोट नगरपालिकाको छेला सबडिभिजन वन क्षेत्रमा एक जोडी स्वचालित क्यामेरा जडान गरेर शुक्रबार गणनाको शुभारम्भ गरिएको छ ।बाघ अनुगमनका लागि महाकाली नदी किनारदेखि लालझाडी मोहोना संरक्षित क्षेत्रसम्म कञ्चनपुर र डडेलधुराको वन क्षेत्रमा स्वचालित क्यामेरा जडान गरिनेछन् । जुलोजिकल सोसाइटी अफ लन्डन (जेडएसएल) का कार्यक्रम अधिकृत सन्तोष पौडेलले बाघ र हात्तीको मुख्य करिडोरमा अन्य वन्यजन्तुको उपस्थितिसमेत अनुगमनबाट पहिचान हुने बताए । अहिले जेडएसएल र राष्ट्रिय प्रकृति संरक्षण कोषको आर्थिक तथा प्राविधिक सहयोगमा गणना तथा अनुगमन भइरहेको हो । ब्रह्मदेव करिडोर २०१८ र २०२२ को राष्ट्रिय बाघ गणनामा समावेश गरिएको थियो । २०२२ को राष्ट्रिय गणनामा डडेलधुराको परशुराम क्षेत्रमा एउटा वयस्क बाघ देखिएको थियो । जलवायु परिवर्तनका कारण बाघलगायत वन्यजन्तु तथा वनस्पति उचित हावापानीको खोजीमा सरिरहेका छन्, वन विज्ञान अनुसन्धान केन्द्र हेटौंडाका उपप्राध्यापक शैलेन्द्र यादवले भने, त्यसका लागि यो करिडोर महत्त्वपूर्ण छ, किनकि यो चुरेसँग उत्तरदक्षिण जोडिएको छ ।व्रह्मदेव करिडोर शुक्लाफाँटा राष्ट्रिय निकुञ्जलाई चुरे क्षेत्रसँग र महाकाली पारी भारतको नान्धौर संरक्षित क्षेत्रसँग जोडने भएकाले महत्त्वपूर्ण मानिन्छ । यो करिडोर उत्तरदक्षिण जोडिएकाले जलवायु परिवर्तनको असरका कारण उत्तरी क्षेत्रतर्फ बसाइ सर्ने वन्यजन्तुका लागि समेत यो महत्त्वपूर्ण रहेको सुदूरपश्चिम प्रदेश उद्योग पर्यटन वन तथा वातावरण मन्त्रालयका सचिव प्रमोद भट्टराईले बताए ।"
एपीएफ त्रिवेणी कप च्याम्पियन,"(लमजुङ)विभागीय टोली एपीएफ क्लब शनिबार ३२ औं संस्करणको त्रिवेणी कप फुटबल प्रतियोगितामा च्याम्पियन बनेको छ । बेंसीसहरस्थित त्रिवेणी रंगशाला सहजी खेलमैदानमा एपीएफले टाइब्रेकरमा तीन पटकको त्रिवेणी कप विजेता बुद्ध युवा क्लब (बीवाईसी) लाई ४३ गोलले हराएको हो । निर्धारित समयको खेल २२ गोलको बराबरीमा टुंगिएको थियो । खेलको १२ औं मिनेटमा बीवाईसीका समीर तामाङले गोलको खाता खोले । त्यसलाई एपीएफका युवराज खड्काले ३० औं मिनेटमा गोल गरेर बराबरीमा ल्याएका थिए । दोस्रो हाफको छैटौं मिनेटमा एपीएफ कप्तान हरि कार्कीले गोल थप्दै टोलीलाई २१ ले अगाडि बढाए । ८ मिनेटको इन्ज्युरी टाइमको तेस्रो मिनेटमा बुद्ध युवाका समीरराज ठकुरीले गोल गरेपछि खेल २२ को बराबरी भएको थियो । त्यसपछि सिधै टाइब्रेकरबाट निर्णय गरिएको थियो । टाइब्रेकरमा एपीएफका गोलरक्षक एन्जल श्रेष्ठले दुई पेनाल्टी बचाएका थिए । एपीएफका गोलरक्षक कृषल मोक्तानले एक पेनाल्टी बचाए । एपीएफका लागि सुमन श्रेष्ठ, दीपेश धिमाल, सुजनकुमार पुलामी र सविन गुरुङले गोल गरे भने मणिकुमार लामाको प्रहार गोलरक्षक कृषलले दायाँ खुट्टाले बचाएका थिए । बुद्ध युवाबाट राम मगर, अश्विन घोरासैनी र मिसन लामाले गोल गर्दा लक्षु थापामगर र कप्तान सचिन लामाको प्रहार एपीएफ गोलरक्षक एन्जलले बताए । एपीएफका गोलरक्षक एन्जल म्यान अफ द फाइनल भए । उनले १० हजार रुपैयाँ पाए । विज्तोले १२ लाख रुपैयाँ र त्रिवेणी कप जित्यो । उपविजेता भोटेओडारको टोली बुद्ध युवाले ६ लाख रुपैयाँ पायो । ६ गोल गरेका एपीएफका प्रदीप लामाले सर्वाधिक गोलकर्ता भए । उनले २५ हजारसहित ट्रफी पाए । उत्कृष्ट खेलाडी घोषित हुँदै बुद्ध युवाका विदेशी खेलाडी इमानुयलले २५ हजारसहित ट्रफी पाए । विजेतालाई गण्डकी प्रदेशका मुख्यमन्त्री सुरेन्द्रराज पाण्डे, वातावरणमन्त्री भेषबहादुर पौडेल, बेंसीसहर नगरपालिका प्रमुख गुमानसिंह अर्याल, आयोजक त्रिवेणी युवा क्लवका अध्यक्ष राजकुमार घिमिरेलगायतले पुरस्कार वितरण गरे । त्रिवेणी युवा क्लबले आयोजना गरेको त्रिवेणी कपमा १६ टिमले भाग लिएका थिए ।"
आर्मी र पुलिस विजयी,"(बुटवल)नेपाल पुलिस पुलिस, गुजरात भलिबल स्टेट र त्रिभुवन आर्मी क्लबले मदन भण्डारी गोल्डकप इन्डोनेपाल पुरुष भलिबल च्याम्पियनसिपमा शनिबार बिजयी भएका छन् ।पुलिसले मणिमुकुन्द भलिबल क्लबलाई २५१५, २०२५, २५२०, २५१८ ले हराएको थियो । मणिमुकुन्दका खेलाडीले तालमेल मिलाउनै सकेनन् । दोस्रो सेटमा पुलिसका केही सर्भिसमा अंक गुमाएपछि मणिमुकुन्दले सेट आफ्नो पक्षमा पार्यो । त्यसपछि पुलिसले संयमित प्रदर्शन गरेको थियो । तेस्रो सेट प्रतिस्पर्धात्मक बन्यो । बराबरीको स्थितिमा खेलिरहेको मणिमुकुन्दले १५ अंकपछि लय गुमायो । पुलिसका स्पाइकरद्वय रविन चन्द र सन्जुविक्रम शाहले कुनै मौका चुकाएनन् । रविनका कुनै पनि स्पाइक खेर गएनन् । तेस्रो र चौंथो सेटमा पुलिसलाई सेट जित्न सहज भयो । दोस्रो खेलमा गुजरात भलिबल स्टेट भारतले विभागीय टिम एपीएफ क्लबलाई सहजै हरायो । बी समूहमा रहेको गुजरातले २१२५, २५१८, २५१५, २५१८ को नतिजा निकालेको हो । गुजरात अघिल्लो खेलमा त्रिभुवन आर्मी क्लबसँग पराजित भएको थियो । इन्डोर कोर्टमा खेल्ने गरेका गुजराती खेलाडीलाई पहिलो खेलमा कठिन भएको थियो । तर, एपीएफसँग उनीहरूले धेरै सुधार गरे । बुटवलको रामनगरस्थित कोर्टमाा घाम लागेको थिएन् । कठ्याङग्रिदो चिसोमा पनि गुजरातले खेलमा लय कायम राखेको थियो ।तेस्रो खेलमा त्रिभुवन आर्मीले गल्कोट भलिबल क्लबसँग २५२१, २५२३, २५१९ को सोझो सेटमा जित पायो । चार इरानी र एक भारतीय खेलाडीसहित प्रतिस्पर्धामा उत्रिएको गल्कोटले उत्कृष्ट प्रदर्शन दिन सकेन । इरानी खेलाडी मोविन श्री र भारतीय विष्णु अन्नाकेसरीले उत्कृष्ट खेले पनि गल्कोट जित उन्मुख भएन । मोविनको अधिकांश सर्भिस र स्पाइक गल्कोटका लागि अंक थप्ने अवसर बनिरह्यो । तर, उनी दर्शकका प्रिय बनिरहे । गल्कोटले खेलेको दुवै खेलमा उनको प्रदर्शन हेर्नलायक थियो । आर्मीका खेलाडीले पाएका कुनै पनि मौका चुकाएनन् । आर्मीका धनबहादुर भट्ट, धनपति कुँवर, दुर्गा महतो, दुर्गा खड्का, शरण सामरीले गतिलो खेल प्रदर्शन गरेका थिए । दुर्गाको तालमेलमा धनबहादुरले पाएका हरेक मौका अंकमा परिणत गरिदिए । समूह ए मा पुलिसले २, मणिमुकुन्द र आयोजक मदन भण्डारी स्पोर्टस एकेडेमीले ११ खेल जितेका छन् । रुकुम पश्चिमले दुवै खेल गुमाएको छ । समुह बी मा आर्मीले २ खेल जितेको छ । दुई खेल खेलेका विभागीय टिम एपीएफ र गुजरात भलिबल स्टेटले ११ खेल जितेका छन् । गल्कोटले भने दुवै खेल नै हारेको छ ।"
विजय र एरिका एनएनआईपीएका सर्वोत्कृष्ट,"(काठमाडौं)उसुका विजय सिन्जाली र करातेकी एरिका गुरुङ १९ औं एनएनआईपीए स्पोर्ट्स अवार्ड२०८० मा सर्वोत्कृष्ट खेलाडी अवार्ड जित्न सफल भएका छन् । पुरुषमा विजय र महिलामा एरिका सर्वोत्कृष्ट हुँदै ११ लाख रुपैयाँ जित्न सफल भए । नेपाल राष्ट्रिय तथा अन्तर्राष्ट्रिय खेलाडी संघ (एनएनआईपीए) को आयोजनामा तार्केश्वर नगरपालिकाको मनमैंजु मन्दिर हातामा शनिबार भएको कार्यक्रममा उक्त अवार्ड प्रदान गरिएको थियो । उनीहरू दुवै आफ्नो खेलबाट वर्ष खेलाडी हुँदै सर्वोत्कृष्ट भएका हुन् ।करातेकी एरिकाले १९ औं एसियाली खेलकुदमा ऐतिहासिक रजत पदक दिलाएकी थिइन् । उनले एसियाडको रजतसँगै अन्य अन्तर्राष्ट्रिय प्रतियोगिताहरूमा लगातार स्वर्ण जितेकी थिइन् । एसियाडमा उत्कृष्ट प्रदर्शन गरे पनि पदक जित्न नसकेका विजयले साउदी अरेबियाको रियादमा भएको वर्ल्ड कम्ब्याट गेम्समा स्वर्ण जितेका थिए । त्यसअघि उनी चीनमा सम्पन्न अन्तर्राष्ट्रिय आमन्त्रण उसु च्याम्पियनसिपमा थाउलोको पुरुष टिमले कांस्य जित्दाका सदस्य थिए । छान् छ्वानमा उनी २९ प्रतिस्पर्धी पाँचौं स्थानमा परेका थिए । तेक्वान्दोका अश्विन राउत र कबड्डीकी मानमति विष्ट भने प्रतिभाशाली खेलाडी अवार्डबाट पुरस्कृत भए । दुवैले ५०५० हजार पाए । एसियाडकी कांस्य पदक विजेता तेक्वान्दोकी पलेशा गोवर्धन वर्षकी उत्कृष्ट पारा खेलाडी भइन् । उनले अवार्डसहित १५ हजार रुपैयाँ पाइन् । गजराज जोशी आदर्श खेल व्यक्तित्व अवार्डबाट एथलेटिक्सका रघुराज वन्त र एनएनआईपीए खेल पत्रकारिता पुरस्कारबाट हाम्रो खेलकुद डटकमकी सरिता श्रेष्ठ सम्मानित भए । दुवैले ३५३५ हजार रुपैयाँ पुरस्कार पाए । त्यसबाहेक विभिन्न २९ खेलका खेलाडीले वर्ष उत्कृष्ट खेलाडीको अवार्ड पाएका थिए । १९ औं एसियाली खेलकुदमा नेपालबाट प्रतिनिधित्व भएको खेललाई आधार मानेर अवार्ड प्रदान गरिएको खेलाडी संघले जनाएको छ ।त्यसमा आर्चरीका योगेन्द्र शेरचन, एथलेटिक्सकी सन्तोषी श्रेष्ठ, ब्याडमिन्टनका प्रिन्स दाहाल, बास्केटबलका विजय बुर्जा, बक्सिङका चन्द्रबहादुर थापा, क्यानोइङका गणेश गुरुङ, क्रिकेटका कुशल मल्ल, साइक्लिङकी उषा खनाल, डान्स स्पोर्ट्सका श्याम महर्जन, इस्पोर्ट्सका साहस भण्डारी, फेन्सिङका राजेन्द्र गजुरेल, फुटबलकी प्रीति राई, गल्फका सद्भाव आचार्य आफ्नो खेलमा वर्ष खेलाडी भए ।ह्यान्डबलकी संगीता चौधरी, जुडोका विकास बिक, कबड्डीकी मानमति विष्ट, करातेकी एरिका गुरुङ, रग्बीका पुजन फेवाली, सुटिङका विपेश खड्का, स्क्वासकी स्वस्थानी श्रेष्ठ, पौडीका एलेक्जेन्डर शाह, टेबलटेनिसकी इभाना थापा, तेक्वान्दोका अश्विन राउत, टेनिसका निशान श्रेष्ठ, ट्रायथलनकी श्रेबी महर्जन, भलिबलकी निरुता ठगुन्ना, भारोत्तोलनकी विद्या राई, कुस्तीका सुरेश चुनारा र उसुका विजय सिन्जाली वर्ष खेलाडी भएका थिए । उत्कृष्ट सबैले ट्रफीसहित जनही १० हजार पाए । यिनैमध्येबाट सर्वोत्कृष्ट र प्रतिभाशाली खेलाडी छानिएको हो । अर्को संस्करण बनेपा नगरपालिकामा भएको छ ।"
बैतडी फाइनलमा,"दार्चुला (कास) प्रधानमन्त्री कप महिला टी२० सुदूरपश्चिम प्रदेशस्तरीय छनोट क्रिकेटमा बैतडी फाइनल पुगेको छ । शनिबार दोस्रो खेलमा डोटीलाई हराउँदै बैतडीले फाइनलमा स्थान बनायो । पहिलो खेलमा अछामलाई १० विकेटले हराएको बैतडीले दोस्रोमा डोटीमाथि १ सय ५० रनको फराकिलो जित पायो । समूह बी विजेता बनेको बैताडीले उपाधिका लागि समूह ए विजेतासँग खेल्नेछ । बैतडीले दिएको १ सय ८७ रनको लक्ष्य पाएको डोटी ११२ ओभरमा ३६ रनमै समेटियो । अञ्जली खड्काले १५ रन बनाए पनि अन्य ब्याटरले भने दोहोरो अंकमा रन बनाउन सकेनन् । बैतडीकी कप्तान रितु कनौजियाले ५, करिश्मा थापाले ३ र निर्मला रावलले २ विकेट लिए । यसअघि दशरथ चन्द क्रिकेट मैदान सुन्दरखालीमा टस जितेको बैतडीले निर्धारित २० ओभरमा ८ विकेट गुमाई १ सय ८६ रन बनायो । कप्तान रितुले ४५, ममता बोहराले ३४, करिश्माले २१ रनको योगदान गरे । डोटीका जानकी मलासी र गौरी सापकोटाले ३३ विकेट लिए । बैतडीकी रितु प्लेयर अफ द म्याच भइन् । समूह ए का खेलहरू सोमबार सुरु हुने सुदूरपश्चिम प्रादेशिक क्रिकेट संघका अध्यक्ष वासुदेव जोशीले बताए ।"
रियलको जित,म्याड्रिड (एपी) दस खेलाडीमा सीमित रियल म्याड्रिडले स्पेनी ला लिगामा शुक्रबार भ्यालेन्सियालाई नाटकीय रूपमा २१ ले पराजित गरेको छ र अंक तालिकाको शीर्ष स्थानमा उक्लेको छ ।इंग्लिस मिडफिल्डर जुड बेलिङ्घमले ९५ औं मिनेटमा निर्णायक गोल गरेका थिए । त्यसअगाडि उनी पेनाल्टीमा चुकेका थिए । भ्यालेन्सियाले २७ औं मिनेटमा ह्युगो डुरोको गोलमा अग्रता लिएको थियो । भ्यालेन्सियाले गत साता मात्रै आफ्नो नयाँ प्रशिक्षकमा कार्लोस कोर्बेरनलाई नियुक्त गरेको थियो ।उनको नेतृत्वमा पहिलो खेलमै भ्यालेनिसया जिततर्फ अग्रसर देखिएको थियो । रियल ७९ औं मिनेटमा रातो कार्डमा भिनिसियस जुनियरलाई गुमाएपछि थप दबाबमा परेको थियो ।तर लुका मोड्रिचले ८५ औं मिनेटमा गोल गरेपछि रियल खेलमा फर्केको हो । यो जितपछि रियलको १९ खेलबाट ४३ अंक भएको छ । छिमेकी एट्लेटिको म्याड्रिडको ४१ अंक छ । टोलीले एक खेल कम खेलेको छ । बार्सिलोना ३८ अंकमा तेस्रो स्थानमा छ ।
किंग्सलाई स्युचाटार क्रिकेट लिग,"काठमाडौं (कास) किंग्स क्रिकेट एकेडेमीले स्युचाटार क्रिकेट लिग इन्डोर टी१० क्रिकेट प्रतियोगिता जितेको छ । स्युचाटारस्थित तारकेश्वर क्रिकेट क्लबको इन्डोर मैदानमा शनिबार किंग्सले ग्रेट हिमालय क्रिकेट एकेडेमीलाई ५ विकेटले हराएर उपाधि जितेको हो । खेलमा ५९ रनको लक्ष्य पाएको किंग्सले ९२ ओभरमा २ विकेट गुमाएर पूरा गरेको थियो । ओपनर आश्रय बस्नेतले २६ रन बनाए । उनी प्लेयर अफ द फाइनल चुनिए । प्रदीप चन्दले १७, प्रसिद्ध श्रेष्ठले ८ र नरेन्द्र चन्दले ६ रन बनाए । आश्रय र प्रदीपले ४० रनको साझेदारी गर्दै जितको आधार तयार गरे । ग्रेट हिमालयका नितेश कुमार र सन्दीप पराजुलीले ११ विकेट लिए । यसअघि टस जितेको ग्रेट हिमालयले निर्धारित १० ओभरमा ५ विकेट गुमाई ५८ रन बनायो । सक्षम बस्ताकोटीले १७ रन बनाए । रुपेश श्रीवास्तवले १२, सरोज खत्रीले ९ रन बनाए । किंग्सका आश्रय अधिकारी र प्रसिद्ध श्रेष्ठले ११ विकेट लिए । किंग्सले १ लाख र हिमालयले ४० हजार रुपैयाँ पुरस्कार पाए । प्लेयर अफ द सिरिज बीडीएमएसका नीरज भट्ट चुनिए । उनले १० हजार पाए । उत्कृष्ट बलर पनि उनी भए । उत्कृष्ट ब्याटर टिम बीडीएसका जतिन थापा चुनिए। उत्कृष्ट ब्याटर र बलरले समान ५ हजार पाए । तारकेश्वर युथ क्लबको आयोजनामा भएको प्रतियोगितामा २० टिम सहभागी रहेका थिए ।"
एपीएफले जित्दा रश्मिकुमारीको ह्याट्रिक,"(काठमाडौं)एन्फा महिला लिग फुटबल २०२४०२५ मा विभागीय टिमको वर्चस्व शनिबार पनि कायम रह्यो, जतिबेला एपीएफले बागमती युथ क्लबमाथि प्रभावशाली जित निकालेको थियो । सबैभन्दा पहिले पुलिस, आर्मी र एपीएफले सजिलो जित निकालेको छ । एपीएफको यो जितमा नायक रहिन्, रश्मिकुमारी घिसिङ । रश्मिकुमारीको ह्याट्रिक मदतले डिफेन्डिङ च्याम्पियन एपीएफले दोस्रो चरणको आफ्नो पहिलो खेलमा स्पष्ट ३ अंक बटुलेको हो । सातदोबाटोस्थित एन्फा कम्प्लेक्स मैदानमा भएको खेलमा रश्मिले छैटौं मिनेटमा पहिलो गोल गरिन् भने १२ औं मिनेटमा दोस्रो गोल थपिन् । खेलले १७ मिनेट छुँदा पुष्पकुमारी खड्काले बागमतीबाट एक गोल फर्काइन् । त्यसपछि एपीएफबाट गीता रानाले २७ औं र कप्तान अनिता केसीले ५९ औं मिनेटमा एकएक गोल गरेका थिए । रश्मिले ७० औं मिनेटमा गोल थप्दै व्यक्तिगत ह्याट्रिक पूरा गरिन् । जितसँगै एपीएफ अंकतालिकाको दोस्रो स्थानमा रह्यो । बागमतीको यो लगातार दोस्रो हार हो । एपीएफले पहिलो चरणमा बागमतीविरुद्ध ७० को जित रहेको थियो । तीनै विभागीय टिमको समान ३ अंक भएको छ । गोल अन्तर मात्रै अगाडि पछारि रहेका छन् । आइतबार आर्मी र पुलिसबीच खेल हुनेछ । यो नै दोस्रो चरणको पहिलो विभागीय डर्बी हुनेछ । यसको नतिजाले धेरै हदसम्म शीर्ष तीनमा कुन टिम अगाडि पछाडि हुने हो त्यसको निर्णय गर्नेछ ।"
फिदिम माविलाई ३८ स्वर्ण,"पाॅचथर (कास) फिदिम माविले ३८ स्वर्ण पदकसहित छैटौं फिदिम नगरपालिकास्तरीय राष्ट्रपति रनिङ सिल्ड जितेको छ । फिदिमले १९ रजत र २६ कांस्यसमेत जितेको थियो । ७ स्वर्ण, ४ रजत र ८ कांस्य जित्दै सिद्वदेवी मावि दोस्रो तथा ७ स्वर्ण, २ रजत र ५ कांस्यसहित रानीटार मावि तेस्रो भएको थियो । नयाँ नमुना माविले ३, सुखबोध मावि र नागिन माविले समान २२, सिंहसिद्व मावि, इथुङ मावि, जनकल्याण मावि, लुम्फावुङ मावि र समता स्कुलले ११ स्वर्ण जितेको आयोजक फिदिम माविका खेल शिक्षक हरि सुवेदीले जानकारी गराए । फिदिम नगरपालिकाभित्रका २३ माविले भाग लिएको प्रतियोगितामा ११ विद्यालयले एउटै स्वर्ण जित्न सकेन । विजेतालाई फिदिम नगरपालिकाका मेयर मित्रप्रसाद काफ्लेले ट्रफी प्रदान गरे ।"
आशिष र सपना उत्कृष्ट,"काठमाडौं (कास) काठमाडौंका आशिष भुजेल र सपना रिखाम दोस्रो बागमती प्रदेशस्तरीय खुला तेक्वान्दो लिगमा शनिबार उत्कृष्ट खेलाडी चुनिएका छन् । उत्कृष्ट बनेका आशिषले पुरुष ६८ केजीमुनि र सपनाले महिला ४६ केजीमुनि स्वर्ण पदक जितेका थिए । टोखा नगरपालिकामा भएको प्रतियोगिताको पुरुष ५० केजीमुनि काठमाडौंका शुभम्जंग कुमार, ५४ केजीमुनि काठमाडौंका रोजन लामा, ६३ केजीमुनि चितवनका हरिबहादुर परियार र ५८ केजीमुनि काठमाडौंका अर्पण लामाले स्वर्ण जिते । महिला ४९ केजीमुनि काठमाडौंकी पासाङ लामा, ५७ केजीमुनि भक्तपुरकी सोया चक्रधर, ४३ केजीमुनि चितवनकी सोनम महतो र ६३ केजीमुनि काठमाडौंकी स्वस्तिका महर्जनले स्वर्ण जितेका थिए ।"
चेस र टेबलटेनिस हुने,"काठमाडौं (कास) पुष्पसदन आवासीय माविले अन्तरविद्यालय स्तरीय चेस र टेबलटेनिस प्रतियोगिता गर्ने भएको छ । पुस २७ देखि २९ सम्म पुष्पसदन आमन्त्रण अन्तविद्यालय चेस प्रतियोगिता गर्ने र माघ २४ देखि २६ सम्म विभिन्न उमेर समूहमा काठमाडौं उपत्यकाव्यापी अन्तरविद्यालय टेटलटेनिस प्रतियोगिता गर्ने पुष्पसदन विद्यालयका अध्यक्ष महेश श्रेष्ठले जानकारी गराए । चेसमा स्वदेशी र विदेशी गरी ३ सय खेलाडीको सहभागिता छ । चेसलाई अन्तर्राष्ट्रियस्तरसम्म लैजाने उद्देश्यले भारत, बंगलादेश, श्रीलंका र चीनका केही इच्छुक विद्यालयलाई समेत आमन्त्रण गरिएको श्रेष्ठले जनाए ।"
इस्टपोललाई नगरस्तरीय सिल्ड,"काठमाडौं (कास) गोकर्णेश्वर नगरस्तरीय राष्ट्रपति रनिङ सिल्ड खेलकुद प्रतियोगिताको उपाधि इस्टपोल माविले जितेको छ । शनिबार सम्पन्न प्रतियोगितामा ९ स्वर्ण, १४ रजत र १० कांस्यसहित इस्टपोल च्याम्पिनय भयो । ९ स्वर्ण, ६ रजत र ५ कांस्य पदक जितेको मनकामना मावि दोस्रो तथा ६ स्वर्ण, ८ रजत २ कांस्यसहित चामुण्डा मावि तेस्रो भएको थियो । कुल ६६ स्वर्णका लागि भएको प्रतिस्पर्धामा गोकर्णेश्वर नगरभित्रका ३४ विधालयले भाग लिएका थिए ।"
रोहन र सिर्जना रग्बीका उत्कृष्ट,काठमाडौं (कास) नेपाल रग्बी संघले पुरुषमा रोहन डंगोल र महिलामा सिर्जना राईलाई वर्ष उत्कृष्ट रग्बी खेलाडीबाट पुरस्कृत गरेको छ । उनीहरूलाई शनिबार संघको १२ औं वार्षिक साधारणसभामा नगदसहित सम्मान गरिएको हो । उनीहरूलाई राष्ट्रिय खेलकुद परिषद्का सदस्यसचिव टंकलाल घिसिङले पुरस्कृत गरे । सभामा महासचिव गोविन्द घिमिरेद्वारा पेस गरिएको कार्ययोजना पारित भएको छ ।
