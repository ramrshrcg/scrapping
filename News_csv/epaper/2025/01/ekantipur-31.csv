शीर्षक,विवरण
"नयाँ र पुरानासहित ५९ विधेयकका साथमा सत्तापक्ष, निगरानीमा प्रतिपक्ष",प्रतिनिधिसभामा विचाराधीन विधेयक  अख्तियार दुरुपयोग अनुसन्धान आयोग  भ्रष्टाचार निवारण  निर्माणमुखी सामग्री (व्यवस्थापन तथा नियमन)  संघीय निजामती  सहिद दशरथ चन्द स्वास्थ्य विज्ञान विश्वविद्यालय  विद्यालय शिक्षा  धितोपत्रसम्बन्धी  सुरक्षित कारोबार  बैंक तथा वित्तीय संस्थासम्बन्धी  भन्सार  जलस्रोत  विद्युत्  केही नेपाल ऐन विधेयक  विद्युतीय व्यापार  सशस्त्र प्रहरी बल  नेपाल नागरिकता (दोस्रो संशोधन)  नेपाल प्रहरीराष्ट्रिय सभामा दर्ता विधेयक  तिलगंगा नेत्र विश्वविद्यालय  नेपाल कानुन व्यवसायी परिषद्  नवीकरणीय ऊर्जा तथा ऊर्जा दक्षतासम्बन्धी  मिडिया काउन्सिल  पानीजहाज (सञ्चालन तथा व्यवस्थापन)  सामाजिक सञ्जाल६ वटा अध्यादेशहरू  भूमिसम्बन्धी केही नेपाल ऐनलाई संशोधन  सुशासन प्रवर्द्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन  आर्थिक कार्यविधि तथा वित्तीय उत्तरदायित्व (पहिलो संशोधन)  निजीकरण (पहिलो संशोधन)  आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन  सहकारीसम्बन्धी केही नेपाल ऐनलाई संशोधन
"अमेरिकामा हवाई दुर्घटना, कम्तीमा ३० जनाको मृत्यु","वासिङ्टन (एजेन्सी) अमेरिकाको वासिङ्टन डीसीमा बिहीबार बिहान भएको हवाई दुर्घटनामा कम्तीमा ३० जनाको ज्यान गएको छ । वासिङ्टन डीसीस्थित रोनाल्ड रेगन विमानस्थलमा अवतरण गर्ने तयारीमा रहेको बम्बार्डर सीआरजे ७०० जेट विमान सेनाको हेलिकोप्टरसँग आकाशमै ठोकिएपछि पोटोम्याक नदीमा खसेको थियो ।६० जना यात्रु र चालक दलका ४ सदस्यसहित कान्सस राज्यको विचिटाबाट उडेको अमेरिकन एयरलाइन्सको सहायक कम्पनी पीएसए एयरलाइन्सको विमान धावनमार्ग३३ मा अवतरण गर्ने क्रममा अमेरिकी सेनाको हेलिकोप्टरसँग ठोकिएको हो । तीन सैनिक सवार सेनाको सिकोर्स्की ब्ल्याक हक हेलिकोप्टर प्रशिक्षण उडानमा रहेको सैनिक अधिकारीलाई उद्धृत गर्दै बताइएको छ ।अधिकारीहरूले अँध्यारो, तीव्र वेगको हुरी र चिसोका कारण उद्धार कार्य प्रभावित भएको जनाएका छन् । अमेरिकी सञ्चारमाध्यमहरूले वासिङ्टन डीसीका आगलागी तथा आपत्कालीन चिकित्सा सेवा प्रमुख जोन ए डोनेली सिनियरलाई उद्धृत गर्दै दुर्घटनामा कुनै पनि यात्रु जीवितै भेटिने सम्भावना नरहेको जनाएका छन् ।घटनास्थलको तापक्रम निकै कम भएको र रातको समय भएकाले उद्धारमा निकै कठिनाइ भएको डोनेलीको भनाइ छ । उनका अनुसार उद्धार कार्यमा करिब ३ सय आपत्कालीन उद्धारकर्ता, प्रहरीका गोताखोर र डुंगा परिचालन गरिएको छ । खोजी तथा उद्धार कार्यमा छिमेकी राज्य मेरिल्यान्डले पनि सघाएको छ ।फिगर स्केटिङको अमेरिकी नियामक निकाय यूएस फिगर स्केटिङ का अनुसार विमानमा केही स्केटिङ खेलाडी, प्रशिक्षक र तिनका आफन्तहरूले यात्रा गरिरहेका थिए । उनीहरू विचिटामा आयोजित एक कार्यक्रममा सहभागी भएर घर फर्किरहेका थिए । रुसी समाचार संस्था टीएएसएसका अनुसार विमानमा रुसका दुई जना फिगर स्केटर र प्रशिक्षक पनि थिए ।अमेरिकाको संघीय नागरिक उड्डयन निकाय (एफएए) का अनुसार स्थानीय समयानुसार बुधबार बेलुकी ९ बजेतिर अवतरणको तयारीमा रहेको पीएसएको विमान हेलिकोप्टरसँग ठोकिएपछि पोटोम्याक नदीमा खसेको हो । हेलिकोप्टरसँग ठोकिएपछ विमान दुई टुक्रा भएर नदीमा खसेको थियो । दुर्घटनामा परेको हेलिकोप्टर सग्लो रहेको तर नदीमा उत्तानो परेको स्थानीय सञ्चारमाध्यहरूले जनाएका छन् ।विमानसँग ठोकिएको हेलिकोप्टर भर्जिनिया राज्यस्थित फोर्ट बेल्भोयरबाट उडेको थियो । अमेरिकी अधिकारीहरूले घटनाबारे अनुसन्धान भइरहेको जनाएका छन् । अनुसन्धानमा संघीय जाँच ब्युरो एफबीआईले पनि अनुसन्धानमा सघाउने जनाएको छ । दुर्घटनापछि रोनाल्ड रेगन विमानस्थल बन्द गरिएको र त्यहाँ आउन लागेका विमानहरूलाई डालस अन्तर्राष्ट्रिय विमानस्थलतिर पठाइएको छ ।सीएनएनका अनुसार दुर्घटना हुनुभन्दा केही समयअघि रोनाल्ड रेगन विमानस्थलका एयर ट्राफिक कन्ट्रोलरले सेनाको हेलिकोप्टरलाई अमेरिकन एयरलाइन्सको यात्रुवाहक विमान देखिएको छ कि छैन भनेर प्रश्न गरेका थिए । एयर ट्राफिक कन्ट्रोलले हेलिकोप्टरलाई पुनः चेतावनी दिएको थियो । एयर ट्राफिक कन्ट्रोलले दिएको चेतावनीपछि हेलिकोप्टर चालकले कुनै प्रतिक्रिया नदिएको र त्यसको केही सेकेन्डमै हेलिकोप्टर र विमान ठोकिएको बताइएको छ । अमेरिकी राष्ट्रपति डोनाल्ड ट्रम्पले भयानक दुर्घटनाबारे आफूलाई तत्काल जानकारी दिइएको र आपत्कालीन उद्धार कार्यको प्रशंसा गरेका छन् । मैले परिस्थितिको निगरानी गरिरहेको छु र थप जानकारी आएपछि विवरण उपलब्ध गराउनेछु, उनले भनेका छन् । अमेरिकी सञ्चारमाध्यमहरूका अनुसार ट्रम्पले दुर्घटना टार्न सकिने खालको थियो भन्दै कसरी त्यसो हुन गयो भनेर प्रश्न गरेका छन् । अमेरिकी यातायातमन्त्री सिन डफीले पनि दुर्घटना टार्न सकिने खालको भएको बताएका छन् । हामी विस्तृत जानकारीको पर्खाइमा छौं । तर मैले अहिलेसम्म के देखेको छु भने यो दुर्घटना रोक्न सकिने खालको थियो, डफीले भनेका छन् ।अमेरिकन एयरलाइन्सको सहायक कम्पनी पीएसएको ५३४२ जहाजको चालक दलमा निकै अनुभवी सदस्यहरू रहेको जनाइएको छ । विमानका दुई पाइलटहरू जटिल व्यावसायिक उडानका लागि नयाँ थिएनन्, अमेरिकन एयरलाइन्सका प्रमुख कार्यकारी अधिकृत (सीईओ) रोबर्ट इसोमले भने, उनीहरू निकै अनुभवी पाइलटहरू हुन् ।बिहीबारको विमान दुर्घटना अमेरिकामा डेढ दशकयता व्यावसायिक उडानमा भएको सबैभन्दा ठूलो हो । सन् २००९ को फेब्रुअरीमा न्युजर्सीको नेवार्कबाट उडेको कन्टिनेन्टल एयरलाइन्सको यात्रुवाहक विमान न्युयोर्कस्थित बफेलो विमानस्थलमा अवतरण गर्ने क्रममा दुर्घटनामा परेको थियो । दुर्घटनामा ४९ जनाको ज्यान गएको थियो ।सन् २००९ को जनवरी १५ मा न्युयोर्कको लाग्वार्डिआ विमानस्थलबाट उडेको यूएस एयरवेजको एयरबस ए३२० चराहरूको बथानसँग ठोकिएपछि दुइटै इन्जिनमा समस्या आएको थियो । त्यसलगत्तै चालकले विमानलाई नजिकैको हड्सन नदीमा आकस्मिक अवतरण गराएका थिए । उक्त घटनामा विमानमा सवार १ सय ५५ जनाको ज्यान जोगिएको थियो । त्यस्तै, सन् २००१ को नोभेम्बरमा अमेरिकन एयरलाइन्सको विमान न्युयोर्कस्थित जोन एफ केनडी अन्तर्राष्ट्रिय विमानस्थलबाट उड्नेबित्तिकै दुर्घटनामा परेको थियो । डोमिनिकन रिपब्लिकको सान्टो डोमिनिगोका लागि उडेको विमान दुर्घटनामा २ सय ६५ जनाको ज्यान गएको थियो ।"
अन्नपूर्ण पदमार्गमा हालसम्मकै बढी पर्यटक,"(लमजुङ)विश्व चर्चित चक्रीय अन्नपूर्ण पदमार्गमा सन् २०२४ मा अहिलेसम्मकै बढी पर्यटक भित्रिएका छन् । यो पदमार्गमा अन्नपूर्ण संरक्षण क्षेत्र आयोजना (एक्याप) ले सन् १९९६ देखि विदेशी पर्यटक आगमनको तथ्यांक लिने गरेको छ । एक्यापका अनुसार सन् २०२४ मा ३० हजार ८ सय ६६ जना पर्यटकले चक्रीय अन्नपूर्ण पदमार्ग भ्रमण गरेका छन् । पछिल्लो दशकमा भारतीय नाकाबन्दी, भूकम्प, हुदहुद, बाढीपहिरो, कोभिडजस्ता प्रकोपका कारण आशातित हुन नसकेको पर्यटक आगमन पछिल्लो समय बढ्दै गएको छ । एक्यापले सन् १९९६ मा पहिलो पटक तथ्यांक लिएको वर्ष ८ हजार ३ सय ९ जना विदेशी पर्यटकले चक्रीय अन्नपूर्ण पदमार्गको भ्रमण गरेका थिए ।कोभिडको त्रास सकिएपछि पछिल्लो वर्ष पर्यटक आगमन बढ्दै गएको पर्यटन व्यवसायी समिति मनाङका अध्यक्ष विनोद गुरुङले जनाए । सिजनका बेला यहाँका होटल भरिभराउ हुन्छन् । सिजन नभएका बेला पनि पर्यटक आगमन टुटेको छैन, उनले भने । पर्यटक आगमन बढ्दा व्यवसायीले राम्रै आम्दानी गरेको उनले सुनाए । भारतीय नाकाबन्दी र भूकम्पको समयमा पनि पर्यटक आगमन घटेको उनको भनाइ छ ।सन् २०२४ मा चक्रीय अन्नपूर्ण पदमार्ग आउने पर्यटकमध्ये पुरुष १८ हजार ४ सय ९९, महिला १२ हजार ३ सय ६२ र अन्य ५ जना रहेको एक्याप मनाङका प्रमुख ढकबहादुर भुजेलले बताए । यस वर्ष अक्टोबरमा मात्रै सबैभन्दा धेरै ८ हजार ८ सय ५३ आए । त्यसपछि नोभेम्बरमा ६ हजार ९ सय २ जना पर्यटक भित्रिए । यो वर्ष छिमेकी देश भारतबाट १ हजार ५ सय ५१ पुरुष र २ सय ८० महिला गरी १ हजार ८ सय ३१ जना पर्यटक भित्रिएका छन् । अर्को छिमेकी देश चीनबाट ९ सय २७ पुरुष र ६ सय ४२ महिला गरी १ हजार ५ सय ६९ जना पर्यटक चक्रीय अन्नपूर्ण पदमार्गमा भित्रिएका छन् ।चक्रीय अन्नपूर्ण पदमार्गमा आउने पर्यटकको तल्लो मनाङको धारापानीस्थित पर्यटक चेकपोस्टले तथ्यांक लिने गरेको छ । सन् २०२३ मा १२ हजार ९ सय ८१ पुरुष, ८ हजार २ सय ६२ महिला र अन्य ४ गरी २१ हजार २ सय ४७ पर्यटक चक्रीय अन्नपूर्ण पदमार्गमा भित्रिएका थिए । उक्त वर्ष अक्टोबरमा सबैभन्दा बढी ५ हजार १ सय ९७ जना भित्रिएका थिए । सन् २०२२ मा १० हजार ३ सय २५ पुरुष, ५ हजार ५ सय २७ महिला र अन्य ३ गरी १५ हजार ८ सय ५५ जना पर्यटक चक्रीय अन्नपूर्ण पदमार्ग भित्रिएका थिए । यो वर्ष सबैभन्दा बढी अक्टोबरमा ४ हजार ६ सय ५० पर्यटक आएका थिए ।सन् २०२१ र २०२० पर्यटक आगमन निराशाजनक रहेको एक्यापको तथ्यांक छ । २०२१ मा वर्षभरि २ हजार ३ सय ७६ पर्यटक भित्रिए । सन् २०२० मा ७ महिना पर्यटक आगमन शून्य रह्यो । यस वर्ष मार्च १४ देखि पर्यटक आएनन् । बाँकी महिना १ हजार ९ सय ७६ पर्यटक भित्रिए । कोरोना संक्रमणका कारण सरकारले लकडाउन गरेको थियो । सन् २०१९ को डिसेम्बर अन्तिमतिर चीनको वुहानबाट कोभिड फैलिएपछि २ वर्ष पूर्ण रूपमा पर्यटक आगमन प्रभावित बन्यो । उक्त वर्ष सन् २०१९ मा २६ हजार ६ सय ४७ जना पर्यटक चक्रीय अन्नपूर्ण पदमार्ग भित्रिएका थिए । चक्रीय अन्नपूर्ण पदमार्गमा सन् २०१८ मा यसअघि सबैभन्दा धेरै २९ हजार ४ सय ८४ जना पर्यटक भित्रिएका थिए । सन् २०१७ मा २७ हजार ६८ जना पर्यटक आएका थिए । सन् २०१६ मा २२ हजार १ सय २ पर्यटक चक्रीय अन्नपूर्ण पदमार्ग घुम्न आएका थिए ।भारतीय नाकाबन्दी र भूकम्पको वर्ष सन् २०१५ मा १३ हजार ६ सय १५ पर्यटक चक्रीय अन्नपूर्ण पदमार्गमा भित्रिएका थिए । यसअघि सन् २०१४ मा २० हजार ६ सय ९४ जना पर्यटक भित्रिएका थिए । सन् २०१३ मा २१ हजार २ सय ७ जना आएका थिए । अहिले चिसोको समय भएकाले पर्यटक आगमन कम देखिए पनि सन् २०२४ को वर्षभर पर्यटक आगमन सुखद रहेको मनाङका प्रमुख जिल्ला अधिकारी मातृका आचार्यले बताए । कहिलेकाहीँ पर्यटक आगमन लस्करै देख्यौं । पर्यटक बढ्नाले नेपालमा शान्ति सुरक्षा र अमनचैनको संकेत गर्छ । यसले नेपालको आर्थिक वृद्धिदरमा केही न केही मद्दत पुग्छ, उनले भने ।सन् २००१ मा १३ हजार ९ सय २० भ्रमण गर्दा सन् २००२ मा ९ हजार ८ सय ४१ मा झर्यो । सन् २००३ मा पर्यटकको संख्या बढ्यो भने २००६ सम्म लगातार पर्यटकको संख्या घट्दै गयो । यो बीचमा माओवादीको जनयुद्धले पर्यटन क्षेत्रमा धेरै असर पार्यो, एक्यापका निर्देशक गुरुङले भने, द्वन्द्व नभएको भए पर्यटनका क्षेत्रमा धेरै सुधार हुन्थ्यो र विकास पनि । सन् २००६ मा ९ हजार ३ सय ६० जना पर्यटकले पदमार्गको भ्रमण गरेकामा यो संख्या बढेर २००७ मा १६ हजार १ सय ९१ पुगेको थियो । पर्यटक चक्रीय अन्नपूर्ण पदमार्गमा प्रकृति र संस्कृति हेर्न आउँछन् । उनीहरूको रुचि संसारकै अग्लो हिमाली भन्ज्याङमध्ये थोराङ्ला (५४१६ मिटर) पुग्नु हो । संसारकै उच्च ठाउँमा रहेको मध्ये एक तिलिचो ताल (४,९१९ मिटर) पनि हो । मनाङबाट तिलिचो पुग्नेहरू पुनः मनाङ गाउँ फर्किएर थोराङ्ला पास गर्छन् । थोराङ्ला पास गरेपछि उनीहरू मुक्तिनाथ, जोमसोम, म्याग्दी हुँदै पोखरा पुगेर आफ्नो यात्रा टुंग्याउँछन् ।"
दशकदेखि अन्योलमा सार्क,"(काठमाडौं)तिम्रो देशमा आएर कसैले मान्छे मारेको भए मिटिङ हुन्थ्यो ? सार्क शिखर सम्मेलनका सम्बन्धमा भारतीय विदेशमन्त्री एस जयशंकरबाट नेपालले पाएको जवाफ हो । गत भदौमा भारत भ्रमणमा रहेका बेला परराष्ट्रमन्त्री आरजु देउवाले भारतीय समकक्षीसमक्ष सार्क बैठकको चर्चा गर्नासाथ जयशंकरबाट उक्त रुखो जवाफ पाएकी थिइन् । सन् १९८५ मा स्थापना भएको दक्षिण एसियाली क्षेत्रीय संगठन (सार्क) एक दशकयता निष्क्रिय छ । नेपाल सार्कको अध्यक्ष राष्ट्र हो । लामो समयदेखि सार्कको शिखर सम्मेलन हुन नसक्दा नेपालले अध्यक्षता हस्तान्तरण गर्न पाएको छैन । अध्यक्ष राष्ट्र र सार्कको सचिवालयसमेत काठमाडौंमा रहेकाले शिखर सम्मेलन गराउन नेपालले लगातार प्रयास गरिरहेको छ । त्यसैको निरन्तरतास्वरूप परराष्ट्रमन्त्री आरजुले जयशंकरसँगको भेटमा सार्क शिखर सम्मेलनको प्रसंग उठाएकी थिइन् । तर, भारत यसलाई लिएर अनिच्छुक रहेको उनले प्रस्ट जवाफ पाएकी हुन् । आरजुले जयशंकरसँग भएको संवादलाई गत पुस २९ मा प्रतिनिधिसभाको अन्तर्राष्ट्रिय सम्बन्ध र पर्यटन समितिमा यसरी सुनाएकी थिइन्, सेप्टेम्बरमा भारत गएका बेला मैले खुलेरै सार्क शिखर सम्मेलनको विषय उठाएको थिएँ । मैले जसरी कुरा उठाएँ, त्यसैगरी भारतीय विदेशमन्त्री जयशंकरको जवाफ आयो । उहाँले तिम्रो देशमा आएर कसैले आक्रमण गरेको भए, तिम्रो नागरिक मारेको भए मिटिङ हुन्थ्यो ? भनेपछि मैले केही भन्ने अवस्था नै रहेन । उनले शिखर सम्मेलन राख्न धेरै प्रयास गरे पनि सफलता हात नपरेको बताइन् । संयुक्त राष्ट्रसंघको बैठकका क्रममा पनि न्युयोर्कमा सार्क राष्ट्रका विदेशमन्त्रीहरूको साइड लाइन बैठकका लागि प्रयास गरे पनि हुन नसकेको उनले जानकारी दिएकी थिइन् । सार्कको अध्यक्ष भएका नाताले हामी अप्ठ्यारो स्थितिमा छौं । पटकपटक प्रयास गरिएको छ । तर, हामीले भनेर मात्र हुँदैन । सार्कको चार्टरमै लेखिएको सबै सदस्य राष्ट्रको सहमतिपछि मात्रै शिखर सम्मेलन हुन्छ, समितिमा उनले भनेकी थिइन्, आशा गरौं, दक्षिण एसियामा बेटर पोलिटिकल वातावरण भएपछि शिखर सम्मेलन होला । हाम्रो कारणले वा हाम्रोतर्फबाट प्रयास कम भएकाले रोकिएको होइन । सार्कको अध्यक्ष मुलुक भएका नाताले नेपालले गत असोजमा न्युयोर्कमा भएको संयुक्त राष्ट्रसंघको ७९ औं महासभाका क्रममा सार्क परराष्ट्रमन्त्रीस्तरीय साइड लाइन बैठक गर्न प्रस्ताव गरेको थियो । बंगलादेशले पनि त्यसका लागि पहलकदमी लिएको थियो । तर, भारतको अनिच्छाले त्यो सफल भएन । हरेक दुई वर्षमा हुनुपर्ने सार्क शिखर सम्मेलन २०१४ नोभेम्बरमा काठमाडौंमा भएयता हुन सकेको छैन । १८ औं शिखर सम्मेलनले १९ औं सम्मेलन पाकिस्तानको राजधानी इस्लामाबादमा २०१६ नोभेम्बरमा गर्ने निर्णय लिएको थियो । तर, निर्धारित शिखर सम्मेलनभन्दा तीन महिना अगाडि २०१६ सेप्टेम्बर १८ मा भारतमा भएको आतंकवादी हमलाले सम्मेलन प्रभावित हुन पुग्यो । जम्मु कश्मीरको उरीमा १८ जना भारतीय सैनिक मारिने गरी भएको उक्त हमलापछि भारतले त्यसको दोष पाकिस्तानलाई लगाएर इस्लामाबादमा हुने शिखर सम्मेलनमा सहभागी नहुने जनायो । त्यसयता सार्क शिखर सम्मेलन अनिश्चितताको भुमरीमा फसेको छ । सार्कको चार्टरमा बर्सेनि शिखर सम्मेलन गरिने भनिएको छ । तर, त्यसले निरन्तरता नपाएपछि १८ औं शिखर सम्मेलनबाटै दुई वर्षमा बैठक गर्ने घोषणा गरिएको थियो । भारतीय विदेशमन्त्री जयशंकरले सार्वजनिक मञ्चबाट धेरै पटक सार्क सक्रिय हुन नसक्नुको कारणमा पाकिस्तानलाई देखाउँदै आएका छन् । एक सदस्य आतंकवादी गतिविधिमा संलग्न रहेसम्म भारत सार्क बैठकका लागि तयार नहुने उनको टिप्पणी छ । परिस्थितिमा बदलाव नआएकाले सार्क सम्मेलन सम्भव नभएको भारतीय विदेश मन्त्रालयले सन् २०१६ यता दिँदै आएको औपचारिक जवाफ हो । भारतका लागि पूर्वनेपाली राजदूत नीलाम्बर आचार्यले दिल्लीमा अढाई वर्ष बिताउँदासम्म सरकारी संयन्त्र र अधिकारीहरूबाट सार्क बैठकका सम्बन्धमा सकारात्मक जवाफ पाएनन् । उनी सार्कका विषयमा विदेशमन्त्री, विदेश सचिव सबै तहमा आफ्नो कुरा भएको सम्झिन्छन् । तर, कसैबाट पनि आशाजनक जवाफ नपाएको बताउँछन् । सार्क बैठकलाई लिएर भारत लगातार अनिच्छुक रहँदै आएको उनले बताए । सार्कमा दक्षिण एसियाका अफगानिस्तान, बंगलादेश, भुटान, भारत, माल्दिभ्स, नेपाल, पाकिस्तान र श्रीलंका सदस्य राष्ट्र छन् । सार्कको सचिवालय काठमाडौंमा स्थापित छ । २०१६ को शिखर सम्मेलनबाट सार्कको अध्यक्षता पाकिस्तानको हातमा पुग्थ्यो । तर, सम्मेलन हुन नसक्दा नेपालले अध्यक्षता हस्तान्तरण गर्न पाएको छैन । सार्कका पूर्वमहासचिव कूटनीतिज्ञ अर्जुनबहादुर थापा दक्षिया एसियाको ठूलो र प्रभावशाली राष्ट्र भारतले नचाहेसम्म सार्कले गति पाउन नसक्ने बताउँछन् । भारत र पाकिस्ताबीच कुनै प्रकारले समझदारी नहुँदासम्म सार्क बिरामी अवस्थामा पुगेको मान्दा हुन्छ, उनी भन्छन्, घिटीघिटी श्वास अड्किएर मृत्यु पनि हुन नसकेको र बाँच्न पनि मुस्किल रहेको स्थितिमा सार्क पुगेको छ, जसले गर्दा यो संस्था प्रयोजनविहीन बन्दै गएको छ । तर, पर्खिनुको विकल्प पनि छैन । दक्षिण एसियाली देशमा कृषिको विकास, गरिबी निवारण, यातायातमा सहजता, व्यापारमा वृद्धि र एउटै मुद्रा चलाउनेसम्मको महत्त्वाकांक्षी लक्ष्य लिएर सार्कको स्थापना भएको थियो । तर, भारत र पाकिस्तानबीच भइरहने पटकपटकको तनावले सार्क शिथिल बन्न पुगेको छ । दुई देशबीचको तनावले सार्क प्रभावित भएको यो नै पहिलो पटक भने होइन । कारगिल युद्धका कारण ११ औं सार्क शिखर सम्मेलन हुन ४ वर्ष कुर्नुपरेको थियो । त्यसअघि, भारत र पाकिस्तान दुवैले परमाणु हतियारको परीक्षण गर्दाको प्रभाव पनि सार्कलाई परेको थियो । सन् २०१४ मा काठमाडौंमा ३ वर्षपछि १८ औं शिखर सम्मेलन भएको थियो । समयमा बैठक नहुने समस्या पुरानै हो । तर, अहिलेजस्तो १० वर्षको ग्याप कहिल्यै भएको थिएन । र, निकट भविष्यमा सम्मेलन हुने संकेत पनि देखिएको छैन, थापाले भने, यो ग्याप अझै बढ्दै गए संस्थाको औचित्यमाथि नै प्रश्न उठ्न थाल्छ । २०२४ नोभेम्बरमा सार्क सम्मेलनको एक दशक पूरा भएको छ । क्याम्ब्रिज विश्वविद्यालयको राजनीति तथा अन्तर्राष्ट्रिय विभागले गरेको एक अध्ययनले कुनै पनि अन्तर्राष्ट्रिय अन्तरसरकारी संगठनका लागि १० वर्षको निष्क्रियतालाई अत्यन्तै गम्भीर मोड मानेको छ । कुनै संगठन १० वर्ष या त्योभन्दा बढी अवधिसम्म काम नगरेको स्थितिमा त्यसलाई मृत मान्न सकिने उक्त अध्ययनले भनेको छ । उक्त अध्ययनलाई मान्ने हो भने सार्कका सम्बन्धमा यथाशक्य छिटो कुनै निर्णायक संवाद वा निर्णय नभएको स्थितिमा यसको भविष्य संकटमा छ । कुनै पनि अन्तरसरकारी संयन्त्रका लागि उसको १० वर्षको निष्क्रियता निश्चित रूपमा उसको भविष्यका लागि राम्रो नमानिने कूटनीतिज्ञ अर्जुन कार्की बताउँछन् । उनले लामो अन्तरालले संस्थानलाई नकारात्मक असर पार्ने चिन्ता व्यक्त गरे । तर, अझै पनि सदस्य राष्ट्रले सार्क सचिवालयका लागि आवश्यक बजेट र कर्मचारी दिइरहेकैले आशा मारिहाल्नुपर्ने स्थिति नरहेको उनको विश्लेषण छ । सार्कको स्थापनामा भारतको भूमिका कम मानिन्छ । यसको स्थापनाको योजनाकारमा बंगलादेश र नेपालको नाम आउँछ । भारत प्रारम्भबाटै सार्कलाई लिएर सशंकित रहँदै आएको छ । छिमेकी साना देशहरूले सार्कको मञ्च प्रयोग गरेर आफूलाई घेर्ने र त्यसको लाभ पाकिस्तानले उठाउन सक्ने संशयमा भारत पहिलेदेखि नै थियो । भारतका लागि पूर्वनेपाली राजदूत नीलाम्बर आचार्य सार्क स्थापनाको सुरुवातमै भारतको भूमिका कम तथा बंगलादेश र नेपालको भूमिका बढी भएको बताउँछन् । स्थापनाको प्रारम्भ नै भारतबाट भएको भए अहिले सार्कको अवस्था फरक हुन्थ्यो, उनी भन्छन् तर, सार्कमा पाकिस्तानको उपस्थितिलाई लिएर भारत सुरुदेखि नै यस संस्थाप्रति उतिसारो उत्साहित छैन । पर्यवेक्षकका रूपमा सार्कमा चीनको प्रवेशलाई पनि भारतले रुचाएको मानिँदैन । सार्कप्रति भारतले अनिच्छा देखाउँदै आउनुमा पाकिस्तानपछि चीनको प्रवेशलाई पनि मानिन्छ । २००५ नोभेम्बरमा ढाकामा भएको १३ औं शिखर सम्मेलनमा नेपालको प्रस्तावमा चीनले सार्कमा पर्यवेक्षकको हैसियतमा प्रवेश पायो । भारतको प्रस्तावमा अफगानिस्तान सार्कको नयाँ सदस्य भएको थियो । नेपालबाट चीनका लागि गरिएको प्रस्तावप्रति भारतले विरोध वा असहमति जनाउन सकेन, आचार्यले भने, तर त्यही प्रस्ताव भारतलाई जिस्क्याउन गरेको जस्तो भयो । सार्कको मञ्चमा भारतको प्रभावलाई कम गर्ने प्रयासका रूपमा त्यसलाई हेरियो । उक्त घटनाले पनि सार्कलाई लिएर भारतमा संशय बढाउने काम गरेको मान्छन् उनी । यद्यपि तत्कालीन भारतीय प्रधानमन्त्री मनमोहन सिंहले सार्क सम्मेलनमा भाग लिइरहे । सन् २००४ देखि २०१४ सम्मको आफ्नो कार्यकालमा सिंहले सार्कको अवस्थालाई सहज नै राखे । २०१४ मा भाजपाले चुनाव जितेपछि नरेन्द्र मोदी प्रधानमन्त्री भए । उनले आफ्नो शपथग्रहण समारोहमा पाकिस्तानसहित सबै सार्क राष्ट्रका प्रमुखलाई महत्त्वका साथ निमन्त्रणा दिएका थिए । तर, उनी आफ्नो तेस्रो कार्यकालको ११ औं वर्षमा चल्दै गर्दा एक पटक मात्रै शिखर सम्मेलनमा सहभागी भएका छन् । प्रधानमन्त्री बनेको पहिलो वर्ष काठमाडौंमा भएको सम्मेलनमा सहभागी भएपछि उनको प्राथमिकतामा सार्क परेको छैन । तर, संस्थालाई समाप्त पार्ने वा यसबाट अलग हुने मनसाय भारतको नदेखिएकाले अझै पनि संस्थाको भविष्यलाई लिएर आशा गर्न सकिने ठाउँ बाँकी रहेको पूर्वराजदूत आचार्य मान्छन् । भारतको ध्यान शक्तिशाली पश्चिमा देशहरूसँगको सम्बन्ध विकास तथा चीनसँग बिग्रेको सम्बन्ध सुधारतर्फ केन्द्रित देखिन्छ । विश्व शक्तिका रूपमा उदाइरहेको भारत ठूला र बलिया देशहरूसँग बस्न चाहेको देखिन्छ, आचार्यले भने, संघाई कर्पोरेसन, ब्रिक्स, क्वाड, जी२० मा बढी सक्रिय हुन खोजेको देखिन्छ । त्यसैले पनि उसको प्राथमिकतामा सार्क नपरेको हुन सक्छ । तर, विश्व शक्ति हुन लम्किरहेको भारतले सार्कको प्लेटफर्मलाई प्रयोग नगरेर गल्ती गरिरहेको उनको बुझाइ छ । उनी थप्छन्, आर्थिक, सामाजिक वा विश्वमा सम्पर्कका हिसाबले सार्कका सदस्यमा भारतकै भूमिका बढी हुन्थ्यो । आफ्नो स्वार्थअनुकूल यो फोरमलाई उसले चलाउन सक्थ्यो, त्यो नसके आफ्नै विरुद्धमा जान दिँदैनथ्यो, त्यो अवसर भारतले गुमाइरहेको छ । संघाई सहयोग संगठन (एससीओ) को बैठकमा भारतले पाकिस्तानसँग मञ्च साझा गर्दै आएको छ । गत वर्ष अक्टोबरमा एससीओको बैठकमा भाग लिन जयशंकर पाकिस्तान गएका थिए । त्यसको अघिल्लो वर्ष २०२३ मेमा पाकिस्तानका तत्कालीन विदेशमन्त्री विलावल भुट्टो एससीओ बैठकमा भाग लिन गोवा पुगेका थिए । संघाई सहयोग संगठनमा भारतले पाकिस्तानसँग मञ्च साझा गरिरहेकाले सार्कलाई लिएर पनि त्यो आशा राख्न सकिने आचार्य ठान्छन् । तर लामो अवधिको ग्यापले एक प्रकारको इगो पनि निर्माण गर्छ । जति ढिलो हुँदै जान्छ, त्यति गाह्रो हुँदै जाने हो, उनले भने, सार्कलाई ब्युँताउन त्यस्तो इगोले पनि समस्या पार्न सक्छ । सबैको सहमतिमै दुई वर्ष अगाडि सार्कका महासचिवको चयन हुनु तथा आर्थिक सहयोग जारी रहनुले सदस्य राष्ट्रहरूमा सार्कलाई जीवित राख्ने चाहना देखिएको उनको पनि बुझाइ छ । बंगलादेशका कूटनीतिज्ञ मोहम्मद गोलाम सरवार दुई वर्ष अगाडि सार्कको महासचिवमा नियुक्त भएका थिए । भारतपाकिस्तानबीचको तनावबाहेक सार्कको सबैभन्दा कान्छो सदस्य राष्ट्र अफगानिस्तानमा भएको उथलपुथलले पनि यसको भविष्यलाई प्रभावित पार्ने देखिएको छ । २०२१ अगस्टमा तालिवानले सत्ता कब्जा गरेको थियो । तालिवान नेतृत्वको सरकारलाई अहिलेसम्म विश्वको कुनै पनि मुलुकले मान्यता दिएका छैनन् । भारतले मानवीय सहायताका नाममा तालिवान सरकारसँग सम्पर्क भने बढाउँदै लगेको छ । कसैबाट मान्यता नपाएको तालिवान सरकारसँग मञ्च साझा गर्न पनि सार्कका लागि अर्को चुनौती छ । अमेरिकाका लागि पूर्वनेपाली राजदूत कूटनीतिज्ञ कार्की कुनै पनि क्षेत्रीय वा अन्तरसरकारी संगठनका सदस्य राष्ट्रले द्विपक्षीय वा भूराजनीतिलाई कारण देखाएर संगठनलाई नै अवरुद्ध पार्न नहुने विचार राख्छन् । संयुक्त राष्ट्रसंघ नै त्यसको उदाहरण रहेको उनी भन्छन् । एकअर्कासँग युद्ध लडिरहेका देशहरू पनि त्यहाँ सहभागी हुन्छन् । आआफ्ना कुरा राख्छन् । यो सिद्धान्त अन्य संस्थाहरूका लागि पनि लागू हुन्छ, उनले भने, त्यस हिसाबले सार्कका लागि काउन्सिलिङ वा लबिइङ गर्ने अरू सदस्य राष्ट्रहरूले त्यसका लागि साझा रूपमा दबाब सिर्जना गर्नेलगायतका सक्रियता आवश्यक छ । दक्षिण एसियाली देशहरूबीचको सम्बन्धलाई बलियो बनाउन र साझा समस्याको पहिचान तथा समाधानका लागि सार्कको स्थापना भए पनि यसले त्यसअनुसार परिणाम भने दिन सकेको छैन । सार्कको चार्टरले कुनै पनि द्विपक्षीय विषयलाई उठाउन नपाइने भनेको छ । त्यस्तै, शिखर सम्मेलन बस्न वा कुनै पनि विषयमा निर्णय लिन सबै सदस्य राष्ट्रको सहमति चाहिन्छ । कहिलेकाहीँ बहुपक्षीय मञ्च द्विपक्षीय तनावका कारण प्रभावित नहुने होइन, त्यस्तो देखिन्छ पनि, भारतका लागि पूर्वराजदूत आचार्यले भने, तर, असन्तोष जनाइसकेपछि काम सुचारु हुनुपर्थ्यो । त्यो नभइरहेकाले सार्कको भविष्यलाई लिएर प्रश्न उब्जिँदै जानु स्वाभाविक हो । भारतले संविधानको धारा ३७० खारेज गरेर कश्मीरलाई पूर्ण रूपमा आफनो अधीनमा ल्याएपछि पाकिस्तानसँगको तनाव झनै बढेको हो । भारत पाकिस्तानलाई अलग्याएर मात्रै छिमेकीहरूसँगको साझा मञ्च प्रयोग गर्न चाहेको देखिन्छ । नेपालमा सन् २०१४ मा सम्पन्न शिखर सम्मेलनमा सार्क राष्ट्रहरूबीच सिधा यातायात सञ्जाल बनाउने छलफल भएको थियो । तर, सन् २०१५ मा नेपाल, भुटान, बंगलादेश र भुटान चार देशबीच मात्रै यातायात सेवा सुरु गर्न बीबीआईएन परियोजनामा हस्ताक्षर भयो । सार्कभन्दा भारतले त्यसलाई महत्त्व दिँदै आएको छ । त्यस्तै, पाकिस्तान सहभागी नरहेको बहुक्षेत्रीय प्राविधिक तथा आर्थिक सहयोगका लागि बंगालको खाडीको प्रयास (बिमस्टेक) लाई भारतले प्राथमिकतामा राखेको छ । सुरुमा बंगलादेश, भारत, श्रीलंका र थाइल्यान्ड मिलेर उक्त मञ्चको स्थापना गरेका थिए । पछि बिमस्टेकमा म्यान्मार, नेपाल र भुटान थपियो । दक्षिण तथा दक्षिणपूर्वी एसियाली मुलुकबीच सहयोग आदानप्रदान गर्ने र व्यापार प्रवर्द्धन गर्ने उद्देश्यले सन् १९९७ मा उक्त संस्थाको स्थापना भएको हो ।"
कहिले छुट्लान् विपिन ?,"(काठमाडौं)प्यालेस्टिनी लडाकु समूह हमासको नियन्त्रणमा रहेका आठ जना बिहीबार रिहा भएका छन् । इजरायल र हमासबीच जनवरी १५ मा भएको युद्धविराम सम्झौताअन्तर्गत बिहीबार पाँच थाई नागरिक र तीन जना इजरायली नागरिक रिहा भएका हुन् । हमासले २०२३ अक्टोबर ७ मा दक्षिणी इजरायलमा अप्रत्याशित आक्रमण गरेर नेपाली विद्यार्थी विपिन जोशीसहित २ सय ५१ जनालाई बन्धक बनाएर लगेको थियो । तीमध्ये नोभेम्बर २०२३ मा भएको अस्थायी युद्धविरामका बेला १ सय ९ जनालाई हमासले मुक्त गरेको थियो । ८ जनालाई भने इजरायली सेनाले मुक्त गराएको थियो भने ३७ जनालाई मृत्युपछि जिम्मा लगाइएको थियो । हमासको नियन्त्रणबाट भागेका ३ जनाको इजरायली सेनाको आक्रमणमा मृत्यु भएको थियो । पछिल्लो युद्धविराम सम्झौताअनुसार हमासको नियन्त्रणमा रहेका आठ जना बन्धक रिहा भएका हुन् । रिहा भएका थाई नागरिक इजरायल र हमासबीच भएको युद्धविराम सम्झौताअन्तर्गत पहिलो चरणमा रिहाइ गर्ने भनिएका ३३ जनाभन्दा बाहिरका हुन् । अन्तर्राष्ट्रिय सञ्चारमाध्यमका अनुसार थाई नागरिक रिहा गराउन इरानको प्रमुख भूमिका रहेको छ । इरान र थाइल्यान्डबीचको कूटनीतिक सम्बन्धका कारण इरानको विशेष आग्रहमा हमासले थाई नागरिकलाई रिहा गरेको बताइएको छ ।अमेरिका, कतार र इजिप्टको मध्यस्थतामा गत जनवरी १५ (माघ २ मा) हमास र इजरायलबीच युद्धविराम सम्झौता भएको थियो । यसअघिको युद्धविराम सम्झौता गराउन पनि कतारले मध्यस्थता गरेको थियो । यसपटकको ६ साता लामो युद्धविराम सम्झौताअन्तर्गत पहिलो चरणमा ३३ जना बन्धक रिहा गर्न हमास सहमत भएको थियो । जसअन्तर्गत पाँच इजरायली महिला सैनिकसहित १० जना रिहा भइसकेका छन् । ३३ जना बन्धकको बदलामा इजरायली जेलमा रहेका करिब १ हजार ९ सय प्यालेस्टिनी बन्दी रिहा हुनेछन् । हमासको नियन्त्रणमा रहेका विदेशी नागरिकमध्ये सबैभन्दा धेरै ३१ जना थाई नागरिक थिए । त्यसमध्ये २०२३ को नोभेम्बरमा भएको पहिलो युद्धविरामको अवधिमा २३ थाई रिहा भइसकेका छन् । उनीहरू पनि इजरायल र हमासबीचको वार्तामा तय भएको सूचीभन्दा बाहिरका थिए ।सूची बाहिरका थाई नागरिक रिहा भए पनि विपिन कहिले बन्धकमुक्त हुन्छन् भन्ने प्रस्ट छैन । पहिलो चरणमा रिहा हुने भनिएका ३३ जनाको सूचीमा समेत विपिनको नाम समावेश छैन । नेपालले भने बलियो श्रम कूटनीतिक सम्बन्ध भएकाले विपिनको रिहाइका लागि पहल गरिदिन कतारलाई सुरुदेखि नै आग्रह गर्दै आएको छ । कतारले हासिल गरेको पछिल्लो समृद्धिमा गएको तीन दशकको अवधिमा मात्रै १९ लाख नेपाली श्रमिकको कडा मिहिनेत, इमानदारी र लगनशीलता जोडिएको छ । सन् २०२२ को विश्वकपको पूर्वाधार निर्धारण तथा प्रतियोगितालाई सफल बनाउन नेपाली प्रवासी कामदारको प्रमुख भूमिका रहेको थियो । कतार आफैंले पनि राष्ट्रियअन्तर्राष्ट्रिय मञ्चमा आफ्नो विकासमा पुर्याएको योगदानका लागि नेपालीसहित आप्रवासी समुदायको प्रशंसा व्यक्त गर्दै आएको छ । माघ १३ मा अमिरी दिवानमा ओहदाको प्रमाणपत्र बुझाउन पुगेका नवनियुक्त राजदूत रमेशचन्द्र पौडेलसँग कतारी अमिर शेख तमिम विन हमाद अलथानीले पनि त्यही विषय दोहोर्याएका थिए । नेपाली आप्रवासी समुदायलाई स्वागत गर्न पाउँदा खुसी लागेको छ, अलथानीको भनाइ उद्धृत गर्दै राजदूत पौडेलले कान्तिपुरसँग भने । राजदूत पौडेलले भने अमिर र कतारलाई विपिनको यथाशीघ्र रिहाइका लागि सहजीकरण गरिदिन आग्रह गरेका थिए । परराष्ट्र मन्त्रालय स्रोतका अनुसार विपिनको रिहाइको विषयलाई भैंसेपाटी (ललितपुर) स्थित कतारी दूतावासदेखि दोहास्थित अमिरी दिवानसम्म पटकपटक पुर्याइएको छ । गत अप्रिलमा नेपाल आइपुगेका अमिर अलथानीसँग राष्ट्रपति रामचन्द्र पौडेल र तत्कालीन प्रधानमन्त्री पुष्पकमल दाहालले निकै महत्त्व दिई विपिनको यथाशीघ्र रिहाइका लागि सहजीकरण गरिदिन अनुरोध गरेका थिए । यही माघ १ मा इजरायल र हमासबीच दोस्रो युद्धविराम हुने निश्चित भएपछि परराष्ट्रमन्त्री आरजु राणा देउवाले फोन गरेर कतारका विदेश राज्यमन्त्री महम्मद बिन अब्दुलअजिज बिन सालेह अल खुलाइफीसँग विपिनको रिहाइका लागि पहल गर्न आग्रह गरेकी थिइन् । नेपालले बारम्बार गरिरहेको अनुरोधलाई कतारले कत्तिको गम्भीरतापूर्वक लिएको छ भन्ने प्रस्ट रूपमा खुलेको छैन । कतारका लागि नेपालका पूर्वराजदूत नारदनाथ भारद्वाज भने कतारसँग धेरै ठूलो अपेक्षा राख्न नहुने बताउँछन् । इजरायल र हमासबीचको युद्धलाई शान्तिपूर्ण ढंगले अवतरण गराउने विषयलाई कतारले फराकिलो ढंगले हेरिरहेको छ । विभिन्न देशका नागरिक हमासको बन्धकमा रहँदा सबैले कतारसँग अपेक्षा राख्नु स्वाभाविक हो, भारद्वाजले कान्तिपुरसँग भने, हाम्रो र कतारको प्राथमिकता एउटै हुनुपर्छ भन्ने छैन । यस्तो अवस्थामा कतारले एक जना नेपाली बन्धकलाई मात्रै प्रत्यन्न गर्छ भन्नु कतारसँगको हाम्रो बढी अपेक्षा हुनेछ । उनले विपिनको रिहाइ कतारका लागि नेपालीलाई सम्मान देखाउने एउटा दुर्लभ अवसर हुने बताए । कतारको समृद्धिमा नेपालीको अतुलनीय योगदान छ । यो योगदानलाई सम्मान गरेको देखाउने कतारका लागि एउटा दुर्लभ अवसर हो, उनले भने, कतारकै पहलमा विपिनलाई यथाशीघ्र रिहाइ गर्न सकियो भने नेपाल र कतारबीचको सम्बन्ध थप उचाइमा पुर्याउनेछ । विपिनका बुवा महानन्द जोशी भने आफूहरू धेरै पर्खन नसक्ने अवस्थामा पुगेको वताए । विपिनसँगै बन्धक गरेर लगिएका थाई नागरिक छुट्दा विपिनको रिहाइ भइरहेको छैन । किन यस्तो भइरहेको छ भनेर हामीले बुझ्ने कुरा भएन, विपिनका बुवाले भने, हामी विपिनलाई पर्खिरहेका छौं । सबैका तर्फबाट थप पहल भइदिए हुन्थ्यो । युद्धविराम कसरी अगाडि बढ्छ भन्नेमा आफूहरू डरैडरमा बसेको उनले बताए । युद्धविरामको दोस्रो चरणको वार्ता भने पहिलो चरण सुरु भएको १६ दिनमा हुने सम्झौतामा उल्लेख छ । दोस्रो चरणमा बाँकी बन्धकलाई रिहा गरिनुका साथै गाजा क्षेत्रबाट इजरायली सेना पूर्णरूपमा फिर्ता हुने जनाइएको छ । तेस्रो तथा अन्तिम चरणमा गाजाको पुनर्निर्माण अघि बढाइने सम्झौतामा उल्लेख छ । यो चरणमा बाँकी बन्धक रिहा तथा शवहरू फिर्ता गरिने जनाइएको छ ।"
सामाजिक सञ्जालका अभिव्यक्ति स्वतन्त्रताविरोधी व्यवस्था सच्याउन माग,"(काठमाडौं)सरकारले ल्याएको सामाजिक सञ्जालसम्बन्धी विधेयकका व्यवस्थालाई लिएर सार्वजनिक आलोचना सुरु भएको छ । सत्तारूढ दलकै कतिपय सांसद र नेताले विधेयकका केही प्रावधानमा प्रश्न उठाइरहेका छन् । सरोकारवाला संघसंस्थाले पनि विधेयकलाई अभिव्यक्ति स्वतन्त्रता र लोकतान्त्रिक मूल्यमान्यताविपरीत भएको भन्दै फिर्ता लिन वा सच्याउन माग गरेका छन् ।नेपाल पत्रकार महासंघले विधेयकका प्रस्तावित व्यवस्थाको आलोचना गरेको छ । प्रेस तथा अभिव्यक्ति स्वतन्त्रतालाई संकुचन र नियन्त्रण गर्ने कुनै पनि कानुन स्वीकार्य नहुने भन्दै जनाएको छ । महासंघका महासचिव रामप्रसाद दाहालले विज्ञप्ति जारी गरी विरोध जनाएका छन् । अगुवा नागरिक संस्था महासंघलगायतका सरोकारवाला पक्षसँग सामान्य परामर्श र छलफलसमेत नगरी सरकारले प्रेस तथा अभिव्यक्ति स्वतन्त्रतामा आघात पार्ने केही प्रावधान समावेश गरी विधेयक अगाडि बढाएकामा महासंघ गम्भीर असहमति र आपत्ति प्रकट गर्दछ, महासंघले भनेको छ, महासंघलगायत सरोकारवाला पक्षसँग गहिरो संवादमार्फत विश्वव्यापी मानवअधिकार, प्रेस तथा अभिव्यक्ति स्वतन्त्रताको मूल्यमान्यता, हाम्रो संवैधानिक प्रावधान र प्रचलित अभ्याससँग तालमेल मिल्ने गरी प्रेस तथा अभिव्यक्ति स्वतन्त्रता कुण्ठित पार्ने प्रावधानहरू सच्याएर मात्र विधेयक अगाडि बढाउन महासंघ नेपाल सरकार र संघीय संसद्सँग आग्रह गर्दछ ।सत्तारूढ कांग्रेसका महामन्त्रीसमेत रहेका सांसद विश्वप्रकाश शर्माले अभिव्यक्ति स्वतन्त्रतालाई कुण्ठित गर्ने प्रावधान राखिएको विधेयक स्वीकार्य नहुने बताए । अभिव्यक्ति स्वतन्त्रतालाई कुण्ठित गर्ने, प्रेस काउन्सिल वा अन्य निकायले हेर्ने कुरालाई फौजदारी मुद्दामा जाने ढंगले आएको विधेयकलाई बिल्कुल समर्थन गर्न सकिँदैन, शर्माले भने, डिस इन्फर्मेसन, मिस इन्फर्मेसनलाई चिर्ने ढंगले केही नियम जरुरी छन् । फेक आईडी बनाएर मान्छेमाथि गर्ने अभिव्यक्ति नियमन गर्न जरुरी छ । नियमन गर्नका लागि सरकारमा रहेका दुई दल सँगै बसेर, सल्लाह गरेर अरूलाई पनि विश्वासमा लिएर अभिव्यक्ति स्वतन्त्रतालाई असर नगर्ने कोणसम्म गएर गर्न सकिन्थ्यो, सकिन्छ । फेरि पनि त्यहीँ जानुपर्छ । अहिले आएकोलाई समर्थन गर्न सकिन्न ।रास्वपाले विज्ञप्ति जारी गरेर सामाजिक सञ्जाल विधेयकमा गरिएका प्रावधानप्रति गम्भीर ध्यानाकर्षण भएको जनाएको छ । यो विधेयक पछाडिको नियत सही देखिँदैन, कार्यवाहक महामन्त्री कवीन्द्र बुर्लाकोटीको हस्ताक्षरसहितको विज्ञप्तिमा भनिएको छ, वाक तथा अभिव्यक्ति स्वतन्त्रताविरोधी कानुन कुनै पनि हालतमा स्वीकार्य हुँदैन । सामाजिक सञ्जालमा देखिएका नकारात्मक पक्षको व्यवस्थापन गर्नेभन्दा पनि संविधानले सुनिश्चित गरेको स्वतन्त्रता कुण्ठित गर्ने व्यवस्था राखेर विधेयक आएको रास्वपाको प्रतिक्रिया छ । सत्तापक्ष र विपक्षी नजिक पत्रकार संगठनले पनि विधेयकको विरोध गरेका छन् । कांग्रेसनिकट पत्रकारहरूको संगठन नेपाल प्रेस युनियनका महासचिव दिलीप पौडेलले विज्ञप्ति जारी गर्दै विधेयकको उद्देश्य र त्यहाँ राखिएका प्रावधान मेल नखाएको र प्रेस तथा अभिव्यक्ति स्वतन्त्रतामा असर पार्ने व्यवस्था गरिएको भनेका छन् । प्रमुख प्रतिपक्षी माओवादीनिकट पत्रकारहरूको संगठन प्रेस सेन्टरले सरकारका गतिविधि र निर्णय जनआलोचनाको विषय बन्दै गएपछि उक्त विधेयक ल्याइएको आरोप लगाएको छ ।एमालेका उपमहासचिव प्रदीप ज्ञवालीले संसद्मा पर्याप्त छलफलपछि मात्रै सामाजिक सञ्जाल विधेयक पारित हुने बताए । सामाजिक सञ्जाललाई नियमन गर्ने विधेयक पेस गरिएको छ, उनले भने, यो विधेयक सार्वभौम संसद्मा आएको छ, पर्याप्त छलफलपछि ऐनको रूप लिनेछ । त्यसका बारेमा कुनै बायस्ड धारणा बनाउनुपर्ने जरुरी देखिँदैन । उनले लोकतन्त्र मर्यादित हुनुपर्ने र एमाले आलोचनाको पक्षमा रहेको पनि बताए । तर, ध्यान दिनुपर्ने के हो भने लोकतन्त्र मर्यादित भयो भने मात्रै बाँच्छ, उनले थपे, अमर्यादा, अराजकता, स्वच्छन्दतातिर धकेल्न थालियो भने लोकतन्त्र कमजोर बन्न सक्छ । विधेयकमा गरिएका व्यवस्थाले प्रेस तथा अभिव्यक्ति स्वतन्त्रतामा संकुचन आउन नदिनेमा पार्टी प्रतिबद्ध रहेको पनि उनले बताए । विधेयकमा प्रस्तावित कतिपय व्यवस्थाले संविधानको धारा १७ ले सुनिश्चित गरेको विचार तथा अभिव्यक्ति स्वतन्त्रताको अधिकारलाई कुण्ठित गर्ने भन्दै सामाजिक सञ्जाल र प्रेस स्वतन्त्रतासम्बन्धी विषयका जानकार र सर्वसाधारण प्रयोगकर्ताहरूले पनि यसको चर्को आलोचना गरेका छन् । बेनामी वा छद्मभेषी (फेक आईडी, पेज, समूह) पहिचानमार्फत राष्ट्रिय हित प्रतिकूल हुने गरी गलत वा भ्रामक सूचना सम्प्रेषण गरेमा प्रयोगकर्तालाई ५ वर्षसम्म कैद र १५ लाख रुपैयाँसम्म जरिवाना लाग्नेजस्ता प्रावधानहरू दुरुपयोग र अपव्याख्या हुन सक्ने उनीहरूको भनाइ छ । सोसल मिडिया प्लाटफर्मलाई पनि सरकारले हटाउन निर्देशन दिएका विषयवस्तु नहटाएमा पटकैपिच्छे ५ लाख रुपैयाँदेखि १५ लाखसम्म जरिवाना गर्ने प्रस्तावलाई सरोकारवालाले आलोचना गरेका छन् ।"
स्थिर कि प्रभावकारी सरकार ?,"आजकल राजनीतिमा एउटा वाक्यांश खुबै चर्चित छ । त्यो हो बलियो र स्थिर सरकार । चाहे विवाहमा होस् या त प्रीतिभोजमा, क्याफेमा होस् या त मधुशालामा जब सत्ताधारीहरूसँग भेट हुन्छ, उनीहरू गर्वसाथ सुनाउँछन् वर्तमान सत्ता गठबन्धनको मुख्य प्रयोजन । उनीहरू यसरी बोल्छन्, मानौं उनीहरूले भर्खरैमात्र सत्ताको सूत्र पत्ता लगाएका छन् । अथवा, पत्ता लगाएका छन् देश विकासको अचुक अस्त्र । कुराकानी गर्दा, उनीहरू बलियो र स्थिर सरकार भित्रका तीन शब्दलाई यसरी उच्चारण गर्दछन् मानौं यी उनका सर्वाधिक मनप्रिय शब्द हुन् । प्रियतमाको नामभन्दा प्रिय । अथवा, आफूले गाउने ख्वामितको भजनभन्दा अद्भुत । जब आफ्ना सेवकहरूलाई वरिपरि राखेर भाषण गर्दै गरेको सत्ताधारी भेटिन्छ, यस्तो लाग्छ कि ऊ बलियो र स्थिर सरकार को अभिनय गर्दै छ । जो थोरै मुख बटार्छ, जिब्रो घुमाउँछ, आँखा तन्काउँछ र आफ्ना सेवकहरूलाई भन्छ तीन शब्द याद गर केटा हो, स्थिर, बलियो र सरकार । यति याद गर्यौ भने तिम्रो राजनीति सफल भयो । ऊ यी शब्दहरू यसरी उच्चारण गर्छ मानौं कुनै सी ग्रेड चलचित्रको खलनायक कण्ठ गरिएको संवाद बोलेर दर्शकको मन बहलाउँदै छ । म भने जब सत्ताधारीहरूको मुखबाट बलियो र स्थिर सरकार को रसगान सुन्छु, त्यसै त्यसै खट्पटी हुन्छ । यस्तो हुन्छ कि, कसैले दूध चियामा कागतीको रस हालिदिएको छ । जब कसैले यी शब्द उच्चारण गर्दछन्, म अनायासै ट्वाल्ल परेर उनीहरूको अनुहारमा हेर्न पुग्छु । जहाँ देखिन्छ बेपर्वाह मुस्कुराउँदै गरेको सत्ताको कुटिल छाया । तर कांग्रेस र एमालेजनका (केहीलाई छाडेर) लागि भने यो यस्तो वाक्यांश बनेको छ, जो उनीहरूले इतिहासदेखि भनिल्याएको समाजवाद र लोकतन्त्रभन्दा प्यारो छ । र, जसलाई पटकपटक दोहोर्याउन पाउँदा उनीहरू धन्यधन्य भएका छन् । तर मेरो कुरा उल्टो छ । मलाई लाग्छ, सत्ताधारीहरू गलत संकथनको नर्सरी लगाउँदै छन् । जसभित्र छ मुख्यतः अलमल, दिशाहीनता र सत्तामोह । अलमल यसकारण कि, आउने निर्वाचनमा एमाले र कांग्रेस नै मुख्य प्रतिस्पर्धी हुन् भन्ने उनीहरू (एमाले र कांग्रेसहरू) बिर्सिरहेका छन् । दिशाहीनता यसकारण कि, सत्ताधारीहरू फगत बलियो सरकार चाहन्छन् । लोकतन्त्रसँग उनीहरूको कुनै लगाव छैन । सत्तामोह यसकारण कि, यो वाक्यांशले अंकगणितभन्दा धेरै अर्को कुनै अर्थ बोक्दैन । यस्तो अंकगणित, जसले गठबन्धनबाट नै सही बलियो सरकार बनाउन त ढोका खोल्छ तर राजनीतिलाई अगाडि बढाउन कुनै योगदान गर्दैन । यसरी हेर्दा, यो संकथन आफैंमा अलोकतान्त्रिक छ र जो भविष्यमा राजनीतिलाई नै बोकी नसक्नुको भारी पर्नेछ । प्रश्न आउन सक्छ, त्यसो भए के हामीलाई स्थिर सरकार चाहिँदैन ? अथवा, के हामीलाई बलियो सरकार चाहिँदैन ? यहाँनेर उल्टो प्रश्न गरौं अप्राकृतिक गठबन्धन गरेर (लोकतन्त्रलाई कमजोर बनाएर) आउने स्थिरताको के अर्थ ? परिणामबिनाको जडताको के अर्थ ? त्यसैले स्थिरता फगत सत्ता राजनीतिको ठगी धन्दा हो । यो लोकतान्त्रिक भाष्य हैन । वस्तुतः आज हामीलाई स्थिर सरकार हैन गतिशील, प्रभावकारी र उदार सरकार चाहिएको छ । सरकार बलियो हैन, नागरिक (लोकतन्त्र) बलियो चाहिएको छ । स्थिर सरकार त हिजो राणा र शाहहरूले चलाएकै थिए । अथवा, स्थिर सरकार त उता रुसमा पुटिनको छ, अथवा उत्तर कोरियामा छ किम जोङ उनको । किनभने लोकतन्त्रमा स्थिर र बलियो सरकार हैन, गतिशील, न्यायपूर्ण र उदार सरकार चाहिन्छ । लोकतन्त्रमा सरकार हैन, नागरिक बलियो हुनुपर्छ । हेर्दा साधारण लाग्ने यो यस्तो विपरीत भाष्य हो, जसको गन्तव्य नै फरक छ र त्यसले निर्माण गर्ने राजनीतिक स्कुल नै फरक हुन्छ । संकथन एक स्थिर सरकार (सरकारको स्थायित्व) कि प्रभावकारी सरकार भन्ने प्रश्नलाई थोरै विचार गरौं । यहाँ स्थिर सरकारको अर्थ लामो समयसम्म एउटै दल वा गठबन्धनले सत्ता सञ्चालन गर्ने अवस्था हो । प्रभावकारी सरकार भनेको जनताको आवश्यकता पूरा गर्न सक्षम, लोकतान्त्रिक, सिर्जनात्मक र न्यायपूर्ण सरकार हो । विचार गरौं त, सरकार कति समय टिक्छ के त्यो महत्त्वपूर्ण हो ? कि महत्त्वपूर्ण हो सरकारको काम ? भन्न पर्दैन, स्थिर सरकार जड हुन सक्छ (हुन्छ) । गतिशील सरकार नदी जस्तै कञ्चन र अग्रगामी हुन्छ । अब विचार गरौं त हामीलाई चाहिएको के हो ? ठोस, स्थिर र अजंगको बलियो सरकार कि उदार, लोकतान्त्रिक, गतिशील र नरम सरकार ? मानौं कि, हामीलाई स्थिर सरकार आवश्यक छ । तर भ्रष्टहरूको सरकार स्थिर भयो भने के हुन्छ ? तानाशाही सरकार स्थिर भयो भने के हुन्छ ? मान्छेहरू भन्छन्, स्थिरताले राजनीतिमा बारम्बार आउने अन्योल र अराजकतालाई रोक्न मद्दत गर्छ । तर यो भ्रमपूर्ण कुरा हो । किनभने लोकतान्त्रिक राज्य संरचना, विधि र प्रणालीले राजनीतिक अन्योल, अराजकता र अस्थिरतालाई रोक्छ, सरकारले होइन । त्यसैले हामीले स्थिर सरकार खोज्ने होइन । स्थिर राज्य, प्रणाली र संरचना खोज्ने हो । हामीले व्यवस्थाको स्थिरता, उत्तरदायी र प्रभावकारी सरकार खोज्ने हो । हामीले लोकतान्त्रिक, समावेशी र न्यायपूर्ण सरकार खोज्ने हो । अन्यथा, सरकार स्थिर भयो तर प्रभावकारी भएन भने के हुन्छ ? त्यसले काम गर्दैन । तर सरकार प्रभावकारी भयो भने, स्वभावतः स्थिरता आउँछ । अतः चोरबाटो र अप्राकृतिक गठबन्धन गरेर फगत सरकारको स्थिरता खोज्नु आफैंमा अराजनीतिक र अलोकतान्त्रिक काम हो । कतिपय मान्छेहरू अर्थतन्त्रको सुधारका लागि स्थिरता आवश्यक छ भन्ने दलील गर्दछन् । कतिपय मान्छेहरू समृद्धिका लागि स्थिरता खोज्दछन् । अवश्य नै, स्थिरता आवश्यक छ । तर स्थिरता भनेको सरकारको स्थिरता होइन । प्रणालीको स्थिरता हो । सरकारको स्थिरताले विधि, प्रणाली र पद्धतिको स्थिरता सुनिश्चित हुँदैन । अन्यथा, प्रणालीलाई कमजोर बनाउने, तर सरकार स्थिर हुने, त्यसरी के हुन्छ ? यसले अर्थतन्त्रमा सुधार आउँदै छ । संविधान र कानुनलाई पटक पटक हत्या गर्ने तर सरकार स्थिर बनाउने, त्यसरी परिणाम आउँदैन । अध्यादेशबाट शासन गर्ने तर सरकार स्थिर हुने त्यसरी न त विकास आउँछ न त समृद्धि । अप्राकृतिक गठबन्धन गरेर सरकार बनाउने र त्यस्तो सरकारको स्थिरता खोज्ने, के त्यसले लोकतन्त्र बचाउँछ ? बरु त्यसरी आउँछ, दलतन्त्र । बरु त्यसरी आउँछ, निरंकुशतन्त्र । नभुलौं, विकास र समृद्धि गतिशीलतामा हुन्छ, जडतामा होइन । त्यसैले स्थायित्व वा स्थिर सरकारको भाष्य भ्रमपूर्ण भाष्य हो । यो सैनिक तानाशाही, जहाँनियाँ सत्ता वा तानाशाही कम्युनिस्टहरूले बोल्ने भाष्य हो । अतः यो भाष्यलाई लोकतान्त्रिक राजनीतिले प्रवर्द्धन गर्नु हँॅुदैन । किनभने, हामीलाई प्रभावकारी सरकार चाहिन्छ । हामीलाई भविष्यउन्मुख, ताजा र निर्वाचित सरकार चाहिन्छ । यस्तो सरकार जसले निर्णयमा पारदर्शिता, जवाफदेहिता र नतिजा सुनिश्चित गरोस् । जसले संस्थागत सुधार, स्वतन्त्र न्यायपालिका, प्रभावकारी संसद् र सक्षम स्थानीय सरकारको ग्यारेन्टी गरोस् । लोकतान्त्रिक नीतिको प्रवर्द्धन आजको आवश्यकता हो । वस्तुतः हामीलाई स्थिर सरकार चाहिएको हो भनेर ठूला दलहरूले भन्नु तानाशाही मनोविज्ञानको उद्घाटन मात्र हो । यो राजनीतिक अहंकार हो । अहंकारी राजनीति र तानाशाही स्थायित्व हामीलाई चाहिएको होइन । हामीलाई चाहिएको हो विधिको शासन, प्रभावकारी सरकार, गतिशील र समावेशी संरचना ।संकथन दुईअहिले कांग्रेस र एमालेका नेताले (केहीलाई छोडेर) दोहोर्याउने एउटा अर्को मन्त्र छ बलियो सरकार । प्रश्न आउँछ, लोकतन्त्रमा सरकार बलियो हुनुपर्छ कि नागरिक ? अथवा हामीलाई बलियो सरकार चाहिएको हो कि बलियो नागरिक ? यहाँनेर म स्मरण गराउन चाहन्छु कि, हिजो इतिहासमा हामीले सत्ता र शासनको ऐतिहासिक दम्भसँग निरन्तर संघर्ष गर्यौं । हामीले मात्र हैन, मानव सभ्यताले नै यो संघर्षमा भाग लियो, जुन संघर्षको सिलसिला अझै संसारभर चलिरहेको छ । किनभने, सत्ता (सरकार) भन्छ म ठूलो, बलियो र विशेष हुँ । राजनीति भनेको यही शासकीय अहंविरुद्ध भुइँमान्छेले गरेको संघर्षको एक महाकथा हो । हामीले सत्ता र सरकारको अहंसँग निरन्तर लडेर लोकतन्त्र ल्याएका हौं । उदाहरणका लागि, हिजो राणाहरू यही अहंमा थिए । उनीहरूलाई लाग्थ्यो उनीहरू विशेष छन् । उनीहरूका सन्तान विशेष छन् । उनीहरूको रगत विशेष छ । उनीहरूको जाति, भाषा, धर्म, गोत्र सबै विशेष छ । यही अहंकारले हिजो सत्तामा वंशवाद हाबी थियो । हिजो देश, सत्ता, सरकार सबै त्यही अहंकारको बन्दी थियो, त्यसैले हामीले संघर्ष गरेका देश, सत्ता, सरकारलाई त्यो अहंकारबाट विमुक्त गरेका हौं । हिजो सरकारले नागरिकलाई रैती वा प्रजा ठान्दथ्यो त्यसैले हामीले आफूलाई नागरिक बनाउन संघर्ष गरेका हौं । र, त्यही संघर्षले लोकतन्त्र स्थापित गरेको हो । जसको अर्थ हुन्छ, नागरिक सर्वोच्चता । तर कस्तो उल्टो कि आज स्वयं स्वनामधन्य नेताहरू भन्दै छन् बलियो सरकार । बलियो सरकार भनेको के हो ? श्री ३ को झैं बलियो सरकार ? राजा महेन्द्रको झैं बलियो सरकार ? के हाम्रा नेताहरूलाई पुटिन वा किम जोङ बन्ने भूत सवार भएको हो ? अन्यथा, व्यवस्था फेरियो तर सत्ताको (सरकारको) अहं फेरिएन भने हामीले लोकतन्त्र ल्याएको अर्थ के ? अझै पनि हामी नागरिकलाई कज्याउने बलियो सरकारकै भाष्य स्थापित गर्न चाहन्छौं भने, यो भन्दा उल्टो बाटो हुन्छ के ? अतः आजका दिनमा सरकार बलियो हुनुपर्छ भन्ने होइन, बलियो हुनुपर्छ नागरिक । किनभने आधुनिक लोकतन्त्रमा सरकार बलियो भयो भने, त्यो निर्वाचित तानाशाहीमा फेरिन्छ । जस्तो नेता बलियो भयो भने, त्यो नेता सर्वसत्तावादी बन्छ । दलहरू बलिया भएनन् भने, त्यो दलतन्त्र बन्छ । यदि हामी लोकतन्त्र बलियो बनाउन चाहन्छौं भने सरकार हैन नागरिक बलियो हुनुपर्छ । अवश्य नै बलियो सरकारलाई निर्णय लिन र कार्यान्वयन गर्न सहज हुन्छ । तर, बलियो सरकारले जनताको आवाज दबाउने जोखिम पनि त हुन्छ । उदाहरणका लागि, रुसमा भ्लादिमिर पुटिनको शासनलाई बलियो सरकारका रूपमा हेर्न सकिन्छ । बाहिरबाट हेर्दा बलियो सरकार हुनासाथ सबै कुरा स्थिर र प्रभावकारी देखिने भए पनि त्यहाँको सरकारले नागरिक स्वतन्त्रता, प्रेस स्वतन्त्रता र मानवअधिकारमा गम्भीर आघात पुर्याउने खतरा रहन्छ । जब सरकार बलियो हुन्छ, भ्रष्टाचार त्यति नै बलियो हुन सक्छ । परिणाम, आफ्नो भ्रष्टाचारको साम्राज्यलाई जोगाउन बलियो सरकार तानाशाही बन्दै जान्छ । जब सरकार अत्यधिक शक्तिशाली बन्छ, नागरिक स्वतन्त्रता जोखिममा पर्न सक्छ । बलियो सरकारले आफूलाई नागरिकभन्दा माथि राख्न खोज्छ । उदाहरणका लागि इतिहासको सम्झना गरौं जस्तो, जर्मनीमा एडोल्फ हिटलरको शासन सुरुमा जनताको विश्वासमा आधारित थियो । उसले आर्थिक सुधार र राष्ट्रवादको नारा दिएर सरकार बलियो बनायो तर पछि त्यो तानाशाहीमा परिणत भयो । नेपालको सन्दर्भमा पनि राजा ज्ञानेन्द्रको शासनकालमा बलियो सरकारको नाममा लोकतान्त्रिक अधिकारमाथि हनन गरिएको उदाहरण अझै ताजै छ । त्यसो भए कुरा के हो भने, लोकतन्त्रमा सरकार बलियो हुनुभन्दा नागरिक बलियो हुनु महत्त्वपूर्ण हो । किनभने पहिले नागरिक, अनि सत्ता । पहिले नागरिक, अनि सरकार । उदाहरणका लागि, स्वीडेन, जहाँ सरकारभन्दा नागरिक सशक्त छ । जहाँको जनता राजनीतिक रूपमा सचेत छ, जसले सरकारलाई कानुनी, आर्थिक र सामाजिक उत्तरदायित्व निर्वाह गर्न बाध्य बनाउँछ । किनभने, नागरिक बलियो भए भने, जनप्रतिनिधिहरूलाई नियमित प्रश्न गर्न सक्छन् । नीति निर्माणमा भाग लिन सक्छन् । प्रेस स्वतन्त्रता, विधिको शासन र जवाफदेहिता सुनिश्चित गर्न सक्छन् । स्वतन्त्र न्यायपालिका, सक्षम संसद्, आलोचनात्मक नागरिक समाज र स्वतन्त्र प्रेस हुनु भनेको नागरिक बलियो हुनु हो । जसले सरकारलाई पारदर्शी र जवाफदेही बनाउँछ । जसले सरकारलाई उदार बनाउँछ । हामीलाई फलामजस्तो बलियो हैन, पानी जस्तो कञ्चन र गतिशील सरकार चाहिन्छ । अनि मात्र लोकतन्त्र प्रभावकारी हुन्छ । अनिमात्र नागरिक बलियो हुँदै जान्छन् । आजलाई अन्तिम कुरा के भने, स्थिर सरकारको मोटिभेसन ले सरकारलाई अन्तै लैजान्छ, जुन हाम्रो बाटो होइन । त्यो तानाशाही बाटो हो । बलियो सरकारको मोटिभेसन ले हर्दम अंकगणितको उल्झनमा सरकार फस्छ । कसरी बहुमत जुटाउने, कसरी दुई तिहाइ बनाउने ? आदि । अतः अब बलियो र स्थिर सरकारको कुरा छोडौं । यो भाष्यले हामीलाई ठिक दिशा दिँदैन । त्यसैले अब हामी, गतिशील, लोकतान्त्रिक र प्रभावकारी सरकारको कुरा गरौं । अन्यथा, जसले, बलियो र स्थिर सरकारको महत्त्वाकांक्षा प्रवर्द्धन गरिरहेका छन्, उनीहरूलाई भनौं यो अलोकतान्त्रिक महत्त्वाकांक्षा हो । या त उनीहरू आफैं भ्रममा छन् या त नियतवश उनीहरू भ्रम बाँडिरहेका छन् । अथवा, उनीहरू गलत भाष्य खडा गरेर नागरिकलाई भुल्याइरहेका छन् । किनभने नभुलौं, स्थिरता भनेको मात्र सरकार लामो समय टिक्नु होइन, सरकारले जनताको जीवनमा सकारात्मक परिवर्तन ल्याउनु हो । त्यसैले, हाम्रो ध्यान सरकारको स्थिरतातर्फ हैन, नागरिक सशक्तीकरण र राज्यको लोकतान्त्रिक सबलीकरणतर्फ जानुपर्छ । अन्यथा, असफलता स्थिर र बलियो भयो भने ? अथवा, भ्रष्टाचार स्थिर र बलियो भयो भने ? त्यो खतरनाक हुन्छ । अतः गलत भाष्यको फन्दा नकसौं, यस्तो पनि नहोस् कि जसलाई भविष्यमा फुकाउनै नसकियोस् ।"
"सम्पत्ति शुद्धीकरणको 'ग्रे लिस्ट', कानुन कार्यान्वयनको 'चेक लिस्ट'","सम्पत्ति शुद्धीकरणमा नेपाल ग्रे लिस्ट मा पर्ने जोखिम बढेको, लगभग निश्चित भएको वा एक पटकलाई जोगिएको भन्दै समाचार सार्वजनिक हुन थालेको केही वर्ष भइसकेको छ । यसपटक भने ग्रे लिस्ट मा पर्ने लगभग निश्चित भएको छ । सम्पत्ति शुद्धीकरण मामिलामा निगरानी राख्ने अन्तर्राष्ट्रिय संस्था फाइनान्सियल एक्सन टास्क फोर्स (एफएटीएफ) ले नेपाललाई नकारात्मक सूची (ग्रे लिस्ट) मा राखेर फागुन अन्तिममा नतिजा घोषणा गर्नेमा नेपालका सरोकारवाला सबै निकाय एकमत देखिएका छन् । यो अरूले थोपरिदिएको र अकस्मात् सिर्जना हुन लागेको परिस्थिति भने होइन । मौखिक र कागजी प्रतिबद्धतामा अब्बल तर व्यावहारिक कार्यान्वयनप्रति सधैं उदासीन हाम्रो राज्यको सनातनी प्रवृत्तिले निम्त्याउन लागेको खराब समय हो । किनकि, सम्पत्ति शुद्धीकरण निवारणसम्बन्धी कानुन कार्यान्वयन, वित्तीय अपराधको अनुसन्धान, कारबाहीलगायत पक्षमा अपेक्षित सुधार हुन नसक्दा नै एफएटीएफले नेपाललाई ग्रे लिस्ट मा राख्न थालेको हो । अब उसको घोषणालाई स्वीकार गर्नु र सूचीबाट बाहिर निस्किनका लागि सकारात्मक प्रयत्न गरिराख्नु नै नेपालको मुख्य उद्देश्य हुनुपर्छ ।भ्रष्टाचार तथा अवैध आर्जन, शंकास्पद लगानी, राजस्व छली जस्ता वित्तीय अपराधप्रति राज्यले कठोर निगरानी गर्न सकेको छैन । जसकारण त्यस्ता गतिविधिहरू कारबाहीको दायरामा आउन सकेका छैनन् । बरु केही समयको अन्तरालमा नयाँनयाँ व्यक्ति तथा समूहको आर्थिक पहुँचसहित अस्वाभाविक उदय भइरहेको छ । ठूला काण्डमा मुछिएका दोषीमाथि प्रायः कारबाही नै हुँदैन । खासगरी उच्च पदस्थ, पहुँचवाला तथा शक्तिशाली व्यक्ति कारबाहीमा आउनै मुस्किल छ । त्यस्ता व्यक्ति जोडिएका फाइल राजनीतिक संरक्षणका आधारमा निष्क्रिय पारिन्छन् । वर्षौंसम्म टुंगिँदैनन् । अख्तियार दुरुपयोग अनुसन्धान आयोग, राजस्व अनुसन्धान विभाग तथा सम्पत्ति शुद्धीकरण अनुसन्धान विभाग जस्ता जिम्मेवारीप्राप्त निकायले नै आफ्नो प्रभावकारी उपस्थिति देखाउन सकेका छैनन् वा त्यसो गर्न दिइएन । समग्रमा नेपालले अर्थतन्त्रलाई पारदर्शी र अनुशासित प्रक्रियामा राख्न सकेको छैन । त्यस सम्बन्धमा अन्तर्राष्ट्रिय प्रचलन र प्रतिबद्धतालाई समेत बेवास्ता गर्दै गएको छ । यी सबै कारणले नेपालको छवि नकारात्मक बन्दै गएको छ ।पछिल्लो पटक नेपाल २०८० साउनदेखि नै एफएटीएफको सूक्ष्म निगरानीमा रहेको थियो । फाइनान्सियल एक्सन टास्क फोर्स (एफएटीएफ) को एसिया प्यासिफिक ग्रुप (एपीजी) को २०८० भदौमा सार्वजनिक भएको पारस्परिक मूल्यांकनसम्बन्धी प्रतिवेदनले नै नेपाल ग्रे लिस्ट मा पर्ने जोखिम उच्च रहेको औंल्याइसकेको थियो । प्रतिवेदनमा नेपाललगायत मुलुकले पालना गर्नुपर्ने मापदण्डलाई कानुन कार्यान्वयन तथा अनुसन्धान पक्ष (इफेक्टिभ रेटिङ) र कानुन निर्माण तथा संस्थागत पक्ष (टेक्निकल कम्प्लायन्स रेटिङ) गरी दुई भागमा विभाजन गरिएको थियो । टेक्निकल कम्प्लायन्स रेटिङ का ४० मापदण्डमध्ये कम्तीमा ३१ मापदण्ड पूरा भएको छ । तर इफेक्टिभ रेटिङ अन्तर्गतका अधिकांश मापदण्डमा न्यून मूल्यांकन मात्रै पाउन सकेको छ । यद्यपि, अघिल्लो साता फिलिपिन्सको मनिलामा सम्पन्न एपीजीको बैठकमा नेपाली पक्षले आफूहरूले गरेको सुधारको दाबी पेस गरेको थियो । तर त्यसमा चित्त नबुझाइएका कारण नै नेपाल ग्रे लिस्ट को सम्भावनातर्फ धकेलिएको हो । अब आउने फेब्रुअरी दोस्रो साता फ्रान्सको पेरिसमा हुने एफएटीएफको महासभामार्फत नेपाललगायत यही अवस्थामा रहेका अरू मुलुकको नतिजा सार्वजनिक हुनेछ ।नेपाल एफएटीएफको ग्रे लिस्ट मा परेमा प्रत्यक्ष देखिने र नदेखिने अनेकौं क्षेत्रमा नकारात्मक असर पर्नेछ । आयात र निर्यात महँगिने, अन्तर्राष्ट्रिय व्यापार प्रभावित हुने, विदेशी ऋणको ब्याजदर महँगिने हुन सक्छ । उत्पादनमै असर पर्ने भएकाले मुलुकको कुल गार्हस्थ्य उत्पादन (जीडीपी) सम्मै प्रभाव पर्नेछ । त्यस्तै, विश्व बैंक, अन्तर्राष्ट्रिय मुद्राकोष तथा एसियाली विकास बैंक जस्ता संस्थाले उपलब्ध गराउने ऋण तथा अनुदान घटाउने वा ब्याजदर महँगो बनाउन सक्छन् । दाताहरूले अनुदानसहायता नदिन सक्छन् । नेपालले अतिरिक्त सर्तहरू स्वीकार गर्नुपर्ने हुन सक्छ । यस्तो स्थितिमा अन्तर्राष्ट्रिय क्षेत्रमा नेपालको सम्बन्ध नकारात्मक बन्दै जान सक्छ । अनावश्यक स्वार्थ र दाउपेच झेल्नुपर्ने हुन सक्छ । नेपालको स्थिति सुधारतर्फ अघि नबढेमा विश्वव्यापी नाकाबन्दीकै अवस्था भोग्नुपर्ने पनि हुन सक्छ । स्वदेशमा पनि भूमिगत अर्थतन्त्र झन् प्रभावशाली बन्दै जान्छ । प्रत्यक्षका अतिरिक्त अप्रत्यक्ष असरहरूको चक्रमा फस्नुपर्ने हुन सक्छ । समय सन्दर्भका हिसाबले ग्रे लिस्ट ले हामीलाई चुनौतीपूर्ण समयतिर लैजान्छ । जबकि, यतिबेला नेपाललाई बढीभन्दा बढी बाह्य लगानी चाहिएको छ । अन्तर्राष्ट्रिय विश्वास चाहिएको छ । त्यो त्यतिबेला मात्रै सम्भव हुन्छ, जतिबेलासम्म देशको बाह्य छवि राम्रो हुन्छ, आर्थिकराजनीतिक सूचकहरू सकारात्मक हुन्छ । यदि ग्रे लिस्ट को अवधि नै लम्बियो भने हाम्रो विकास प्रयत्नमा थप नकारात्मक असर पर्नेछ ।नेपालले सम्पत्ति शुद्धीकरण निवारणका सवालमा कानुनी सुधार गरेकै छ । तर संरचनागत र व्यावहारिक सुधार हुन नसक्दा ग्रे लिस्ट मा पर्नुपर्ने अवस्था आउन लागेको हो । त्यसैले राज्यका निकायले इमानदारी र दृढतापूर्वक कानुन कार्यान्वयन गर्दै जाँदा ग्रे लिस्ट बाट फिर्ता आउन कठिनाइ छैन । त्यसका लागि आवश्यक संरचना बनाउने कामलाई प्राथमिकता दिनुपर्छ । कानुनको पूर्ण पालनाका लागि राज्य स्वयं अग्रसर हुनुपर्छ । अनुसन्धान र अभियोजनका कामलाई निष्पक्ष ढंगले तीव्रता दिनुपर्छ । वास्तवमै सम्पत्ति शुद्धीकरण निवारणका विषयमा नेपाल राज्य कठोर छ भन्ने सन्देश दिनका लागि नतिजामुखी काम गर्न सक्नुपर्छ । यी क्षेत्रमा तत्कालै नतिजामुखी काम गर्न सकिएमा समयक्रममा स्तरोन्नति हुन सकिन्छ । यद्यपि, यो कुनै अन्तर्राष्ट्रिय संघसंस्थाको निश्चित प्रकृतिको सूचीमा नपर्न वा पर्नका लागि मात्रै गरिने काम होइन, कानुनी राज्य हुनुको औचित्य पुष्टिका लागि पनि गर्नुपर्छ । आन्तरिक र बाह्य प्रतिबद्धताप्रति इमानदारिता देखाउन पनि गर्नुपर्छ । ग्रे लिस्ट मा पर्नु नै सर्वस्व सकिनु होइन, यो हामीकहाँ रहेको कानुन कार्यान्वयनप्रतिको उदासीनतालाई आत्ममूल्यांकन गर्ने अवसर पनि हो । कमजोरीबाट सिक्ने अवसर सधैं प्राप्त हुनेछ, यसअघि नसिकेकामा प्रायश्चित गर्दै आगामी दिनमा सिक्दै जान भने ढिलो हुने छैन ।"
कुन जुनीमा समृद्ध होला देश ?,"इन्द्रकुमार श्रेष्ठ, ओखलढुंगा"
नागरिक स्वतन्त्रताको हनन नगर,"पुरुषोत्तम घिमिरे, जोरपाटी, काठमाडौं"
चीनको रेल क्रान्ति,"चिनियाँहरू सबैभन्दा ठूलो पर्व वसन्त चाड अर्थात् नयाँ वर्ष मनाउँदै छन् । नेपालीको दसैंमा जस्तै चिनियाँ काम वा अध्ययनबाट यतिबेला घर फर्किन्छन् र परिवारसँग पुनर्मिलन गर्छन् । वसन्त चाडको बिदा अवधि र जाडो बिदा एउटै समयमा पर्छ । त्यसैले विश्वविद्यालयका लाखौं विद्यार्थी घर फर्केका छन् । यतिबेला रेलमार्ग चिनियाँका लागि लाइफलाइन हो । रेलमार्गले परिवारसँग पुनर्मिलनको अवसर दिएको छ । ग्लोबल टाइम्स का अनुसार यस पर्वमा ५१ करोडभन्दा धेरै मानिसले रेलमार्गबाट मात्र यात्रा गर्दछन् । यो संख्या अघिल्लो वर्षको तुलनामा ५५ प्रतिशतले बढी हो । करिब १ लाख ५० हजार किलोमिटर रेलमार्ग भएको चीन विश्वको सबैभन्दा ठूलो उच्च गतिको रेल नेटवर्क भएको देश हो । बुलेट ट्रेन विकासमा नयाँ रेकर्ड बनाउँदै गरेको चीनको राजनीतिक नेतृत्वले भन्ने गरेको छ रेलको गति जति तीव्र हुन्छ, देश त्यति नै बलियो हुन्छ । यसबाट पनि उनीहरूको रेल प्राथमिकता बुझ्न सकिन्छ । चीनमा रेलमार्गलाई यातायात मात्र होइन, देशको रक्तनली मानिन्छ । यहाँको आधुनिक पूर्वाधारको मूल आधार नै रेलमार्ग हो । रेलमार्गलाई चीनको उदय र आधुनिकीकरणको प्रतीक मानिन्छ । चिनियाँहरू भन्ने गर्छन् रेलमार्गले चीनका दुई भूगोल मात्र जोड्दैन, विगत र वर्तमानको चिनियाँ इतिहासलाई पनि जोड्छ । रेलमार्गको विकासलाई मात्र अध्ययन गर्दा पनि चीनको उदय र आधुनिकीकरण बुझ्न सकिन्छ । औद्योगिक क्रान्तिमा ढुवानी सहज बनाउन बेलायतमा पहिलो रेलमार्ग सन् १८२५ मा निर्माण भएको थियो । त्यसपछि अन्य पश्चिमी देश जस्तैः अमेरिका, फ्रान्स, क्यानडा, जर्मनी र इटालीले पनि यसको अनुकरण गरे । त्यसको केही समयपछि नै आफ्नो व्यापार विस्तारको ध्येयले बेलायतले सन् १८७६ मा साङ्घाई नजिकै १२ किलोमिटर वुसुङ रेलवे निर्माण गर्यो । त्यो समय गोरुगाडा र घोडा यातायातका मुख्य साधन थिए । रेलमार्गले सैन्य सुरक्षामा बाधा पुर्याउने, कृषियोग्य जमिन नष्ट गर्ने र परम्परागत विश्वासमा असर पुर्याउने डर चिनियाँहरूमा थियो । त्यसैले वुसुङसाङ्घाई रेलमार्ग हटाइयो । यो रेलमार्गलाई चिनियाँ रेल इतिहासको पहिलो अध्याय मानिन्छ । सन् १८८१ मा कोइला ढुवानीका लागि थाङसानमा रेलमार्ग बनाइयो, सन् १८८८ सम्म यसलाई थियानजिनसम्म विस्तार गरियो । सन् १८९६ मा फ्रान्स, जर्मनी र बेलायतलाई रेल निर्माणको अधिकार दिइयो तर उनीहरूले पूरा गरेनन् । पछि चिनियाँहरूले रेल अधिकार संरक्षण आन्दोलन नै गरेर आफ्नो अधिकार फिर्ता ल्याए । सन् १९०९ मा चीनको स्वदेशी इन्जिनियरिङ क्षमतामा बेइजिङचाङचियाखोउ रेल निर्माण गरियो । विदेशी सहयोगबिना रेलवे निर्माण गरेर उनीहरूले इतिहास रचे । यसको नेतृत्व गर्ने चाङ थियानयोलाई चीन रेलवेका पिता भनिन्छ । सन् १९११ सम्म चीनमा करिब १० हजार किलोमिटर रेलमार्ग निर्माण भइसकेको थियो । पछि रेलमार्ग निर्माण सुस्त भयो । लगानीको अभाव र युद्धका कारण रेलको विकास हुन सकेन । सन् १९४९ भन्दा अघि २३ हजार ५ सय किलोमिटर रेलमार्ग निर्माण गरिएकामा ११ हजार किलोमिटर मात्र सञ्चालनमा थियो त्यसमा पनि युद्धका कारण करिब आधाजति त क्षतिग्रस्त भएको थियो । सन् १९४९ मा रेलवेको अधिकार औपचारिक रूपमा सरकारको स्वामित्वमा ल्याइयो र रेलवे मन्त्रालय स्थापना भयो । युद्धका कारण क्षतिग्रस्त भएका रेलमार्ग पुनः सञ्चालनमा ल्याइयो । नयाँ चीन स्थापनापछि पहिलो पञ्चवर्षीय योजना (सन् १९५३) को अन्त्यसम्म ६ हजार किलोमिटर नयाँ रेलमार्ग निर्माण गरिएको थियो । सुरुमा व्यवस्थापन पनि चुस्त थिएन । सांस्कृतिक क्रान्तिको समयमा पनि महत्त्वपूर्ण रेलमार्ग अवरुद्ध थिए । सन् १९६१ पछि चीनमा विद्युतीय रेलमार्ग सुरु भएको हो । त्यसपछि रेल नेटवर्कको आधुनिकीकरणका लागि ठूलो लगानी हुन थाल्यो । सन् २००० सम्म त रेलमार्ग सञ्जाल देशभर फैलियो, व्यवस्थापन पनि चुस्त हुन थाल्यो । सन् २००० देखि २००४ सम्म १६ हजार किलोमिटर रेलवे बनाइएको थियो । सन् १९९७ मा रेलको औसत गति ६५ किमिघण्टा थियो । सन् २००० पछि १६० किमिघण्टासम्म पुर्याइयो । २००७ मा अन्तरसहर उच्च गतिका रेल निर्माण गर्न थालियो, जसको गति २५० किमिघण्टा थियो । सन् २००८ पछि चीनको रेल प्रणाली उच्च गतिको युगमा प्रवेश गर्यो । सन् २००८ अगस्ट १ मा बेइजिङथियानजिन बुलेट रेलको उद्घाटन गरियो । अहिले बुलेट रेलले प्रायः सबै ठूला सहर र पर्यटकीय स्थललाई जोडिसकेको छ । विश्वभरका कुल बुलेट रेलमार्गको करिब दुई तिहाइ रेलमार्ग चीनमा छ । ४८६ किमिघण्टाका रेलहरू सञ्चालनमा छन् भने ६०५ किमिघण्टा गतिको रेल परीक्षण भइसकेको छ । अहिले देशभित्र र अन्तरदेशीय रेलमार्गका लागि ६०० किमिघण्टा गति भएका रेलका लागि फरक देशका फरक गेज, भोल्टेज र संकेत प्रणालीसँग अनुकूल हुने गरी निर्माणमा जुटेका छन् । रेलको विशाल सञ्जाल र विश्वव्यापी प्रभावले चीनलाई विश्वकै अग्रणी उच्च गतिको रेलवे प्रणाली भएको देशका रूपमा चिनिन्छ । सन् २०३५ सम्म २ लाख किलोमिटर रेलमार्ग निर्माण गर्ने लक्ष्य चीनले राखेको छ । चीनको रेलवे प्रणालीले यहाँको तीव्र औद्योगिकीकरण र पूर्वाधार विकासको उदाहरणसँगै नयाँ रेकर्ड पनि बनाएको छ । बेइजिङक्वान्चो विश्वकै लामो उच्च गतिको रेल हो भने चिङ्हाईतिब्बत रेलवे समुद्र सतहबाट ५,०७२ मिटर उचाइमा विश्वकै उच्चतम बिन्दुमा रहेको रेलमार्ग हो । दक्षिणपश्चिम चीनको छेङ्दुकुनमिङ रेलवे पनि कठिन भौगोलिक क्षेत्रमा निर्माण भएकाले ठूलो इन्जिनियरिङ सफलता मानिन्छ । चीन रेल निर्माणमा आत्मनिर्भर छ । स्वदेशी एचएसआर प्रविधि विकास गरेको छ, जसले घरेलु नवप्रवर्तनलाई प्रवर्द्धन गरेको छ । सम्भावित मर्मत सम्भार र अनुगमनका लागि एआई प्रयोग हुन्छ । ईकमर्स माग पूरा गर्न उच्चगतिका मालवाहक रेल विकास भइरहेको छ । रेलवे प्रणालीमा सरकारी अनुदानका कारण सबैलाई पहुँचयोग्य टिकट दर कायम गरिएको छ । चीनका रेलवे भूकम्प र बाढीजस्ता प्राकृतिक प्रकोप सामना गर्न सक्ने डिजाइनमा बनाइएका छन् । रेलवे इन्जिनियरिङ र व्यवस्थापनमा विशेषज्ञताका लागि छुट्टै रेलवे विश्वविद्यालय पनि छन् । चीनको सहरी क्षेत्रमा मेट्रो र सबवे जस्ता प्रणालीले द्रुत सहरीकरण र आर्थिक विकासमा सहयोग गरेका छन् । सहरका लागि मेट्रो प्रणाली जीवनरेखा सावित भएको छ । सन् १९६५ मा निर्माण सुरु भएको बेइजिङ सबवे प्रणाली सन् १९६९ मा सञ्चालनमा आएको थियो । साङ्घाई र क्वान्चो जस्ता सहरमा सन् १९८० को दशकपछि मेट्रो परियोजना सुरु भयो । बेइजिङ तथा साङ्घाईको मेट्रो प्रणाली अहिले विश्वकै सबैभन्दा ठूलो मेट्रोसबवे नेटवर्कमध्ये पर्छ । मेट्रो प्रणालीबिना बेइजिङ र साङ्घाईजस्ता सहरमा निकै ट्राफिक जाम हुन्थ्यो । अहिले यहाँका हरेक नयाँ सहरले मेट्रो प्रणाली सञ्चालन गर्न थालेका छन् । २०२२ मा सञ्चालनमा आएको छोङछिङको होंग्यानछुन स्टेसन सतहबाट १ सय १६ मिटर गहिराइमा छ, जुन ४० तलाको उचाइ बराबर हो । मेट्रो प्रणालीले ठूलो सहरलाई पनि सानो र जोडिएको महसुस गराउँछ । मेट्रो प्रणाली भएको सहरले आधुनिक र विकसित भएको संकेत पनि दिन्छ । मेट्रो र रेल प्रणालीले यहाँको दैनिक जीवनलाई धेरै सहज बनाएको छ । रेलमार्ग यातायातको साधन मात्र होइन, यो त राष्ट्रिय गौरव र आर्थिक उन्नतिको प्रतीक पनि हो । दुर्गम क्षेत्रमा रेलमार्ग पुर्याउँदा मानिसहरू गरिबीबाट उज्यालो भविष्यतर्फ लम्केका छन् । प्राकृतिक विपत्ति र आपत्कालीन अवस्थामा पनि रेलमार्गले आफ्नो सेवा जारी राख्छ । देशका हरेक कुनाका मानिसलाई रेलमार्गले जोड्छ । समय बचत गरेको छ । रेल र मेट्रो सधैं समयमै चल्ने भएकाले मानिसले यसमा पूर्ण विश्वास राख्छन् । सुव्यवस्थित प्रणाली हुने भएकाले अपवादबाहेक दुर्घटना हुँदैन । रेलमार्गले दुर्गम गाउँलाई सहरसँग जोडेर आर्थिक समृद्धिमा योगदान पुर्याएको छ । किसानले उत्पादन सहरमा बेच्न सक्छन् । जहाँ रेल पुग्छ, त्यहाँ विकास हुन्छ । भनिन्छ, रेलको एउटा नयाँ स्टेसनले गाउँलाई नयाँ सहरमा बदल्न सक्छ । चीनमा रेलवे स्टेसन वरपरको भूभाग छिट्टै विकसित भई व्यापारिक केन्द्र बन्ने गरेको छ । उच्च गतिको रेलले व्यापारलाई तीव्र बनाउँछ । सामान समयमै बजारमा पुग्छ । व्यापारीहरूलाई देशभित्र र अन्तर्राष्ट्रिय व्यापारका लागि सहज पहुँच दिएको छ । रेलमार्गले यात्रा सस्तो र सुविधाजनक भएकाले पर्यटक ग्रामीण क्षेत्रसम्म पुग्छन् । यसले स्थानीय समुदायको आयआर्जन र जीवनस्तरमा प्रत्यक्ष प्रभाव पारेको छ । अविकसित क्षेत्रलाई प्रमुख सहरसँग जोडेर रेलमार्गले सबैलाई ठूला सहरसम्म पहुँच दिएको छ । ग्रामीण र सहरी क्षेत्रबीचको दूरी कम गर्दै आर्थिक असमानता घटाएको छ । रेल टिकटको कम लागतले ग्रामीण र निम्न आय भएका वर्गलाई पनि सहरसम्मको यात्रा सम्भव बनाएको छ । अहिले चीनमा ७५ प्रतिशतभन्दा धेरै क्षेत्र रेलमार्गसँग जोडिइसकेको छ । बेल्ट एन्ड रोड इनिसिएटिभ (बीआरआई) मार्फत चीनले रेल प्रणालीलाई व्यापार र कूटनीतिक सम्बन्ध विस्तारका लागि उपयोग गर्दै आएको छ । नेपालमा पनि चिनियाँ रेलमार्गहरूलाई आर्थिक समृद्धि र कनेक्टिभिटीको प्रतीकका रूपमा हेरिन्छ । केरुङकाठमाडौं रेलमार्गलाई विश्व बजारसँगको कनेक्टिभिटीको प्रवेशद्वारका रूपमा लिने गरिन्छ । चीनका रेलमार्ग उनीहरूको इन्जिनियरिङ क्षमताको प्रमाण हुन् । चीनले हिमालयजस्तो कठिन भौगोलिक क्षेत्रमा पनि रेल कुदाएको छ । हिमालय जस्तो दुर्गम भूभागमा बनाएका रेलमार्ग नेपालीका लागि पनि प्रेरणाको स्रोत बनेका छन् । वाग्ले चीनको सञ्चार विश्वविद्यालयमा विद्यावारिधि अध्ययनरत छन् ।"
गठबन्धनको पृष्ठभूमि र औचित्य,"संविधान संशोधन २०८७ सालमा मात्र हुन्छ भन्ने प्रधानमन्त्री केपी शर्मा ओलीको भनाइले ठूलो प्रतिक्रिया निम्त्याएको छ । विपक्षी खेमामा मात्र होइन, सत्तारूढ घटक कांग्रेसकै एक खेमाभित्र पनि आलोचना भएको छ । यद्यपि उनले बोलेको कुरा असत्य थिएन । किनकि सत्तारूढ घटकसँग संविधान संशोधन गर्न चाहिने बहुमत प्रतिनिधिसभामा पुगे पनि राष्ट्रिय सभामा पुग्दैन । त्यसका लागि २०८७ सालसम्म त कुर्नैपर्छ π त्यसपछि पनि बहुमत पुग्ने र संशोधन सहज हुने कुनै निश्चित छैन ।तर, आमजनताले त त्यसो भन्दैनन् । हिजो दुई ठूला पार्टी मिलेर सरकार बनाउन सातबुँदे सहमति गर्दाचाहिँ ०८४ को आमचुनावपूर्व नै संविधान संशोधन गर्छौं भन्ने, आजचाहिँ ०८७ पुर्याइदिने ? त्यसैले सार्वजनिक रूपमा त्यसो भन्नुको सट्टा प्रधानमन्त्रीले आफ्नो दल र सत्ता साझेदार दलका अलावा माओवादीलगायत साना दलसँग छलफल गरेर छिटोभन्दा छिटो संविधान संशोधन गर्न लागिपरेको छु भन्ने सन्देश दिन सक्नुपर्थ्यो । त्यसो नगर्दा विपक्षीहरूले सत्ता गठबन्धन संविधान संशोधन गर्नै चाहँदैन, ०८७ सम्म चुनावै नगरी सत्ता लम्ब्याएर दुई दलको तानाशाही लागू गर्न चाहन्छ भन्न थालेका छन् । ओलीभन्दा पनि कांग्रेसका केही नेताको सार्वजनिक अभिव्यक्ति त झनै उत्तेजना फैलाउने या आत्मघाती छन् । अर्जुननरसिंह केसी जस्ता पाका, बौद्धिक र कुनै बखत शेरबहादुर देउवाका निकटस्थ एनपी साउदजस्ता नेता मात्र होइन, अरूले पनि अब गठबन्धनको औचित्य सकियो भन्न थालेका छन् । त्यसो भए, मौजुदा गठबन्धनको विकल्प के ?माओवादीले चाहे जस्तो कांग्रेस, माओवादी, राष्ट्रिय स्वतन्त्र पार्टी र एकीकृत समाजवादीलगायतका साना दल सम्मिलित सरकार बनाएर ओलीएमालेलाई एक्लो र कमजोर पार्ने विकल्प चाहेको हो ? त्यसबाट कांग्रेस अथवा देशलाई के फाइदा हुन्छ ? अहिलेको सरकारको औचित्य सकियो भन्दै नयाँ गठबन्धन सरकार बनाउन लाग्दा त्यसले देश र दल दुवैको हित गर्छ कि अहित ? के त्यो अर्को गठबन्धन सरकारले संविधान संशोधनका लागि अहिले नपुग्ने बहुमत पुर्याउँछ, दुवै सदनमा ? अथवा सदनको सबैभन्दा ठूलो दल आफू विपक्षमा पुग्ने गरी बाँकी भुरेटाकुरे दलहरूको गठबन्धन सरकार बनाउन दिएर राजनीतिक वनबास लिनुपर्ने भनेका हुन् कांग्रेस नेताहरूले ? के यो गठबन्धनले दिन नसकेको देशको विकराल समस्याको समाधान अर्को कुनै विकल्पले दिन सक्छ ? सक्छ भने त्यो के, कुन, कस्तो विकल्प हो ?यी प्रश्नको चित्तबुझ्दो जवाफ छन् भने औचित्य सकिए पनि नसकिए पनि यो गठबन्धन र यो सरकारको विकल्प खोजे हुन्छ । होइन भने आफ्नै दल सम्मिलित सरकारको औचित्य समाप्त भएको, त्यो पनि पार्टी लाइनविपरीत सार्वजनिक वक्तव्य दिँदै हिँड्ने कुरा राम्रो भएन । साँच्चिकै औचित्य सकिएको लागेको भए बरु उनीहरूले पार्टी सभापतिसमक्ष वा पार्टीको फोरममा यो कुरा जोडदार ढंगले उठाएर प्रधानमन्त्री ओलीसँग स्पष्टीकरण लिने काम गर्नुपर्थ्यो । अथवा, पार्टीका तर्फबाट प्रधानमन्त्रीको उक्त भनाइमा विमति रहेको भनी खण्डन निकाल्न लगाउन सक्नुपर्थ्यो । त्योचाहिँ नगर्ने अनि सार्वजनिक मञ्चमा बोलेर समस्याको निकास निस्कन्छ ?यो गठबन्धन र सरकारका तीन औचित्य थिए राजनीतिक स्थिरता दिनु, संविधान संशोधन गर्नु र सुशासन, डेलिभरी, भ्रष्टाचार नियन्त्रण र आर्थिक विकास । राजनीतिक स्थिरताको कार्यभार त पूरा भइरहेकै थियो अहिलेको गठबन्धनबाट । अब त्यसलाई पनि औचित्य सकिएको भन्दै यो गठबन्धनलाई समाप्त पारेर फेरि हरेक ६६ महिनामा सरकार परिवर्तन भइरहने राजनीतिक अस्थिरताको चक्रमा देशलाई झोस्ने भए बेग्लै कुरा हो । होइन भने यस्ता कुरामा पार्टीको संस्थागत वा आधिकारिक लाइनभन्दा भिन्न वा अझ विपरीत जे पायो त्यही बोल्दै हिँड्ने बानी अब कांग्रेसका हरेक नेताकार्यकर्ताले छाड्नुपर्छ । गुटगत, व्यक्तिगत र आफू मन्त्री हुन नपाएको वा मन्त्रीबाट हटेको कुण्ठा पोख्दै वा भूराजनीतिक शक्तिलाई खुसी पार्न खोज्दै राजनीतिक स्थिरताको वातावरण बिगार्ने काम अब त्याग्नैपर्छ । कांग्रेस र एमाले सबभन्दा ठूला र आपसमा मुख्य प्रतिस्पर्धी दल हुन् । उनीहरूको प्रतिस्पर्धा विचारमा पनि थियो र चुनावमा पनि । त्यसैले आपसमा मिल्नैपर्ने गरी राजनीति असाधारण स्थितिमा पुगेको अपवादको अवस्थामा बाहेक अघिपछि उनीहरू मिल्दैनथे । एकअर्काको विरोध गर्थे । चिन्ताको कुराचाहिँ यो विरोध कतिपय अवस्थामा अस्वस्थ पनि हुन्थ्यो । यहाँसम्म कि उनीहरू अर्कोको अवसानमा मात्र आफ्नो अस्तित्व र उन्नति देख्छन् भन्ने लाञ्छना पनि लागेको थियो । त्यसैकारण जब कुनै दलको पनि बहुमत नपुग्ने गरी हङ सदन बन्थ्यो, उनीहरू थोरै सांसद भएको र सदनमा तेस्रो, चौथो स्थानमा रहेको दलसँग मिलेर एकले अर्कोलाई सत्ता बाहिर पुर्याउँथे । सानो दलको नेता प्रधानमन्त्री हुन्थ्यो र उसको नेतृत्वमा यी दुई दल पालैपालो सत्तामा जुनियर पार्टनरका रूपमा सरकारमा जान्थे, हरेक ५७ महिनामा एकले अर्कालाई प्रतिपक्षमा पुर्याउँदै । चाँडै सरकार परिवर्तन भइरहने यो स्थिति देशमा केही समयदेखि तीव्र हुँदै गएको थियो । जसबाट जनादेशविपरीत साना दल हरेक कुरामा निर्णायक हुने, उनीहरूको पूरा गर्नै नसकिने माग पूरा गरिरहनुपर्ने, राजनीतिक अस्थिरताले सरकारको कामकारबाही ठप्प हुने, भ्रष्टाचार बढ्ने स्थिति धेरै वर्ष मुलुक र जनताले खेप्नुपर्यो । तैपनि, ३३ वर्षदेखिको यस्तो प्रतिस्पर्धार्का बावजुद दुवै दलले एकअर्काको अस्तित्व मेटाउन त के शक्ति घटाउन पनि सकेनन् । यसबीच पुरानाको विकल्प, तेस्रो धार, नयाँ शक्ति, नयाँ दल, क्षेत्रीयजातीय पहिचानवादी दल भन्दै कतिपय दल उदाए पनि र अस्ताए पनि । कति बिस्तारै अस्ताउँदै छन् । चरम राजनीतिक अस्थिरता, साना दलको ब्ल्याकमेल, जनादेशविपरीत सरकार बनिरहने स्थिति र यी कुराबाट जनमानसमा सिर्जिएको निराशा र क्षोभको अन्त्य गर्न हामी नमिली अब हुँदैन भन्ने निष्कर्षमा दुई ठूला दल पुगे । यो उनीहरूले ठिक गरेका हुन् । एकअर्काको भूमिकाको सम्मान गर्दै राष्ट्रले व्यहोर्नुपरेका समस्याको निकास दिनका लागि मिलेर सरकार बनाउने निर्णय गर्नु उन्नत सुझबुझ हो ।त्यसैले, ०८४ को चुनावसम्म दुई ठूला मिलेर जाने र मिलेर सरकार बनाउने कुराको विरोध होइन, समर्थन गर्नुपर्छ । हिजो यी जिरो सम खेलमा लिप्त भए । नराम्रो गरे पनि भन्ने, मिल्दा मिले भनेरै फेरि गाली गर्ने । यो त दोहोरो मापदण्ड र पूर्वाग्रह भएन ? एकथरी विश्लेषक छन्, फेरि जो विभिन्न राजनीतिक सिद्धान्तका पुस्तकांश उद्धरण गरेर दुई ठूला दल मिल्दा संसद् प्रतिपक्षविहीन भयो, तानाशाही आउन लाग्यो भनेर हौवा फिँजाउने । यसैलाई तानाशाही मान्ने भए २०१७ पुस १ को राजा महेन्द्रको कदम, ०६१ माघ १९ को राजा ज्ञानेन्द्रको कदमलाई चाहिँ के लोकशाही भन्नुपर्ने ?के माओवादी, रास्वपाहरू प्रतिपक्षी दल होइनन् ? उनीहरू सत्तापक्षमा बाहेक प्रतिपक्षमा बस्नै नहुने हो ? कि तेस्रो, चौथो ठूलो दलले सत्ताको नेतृत्व वा सहनेतृत्व गरेर सत्तामा गएचाहिँ त्यो आदर्श लोकतन्त्र हुने, प्रतिपक्षमा बस्नुपरे दुई ठूला दलको दलतन्त्र या बहुमतको तानाशाही हुने हो ?"
उत्तम विकल्प कि फगत विकल्प ?,"नीतिहरूको पनि नीति भनिने राजनीति देश र समाजलाई बृहत् रूपमा गति दिने विचार निर्माणको मञ्च हो । राजनीति यति शक्तिशाली हुन्छ कि यसले जनताको जीवनस्तर उकास्न र दबाउन सक्छ । देश र समाजको अवस्था बनाउन र भत्काउन पनि सक्छ । निरंकुश व्यवस्थाको राजनीतिले बिगारेका उत्तर कोरिया र सिरिया, आन्तरिक द्वन्द्वका कारण अस्थिर अफ्रिकी देश र राजनीतिक अस्थिरताका कारण प्रताडित हाम्रै देश पनि केही उदाहरण हुन् । राजनीतिक समझले विकसित भएका देश पनि छन्, जस्तैः अमेरिका, सिंगापुर, दक्षिण कोरिया । राजनीतिमार्फत देश कस्तो बनाउने भन्ने राजनीतिलाई डोर्याइरहेको दल वा नेतामा निर्भर रहन्छ ।जनतालाई समयबोध गराउने राजनीतिले नै हो भने समयलाई जनचाहनाअनुरूप बनाउने पनि राजनीतिले हो । दोस्रो विश्वयुद्धपश्चात् विश्वभरका देशमा स्वतन्त्रताको लहर चल्यो । हाम्रै छिमेकी मुलुक भारत शताब्दियौं लामो उपनिवेशबाट स्वतन्त्र भइसक्दा पनि एक शताब्दी लामो जहाँनियाँ राणा शासन भोगिरहेको नेपाललाई जागरुक बनाउने काम तत्कालीन चेतनशील युवा जमातले गर्यो । फ्रान्स, अमेरिकाजस्ता देशले कैयौं वर्षअघि नै अंगीकार गरिसकेको सबैखाले स्वतन्त्रता, मानवअधिकार र जनताको सर्वोच्चतालाई निकै पछि नै भए पनि नेपालीजनले अनुभव गर्ने मौका पाए । यस अर्थमा जनतालाई तत्कालीन समयको बोध गराउने काम सात सालको क्रान्ति र त्यसलाई डोर्याउने राजनीतिले गर्यो । सोही समयको क्रमबद्ध निरन्तरताले आज नेपाल संघीय गणतन्त्रसम्म आइपुगेको छ । लोकतान्त्रिक व्यवस्थामा हरेक कुराको विकल्प हुन्छ । नागरिक सर्वोच्चता, विकल्पहरूको उपलब्धता, बहुमतको शासन र अल्पमतको संरक्षण नै लोकतन्त्र हो । यसर्थ, लोकतन्त्रमा जनतालाई आफूअनुकूलको विचार र त्यसलाई संस्थागत शक्तिसहित बलियो बनाउने राजनीतिक दल छनोटको अधिकार हुन्छ । नेपालमा आज विभिन्न विचारलाई सैद्धान्तिक रूप दिएर खुलेका दल छन् । जनतालाई आफ्नो विचारको प्रतिनिधित्व गर्ने दलका धेरै विकल्प खुला छन् । के विकल्प मात्रै उपलब्ध हुनुले लोकतन्त्रको सही अनुभूति दिलाउन सक्छ ? कुनै पनि अग्रगामी समाजले विकल्पका लागि मात्र विकल्पको खोजी गर्दैन । यथास्थितिलाई गति दिने उत्तम विकल्पको खोजी गरेको हुन्छ । वर्तमानमा नेपालका हरेक सार्वजनिक मञ्च, चौतारी, चिया पसल, सामाजिक सञ्जाल सबैतिर प्रयोग हुने अत्यन्तै चर्चित शब्दावली हुन् विकल्प र वैकल्पिक राजनीति । यी शब्दावलीको वरिपरि रहेर वर्तमान राजनीतिलाई हेर्नु आवश्यक छ । चलिरहेको व्यवस्थाले विकास र सुशासनलाई गति दिन सक्दैन भन्ने निष्कर्ष निकालेर अर्को उत्तम व्यवस्थाको मार्गचित्रसहित जनतामा जाने दल वा आन्दोलनलाई सही अर्थमा वैकल्पिक दल भन्न सकिन्छ । यसमा पुराना दल पनि विकल्प बन्न सक्छन् । २०६२६३ को आन्दोलनपछि गणतन्त्रमा जाने संकल्पसहित कांग्रेसलगायत दलले राजनीतिलाई वैकल्पिक बाटो दिएका थिए । आजको दिनमा विद्यमान व्यवस्थाले निकास दिन सक्दैन भन्ने ठम्याइसहित पनि राजतन्त्र पुनःस्थापनाको एजेन्डामा राप्रपा क्रियाशील छ । वैकल्पिक राजनीतिको स्पेस खोजेर आएका नयाँ भनिने दलहरू ? यो बुझ्नु जरुरी छ कि स्थापनाको साल हेरेर मात्र दल नयाँ र पुराना हुँदैनन् । कुनै पनि दलाले अपनाउने विचार, लिने कार्यनीति र पार्टी पंक्तिबाट संघर्ष, अनुभव र मेरिटका आधारमा जन्मिने नेतृत्वको कुनै दल नयाँ हुने हो ।सबै पुरानाको विकल्प हामी हौं भन्ने, नो नट अगेन भनेर पुरानालाई राजनीतिको दृश्यबाटै पन्छाउने कसम खाएर निर्वाचनमा होमिने र आफूले पाएको संसदीय गणितलाई राज्यसत्ताको लेनदेनका लागि अगेन एन्ड अगेन प्रयोग गर्ने दल कसरी, कुन अर्थमा नयाँ भए ? भनाइ र गराइको तादात्म्यता नमिल्ने भए संसद्का कान्छा दल अरूभन्दा कसरी फरक भए ? नैतिक प्रश्नहरूले घेरिएको नेतृत्व र अस्पष्ट नीतिसहितको दलले स्थापित दललाई आरोप लगाएर मात्रै वैकल्पिक शक्ति बन्न सक्छ ? उसले आफ्नो मार्गचित्र दिनु पर्दैन ? जवाफ दिने ठाउँमा भएकै कारण धीमा आवाजले बोलिरहेका स्थापित दल त्यतिसम्म पनि कमजोर होइनन् । आवाजको घनत्वकै आधारमा जनतालाई केही समय दिग्भ्रमित बनाउँदैमा कोही कसरी विकल्प हुन सक्छ ? दल भनेको त विचार, नीति, प्रणाली, एजेन्डा सबैको सम्मिश्रण भएको संगठन हो । पुरानै अनुहारहरूले पटकपटक सरकारको नेतृत्व गर्ने तर राम्रो डेलिभरी दिन नसकेका कारण जनता नयाँ अनुहार खोजिरहेका छन्, जुन सत्य र स्वाभाविक पनि हो । आशा जगाउने हरकोहीलाई नेपाली जनताले सरकारमा गएर आफूलाई प्रमाणित गर्ने अवसर दिने गरेका छन् । तर जनताको यो निर्दोष अपेक्षा र यथास्थितिप्रतिको असन्तोषलाई कसैले सत्तामा जाने भर्याङ मात्र बनाएका हुन् कि साँच्चिकै सही नियत राखेर आएका छन् भन्ने कुरा जनता आफैंले पनि बुझ्न कोसिस गर्नुपर्छ । जनतामा भावुकता र आवेग मात्र हुनु हुँदैन, राजनीतिक सुझबुझ र विवेक पनि हुनुपर्छ । दल भनेको कुनै शीर्ष नेता मात्र हैन । त्यसभित्र संघर्ष गरिरहेको अर्को पुस्ताको पंक्ति पनि हो भनेर बुझ्नुपर्छ । आशालाग्दा अनुहारहरूलाई पनि सबै खराब हुन् भन्ने दुष्प्रचारबाट प्रभावित हुँदै एउटै डालोमा हालेर हेर्नु हुँदैन । जसरी राम्रो बीउ छान्दै जाँदा प्रजातिहरूका गुणमा शुद्धता आउँदै गर्छ, उसैगरी परिवर्तन, क्रान्ति, कूटनीति र शासनको अनुभव सँगालेका मूलधारका दलहरूबाट शुद्ध बीउबिजन संकलन गर्दै जाने हो भने समुन्नतिको भकारी पनि भरिँदै जान्छ । पोषण र बिजन दुवै नदिने हाइब्रिड अन्न खोज्नै पर्दैन ।"
सुन तस्करी कथामा 'लाज शरणम्',"काठमाडौं (कास) महाशिवरात्रिको छेकोमा प्रदर्शन हुन लागेको फिल्म लाज शरणम् को टिजर बिहीबार सार्वजनिक गरिएको छ । पोस्टरले नै फिल्मप्रति चासो बढाइरहेका बेला यसको टिजरले भने फिल्मलाई बहुप्रतीक्षित बनाउने देखाएको छ । जसमा सुन तस्करी काण्ड, नेताको सम्बन्धदेखि डोल्पाको कथा समेटिएको छ ।वैदेशिक रोजगारीका क्रममा मृत्यु भएपछि कफिनमा फर्किनेहरूको दुर्दशालाई समेत कथामा समेटिएको छनक दिने टिजरमा दुर्गम गाउँका कथालाई विशेष महत्त्व दिन खोजिएको छ । हास्य टेलिशृंखला सक्किगोनि को टिमले बनाएको लाज शरणम् लाई कुमार कट्टेलले आफ्नै लेखनमा निर्देशन गरेका हुन् । नेताको गेटअपसहितको पोस्टरबाट सीताराम कट्टेलसँगै फिल्मको चर्चा चुलिएको थियो । जसमा सीतारामले आफूलाई कांग्रेसका नेता तथा पूर्वमन्त्री मोहम्मद आफताब आलमजस्तै देखिने गेटअप तथा लवजमा ढालेको देखिन्छ । त्यसैगरी फिल्ममा मुकुन्द श्रेष्ठ, महेश त्रिपाठी, विजय बराल, अपर्ण थापा, रेणु योगी, विजय लामा, माला लिम्बूसहित सक्किगोनि टिमका कलाकार अर्जुन घिमिरे (पाँडे), सागर लम्साल (बले), हरिश निरौला (कक्रोज), प्रियाना आचार्य (मुन्नी), कमलमणि नेपाल (खुपीका बाउ) लगायत कलाकार छन् । फागुन १४ देखि सार्वजनिक प्रदर्शनमा आउन लागेको फिल्मलाई नवीन श्रेष्ठले निर्माण गरेका हुन् । सुदीप बरालले फिल्म खिचेका हुन् ।"
चर्चामा चिनियाँ एप,"(काठमाडौं)अहिले चिनियाँ एपहरू सर्वाधिक चर्चामा छन् । दुनियाँको ध्यान नै नयाँपुराना चिनियाँ एपहरूले तानिरहेका छन् । डिपसिक, रेडनोट, लेमन एट जस्ता चिनियाँ एप च्याटजीपीटी, इन्स्टाग्राम, म्यासेन्जर, स्न्यापच्याटजस्ता अमेरिकी एपको विकल्पका रूपमा उदाएका मात्रै छैनन्, सस्तो लागतमा बनेर पनि उत्कृष्ट नतिजा दिन सक्षम भएको भन्दै यी चिनियाँ एपहरूको निकै तारिफ हुन थालेको छ । प्रयोगकर्ताहरू पनि चिनियाँ एप्सतर्फ द्रुत गतिमा आकर्षित भइरहेका छन् ।अर्कातिर टिकटक, क्यापकट, विच्याट, पब्जी, क्यास्क्यानरजस्ता चीनका स्थापित एपहरू पनि विभिन्न देशमा मुद्दामामिला, प्रतिबन्ध र फुकुवालगायत कारणले सधैं चर्चामा रहँदै आएका छन् । पछिल्लो समय अमेरिकामा टिकटकको भविष्यलाई लिएर अन्योल कायमै छ । जनवरी १९ मा केही समय बन्द नै भएको यो एप नयाँ राष्ट्रपतिका रूपमा डोनाल्ड ट्रम्प आएपछि ७५ दिनको समयसीमा पाएको छ । यस अवधिमा टिकटकले कि त आफ्नो अमेरिको व्यवसाय गैरचिनियाँ लगानीकर्तालाई बेच्नुपर्छ कि अमेरिकामा सञ्चालन बन्द गर्नुपर्नेछ ।टिकटक केही समय मात्रै बन्द हुँदा अमेरिकी प्रयोगकर्ताहरू अर्को चिनियाँ एप रेडनोट तिर झुम्मिएका थिए । टिकटकको विकल्प खोजिरहेका प्रयोगकर्ताहरूले धमाधम सियाओहङ्सु नामक चिनियाँ एप डाउनलोड गर्नुलाई रोचक मानिएको थियो । यही एपलाई उनीहरूले रेड नोट भनेर अंग्रेजी नामसमेत दिएका हुन् । सन् २०१३ मा स्थापना भएको यो एप चीनको ठूलो सामाजिक सञ्जाल प्लाटफर्ममध्ये एक हो । यसमा हालसम्म ३० करोड मासिक प्रयोगकर्ता छन् । यसलाई चीनको इन्स्टाग्राम पनि भन्ने गरिएको छ ।ट्रम्पले बाइटडान्सलाई टिकटकको ५० प्रतिशत अमेरिकी स्वामित्व स्थानीय लगानीकर्तालाई बेच्न र ५० प्रतिशत आफैंसँग राख्न प्रस्ताव गरेका छन् । यो स्वीकार नगरे मार्च दोस्रो साता टिकटक पुनः प्रतिबन्धको संघारमा पुग्नेछ । अहिले सिलिकन भ्यालीका ठूला कम्पनीदेखि अमेरिकी उद्यमीहरू टिकटक किन्न इच्छुक रहेको समाचार आइरहेका छन् । बुधबार मात्रै ट्रम्पले टिकटक खरिद गर्न अमेरिकी टेक जायन्ट माइक्रोसफ्ट नै तयार रहेको बताएका थिए ।एसोसिएटेड प्रेसका अनुसार अमेरिकी एआई कम्पनी पर्प्लेक्सिटी एआई ले पनि हालै मात्र टिकटकलाई आफ्नो अमेरिकी सञ्चालन पर्प्लेक्सिटीमा गाभ्न प्रस्ताव गरेको छ । चर्चित युट्युबर मिस्टर बिस्ट अर्थात् जिम्मी डोनाल्डसनले केही लगानीकर्तासँग मिलेर टिकटक किन्न छलफल अघि बढाइसकेको उनका प्रवक्ता म्याथ्यु हिल्जिकले एपीलाई बताएका छन् ।विश्वकै धनी इलन मस्कदेखि अमेरिकी उद्यमी र्फ्यांक म्याकर्ट, सार्क ट्यांक अमेरिकाका लगानीकर्ता केभिन ओलियरीलगायत कैयौंले टिकटकको अमेरिकी स्वामित्व खरिद गर्न इच्छा प्रकट गरेका छन् । खरिदकर्ता इच्छुक भए पनि बाइटडान्सले भने टिकटकको सेयर बिक्री गर्न चाहेको छैन । विशेषगरी यसको अल्गोरिदम साझा गर्न बाइटडान्स अनिच्छुक देखिएको हो । अमेरिकामा मात्रै टिकटक प्रयोगकर्ताको संख्या १७ करोड छ ।विश्वभर टिकटक चलाउनेको संख्याचाहिँ करिब २ अर्ब रहेको अनुमान गरिन्छ । अमेरिकामा टिकटकको विवाद मत्थर नहुँदै अर्को चिनियाँ एप डिपसिक ले पनि त्यहाँको सेयर बजार र अर्थतन्त्रमै तरंग ल्याइदिएको छ । डिपसिक एआई एसिस्टेन्सको उभारपछि एनभिडिया, मेटाजस्ता अमेरिकी प्रविधि कम्पनीहरूको सेयर मूल्यमा भारी गिरावट आयो । ओपेनएआईको च्याटजीपीटी, गुगल र मेटाका नयाँ एआई मोडलभन्दा निकै सस्तो लागतमा निर्माण र सञ्चालन भएको भन्दै यसको प्रचार गरिएको छ । तर, अहिले डिपसिकले ओपनएआईकै डेटा अनधिकृत रूपमा प्रयोग गरेर आफ्नो डेटाबेस तयार गरेको आशंकासहित ओपनएआई र यसको साझेदार कम्पनी माइक्रोसफ्टले छानबिन थालेका छन् । माइक्रोसफ्टका अनुसन्धानकर्ताहरूले ओपनएआईको एपीआई मार्फत केही समयअघि ठूलो मात्रामा डाटा लिक भएको पत्ता लगाएको दाबी गरेका छन् । यसको सम्बन्ध डिपसिकसँग हुन सक्ने उनीहरूको शंका छ । अमेरिकी अधिकारी डेभिड स्याक्सले पनि डिपसिक ओपनएआईको मोडलमा निर्भर रहेको ठोस प्रमाण भेटेको दाबी गरेका छन् ।भूराजनीतिक प्रतिस्पर्धासँगै सरकार र व्यवसायीहरूबीच एपहरूलाई लिएर विवाद देखिए पनि प्रयोगकर्ताहरू भने चिनियाँ एपमा रमाएका देखिन्छन् । टिकटक, डिपसिक, सिइनजस्ता एप कुल भएको उनीहरूले प्रतिक्रिया दिने गरेका छन् । ब्लुमबर्गका स्तम्भकार टाइलर कोवेनले लेखेका छन्, म टिकटकको सक्रिय प्रयोगकर्ता त होइन तर यसको जस्तो चुम्बकीय क्षमता कुनै पनि अमेरिकी भिडियो सेयरिङ प्लाटफर्मले निर्माण गर्न सकेका छैनन् । टिकटककै प्यारेन्ट कम्पनी बाइटडान्सले बनाएको भिडियो एडिटिङ टुल क्यापकट अमेरिकामा मात्रै होइन विश्वभर असाध्यै लोकप्रिय छ । वाल स्ट्रिट जर्नलका अनुसार विश्वभर यसका मासिक सक्रिय प्रयोगकर्ता २० करोड छन् । कल, म्यासेज, ग्रुप च्याटदेखि एपमै डिजिटल पेमेन्ट (भुक्तानी) र फुड डेलिभरीको समेत फिचर भएको विच्याट विश्वमै सुपर एपको गतिलो उदाहरण मानिन्छ ।चिनियाँ एप कतिसम्म चर्चित छन् भने सन् २०२० मै भारतले ५९ वटा चिनियाँ एप बन्द गरेको भए पनि त्यहाँ अहिलेसम्म क्यामस्क्यानर जस्ता एप चलिरहेको बारे प्रविधि क्षेत्रको प्रख्यात साइट रेस्ट अफ द वर्ल्ड ले खोजी समाचार सार्वजनिक गरेको छ । भारतको चुनाव आयोगदेखि राजस्व विभाग र अन्य सरकारी एवं संवैधानिक निकायहरूले क्यामस्क्यानर एपबाट सरकारी कागजपत्र स्क्यान गर्ने गरेको पाइएको छ । एप डाउनलोड गर्न नमिले पनि पहिले नै डाउनलोड भएका मोबाइल फोनबाट क्यामस्क्यानर चलाउन मिलेको रहेछ, पत्रकार अनन्या भट्टचार्यले विज्ञलाई उद्धृत गरेर लेखेकी छन्, यो एप अफलाइन पनि चल्ने भएकाले प्रतिबन्धले असर गरेको रहेनछ । गुगल ड्राइभ, आइफोनको क्यामरा एप, एडोबी र माइक्रोसफ्ट लेन्सजस्ता क्यामस्क्यानरका विकल्प भए पनि कतिपय प्रयोगकर्ताहरूले यही एप रुचाएको देखियो । झन्डै १ अर्ब १० करोड इन्टरनेट प्रयोगकर्ता रहेको चीन आफैंमा पनि मोबाइल एपहरूको ठूलो प्रयोगकर्ता हो । सन् २०२३ मा मात्रै चीनमा १ सय १३ अर्बभन्दा बढी एप डाउनलोड भएका थिए । चिनियाँ एपको बजार झन्डै ५३ अर्ब अमेरिकी डलरभन्दा बढीको भइसकेको छ । घरेलु रूपमै यति ठूलो ग्राहक रहेका चिनियाँ एपहरूलाई देशबाहिर फैलन र अन्तर्राष्ट्रिय रूपमा प्रयोगकर्ता बढाउन चिनियाँ सरकारले नै प्रोत्साहनसमेत दिँदै आएको छ । हालै चिनियाँ नयाँ वर्षको अवसरमा दिएको आफ्नो मन्तव्यका क्रममा चिनियाँ राष्ट्रपति सी चिनफिङले चिनियाँ एपलगायत प्रविधिको क्षेत्रमा चीनको प्रगतिको प्रशंसा गरेका थिए । अमेरिकी राष्ट्रपतिका रूपमा दोस्रो पटक शपथ लिनुअघि ट्रम्पसँग जनवरी १८ मा कुराकानी गर्दै चिनियाँ राष्ट्रपति सीले टिकटकलगायत चिनियाँ एप र प्रविधि क्षेत्रले भोगेका समस्या एक प्रमुख विषय बन्नुले छिमेकी देशका लागि प्राविधिक उन्नतिले कत्तिको महत्त्व राख्छ भन्ने देखाउँछ । डिपसिकका संस्थापकले भनेजस्तै चीन अब पश्चिमा देशहरूसँग पछि पर्न नचाहने र उनीहरूजत्तिकै सक्षम भएको प्रमाणित गर्न पनि एपहरू प्रभावकारी माध्यम बन्दै आएका छन् ।(एजेन्सीको सहयोगमा)"
"तरकारीको मूल्य कालीमाटीमा घट्यो, सर्वसाधारणलाई पहिलेकै मूल्य","(काठमाडौं)उत्पादनको सिजनसँगै होलसेल बजारमा हरियो तरकारीको भाउ घटेको छ । एक महिनामा प्रायः सबै तरकारीको भाउ घटेको छ । तरकारीको मूल्य ७८ प्रतिशतसम्म घटेको कालीमाटी फलफूल तथा तरकारी बजार विकास समितिको तथ्यांक छ । समितिका अनुसार पुस १७ मा गाँजरको होलसेल मूल्य प्रतिकिलो ११५ रुपैयाँ थियो । माघ १७ सम्म आइपुग्दा मूल्य घटेर प्रतिकिलो २५ रुपैयाँमा झरेको छ । प्रतिकिलो २८ रुपैयाँ पर्ने बन्दा अहिले होलसेल बजारमा किलोको १५ रुपैयाँमा पाइन्छ । एक महिनाअघि कालीमाटी बजारमा प्रतिकिलो २५ रुपैयाँ पर्ने काउलीको मूल्य घटेर १२ रुपैयाँमा झरेको छ । गोलभेंडा ३८ रुपैयाँबाट घटेर २२ रुपैयाँ र ३५ रुपैयाँ पर्ने मूला घटेर २० रुपैयाँमा बिक्री भइराखेको छ । उल्लिखित तरकारीको मूल्य एउटा उदाहरण मात्रै हो । कालीमाटी तरकारी बजारमा अधिकांश मूल्य घटेको छ ।आन्तरिक उत्पादन घट्ने र मूल्य घट्ने सिजन भएको समितिका कार्यकारी निर्देशक महादेवप्रसाद पौडेलले बताए । तरकारीको मूल्य माघसम्म घट्ने उनले बताए । अहिले हरियो तरकारीको उत्पादन हुने सिजन हो, माघ महिनासम्म मूल्य घट्छ नै । बन्दाको मूल्य फागुनसम्मै घट्छ, उनले भने, मूल्य घटेर किसानको लागत उठेको छैन । किसानलाई समस्या भएको छ ।कालीमाटीमा घटेको मूल्य सर्वसाधारणले पनि सस्तोमा किन्न पाएका छन् त ? पक्कै छैन । होलसेलबाट खुद्रा बजारसम्म आइपुग्दा मूल्य चर्को नै छ । घटेको मूल्य सर्वसाधारणले महसुस गर्न पाएका छैनन् । होलसेल बजारबाट बाहिरिएलगत्तै तरकारीको मूल्य दोब्बर पर्छ ।कालीमाटी तरकारी बजारदेखि मनमैजु लोकतान्त्रिक चोकसम्मको दूरी करिब ७ किलोमिटर छ । बिहीबार कालीमाटी बजारमा गोलभेंडा (लोकल) को औसत मूल्य प्रतिकिलो २२ रुपैयाँ थियो । लोकतान्त्रिक चोकमा सर्वसाधारणले प्रतिकिलो ६० रुपैयाँसम्म तिरे । कालीमाटी बजारमा काउली स्थानीयको मूल्य १२ रुपैयाँमा थियो, खुद्रा पसलमा प्रतिकिलो ६० रुपैयाँ । कालीमाटीमा बन्दा १५ रुपैयाँ बिक्री हुँदा खुद्रा पसलमा ५० रुपैयाँभन्दा बढीमा बिक्री भएको छ । मटरकोसाको मूल्यमा पनि उस्तै अन्तर छ । होलसेलमा प्रतिकिलो ४५ रुपैयाँमा किन्न पाइन्छ । तर खुद्रामा किलोको १ सय १० रुपैयाँसम्ममा बिक्री भइराखेको छ ।तरकारीमा मुख्यतः खुद्रा मूल्यमै झेल भएको छ । होलसेलबाट खुद्रासम्म आइपुग्दा दुईतीन गुणाले मूल्य बढ्छ । तर, सरकारले अनदेखा गरिदिएको छ, उपभोक्ता अधिकार अनुसन्धान मञ्चका अध्यक्ष माधव तिमल्सिनाले भने, अनावश्यक मूल्य नियन्त्रणको दायित्व वाणिज्य विभागको हो । संघीय व्यवस्थामा नियन्त्रणको सबैभन्दा पहिलो प्राथमिकता वडा, गाउँपालिका, नगरपालिका, महानगरकै हो, तर सबै चुप बसिदिँदा सर्वसाधारणले घटेको मूल्य अनुभूति गर्न पाएनन्, व्यवसायीले मूल्य घटाएका छैनन् ।समितिको तथ्यांकअनुसार होलसेलमा घिउ सिमीको मूल्य किलोको ४० रुपैयाँ छ । खुद्रा बजारमा १ सय ५० रुपैयाँसम्ममा बिक्री भएको छ । लौका, फर्सी, भिन्डी, तीते करेला, रातो आलु, हरियो खुर्सानीलगायत सबैको मूल्य होलसेलभन्दा खुद्रामा दोब्बरभन्दा बढी छ ।होलसेलभन्दा खुद्रामा मूल्य सामान्य बढी भए पनि अस्वाभाविक मूल्य लिन नपाइने समितिका कार्यकारी निर्देशक पौडेलले बताए । होलसेलमा छानेर किन्न पाइँदैन तर खुद्रामा आफैंले छानेर किन्न पाइन्छ । ढुवानी भाडा, नोक्सानी र मुनाफासहित जोड्दा मूल्य केही बढी हुनु स्वाभाविक हो, उनले भने, तर त्यसको नाममा अचाक्ली लिन पाइन्न, कतिपय खुद्रामा अस्वाभाविक मूल्य नै हुन्छ । यसलाई नियमन गर्न एक मात्र उपाय अनुगमन रहेको जानकार बताउँछन् ।स्थानीय सरकारदेखि विभागले अनुगमनलाई तीव्रता दिए सर्वसाधारणले सस्तोमा किन्न पाउने उनीहरूको बुझाइ छ । अर्को विकल्प भनेको बजार तह निर्धारण गरिदिनु हो । उपभोक्ता संरक्षण ऐन, २०७५ ले बजार तह निर्धारण गर्न भनेको छ । तर, अहिलेसम्म निर्धारण भएको छैन । त्यही कारण सर्वसाधारण मूल्यमा जहिल्यै ठगिँदै आएका छन् । विभागका महानिर्देशक राजन पौडेलले तह निर्धारण हुन नसकेको स्विकारे । व्यापारीको तरकारीमा सिन्डिकेट नै छ । बिलबीजक जारी गर्दैनन्, किसानदेखि उपभोक्तासम्म आइपुग्दा ५६ तह पार गर्नुपर्छ । किसानदेखि कालीमाटीसम्म र कालीमाटीदेखि खुद्रासम्म आउँदा पनि तह छ, महानिर्देशक पौडेलले भने, यही कारण पनि तरकारीको मूल्य बढी परेको हो । यसले एकातर्फ किसानले मूल्य पाएका छैनन्, सर्वसाधारणले पनि चर्को मूल्य तिरेका छन्, व्यापारीको रजाइँ छ । किसानले काउली प्रतिकिलो ३ देखि ५ रुपैयाँमा बिक्री गर्नुपरेको उनको भनाइ छ । विभागले गर्ने अनुगमनका क्रममा पनि खुद्रामा अचाक्ली मूल्य लिने गरेको पुष्टि भइसकेको छ । तर साना व्यापारीलाई आर्थिक जरिवाना नै गर्न अव्यावहारिक हुने विभागको बुझाइ छ । अनुगमन गर्दा अलिक बढी नै मूल्य देखिन्छ तर साना पसललाई धेरै जरिवाना गर्न पनि सकिएको छैन, धेरै कैफियत भेटिएर ५ देखि १० हजार रुपैयाँसम्म जरिवाना पनि भएको छ, उनले भने ।"
"नयाँ स्टक एक्सचेन्जबारे बोर्डले थाल्यो छलफल, लाइसेन्सबारे निर्णय भएन","(काठमाडौं) विवादका कारण लामो समयसम्म स्थगित रहेको निजी क्षेत्रको लगानीमा नयाँ स्टक एक्सचेन्जको लाइसेन्स सम्बन्धमा नेपाल धितोपत्र बोर्डमा छलफल भएको छ । गत मंगलबार बसेको नेपाल धितोपत्र बोर्ड सञ्चालक समितिको बैठकमा नयाँ अध्यक्ष सन्तोषनारायण श्रेष्ठले नेतृत्व सम्हालेपछि पहिलो पटक नयाँ स्टक एक्सचेन्जको विषयमा औपचारिक रूपमै छलफल भएको हो । नयाँ स्टक एक्सचेन्जको लाइसेन्स वितरण सम्बन्धमा प्रक्रिया अघि बढाउन अर्थ मन्त्रालयले अघिल्लो साता धितोपत्र बोर्डलाई पत्र पठाएको थियो । सोही पत्रका आधारमा धितोपत्र बोर्डले नयाँ स्टक एक्सचेन्जबारे छलफल भएको हो । उक्त विषय छलफलकै क्रममा रहेको र त्यसबारे केही निर्णय भइनसकेको नेपाल धितोपत्र बोर्डका प्रवक्ता निरञ्जय घिमिरेले बताए ।गत पुस ५ मा मन्त्रिपरिषद् बैठकले धितोपत्र बजार सञ्चालनका लागि अनुमतिपत्र प्रदान गर्ने सम्बन्धमा यसअघि गठित अध्ययन समितिको प्राप्त प्रतिवेदन अर्थ मन्त्रालय पठाउने निर्णय गरेको छ । सोही निर्णयका आधारमा अघिल्लो साता अर्थ मन्त्रालयले नेपाल धितोपत्र बोर्डलाई पत्राचार गरेको थियो । मन्त्रिपरिषद्को उक्त निर्णय र अर्थ मन्त्रालयको पत्रलाई विभिन्न कोणबाट विश्लेषण गरिएको छ । एक थरीले प्रतिवेदन अर्थ मन्त्रालय पठाएर नयाँ स्टक एक्सचेन्जको लाइसेन्स वितरण गर्न लागिएको भनेका छन् भने अर्का थरीले मन्त्रिपरिषद्को निर्णयबाट गठित समितिले तयार पारेको आफैं लागू नगरेर पन्छाउन खोजेका रूपमा अर्थ्याएका छन् । यद्यपि धितोपत्र बोर्डमा नयाँ अध्यक्ष नियुक्तिसँगै नयाँ एक्सचेन्जको लाइसेन्सको प्रसंग आउनु र पत्र प्राप्तलगत्तै धितोपत्र बोर्डले सञ्चालक समितिमाछलफल चलाउनुलाई अर्थपूर्ण रूपमा हेरिएको छ ।कानुनअनुसार सरकारले नयाँ स्टक एक्सचेन्जका लागि लाइसेन्स दिन पाउँदैन । लाइसेन्स वितरण काम नेपाल धितोपत्र बोर्डकै हो । तर, सरकारले निर्देशन दिन सक्छ । यसअघि सरकारले प्रक्रिया रोकेकाले फुकुवा पनि उसैले गर्नुपर्ने भन्दै धितोपत्र बोर्डले एक्सचेन्जको नयाँ लाइसेन्स सम्बन्धमा थप काम अघि बढाएको थिएन । अहिले मन्त्रिपरिषद्को निर्णयलाई उद्धृत गर्दै अर्थ मन्त्रालयबाट आएपछि स्टक एक्सचेन्जको लाइसेन्स सम्बन्धमा धितोपत्र बोर्डले औपचारिक रूपमै छलफल अघि बढाएको हो ।निश्चित व्यापारिक घरानालाई स्टक एक्सचेन्जको लाइसेन्स दिन चलखेल गरिएको भन्दै सडक र संसद् दुवैतिर चर्को विरोध भएपछि २०८० वैशाखमा तत्कालीन प्रधानमन्त्री पुष्पकमल दाहालले प्रक्रिया रोक्न निर्देशन दिएका थिए । निजी लगानीको स्टक एक्सचेन्जलाई लाइसेन्स वितरण गर्दा आर्थिक चलखेल भएको दाबीसहित संसद्मा सांसदहरूले पनि विरोध गरेका थिए ।धितोपत्र बोर्डलाई बिचौलियाको सेटिङमा लाइसेन्स दिने प्रक्रिया अघि बढाएको आरोप लाग्दै आएको थियो । यो विषय प्रतिनिधिसभामै पनि उठेको थियो । सरकारी स्टक एक्सचेन्ज (नेप्से) हुँदाहुँदै निजी क्षेत्रलाई नयाँ लाइसेन्स वितरण गर्न उचित नहुने भन्दै प्रधानमन्त्रीले प्रक्रिया रोक्न निर्देशन दिएका थिए । निजी स्टक एक्सचेन्जको लाइसेन्स वितरणका लागि धितोपत्र बोर्डका पूर्वअध्यक्ष रमेश हमालले नीतिगत व्यवस्था गरेर अनुमतिपत्र वितरण प्रक्रिया अघि बढाएका थिए । यद्यपि नयाँ लाइसेन्स वितरणका लागि प्रक्रिया शेरबहादुर देउवा प्रधानमन्त्री र जनार्दन शर्मा अर्थमन्त्री भएकै बेला सुरु भएको थियो । लाइसेन्स वितरण प्रक्रियामा संस्थागत रूपमै भ्रष्टाचार भएको दाबी गर्दै सांसदहरूले त्यसलाई रोक्न माग गर्दै आएका थिए ।अहिले पनि सरकारले लाइसेन्सको प्रक्रिया अघि बढाएसँगै राष्ट्रिय स्वतन्त्र पार्टीलगायत राजनीतिक दलहरूले विरोध गर्ने जनाएका छन् । रास्वपा संसदीय दलका उपनेता विराजभक्त श्रेष्ठले नयाँ स्टक एक्सचेन्जको लाइसेन्स वितरणबारे संसदीय दलको बैठकमा गम्भीर छलफल भएको थियो, उनले भने, नयाँ स्टक एक्सचेन्ज थप्नेविरुद्ध अख्तियारमा मुद्दा छ । यसको प्रक्रियाको विरोध हो । सरकार र नियामक निकायले विधिलाई अवहेलना गरेको हो ।अर्थ समितिमा पनि दसैंपहिले चलखेल गरेर निर्णय गरिएको थियो । त्यतिबेला पनि आफूहरूले नोट अफ डिसेन्ट लेखेको उनले जानकारी दिए । विधिको शासन र प्रणालीलाई मिचेर राजनीतिक दादागिरी देखाएर यो थप्न लागिएको छ । ४०६० लाख लगानीकर्ताको लगानी धरापमा पर्ने काम भइरहेको छ । नेप्सेलाई नै सुधार गर्नुपर्ने, प्रविधियुक्त बनाउनुपर्नेमा नयाँ थप्न लागिएको छ, उनले थपे, अहिलेका प्रधानमन्त्रीका आर्थिक तथा विकास सल्लाहकारले रास्वपाको नीति मन्थन कार्यक्रममा तपाईंहरूले सक्नुहुन्छ भने रोक्नुस् भनेर सुझाव दिनुभएको थियो । धितोपत्र बोर्डले साविकको नीति र अन्तर्राष्ट्रिय अभ्यासविपरीत धितोपत्र बजार सञ्चालन नियमावली, २०६४ संशोधन गरेको थियो, जसमा प्राइभेट लिमिटेड कम्पनीले पनि स्टक एक्सचेन्जमा लगानी गर्न सक्ने व्यवस्था छ । यसअघि बैंक, वित्तीय संस्था, धितोपत्र व्यवसायी तथा सूचीकृत संगठित संस्थाले मात्र धितोपत्र बजारमा लगानी गर्न पाउँथे । प्राइभेट लिमिटेड कम्पनीले स्टक एक्सचेन्जमा लगानी गर्न पाउँदैनथे । साविकको व्यवस्थाअनुसार कुनै एक कम्पनी वा संगठित संस्थाले धितोपत्र बजारको कुल सेयर पुँजीको १० प्रतिशतभन्दा बढी अंश ग्रहण गर्न पाउँदैनन् ।बोर्डले स्टक एक्सचेन्जमा लगानीको सीमा १५ प्रतिशत पुर्याउन गरेको निर्णय अन्तर्राष्ट्रिय अभ्यासविपरीत रहेको विज्ञ बताउँछन् । अहिलेको नेप्सेलाई थप बलियो र प्रतिस्पर्धी बनाउन पनि अर्को एक्सचेन्ज आवश्यक भएपछि नयाँका लागि गरिएको नीतिगत व्यवस्था ठीक नभएको नेपाल धितोपत्र बोर्डका पूर्वअध्यक्ष रेवतबहादुर कार्कीको भनाइ छ । अहिले प्राइभेट लिमिटेड कम्पनीले पनि एक्सचेन्ज कम्पनीमा लगानी गर्न पाउने व्यवस्था गरिएको छ, जुन ठीक होइन, उनले भने, स्टक एक्सचेन्जमा पब्लिक लिमिटेड कम्पनीले मात्र लगानी गर्न पाउने व्यवस्था गरेर पारदर्शी प्रक्रियामार्फत नयाँ एक्सचेन्जको लाइसेन्स दिन सकिन्छ ।विश्वका प्रायः सबै मुलुकका स्टक एक्सचेन्जमा एउटा कम्पनीले बढीमा ७ प्रतिशतसम्म मात्र लगानी गर्न पाउने व्यवस्था छ । बैंक तथा वित्तीय संस्था र बिमा कम्पनीमा प्रायः व्यापारिक घरानाको लगानी छ । एउटै व्यक्ति बैंकर र व्यापारी हुँदा स्वार्थ बाझिने गरेको छ ।हाल नेपालमा एकमात्र सरकारी स्वामित्वको नेपाल स्टक एक्सचेन्ज सञ्चालनमा छ । २०८१ मंसिर मसान्तमा नेपाल स्टक एक्सचेन्जमा सूचीकृत कम्पनीहरूको संख्या २ सय ६७ रहेको छ । सूचीकृत कम्पनीमध्ये १ सय २९ बैंक तथा वित्तीय संस्था र बिमा कम्पनी छन् भने ९१ जलविद्युत् कम्पनी, २२ उत्पादन तथा प्रशोधन उद्योग, ७ होटल, ७ लगानी कम्पनी, ४ व्यापारिक संस्था र ७ अन्य समूहका छन् ।"
"सुन्तलाको उत्पादन घट्यो, बजार मूल्य बढ्यो","(बागलुङ)बागलुङको सिगानास्थित गणेश कृषि सहकारीका अध्यक्ष रामबहादुर खड्का यो वर्ष उत्साही बन्न सकेनन् । सोचे जति सुन्तला भित्र्याउन नपाएर उनी निराश भएका हुन् । बारीमा लगाएको २ सय २५ बिरुवाबाट उनले ६ लाख कमाउने योजना बनाएका थिए । तर कमाइ ५ लाखमा सीमित भयो । कोल्ड स्टोरमा राख्ने सपना तुहियो, बाँदरको आतंक हुन सक्ने डरले कात्तिकमै ठेकेदारलाई सुन्तला सुम्पे । पुससम्ममा त बारी निखारियो । उनको हातमा ५ लाख रुपैयाँ मात्रै पर्यो ।सिगानाकै अनन्त खड्काले पनि सोचेजस्तो कमाइ गर्न नसकेको गुनासो गरे । सिँचाइको समस्या, बाँदरको सास्ती र सुन्तलाको दाना सानो भएपछि सोचेजस्तो बजार पाउन सकिएन, खड्काले भने, क्षेत्र बढाइरहेका छौं तर प्राविधिक रूपमा साथ र सहयोग बढाउन सकिएको छैन । सुन्तला जोनको क्षेत्रमा परे पनि कार्यालय टाढा भएकाले दृष्टि नपुगेको उनीहरूको अनुमान छ ।बागलुङ नगरपालिकाले प्याकेज र बजारीकरणमा साथ दिएपछि उत्पादनमा हौसिएका किसान प्राविधिक साथ नपाएर निराश छन् । कृषि ज्ञान केन्द्र र जोन कार्यालयबीच समन्वय अभाव भएको किसानको गुनासो छ । किसानले अन्न बाली छाडेर सुन्तला लगाउन थालेको १० वर्ष भयो । हाल उत्पादन भएको सुन्तला एकदुई वर्षमै दोब्बर बनाउने गरी किसानले खेतबारीभरि सुन्तलाका बोट रोपेका थिए । तर, सोचेझैं उत्पादन गर्न नसकेको किसान बताउँछन् ।बागलुङ नगरपालिका८ को सिगाना, ९ को तित्याङ र १० को भकुन्डे सुन्तलाका लागि प्रख्यात छन् । त्यसबाहेक काठेखोला गाउँपालिका२, ५, ६ र ७ मा पनि प्रशस्त उत्पादन हुने गरेको छ । जैमिनी नगरपालिका२, ४, ५, ६ र ७ मा पनि सुन्तलाको उत्पादन राम्रो छ । तर, किसान प्राविधिक साथ नपाएको गुनासो गर्छन् । जसका कारण हरेक वर्ष उत्पादन बढ्नुको साटो दाना सानो फल्ने र बजारीकरणमा पनि अप्ठ्यारो भएको उनीहरूको भनाइ छ । अघिल्लो वर्ष ३० क्विन्टल सुन्तला बेचेका सिगानाका रामबहादुर खड्काले दुई वर्षभित्रै तीन गुणा फलाउने तयारी गरिसकेको बताए । तर अहिलेको झैं दाना सानो भएमा धान खेती मेटिने, सुन्तलाबाट फाइदा नपाउने हो कि भन्ने शंका मान्न थालेका छन् ।आगामी वर्ष ५० क्विन्टल र दुई वर्षभित्र ६० क्विन्टलसम्म सुन्तला बेच्ने योजना खड्काले बनाएको सुनाए । मैले मात्र होइन, गाउँका १ सयभन्दा बढी किसानले अहिलेको उत्पादन दोब्बरतेब्बर बनाउने लक्ष्य राखेका छौं, खड्काले भने, त्यसका लागि हरेक किसानले घरघरै १ सयदेखि ३ सयसम्म बिरुवा रोपेका छन् । बागलुङ नगरपालिकाले उत्पादनमा आधारित अनुदान कार्यक्रम ल्याएपछि किसान हौसिएर सुन्तला उत्पादन बढाउन थालेका हुन् । तर प्राविधिकको पनि नियमित साथ चाहिएको उनले जनाए । गत वर्षसम्म सिगानामा २ करोडको सुन्तला बिक्री हुने गरेको थियो । घरसारमा खाएको हिसाब भएन तर व्यापारीलाई नै किसानले बेच्दा दुई करोडभन्दा बढी भित्रिएको थियो, खड्काले भने, मकै, कोदो र धान खेतीसमेत मासेर किसानले सुन्तला लगाएका छन् । बागलुङ नगरपालिकाको अनुदानमा गणेश कृषि व्यवसाय सहकारी संस्थामा आबद्ध एक सय किसानले सुन्तलाको बिरुवा पनि रोपेका छन् । खड्काको बारीमा बिरुवाको नर्सरीसमेत छ । मौसमले साथ दिँदा सुन्तलाको उत्पादन अत्यधिक हुने गरेको छ । तर पछिल्लो तीन वर्षदेखि हिउँदमा पानी परेको छैन । सिँचाइ अभावले सोचेझै उत्पादन नभएको उनले गुनासो गरे ।सिगानामा २ सय क्विन्टको कोल्डस्टोर छ । तर बिजुली अभाव र अनियमित हुँदा राखेका सुन्तला कुहिएपछि अहिले राख्न छाडेका छन् । यस्तो समस्या काठेखोलामा पनि परेको स्थानीय बालानन्द कँडेलले गुनासो गरे । जसका कारण सुरुवातमै सुन्तला बेचेर सक्नुपरेको उनको भनाइ छ । कृषि ज्ञान केन्द्रको तथ्यांकमा पनि सुन्तला उत्पादन घटेको छ । बजार मूल्यअनुसार किसानको आम्दानी बढे पनि उत्पादन घटेको बाली संरक्षण अधिकृत सन्तोष अधिकारीले बताए । चालु वर्ष बागलुङमा ३ सय ७७ हेक्टरमा ४ हजार ७१ टन सुन्तला फलेको हो । त्यसबाट किसानले २६ करोड मूल्य पाएका छन् । तर गत वर्ष सोही स्थानमा ४ हजार १ सय टन फलेको थियो । तर मूल्यमा भने गत वर्ष २२ करोड मात्रै किसानले पाएका थिए ।आगामी दुई वर्षभित्र जिल्लाको सुन्तला उत्पादनको क्षेत्र ६ सय हेक्टर पुग्ने गरी तयारी भएको छ । तर, त्यसका लागि सिँचाइको अभाव भएको हो । क्षेत्र विस्तार त गरिरहेका छौं तर हिउँदमा पानी पर्न छाडेपछि उत्पादनमा समस्या भएको हो, अधिकारीले भने, त्यसका लागि ठूला सिँचाइ आयोजनाको आवश्यकता छ, त्यो काममा कृषि ज्ञान केन्द्रमा योजना छैनन् । त्यसका लागि संघीय सरकारका योजना जोडिनुपर्ने आवश्यकता रहेको अधिकारीले जनाए ।हाल जिल्लामा ८ सय व्यावसायिक किसानले सुन्तला खेती गरिरहेका छन् । त्यो संख्या बढाउन पनि उत्पादनमा आधारिक अनुदान, सिँचाइको व्यवस्थालगायतको लगानी थप्नुपर्नेछ । किसानको उत्पादनका आधारमा अनुदान दिन सके उत्पादन बढ्ने मुख्यमन्त्री सुरेन्द्रराज पाण्डेले बताए । अब उत्पादन हेरेर मात्र अनुदान दिने हो, त्यसले काम गर्ने किसानको प्रोत्साहन हुन्छ, पाण्डेले भने, बजारीकरणमा भने हामी साथ दिनेछौं ।यातायातको असुविधा भएको गाउँमा उत्पादन राम्रो भए सडक स्तरीय बनाउने उनको भनाइ छ ।"
नुवाकोटबाट सिजनमा ५० करोडको स्ट्रबेरी बिक्री हुने अनुमान,"(काठमाडौं)नुवाकोटको काउले, ककनी, हिलेभित्ता, चित्रे, कुलेलगायत क्षेत्रबाट सिजनमा ५० करोडको स्ट्रबेरी बिक्री हुने अनुमान गरिएको छ । यतिबेला स्ट्रबेरी टिप्ने र बजारमा पुर्याउने काम भइरहेको ककनीका २८ वर्षीय छेसाङ तामाङले बताए । ६ वर्षदेखि स्ट्रबेरी खेती गरिरहेका छेसाङले ६ रोपनीमा स्ट्रबेरी खेती गरिरहेका छन् । ती क्षेत्रका स्ट्रबेरी टिप्ने, ग्रेडिङ, प्याकेजिङ र बजारीकरण गर्ने काम गरिरहेको उनले जनाए । स्ट्रबेरीका बिरुवा रोप्ने र फ्रेस फल बेच्ने गरिए पनि पछिल्लो दुई वर्षदेखि नुवाकोटले बिरुवादेखि फ्रोजन स्ट्रबेरी बेच्नेसम्मको काम गरिरहेको तामाङको भनाइ छ । जाडो बढेकाले अहिले एक दिन बिराएर फल टिप्ने, ग्रेडिङ गर्ने, प्याकेजिङ गरेर बजार पुर्याइन्छ । राति ८९ बजेसम्म प्याकेजिङ गरी तयार गर्छौं, भोलिपल्ट ५ बजे माछापोखरी आइपुग्नुपर्छ, उनले भने, माछापोखरीबाट दाङ, पोखरा, धादिङ, चितवन, इटहरी, धरान, झापाका गाडीमा स्ट्रबेरी पठाउँछौं । जिल्लामा पठाइसकेपछि उपत्यकाभित्रका लागि जमल, न्युरोड, भैंसीपाटी, लगनखेल, सातदोबाटो, बौद्ध, चाबहिल, नक्साललगायत ठाउँमा पसल, मार्ट र सुपरमार्केटलगायतमा स्ट्रबेरी पुर्याउने गरेको उनले सुनाए ।ककनीस्थित काउलेकी मंगली तामाङले ४ आना जग्गाबाट सुरु गरेको स्ट्रबरी खेती अहिले १ रोपनीमा फैलाइसकेकी छन् । विगत ९ वर्षदेखि स्ट्रबेरी बिक्रीबाट मात्रै महिनामा ३० देखि ५० हजार रुपैयाँसम्म बचत हुने गरेको उनको भनाइ छ । ककनी स्ट्रबेरी खेतीबाटै चिनियो । तर हाम्रो अवस्था जस्ताको त्यस्तै छ । आफैं नर्सरीमा बिरुवा उत्पादन गर्यो अनि आफैं रोप्यो, बेच्यो, उनले भनिन्, पहिला पनि यस्तै थियो, स्थानीय सरकार आए पनि उस्तै छ ।ककनीको काउले, हिलेभित्ते र चित्रेका झन्डै ४ सय किसानले स्ट्रबेरी खेती गर्दै आएका छन् । उनीहरूले कम्तीमा १ रोपनीदेखि बढीमा १० रोपनीसम्ममा स्ट्रबेरी खेती गरिरहेका छन् । झन्डै तीन दशकदेखि यहाँको प्रमुख नगदे बाली नै स्ट्रबेरी हो । स्ट्रबेरी वर्षमा ७ महिनासम्म फल्छ । कात्तिकदेखि वैशाखसम्म स्ट्रबेरी टिप्न मिल्ने छेसाङले बताए । कात्तिक र मंसिरमा दिनकै टिपेर बजार पुर्याउने हो, पुस र माघमा जाडो हुन्छ, घाम लाग्दैन, त्यसैले दिन बिराएर टिप्ने हो, उनले भने, फागुनदेखि फेरि दिनकै टिप्ने हो, उत्पादन बढ्छ र त मूल्य घट्छ । स्ट्रबेरी बेचेर किलोको साढे ४ देखि ५ सय रुपैयाँ पाइने उनले सुनाए । वैशाखदेखि असोजम्म पुरानो बिरुवाको पात टिप्ने, नयाँ बिरुवा र जग्गा तयार पार्ने काम हुन्छ । विशेषगरी पर्याप्त घाम लाग्ने जमिनमा स्ट्रबेरीको उत्पादन बढी हुने उनीहरूको भनाइ छ । ककनीमा २०४६ मा जापानी सहयोग नियोग (जाइका) अन्तर्गतको जाइटी नेपालले स्ट्रबेरी खेती परियोजना थालेको हो । परियोजनाले केही बिरुवा रोपेर परीक्षण थाल्यो । तर पछि किसान आफैंले उत्पादन गर्न थालेपछि खेती विस्तार भएको हो । अहिले धेरैजसो किसान आफैंले नयाँ बिरुवा उत्पादन पनि गर्छन् । केही वर्षयता स्वदेशी बजारमा पनि स्ट्रबेरीको माग बढ्दो छ ।ककनीमा उत्पादित स्ट्रबेरी काठमाडौं, पोखरा, विराटनगर, वीरगन्जलगायत सहरमा पुग्छ । ताजा स्ट्रबेरी बिक्री गर्दै किसानले यसबाट बन्ने जाम, जेली, क्यान्डी, चकलेटलगायत खाद्य सामग्री बनाउन भने सकेका छैनन् । स्ट्रबेरीमा लाग्ने रोग, बजार व्यवस्थापनतर्फ पालिकाले समेत ध्यान नदिएको उनले गुनासो गरे । प्रधानमन्त्री कृषि आधुनिकीकरण परियोजनाले ककनीलाई स्ट्रबेरी जोनमा राखे पनि केही सहयोग नगरेको छेसाङको गुनासो छ । स्ट्रबेरी अहिले फ्रेस नै किन्ने, बेच्ने भइरहेको छ, जाम बनाउन लागेका छौं तर साना स्ट्रबेरीका दानाको वाइन बनाउन सक्थ्यौं, सरकारले सहयोग नै गरेन, उनले भने ।कम आयात हुने फलफूलमा स्ट्रबेरी पनि पर्छ । चालु आर्थिक वर्षको ६ महिनामा १ लाख ७ हजार रुपैयाँको ४२४ किलो स्ट्रबेरी आयात भएको छ तर निर्यात शून्य छ । गत आर्थिक वर्षको सोही अवधिमा ३ लाख ४९ हजार रुपैयाँको १ हजार ९ सय ९२ किलो स्ट्रबेरी आयात भएको भन्सार विभागको तथ्यांक छ । निर्यात शून्य देखिए पनि ककनीका छेसाङले सिजनमा उत्पादनको २० प्रतिशत स्ट्रबेरी भन्सार छलेर भारत निर्यात हुने गरेको बताए । दिनको ७ देखि ८ हजार किलो स्ट्रबेरी उत्पादन हुन्छ । त्यसका आधारमा नुवाकोटको पकेट क्षेत्रमा ६ महिनामा १४ लाख ४० हजार स्ट्रबेरी उत्पादन हुने अनुमान छ, त्यसको २० प्रतिशत भारतमा जान्छ, उनले भने ।"
पुराना पुलमा ओभरलोडको भार,"(परासी)पूर्वपश्चिम राजमार्गअन्तर्गत पूर्वी नवलपरासीको विनय त्रिवेणी गाउँपालिकामा पर्ने दुम्किवासको विनय खोलाको (ट्रस्ट ब्रिज) पुल पुस २५ मा भासियो । भारतीय नम्बरको एनएल ०१ ए एच ५१७९ नम्बरको लहरी ट्रकले ठक्कर दिएपछि पुल भासिएको हो । ओभरलोड बोकेको लहरीका कारण पुलमा क्षति पुगेको थियो । यात्रुले सास्ती भोगे । बुटवलनारायणगढ सडक खण्ड विस्तारका क्रममा दाउन्नेमा लामो समय जाममा पर्ने समस्या भोगिरहेका यात्रुले पुल भासिएपछि फेरि लामो समय जाममा परे । दुई दिनपछि डाइभर्सन बनाएपछि यात्रा केही सहज भयो ।यही सडक खण्डको मध्यविन्दु नगरपालिका, ११ अरुण खोलामा २०७६ साउन २९ मा पुल भासियो । ना६ख ४७१ नम्बरको मालवाहक ट्रकको ठक्करबाट पुल भासिएपछि यात्रुले सास्ती भोगे । महिनौंसम्म यात्रुले डाइभर्सन प्रयोग गर्नुपर्यो । वर्षाको समय भएकाले पटकपटक डाइभर्सन बगाउँदा पूर्वपश्चिम यात्रा गर्ने यात्रुले घण्टौं जाममा बस्नुपर्यो । धेरैजसोले वैकल्पिक मार्ग प्रयोग गरे ।२०७३ मंसिर २५ मा देवचुली नगरपालिका१३ स्थित लोकाहा खोलामा रहेको पुल पनि ना६ख ३०१७ नम्बरको ट्रकको ठक्करबाट भासियो । महिनौंसम्म यात्रुले डाइभर्सनबाट यात्रा गर्नुपर्यो । यी प्रतिनिधि घटना मात्र हुन् । गैंडाकोटको जयश्री र सुनवलको तुरिया खोलाको पुल पनि यसअघि भासिइसकेका छन् ।बुटवलनारायणगढ सडक खण्डअन्तर्गतका पुल (ट्रस्ट ब्रिज) ५० वर्षभन्दा पुराना छन् । तत्कालीन समयमा सवारी सञ्चालनको चाप र तिनले बोक्ने भार क्षमताअनुसार निर्माण गरिएको पुलमा अहिले दैनिक हजारभन्दा बढी सवारी गुड्ने गर्छन् । त्यसमाथि ओभरलोड बोकेर आउने भारतीय सवारीसाधनको भार थेग्न धौधौ छ । ओभरलोड ल्याउने सवारीलाई सामान्य जरिवाना मात्र गरेर छाडिदिने प्रचलन छ, जसले गर्दा सडक र पुलले धान्न नसक्ने सवारीका कारण सडक जीर्ण भएको छ भने पुराना पुल भासिने समस्या छ ।नेपाली सवारीसाधनले ओभरलोड बोकेमा जरिवाना र सामान झार्नेसम्मको कारबाही गर्ने प्रहरीलाई भारतीय कन्टेनर र लहरीमा आउने सामान र उनीहरूको तौल लिन भने समस्या छ । भन्सारबाट सिल गरेर ल्याइएको सामान खोलेर अनलोड गर्ने अधिकार सामान्य अवस्थामा ट्राफिक प्रहरीलाई छैन । त्यसमाथि नेपालमा रहेका तौल केन्द्रमा १ सय टनसम्मको मात्र तौल मापन हुने हुँदा ओभरलोड बोकेर आउने भारतीय कन्टेनरका तौल मापन गर्न सकिने अवस्था छैन । यसले सडक र पुराना पुललाई भारतीय ओभरलोडका कन्टेनर र लहरी भार बनेको छ । ओभरलोड बोकेका सवारीलाई जरिवाना र अत्यधिक ओभरलोड भए सामान झारेर अर्को सवारीमा पठाउने पनि गरिएको छ, जिल्ला ट्राफिक प्रहरी कार्यालय पूर्वी नवलपरासीका प्रमुख जनकराज बन्जाराले भने, भारतीय कन्टेनर र लहरीमा भन्सारले जाँच गरेर सिलबन्दी गरेर पठाएका सामान हुने हुँदा बीच सडकमा सिलबन्दी खोलेर सामान झार्ने र तौलका लागि पनि ठूलो तौल मापन गर्ने माध्यम हामीकहाँ नहुँदा समस्या छ ।नयाँ निर्माण भएका पुलबाहेक पूर्वपश्चिम राजमार्ग निमार्णको समयमा बनेका पुलको भार क्षमता दोब्बरभन्दा कम रहेको विज्ञ बताउँछन् । तर त्यस समयमा कति भार क्षमताको पुल निर्माण गरिएको हो भन्ने विषयमा यकिन तथ्यांक भने छैन । पुराना पुल ५० वर्षभन्दा पहिला निर्माण भएका हुन् । तत्कालीन समयमा सवारीको चाप निकै कम भएको समयमा निर्माण गरिएका पुलले अहिलेको ओभरलोड बहन गर्न समस्या पक्कै हुन्छ । २०७६ सालपछि बनेका पुलले १ सय टन (सवारीबाहेक) भारक्षमता वहन गर्न सक्ने बुटवलनारायणगढ सडक विस्तार आयोजना पूर्वी खण्डका सूचना अधिकारी शिव खनालले जनाए ।"
'महिला टी२० आर्य त्रिकोणात्मक सिरिज' मा एनसेलको सहकार्य,"काठमाडौं (कास) एनसेलले नेपाल क्रिकेट संघ (क्यान) सँग महिला टी२० आई त्रिकोणात्मक सिरिज का लागि सहकार्य गरेको छ । बिहीबार सम्पन्न सहकार्यले नेपाली क्रिकेटप्रेमीहरूलाई ऊर्जा प्रदान गर्दै क्रिकेटमा कीर्तिपुरस्थित महिला प्रतिभाको विकासमा योगदान पुर्याउने विश्वास रहेको एनसेलले जनाएको छ । उक्त खेल बिहीबारदेखि त्रिवि अन्तर्राष्ट्रिय क्रिकेट मैदानमा सुरु भएको छ । यस सिरिजमा सहभागी टिमहरूले एकअर्कासँग तीन पटक प्रतिस्पर्धा गर्नेछन् । पहिलो खेलमा आयोजक टिम नेपालले नेदरल्यान्ड्सविरुद्ध प्रतिस्पर्धा गरेको थियो । अन्य खेलहरूमा नेपालले माघ १९ मा थाइल्यान्डविरुद्ध, माघ २० मा नेदरल्यान्ड्स, माघ २२ मा थाइल्यान्ड, माघ २३ मा नेदरल्यान्ड्स र माघ २५ मा फेरि थाइल्यान्डविरुद्ध खेल्नेछ । नेपाली टिम यो सिरिजमा इन्दु बर्माको कप्तानीमा खेल्दै छ । कप्तान इन्दुसँगै टिममा पूर्वकप्तान रुबिना क्षेत्री, सीता रानामगर, पूजा महतो, अलिशाकुमारी यादव, बिन्दु रावल, सम्झना खड्का, कविता कुँवर, ममता चौधरी, कविता जोशी, रेवती धामी, रोमा थापा, राजमती ऐरी, मनीषा उपाध्याय र ईश्वरी विष्ट समावेश छन् ।"
"सामसङ ग्यालेक्सी एस २५ सार्वजनिक, प्रिअर्डरमा अफर","काठमाडौं (कास) सामसङले ग्यालेक्सी एस २५ सार्वजनिक गरेको छ । योसँगै सामसङ नेपालले बजारमा प्रिअर्डर सुरु भएको जनाएको छ । कम्पनीले बिहीबार राजधानीमा कार्यक्रम आयोजना गरी सामसङ ग्यालेक्सी एस २५ अल्ट्रा, सामसङ ग्यालेक्सी एस २५ प्लस र ग्यालेक्सी एस २५ को प्रिअर्डरको घोषणा गरेको हो । सामसङ ग्यालेक्सी एस २५ सिरिज कम्पनीको दीर्घकालिक दृष्टिकोणको पहिलो कदम रहेको जनाइएको छ । यो एआई एजेन्ट, मल्टिमोडल क्षमतालाई प्रयोगकर्ताको अन्तरक्रिया र प्रत्येक टचप्वाइन्टमा एकीकृत गर्दै नयाँ मोबाइल अनुभव सिर्जना गर्ने लक्ष्य कम्पनीको रहेको बताइएको छ । यो सिरिजमा व्यक्तिगत डेटा इन्जिन तथा नोक्स भाल्टले व्यक्तिगत डेटालाई गोप्य र सुरक्षित राख्ने विशेषता छ । साथै यसमा स्न्यापड्रागन ८ एलिट प्रोसेसर, ५० एमपी अल्ट्रावाइड क्यामेरा र १०बिट एचडीआर रेकर्डिङ गर्ने विशेषता छ । बजारमा फागुन १ गतेदेखि उपलब्ध हुनेछ । ग्राहकले सामसङ ग्यालेक्सी एसका सिरिज प्रिअर्डर गरी खरिद गर्ने ग्राहकले कम्पनीको ग्यालेक्सी बड्सलगायत अफर मूल्यमा प्राप्त गर्न सक्नेछन् । बजारमा ग्यालेक्सी एस २५ अल्ट्राको ५१२ जीबी रोमको मूल्य १ लाख ९९ हजार ९९९ र २५६ जीबी रोमको १ लाख ८४ हजार ९९९ रुपैयाँ रहेको छ । यसैगरी ग्यालेक्सी एस २५ प्लसको मूल्य १ लाख ४१ हजार ९९९ रुपैयाँ छ । ग्यालेक्सी एस २५ को २५६ जीबी रोम १ लाख १४ हजार ९९९ र १२८ जीबी रोम भएको १ लाख ४ हजार ९९९ रुपैयाँ पर्ने कम्पनीले बताएको छ । यी सबै स्मार्टफोन १२ जीबी र्याममा उपलब्ध छन् ।"
देशभर एमएडब्लू वृद्धिका ८६ चार्जिङ स्टेसन,"काठमाडौं (कास) एमएडब्लू वृद्धिले देशभर ८६ वटा विद्युतीय सवारीसाधन चार्जिङ स्टेसन स्थापना गरेको छ । पर्यावरणमैत्री यातायात अपनाउने प्रतिबद्धताअनुसार कम्पनीले उक्त स्टेसन सञ्चालन गरेको जनाएको छ । साथै निकट भविष्यमा एक सय स्थानमा चार्जिङ स्टेसन सञ्चालनमा ल्याएको बताइएको छ । यसले पहुँचयोग्य र कुशल ईभी पूर्वाधारका लागि बलियो जग खडा गरेको कम्पनीको दाबी छ । उक्त विद्युतीय चार्जिङ स्टेसनले दिगो गतिशीलतालाई प्रवर्द्धन गर्ने कम्पनीको विश्वास छ । फोटोन नेपाल सञ्चालन गर्ने एमएडब्लू वृद्धि एमएडब्लू समूह र वृद्धि समूहबीचको साझेदारी हो । यसले नेपालमा सन् २०१४ देखि अन्तर्राष्ट्रिय अटोमोटिभ ब्रान्डहरूको प्रतिनिधित्व गर्दै आएको छ । ॅमहिला टी२० आर्य त्रिकोणात्मक सिरिज को टाइटल प्रायोजक यामाहाकाठमाडौं (कास) यामाहा नेपालले महिला टी२० आर्य त्रिकोणात्मक सिरिज को टाइटल प्रायोजक बनेको छ । बिहीबारदेखि सुरु भएको उक्त प्रतियोगिता नेपाल, नेदरल्यान्ड्स र थाइल्यान्डहरू प्रतिस्पर्धी राष्ट्र हुन् । उक्त प्रतियोगिताहरू कीर्तिपुरस्थित त्रिवि अन्तर्राष्ट्रिय क्रिकेट मैदानमा माघ २५ सम्म हुनेछ । प्रतियोगिताको टाइटल प्रायोजक यामाहाले खेल र खेलाडीको भावनालाई समेट्न प्रतिबद्ध रहेको जनाएको छ । साथै यामाहा नेपालको खेलमा संलग्नता जनाउनुले क्रिकेट र खेलकुदप्रेमीलाई खेल भावनाको रोमाञ्चक संयोजक सिर्जना गरेको बताएको छ ।"
बैंकर्स संघ र एआईबीआईबीच लगानी सम्झौता,"काठमाडौं (कास) नेपाल मर्चेन्ट बैंकर्स संघ र एसोसिएसन अफ इन्भेस्टमेन्ट बैंकर्स अफ इन्डिया (एआईबीआई) बीच लगानी व्यवसायबारे पारस्परिक सहयोग र सहकार्यसम्बन्धी साझेदारी सम्झौता भएको छ । भारतको मुम्बईस्थित जियो वर्ल्ड कन्भेन्सन सेन्टरमा आयोजित एआईबीआईको १३ औं वार्षिक सम्मेलनमा सम्झौता भएको हो । नेपाल मर्चेन्ट बैंकर्स संघका तर्फबाट अध्यक्ष रामेन्द्र रायमाझी र एआईबीआईका तर्फबाट अध्यक्ष महावीर लुनावतले उक्त सम्झौतामा हस्ताक्षर गरे । नेपाल मर्चेन्ट बैंकर्स संघ र एसोसिएसन अफ इन्भेस्टमेन्ट बैंकर्स अफ इन्डियाबीच सम्पन्न सम्झौताअनुसार भारत र नेपालका मर्चेन्ट बैंकरबीच सीप विकास तथा व्यावसायिक क्षमता अभिवृद्धि गर्ने, नैतिक मापदण्ड कायम गर्ने, व्यावसायिक विकास सँगसँगै नियामक निकायसँगको समन्वयलाई बढावा दिन र सूचना तथा प्रविधिको विकासमा पारस्परिक सहयोग र सहकार्य प्रदान गरिने जनाइएको छ ।"
केन्द्रले राज्यलाई दिने अनुदान रोक्ने ट्रम्पको आदेशमा अदालतको रोक,"वासिङ्टन (एजेन्सी) अमेरिकामा केन्द्रबाट राज्यमा जाने सयौं अर्ब बराबरको अनुदान र ऋण रोक्का गर्ने राष्ट्रपति डोनाल्ड ट्रम्पको कदम तत्कालका लागि रोकिएको छ । डिस्ट्रिक्ट अफ कोलम्बियाकी न्यायाधीश लोरेन एल अलिखानले राष्ट्रपति ट्रम्पको आदेश स्थानीय समयानुसार सोमबार ५ बजेसम्मका लागि रोकिदिएकी छन् । उक्त मुद्दाको सुनुवाइ सोमबार बिहान पुनः हुने जनाइएको छ । संघीय सरकारले दिँदै आएको अनुदानबाट लाभ लिँदै आएकाहरूको प्रतिनिधित्व गर्ने संस्थाहरूको समूहले मंगलबार दायर मुद्दाको जवाफमा न्यायाधीश अलिखानले उक्त आदेश दिएकी हुन् । पहिले नै अनुमोदित कोष रोक्ने ह्वाइटहाउसको कार्यले कानुनको उल्लंघन भएको उनको भनाइ छ । यस्तो देखिन्छ कि संघीय सरकारलाई हाल रोक लगाउने प्रयास गरिएका कार्यक्रमहरूको पूर्ण सीमा थाहा छैन, उनले भनेकी थिइन् । उनलाई पूर्वराष्ट्रपति जो बाइडेनले न्यायाधीशमा नियुक्त गरेका हुन् ।ट्रम्प प्रशासनका अधिकारीहरूले राष्ट्रपतिले हालै जारी गरेका कार्यकारी आदेशअनुसार ऋण र अनुदान रोक्ने निर्णय गरिएको जनाएका छन् । राष्ट्रपति ट्रम्पले अमेरिकाभित्रै जीवाष्म इन्धन उत्पादन बढाउनका लागि पारलैंगिक व्यक्तिहरूलाई गरिँदै आएको संरक्षणका साथै विविधता, समानता र समावेशीकरण (डीईआई) का प्रयासहरू अन्त्य गर्ने कार्यकारी आदेशमा हस्ताक्षर गरेका थिए । राष्ट्रपति कार्यालय ह्वाइटहाउसको अफिस अफ म्यानेजमेन्ट र बजेट (ओएबी) ले मातहतका निकायलाई अस्थायी रूपमा सबै संघीय वित्तीय सहायताको दायित्व वा वितरणसम्बन्धी सबै गतिविधि रोक्न निर्देशन दिएका थिए । त्यसका साथै आप्रवासन, ऊर्जालगायतका विषय पनि समेटिएका सीबीएस न्युजले जनाएको छ । सन् २०२४ मा संघीय सहायता कार्यक्रमहरूमा ३० खर्ब अमेरिकी डलर खर्च भएको थियो । पूर्वराष्ट्रपति जो बाइडेन प्रशासनले ऐतिहासिक रूपमा सीमान्तकृत समुदायको प्रतिनिधित्व सुनिश्चित गराउन डीईआईको अवधारणा अघि बढाएको थियो । तर ट्रम्पले ती कार्यक्रमलाई भेदभाव को संज्ञा दिएका छन् । उनले जुनसुकै निकायमा कर्मचारी भर्ना योग्यतामा आधारित हुनुपर्ने बताएका छन् । तर ओएबीले जारी गरेको निर्देशनमा लेखिएका अस्पष्ट शब्दका कारण प्रभावित भएका कार्यक्रमबारे अन्योल सिर्जना भएको थियो । ट्रम्प प्रशासनले विषयगत अनुदान र ऋण कुनकुन विषयमा आवश्यक छ भन्ने मूल्यांकन गर्नका लागि समय चाहिएकाले उक्त कदम चालेको दाबी गरेको थियो । ह्वाइटहाउसका प्रेस सचिव क्यारोलिन लेभिटले अमेरिकी सरकारको कोषमा अर्बौं डलर रोक्ने ट्रम्पको योजना करदाताको पैसा जिम्मेवारीपूर्वक र बुद्धिमानी तवरले व्यवस्थापन गर्ने कदम भएको दाबी गरेकी थिइन् । पत्रकारहरूसँग कुरा गर्दै उनले नयाँ निर्णयले सरकारहरूलाई लैंगिक मुद्दा र विविधता कार्यक्रममा हुँदै आएको खर्च कटौती गर्न अनुमति दिने बताएकी थिइन् । तर उक्त कदमले विपक्षीहरूका साथै नाफामुखी र अनुसन्धान संस्थाहरूलाई आक्रोशित बनायो । ह्वाइटहाउसको निर्देशनले संघीय कार्यक्रमका लागि विपद् राहतदेखि क्यान्सर अनुसन्धानसम्मका क्षेत्रमा छुट्याइएको अर्बौं डलरलाई असर गर्ने बताइएको छ ।डेमोक्र्याटहरूले संसद्ले विनियोजन गरेको रकम रोक्ने राष्ट्रपतिलाई एकपक्षीय अधिकार नभएको बताएका थिए । आदेशविरूद्ध डेमोक्रेटिक राज्यहरूको गठबन्धनले पनि मंगलबार छुट्टै मुद्दा दायर गरेको छ । अमेरिकी सिनेटका डेमोक्रेटिकका नेता चक सुमरले राष्ट्रपतिको कदमले कर्मचारीको तलब तथा भाडाको भुक्तानीमा समस्या निम्त्याउने जनाएका छन् । शीर्ष डेमोक्र्याटहरूले ह्वाइट हाउसलाई पत्र लेख्दै कोष रोक्ने कदमले चरम खतरा उत्पन्न हुने उल्लेख गरेका छन् । राष्ट्रपतिको आदेश अभूतपूर्व छ । र, यसले देशभरि विनाशकारी परिणामहरू ल्याउनेछ, वासिङ्टन सिनेटर प्याटी मुरे र कनेक्टिकटका सांसद रोजा डेलाउरोले लेखेका छन् ।"
भाग्यमानी संकटा च्याम्पियन,संकटा ०० बागमती(पेनाल्टी ४३ बागमती)
नेदरल्यान्ड्ससँग स्वाभाविक हार,"(काठमाडौं)महिला टी२० अन्तर्राष्ट्रिय त्रिकोणात्मक क्रिकेट शृंखलाको बिहीबारको खेलअघि नेपाल र नेदरल्यान्ड्स दुवै एकअर्काबारे बेखबर थिए । किनभने उनीहरू एकआपसमा यसअघि कहिल्यै खेलेका थिएनन् । तर नेदरल्यान्ड्सभन्दा नेपाल केही कमजोर नै रहेको तथ्य प्रमाणित हुँदै आएको थियो । यस्तोमा शृंखलाको पहिलो खेलमा नेदरल्यान्ड्ससँग २० रनले पराजित हुनु नेपालका लागि स्वाभाविक नतिजाजस्तै थियो । टस हारेपछि ब्याटिङको निम्तो पाएको नेदरल्यान्ड्सले रोबिन रिज्केको अर्धशतकमा त्रिवि क्रिकेट मैदानमा निर्धारित २० ओभरमा ४ विकेट गुमाई १ सय ५७ रन बनाएको थियो । जवाफमा आएको नेपालले ७ विकेट गुमाई १ सय ३७ रन मात्र बनाएको थियो । घरेलु मैदानमा दुर्लभै अन्तर्राष्ट्रिय खेल खेल्न पाउने नेपालले महिला ट्वान्टी२० अन्तर्राष्ट्रिय वरीयतामा ४ स्थान माथिको टोली नेदरल्यान्ड्ससँग जुन ब्याटिङ देखाएको थियो, त्यसले घरेलु टोलीलाई नयाँ आशा देखाइदिएको छ । त्यसैले कप्तान इन्दु बर्मा नेपालको प्रदर्शनलाई सकारात्मक रूपमा लिनुपर्ने जनाउँछिन् । उनले भनिन्, हामी सधैंभरि ब्याटिङमा चुकिरहेका हुन्थ्यौं, यस पटक हामी फिल्डिङमा चुक्यौं । त्यसैले ब्याटिङलाई लिएर हामी कतै खुसी पनि छौं । तीन जना ब्याटरले राम्रो खेल्नुभयो, अर्को खेलमा अरू ब्याटरले पनि राम्रो गर्नु हुन्छ भन्ने आशा गरेको छु ।नेपालबाट सीता रानामगरले सर्वाधिक २८ रन बनाइन् । उनले ४५ बल खेली ३ चौका प्रहार गरिन् । कविता जोशीले १७ बल खेली १ चौका र २ छक्कासहित २७, पूजा महतोले १४ बलमा समान २ चौका र छक्कासहित २४, रुविना क्षेत्रीले ११ रन बनाइन् । सम्झना खड्का ९, इन्दु ७, कविता कुँवर ८ रनमा आउट भए । विन्दु रावल ३ र डेब्यु गरिरहेकी अलिशा यादव ४ रनमा अविजित रहिन् । नेदरल्यान्ड्सबाट इभा लिन्चले ४ ओभरमा ३० र क्यारोलिन डी लाङ्गेले ४ ओभरमा ३६ रन खर्चेर २२ विकेट लिए ।बलिङमा नेपालले उत्कृष्ट सुरुआत गरेको थियो । कविता कुँवरले इनिङ्सको दोस्रो बलमै फेबे मोल्केनबोइरलाई शून्यमा एलबीडब्लू आउट गरेकी थिइन् । पूजाले कप्तान बाबेटे डी लिडेलाई ६ रनमा बोल्ड गरी नेपाललाई खेलमा हाबी बनाउन खोजेकी थिइन् । तर स्टेरे कालिस र रिज्केले तेस्रो विकेटमा ४७ रनको साझेदारी गरी नेदरल्यान्ड्सको इनिङ्सलाई सुधारे । कालिसलाई २९ रनमा सीताले बोल्ड गरिन् । रिज्के र हिथर सिगर्सले चौथो विकेटमा ५४ रनको साझेदारी गरे । सिगर्सले १९ बल खेली समान १ चौका र छक्कासहित २३ रन बनाइन् । उनलाई सोनु विष्टले लङ अनमा रुविनाबाट क्याच गराइन् ।रिज्के ५७ रन बनाई अविजित रहिन् । उनले ४७ बल खेली ८ चौका प्रहार गरिन् । अर्की अविजित ब्याटर आइरिस विलिङले १३ बलमा ३१ रन बनाइन् । उनले ५ चौका प्रहार गरेकी थिइन् । नेदरल्यान्ड्सले अन्तिम ५ ओभरमा ६२ रन जोडेकी थिइन् । नेपालबाट कविता, पूजा, ईश्वरी र सीताले ११ विकेट लिइन् । कविताले २ ओभरमा १४, पूजाले ३ ओभरमा २५, ईश्वरीले ३ ओभरमा १ मेडन राख्दै २४ र सीताले ३ ओभरमा २५ रन खर्चेका थिए ।नेदरल्यान्ड्सले शुक्रबार थाइल्यान्डसँग खेल्नेछ भने शनिबार नेपाल र थाइल्यान्डका बीच खेल हुनेछ । सहभागी टोलीले एकअर्कासँग तीन पटक खेल्नेछ र सर्वाधिक अंक ल्याउने टोली विजेता बन्नेछ ।"
