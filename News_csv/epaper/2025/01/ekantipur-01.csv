शीर्षक,विवरण
वाइडबडीको घूसमध्ये आधा अर्ब सिंगापुर र दुबईबाट व्यवस्थापन,"(काठमाडौं)नेपाल वायु सेवा निगमले दुई वाइडबडी जहाजका लागि भुक्तानी गरेको रकम आयरल्यान्ड पुगेपछि घूस सिंगापुर र दुबईसमेत ल्याएर व्यवस्थापन गरिएको खुलासा भएको छ । घूसमध्येको ४१ लाख ४० हजार अमेरिकी डलर (करिब आधा अर्ब रुपैयाँ) विदेशमा खोलिएका सेल कम्पनी का विभिन्न खाताबाट बाँडफाँट गरिएको भेटिएको छ । अरु मुलुकबाट व्यवस्थापन गरिएको रकमको पनि खोजविन भइरहेको छ । कान्तिपुरलाई प्राप्त विवरणअनुसार फ्रान्सेली कम्पनी एयरबसले बनाएको जहाज हाइफ्लाई एक्स आयरल्यान्डबाटै बेचाउने मिलेमतोमा यूके, जर्मनी, पोर्चुगल र अमेरिकाका एजेन्ट सक्रिय थिए । यो प्रपञ्चको केन्द्रमा रहेका नेपाली मूलका बेलायती नागरिक दीपक शर्माले हाइफ्लाई एक्स आयरल्यान्डका नाममा एक डलरको सेल कम्पनी खडा गरेका थिए । उक्त कम्पनीले निगमबाट दुई वाइडबडी ए ३३०२०० को ठेक्का हत्याएको थियो ।जहाज खरिद गर्दा निगमले आयरल्यान्डको हाइफ्लाई एक्सलाई ४ मितिमा २१ करोड ६३ लाख ८८ हजार अमेरिकी डलर (तत्कालीन दरअनुसार करिब २३ अर्ब २० करोड रुपैयाँ) पठाएको थियो । निगमले पठाएको रकमबाट विभिन्न कम्पनीलाई कमिसन दिएर सिंगापुर र दुबई हुँदै हुन्डी गरेर नेपालसमेत ल्याइएको अनुसन्धानकर्मीहरूको दाबी छ । निगमको सञ्चालक समिति अध्यक्ष रहेका तत्कालीन पर्यटन सचिव शंकर अधिकारीको अध्यक्षतामा २०७३ असोज ७ मा बसेको बैठकले दुई वाइडबडी जहाज खरिद गर्न व्यवस्थापनलाई निर्देशन दिएको थियो । तीन दिनपछि असोज १० मा निगमबाट सार्वजनिक सूचना जारी भएको थियो ।कात्तिक २३ मा निगम महाप्रबन्धक सुगतरत्न कंसाकारले कामु नायब महाप्रबन्धक रमेशबहादुर शाहको नेतृत्वमा ११ सदस्यीय मूल्यांकन समिति गठन गरेका थिए । निगमलाई जहाज बेच्न ११ कम्पनीले प्रस्ताव पेस गरेकामा मिलेमतोमा अमेरिकाको एएआर कर्पसँग सम्झौता गर्ने गरी मापदण्ड बनाइएको विशेष अदालतले समेत ठहर गरेको छ । मूल्यांकन समितिले पुस २ मा प्रतिवेदन पेस गरेपछि उसैको सिफारिसअनुसार निगमले एएआर कर्पबाट जहाज खरिद गर्ने निर्णय गरेको थियो । एएआरको प्रतिनिधिका रूपमा दीपक शर्माले निगमसँग सम्झौता गरेका थिए ।यसका लागि निगमसँग स्रोत नभएकाले कर्मचारी सञ्चय कोष र नागरिक लगानी कोषबाट २५ अर्ब ऋण मागिएकामा ०७४ वैशाख ७ को मन्त्रिपरिषद् बैठकले सरकार जमानी बस्ने निर्णय गरेको थियो । अनौठो के छ भने सेल कम्पनी को विश्वसनीयता, खरिदमा भएको अपारदर्शी प्रक्रियालगायतका कारण देखाएर दुवै संस्थाले यसअघि ऋण दिन सहमति जनाएका थिएनन् । तर, मन्त्रिपरिषद् नै जमानी बस्ने भएपछि सञ्चय कोष र लगानी कोषले ऋण सुनिश्चित गरेका थिए । मन्त्रिपरिषद्ले यो निर्णय गर्दा माओवादी अध्यक्ष पुष्पकमल दाहाल प्रधानमन्त्री थिए ।जहाज खरिदबिक्रीका लागि निगम र अमेरिकाको एएआर कर्पबीच सम्झौता भए पनि निगमले खरिद रकम भने आयरल्यान्डको हाइफ्लाई एक्सलाई पठाउने प्रक्रिया अघि बढाएको थियो । तर, हाइफ्लाई एक्स आयरल्यान्डले पनि भुक्तानी लिनका लागि नोर्टन रोज फुलब्राइट एलएलपीलाई तेस्रो पक्षका रूपमा एजेन्ट नियुक्त गरेको थियो । निगमले यही तेस्रो पक्षलाई रकम पठाएको थियो । निगमले १५ फेब्रुअरी २०१७ (४ फागुन २०७३) मा १० लाख डलर, १७ मे २०१७ (३ जेठ २०७४) मा ७ करोड ९० लाख डलर हाइफ्लाईको एजेन्टलाई पठाइएको थियो । यी दुवै भुक्तानी गर्दा दाहाल नेतृत्वको सरकार थियो । त्यस्तै २६ जुन २०१८ (१२ असार २०७५) मा ६ करोड ८८ लाख ९४ हजार ५४ डलर र २४ जुलाई २०१८ (८ साउन २०७५) मा ६ करोड ८८ लाख ९४ हजार ५४ डलर पठाइएको थियो । पछिल्ला दुई भुक्तानी हुँदा केपी शर्मा ओली प्रधानमन्त्री थिए । यसरी चार किस्तामा कुल २१ करोड ६३ लाख ८८ हजार १०९ अमेरिकी डलर अर्थात् तत्कालीन दरअनुसार करिब २३ अर्ब २० करोड ७२ लाख रुपैयाँ हाइफ्लाई एक्सको एजेन्ट नोर्टन रोज फुलब्राइट एलएलपीलाई पठाइएको थियो । यता, निगमबाट भुक्तानी पाएलगत्तै हाइफ्लाई एक्स आयरल्यान्डले ४१ लाख ४० हजार अमेरिकी डलर सिंगापुर र दुबईका विभिन्न कम्पनीका खातामा जम्मा गरेको र उक्त रकम घूसवापत भएको अनुसन्धानकर्मीले पुष्टि गरेका छन् । यसरी प्राप्त भएको रकम पनि तत्कालै विभिन्न कम्पनीका खातामा व्यवस्थापन गरिएको देखिन्छ । हाइफ्लाई एक्सले अलाइड आइरिस बैंक (एआईबी) मार्फत जर्मन एभिएसन क्यापिटल सिंगापुरलाई तीन पटकमा २० लाख अमेरिकी डलर पठाएको थियो । हाइफ्लाई एक्सले १० जुलाई २०१८ मा ७ लाख ५० हजार, ३ अगस्टमा ५ लाख र १४ अगस्टमा ७ लाख ५० हजार पठाएको थियो । निगमले चार भुक्तानी दिएकामा अन्तिम भुक्तानी २४ जुलाई २०१८ मा गरेकामा त्यसको सेरोफेरोमा घूस बाँडफाँट गरी सिंगापुर र दुबईका खातामा पठाइएको देखिन्छ । हाइफ्लाई एक्सबाट रकम प्राप्त गरेकै दिन १० जुलाईमा जर्मन एभिएसन क्यापिटल सिंगापुरले ५ लाख र दोस्रो पटक रकम पाएलगत्तै ६ अगस्टमा अर्को ५ लाख डलर दुबईको टार्गेट इन्भेस्टमेन्टको खातामा जम्मा गरेको देखिन्छ । जर्मन एभिएसन सिंगापुरले नै यही सेरोफेरोमा सिंगापुरको अर्को कम्पनी म्याट्रिक्स क्रस बोर्डरलाई ६ लाख ३९ हजार २० सिंगापुर डलर पठाएको देखिन्छ । अगस्ट २ मा ३ लाख १७ हजार ५ सय २० र अगस्ट १७ मा ३ लाख २१ हजार ५ सय सिंगापुर डलर म्याट्रिक्सको खातामा पठाएको देखिन्छ । यही कम्पनीले अगस्ट २ मा नै सिंगापुरमै दर्ता भएको ब्लुबेरी एक्सप्रेसलाई ६ लाख ८८ हजार ५ सय २० सिंगापुर डलर पठाएको तथ्य पनि भेटिएको छ ।दुबईको टार्गेट इन्भेस्टमेन्टको खातामा सिंगापुरको जर्मन एभिएसनमार्फत मात्र होइन, हाइफ्लाई एक्स आयरल्यान्डबाट सिधै पनि रकम जम्मा भएको छ । हाइफ्लाई आयरल्यान्डबाट टार्गेट दुबईको खातामा जुलाई ११ मा १० लाख र अगस्ट ४ मा थप १० लाख गरी २० लाख अमेरिकी डलर जम्मा भएको छ । त्यति मात्र होइन, हाइफ्लाई एयरलाइन्स पोर्चुगलबाट पनि टार्गेटले रकम प्राप्त गरेको छ । पोर्चुगलबाट टार्गेट इन्भेस्टमेन्टको खातामा जुलाई २४ मा १ लाख ३९ हजार ९ सय ३० अमेरिकी डलर जम्मा भएको अनुसन्धानमा खुलेको छ । यसरी आएको रकममध्येबाटै टार्गेटले दुबईभित्रै र बाहिरका कम्पनीका खातामा पठाएको पनि खुलेको छ । टार्गेटले दुबईमै रहेको कार्लोस अल्बर्टो कोर्ट रियल मिरपुरीको खातामा कुल १० लाख १ हजार ३ सय २८ अमेरिकी डलर बराबरको रकम जम्मा भएको देखिन्छ । यसका लागि टार्गेटले १७ जुलाईमा ५ लाख १ सय ३० अमेरिकी डलर बराबरको दिराम, २९ जुलाईमा ३ हजार डलर बराबरको दिराम, अगस्ट १२ मा ४ लाख ९८ हजार १ सय ९८ डलर बराबरको दिराम जम्मा गरेको थियो । त्यस्तै टार्गेटले नै लाउरा भरेला मिरपुरी स्विट्जरल्यान्ड र हाइफ्लाई पोर्चुगलको फाउन्डेसनको खातामा ५ अगस्टमा ३ हजार २६८८९ अमेरिकी डलर, अगस्ट ६ मा १० हजार ७४८५२ डलर, अगस्ट ९ मा ११ हजार ८१२७० र अगस्ट ११ मा ४६ हजार ७४९२ डलर गरी ७२ हजार ५७९१३ डलर जम्मा गरेको देखिन्छ । टार्गेट इन्भेस्टमेन्ट दुबईले बेलायतको चार्टर्ड वर्ल्ड एलएलपीको खातामा कुल २ लाख ९७ हजार ७८०९१ डलर पठाएको देखिन्छ । यसका लागि जुलाई १७ मा ५ हजार, जुलाई २१ मा १२ हजार ९ सय ७८, जुलाई २३ मा ५० हजार, जुलाई ३० मा ५ हजार र अगस्ट ७ मा २ लाख २४ हजार ८०२९१ अमेरिकी डलरको कारोबार भएको थियो । यसरी सिंगापुर र दुबईबाट सिधै तथा अन्य देशमा पनि पैसा फैलाएर हुन्डीमार्फत नेपाल ल्याएको र विभिन्न व्यक्तिका बैंक खातामा जम्मा भएको तथ्यसमेत भेटिएपछि जाँच एजेन्सीले अनुसन्धान गरिरहेका छन् । यस विषयमा राज्यका विभिन्न संयन्त्रहरूले अनुसन्धान जारी राखेकाले सबै कुरा भन्न मिल्दैन, सत्य के हो भने घूसबापत आएको रकम सिंगापुर र यूएईसहितका देशमा खोलिएका कम्पनीका खातामा जम्मा गरेर हुन्डीमार्फत नेपाल ल्याइएको देखिन्छ, अधिकारीहरूको भनाइ छ । घूस कारोबारबारे अमेरिकी संघीय जाँच एजेन्सी एफबीआईले समेत नेपालको पर्यटन तथा नागरिक उड्डयन मन्त्रालय र कानुन मन्त्रालयसँग समेत चासो राखेको थियो । यता, घूस लेनदेन र पैसा शुद्धीकरणबारे अख्तियार दुरुपयोग अनुसन्धान आयोग र नेपाल राष्ट्र बैंकले अनुसन्धान जारी राखेका छन् ।विमान खरिदमा मिलेमतो थालेको भन्दै २०७३ पुस २७ मै अख्तियारमा उजुरी परेको थियो । तर, उठेका सार्वजनिक प्रश्नलाई बेवास्ता गरेर प्रक्रिया अघि बढाइएपछि संसद्को सार्वजनिक लेखा समितिले छानबिन थालेको थियो । यसका लागि २०७५ पुस ८ मा उपसमिति गठन गरिएको थियो । सुरुमा सांसद प्रकाशमान सिंहको संयोजकत्वमा नारदमुनि राना र रेनुका गुरुङ रहेको उपसमिति गठन भएकामा पुस १९ मा सांसद दीपकप्रकाश भट्टको संयोजकत्वमा दिव्यमणि राजभण्डारी, रेनुका गुरुङ, सरलाकुमारी यादव र सुदन किराँती सम्मिलित उपसमिति पुनर्गठन गरिएको थियो । उपसमितिको प्रतिवेदनका आधारमा जहाज खरिदमा अनियमितता भएको ठहरसहित लेखा समितिले अनुसन्धान गरी दोषीमाथि कारबाही गर्न अख्तियारलाई निर्देशन दिएको थियो ।पाँच वर्षसम्म लम्बिएको अनुसन्धानपछि गत चैतमा अख्तियारले विशेष अदालतमा मुद्दा दायर गरेको थियो । अख्तियारले वाइडबडी प्रकरणमा संलग्न नेपाली तथा विदेशी अधिकारीसहित ३२ विरुद्ध गत वर्ष चैतमा विशेष अदालतमा करिब डेढ अर्ब रुपैयाँ बिगो मागदाबीसहित मुद्दा दायर गरेको थियो । विशेष अदालतले गत मंसिर २० मा फैसला सुनाउँदै खरिद प्रक्रियामा संलग्न २ पूर्वसचिवहरू शंकर अधिकारी र शिशिर ढुंगाना, निगमका तत्कालीन महाप्रबन्धक कंसाकार र सञ्चालक समिति सदस्यसमेत रहेका सहसचिव बुद्धिसागर लामिछाने र सात विदेशीलाई १ अर्ब ४७ करोड ४७ लाख रुपैयाँ बिगो कायम गरी १० वर्षसम्म कैद र बिगोबराबरको जरिवानासहित दोषी ठहर गरिसकेको छ ।विशेष अदालतले नेपाली अधिकारीबाहेक जहाज खरिदसँग संलग्न जर्मन एभिएसन क्यापिटलकी प्रबन्ध निर्देशक अना टोपा, प्रतिनिधि क्रिस्चियन न्युहेलेन, एएआरका सीईओ जोन होल्मेस, एएआरका वित्तीय निर्देशक ओलेग कालिस्त्रु, हाइफ्लाई एक्सका अध्यक्ष पाउलो मिरिपुरी र निर्देशक गेराल्ट थ्रोन्टन तथा नेपाली मूलका बेलायती नागरिक शर्मालाई दोषी ठहर गरिसकेको छ । घूस कारोबारमा संलग्नमाथि राज्यका अन्य निकायले छुट्टै अनुसन्धान गरिरहेका छन् । विशेषबाट भएको फैसला जहाज खरिदका क्रममा भएको भ्रष्टाचारसँग मात्रै सम्बन्धित छ । घूसबापत भित्रिएको रकम शुद्धीकरण गर्दा केकस्ता हतकन्डा अपनाइए भन्ने विषयमा छुट्टै अनुसन्धान भइरहेको एक अधिकारीले भने । नेपाल र दक्षिण अफ्रिकामा जहाज बिक्रीको ठेक्का लिन एएआर कर्पले दुवै देशका सरकारी अधिकारीहरूलाई घूस खुवाएको अभियोग पुष्टि भएपछि अमेरिकी अदालतले एएआरलाई ५५ मिलियन (करिब साढे ७ अर्ब रुपैयाँ) जरिवाना गर्ने फैसला गरिसकेको छ । गैरकानुनी कारोबारबाट एएआरले २४ मिलियन डलर कमाएको जाँचबुझबाट पुष्टि भएको छ । यो विषयमा अमेरिकाको फेडरल ब्युरो अफ इन्भेस्टिगेसन (एफबीआई) ले गरेको अनुसन्धानका आधारमा परेको मुद्दामा गत डिसेम्बर दोस्रो साता मात्रै अमेरिकी अदालतले फैसला दिएको हो । यस क्रममा अमेरिकी अधिकारीहरू नेपालसहित अफ्रिका, दुबई, सिंगापुर, बेलायतलसहितका देशमै पुगेर अनुसन्धानका लागि सहयोग लिएका थिए । कम्पनीमाथिको मुद्दामा फैसला आए पनि शर्मामाथिको फैसला आउन अझै बाँकी छ ।"
बालविवाह अन्त्य गर्न राष्ट्रिय अभियान,"(काठमाडौं)पाँच वर्षमै बालविवाह गराइएकी सुनिता चिडीमार भन्छिन् बालविवाह नर्क हो । आमाबुबा, चार बहिनी अनि एक भाइको परिवार । जेठी छोरी भएकाले बालखमै सुनिताका बुबाले विवाह गरिदिए । गौना चलनअनुसार त्यसको नौ वर्षपछि उनी श्रीमान्को घर (ससुराल) गइन् । १० कक्षाको पढाइ बीचमै रोकियो ।ससुरालमा थिए सासूससुरा, दुई देवर, नन्द र जेठानजेठानी । सुनिता माइली बुहारी थिइन् । जब श्रीमान्को घरमा पठाइयो, तब संघर्षका दिन सुरु भए । १४ वर्षकी किशोरी अर्काको घरमा के गर्ने कसो गर्ने भयो, सुनिताले सुनाइन्, बिहानै ३ बजे उठेर नुहाउनुपर्ने । कपडाले पूरै अनुहार छोपेर काम गर्नुपर्ने । अनि ठूलो परिवारका लागि ८ बजेभित्र खाना पकाइ सक्नुपर्ने जिम्मेवारी ।उनी गर्भवती भइन् । श्रीमान् विक्रम १५ वर्षका थिए । पेटमा बच्चा हुर्कंदै गर्दा अंशबन्डा गरी अलग्याइयो । नेपालगन्ज१२, चिडीमार टोलकी सुनिता सम्झिन्छिन्, घरबाट छुट्टाउँदा कमाइ केही थिएन । पाँच दिनसम्म भोकै बस्यौं, पानी मात्र पिएर । जीवन नर्क जस्तै लाग्यो । मैले मेरो पाउजु बेचें, त्यही पैसाले बूढाले खानेकुरा किनेर ल्याउनुभयो । २०६२ मा छोरा नारायणलाई जन्माउँदा सुनिताले प्रसव पीडा सहन सकिनन् । पेटभित्रै मूत्रथैली र मलथैली फुटेका थिए । त्यो फोहोर शिशुको मुखभित्र पनि पस्यो र बच्चाको ढुकढुकी बन्द होलाजस्तो अवस्था देखिएको थियो । माइतीका बुबाआमाले एक नर्सिङहोममा लानुभयो, आईसीयूमा डाक्टर थिएनन्, अर्को अस्पतालबाट बोलाइयो, अपरेसन गर्दा म बेहोस भएँ, सुनिता भन्छिन्, छोरालाई नर्सिङहोमबाट भेरी अस्पताल लगियो । छोराले सास फेर्न सकिरहेको थिएन । १५ मिनेटभित्र आईसीयूमा राख्नुपर्ने भनेर डाक्टरले भने ।उनै छोरा नारायण अहिले १७ वर्षका भए । सुनिता ३५ वर्ष लागिन् । छोरा ११ र सुनिता १२ कक्षामा पढ्दै छन् । रोकिएको पढाइ उनले २०७९ देखि सुरु गरिन् । कोहलपुर माविबाट १० कक्षा पास गरिन् । भन्छिन्, नारायण माविमा कक्षा १२ मा समाजशास्त्र विषय लिएर पढ्दै छु, पढाइ राम्रो भइरहेको छ ।जीवन भोगाइले उनलाई बालविवाहविरुद्धको अभियानमा सक्रिय बनाएको छ । उनी चिडीमार समुदायलाई नै बालविवाह रोक्ने अभियानमा सक्रिय बनाइरहेकी छन् । टोलका महिला सामुदायिक स्वास्थ्य स्वंसेविकाका रूपमा समेत काम गर्छिन् । मरेको मान्छे फिर्ता आएर स्वर्गनर्कको अनुभव त सुनाउँदैन, तर मैले भोगेअनुसार बालविवाह नर्क हो । मरेपछि कस्तो हुन्छ थाहा छैन, तर मैले जिउँदै नर्क भोगें, उनी भन्छिन्, जुन समस्या हामीले भोग्यौं, त्यो आउने पिढीले नभोगोस् ।यही सिलसिलामा सुनिताले काठमाडौंमा प्रधानमन्त्री केपी शर्मा ओलीलाई समेत भेट गरिन् । आफ्नोबारे सुनाउने मौका पाइन् । मंगलबार मात्रै बालविवाहमुक्त नेपाल राष्ट्रिय अभियान समेत घोषणा गरिएको छ । प्रधानमन्त्री ओलीले अभियानलाई सफल बनाउन प्रतिबद्धता जाहेर गरेका छन् । बालुवाटारस्थित प्रधानमन्त्री निवासमा राष्ट्रिय बाल कल्याण परिषद् (एनसीआरसी) को अगुवाइमा बाल अभियानकर्मीसँगको भेटमा प्रधानमन्त्री ओलीले उक्त प्रतिबद्धता जाहेर गरेका हुन् । बालबालिकामा लगानीः सुनिश्चित भविष्यको थालनी नाराका साथ सुरु भएको बालविवाहमुक्त अभियानका लागि तीनै तहका सरकार र सरोकारवाला निकायले सामूहिक प्रतिबद्धता जनाएका छन् । सरोकारवालाले बालविवाहमुक्त नेपाल राष्ट्रिय अभियानको प्रतिबद्धता २०८१ मा हस्ताक्षर गरेका छन् । प्रतिबद्धतामा बालविवाहविरुद्धको राष्ट्रिय, प्रादेशिक र स्थानीय अभियानमा सक्रिय रहने, बालविवाह बालबालिकाविरुद्धको हिंसा तथा कसुर गर्ने र गराउनेलाई सजाय दिलाउने, आफ्ना नजिकमा बालविवाह हुन नदिन अभियानमा सक्रिय रूपले लाग्ने, बालबालिका सचेतनासम्बन्धी कार्यक्रम सञ्चालन गर्ने र यसमा प्रतिबद्ध भएर लाग्ने उल्लेख छ । महिला, बालबालिका तथा ज्येष्ठ नागरिकमन्त्री नवलकिशोर शाहले कानुन बनाएर मात्र बालविवाह नरोकिने भएकाले सबै तह र तप्काबाट पहल गरिनुपर्ने बताए । जबसम्म तीनै तहका सरकारबीच समन्वय हुँदैन, तबसम्म कुनै पनि कानुन कार्यान्वयन गर्न कठिनाइ छ, उनले भने । यसका लागि मिलेर काम गर्नु आवश्यक रहेको उल्लेख गर्दै उनले काँधमा काँध मिलाएर अगाडि बढ्ने प्रतिज्ञा गरे ।बालअधिकार अभियन्ता एवं जस्ट राइट फर चिल्ड्रेनका विश्व अभियन्ता एवं लेखक भुवन ऋभुले बालविवाहमुक्त नेपाल अभियानको सुरुवातले सन् २०३० सम्म बालविवाह अन्त्य हुने विश्वास व्यक्त गरे । बालविवाह अपराध हो र विवाहको आडमा नाबालिगको यौन दुर्व्यवहार बलात्कार हो, २१औं शताब्दीको समाजमा यसको कुनै स्थान छैन, ऋभुले भने, बालबालिकाको सुनिश्चित भविष्यका लागि बालविवाह अन्त्य गर्नॅपर्छ । नेपालमा बालबालिकाको हितका लागि राम्रो कानुन बने पनि कार्यान्वयन हुन नसकेको उल्लेख गर्दै उनले बालविवाह अन्त्यका लागि सबै जुट्नुपर्ने समय आएको बताए ।एनसीआरसीले बालविवाहमुक्त नेपाल बनाउने अभियान सुरु गरेको हो । बालविवाहमुक्त नेपाल राष्ट्रिय अभियानको अवधारणा पत्र मा बालविवाहले बालबालिकालाई आधारभूत अधिकारबाट वञ्चित गर्ने, हिंसाको सिकार बनाउने र समातमूलक समाज निर्माण गर्न बाधक हुने भएकाले यो समस्या अन्त्य हुनुपर्ने औंल्याइएको छ ।मुलुकी अपराध संहिता, २०७४ को दफा १७३ मा कसैले पनि बालविवाह गर्न नहुने व्यवस्था छ । यसमा २० वर्ष उमेर नपुगी विवाह गर्न नमिल्ने कानुनी व्यवस्था छ । बालबालिकासम्बन्धी ऐन, २०७५ मा बालविवाहलाई बालबालिकाविरुद्धको कसुर तथा हिंसा मानी यस्तो विवाह गर्ने गराउनेलाई ३ वर्षसम्म कैद र ७५ हजार रुपैयाँसम्म जरिवानाको व्यवस्था छ ।विश्वमा बालविवाह उच्च रहेका मुलुकमध्ये नेपाल १६औं स्थानमा छ भने दक्षिण एसियामा बंगलादेश र भारतपछि तेस्रो स्थानमा छ । सरकारले दिगो विकास लक्ष्यमा सन् २०३० सम्म बालविवाह अन्त्य गर्ने लक्ष्य लिएकाले यसलाई सफल पार्न अभियान सुरु गरिएको बताइएको छ । अभियान घोषणाका अवसरमा मधेश प्रदेशका खेलकुद तथा समाज कल्याणमन्त्री प्रमोदकुमार जयसवालले मधेशमा बालविवाहले जरा गाडेको र यसको न्यूनीकरण आवश्यक रहेको बताए । दाइजोका कारणले पनि बालविवाह हुने समस्या मधेशमा रहेको उनको भनाइ छ । भन्छन्, छोरीको उमेर बढ्दै गए खर्च बढ्ने भएकाले सानै उमेरमा विवाह गर्ने कुसंस्कार छ । कार्यक्रममा नेपालमा बालविवाहसम्बन्धी व्यवस्था माथि महिला मन्त्रालयका उपसचिव दीपक ढकालले प्रस्तुति दिएका थिए । कोशी प्रदेशका सामाजिक विकासमन्त्री पाँचकर्ण राईले बालविवाह मुक्त गर्न आवधिक योजना जारी गरेर काम भइरहेको जानकारी गराए । वाग्मती प्रदेशकी सामाजिक विकासमन्त्री हरिप्रभा खड्गी श्रेष्ठले बालविवाहविरुद्ध संघ, प्रदेश र स्थानीय तहलाई जोडेर काम गर्नॅपर्ने बताइन् । लुम्बिनी प्रदेशका सामाजिक विकासमन्त्री जन्मजय तिमिल्सिनाले आवश्यकताका आधारमा बालविवाह न्यूनीकरणका लागि काम गर्नॅपर्ने बताए । कानुन, न्याय तथा मानवअधिकार समिति सदस्य रन्जुकुमारी झाले बालविवाहविरुद्ध काम गर्ने सरकारको रणनीति भए पनि त्यसमा सफल हुन नसकिरहेको बताइन् । उनले भनिन्, संविधानले बालबालिकाको सर्वोत्तम हितबारे सोचेको छ । तर कानुन अभावले काम गर्न सकिरहेको छैन ।यो अभियान मंगलबार काठमाडौंमा घोषणा गरिएपछि बालविवाहमुक्त प्रदेश अभियानअन्तर्गत प्रादेशिक प्रतिबद्धताका साथ प्रत्येक प्रदेशले २०८१ माघसम्म सम्बन्धित प्रदेशमा सहजीकरणको काम गर्नेछन् । यसैगरी स्थानीय तह अभियानअन्तर्गत भने २०८१ चैतसम्म स्थानीय तहले सहजीकरणको काम गर्ने जनाइएको छ । यसमा तीनै तहका सरकार, विकास साझेदार, नागरिक संघ र सरोकारवाला निकायको सहकार्य, साझेदारी र सहयोग हुने जनाइएको छ । अभियान घोषणाका अवसरमा काठमाडौंको भृकुटीमण्डपमा सयौं बालबालिका र किशोरकिशोरी तथा अभियानकर्मीको उपस्थितिमा दीप प्रज्वलनसमेत गरिएको छ ।"
"असदको पतन, हसिनाको बहिर्गमन र ट्रम्पको पुनरागमन","(काठमाडौं)विभिन्न उतारचढावबीच सन् २०२४ बिदा भएको छ । यस वर्ष नयाँ नेतृत्व चयनका लागि विश्वका ७० भन्दा बढी देशमा चुनाव भयो । तीमध्ये कतिपय देशमा अप्रत्याशित चुनावी नतिजा आयो । त्यसका साथै विगतमा जस्तै वर्ष २०२४ मा पनि शक्ति राष्ट्रहरूमा भएका राजनीतिक, आर्थिकलगायतका घटनाक्रमले संसारको ध्यान खिचे ।खासगरी रुसयुक्रेन र पश्चिम एसियामा जारी युद्ध वर्षभर नै समाचारका शीर्षक बने । दक्षिण एसियाली देशहरू भारतको संसदीय चुनाव, बंगलादेशमा शेख हसिनाको पतन र श्रीलंकाको राजनीति अनुरा कुमारा दिसानायकेको उदय पनि चासोका विषय रहे ।वर्षको अन्त्यतिर अमेरिकी राष्ट्रपतीय चुनाव र ट्रम्पको पुनरागमन, सिरियामा बसर अल असदको पतन, दक्षिण कोरियामा विकसित राजनीतिक घटनाक्रमबारे विश्वभर चर्चा भयो । वर्षकै अन्तिम साता अजरबैजान र दक्षिण कोरियामा भएका विमान दुर्घटनाले भने आममानिसको मन चसक्क बनायो ।सन् २०२४ मा विश्वका ७० भन्दा बढी देशका दुई अर्ब मानिसले मताधिकार प्रयोग गरे । महाशक्ति अमेरिका, विश्वकै ठूलो लोकतन्त्र भारत, भौगोलिक हिसाबमा विश्वकै ठूलो रुस, सबैभन्दा धेरै मुस्लिम जनसंख्या रहेको इन्डोनेसिया, सबैभन्दा बढी जनघनत्व भएको बंगलादेशलगायतका जनताले आफ्नो देशको नेतृत्व चयनका लागि मतदान गरे ।विश्वमा धेरै जनसंख्या भएका १० मध्ये ८ देश भारत, इन्डोनेसिया, बंगलादेश, पाकिस्तान, रुस, अमेरिका, ब्राजिल, मेक्सिकोमा सन् २०२४ मा चुनाव भयो । यस वर्ष चुनाव भएका देशमा विश्वको ४१ प्रतिशत जनसंख्या र कुल गार्हस्थ्य उत्पादन ४२ प्रतिशत छ । चुनाव भएका मध्ये कतिपय देशको नतिजा भने अप्रत्याशित देखियो । अमेरिकामा ट्रम्पको पुनरागमनगत नोभेम्बरमा भएको चुनावमा उल्लेखनीय पुनरागमन गर्दै डोनाल्ड ट्रम्प दोस्रो पटक अमेरिकी राष्ट्रपतिमा निर्वाचित भए । ट्रम्प डेमोक्रेटिक पार्टीकी उम्मेदवार उपराष्ट्रपति कमला ह्यारिसलाई पराजित गर्दै अमेरिकाको ४७ औं राष्ट्रपति बनेका हुन् । जितका लागि २ सय ७० इलेक्टोरल मत आवश्यक पर्नेमा ट्रम्पले ३ सय १२ मत पाए । ह्यारिसले २ सय ९२ इलेक्टोरल मत प्राप्त गरिन् ।ट्रम्पले निर्णायक ठानिएका स्विङ स्टेट्स मा जित निकाल्दै अमेरिकी इतिहासकै विरलै पुनरागमन गरेका हुन् । यसअघि १८८५ देखि १८८९ सम्म राष्ट्रपति रहेका ग्रोभर क्लेभल्यान्ड १८९३ मा दोस्रो कार्यकालका लागि निर्वाचित भएका थिए । सन् २०१६ मा राष्ट्रपतिमा निर्वाचित ट्रम्प २०२० मा वर्तमान अमेरिकी राष्ट्रपति जो बाइडेनसँग पराजित भएका थिए ।बाइडेनसँग पराजित हुँदा ट्रम्पले चुनावी नतिजा अस्वीकार गरेका थिए । त्यस क्रममा ट्रम्पले कार्यकर्तालाई उक्साएका कारण २०२१ जनवरी ६ मा संसद् भवन क्यापिटोल हिलमा दंगा मच्चिएको थियो । त्यसयताका चार वर्षमा उनले विभिन्न झमेला झेले । उनीविरुद्ध संघीय र विभिन्न राज्यका अदालतमा मुद्दा दायर भए । तीमध्ये केही मुद्दामा उनी दोषी ठहर भए ।गत जुलाईमा पेन्सलभानियामा आयोजित चुनावी सभामा एक बन्दुकधारीले ट्रम्पलाई मार्ने प्रयास पनि गरेका थिए । अधिकारीहरूका अनुसार ट्रम्पलाई हत्या गर्ने उद्देश्य ले करिब १३० मिटर टाढाबाट गोली प्रहार गरिएको थियो । हत्या प्रयासबाट जोगिए पनि उक्त गोली ट्रम्पको कानमा लागेर सामान्य घाइते भएका थिए । श्रीलंकामा दिसानायकेको उदयआर्थिक संकटबाट बाहिरिन संघर्षरत श्रीलंकामा वामपन्थी नेता अनुरा कुमारा दिसानायके राष्ट्रपति बने । पहिलो पटक दोस्रो चरणको मतगणनामा पुगेको चुनावमा उनले सजिथ प्रेमदासालाई पराजित गरेका हुन् । योसँगै श्रीलंकाको राजनीतिमा राजापाक्ष परिवारको हालीमुहाली सकिएको छ । यसअघि दिसानायकले १९९९ र २००५ को राष्ट्रपतीय चुनावमा पनि पराजित भएका थिए ।देशमा व्याप्त भ्रष्टाचार रोक्ने र सुशासन कायम गर्ने बताएका दिसानायकेले अप्रत्याशित रूपमा विजय हासिल गरेका हुन् । सेप्टेम्बर २४ मा संसद् भंग गरेका उनले उनले नोभेम्बर १४ मा चुनाव गराएका थिए । उक्त चुनावमा उनको दल जनथा भिमुक्ति पेरामुना (जेभीपी) विजयी भयो । २ सय २५ सदस्यीय संसद्मा पीपीपीले १ सय ५९ सिट जितेको हो ।दिसानायकेको पार्टी जेभीपी चीननिकट मानिन्छ । पार्टीका संस्थापक रोहाणा विजेविराले १९८० को दशकमा भारतलाई श्रीलंकाको दुश्मन का रूपमा चित्रण गरेका थिए । १९८७ मा श्रीलंका र भारतबीच भएको सम्झौतालाई जेभीपीले विरोध गर्दै आएको छ । श्रीलंकामा जेभीपीको भारतविरोधी र चीननिकट छवि रहेको भए पनि दिसानायकेले भारत र चीन दुवैसँगै सन्तुलित र सौहार्दपूर्ण सम्बन्ध चाहेको बताउँदै आएका छन् । पछिल्लो समय भारतसँग सम्बन्ध सुधार गर्दै गएका दिसानायकेले दुई साताअघि भारतको भ्रमण गरिसकेका छन् ।श्रीलंकाको इतिहासकै खराब आर्थिक संकटका कारण सुरु भएको आन्दोलनपछि सन् २०२२ को जुलाईमा राष्ट्रपति गोटाबाया राजापाक्ष देश छाडेर भागेका थिए । त्यसको एक सातापछि विक्रमासिंघे श्रीलंकाको संसद्बाट राष्ट्रपतिमा नियुक्त भएका थिए । तर उनले आन्दोलनको जनादेशलाई बेवास्ता गरेका र राजापाक्ष परिवारलाई अभियोग लाग्नबाट बचाएको आरोप लागेको थियो । जसका कारण विक्रमासिंघे राष्ट्रपतीय चुनावमा तेस्रो पटक हार बेहोर्न बाध्य भए । मोदीलाई जनताको लगामभारतका प्रधानमन्त्री मोदीले प्रधानमन्त्री पदमा ह्याट्रिक गरे । यद्यपि, पछिल्लो चुनाव भने उनको दलले सरकार गठनका लागि बहुमत ल्याउन असफल भए । जसका कारण मोदीले गठबन्धन सरकारको नेतृत्व गरिरहेका छन् । यसको अर्थ मोदीले तेस्रो कार्यकाल भने आफूले चाहेअनुसार चलाउन नपाउने भएका हुन् र भारतमा गत अप्रिल १९ देखि जुन १ सम्म सात चरणमा भएको चुनावमा मोदीको दल भाजपा २ सय ४० सिटमा सीमित भयो । त्यसअघि सन् २०१४ र २०१९ मा भएका चुनावमा भने भाजपाले सरकार गठनका लागि आवश्यक पर्ने २ सय ७२ सिट ल्याएको थियो ।दक्षिण एसियाली देश पाकिस्तान र बंगलादेशमा पनि यसै वर्ष चुनाव भए । पाकिस्तान र बंगलादेशका चुनाव विवादित भएसँगै राजनीतिक तनाव बढ्यो । जसका कारण बंगलादेशकी प्रधानमन्त्री शेख हसिना देश छाडेर भाग्न बाध्य भइन् ।त्यस्तै, पाकिस्तानमा पूर्वप्रधानमन्त्री इमरान खानलाई तोसाखाना (सरकारी स्वामित्वको विभाग) बाट पाएका उपहारसम्बन्धी अभियोगमा तीन वर्षको जेल सजाय तोकी उनलाई जेल हालियो । त्यसका साथै पाकिस्तानी निर्वाचन आयोगले खानलाई पाँच वर्ष चुनावी प्रतिस्पर्धाका लागि अयोग्य घोषित गर्यो । पछिल्लो समय भने खानमाथि राजनीतिक प्रतिशोध साधिएको भन्दै उनको दल पाकिस्तान तेहरिकएइन्साफ (पीटीआई) का समर्थकहरूले आन्दोलन गरिरहेका छन् ।त्यस्तै, ताइवानमा स्वतन्त्रता पक्षधर सत्तारूढ डेमोक्रेटिक प्रोग्रेसिभ पार्टी (डीपीपी) का लाई चिङते (विलियम लाई) राष्ट्रपतिमा विजयी भए । उनी नेतृत्वको डीपीपी ताइवान चीनबाट स्वतन्त्र हुनुपर्ने पक्षमा छ । चिनियाँ राष्ट्रपति सी चिनफिङले भने ताइवानलाई चीनमा गाभ्न अपरिहार्य भएको दोहोर्याउँदै आएका छन् ।यसै वर्ष भएको चुनावमार्फत मेक्सिकोले पहिलो महिला राष्ट्रपति पायो । सन् २०२४ को जुन २ मा भएको चुनावमार्फत मेक्सिको सिटीकी पूर्वप्रमुख ६१ वर्षीया क्लाउडिया सेइनबउम पार्दो राष्ट्रपतिमा निर्वाचित भइन् ।प्राकृतिक स्रोतका धनी इन्डोनेसिया र भेनेजुएलामा पनि यसै वर्ष चुनाव भयो । इन्डोनेसिया विश्वकै ठूलो मुस्लिम जनसंख्या रहेको देश हो । फेब्रुअरीमा भएको चुनावमा प्रबोओ सुविआन्तो राष्ट्रपतिमा चुनिए । अमेरिकालगायत पश्चिमा देशका लागि भने उनी टाउको दुखाइको विषय हुन् ।खासगरी अमेरिकाको ब्ल्याक लिस्ट मा रहेका पूर्वजर्नेल प्रबोवो सुबिआन्तोको लोकप्रियता अमेरिकी नेतृत्वका लागि टाउको दुखाइको विषय बनेको छ । सुहार्तो युगका जर्नेल सुबिआन्तोलाई मानवअधिकार दुरुपयोगको अभियोगका कारण अमेरिकाले भिसा दिन अस्वीकार गरेको थियो ।गत जुलाईमा भेनेजुएलामा भएको चुनाव भने निकै विवादित भयो । लामो समयदेखि राष्ट्रपति रहेका निकोलस मडुरो तेस्रो कार्यकालका लागि निर्वाचित भएको घोषणा गरियो । तर चुनावमा व्यापक धाँधली भएको र मतगणनाको तथ्यांक सार्वजनिक नगरिएपछि विरोध प्रदर्शन सुरु भयो ।राजधानी काराकस र अन्य सहरमा हजारौं प्रदर्शनकारीलाई तितरबितर पार्न प्रहरीले अश्रुग्यास र रबरको गोली प्रहार गरेको थियो । ह्युमन राइट्स वाचका अनुसार कम्तीमा २३ प्रदर्शनकारी मारिए । मडुरोले आफ्ना राजनीतिक विरोधीहरू र विदेशी शक्तिहरूलाई दक्षिण अमेरिकी देशलाई अस्थिर बनाउन खोजेको आरोप लगाउँदै विरोध प्रदर्शनको दोष लगाए । उनले पुनः मतगणना गर्ने र तथ्यांक सार्वजनिक गर्ने बताएका भए पनि हालसम्म गरिएको छैन ।त्यस्तै, यस वर्ष युरोपेली संसद्का ७ सय ५१ सिटका लागि चुनाव भयो । युरोपेली संघअन्तर्गतका करिब ४० करोड जनताले प्रतिनिधि चयन गरे । त्यसैगरी, दक्षिण कोरिया, न्युजिल्यान्ड, दक्षिण अफ्रिका, एल साल्भाडोर, माली, सेनेगल, इरानलगायतका देशमा पनि यसै वर्ष चुनाव भयो । हसिनाको बहिर्गमनबंगलादेशकी प्रधानमन्त्री शेख हसिना गत जनवरीमा भएको विवादास्पद चुनावमा विजयी भइन् । तर गत जुलाई र अगस्टमा विद्यार्थी नेतृत्वको देशव्यापी प्रदर्शन चर्केपछि भने ७७ वर्षीया हसिना देश छाड्न बाध्य भइन् । १६ वर्ष लामो शासन अन्त्य भएसँगै हसिनाले भारतमा निर्वासित जीवन बिताइरहेकी छन् ।उनको बहिर्गमनसँगै नोबेल पुरस्कार विजेता मुहम्मद युनुसको नेतृत्वमा अन्तरिम सरकार गठन भएको छ । पछिल्लो समय बंगलादेशले हसिनालाई फर्काउन पहल गरिरहेको छ । ढाकास्थित अन्तर्राष्ट्रिय अपराध न्यायाधिकरण (आईसीटी) ले हसिना र उनको कार्यकालका विभिन्न मन्त्री, सल्लाहकार, सैन्य अधिकारीलाई मानवता र नरसंहारविरुद्धको अपराध मुद्दामा पक्राउ पुर्जी पनि जारी गरिसकेको छ ।अगस्ट ८ मा पदभार ग्रहण गरेका युनुसले हसिना सरकारविरुद्धको आन्दोलनका क्रममा विद्यार्थी र मजदुरसहित करिब १ हजार ५ सय जनाको ज्यान गएको र १९ हजार ९ सय ३१ जना घाइते भएको दाबी गरेका थिए । हसिनाले भने युनुस नेतृत्वको अन्तरिम सरकारले बंगलादेशमा नरसंहार गरेको र हिन्दुहरूलगायत अल्पसंख्यकहरूको रक्षा गर्न असफल भएको आरोप लगाउँदै आएकी छन् । कोरियामा देखिएको जनताको शक्तिदक्षिण कोरियाका राष्ट्रपति युन सुक यओलले संकटकालीन मार्सल ल लागू गरेपछि उनीमाथि महाभियोग लगाइएको हो । राष्ट्रपति युनले दक्षिण कोरियासँगै विश्व समुदायलाई नै चकित पार्ने गरी डिसेम्बर ३ मा मार्सल कानुन लागू गरेका थिए । तर आफ्नो दल पिपुल्स पावर पार्टी (पीपीपी) सहितका राजनीतिक दल र जनताको विरोधपछि युन केही घण्टामा नै मार्सल कानुन फिर्ता गर्न बाध्य भए ।राष्ट्रपतिले मार्सल कानुन घोषणा गरेको केही समयमै दक्षिण कोरियाका राजनीतिक दल र सांसदहरूले युनको घोषणालाई तत्कालै गैरकानुनी र असंवैधानिक भएको बताए । युनकै दल पीपीपीका नेताहरूले समेत राष्ट्रपतिको कदम गलत भएको बताए । त्यसका साथै, विपक्षी दल डेमोक्रेटिक पार्टीका नेता ली जेम्यङले राष्ट्रपतिको घोषणाको विपक्षमा मतदानका लागि सांसदहरूलाई संसद्मा भेला हुन आह्वान गरे ।लगत्तै संसद्मा भएको मतदानमा सांसदहरूले राष्ट्रपतिको निर्णयको विपक्षमा मतदान गरे । संसद्मा उपस्थित सबै १ सय ९० सांसदहरूले मार्सल कानुनविरुद्ध मतदान गरेपछि राष्ट्रपति युनको घोषणा अमान्य घोषित भयो । ३ सय सदस्य रहेको संसद्को बहुमतले निर्णय गरेपछि राष्ट्रपति युन आफ्नो निर्णय उल्टाउन बाध्य भए ।दक्षिण कोरियाली संसद्ले राष्ट्रपति युन सुक यओलविरुद्धको महाभियोग प्रस्ताव पास गरिसकेको छ । महाभियोग प्रस्ताव पारित भएसँगै राष्ट्रपति युन पदबाट स्वतः निलम्बित भए । महाभियोगको अन्तिम निर्णय भने नौ सदस्यीय संवैधानिक अदालतले गर्नेछ । तीमध्ये ६ न्यायाधीश महाभियोगको पक्षमा रहेको खण्डमा राष्ट्रपति पद रिक्त हुनेछ । त्यसको ६० दिनभित्र नयाँ राष्ट्रपति चयनका लागि निर्वाचन हुने व्यवस्था छ ।युन निलम्बनमा परेसँगै प्रधानमन्त्री हान डक सु कार्यवाहक राष्ट्रपति भएका थिए । तर कार्यवाहक राष्ट्रपति हानले प्रमुख विपक्षी दल डेमोक्रेटिक पार्टीले मनोनीत गरेका न्यायाधीशलाई संवैधानिक अदालतमा नियुक्त गर्न अस्वीकार गरेपछि उनीविरुद्ध पनि संसद्ले महाभियोग पारित गरेको छ । सिरियामा असदको पतनसिरियामा २४ वर्षदेखि एकछत्र शासन गरिररहेका राष्ट्रपति बसर अल असद पनि यसै वर्ष देश छोडेर भाग्न बाध्य भए । सशस्त्र विद्रोहलाई दबाउने नाममा वर्षौंदेखि जनतामाथि नै बर्बर दमन गर्दै आएका असद विद्रोहीले राजधानी दमास्कस नियन्त्रणमा लिएसँगै भागेर रुसको मस्को पुगे ।सन् २०११ को विद्रोह दबाएयता असदले विद्रोहीको चुनौती सामना गर्दै आएका थिए । रुस र इरान उनको पक्षमा थियो भने अमेरिका विपक्षमा । दुवै पक्षले एकअर्कालाई परास्त गर्ने बहानामा सिरियाली बस्तीहरूमा बम हमला गर्दै आएका थिए । तर पछिल्लो समय विद्रोही प्रभावशाली भएपछि असद संकटमा परे ।टर्कीसँगको सीमा क्षेत्रमा पर्ने इडलिबमा मात्र कब्जा जमाएको इस्लामवादी हायात तहरिर अलसाम (एचटीएस) ले अलेप्पो, होम्स गर्दै दमास्कस नियन्त्रणमा लिएका हुन् ।सिरियामा एक दशकभन्दा लामो गृहयुद्धमा करिब पाँच लाख मानिसले ज्यान गुमाए । तीमध्ये ३० हजारभन्दा बढी त बालबालिका मात्रै छन् । करिब अढाई करोड जनसंख्या रहेको सिरियाका करिब आधा जनसंख्या कुनै न कुनै रूपमा विस्थापित भएको छ ।असद सन् २००० जुलाई १७ मा सिरियाको राष्ट्रप्रमुख बनेका हुन् । सन् २००० जुन १० मा पिता हाफिज अलअसदको मृत्यु भएकै दिन संविधान संशोधन गरेर राष्ट्रपति बन्न पाउने न्यूनतम उमेर ४० वर्षको साटो ३४ वर्ष बनाउँदै असदलाई राष्ट्रपति बन्ने बाटो खुला गरिएको थियो । सुधारवादी नेताका रूपमा परिचित असद कालान्तरमा विरोधीलाई दबाउने बहानामा तानाशाह बने ।दक्षिण कोरिया र अजरबैजानमा विमान दुर्घटनावर्षको अन्त्यतिर दक्षिण कोरिया र अजरबैजानमा ठूला विमान दुर्घटनामा परे । थाइल्यान्डको राजधानी बैंककबाट १ सय ७५ यात्रुसहित उडेको जेजु एयरको जहाज दक्षिण कोरियाको मुआन विमानस्थलमा अवतरण गर्ने क्रममा आइतबार बिहान दुर्घटना भयो ।दुर्घटनामा चालक दलका चार सदस्यसहित १ सय ७९ जनाको मृत्यु भयो । चालकदलका ६ सदस्यमध्ये जहाजको अन्तिम सिटमा रहेका दुई क्याबिन क्रुको भने ज्यान जोगियो । अमेरिकी बोइङ ७३७८०० द्वारा सञ्चालित जेजु एयरको उडान नम्बर२२१६ को विमानको अवतरणका क्रममा पांग्रा (ल्यान्डिङ गियर) नखुलेका कारण दुर्घटना भएको अनुमान गरिएको छ ।त्यस्तै, अजरबैजानको एउटा यात्रुवाहक विमान बुधबार कजाकस्तानमा दुर्घटनामा पर्यो । ६२ यात्रु र ५ जना चालकदलका सदस्यहरू रहेको जहाज कजाकस्तानको अक्ताउ क्षेत्र नजिकै खसेको हो । दुर्घटनामा ३८ जनाको ज्यान गएको थियो । विमान अजरबैजानको राजधानी बाकुबाट चेचन्याको ग्रोज्नीतर्फ गइरहेको विमानमा अजरबैजानका ३७, रुसका १६ कजाकस्तानका ६, किर्गिस्तानका ३ यात्रु थिए ।चेचन्यामा अवतरणको प्रयास गर्ने क्रममा रहेको विमान क्यास्पियन सागरतर्फ मोडिएर कजाकस्तानतर्फ जाँदै गर्दा दुर्घटना भएको थियो । विमानमा रुसी हवाई प्रतिरक्षा प्रणालीबाट प्रहार भएको अमेरिकाको दाबीपछि रुसी राष्ट्रपति भ्लादिमिर पुटिनले माफी मागेका थिए ।पश्चिम एसिया र युक्रेनमा युद्धप्यालेस्टिनी विद्रोही समूह हमास र इजरायलबीच अघिल्लो वर्ष सुरु भएको युद्ध यस वर्ष पनि जारी रह्यो । हमासले सन् २०२३ अक्टुबर ७ मा दक्षिणी इजरायलमा आक्रमण गरेसँगै दुई पक्षबीच युद्ध सुरु भएको थियो । तर हमासको समर्थनमा उत्रिएपछि लेबनानी समूह हिजबुल्लाह र इजरायल पनि युद्धमा होमिएका थिए ।इजरायल र हेजबुल्लाह भने करिब १४ महिनापछि युद्धविराम गरेका छन् । युद्धविराम अनुसार इजरायली सेना ६० दिनभित्र लेबनानबाट फिर्ता हुने तथा इजरायल र हेजबुल्लाह दुवैले लेबनानइजरायलबीचको अनौपचारिक सीमा ब्लु लाइन र लिटानी नदीबाट करिब ३० किलोमिटर पर रहन सहमत भएका हुन् ।हमास र इजरायलबीच भने युद्ध जारी छ । सन् २०२३ अक्टोबर ७ मा हमासले गरेको आक्रमणमा १ हजार २ सय जनाको ज्यान गएको थियो । त्यसका साथै, हमासले इजरायली भूमिबाट २ सय ५१ जनालाई अपहरण गरेर लगेको थियो । तीमध्ये वार्ताका लागि सयभन्दा बढी बन्धक रिहा गरिएको छ भने केहीलाई इजरायली सेनाले मुक्त गरिसकेको छ । अझै हमासको नियन्त्रणमै रहेका ९६ मध्ये ६२ जना जीवितै रहेको इजरायली अधिकारीहरूको अनुमान छ ।१४ महिना लामो युद्धका क्रममा गाजामा कम्तीमा ४६ हजार जनाले ज्यान गुमाइसकेका छन् । गाजास्थित स्वास्थ्य अधिकारीहरूका अनुसार मारिनेमध्ये अधिकांश महिला र बालबालिका छन् । १ लाख ७६ हजारभन्दा बढी घाइते भइसकेका छन् । करिब ११ हजार हराइरहेको जनाइएको छ ।त्यस्तै, रुसयुक्रेनबीच करिब तीन वर्षदेखि युद्ध जारी छ । रुसले सन् २०२२ फेब्रुअरी २४ मा युक्रेनमाथि आक्रमण सुरु गरेको हो । रुसले केही सातामै युक्रेनमाथि पूर्ण नियन्त्रण कायम गर्ने अनुमान गरिएको थियो । तर यस अवधिमा रुस आफ्नो लक्ष्यमा पुग्न असफल मात्र भएको छैन, युक्रेनी सेनाले कडा टक्कर पनि दिइरहेको छ ।पछिल्लो समय भने रुसी राष्ट्रपति भ्लादिमिर पुटिनले युक्रेनीहरूलाई हतियार उपलब्ध गराउने देशहरूमा समेत आक्रमण गर्ने धम्की दिन थालेका छन् । त्यसका साथै रुसी सेनाले पछिल्लो समय युक्रेनका ऊर्जा पूर्वाधारलाई लक्ष्य गरी ठूला आक्रमणहरू गरेको छ ।पुटिनको चुनावी नाटकअमेरिका र उसका सहयोगी देशसँगको सम्बन्ध थप चिसिइरहेका बेला रुसले गत मार्च १५ देखि १७ सम्म राष्ट्रपतीय चुनाव गर्यो । चुनावबाट रुसी राष्ट्रपति भ्लादिमिर पुटिन आगामी ६ वर्षे कार्यकालका लागि चुनिए । नाममात्रका प्रतिद्वन्द्वी रहेको चुनावको नतिजासँगै पुटिन सन् २०३० सम्म सत्तामा रहनेछन् ।पछिल्लो पटक २०१८ मा निर्वाचित भएका पुटिनले २०२१ मा थप दुई कार्यकाल राष्ट्रपति बन्न बाटो खुला गर्ने कानुन ल्याएका थिए । जसका कारण उनी सन् २०३६ सम्म राष्ट्रपति हुन पाउने कानुनी बाटो खुला छ ।रुसी राष्ट्रपतीय चुनावलाई युक्रेनमाथि आक्रमण गर्ने पुटिनको निर्णयप्रतिको जनमतसंग्रहका रूपमा पनि हेरिएको थियो । चुनावी नतिजाले पुटिनको लोकप्रियता खस्किएको देखिएको छ । युक्रेनमाथि पूर्ण रूपको आक्रमण सुरु गर्ने पुटिनको निर्णय भने केही हदसम्म प्रत्युत्पादक पनि देखिएको छ । यसले विध्वंसकारी परिणामहरू निम्त्याएको छ र रुसले पनि ठूलो संख्यामा हातहतियार, सैन्य शक्ति र आर्थिक नोक्सानी बेहोरेको छ । भारतक्यानडा तनावगत अक्टोबरमा क्यानडाले सिख कार्यकर्ताको हत्यामा भारतीय एजेन्ट संलग्न रहेको आरोप लगाएपछि दुई देशबीच तनाव चर्कियो । क्यानडाली अधिकारीहरूले आफूहरूसँग भारतीय सरकारी एजेन्टहरूले क्यानडाको राष्ट्रिय सुरक्षालाई खतरामा पार्ने गतिविधिहरूमा भाग लिएको प्रमाणहरू रहेको बताएका थिए ।संघीय रोयल क्यानेडियन माउन्टेड पुलिसले भारतीय एजेन्टहरूले क्यानडामा गम्भीर आपराधिक गतिविधिमा भाग लिएको प्रमाण फेला पारेको, जनाएको थियो ।यसअघि क्यानडाका प्रधानमन्त्री जस्टिन ट्रुडोले सन् २०२३ मा क्यानडा सरकारले भारत र प्रमुख क्यानडाली सिख पृथकतावादी नेता हरदीप सिंह निज्जरको हत्याको सम्भावित सम्बन्धबारे छानबिन गरिरहेको बताएपछि दुई देशबीचको सम्बन्ध चिसिएको थियो । उक्त मुद्दामा आफ्नो संलग्नता अस्वीकार गरेको भारत ट्रुडोप्रति निकै रुष्ट बन्यो ।गत अक्टोबरमा अर्को आरोप सार्वजनिक भएपछि क्यानडाले ६ जना भारतीय कूटनीतिक र कन्सुलर कर्मचारीलाई देश छाड्न आदेश दिएको थियो । विदेश मामिलामन्त्री मेलानी जोलीले निज्जर मामलामा केहीलाई चासोका व्यक्ति का रूपमा हेरिएको बताएकी थिइन् ।क्यानडा सरकारको कदमपछि भारतले पनि ६ जना क्यानडाली कन्सुलर कर्मचारीलाई देश छाड्न आदेश दिएको थियो । अनुसन्धानको बहानामा राजनीतिक लाभका लागि भारतलाई जानाजान बदनाम गर्ने रणनीति हो, क्यानडाको आरोप अस्वीकार गर्दै भारतको विदेश मन्त्रालयद्वारा जारी विज्ञप्तिमा उल्लेख छ ।"
सूर्यदर्शन सहकारी ठगीमा थुनछेक बहस सुरु,"(पोखरा)सूर्यदर्शन सहकारी ठगी प्रकरणमा पक्राउ परेका रास्वपा सभापति एवं गोर्खा मिडिया नेटवर्क प्रालिका पूर्वप्रबन्ध निर्देशक रवि लामिछाने, गोर्खा मिडियाकै पूर्वउपाध्यक्ष एवं पूर्वडीआईजी छविलाल जोशीलगायत सात जनाको मुद्दामा मंगलबार जिल्ला अदालतमा थुनछेक बहस सुरु भएको छ । जिल्ला न्यायाधीश नीतिज राईको इजलासमा लामिछाने, जोशीका साथै रामबहादुर खनाल, लीला पछाई, कृष्णबहादुर गुरुङ, मीना गुरुङ र आरती गुरुङको बयान सकिएपछि थुनछेक बहस सुरु गरिएको हो । प्रतिवादीमध्ये आरती गुरुङको अन्तिम बयान मंगलबार सकिएको थियो । त्यसपछि सातै जना प्रतिवादीका हकमा जिल्ला सरकारी वकिल कार्यालयका तर्फबाट बहस सुरु भएको हो । पहिलो दिन कार्यालयकी सहायक जिल्ला न्यायाधिवक्ताद्वय शान्तिदेवी शर्मा र सुजाता पौडेलले बहस गरे । उनीहरूले प्रहरीको अनुसन्धान प्रतिवेदन, पोखरा महानगरपालिकाको वित्तीय विश्लेषण प्रतिवेदन, संसदीय छानबिन विशेष समितिको प्रतिवेदनसमेतका आधार, कारण र प्रमाणबाट सातै जना प्रतिवादीलाई फौजदारी कार्यविधि संहिता, २०७४ को दफा ६७ बमोजिम पुर्पक्षका लागि थुनामा पठाउने आदेश जारी गर्नुपर्ने तर्क गरे । बुधबार क्रमैसँग सरकारी वकिलको बहस हुने र त्यसपछि जाहेरवालाका तर्फका कानुन व्यवसायी र त्यसपछि प्रतिवादीतर्फका कानुन व्यवसायीले बहस गर्ने कास्की जिल्ला अदालतका स्रेस्तेदार राजन खनालले जानकारी दिए । थुनछेक बहसका क्रममा सरकारी वकिलले सबै प्रतिवादीका हकमा सजायको मागदाबीअनुसार बहस गरेका छन्, उनले भने, प्रतिवादीको दाबीअनुसार व्यक्तिपिच्छे थुनछेक आदेश आउन सक्छ । स्रेस्तेदार खनालका अनुसार महान्यायाधिवक्ताको कार्यालयबाट नायब महान्यायाधिवक्ता सञ्जीवराज रेग्मी र उपन्यायाधिवक्ता प्रकाश गौतम, उच्च सरकारी वकिल कार्यालयका सहन्यायाधिवक्ता विष्णुराज गौली, जिल्ला न्यायाधिवक्ता कमला काफ्ले र सहायक जिल्ला न्यायाधिवक्ता विपिनराज तिवारीले बहस गर्नेछन् । थुनछेकमा लाग्ने समय प्रतिवादीले कति संख्यामा कानुन व्यवसायी राखेका छन् भन्नेमा भर पर्छ, स्रेस्तेदार खनालले भने, इजलासले पनि छिटो सक्ने गरी बहस व्यवस्थापन गर्न सक्छ । इजलासले कति समयसम्म त्यो बहसलाई सुन्छ, उही कुरा दोहोरिराख्यो भने इजलासले व्यवस्थित गर्ने ढंगले सोच्ला । यति नै दिनमा सकिन्छ भन्न सकिँदैन । कास्की प्रहरीको हिरासतमा रहेका मध्ये लामिछाने, जोशी, पछाई र खनाललाई सहकारी ठगी, संगठित अपराध र सम्पत्ति शुद्धीकरणमा मुद्दा चलाइएको छ भने मीना गुरुङ, कृष्णबहादुर गुरुङ र आरती गुरुङको हकमा सहकारी ठगीमा मात्रै अभियोग बुझाइएको छ । २०६५ असार १ मा तदर्थ सञ्चालक समिति गठन हुँदा मीना अध्यक्ष थिइन् । उनी गण्डकी प्रदेशसभाको पहिलो कार्यकालमा एमालेबाट समानुपातिक सांसद थिइन् । तदर्थ समितिमा उपाध्यक्ष रहेका कृष्णबहादुर उनका बुबा हुन् ।सूर्यदर्शन सहकारी ठगी प्रकरणमा प्रतिवादी बनाइएका मध्ये अन्य ९ जना पुर्पक्षका लागि विभिन्न जिल्लाका कारागारमा छन् । २०८० असोज १८ मा १९ जनाविरुद्ध कास्की जिल्ला अदालतमा मुद्दा दर्ता भएकामा पक्राउ परेका कैलाशकुमार दर्लामी, कुमार रम्तेल, प्रमोद भट्टराई, अनुज नकर्मी, शिवबहादुर गुरुङ र भवीश्वर अर्याल पुर्पक्षका लागि कास्की कारागारमा छन् । गत पुस ७ मा पूरक अभियोग दर्ता गर्दाका ४४ प्रतिवादीमध्ये बागलुङको ढोरपाटन नगरपालिकाका प्रमुख देवकुमार नेपाली बागलुङ र पोखरामा रहेको इमेज सहकारीको बचत अपचलनको अभियोगमा पुर्पक्षका लागि बागलुङ कारागारमा थुनामा छन् । सूर्यदर्शनको पूर्वउपाध्यक्षसमेत रहेका उनीविरुद्ध कास्की अदालतमा पनि सहकारी ठगी कसुरमा मुद्दा चलेको छ । सुप्रिम सहकारी ठगीको अभियोगमा रूपन्देही कारागारमा पुर्पक्षमा थुनामा रहेका ओमप्रकाश गुरुङ पनि सूर्यदर्शन ठगीमा जोडिएका छन् । सूर्यदर्शनसँगै जोडिएका लीलाबहादुर गुरुङ नख्खु कारागारमा पुर्पक्षमा थुनामा छन् । उनीविरुद्ध ललितपुरको कल्याण उपकार सहकारीको बचत अपचलनको अभियोगमा पनि मुद्दा चलिरहेको छ ।पुर्पक्षका लागि कास्की कारागारमा रहेका दर्लामी २०७४ असोज ३ यता सूर्यदर्शन सहकारीमा दुईपल्ट उपाध्यक्ष भएका थिए । रामेछापको लिखु तामाकोशी७ का उनी गएको स्थानीय तहको निर्वाचनमा माओवादी केन्द्रबाट निर्वाचित वडाध्यक्ष हुन् । गोर्खा मिडियासहित जीबी राई समूहका विभिन्न कम्पनीमा ऋण प्रवाहलगायतका निर्णयमा उनी संलग्न रहेको अभियोगपत्रमा उल्लेख छ । सहकारीको बिगो दाबी गरिएको १ अर्ब ५१ करोड ४० लाख १९ हजार १ सय ९४ रुपैयाँमा सामूहिक दायित्वसहित उनको व्यक्तिगत दायित्व ७१ लाख रुपैयाँ मागदाबी गरिएको छ । उनले बयानका क्रममा २०७८ फागुन ८ मा राजीनामा स्वीकृत भएको बताए पनि सहकारी रजिस्ट्रारको कार्यालयमा उनको राजीनामा स्वीकृत भएको भेटिएको थिएन । उनले २०७९ माघ ९ मा सूर्यदर्शन सहकारीको बैठकमा उपाध्यक्षको हैसियतमा उपस्थित भएर काठमाडौंको हाम्रो नयाँ कृषि सहकारी संस्था लिमिटेडसँग एकीकरणका लागि स्वीकृति लिनेसम्बन्धी निर्णयमा समेत हस्ताक्षर गरेका छन् । उनलाई न्यायाधीश रामचन्द्र शर्माको इजलासले २०८० पुस १६ मा पुर्पक्षका लागि कारागार चलान गरेको थियो ।रम्तेल भने गोर्खा मिडिया नेटवर्कका सेयरधनी तथा खाता सञ्चालक हुन् । उनी जीबी राई समूहका सबै सहकारी र कम्पनीमा जोडिएका छन् । गोर्खा मिडियामा उनको १७ प्रतिशत सेयर छ । लामिछानेले ग्यालेक्सी टीभी छाड्ने बेला बिक्री गरेको सेयर उनले सकारेका थिए । रम्तेल नेपालगन्जको समानता सहकारीको सचिव, बुटवलको सुप्रिम सहकारीको सचिव, चितवनको सानो पाइला सहकारीको पूर्वकोषाध्यक्ष, काठमाडौंको स्वर्णलक्ष्मी सहकारीको कोषाध्यक्ष र वीरगन्जको सानो पाइला सहकारीको कोषाध्यक्षसमेत हुन् । उनले विभिन्न मितिमा २ करोड रुपैयाँ ऋण लिएको कागजात भेटिए पनि उक्त ऋणका लागि ऋण समिति एवं सञ्चालक समितिबाट निर्णय भएको देखिँदैन । रम्तेलका हकमा प्रमाण ऐन, २०३१ को दफा १४ बमोजिम सहकारी संस्थाबाट संकलन भएको कर्जा अभिलेख रजिस्टर (जीबी र रविलाई ऋण दिएको अभिलेख) प्रमाणका रूपमा लिनुपर्ने अभियोगपत्रमा उल्लेख छ । कम्पनी रजिस्ट्रारको कार्यालयमा झूटा विवरण पेस गरी सेयर हस्तान्तरण गरेको प्रमाणसमेत अभियोगपत्रसँगै बुझाइएको छ । सूर्यदर्शनबाट अपचलन गरी गोर्खा मिडिया नेटवर्क प्रालिमा लगिएको ५ करोड ६१ लाख रुपैयाँ जीबी राई, छविलाल जोशी, रवि लामिछाने, कुमार रम्तेलसहित १२ जनाबाट असुल गर्नुपर्ने अभियोगपत्रमा उल्लेख छ । सामूहिकबाहेक व्यक्तिगत रूपमा रम्तेलको बिगो २ करोड रुपैयाँ दाबी गरिएको छ । उनलाई न्यायाधीश केशव बाँस्तोलाको इजलासले २०८० असोज १९ मा पुर्पक्षका लागि कारागार चलान गरेको थियो । पोखरामा मोटर पार्ट्सको व्यवसाय गर्दै आएका नकर्मी सूर्यदर्शनका पूर्वसचिव हुन् । उनको कार्यकालमा ७१ करोड २७ लाख ७५ हजार ४ सय ९३ रुपैयाँ हिनामिना भएको प्रहरी अनुसन्धानमा देखिएको छ । उक्त रकम अन्य प्रतिवादीसँगै नकर्मीले सामूहिक रूपमा बहन गर्नुपर्ने दायित्वभित्र राखिएको छ । उनलाई न्यायाधीश हरिप्रसाद कोइरालाको इजलासले २०८१ भदौ ५ मा पुर्पक्षका लागि कारागार चलान गरेको थियो । एमालेनिकट युवा संघका केन्द्रीय उपमहासचिव शिवबहादुर गुरुङ सूर्यदर्शनको सञ्चालक समितिका पूर्वसदस्य हुन् । सहकारी ठगीमा उनलाई सामूहिक दायित्वबाहेक व्यक्तिगत रूपमा १७ करोड ८ लाख ५ हजार २ सय ४९ रुपैयाँ बिगो मागदाबी गरिएको छ । पोखरा४ नालाको मुखमा सूर्यदर्शन सहकारीले खरिद गरेको घर उनका नाममा सारिएको थियो । उक्त घर धितो राखेर सहकारीले राष्ट्रिय सहकारी बैंकबाट ऋणसमेत लिएको थियो । सूर्यदर्शनको कारोबार बन्द भएपछि १ करोड ९२ लाख रुपैयाँ बराबर मूल्य कायम गरी उक्त घरजग्गा गत असार ३१ मा राष्ट्रिय सहकारी बैंक लिमिटेडका नाममा कायम भएको छ । सहकारीको बचत अपचलन गरी गुरुङले हाउजिङमा लगानी गरेको, ९ वटा घर बनाएर लाभ लिएको अभियोगपत्रमा उल्लेख छ । २०८० असार २ मा उनले सूर्यदर्शन सहकारीका तर्फबाट गोर्खा मिडियाका अध्यक्ष जीबी राईसँग एक करारनामा कागजमा हस्ताक्षर गरेका थिए । उक्त सम्झौता कागजमा गोर्खा मिडियाको मूल्यांकन १ अर्ब २५ करोड रुपैयाँ रहेको र गोर्खा मिडियाद्वारा सञ्चालित ग्यालेक्सी फोरके टेलिभिजनमा सूर्यदर्शनका सदस्यहरूको ३० करोड रुपैयाँ बराबरको बचत रकम सेयरबापत सुरक्षण गरिएको उल्लेख छ । उक्त लिखतको रोहवरमा सञ्चालक समिति अध्यक्ष थानबहादुर बुढा मगरले समेत दस्तखत गरेको देखिन्छ । उनलाई न्यायाधीश वसन्तजंग थापाले २०८० पुस १८ मा पुर्पक्षका लागि कारागार चलान गर्ने आदेशमा उक्त लिखतबारे उल्लेख गरेका छन् । सूर्यदर्शन सहकारीका सञ्चालक समिति सदस्य भवीश्वर अर्याल जीबी राई समूहले सञ्चालन गरेका ६ वटा सहकारी, उनका कम्पनीको सफ्टवेयर व्यवस्थापनको काम गर्थे । डिजिटल अभिलेखको जिम्मा उनैको हुन्थ्यो । अन्तरसहकारी रकमान्तर गर्न उनी सघाउँथे । छविलाल जोशीको घरमा रहेको नेचर हर्ब्सको कार्यालयमा हार्ड डिस्क भेटिएपछि प्रहरीले सफ्टवेयर विश्लेषणमा उनको सहयोग लिएको थियो । उनी पदमा रहँदा ५३ करोड १५ लाख १० हजार ५ सय ८७ रुपैयाँ हिनामिना भएको देखिन्छ । व्यक्तिगत दायित्वतर्फ १५ लाख ५१ हजार रुपैयाँ बिगो मागदाबी गरिएको छ । उनलाई शिवबहादुर गुरुङसँगै पुर्पक्षका लागि कारागार चलान गरिएको थियो । सूर्यदर्शनका सञ्चालक समिति सदस्य प्रमोद भट्टराई रहेको अवधिमा गोर्खा मिडियामा १ करोड ८३ लाख ५ हजार रुपैयाँ गएको देखिन्छ । उक्त बिगो उनीसहित सामूहिक रूपमा असुलउपर गर्नुपर्ने अभियोगपत्रमा छ । उनलाई न्यायाधीश रामचन्द्र शर्माको इजलासले २०८० माघ २९ मा पुर्पक्षका लागि कारागार चलान गरेको थियो । उनी २०७८ कात्तिक ९ यता दुई कार्यकाल सञ्चालक समिति सदस्य भएका थिए । सहकारीमा रकम हिनामिना हुनुमा उनी पनि जिम्मेवार देखिएको अभियोगपत्रमा उल्लेख छ ।कास्की कारागारमा पुर्पक्षका लागि थुनामा रहेका ६ जनाविरुद्ध यसअघि सहकारी ठगीमा मात्रै मुद्दा चलेको थियो । न्यायाधीशले किटानी जाहेरी दरखास्त, घटना विवरण कागज, खानतलासी बरामदी मुचुल्का, प्रतिवादीले अदालतमा गरेको बयान, लेखा परीक्षक सागर भण्डारीको कागज, सहकारीको वित्तीय स्थितिका सम्बन्धमा पोखरा महानगरपालिकाको विश्लेषणात्मक प्रतिवेदनसमेतका आधार, कारण र प्रमाणबाट फौजदारी कार्यविधि संहिता, २०७४ को दफा ६७ बमोजिम पुर्पक्षका लागि थुनामा पठाउने आदेश गरेका थिए । दफा ६७ को उपदफा (१) (ख) बमोजिम तीन वर्षभन्दा बढी कैदको सजाय हुन सक्नेअन्तर्गतको कसुरको अभियोग लागेको अभियुक्त तत्काल प्राप्त प्रमाणबाट कसुरदार देखिने भए वा कसुरदार हो भन्ने विश्वास गर्ने कुनै मनासिव आधार भए अदालतले त्यस्तो अभियुक्तलाई कारण खुलाई पुर्पक्षका लागि थुनामा राख्ने प्रावधान छ । थप अभियोग लैजाने क्रममा यी ६ जनाविरुद्ध पुस ५ मा संगठित अपराधमा समेत मुद्दा चलाइएको छ र बिगोसमेत बढाइएको छ । यसअघि १ अर्ब ३५ करोड बिगो माग गरिएकामा थप अभियोग लैजाने क्रममा १ अर्ब ५१ करोड ४० लाख १९ हजार १ सय ९४ रुपैयाँ बिगो माग गरिएको छ । उक्त रकम हिनामिना एवं अपचलन गरी सहकारी ठगी गरेको तथ्य अनुसन्धानबाट सप्रमाण पुष्टि हुने भन्दै सहकारी ऐन, २०७४ बमोजिम कारबाहीको माग गरिएको छ । आपराधिक समूहको लाभका लागि आपराधिक समूहसँग मिलेर उक्त समूहको सदस्य भई जानीजानी सहकारीको बचत रकम अपचलन गरेकाले संगठित अपराध निवारण ऐन, २०७० बमोजिम पनि कारबाही गर्नुपर्ने अभियोगपत्रमा छ । उनीहरूलाई सहकारी ऐन, २०७४ को दफा १२४ को उपदफा (१) को (घ) तथा (घ) (६) बमोजिम सजाय गरी उपदफा (१) को (घ) बमोजिम कुल बिगोबमोजिम जरिवाना गर्नुपर्ने र संगठित अपराधतर्फ संगठित अपराध निवारण ऐन, २०७० को दफा ९ (क) र (ग) बमोजिम सजाय हुनुपर्ने माग गरिएको छ । रवि लामिछानेविरुद्ध पनि सहकारी ठगी र संगठित अपराधमा यिनै दफा आकर्षित छन् । उनीसहित जीबी राई, छविलाल जोशी, लीला पछाई र रामबहादुर खनालविरुद्ध सम्पत्ति शुद्धीकरणमा पनि मुद्दा चलेको छ । सम्पत्ति शुद्धीकरणमा १५ वर्षसम्म सजाय र बिगोको दोब्बर जरिवाना मागदाबी गरिएको छ ।"
संविधान संशोधनको चर्चाले नजिकिँदै मधेशकेन्द्रित दल,"काठमाडौं (कास) सत्तारूढ कांग्रेस र एमालेले संविधानमा संशोधन गृहकार्य सुरु गरेपछि मधेशकेन्द्रित दलहरू पनि नजिकिन थालेका छन् । दुई ठूला दल संविधान संशोधनमा जुट्दा यसअघिका आन्दोलनबाट प्राप्त राजनीतिक र संवैधानिक उपलब्धि गुम्ने हो कि भन्ने संशयसाथ मधेशकेन्द्रित दलहरूले छलफल गर्न थालेका छन् ।टुक्राटुक्रामा विभाजित मधेशकेन्द्रित दलका नेताहरू धेरैपछि मंगलबार एउटै मञ्चमा देखिए । उनीहरू सबैले संविधान संशोधनका कारण उपलब्धि गुम्न नदिन एकता, सहकार्य वा मोर्चाबन्दी गर्नुपर्ने परिस्थिति आएको बताएका छन् । मधेशी एकता समाज संस्थाले आयोजना गरेको कार्यक्रममा नेताहरूले समावेशिताका पक्षधर दलहरू विभाजित र कमजोर भएको मौका ठूला दलले छोप्न खोजेको टिप्पणी गरे । दुई ठूला दलले निर्वाचन प्रणाली संशोधन गरेर समानुपातिक, समावेशी प्रतिनिधित्वको व्यवस्था खोस्न खोजेको पनि उनीहरूले बताए । राष्ट्रिय मुक्ति पार्टीका अध्यक्ष राजेन्द्र महतोले २०७२ मा तीन दलका तीन नेता मिलेर नश्लीय संविधान ल्याएको उल्लेख गर्दै अहिले गर्न खोजिएको संशोधन थप नश्लीय ढंगको हुने आशंका व्यक्त गरे । त्यसलाई रोक्नका लागि मधेशी, आदिवासी, जनजातिसहितका शक्तिहरू मिल्नुको विकल्प नरहेको उनको भनाइ छ । जनता प्रगतिशील पार्टीका अध्यक्ष हृदयेश त्रिपाठीले मधेशकेन्द्रित दलहरूबीच लचिलो गठबन्धन गर्नुपर्ने प्रस्ताव राखे । धेरै पटक एकता गरेर देखिसक्यौं, कुनै सफल भएन । अवसरवादी चरित्रले पार्टीहरू विभाजित भए, उनले भने, अब एकताको कुरा नगरौं । तर मुखैमा आइसकेको चुनौती सामनाका लागि सहकार्य गरौं । संविधान संशोधन गरेर दुई दलीय व्यवस्थामा लैजाने लोकतन्त्रविरोधी प्रयास भइरहेको उनको टिप्पणी गरे । जनता समाजवादी पार्टी नेपालका उपाध्यक्ष राजकिशोर यादवले मधेशकेन्द्रित दलहरू एक ठाउँमा आउनुपर्ने बाध्यता बन्दै गएको बताए । उनले त्यसका लागि आफ्नो पार्टी तयार रहेको जनाए । लोकतान्त्रिक समाजवादी पार्टीका नेता अनिल झाले पनि मधेशी शक्ति एक नभए प्राप्त उपलब्धि गुम्ने खतरा रहेको बताए । जनमत पार्टीका नेता एवं प्रवक्ता शरदसिंह यादवले संविधान संशोधन मधेशको विपक्षमा हुने देखिएकाले त्यसलाई रोक्न सहकार्य आवश्यक रहेको बताए । जनता समाजवादी पार्टीका महासचिव इस्तियाक राईले अब आफूआफूबीचमा आरोपप्रत्यारोपको बेला नरहेको उल्लेख गर्दै मुद्दालाई हेरेर दलहरू एक ठाउँमा आउनुपर्नेमा जोड दिए । प्रतिनिधिसभाका स्वतन्त्र सांसद अमरेशकुमार सिंहले मधेशको राजनीतिमा त्याग र निष्ठा हराएको उल्लेख गरे । परिवारवाद र सत्तावाद कारण मधेशकेन्द्रित दलहरूले मधेशवादको अन्त्य गरेको उनको भनाइ थियो । कार्यक्रममा नागरिक समाजका प्रतिनिधिहरूले पनि मधेशकेन्द्रित दलहरूबीच सहकार्य जरुरी रहेको बताएका थिए ।"
'उदारवादी' पार्टी गठन गर्दै रावल,"(काठमाडौं) र अर्जुन शाह (धनगढी)पार्टी हितविपरीत गतिविधि गरेको आरोपमा एमालेबाट निष्कासनमा परेका पूर्वउपाध्यक्ष भीम रावलले कम्युनिस्ट र उदारवादी विचारधारा समेट्ने गरी नयाँ पार्टी गठन गर्ने तयारी थालेका छन् । तीन दशकभन्दा लामो समय एमालेको राजनीति गरेका उनी अब भने गैरकम्युनिस्ट पार्टी बनाउने योजनामा छन् । एमाले अध्यक्ष केपी शर्मा ओलीसँग लामो समयदेखि फरक मत राख्दै आएका रावलले २०७८ मा भएको दसौं महाधिवेशनमा अध्यक्षमा प्रतिस्पर्धा गरेका थिए । त्यसपछि कुनै जिम्मेवारीमा नरहेर पनि उनले निरन्तर फरक मत राखेका थिए । नवौं महाधिवेशनबाट उपाध्यक्षमा निर्वाचित भएका उनी दूरी बढ्नुअघि ओलीसँग निकट रहेर संविधान निर्माण र शान्ति प्रक्रियाका काममा सक्रिय भएका थिए । पछिल्लो समय विवादास्पद व्यवसायी मीनबहादुर गुरुङको दानबाट केन्द्रीय कार्यालय बनाउने निर्णय पार्टीले गर्दा पनि उनले आपत्ति जनाएका थिए । त्यसमा पार्टीले स्पष्टीकरण सोध्दा उनले जवाफ दिएनन् । त्यसपछि रावललाई गत साताको सचिवालय बैठकबाट संगठित सदस्यसमेत नरहने गरी एमालेले कारबाही गरेको हो ।रावलले अब देशभक्त समाजवादी पार्टी बनाउने सोचमा रहेको निकटस्थ नेतालाई बताएका छन् । त्यसअघि कस्तो पार्टी बनाउनेबारे पूर्वबाट सुझाव संकलन र एमाले अध्यक्ष ओलीको निरंकुश र तानाशाही प्रवृत्तिको भन्डाफोर गर्नुपर्छ, उनको भनाइ छ । रावलको नयाँ पार्टी गठनमा एमालेको चिनिएका नेता सहभागी हुन्छन् कि हुँदैनन् भन्ने टुंगो लागेको छैन । एमालेमा रहेका असन्तुष्ट नेता, विगतमा कांग्रेससँग जोडिएर अलग भएका र असन्तुष्ट बनेका नेता समेटेर पार्टी बन्छ, रावल निकट एक नेताले भने, तर अहिले पार्टीको नाम, विचारधारा, कार्यदिशा तय भइसकेको छैन । नयाँ पार्टी गठन गर्न लागेको चर्चाका बीच रावलले बुधबार पत्रकार सम्मेलन गरेर आफ्नो आगामी राजनीतिक योजनाबारे स्पष्ट पार्ने बताएका छन् । रावलको गृहजिल्ला अछामका एमाले सचिवालय सदस्य एवं संगठन विभाग प्रमुख प्रकाश शाहले नयाँ पार्टी गठनलगायतका तयारीमा छलफल भइरहेको बताए । बाहिर चर्चामा आएजस्तो बुधबार नै पार्टी गठनको घोषणा भने हुने होइन । तर देशव्यापी रूपमा सञ्चालन हुने छलफल र परामर्शपछि चाँडै उहाँ ठोस निष्कर्षमा पुग्नुहुन्छ । रावलको नेतृत्वमा सबै विचार समूहका देशभक्त अटाउने पार्टी गठन हुने उनको भनाइ छ । कम्युनिस्ट पार्टी नामको अर्को पार्टीको औचित्य छैन, उनले भने । रावलसँग भेट गरेका नेताहरू भने पार्टी गठनको तयारीमा लागिसकेको दाबी गर्छन् । सोमबार सुदूरपश्चिम प्रदेशसभामा स्वतन्त्र सांसद डडेलधुराका तारा जोशी र अहिले बीपी कांग्रेसमा उपसभापति रहेका डडेलधुरा कांग्रेसका पूर्वसभापति कर्ण मल्लले रावलसँग भेटघाट गरेका थिए । उहाँले सबै विचार समूहका व्यक्ति अटाउन सक्ने पार्टी गठनको योजना सुनाउनुभएको छ, सुदूरपश्चिम प्रदेशसभाका पूर्वसदस्यसमेत रहेका मल्लले भने, उहाँ जत्तिकै उचाइ र देशभक्त नेताको पहिचान भएका नेताले आह्वान गरेमा साथ दिने सवालमा सोच्नैपर्ने हुन्छ । सुदूरपश्चिम प्रदेशसभाका पूर्वसदस्य कृष्णराज सुवेदीले रावल नयाँ पार्टी गठनको परामर्शमा रहेको बताए । बुधबारको पत्रकार सम्मेलनमा उहाँले एमाले नेतृत्वले गरेको अन्यायपूर्ण व्यवहारको चिरफार गर्नुहुनेछ, उनले भने, सबै विचार समूहका व्यक्ति अटाउन सक्ने पार्टी गठनको छलफल भइरहेको छ । अब कम्युनिस्ट शब्द झुन्डिएका पार्टी गठन गर्नुको अर्थ छैन । सुदूरपश्चिम विश्वविद्यालयका पूर्वडिन एवं राजनीतिशास्त्रका प्राध्यापक मुकुन्द कलौनीले रावलसामु नयाँ पार्टी बनाउने चुनौती रहेको बताए । उनले बनाउने पार्टीको राजनीतिक विचारधारा सांगठनिक संरचना स्पष्ट भइसकेको छैन, उनले भने, महत्त्वाकांक्षा मात्रै हो भने गतिलो पार्टी बन्न सक्दैन । स्पष्ट नयाँ विचार अघि बढाउने सशक्त टिम र देशव्यापी संगठन चाहिन्छ । अरू पार्टीभन्दा देश र जनतालाई सम्बोधन गर्न सक्ने दृष्टिकोण भए मात्र बलियो पार्टी बन्न सक्ने प्राध्यापक कलौनीको भनाइ छ । उनले नेपालका अधिकांश राजनीतिक पार्टी दबाब समूह जस्ता भएको बताए । नेपालका नेताहरूमा अधिनायकवादी चरित्र हावी छ, उनले भने । पूर्वउपाध्यक्ष रावललाई संगठित सदस्यसमेत नरहने गरी पार्टी सचिवालयले गरेको कारबाहीप्रति एमालेका केही नेताले असन्तुष्टि व्यक्त गरेका छन् । पूर्वउपाध्यक्ष रावल, स्थायी कमिटी सदस्य विन्दा पाण्डे र केन्द्रीय सदस्य उषाकिरण तिम्सेनामाथि गरिएको कारबाही गलत भएको उनीहरूको भनाइ छ । रावलका समर्थक मानिने एमाले केन्द्रीय सदस्य झपट रावलले तीन नेतामाथि गरिएको कारबाही आगामी केन्द्रीय कमिटीको बैठकबाट फिर्ता हुनुपर्ने बताए । जनताको बहुदलीय जनवाद लोकतन्त्रको उच्चतम अभ्यासको सिद्धान्त हो । पार्टीमा कुरा नै राख्नै पाइएन भने त्यसको कुनै अर्थै हुँदैन, केन्द्रीय सदस्य रावलले भने, पार्टीभित्र अन्तरसंघर्ष र अन्तरविरोध हुन सक्छ । त्यसलाई समाधान गर्ने विधि पनि छन् । तर अहिले समस्या चर्काउनेहरू बढी भएकाले यस्तो अवस्था आएको हो । उनले एमाले कार्यकर्ता नेतृत्वकहाँ जाने, भ्रमपूर्ण कुरा लगाउने, फोटो खिच्ने प्रवृत्ति हावी रहेको बताए । केन्द्रीय सदस्य रावलले एमालेमा अहिले चटपटे (जे मन पर्छ, त्यस्तै स्वाद दिने) प्रवृत्तिको बोलवाला रहेको टिप्पणी गरे । त्यस्तो प्रवृत्तिको अन्त्य गर्नैपर्छ, उनले भने । पूर्वउपाध्यक्ष रावलले नयाँ पार्टी गठनको तयारी गरेको विषयमा पनि उनले कुनै प्रतिक्रिया दिएनन् । त्यसबारेमा सोचेकै छैन, उनले भने, अहिले नै कुनै टिप्पणी गर्नु हतार हुन्छ ।रावलकै समर्थक रहेका अर्का केन्द्रीय सदस्य प्रकाशबहादुर शाहले पनि पार्टीले छलफलको मौकासमेत नदिएर रावललगायत नेतामाथि गरेको कारबाही फिर्ता गर्नुको विकल्प नभएको बताए । छलफलकै मौका नदिएर सिधै पार्टीबाट निष्कासन गर्नु सरासर गलत हो, उनले भने, तीनै जना नेतामाथिको कारबाही फिर्ता लिएर काममा फर्काउनु पार्टीको हितमा हुन्छ ।एमाले स्थायी कमिटी सदस्य कर्ण थापा पनि पूर्वउपाध्यक्ष रावलमाथि गरिएको कारबाहीप्रति सन्तुष्ट देखिँदैनन् । उनले आफ्ना विमति एकपछि अर्को गर्दै सामाजिक सञ्जालमा सार्वजनिक गरिरहेका छन् । असल नियतका साथ साधारण छलफलबाट समाधान गर्न सकिने विषयलाई झनै जटिल बनाउने व्यवहारले संसारै बदल्ने कुरा गर्दा अपत्यारिलो हुन्छ कि ? भीम रावललगायतका नेतामाथि पार्टीले गरेको कारबाहीप्रति लक्ष्य गर्दै थापाले सामाजिक सञ्जालमा लेखेका छन्, ठन्डा दिमागले सोचौं । देश आवेग, उत्तेजना, निराशा र असन्तुष्टि वा विरोधले बन्दैन । सबैका अनुभव र योग्यतालाई मिलाएर एक लयमा काम गर्दा मात्रै सही परिणाम निकाल्न सकिन्छ । त्यसै प्रसंगमा उनले धृतराष्ट्रको पुत्रमोह र दुर्योधनको सत्तामोह जगाउन र त्यसलाई उपयोग गर्न सकुनीले आफ्ना सबै ज्ञान, अनुभव र समय लगाएर महाभारत युद्ध भएको, लाखौंको रगत बगेको र करोडौंको धनराशि नोक्सान भएको उल्लेख गरेका छन् ।"
कांग्रेसको विकल्प सम्भव छ ?,"२०१७ साल पुस १ गते तरुण दलको सम्मेलनमा भाग लिन इलामका दुई प्रतिनिधि चाहिनेमा कुलबहादुर गुरुङ एक मात्र भएकाले उनले मलाई त्यस दिनका लागि तरुण दलको सदस्य बनाएका थिए । त्यसै दिन प्रधानमन्त्री विश्वेश्वरप्रसाद कोइराला, गणेशमान सिंह, सूर्यप्रसाद उपाध्याय र कृष्णप्रसाद भट्टराईलाई त्यही सभाबाट सेनाले पक्रिएको थियो । त्यसपछि सभासँगै हामी सबै तितरवितर भयौं । तर म नेपाली कांग्रेसको सदस्य कहिल्यै भइनँनेपालको लोकतन्त्रको इतिहास, घातप्रतिघातको जानकारी २००७ सालको क्रान्तिदेखि हालसम्म राख्दै आएकोले मलाई नेपालका प्रत्येक दलहरूको केही ज्ञान छ । २००७ सालमा म आदर्श विद्यालय, विराटनगरमा तीन कक्षामा पढ्थें । आज पनि क्रान्तिको याद ताजै भएको तर यसको यथार्थ जानकारी र मूल्यांकन गर्न भनेपछि अनुसन्धानका क्रममा पाएको हो । भारतका तात्कालिक प्रधानमन्त्री जवाहरलाल नेहरूको नेपालमा लोकतान्त्रिक स्थायित्व कायम होस् र राणानयाँं शक्तिबीच समझदारी भए पुरातन र नयाँको सहकार्यले देश अघि बढ्ने सदासयताले राणाशासक र नेपाली कांग्रेसबीचको सम्झौता गराइएको थियो । तर उनको सदासयता चल्न सकेन किनभने नेहरू आफैंले बीपीका विपक्षमा मातृकाप्रसादलाई प्रधानमन्त्री बनाउन राजा त्रिभुवनलाई चिठी लेखे र उनैलाई प्रधानमन्त्री बनाए । त्यसपछि नेपाली कांग्रेसभित्रको भगडा चर्किएको र यसको फाइदा राजाले लिएको इतिहास सुरु हुन्छ । एकातिर २००७ सालको परिवर्तनले नेपाली जनता स्वतन्त्र भए भने अर्कातिर यसले सक्रिय राजतन्त्रको बाटो बनायो । यस लडाइँंमा नेपाली कांग्रेस सधैं केन्द्रमा रह्यो । राजा सक्रिय भएकाले कतिपय मुख्य मुद्दामा सम्झौता गर्दै २०१५ सालको नेपाल अधिराज्यको संविधानअन्तर्गत चुनाव भयो । यस संविधानले अर्ध संसदीय व्यवस्थाको स्थापना गर्यो किनभने संविधान राजाले दिएको थियो जसको प्रयोग राजा महेन्द्रले धारा ५५ प्रयोग गरी आखिर व्यवस्थाकै अन्त्य गरे । यस कदमले निरंकुश राजतन्त्रको पुनः उदय मात्र भएन गणतन्त्रको बीउ रोप्ने कामसमेत गर्यो । राजा र जनताको सोझो लडाइँं सुरु भयो जसको अन्त्य सन् २००८ को संसद्को घोषणामा भयो । नेपाली कांग्रेस समय र परिस्थितिअनुसार चल्ने उदाहरण यसै घटनाले देखायो किनभने अब संवैधानिक राजतन्त्रको सम्भावना केही बाँकी रहेको थिएन । बीपी कोइरालाले सन् १९७१ ताका तरुण पत्रिकामा राजतन्त्रमाथि लेखेको लेखमा यदि राजालाई जनता चाहिँदैन भने जनतालाई पनि राजा चाहिँदैन भन्ने भनाइ सही साबित भयो । नेकाले संघर्षको दौरानमा अनेक परस्परविरोधी निर्णय लिएको यथार्थ भए पनि यसलाई पूरै समर्पण गरेको भन्न मिल्दैन । कहिले नरम र कहिले गरम हुनुपर्ने बाध्यता राजनीतिमा चलिरहने प्रक्रिया हो जसले दललाई गतिशील बनाइरहन्छ ।सुवर्णशमशेरले सन् १९६८ मा राजालाई सहयोग गर्ने पार्टीको निर्णयले एक वर्ष पहिले लिएको निर्णय (संविधानसभाको चुनाव) लाई उल्ट्याएको र त्यसैलाई समर्थन गर्दै बीपी र गणेशमान छुटेको र अन्य कतिपयले आममाफी पाएकाले परिस्थिति बदलिएको पाइए पनि त्यतिखेर प्रजातन्त्रको ध्येयमा सम्झौता भएको थिएन । पछिका घटनाचक्रले राजाहरू आफैं महत्त्वाकांक्षी भई प्रजातन्त्रका केही आधारभूत कुरा पनि नमान्दा नेकाजस्तो दललाई पाखा लगाउने अभियानमा राजावादी सक्रिय भए । माओवादी सशस्त्र युद्धले गणतन्त्रको एजेन्डा तय गर्न ठूलो भूमिका खेल्यो । यो दल पनि अब रूपान्तरित हुने निर्णयमा पुगी आन्दोलनमा भाग लियो । नेका संवैधानिक राजतन्त्रको पक्षमा रहेन । कतिपय नेता कार्यकर्ता समय र परिस्थितिसित हिँड्न नसक्दा नेकाको यस्तो निर्णयको विरोध गर्छन् तर त्यो अब इतिहास भइसकेकाले लोकतन्त्रको राम्रो अभ्यास गर्ने विकल्प मात्र छ । जनमूखी कार्यक्रमको प्रभावकारी कार्यान्वयन र देश विकास गर्नतर्फ दल केन्द्रित हुनुपर्छ । लोकतन्त्रको पहिचानसित यो दल जोडिएकाले लोकतन्त्रप्रति प्रतिबद्ध समूह वा व्यक्तिका लागि यसको उतारचढाव अति महत्त्व राख्छ । गणतन्त्र अघि र पछिका पृष्ठभूमिमा पनि यस दलको वस्तुगत समीक्षा गरिनुपर्छ । नेकाको मुख्य प्रतिस्पर्धा विभिन्न पृष्ठभूमि, सैद्धान्तिक धरातल भएका नयाँ र पुराना दलसित भएकाले राजनीतिक उथलपुथल भइरहन्छ । ती दलहरूको बेलाबेलामा देखिने सैद्धान्तिक विचलन, रणनीतिक साजेदारी र बोलाइ र गराइमा फरक देखिँदा लोकतन्त्रमा नकारात्मक प्रभाव पर्ने हुन्छ । तर नेकाको भूमिका, अभिमुखीकरण स्थिर भएकाले नेतृत्वमा देखिने खिचातानीले यसको प्रवाहमा फरक परेको देखिँदैन । त्यसैले वर्तमान परिप्रेक्ष्यमा नेकाको अस्तित्व लोकतन्त्रका लागि अति आवश्यक रहेछ भन्ने सोच राजनीति बुझ्नेहरूमा बढ्नु स्वाभाविकै हो । आज २०४६ सालपछि रूपान्तरित भएको नेकपा (एमाले) र २०६२६३ पछि रूपान्तरित नेकपा (माओवादी) नेकापछिका मूलधारका दल हुन् । तर यिनीहरूको नाम र काम भने परस्परविरोधी छन् । लेनिनवाद वा माओवादले एकदलीय व्यवस्था जनाउँंछ जसअन्तर्गत नेतृत्वको विरोध वा खुला बहस निषेध गरिएको हुन्छ । एमाले नेतृत्वको अहिलेको कार्यशैली र निर्णयले यो दलभित्र सहिष्णुता हराएको तथ्य उजागर भइरहेछ । सधैं नेपालको कम्युनिस्ट पार्टीभित्रको संघर्ष सिद्धान्तको नभई व्यक्तिकेन्द्रित भएको पाइन्छ । अलिकति विचार नमिल्दा पार्टी विभाजित भइहाल्ने ढर्रा नयाँ होइन ।भीम रावल, बिन्दा पाण्डे र उषाकिरण तिम्सेनामाथि गरिएको कारबाही यस्तै व्यक्तिवादी सोचका आधारमा तय गरिएका र यी दलभित्र अलिकति पनि लोकतान्त्रिक सहिष्णुता हुँदो रहेनछ भन्ने प्रमाणित भएको छ । भीम रावलको भूमिकासित पाण्डे र तिम्सेनाको असहमतिका स्वर एकै रूपमा हेर्न मिल्दैन । पार्टी अनुशासन चाहिन्छ तर लोकतन्त्रमा विश्वास गर्ने भन्ने पार्टीका नेताको रटान यस्ता कारबाहीसित मेल खाँदैनन् । नेपालका कम्युनिस्ट पार्टीहरूले बहुदलीय व्यवस्थालाई सिद्धान्तनिष्ठ भएर मानेको भन्दा पनि रणनीतिक रूपमा प्रयोग गरेको देखिन्छ । राजनीतिलाई सम्भवको कला (आर्ट अफ दि पसिबल) मानी साम्यवादी बाटो छोडे पनि पार्टीका नाम र कार्यशैली अधिनायकवादी नै देखिन्छ । खड्गप्रसाद शर्मा ओलीले आफ्नै पार्टीभित्र चीनमा नेताको विरोध गरिँदैन त्यसैले त्यहाँको विकास भएको भन्दै गर्दा उनले नेपाल र चीनको राजनैतिक व्यवस्था उस्तै होइनन् भन्ने कुरा बिर्सिए । तर उनी आफूलाई सबैभन्दा बढी लोकतान्त्रिक र यसका लागि उनले १४ वर्ष जेलजीवन बिताएको बयान गर्न कहिल्यै चुक्दैनन् । पुराना भनिएका दल नेका, एमाले र माओवादी वा अन्य कुनैका विकल्पका रूपमा उदाएको दाबी गर्ने दलहरूको सैद्धान्तिक पहिचान हुन सकेको छैन । राष्ट्रिय स्वतन्त्र पार्टी रवि लामिछानेका तात्कालिक टेलिभिजनका चर्का प्रस्तुतिको उपज हो । जसको सही पहिचान अझै भइसकेको छैन । सस्ता लोकप्रियवादका नारा, सरकारी कमजोरीका उजागरण र जनताका निराशाबाट निर्वाचनमा एकाएक चौथो दल बन्न पुगेकाको समूह पछि पार्टीका रूपमा आएको हो । नेताको पृष्ठभूमि, त्याग, सिद्धान्त आदिको मेलोमेसो नपाई जनताले लामिछानेले उठाएका उम्मेदवारलाई गैरराजनीतिक रूपमा भोट दिए । यस्तै आक्रोश, निराशा आवेगले केही व्यक्तिलाई स्थानीय तहका पदमा पुर्यायो । मधेशमा पनि पुराना क्षेत्रीय दलहरूसितको निराशा, नेताहरूको सत्ता आसक्ति र काम गराइप्रति आक्रोश देखाउँदै जनमत पार्टीलाई जनताले समर्थन गरे । मधेशी दलहरूप्रति वितृष्णा भए पनि उनीहरूका आफ्ना एजेन्डा मधेशमूखी नै हुन्छन् अर्थात् उनीहरू क्षेत्रीय दलका रूपमा नै बढी केन्द्रित हुन्छन् । तर उनीहरू नेका , एमाले र माओवादीको विकल्पका रूपमा आउन सक्ने अवस्था छैन । यी दल पनि सत्तामूखी राजनीतितिरै आकर्षित भई आफ्ना एजेन्डा ओझेलमा पारेका छन् । सीके राउतको जनमत पार्टीप्रति जनता केही आकर्षित भए पनि विस्तारै यो दलको हबिगत अरूको सरह हुने सम्भावनालाई नकार्न सकिँदैन । राउतको मधेशी मसिहाको छवि घट्न थालेकाले अब यो मधेशमै वैकल्पिक शक्ति होला भन्ने आधार छैन । नयाँ पात पलाउन पुराना पात झर्नुपर्छ तर नयाँ पात चिल्ला र राम्रा भए मात्र पुराना भनिएका दलहरूको वर्चस्वको अन्त्य हुन सक्छ । तसर्थ आजका सन्दर्भमा नेपालको राजनीतिमा केही गुणात्मक परिवर्तन भए, त्यस्ता परिवर्तन स्थायी दलभित्रको परिवर्तनबाट मात्र सम्भव देखिन्छ । कुनै पनि राजनीतिक दलको स्वीकार्यता ती दलभित्रबाट आउने गतिशीलता, जनमूखी रुझान, स्वच्छता, सक्षम नेतृत्व र सिद्धान्तमा भर पर्छ । नेका लोकतन्त्रको रक्षक त्यति बेलासम्म हुन सक्छ जतिखेरसम्म यो दलको सैद्धान्तिक स्थिरता र सबल नेतृत्व रहन्छ । सिद्धान्तमा सम्झौता गरी व्यक्ति केन्द्रित परिपाटी चलाए क्षयीकरण रोक्न सकिँदैन । यदि स्थायी भनिएका दल चलायमान हुन सकेनन् भने यसले अनेक उरनठेउला पात्र र अराजक गतिविधिलाई बढाउने काममा मद्दत मिल्छ । चलयमान र आकर्षक पार्न गाडीलाई बेलाबेलामा सर्भिसिङ गरेजसरी नवीकरण भइरहनुपर्छ । आजको राजनीतिक दलहरूको वस्तुगत समीक्षा सामाजिक सञ्जालका अतिरञ्जित टिप्पणीका भरमा गर्न सकिँदैन । प्रायःजसो यस्ता टिप्पणीमा सत्यता पाइँंदैन । तर जनचेतनालाई भने नजरअन्दाज गर्न सकिँदैन । आज सञ्चारको व्यापकताले जनचेतना बढी राम्रोनराम्रो कामको लेखाजोखा हुन्छ । कुनै बेला भने यस्ता चेतनालाई विक्षिप्त गर्ने काम भने सूचनाको गलत प्रचार र प्रसारले गरेको हुन्छ । अतः आजको सञ्चारमाध्यम दुईधारे तरबारजस्तो भएकाले लोकतन्त्रमा खतरा बढेको छ । राजनीतिक नेताहरूको दिक्कलाग्दो र स्वार्थप्रेरित कामकारबाहीले जनता दिक्क र निराश हुँंदा राजनीतिक हुरी आउन सक्छ । आँधीहुरीको स्थायी प्रभाव नपरे पनि व्यवस्था खलबल्याउन भने यसले काम गर्छ । ठूला भनिने दल पनि यस्ता हुरीको चपेटामा परी बाटो बिराउने गरेको उदाहरण केही वर्षयताका घटनाक्रमले देखाएका छन् । कसरी रवि लामिछाने एकाएक राजनीतिमा छाए र सरकारको उच्च ओहोदामा पुग्न सके, सबैका सामु घामजत्तिकै छर्लङ्ग छ । तिनै ठूला भनिने दलका नेताले उनको पक्षमा निर्धक्क वकालत गरेको, जे भन्यो त्यही पुर्याएको सम्झना ताजै छ । छिनभरमा कसैको देवत्वकरण गर्ने र छिनभरमा राक्षसी बनाउने नेताहरूको चरित्र र कमजोरीले लोकतन्त्रमा विकृति मौलाएको हो । कतिबेला के बोल्ने, कुराको हेक्का नराख्दा नेतृत्व खुइलिने गरेको पाइन्छ । नेपाली कांग्रेसको विकल्पमा आज कुनै दल पनि प्रस्ट रूपमा अघि आउलान् भन्ने लाग्दैन । नेकपा एमाले अर्को ठूलो दल त हो तर उसको आजको नेतृत्व, भोलि आउन सक्ने नेतृत्व हेर्दा यो दल आजकै अवस्थमा रहला भन्न सकिँदैन । एमालेभित्र अनेक चिरा पर्ने (फिसर) प्रवृत्ति बढ्दै गएको र ओली नेतृत्व प्रभावहीन हुने लक्षण बढ्दा यसको भावी भूमिका यकिन गर्न सकिँदैन । विद्या भण्डारीले एमाले हाँकी पहिलो दल बनाउने आधार पनि बलियो देखिँदैन । उनी मदन भण्डारीकी श्रीमती भएर मात्र उनको नेतृत्व प्रभावशाली होला भन्न सकिँदैन । ओलीपछि को भन्ने प्रश्न आफैं विवाद बढाउने प्रश्न हुन सक्छ किनभने ओली त्यति सजिलै मैदान छोड्लान् भन्ने लाग्दैन । उनले यसको संकेत पनि बेलाबेलामा दिने गरेका छन् । अर्को दल माओवादीले सजिलै एमाले र नेकालाई उछिन्छ भन्ने आधार पाइँदैन । यसका नेता र कार्यकर्ता सुविधाभोगी र थकित छन् । प्रचण्डले आफ्ना कार्यकर्तालाई उत्साहित पार्न दलको उज्ज्वल भविष्य भएको बयान गरे पनि राजनीति त्यति सजिलै यसको पक्षमा मोडिएला भन्न गाह्रो छ । रास्वपाको भविष्य झन् धमिलो छ किनभने यो व्यक्तिआश्रित दल हो । जुन नेताका क्षणिक लोकप्रियतामा यो दल आएको थियो अब त्यो रहेन । अरू नेताले चुनाव जितेर आए पनि एक प्रकारले लामिछानेकै व्यक्तित्वमा टाँसिएका (प्यारासाइट) ले उनीहरूको स्वतन्त्र अस्तित्वको परीक्षण हुन बाँकी छ । अरू दलहरूको त कुरै भएन ।यस्तो राजनीतिक परिदृश्यमा नेकाको अवस्था कस्तो रहला ? नेकाको वर्तमान नेतृत्व आकर्षक (क्यारिस्म्याटिक) नभए पनि यो दलभित्र विग्रह भइहाल्ने सम्भावना छैन र तुलनात्मक रूपमा नेका अरू दलहरूभन्दा लोकतान्त्रिक, स्थिर र सौम्य पाइन्छ । यसभित्र गुटउपगुट भए पनि यसको विश्वसनीयता अरूको भन्दा बढी छ र त्यस्तै जिम्मेवारी पनि । यसको विकल्प पाउन आजका दिनमा गाह्रो छ ।"
"संविधान संशोधनमा जति साँघुरो बाटो, उति फराकिलो समस्या","गत असारमै संविधान संशोधनलाई सहमतिको मुख्य एजेन्डा बनाएर गठबन्धन गरेका कांग्रेस र एमालेले सो विषयमाथिको छलफललाई तीव्रता दिएका छन् । उनीहरूले दुईदलीय कार्यदलमार्फत सो विषयलाई एक चरण अगाडि बढाउने तयारी थालेका हुन् । सोही कार्यदलले संविधान कार्यान्वयनको समीक्षा गर्ने र संशोधन गर्नुपर्ने विषयलाई पहिचान गर्ने उनीहरूको तयारी छ । सत्ताको नेतृत्व गरेका र संविधान संशोधनलाई एजेन्डाका रूपमा प्रस्तुत गरेका कांग्रेसएमालेले गरेको तयारीअनुसार प्रक्रिया अघि बढेमा अब उनीहरूको प्रतिनिधित्व रहने गरी एउटा कार्यदल बन्नेछ, त्यसको सिफारिसअनुसारको संविधान संशोधन विधेयक संसद्मा आउनेछ । यस्तो कार्यदलले यी दुई दलका शीर्ष तथा दोस्रो तहका नेताहरूले सार्वजनिक रूपमै राख्दै आएको संविधान संशोधनसम्बन्धी तर्कलाई नै प्रतिवेदनका रूपमा तयार पार्ने करिब निश्चित छ । त्यसैले कहाँकहाँ संविधान संशोधन गर्ने भन्ने विषय र संविधान संशोधनका लागि संसद्मा विधेयक लैजानुअघिका तमाम प्रक्रियाको विषयमा निरन्तर प्रश्न भने उठ्नेछन् । जसको जवाफ कांग्रेस तथा एमालेले तत्काल र दीर्घकालसम्म दिनुपर्ने हुन सक्छ ।अहिले जसले संविधान संशोधनको अग्रसरता लिइरहेका छन्, उनीहरूले त्यसको थालनी गर्नुभन्दा अघि जवाफ दिनुपर्ने प्रश्न धेरै छन् । खासमा यो संविधानलाई कमजोर कसले बनाइरहेको छ ? यो प्रश्नको जवाफ किन अपेक्षित छ भने, यतिबेला कांग्रेसएमालेका नेताहरूले साना दलका कारण अस्थिरता बढेकाले स्थिरताका लागि संविधान संशोधन गरिनुपर्ने तर्क गरिरहेका छन् । तर त्यस्तो तर्क गर्न उनीहरूसँग नैतिक बल छैन । संविधान जारी भएपछिकै सत्ता अदलबदलको खेलमा साना दलको भन्दा पनि कांग्रेस, एमाले र माओवादीको प्रमुख भूमिका छ । किनकि संविधान जारी भएपछि नै एमाले अध्यक्ष केपी शर्मा ओली तीन पटक, कांग्रेस सभापति शेरबहादुर देउवा दुई पटक र माओवादी अध्यक्ष पुष्पकमल दाहाल दुई पटक प्रधानमन्त्री बने । खासमा यो ९ वर्षको अवधिमा सत्ताको कुर्सी नै उनीहरू तीन जनाबीच आलोपालो भइरहेको छ । अर्कोतिर, संविधानका छिद्र खोजेर वा यसलाई गलत व्याख्या गरेर संसद् विघटन गर्नेजस्ता काम गर्ने नेता पनि उनीहरू नै हुन् । त्यसैले आफ्ना त्यस्ता कर्मप्रति प्रायश्चित् नगरी उनीहरूले अरूलाई दोष दिन सुहाउँदैन ।संविधान संशोधनको मूल उद्देश्य यसलाई थप बलियो र स्वीकार्य बनाउने अभिप्रायबाट निर्देशित हुनुपर्छ । २०७२ पछि स्थगित सीमान्तीकृत समुदायका एजेन्डालाई सम्भव भएसम्म समेट्ने, कार्यान्वयनका चरणमा देखापरेका छिद्रलाई टाल्ने र यसबीच देखापरेका नयाँ समस्यालाई सम्बोधन गर्ने प्रयत्न हुनुपर्छ । तर कांग्रेसएमालेले संविधान संशोधन गर्ने भनेर सहमति गरे पनि त्यस विषयमा उनीहरू स्वयं नै प्रस्ट नरहेको देखिन्छ । त्यसैले त हालसम्म उनीहरूले संशोधनबारे ठोस धारणा सार्वजनिक गर्न सकेका छैनन् । उनीहरूले विभिन्न समुदायले उठाइरहेको संविधान संशोधनको एजेन्डालाई महत्त्व नदिने बरु सत्ताको नेतृत्वलाई आफूहरूबीच मात्रै आलोपालो गर्ने उद्देश्य राखेको देखिन्छ । जसले संविधानलाई बलियो बनाउनेभन्दा पनि कमजोर बनाउने निश्चित छ । दुई ठूला दलले बहसमा ल्याएको संशोधनको विषय प्रक्रियागत रूपमा अघि बढाउन उनीहरूले सरोकारवाला पक्ष र विषयवस्तुलाई कति फराकिलो दायरामा लैजान्छन् भन्ने प्रतीक्षाको विषय छ । नत्र संविधान संशोधन प्रमुख दलको बलमिच्याइँ र प्राविधिक विषय मात्रै बन्न जान्छ । जसले मुलुकलाई पुनः अर्को अस्थिरतातर्फ धकेल्नेछ । २०७२ मा संविधान जारी हुँदाका असन्तुष्ट पक्षका एजेन्डा त छँदैछन्, निर्क्योल भइसकेका विषय पनि नयाँ सिराबाट जाग्ने, मुलुकमा असन्तुष्टिको लहर लाग्ने र त्यसलाई व्यवस्थापन गर्न नसक्ने कठिनाइ सिर्जना हुन सक्छ । त्यसले मुलुकलाई पुनः द्वन्द्वमा धकेल्ने र संविधानकै आयु अनिश्चित हुने खतरा पनि रहन्छ । यो सम्भावनालाई कांग्रेसएमालेले गम्भीरतापूर्वक लिनुपर्छ ।संविधानसभाबाट संविधान जारी गर्ने साढे ६ दशक लामो सपनाको विश्रामका रूपमा यो संविधानको महत्त्व छ । अर्कोतिर, यो संविधान तत्कालीन संविधानसभा र त्यसइतरका सरोकारवालाहरूको शक्ति संघर्षबाट तयार सहमतिअसहमतिको दस्ताबेज पनि हो । संविधान संशोधनमा अग्रसर हुँदै गर्दा पृष्ठभूमिलाई भुल्नु हुँदैन । संविधानसभाबाट जारी भएको संविधानको मूलभूत विषयमा संशोधन गर्नका लागि अपनाइने बाटो बढीभन्दा बढी फराकिलो हुन अत्यावश्यक छ । साँघुरो बाटोबाट गरिने संशोधनले झन् फराकिलो समस्या सिर्जना गर्ने छ । केही दल, निश्चित समुदाय, जाति, धर्म, लिंग र भूगोलका व्यक्तिहरूको प्रतिनिधित्व रहने कार्यदल बन्ने हो भने र सोहीअनुसार संविधान संशोधन हुने हो भने त्यस्तो परिस्थितिले संविधान जारी हुँदाको संवेदनशीलता र संविधानको भविष्यमाथि न्याय गर्नै सक्दैन । त्यसैले संशोधनको पाइला चाल्नुअघि नै गन्तव्यको आँकलन अपरिहार्य छ ।"
हामीलाई बिर्ताले पोलेको छ,"हामी बिर्तापीडित । हाम्रो पुस्तौंपुस्ता बिर्तापीडित । हामीले धेरै समयदेखि तिरो तिर्न पनि छाडेका छौं किनकि हाम्रो आफ्नै जग्गा रहेछ, मालिक र तिनका एजेन्टलाई किन तिरो तिर्ने ? बरु हामी सरकारलाई राजस्व तिर्छौं भनेर पटकपटक सरकारलाई भन्यौं । मन्त्रीसांसदलाई भन्यौं । अहिलेसम्म सुनुवाइ भएन । अहिले अन्न पनि राम्रोसँग उत्पादन हुँदैन । अन्नबाली लगायो, बाँदरले दुःख दिएर हैरान पार्छ । हामीलाई बिर्ताले पोलेको छ । यस्तो अवस्थामा हाम्रो वेदना सुनेर कान्तिपुरले समाचार र सम्पादकीयमार्फत समाधानको आवाज उठाइदिएको छ । यसले हामीलाई पीडामा केही मल्हम लागेको छ । अब आशा छ, बिर्ता समस्या छिट्टै समाधान हुनेछ । पुतलीमाया थिङ तामाङ, कालिका५, ज्याङलाङ, रसुवा रसुवामा मात्रै बिर्ताले सताइएका हामी एक हजार परिवार छौं । पुस्तौंदेखि जोतखन गर्दै आएको जग्गा पनि बीचमा दलालहरू पसेर दुःख दिइरहेका छन् । हामी किसानलाई समेत थाहा नदिई जग्गा भित्रभित्रै किनबेच गर्ने अनि हामीसँगै मोटो रकम उठाउन खोज्ने, दबाब दिने, विभिन्न प्रलोभनमा पार्ने खेल भइराखेको छ । म आफैं बसोबास र खेतीपाती गर्दै आएको जग्गा पनि दलालबिर्तावाला मिलेमतोमा किनबेच भएछ । उनीहरूले आएर भने, कि पैसा दिनुस्, कि उठ्नुस्, जमिन र घर छाड्नुस् । यस्तो दबाब दिन आएका दलाललाई हामीले भूमि अधिकार मञ्च, स्थानीय सरकारमार्फत फिर्ता पठाउन सक्यौं । तर यो स्थायी समाधान होइन । यस्तो दुःख हामीले कहिलेसम्म सहिरहने ? टंकलबहादुर नगरकोटी, कालिका२, काभ्रे म पनि एउटा बिर्तापीडित किसान हुँ । मेरो कमाइखाने ठाउँ नै यही जग्गा हो । बाले अशंबन्डा गरेर दिनुभयो, त्यही पनि ६ महिना खान नपुग्ने जग्गा छ । तर वर्षौंदेखि कमाएर दुःख गरेको भूमि आफ्नो नाममा छैन । जुन जोगी आए पनि कानै चिरेको भनेजस्तै, जुन सरकार आए पनि हाम्रो गुनासो सुनुवाइ भएन । २०१६ सालमै बिर्ता उल्मूलन भयो भन्छन् कानुनमा तर पीडित किसानको नाममा खोइ जग्गा छैन ? मैले त दुःखपीडा भोगें, छोराले पनि पीडा भोग्नुपरेको छ । केही व्यवसाय गरेर खान्छु भन्दा जग्गा धितो राख्न आफ्नो नाममा छैन । बाबुबाजेदेखि जसरी भए पनि कानुनी प्रक्रिया पूरा गरेर जसको जोत उसको पोत हुनुपर्यो । खिलप्रसाद आचार्य, कालिका३, कटुञ्जे"
"नेता स्वार्थमा, जनता लोभमा","पर्साको सखुवाप्रसौनी गाउँपालिकामा आयोजित आमसभामा सहभागी गराउन दुई लिटर पेट्रोल वितरण गरिएको समाचारले नेपाली राजनीति र समाजको दयनीय अवस्था उजागर गरेको छ । प्रधानमन्त्री केपी शर्मा ओलीको उपस्थितिमा भएको उक्त कार्यक्रमका लागि कार्यकर्तालाई पेट्रोल कुपन बाँडिएको घटनाले हाम्रो सामाजिक चेतना र राजनीतिक संस्कारमाथि गम्भीर प्रश्न खडा गरेको छ । यस्तो अभ्यासले नेताहरूको असफल नेतृत्व देखाउँछ भने जनताको चेतनास्तर कत्तिको खस्किएको छ भन्ने स्पष्ट पार्छ । नेताभन्दा पहिले जनता सुध्रिनुपर्छ भन्ने भनाइलाई यो घटनाले फेरि पुष्टि गरेको छ । दुई लिटर पेट्रोलको लोभमा आत्मा बेच्ने, गला सुक्ने गरी भाषणको तारिफ गर्ने र ताली पड्काउने प्रवृत्तिले हाम्रो समाज कति कमजोर छ भन्ने देखाएको छ । जब जनता यति सस्तोमा बिक्न तयार हुन्छन्, तब नेताहरूले आफ्नो स्वार्थसिद्ध गर्न समाजको गरिमालाई अझै सस्तो बनाउँछन् ।दुई लिटर पेट्रोल त एउटा उदाहरण मात्र हो । सस्तो स्वार्थपूर्तिका लागि बिक्ने यस्ता प्रवृत्तिले देशको राजनीतिक स्थिति झन् कमजोर बनाएको छ । जब जनताले आफ्नो गरिमा नै बुझ्न छाड्छन्, तब नेतालाई आफ्नो शक्ति र स्रोतको दुरुपयोग गर्न सजिलो हुन्छ । जनताकै कमजोरीले नेताहरूको गलत अभ्यासलाई वैधता दिन्छ । चुनावमा हुने व्यापक धाँधली, मतदाताको सस्तो बिक्री र प्रभावमा परेर गरिएको मतदानले देशलाई सही नेतृत्वबाट वञ्चित गराएको छ । जब जनता सस्तो लोभमा बिक्छन्, तब उनीहरूले सही नेतृत्व चयन गर्न सक्दैनन् । नतिजा, देशको राजनीति अस्थिर र भ्रष्ट नै रहन्छ । यस्तो प्रवृत्तिले देशलाई दासत्वबाट कहिल्यै मुक्त हुन दिने छैन । सन्तोष सिम्खडा, टोकियो, जापान"
संविधान संशोधन कसका लागि ?,"संविधान संशोधनका लागि कार्यदल बनाउँदा विज्ञ व्यक्तिहरूलाई समावेश गर्दा बेस होला । राजनीतिक आग्रह पूर्वाग्रह नराखी राष्ट्रहितमा संविधान संशोधन गरियोस् भन्ने आमनेपालीको चाहना नेताले बुझ्न सकून् । व्यक्तिको स्वार्थ र कसैलाई रिझाउनकै लागि संविधान संशोधन नहोस् । संविधान संशोधनकै मूल एजेन्डामा सहमत भई चार महिनाअघि गठन भएको एमालेकांग्रेस गठबन्धन सरकारले बल्ल गृहकार्य थालेको छ । कतिपय राजनीतिक दल अहिले पनि संविधान मान्दिन भनिरहेका छन् । सबभन्दा पहिला दलहरूले याद गर्नुपर्यो कि संविधान संशोधन कसका लागि किन गर्ने ? कुन कुन विषयमा गर्ने ? त्योचाहिँ महत्त्वपूर्ण कुरा हो । पुरुषोत्तम घिमिरे, जोरपाटी, काठमाडौं"
केही होला कि भन्ने थियो,"काम कुरो एकातिर, कुम्लो बोकी ठिमीतिरसगरमाथाजस्तै ठाडो कहिले होला हाम्रो शिरअमनचयन देख्न भोग्न पाइने होला कहिलेतिरभद्रगोलमा बाँच्नुपर्दा छैन यो मन कहिल्यै स्थिरकहिले घाम उदाउला, खुसीको दिन आउला कहिलेगाईजात्राको निरन्तरता अन्त्य हुने साइत कहिलेअरूको भर पर्दापर्दै महिना, साल, युग बितेबल हुनेले, धन हुनेले, माफियाले सधैं जितेमूलबाटोको यात्रा छाडी दायाँबायाँ लुकीछिपीबाहिर बोक्रो, भित्र खोक्रो तडकभडक देखासिकी उँभोउँभो जाला भन्यो उँधोउँधो झर्दै गयोकेही होला कि भन्ने थियो आज त मन मर्दै गयो । कृष्ण कुम्पुरे, आदमटार, धादिङ"
"तिम्ले शिखर चढ्यौ, म आधार शिविरमै छुटें","आज तिमी बितेको पनि पैंतालिस दिन भइसकेछ । यी दिन मलाई तिमीसँग बिताएका सहवासका त्रिपन्न वर्षभन्दा लामो लाग्यो । आँखाका अश्रुजल रित्तिएपछि आज यो शब्द श्रद्धाञ्जली चढाउँदै छु । सम्झनाका शृंखलाबद्ध वर्षहरू, महिना, दिन र पलहरू एकएक गरी आउँछन्, जान्छन् । मानौं, ती जीवनको समुद्रमा उठ्ने छालजस्तै हुन् । टाढाबाट बग्दै र उर्लिंदै आएका छाल आफूलाई छोएर पुनः अज्ञात दिशातर्फ फर्किएर जान्छन् । सम्भवतः त्यो मृत्यु हो ।२०४६ सालको बृहत् जनआन्दोलनको सफलतापछि २०४८ सालको आमनिर्वाचनमा काठमाडौं२ बाट नेपाली कांग्रेसको प्रतिनिधित्व गर्दै सांसद पदमा विजयी भएका थियौ तिमी । प्रजातन्त्र पुनः स्थापनापछिको जननिर्वाचित संसद्मा गिरिजाप्रसाद कोइरालाले दमननाथ ढुंगानालाई संसद्को सभामुख चुनियोस् भन्ने प्रस्ताव राखेका थिए । गिरिजाबाबुको कम बोल्ने स्वभाव, तिम्रो आफ्ना विचार धाराप्रवाह राख्ने स्वभाव । सभामुख चयनको प्रस्ताव राख्दै कोइरालाले भनेका थिए, भरिएको गाग्रोलाई फेरि भरेर म खेर फाल्न चाहन्नँ, म धेरै बोल्न चाहन्नँ । कोइरालाको प्रस्तावमा तत्कालीन संसदीय मन्त्री तारानाथ रानाभाटले समर्थन गरेपछि तिमी निर्विरोध निर्वाचित भएका थियौ । तर, जीवन्त संसद् चलाउने तिम्रो कार्यकाल २०४८ देखि २०५१ सम्म मात्रै रह्यो । मानिसले गरेको एक सेकेन्डको सत्कार्य पनि चिरस्मरणीय हुन्छ । सभामुखका रूपमा तिम्रो भूमिका संसदीय व्यवस्थाका लागि स्मरणीय रह्यो । सभामुखका रूपमा तिम्रो एक वाक्य संसदीय इतिहासमा सदाकालका लागि स्मरणीय रहनेछ सरकार सत्ता पक्षको, सदन प्रतिपक्षको, सत्ता बहुमतको, सदन अल्पमतको । सत्ता पक्षीय सांसदहरूको आँखामा तिम्रो त्यो कथन कसिंगर भएको थियो । अहिले सांसदहरू तिम्रो त्यो कथन सत्य रहेछ भनिरहेका छन् । समय बडो बलवान् हुन्छ । झूटोसाँचोको मूल्यांकन समयले नै गर्दो रहेछ । अहिले आएर मूल्यांकनको कसीमा तिमी खरो उत्रियौ सुनारको आरनमा खारिएको सुनजस्तो । मनमोहन अधिकारी र मदन भण्डारीजस्ता जुझारु सांसद विषयको तयारीका साथ संसद् थर्काउने गरी बोल्थे । सभामुखका रूपमा तिमी सत्तापक्षका सांसदबाट पनि त्यही अपेक्षा राख्थ्यौ । रातरातभरि संसद् चल्थ्यो । तिमी घर फर्किंदा बिहानीको प्रथम प्रहर सुरु भइसकेको हुन्थ्यो । म पनि सभामुखका रूपमा तिम्रो कार्यकालको प्रत्यक्षदर्शी हुँ, गवाह हुँ । तिम्रो जीवन संगिनी ।दुई ढुंगाको तरुलको रूपमा रहेको नेपालको भूगोलजस्तै गिरिजाप्रसाद र दमननाथबीच रहेर मैले तिम्रो स्वाभिमान, संसद् चलाउने प्रतिबद्धता र कार्यक्षमतामा विश्वास राख्दै तिमीलाई घरपरिवारको समस्या र बन्धनबाट मुक्त राख्दै सहयोग गरें । संसद्मा सत्ता भक्त र विभक्त सांसदका बीच चट्टानी पर्खालजस्तो अडिग भएर तिमीले संसद् सञ्चालन गर्यौ । तिम्रो असल मनसायलाई गलत व्याख्या गरिएको त्यो समय र त्यो तनावलाई मैले कुनै टीकाटिप्पणी नगरी तिम्रो दूरदृष्टि र आत्मबल बढाउन टेवा दिएँ । म दुई ढुंगाबीचको तरुल, एकपक्षीय त कसरी हुन सक्थें र म । ममाथि गरेको विश्वासको इँटामा एकएक इँटा थपेर तिमीलाई शिखर आरोहणमा मद्दत गरें । त्यही विश्वासले तिमी सगरमाथा चढ्न पुग्यौ । म आधार शिविरमा नै छुटें । तिमी हरेक कुरामा पर्फेक्सन चाहने, निपुणता खोज्ने । अध्ययनमा होस्, लेखनमा होस् या बहसपैरवीमा । संसद्का कर्मचारीले तयार पारेका भाषणले तिम्रो चित्त बुझ्दैनथ्यो । भ्रमण दलमा तिमीसँगै विदेश गएका बेला पनि रातरातभर तिमीले भोलि गर्ने भाषणको डिक्टेसन लिनुपर्थ्यो । समयको प्रवाहमा यस्ता कुरा अहिले दन्त्यकथाजस्तो लाग्न सक्छन् । तर, ती सत्य हुन् । मेरो चेतनाले साथ दियो भने सभामुख दमननाथ ढुंगानाको वैचारिक मान्यतालाई शब्दहरूको सिँढी बनाएर आउने पुस्ताका लागि संघर्षका खुड्किला कसरी चढ्नुपर्छ भन्ने कथा लेखेरै छाड्नेछु । आउने पुस्ताले मेरो कलमको प्रवाह पछ्याउन सक्यो भने म आफ्नो जीवन सफल र सार्थक भएको ठान्नेछु । हिंसात्मक गतिविधिमा लागेका माओवादीलाई शान्ति प्रक्रियामा ल्याउन तिमी रोल्पा पुगेका थियौ । त्यहाँको दुरवस्था देखेपछि भावुक हुँदै भाषणमा भनेका थियौ रोल्पामा जन्मिएको भए म पनि माओवादी हुन्थेँ । तिम्रा यी अभिव्यक्ति समयसापेक्ष थिए । समाचारपत्रमा यो समाचार फैलिएपछि दमननाथ माओवादी भयो भन्ने हल्ला चलाइयो । तिमीमाथि माओवादी भएको आरोप लाग्यो । २०१७ सालमा राजा महेन्द्रको कू पछि राजनीतिमा होमिएका तिमी कसरी माओवादी हुन्थ्यौ ? २०२९ सालमा किशुनजीसँगै जेलमा बिताएका दिनलाई अविस्मरणीय बताउँथ्यौ तिमी । बीपी, गणेशमान, किशुनजी र गान्धी दर्शनबाट प्रेरित तिमी कसरी हुन सक्थ्यौ र माओवादी ?यतिबेला म तिमीले जेलबाट पठाएको एउटा कविताको अन्तिम हरफ सम्झिइरहेको छु कुनै बखत म मरेको खबर आएअन्तिम पल मेरो निम्तियति जनि गरिदिनु, मेरो मुटु मेरो तर्फबाट साष्टाङ्ग दण्डवत् गरिदिनु जन्म दिने त्यस महान् मुलुकलाई । २०८१ मंसिर २ को त्यो दिन, प्रत्येक वर्ष आउने त्यो दिन, मेरा लागि अविस्मरणीय त्यो दिन । मानिस भन्थे तिमीलाई, प्रखर वक्ता । तर, तिमी ऐया पनि नभनी, कसैसँग केही नबोली चुपचाप गयौ । बहुआयामिक प्रतिभाका धनी तिमी कवि, कथाकार, गीतकार, पत्रकार, संविधानविद्, मानव अधिकारवादी, नागरिक अगुवा, शान्ति प्रक्रियाका अभियन्ता । तिम्रो तार्किक शैली, वाक्पटुता । बिट र ह्युमरले अरूलाई हँसाउने तिम्रो त्यो बेजोड क्षमता । मलाई के थाहा, आँखा चिम्लिएर सुतिरहेका तिमी महाप्रस्थानका लागि योजना बुनिरहेका रहेछौ । न अखबारमा आँखा, न समाचार श्रवण । सबै कुराबाट टाढाटाढा, कुन बाटो र कुन गन्तव्य रोजिरहेका थियौ कुन्नि । यो अवस्थाले तिमीलाई अस्पताल पुर्यायो । तिम्रो यात्रा टुंगियो । घर फर्किने बाटो हरायो । अस्पतालको बेडमा पनि तिमी आँखा चिम्लिएर सुतिरहेका थियौ । घरको बिछ्यौनामा सुतिरहेको जस्तो । मानिस तिम्रो मृत्युवरणलाई महात्माहरूको निर्वाणसँग जोडिरहेका थिए । मलाई लागिरहेको थियो, सधै ख्यालठट्टा गर्ने तिम्रो बानी, त्यस दिन पनि तिमी कुनै ठट्टा सोच्दै छौ । मृत्युवरणको यो अविस्मरणीय शैली पनि तिमी आफैंले रोजिसकेका रहेछौ । उपचारका क्रममा दिल्लीको अस्पतालमा रहँदा एक दिन हठात् तिमीले मसँग भनेका थियौ मलाई यतै केही भयो भने यमुना नदीको किनारामा लगेर अन्त्येष्टि गरिदिनु । तामझाम र तडकभडकमा नलाग्नु । ठट्टा गरिरहने तिम्रो बानीले गर्दा मैले तिम्रो त्यो कथनलाई पनि ठट्टा नै ठानेकी थिएँ । तर, तिमीले चाहेजस्तो भएन तिम्रो अन्त्येष्टि । तिमी जनताका मान्छे । तिम्रो सम्मानमा सानो गौचरणदेखि आर्यघाटसम्म जनताको लस्कर लाग्यो । यो त्यही सानो गौचरण थियो, जहाँबाट तिमीले आफ्नो बहुचर्चित भाषण गरेका थियौ । त्यही ठाउँ बन्यो तिम्रो अन्तिम दर्शनको थलो । त्यो ठाउँमा तिम्रो जोस र ओजले भरिएको भाषण सुन्न ओइरिएका तन्नेरी आफ्नो ढल्किँदो उमेरको पर्वाह नगरी जुटेका थिए । तीबाहेक असंख्य युवा डबडबाएका आँखाले तिम्रो पार्थिव शरीर हेरेर छटपटाइरहेका थिए । धेरैको मनमा छटपटी थियो दमन दाइ नभएको अवस्थामा कांग्रेसको गति बढाउन कसले ऊर्जा देला ?कांग्रेसको चारतारे झण्डाले सज्जित तिम्रो पार्थिव शरीरमा मैले चम्किलो, चहकिलो पीताम्बर ओढाएँ । मलाई लाग्यो पीताम्बरको चमकले तिम्रो अनुहार धपक्क बलेको छ । मेरा आँखा आँसुले डबडबाएका थिए । त्यो विभ्रम हटाउन मैले निहुरिएर आफ्नो आँखामा टलपलिएको आँसु पुछें । फूलमालाले सुशोभित तिम्रो पार्थिव शरीर र त्यसमाथि ओढाइएको चन्द्रसूर्य अंकित राष्ट्रिय झण्डाको भार तिम्रो दुब्लोपातलो शरीरले कति वहन गर्न सक्यो कुन्नि । तिमी मलाई म्याडम म्याडम भनेर बोलाउँथ्यौ । त्यो बोलाएको हो कि जिस्क्याएको ? म पत्तै पाउँदिन थिएँ । मेरो लागि तिम्रो दैहिक अनुपस्थिति पहिरोको विपद्, समुद्रको सुनामी र भुइँचालोको कम्पन थियो एकैसाथ । तिम्रो महाप्रस्थानमा मेरो विचलित मनका कारण म उपस्थित हुन सकिनँ । म तिम्रो चुपचाप शैली पछ्याउँदै घर फर्किएँ । अन्तिम संस्कार भनेको पनि के हुने रहेछ र ? अग्निले भष्म गरेको देहको एक मुट्ठी खरानी । महाकवि लक्ष्मीप्रसाद देवकोटाले वाचन गरेको अन्तिम कविता जस्तो म शून्यमा शून्यसरि बिलाएँ ।मेरो यो फूलजस्तो शब्द श्रद्धाञ्जली कहिल्यै नओइलाओस् । नेपालको संसदीय इतिहासमा तिमीले स्थापित गरेका नजीर देशका लागि मार्गदर्शक बनोस् ।"
फिल्ममा आशा जगाएको वर्ष,"(काठमाडौं) नेपाली फिल्म क्षेत्रमा एकाधबाहेक अधिकांश फिल्महरूले असफलता बेहोर्थे । सन् २०२४ मा भने फिल्म क्षेत्रले नेपाली फिल्मकर्मीलाई पुनः आशा जगायो । फिल्म क्षेत्रका लागि २०२४ को सुरुवात उत्साहजनक नभए पनि वर्षको पुछारसम्म आइपुग्दा नयाँ बहार देखापर्यो । चैतमा रिलिज प्रदीप भट्टराई निर्देशित फिल्म महाजात्रा देखि सरोज पौडेल निर्देशित फिल्म पूर्णबहादुरको सारंगी सम्म आइपुग्दा दर्शकहरूले प्रक्षेपण गरिरहेका छन्, नेपाली फिल्म सय करोड क्लबको नजिक छ । किनकि यो फिल्मले नेपालमा मात्रै ५० करोड हाराहारीको व्यापार गरेको थियो । नेपालबाहिर पनि फिल्मले व्यापारको नयाँ कीर्तिमान कायम गरिदियो । २०२४ मा सुरुवातको घनश्याम लामिछाने निर्देशित फिल्म चित्रा देखि बाबु बलामी निर्देशित फिल्म देववाणी सम्म कम्तीमा ३० नेपाली फिल्म हलमा आए । अघिल्ला वर्ष हिट फिल्मका सिक्वेल र चल्तीका केही ब्यानरका फिल्मले मात्र जेनतेन धानिरहेको बक्सअफिसमा वर्ष २०२४ ले भने धेरै आशा जगाएर गएको छ । प्रदीप भट्टराई निर्देशित महाजात्रा त यसकै सफल जात्रा सिक्वेलका कारण पनि प्रदर्शनपूर्व नै प्रतीक्षित थियो । सफल पनि भयो । तर केही यस्ता फिल्महरू पनि आए, जसलाई सुरुवातमा खासै महत्त्वका साथ हेरिएको थिएन, तिनैले यस पटक अनपेक्षित सफलता हासिल गरेर फिल्म क्षेत्रमा हलचल मच्चाए । अनुभवी र नाम कहलिएका निर्देशक तथा ब्यानरका फिल्म वा स्टार भनिएका हूलका हूल हिरोहरू राख्दासमेत अधिकांश फिल्मले हावा खाइरहँदा वैशाखमा एउटा फिल्म आयो, बोक्सीको घर । निर्देशक थिए, रंगकर्मबाट पहिलो पटक फिल्ममा हाम फालेका सुलक्षण भारती । पुरुष पात्र गौण रहेको उक्त फिल्मले नायिका केकी अधिकारीको काँध थापेको थियो । फिल्मको व्यापारले धेरैको अनुमानलाई फेल खुवाइदियो । हिरो नभई फिल्म चल्दैन भन्ने मान्यतालाई एक्ली केकीले गतिलो झापड हानिदिइन् । त्यसपछि हेर्ने हो भने अधिकांश फिल्मले सुखद व्यापार गरे । पुजार सार्की, फर्की फर्की, घरज्वाइँ, मनसरा, डिग्री माइला, गाउँ आएको बाटो, खुस्मा हुँदै साम्बाला सम्म कुनै पनि फिल्मले निर्मातालाई निराश बनाएनन् । केहीले लगानी सुरक्षित गरे त धेरैले राम्रो व्यापार गरे । दसैंयता बेहुली फ्रम मेघौली, ज्वाइँसाब, छक्का पञ्जा ५ र १२ गाउँसम्म आइपुग्दा प्रायः सबैको व्यापार उच्च देखियो । अर्का युवा निर्देशक सरोज पौडेल निर्देशित पूर्णबहादुरको सारंगीले त व्यापारमा कीर्तिमान मात्रै राखेन, फिल्म क्षेत्रमा नयाँ मानक पनि स्थापित गरिदियो । उक्त फिल्मले पनि हिरो बिना पनि फिल्म चल्छ भनेर देखाइदियो । जसका मुख्य अभिनेता विजय बरालले फिल्ममा चरित्र कलाकारका रूपमा जबर्जस्त अभिनय गरेर बहुसंख्यक दर्शकलाई रुवाइदिए । नेपाली फिल्ममा पछिल्लो समय चलेको विधा थियो कमेडी । कमेडीबाहेक अरू विधाका फिल्म चल्दैन भन्ने भाष्य सिर्जना भएको थियो । तर, यो वर्ष त्यो भाष्य तोडिन सफल भएको छ । किनकि लामो समयदेखि नेपालमा एक्सन प्रधान फिल्म चलिरहेको थिएन । तर १२ गाउँले बक्सअफिसमा राज गरिरहेको छक्का पञ्जा सिरिजलाई व्यापारमा उछिन्यो । धेरैलाई लागेको थियो, अब नेपालमा एक्सन प्रधान फिल्ममात्र चल्छ । तर सामाजिक कथामाथि बनेको फिल्म पूर्णबहादुरको सारंगीले दर्शक तथा विश्लेषकहरूलाई पनि चकित बनाइदियो । डार्क स्टोरी माथि बनेको फिल्म बोक्सीको घरदेखि लिएर मौलिक कथाका फिल्महरू घरज्वाइँ, गाउँ आएको बाटोसम्म व्यावसायिक हिसाबमा सफल भए । यद्यपि, अन्तर्राष्ट्रिय फेस्टिभलमा राम्रो उपस्थिति जनाएको फिल्म द रेड सुटकेस भने व्यावसायिक हिसाबमा सफल भएन । तर अझै पनि धेरै फिल्मले सफलता पाउन भने सकेनन् । जसमा २०२४ को सुरुवातमा रिलिज दीपक श्रेष्ठको पर्खी बसें तिमीलाई फ्लप भयो । त्यसपछि माओत्से गुरुङको दयारानी र सिमोस सुनुवारको हात्तीछाप को नियति पनि उस्तै रह्यो । आकाश मगर निर्देशित जिग्री, मिलन चाम्स निर्देशित गोर्खा वारियर ले बक्सअफिस खासै तताउन नसकिरहेका बेला आएको सौरभ चौधरी निर्देशित एक्सन फिल्म अगस्त्य ले केही आशा देखायो । त्यसपछि फेरि ज्ञानेन्द्र ओझा निर्देशित उपहार, अर्जुन सुवेदी निर्देशित रंगेली, नवल खड्का निर्देशित काँडेतार ले फिल्मको संख्या थप्नु बाहेक स्वदेशी फिल्म क्षेत्रलाई उल्लेख्य उपलब्धि केही दिएनन् । न सोभित बस्नेत निर्देशित बद्री बहादुर नै बक्सअफिसमा बहादुर सावित भयो । बरु रामबाबु गुरुङ निर्देशित डिग्री माइला ले व्यापार र समीक्षामा ठीकठाकको उपस्थिति जनायो । वैशाखयता उपेन्द्र सुब्बा निर्देशित मनसरा, दिनेश राउत निर्देशित पुजार सार्की, सुयोग गुरुङ निर्देशित फर्की फर्की ले अभोब एभरेज को व्यापार गरिरहँदा घनश्याम लामिछाने निर्देशित लन्डन टु पेरिस ले फेरि असफलताको झन्डा गाड्यो । बरु अनिल मगरको डेब्यु निर्देशन रहेको घरज्वाइँ ले तारिफ बटुल्यो । रूपेश तामाङ निर्देशित दानवी, शंकर कोइराला निर्देशित मोदीबेनी, सुदर्शन थापा निर्देशित रावायण व्यापारमा फिक्का देखिए । आकाश बराल र साजन काफ्लेको पहिलो निर्देशन रहेको बेहुली फ्रम मेघौली हलमा राम्रै चलिरहेका बेला यसका निर्माता निश्चल बस्नेतले प्रदर्शकको व्यवहारमा असहमति जनाउँदै निकाले । तैपनि फिल्मले उनलाई घाटामा भने पुर्याएन । वर्षकै सर्वाधिक भिडन्तका रूपमा दसैं मिति देखियो । प्रायः छक्कापञ्जा सिरिजले एकलौटी कब्जा गरिरहेको दसैं उत्सवलाई यस पटक वसन्त निरौला निर्देशित ज्वाइँसाब र विराज भट्ट निर्देशित १२ गाउँ ले राम्रै चुनौती पेस गरे । तीन फिल्म भिड्दा पनि व्यापारिक हिसाबले कुनै निर्मातालाई पनि नोक्सान भने भएन । बरु जोन योञ्जन निर्देशित आँखा हलमा आएगएको अवस्थामा रह्यो भने सिद्धार्थ पुडासैनी निर्देशित सानो संसार ले दुईदुई पटक हलमा रिलिज गर्दा पनि दर्शक पाउन सकेन । विदेशी महोत्सवमा उल्लेख्य उपलब्धि हासिल गरेर आएको मीन भाम निर्देशित साम्बला ले समीक्षात्मक रूपमा राम्रै चर्चा बटुल्यो भने बिग बजेटमा दक्षिण भारतीय कलाकारको भीड जम्मा पारिएको चन्द्र पन्त निर्देशित ह्रस्वदीर्घ तथा शंकर घिमिरे निर्देशित तेल भिसा ले मध्यम व्यापार गरे ।यस पटक फिल्म क्षेत्रमा दुई अभिनेताको चर्चा भने नौलो तरिकाले भयो । फिल्म १२ गाउँ बाट डेब्यु गरेका समीर भट्ट विशेष आकर्षणका रूपमा रहे । उनको नृत्य र एक्सनको तारिफ निकै भयो । त्यसैगरी सधैं सहायक चरित्र निभाइरहेका अभिनेता विजय बरालको चर्चा पूर्णबहादुरको सारंगीसँगै चुलियो । उनी नयाँ इतिहास रच्ने अभिनेताका रूपमा दरिए । फिल्ममा उनको अभिनयको चर्चा पनि निकै भयो । सन् २०२४ ले त फिल्म क्षेत्रमा उत्साह भरिदियो । आगामी फिल्महरूको उपस्थिति कस्तो होला ? त्यो भने हेर्न बाँकी छ ।"
ब्याटल भूमि अडिसन,काठमाडौं (कास) नेपहपको श्रीपेच२ पछि यसको निर्माण टिमले नयाँ र्याप ब्याटलका रूपमा ब्याटल भूमि को डिजिटल अडिसन थालेको छ । मंगलबार पत्रकार सम्मेलन गरी उक्त कार्यक्रमको औपचारिक घोषणा गरिएको हो ।डिजिटल तथा फिजिकल दुवै माध्यमबाट अडिसन लिइने बताइएको ब्याटल भूमिमा सहभागी हुनका लागि प्रतियोगीले आफ्नो प्रस्तुतिको भिडियो आयोजकलाई उपलब्ध गराउनुपर्ने सर्त राखिएको छ । प्राप्त अडिसनमध्ये उत्कृष्ट ६४ प्रतियोगी चयन गर्दै जज राउन्डका लागि लगिने बताइएको छ । यसका विजेताले ५ लाख रुपैयाँ पाउनेछन् ।निर्माता सुदीप पोखरेलले नेपाली समाजमा र्याप र हिपहपको बढ्दो लोकप्रियतालाई मध्यनजर गर्दै यो कार्यक्रमको सुरुवात गरिएको बताए । ब्याटल भूमि शोका निर्देशक विक्रम खनाल रहनेछन् । साथै नेपहपको श्रीपेच२ का उत्कृष्ट प्रतियोगी मनीष ढकाल मेकले ब्याटल सञ्चालनको जिम्मा पाएका छन् । दामी मिडियाको प्रस्तुति रहेको यस ब्याटलको डिजिटल अडिसन पुस २६ सम्म खुला रहने आयोजकले जनाएको छ ।
इजरायलमा पहिलो चरणमा एक हजार केयरगिभर पठाइँदै,"(काठमाडौं)वैदेशिक रोजगार विभागले इजरायलको दीर्घकालीन स्याहार केन्द्रमा सहायक कामदार (केयरगिभर) पठाउने प्रक्रिया सुरु गरेको छ । पहिलो चरणमा एक हजार जना पठाइने भएको छ, जसमा ६ सय महिला र ४ सय पुरुष छन् । उनीहरूलाई इजरायलले छानेको चार स्वास्थ्य केन्द्रमा यही पुस १७ देखि २३ सम्म स्वास्थ्य परीक्षण गर्ने समय तोकिएको छ । इजरायलले मेडिकल परीक्षणका लागि नेपाल मेडिसिटी अस्पताल, स्टार अस्पताल, हेम्स अस्पताल, मनमोहन मेमोरियल मेडिकल कलेज तथा शिक्षण अस्पताल र क्रिस्टल डायग्नोस्टिक प्रालिलाई छनोट गरेको छ । इजरायलले गत असोजमा गोलाप्रथाबाट श्रमिकको नाम छनोट गरेको थियो । योग्यता पुगेका तीन हजार चार सय ६१ जनामध्ये गोलाप्रथाबाट दुई हजार एक सय १२ जना छानिएका थिए । तर, इजरायल र लेबनानी लडाकु समूह हिजबुल्लाहबीचको लडाइँले तनाव बढेपछि कामदार पठाउने प्रक्रिया स्थगित भएको थियो । इजरायल र हिजबुल्लाहबीच युद्धविराम भएपछि श्रम, रोजगार तथा सामाजिक सुरक्षा मन्त्रालयले परराष्ट्र मन्त्रालयको सहमतिमा भर्ना प्रक्रिया अगाडि बढाएको हो ।नेपाल र इजरायलबीचको श्रम सम्झौताअनुसार सरकारी संयन्त्रमार्फत दीर्घकालीन स्याहार केन्द्रमा कामदार पठाइने भएको हो । यसमा निजी क्षेत्रको संलग्नता छैन । विभागको इजरायल शाखाका सम्पर्क अधिकृत धनञ्जय झाका अनुसार पहिलो चरणमा एक हजार जना पठाएपछि दोस्रो चरणमा रहेकालाई लगिनेछ । नेपाल सरकारले इजरायलको योग्यता पुगेर सूचीकृत भएका सबै श्रमिकलाई आवश्यकताअनुसार लैजानुपर्ने प्रस्ताव राख्दै आएको छ । इजरायलका लागि नेपाली राजदूत धनप्रसाद पण्डितले दीर्घकालीन स्याहार केन्द्रमा काम गर्नेहरू सुरक्षित रहेकाले नेपाली श्रमिक रोक्नुको अर्थ नभएको बताए । छनोट भइसकेका श्रमिकलाई रोकेर राख्नुको कुनै अर्थ छैन । यहाँ श्रीलंका र भारतबाट श्रमिकहरू आइरहेका छन् । इजरायल लडाइँमा भए पनि श्रमिकहरू सुरक्षित छन्, उनले भने । दीर्घकालीन स्याहार केन्द्रमा सबैभन्दा बढी नेपाली १३ सय ४५ जना कार्यरत छन् । उनीहरूले आफू सुरक्षित रहेको बताउँदै आएको छ । पछिल्लो समय विदेशी श्रमिक ल्याउने जिम्मेवारी पाएको इजरायलको जनसंख्या अध्यागमन तथा सीमा प्राधिकरण (पिवा) ले नेपालले लामो समयसम्म श्रमिक भर्ना रोक्ने भए विकल्प हेर्ने बताउन थालेको थियो । पिवाले कृषि क्षेत्रका लागि भने भारत र श्रीलंकाबाट श्रमिक लगिरहेको छ । केयरगिभरमा भने नेपालीलाई नै प्राथमिकता दिँदै आएको छ ।नेपालका लागि इजरायली राजदूत समुलिक एरी वासले इजरायलमा श्रमिक पठाउने कार्य दुवै पक्षको हितमा रहेको दाबी गरे । इजरायलमा कार्यरत श्रमिक र स्थानीय नागरिकले पाउने सेवासुविधामा कुनै विभेद छैन, काठमाडौंमा आयोजित एक कार्यक्रममा उनले भनेका थिए, दुई देशबीच सरकारी संयन्त्रमार्फत गरिने भर्ना प्रक्रिया दुवै देशका लागि फाइदाजनक छ । केयरगिभरमा काम गर्ने नेपालीको मासिक तलब ५८ सय ८० इजरायली मुद्रा (करिब दुई लाख २० हजार रुपैयाँ) तोकिएको छ । यसको करार अवधि सुरुमा एक वर्षको हुनेछ । त्यसपछि अधिकतम ५ वर्षसम्म हुनेछ । इजरायलमा करिब १४ हजार दीर्घकालीन स्याहार केन्द्र छन् । गत भदौमा इजरायलले भारतबाट पाँच हजार केयरगिभरसहित १५ हजार श्रमिक लैजाने प्रक्रिया अगाडि बढाएको थियो ।"
टीओडी मिटर अध्ययन समितिलाई सुविधा दिने प्रस्तावमा घिसिङको नोट अफ डिसेन्ट,"(काठमाडौं)ऊर्जा मन्त्रालयले गठन गरेको अरविन्दकुमार मिश्र संयोजकत्वको समितिलाई सेवासुविधा उपलब्ध गराउने प्रस्तावमा नेपाल विद्युत् प्राधिकरणका कार्यकारी निर्देशक कुलमान घिसिङले नोट अफ डिसेन्ट लेखेका छन् । सञ्चालक समितिका सदस्य सचिवसमेत रहेका घिसिङले यही पुस ४ को बैठकमा छलफल भएको उक्त प्रस्तावमा नोट अफ डिसेन्ट लेखेका हुन् ।मिश्र संयोजकत्वको समिति डेडिकेटेड फिडर तथा ट्रंकलाइनको बक्यौता विवादमा टाइम अफ डे (टीओडी) मिटर अध्ययन गर्न गठन गरिएको हो । तर, प्राधिकरणले अदालत वा विद्युत् नियमन आयोगमार्फत यस्तो समिति गठन हुनुपर्ने अडान लिँदै आएको छ । ऊर्जा, जलस्रोत तथा सिँचाइमन्त्री दीपक खड्काले भने समितिको तलबभत्ता, कार्यालय सञ्चालन सामग्रीदेखि सवारीसाधनसम्म प्राधिकरणले बेहोर्नुपर्ने जनाउँदै आएका छन् ।त्यसका लागि मन्त्रालयले समितिलाई आवश्यक तथ्यांकदेखि सेवासुविधासमेत उपलब्ध गराउन भन्दै प्राधिकरणलाई पत्र काटेको थियो । तर प्राधिकरणले समितिलाई अवैध बताउँदै तलबभत्तादेखि तथ्यांक उपलब्ध नगराउने जानकारी गराएको थियो । यसबीच, पुस ३ मा नियुक्त भएका बोर्डका नयाँ सदस्यद्वय बलबहादुर पराजुली र लक्ष्मण केसीको स्वागतका लागि ४ गते बैठक राखिएको थियो । तर, मन्त्री खड्काले समितिका सदस्यलाई सेवासुविधादेखि तथ्यांक उपलब्ध गराउनुपर्ने भन्दै प्रस्ताव राखेका थिए । प्रस्तावमाथि छलफल भए पनि पारित हुन सकेन । मन्त्री खड्का ऊर्जा सचिव सुरेश आचार्यसहित सोही प्रस्तावमा हस्ताक्षर गर्नगराउन मंगलबार साढे १ बजेतिर प्राधिकरण पुगेका थिए । उनीहरूले हस्ताक्षर गरे पनि घिसिङले नोट अफ डिसेन्ट लेखेका हुन् । कुलमानजीले नोट अफ डिसेन्ट लेख्नुभयो, अरू बहुसंख्यक सदस्यले माइन्युटमा हस्ताक्षर गरिसके, मैले पनि गरें, ऊर्जा सचिव आचार्यले भने । प्राधिकरण सञ्चालक समितिको अध्यक्षसमेत रहेका मन्त्री खड्का, सदस्यहरू ऊर्जा सचिव आचार्य, पराजुली र केसीले हस्ताक्षर गरेका छन् । समिति सदस्य रहेका राजस्व सचिव दिनेशकुमार घिमिरे बैठकमा अनुपस्थित थिए । अन्य सदस्यहरू भरतराज आचार्य, रतनबहादुर ऐरले पनि हस्ताक्षर गरेका छैनन् । ऐर मंगलबार प्राधिकरणमै उपस्थित थिए, तर हस्ताक्षर गरेनन् । ऐर र आचार्यले अनौपचारिक रूपमा कुलमानलाई नै समर्थन गरेको देखिन्छ, समितिका एक सदस्यले भने, कार्यान्वयन गर्ने सदस्य सचिवले नै फरक मत राखेपछि के हुन्छ भन्ने प्रश्न उठेको छ ।ऊर्जा मन्त्रालयले अवैध रूपमा समिति बनाएर प्राधिकरणबाट वैधता दिन खोजेको प्राधिकरण सञ्चालक समितिका एक सदस्यले आरोप लगाए । अवैध समितिलाई प्राधिकरणले किन खर्च गर्ने ? उनले भने । डेडिकेटेड र ट्रंकलाइन बक्यौता विवादमा मन्त्री खड्का र प्राधिकरणका कार्यकारी निर्देशक घिसिङबीच मत बाझिँदै आएको छ । मन्त्री खड्काले घिसिङलाई मन्त्रिस्तरीय निर्णय गरेर १५ बुँदे र सचिवस्तरीय निर्णय गरेर ६ बुँदे स्पष्टीकरण पनि सोधिसकेका छन् । उनले प्राधिकरणमै आफ्नो कार्यालयसमेत खोलेका छन् ।मिश्र संयोजकत्वको समिति खारेज गर्न माग गर्दै सर्वोच्च अदालतमा रिट निवेदनसमेत दायर भएको छ । अधिवक्ता खडानन्द कँडेलले गत मंसिर १३ मा ऊर्जा मन्त्रालय, मन्त्री र समितिका संयोजक लगायतलाई विपक्षी बनाउँदै रिट दायर गरेका थिए । उक्त रिटमा सुनुवाइ गर्दै न्यायाधीश विनोद शर्माको इजलाशले मंसिर १४ मा कारण देखाउ आदेश जारी गरेको थियो । मंसिर २५ मा न्यायाधीशद्वय तिलप्रसाद श्रेष्ठ र टेकप्रसाद ढुंगानाको इजलासले यो रिटलाई अग्राधिकार दिए पनि त्यसयता हेर्न नभ्याइनेमा पर्दा पेसी सर्दै आएको छ ।"
"कान्ति राजमार्गमा जता हेर्यो, उतै पहिरो","(बगुवा, ललितपुर) काठमाडौंहेटौंडा जोड्ने पुरानो सडकमध्ये एक हो, कान्ति राजमार्ग । अहिले यस राजमार्गको अवस्था दयनीय छ । जसोतसो सवारीसाधन गुडेका छन् । जता हेर्यो, उतै पहिरो छ । कतै पहिरोले सडक नै लगेको छ । जोखिम र त्रासबीच यो खण्ड भएर मालवाहक, यात्रुवाहक र निजी सवारी साधन ओहोरदोहोर गरिरहेका छन् । दुग्धपदार्थ बोकेका ट्यांकर, कुखुरा र तरकारी बोकेका गाडी पनि यही मार्ग हुँदै राजधानी भित्रिन्छन् । यो दुई लेनको सडक हो । पहाड कटिङ गर्न नसकेको खण्डसहित करिब दुई किलोमिटर सडक अहिले पनि एक लेन नै छ । नेपाली सेनाको अगुवाइमा २०१३ सालमा सुरु गरी २०१६ सालमा ट्र्याक खोलिएको यो सडकको दूरी ६५ किलोमिटर छ । अहिले ललितपुरतर्फ मात्र दुई दर्जनभन्दा बढी स्थानमा पहिरो खसेको छ । पहिरोले गर्दा सडक साँघुरिएको छ । सडकमाथिको पहिरो पनि अझै पन्छाइसकिएको छैन । जसोतसो पहिरो पन्छाएर यातायातका साधन सञ्चालन गरिएको छ । मकवानपुरतर्फ सबैभन्दा बढी पहिरो बकैया गाउँपालिका क्षेत्रभित्रको खण्डमा खसेको छ, जहाँ दर्जनभन्दा बढी स्थानमा पहिरो खसेको छ । पहिरो पन्छाएर सडकलाई केही सहज बनाइएको छ । यो हेटौंडाबाट काठमाडौं आउजाउ गर्न सबैभन्दा सजिलो मार्ग भए पनि सुधारमा सरकारले बेवास्ता गरेको बकैया गाउँपालिकाका अध्यक्ष धर्मराज लामिछाने बताउँछन् । पटकपटक सडक विभाग र मन्त्रालयलाई सडक सुधार गर्नभन्दा बजेट छैन भन्ने जवाफ आउँछ, लामिछानेले भने, गत असोजमा आएको बाढीले बीपी राजमार्ग बगाउँदा पूर्व जाने सवारीसाधन यही मार्ग भएर गुडेका थिए । तर यही सडकमा हेलचेक्र्याइँ गरिएको उनको गुनासो छ । काठमाडौंबाट हेटौंडा तीन घण्टादेखि साढे तीन घण्टामा पुगिन्छ, यो मार्गले मकवानपुरको बकैया, भीमफेदी र मकवानपुरगढी गाउँपालिका र हेटौंडा उपमहानगरपालिका छुन्छ । गत असोजमा आएको बाढीले यही सडकमा बढी क्षति पुर्याएको थियो । चालु आर्थिक वर्षमा बहुवर्षीय ठेक्काको प्रक्रिया अगाडि बढाउँदै गर्दा असोजमा आएको बाढीले ठूलो क्षति पुर्याएको कान्ति राजमार्ग सडक योजना कार्यालयको प्रमुख रत्नलक्ष्मी बज्राचार्यले बताइन् । बाढीपहिरो जानुअघि ललितपुर र मकवानपुरमा गरेर ४ किमि क्षेत्रमा कालोपत्र गर्न बाँकी थियो, उनले भने, यहीबीचमा आएको बाढीपहिरोले क्षति पुर्याउँदा थप प्रगति हुन सकेन । सडक पुनःस्थापनाका लागि भौतिक पूर्वाधार तथा यातायात मन्त्रालयमार्फत अर्थ मन्त्रालयसँग बजेट माग गरेर पठाए पनि अझै बजेट नपाएको बज्राचार्यको भनाइ छ । यस वर्षका लागि करिब ५५ करोड मागेका थियौं, अहिलेसम्म आएको छैन, उनले भनिन्, पूरै सडक पुनःस्थापना गर्न दुई अर्ब रुपैयाँभन्दा बढी लाग्ने अनुमान छ । रकम मागको विषय भौतिक मन्त्रालयबाट अर्थ पुगेको जानकारी आएको बज्राचार्यले सुनाइन् । अर्थबाट गृह मन्त्रालयअन्तर्गत राष्ट्रिय विपद् जोखिम न्यूनीकरण तथा व्यवस्थापन प्राधिकरणबाटै आउनुपर्ने भनेर फाइल फिर्ता गरिएको बुझिएको छ, उनले भनिन्, तर सबै कुरा बजेट व्यवस्थापनमै अड्किएको छ, थप काम हुन सकेको छैन । नियमित प्रक्रियाअन्तर्गत बहुवर्षीय ठेक्काको सहमति अर्थबाट पाए पुस मसान्तभित्र ठेक्का प्रक्रिया अघि बढाइने बज्राचार्यले जनाइन् । ललितपुरको टीकाभैरवबाट तीनपानेसम्म धेरै नै सडक बिग्रिएको छ, यस कार्यालयबाट अध्ययन भएको छ, प्रतिवेदन आइसकेको छैन, उनले भनिन्, पुस अन्तिमसम्म आइसक्छ । माघ दोस्रो सातासम्म ठेक्का प्रक्रिया सुरु गरी चैत पहिलो साताभित्र निर्माण सुरु गर्ने योजना छ । सडक सुधारभन्दा पनि बगुवा पुलमा कसरी काम गर्ने भन्ने विषयमा टुंगो लागिनसकेको उनको भनाइ छ । बाढीले पुल बगाएको थियो । अहिले खोला तर्काएर बेलिब्रिज राखिएको छ । यही ठाउँमा पुल निर्माणको ठेक्का भइसकेको छ । अहिले चालु रहेको पुलभन्दा तीन मिटर तल पक्की पुलको ठेक्का भएर काम हुँदै थियो, बाढीले त्यसमा पनि क्षति गर्यो, बज्राचार्यले भनिन्, अहिले पहिलाको डिजाइन पुनर्विचार गरेर काम गर्दै छौं । बजेट अभावमा पुल बन्न नसक्ने अवस्था आए माघभित्रै बेलिब्रिजको ठेक्का गरेर काम अघि बढाइने बज्राचार्यको भनाइ छ । मकवानपुरतर्फ पहिरो सफा गरेपछि सडक बिग्रिएन, ललितपुर खण्डमा सडक पहिरोले सडक नै लगेको छ, उनले भनिन्, चार किमिभन्दा बढी सडकमा यस्तो समस्या छ । बजेट उपलब्ध गराउन मन्त्रालय लागिरहेको भौतिक सचिव केशवकुमार शर्माले जनाए । यो सडक आवश्यक छ, उनले भने, त्यहीअनुसार मर्मतसम्भार गर्छौं । ललितपुरको सातदोबाटोबाट हेटौंडाको बुद्धचोकसम्मको दूरी ९१ किमि छ । चापागाउँ खण्डमा भने यो सडक साँघुरो भएकाले दैनिक ट्राफिक जामको समस्या हुने गरेको छ । २०५५ सालमा वाग्मती नदीमा पुल बनेपछि हेटौंडाबाट बगुवासम्म र ललितपुरबाट भट्टेडाँडा हुँदै सडक जोडिएको पूर्वसचिव अर्जुनजंग थापाले बताए । यस राजमार्गको काल्चेभीर, ठिंगनमा पहिरोको जोखिम बढी छ, बेलाबेलामा ठूलो पहिरो खस्ने गरेको छ, बगुवामा एक लेन पुल छ, २० मिटर असोजको बाढीले बगायो, उनले भने, त्यसैले पहिलाको हिसाबमा यो आवश्यक सडक हो, ललितपुरको दक्षिणी भेगलाई सहज गरेको छ, विशेषरी दूध, तरकारीलगायत उत्पादित कृषि फसललाई छिटो बजार पुर्याउन सघाएको छ । काठमाडौंतराईमधेश द्रुतमार्ग (फास्ट ट्र्याक) सञ्चालनमा आएपछि भने यसको महत्त्व घट्ने थापाको भनाइ छ । उक्त राजमार्गले संघीय राजधानी काठमाडौं र वाग्मती प्रदेश राजधानी हेटौंडा जोडेको छ ।"
सल्यानबाट ४१ करोडको अदुवा निकासी,"(सल्यान) यस वर्ष सल्यानबाट झन्डै ४१ करोड रुपैयाँको अदुवा निकासी भएको छ । कृषि विकास कार्यालयका अनुसार ८ हजार ९ मेट्रिक टन अदुवा निकासी भएको हो । गत वर्ष ८ हजार ४ सय ३१ मेट्रिक टन निकासीबाट झन्डै ४२ करोड आम्दानी भएको थियो ।शारदा नगरपालिका१४ र १५ माल्नेटाको ढारखानी बोसे अदुवाका लागि प्रख्यात मानिन्छ । जिल्लाको अन्य पालिकाका किसानले पनि अदुवालाई आयआर्जनको स्रोत बनाएका छन् । माल्नेटा ढारखानीका ज्ञानबहादुर घर्तीले १० रोपनीमा प्रत्येक वर्ष ८० क्विन्टल जति अदुवा उत्पादन गर्दै आएका छन् । यस वर्ष अदुवा बेचेर ८ लाखभन्दा बढी आम्दानी गरेको उनले बताए । माल्नेटाकै बुद्धिराम गिरीले पाँच रोपनीमा फलेको ६५ क्विन्टल अदुवा र बुर्नो अदुवा बेचेर ५ लाख कमाएका छन् । यहाँका किसानले १ हजार ४ सय २० हेक्टरमा बोसे अदुवा खेती गर्दै आएका छन् । मजदुरीका लागि भारतका विभिन्न स्थानमा भौंतारिन बाध्य स्थानीय अहिले खेतीमै रमाउन थालेका हुन् । अदुवा उत्पादनमा कमी आए पनि गत वर्षको भन्दा प्रतिकिलो १० रुपैयाँ बढी मूल्य पाएपछि किसान खुसी छन् । यसपालि ताजा अदुवा ५०, बुर्नो ८० र बिउ अदुवा १ सय ३० रुपैयाँ प्रतिकिलो बिक्री भएको घर्तीले बताए । उनका अनुसार माल्नेटाबाट मात्रै झन्डै दुई करोडको ताजा, बुर्नो तथा बिउ अदुवा निकासी भएको छ । माल्नेटाका ५ सयभन्दा बढी किसान अदुवामा आत्मनिर्भर रहेको उनले जानकारी दिए । यहाँको अदुवा सुर्खेत, नेपालगन्ज, दाङ, काठमाडौं मात्र नभई भारतका विभिन्न सहरमा पुग्ने गरेको छ । कृषि विकास कार्यालयका सूचना अधिकारी ईश्वरी नारायण घर्तीले गत वर्ष २२ हजार मेट्रिक टन उत्पादन भएकोमा यो वर्ष झन्डै २१ हजार मेट्रिक टन उत्पादन भएको जानकारी दिए । ५६ मेट्रिक टन बिउ राख्ने गरेको र ४५ मेट्रिक टन स्थानीय बजारमा बिक्री भएको उनले बताए । उनका अनुसार जिल्लामा उत्पादित अदुवा धेरैजसो भारतमा निकासी भएको छ । सल्यानका शारदा नगरपालिका, बाग्चौर नगरपालिका र सिद्धकुमाख गाउँपालिकामा सबैभन्दा बढी अदुवा उत्पादन हुने गरेको उनले बताए । बाग्चौर नगरपालिकाका कृषि विकास अधिकृत घनश्याम केसीले मूल्य बढ्ने आसमा केही किसानले अहिले पनि अदुवा बिक्री नगरेर राखेको बताए । बेमौसमी तरकारी उत्पादनको पकेट क्षेत्र भनेर चिनिने कपुरकोटका ६ वडाबाट गत वर्ष २ करोड ५० लाखको २ सय ९० मेट्रिक टन अदुवा निकासी भएकोमा यो वर्ष पनि त्यत्तिनै परिमाणमा निकासी भएको पालिकाका कृषि अधिकृत चिरञ्जीवी पुरीले बताए ।"
२ लाख पर्यटक भित्र्याउने बन्दीपुर भ्रमण वर्षको लक्ष्य,"काठमाडौं (कास) तनहुँको पर्यटकीय गन्तव्य बन्दीपुरको पर्यटन प्रवर्द्धन गर्ने उद्देश्यले बन्दीपुर भ्रमण वर्ष, २०२५ आयोजना हुने भएको छ । बन्दीपुरमा नयाँ पर्यटकीय गन्तव्यको पहिचान, रोजगारी सिर्जना तथा आर्थिक गतिविधि थप चलायमान गराउने उद्देश्यले बन्दीपुर गाउँपालिकाले सन् २०२५ लाई भ्रमण वर्षका रूपमा मनाउने निर्णय गरेको हो । प्राकृतिक एवं सांस्कृतिक सम्पदाहरूको संरक्षण तथा विकास गर्दै जिम्मेवार पर्यटकीय क्रियाकलापका माध्यमबाट समृद्ध एवं सुसंस्कृतयुक्त बन्दीपुरको परिकल्पना र पर्यटक आगमनको संख्या वार्षिक दुई लाख पुर्याउने उद्देश्यसहित बन्दीपुर भ्रमण वर्ष आयोजना गरिएको हो, गाउँपालिकाका अध्यक्ष सुरेन्द्रबहादुर थापाले भने । त्यसका लागि पर्यटन व्यवसायी बैस गुरुङको संयोजकत्वमा सचिवालय गठन गरिएको गाउँपालिकाका अध्यक्ष थापाले बताए । उनका अनुसार सचिवालयमा होटल संघ, रेस्टुरेन्ट तथा बार एसोसिएसन (रेवान) पर्यटन विकास समिति, उद्योग वाणिज्य संघ, होमस्टे महासंघलगायतका प्रतिनिधि छन् । भ्रमण वर्षभरमा आन्तरिक र बाह्य एकएक लाख पर्यटक भित्र्याउने तयारी गरिएको गुरुङले बताए । भ्रमण वर्षलाई आधार मानेर तीन वर्षमा वार्षिक आठ लाख पर्यटकलाई बन्दीपुर पुर्याउने लक्ष्य रहेको उनले बताए । उनका अनुसार भ्रमण वर्षमा पर्यटक आकर्षित गर्न पर्यटकको उमेर र रुचिअनुसारको प्याकेज निर्माण गर्नुका साथै गाउँमै कमाऔं, गाउँमै रमाऔं तथा वातावरणीय संरक्षणका लागि जनसहभागिता बढाउने लक्ष्य लिइएको छ ।भ्रमण वर्षमा पर्यटकको औसत बसाइ तीन दिन बनाइने र विदेशी पर्यटकको दैनिक औसत खर्च ७५ अमेरिकी डलर तथा नेपाली पर्यटकको औसत खर्च दैनिक तीन हजार रुपैयाँ पुर्याइने उनले बताए । बन्दीपुरमा हाल ७५ होटल र चार वटा होमस्टे (घरबास) छन् । गाउँपालिकामा १ सय २० होटल र १२ वटा होमस्टे सञ्चालनमा छन् । भ्रमण वर्षका लागि ४ करोड ४३ लाख ५० हजार रुपैयाँ खर्च हुने गाउँपालिकाको अनुमान छ । अनुमानित खर्च विवरणमा संघ, प्रदेश र स्थानीय सरकारका साथै सरकारी तथा गैरसरकारी संघसंस्थाहरूबाट अपेक्षा गरिएको प्रतिबद्धतालाई समेत राखिएको छ ।"
शुक्लाफाँटाको ९ सय बिघामा भारतीयको खेती,"(कञ्चनपुर)शुक्लाफाँटा राष्ट्रिय निकुञ्जको करिब ९ सय बिघा वनक्षेत्रमा भारतीय नागरिकले खेतीपाती गरिरहेको पाइएको छ । भारत, उत्तर प्रदेशको पिलिभित जिल्लामा पर्ने गोरख डिबीसँगै जोडिएको निकुञ्जको दक्षिणी क्षेत्रमा उनीहरूले लामो समयदेखि खेतीपाती गरिरहेका हुन् । निकुञ्जको सिकारी तालभन्दा केही परको क्षेत्रमा भारतीय नागरिकले नियमित रूपमा खनजोत गर्दै आएको निकुञ्ज प्रशासनले जनाएको छ । पछिल्लो पटक निकुञ्जले गरेको अध्ययनमा पनि वनक्षेत्र अतिक्रमण भएको पुष्टि भएको थियो । तर एउटा स्थानमा मात्रै अध्ययन गरिएको छ । हामीले अध्ययन गरेको क्षेत्रमा २५ हेक्टरभन्दा बढी जमिन अतिक्रमण भएको छ, निकुञ्जका रेञ्जर सिदीप अधिकारीले भने, अन्य क्षेत्रमा पनि अतिक्रमण भएको छ, त्यसको अनुसन्धान हुन सकेको छैन । रेञ्जर अधिकारीकै नेतृत्वमा निकुञ्जले अतिक्रमण भएको क्षेत्रको अध्ययन गरेको हो । निकुञ्ज क्षेत्रमा खनजोत गर्ने भारतीय नागरिक रञ्जन विश्वास र चिता रञ्जन सरकारलाई नियन्त्रणमा लिएर निकुञ्जले मुद्दासमेत चलाएको छ । उनीहरूलाई जिल्ला अदालतले पुर्पक्षका लागि जेल चलान गरेको अधिकारीले जानकारी दिए । निकुञ्जमै ट्र्याक्टरले जोतेर गहुँ छरिरहेको देखेपछि नियन्त्रणमा लिएर मुद्दा चलाइएको हो, उनले भने, सीमास्तम्भ हराएका कारण पनि त्यस क्षेत्रमा जमिन अतिक्रमण भएको हो । उनका अनुसार साविकको २७ र २८ नं सीमास्तम्भको बीचमा निकुञ्ज र आसपासको नेपाली भूभाग भारतीयले अतिक्रमण गरेका छन् ।अतिक्रमण गरिएको क्षेत्र बेलडाडी गाउँपालिकाबाट नजिक पर्छ । तर उक्त क्षेत्रमा गस्तीमा समेत जान सकिने अवस्था नभएका कारण नियमित रखेदेख हुन सकेको छैन । नौ सय बिघा जमिन अतिक्रमण भएको छ । त्यहाँ भारतीय नागरिकले गहुँ खेती गरेका छन्, निकुञ्जका वरिष्ठ संरक्षण अधिकृत मनोजकुमार शाहले भने, बर्खामा डुबान हुने भएकाले उनीहरू आउन सक्दैनन्, हिउँदमा गहुँ छर्छन् । उनले भारतीय संरक्षणकर्मीसँग बैठक भएको बेला अतिक्रमण हटाइदिन आग्रह गरिएको बताए । जिल्ला प्रशासन कार्यालयबाट गृह मन्त्रालयमा समेत यसबारे जानकारी गराइएको उनको भनाइ छ । निकुञ्जको वनक्षेत्र लामो समयदेखि अतिक्रमण गरिएको छ । अहिले यो समस्या समाधान गर्नेगरी सबैसँग छलफल र समन्वय भइरहेको छ, उनले भने । सुरक्षा निकाय प्रमुखसँगै निकुञ्जका कर्मचारीले केही दिनअघि अतिक्रमित क्षेत्र अवलोकन गरेका थिए । ७८८ (साविकको २८) नम्बर सीमास्तम्भ अस्पष्ट भएका कारण भारतीयले निकुञ्जको वनक्षेत्र अतिक्रमण गरेको प्रमुख जिल्ला अधिकारी नारायणप्रसाद सापकोटाले बताए । पिलर स्पष्ट भएपछि आफैं जमिन छाड्छौं भनेका छन्, उनले भने, भारतीय पक्षसँग पनि यसबारे कुरा भएको छ ।"
सुनसान सकियो ललित स्मृति यू१८ लिग,"(काठमाडौं)सातदोबाटोस्थित एन्फा कम्प्लेक्स मैदानमा राखिएका तस्बिरमा ललितकृष्ण श्रेष्ठको हाँसो निकै मोहक छ । अब उनको निधन भएको पनि १० वर्ष छुने क्रममा छ । त्यो हाँसो हेर्दा हिजै जस्तो लाग्न सक्छ उनीसँग भेट्नेहरूलाई । अहिले उनको चर्चा किनभन्दा भर्खर उनकै नाममा सञ्चालित ललित स्मृति एन्फा यू१८ युथ लिग फुटबल टुंगिएको छ । नेपाल पुलिस क्लब च्याम्पियन रह्यो, कुल १२ टिमसम्मिलित प्रतियोगितामा । कारण जस्तै रहोस्, प्रतियोगिता धेरै हदसम्म चुपचाप चल्यो र सुनसान सकियो । तर, जतिले प्रतियोगिता सुरुदेखि अन्त्यसम्म हेरे, तिनको निष्कर्ष हो, नेपाली फुटबललाई चाहिने भनेकै यस्तै प्रतियोगिता हो । यू१८ उमेर समूहमा पूरा लिग ढाँचाले ललित स्मृति नाम राख्दै प्रतियोगिता भएको यो नै पहिलो पटक हो । फेरि यो पक्कापक्की लिग रह्यो, एकले अर्कोसँग दुईपल्ट खेल्ने गरी । त्यस अर्थमा २ सय ४१ खेल भएको थियो, डबल राउन्ड रोबिनका आधारमा । हुनुपर्ने त त्योभन्दा एक खेल बढी थियो, तर खुमलटारले आफ्नो अन्तिम खेलमा चाहिँदो खेलाडी नै पुर्याउन सकेन । अन्यथा प्रतियोगिता राम्रैसँग चल्यो । पुलिस वास्तविक विजेता पनि रह्यो । प्रतियोगिताको अन्तिम खेलमा पुलिस आफैं एनआरटीको हातबाट २१ ले पराजित भयो । त्यसैले च्याम्पियन हुनुको खुसी केही किरकिर बन्यो । नत्र, पुलिसले त्यसरी खेलेको थियो, जसरी च्याम्पियनले खेल्ने गर्छ । पुलिस २२ खेलमध्ये १५ मा विजयी रह्यो । टोलीले कमाएको कुल अंक रह्यो ४८ । पुलिसको युवा टिम उत्रेको थियो, पुराना खेलाडी भोलानाथ सिलवालको प्रशिक्षकत्वमा । लिगको अन्तिम खेलपछि उनको प्रतिक्रिया थियो, अन्तिम खेल जित्न सकेनौं, त्यसैले अलिकति मज्जा आएन । तर च्याम्पियन हुनुको खुसी आफ्नै ठाउँमा छ । पुलिसले आफ्नो यो अन्तिम खेलअघि नै उपाधि जित्ने निश्चित भइसकेको थियो । त्यसैले सायद खेलाडीले केही हेलचेक्र्याँइ गरेर खेले कि ? वा पुलिस टिमलाई नै लागेन, यो खेल जित्नैपर्छ भन्ने । जेहोस्, जितको खुसीमा पनि प्रशिक्षक सिलवाललाई चिन्ता नै थियो । उनको भनाइ थियो, प्रतियोगिता त सकियो, पुलिस च्याम्पियन बन्यो । अब मूल प्रश्न हो, यी खेलाडीलाई टिकाउने कसरी हो । उनको यो चिन्ता पुलिस टिममै मात्र सीमित थिएन, यो प्रतियोगिता खेल्ने पूरा टिमका खेलाडीलाई नै लिएर हो । यो प्रतियोगितालाई भनेर तीन सय हाराहारीमा युवा खेलाडी दर्ता भएका थिए । त्यसमध्ये आधाभन्दा बढीले माथिल्लो स्तरमा लिग खेल्नसक्ने क्षमता र कौशलता देखाएका छन् । अझ त्यसमध्ये पनि केहीले त ढिलोचाँडो राष्ट्रिय टिममै स्थान बनाउन सक्नेछन् । पुलिसकै कुरा गर्दा पनि यो टिमले धेरै सम्भावना देखाएको छ । सिनियर स्तरमा पुलिस टिमको प्रदर्शन पहिले जस्तो रहन छाडेको छ । तर, यही टिमले पछि अनुभव बटुल्न माथिल्लो स्तरमा खेल्ने हो भने पुलिस फुटबलको पुरानो साख फर्किन सक्छ । प्रशिक्षक सिलवाललाई पनि यस्तै लाग्छ । उनी खेलाडी छँदा पुलिस टिम गजब थियो । तर त्यो ओरालो लाग्नेक्रममा थियो । उनले पुलिसकै लागि तीनपल्ट ए डिभिजन लिग पनि जिते । अहिले प्रशिक्षकका रूपमा पहिलो उपाधि हात पारेका छन् । उनको चिन्ता धेरै हदसम्म अब हुने सहिद स्मारक लिग बी डिभिजनले समाधान गर्न सक्छ । किनभने यो लिग खेल्ने धेरै खेलाडी अब हुने त्यो लिगका लागि अनुबन्ध भइसकेका छन् । प्रतियोगिताको अन्तिम खेल जितेर एनआरटी दोस्रोमा रह्यो । त्यसअघि संकटाले एपीएफलाई ३१ ले हराएको थियो । एनआरटी विजयी भएपछि संकटा तेस्रो स्थानमा रह्यो । एनआरटी ४७ अंक बटुल्यो भने संकटासँग ४७ अंक रह्यो । कुनै समय उनै ललितकृष्णले नेतृत्व गरेको क्लब थ्रीस्टार ४३ अंकसहित चौथो स्थानमा रह्यो । थ्रीस्टारले प्रतियोगिताको सुरुमा राम्रा गर्न सकेन । तर विस्तारै यसले गति लिएको थियो । यो गति राम्रै रह्यो । फेरि एक प्रकारले लिगमा निकै एकपक्षीय खेल भएन, त्यस अर्थमा यो लिग राम्रो रह्यो । यू१८ का खेलाडीले आखिरमा २२ खेल खेल्न पाउनु भनेको कम्ती ठूलो अवसर होइन । त्रिभुवन आर्मीविरुद्धको खेलमा खुमलटारले जसरी ११ खेलाडी उतार्न सकेन, यस्ता प्रवृत्तिलाई चाहिँ हतोत्साही गर्नैपर्छ । नत्र, नेपाली फुटबल ख्यालख्यालमै मात्र सीमित हुनेछ । खेलाडीले मात्र होइन, रेफ्रीदेखि खेल सञ्चालनको अनुभव बटुल्दै गरेका धेरैलाई यो लिग शिक्षा बनेको छ । अब चाँडै हुने भनेको बी डिभिजन त हो । त्यसका लागि खेलाडी आपूर्ति गर्ने काम अहिलेको लिग गरेकै हो, यसलाई पनि उपलब्धि नै मान्दा हुन्छ । अबको एकदुई दिनमै यू१६ लिगले त गति लिने छ नै । अनि महिला लिगको दोस्रो चरण पनि सुरु हुनेछ । यहाँनिर यति महत्त्वका लिगका लागि अखिल नेपाल फुटबल संघ (एन्फा) किन हाइप सिर्जना गर्न सक्दैन वा चाहँदैन, यो भने सोचनीय विषय भएको जानकारहरू बताउँछन् ।"
थापाथली चेस पार्क तेस्रोपल्ट विजेता,"काठमाडौं (कास) थापाथली चेस पार्क क्लबले मंगलबार सातौं तुल्सीलाल स्मृति राष्ट्रिय क्लब टिम चेस च्याम्पियनसिपको उपाधि जितेको छ । थापाथली तेस्रोपल्ट च्याम्पियन भएको हो । नकआउट समीकरणमा पूर्वविजेता दोलखा चेस होमलाई सहजै हराएको चेस पार्कले फाइनलमा ललितपुर स्पोर्ट्स क्लबमाथि संघर्षपूर्ण जित पायो । चेस पार्कले क्लासिकल ९० मिनेट ३० सेकेन्ड इन्क्रिजमेन्टको गेममा २२ अंक बराबर गर्दै र्यापिड चरणसम्म धकेलेको थियो । क्लासिकल खेल रोमाञ्चक मोड लिँदै बराबरीमा टुंगिएको थियो । पहिलो बोर्डमा चेस पार्कका एफएम रिजेन्द्र राजभण्डारी ललितपुरका सीएम सजिन महर्जनसँग पराजित भए भने चौथो बोर्डमा महिला राष्ट्रिय च्याम्पियन सिन्दिरा जोशी भने विनिता कपालीसँग हारिन् । टिम गेममा चेस पार्कले २ अंक गुमाउँदाको दबाब झेल्दै दोस्रो बोर्डमा खेलेका सुशील चौधरीले शैलेन्द्र न्यौपानेमाथि जित निकाल्दै १ अंकको खाता खोले भने तेस्रो वोर्डमा आशिष फुयालले रिसोन थापाविरुद्ध टाइमआउट गराएर स्कोर २२ को बराबरी गराएका थिए । लगत्तै र्यापिड चरणमा रिजेन्द्र फेरि सजिनसँग नै पराजित भए । चेस पार्कका अन्य खेलाडी सुशील, आशिष र सिन्दिराले आफ्नो खेल जितेर ३१ अंकको स्कोर बनाउँदै उपाधि जितेका थिए । ललितपुरस्थित तुल्सीलाल प्रतिष्ठानमा सम्पन्न प्रतियोगिता विजेता थापाथली चेसपार्क २ लाख पुरस्कार प्राप्त गर्न सफल भयो । आयोजक ललितपुर स्पोर्ट्स क्लब उपविजेता बन्यो । क्लबले १ लाख २० हजार पुरस्कार पायो । ललितपुर महानगरपालिका टिमले तेस्रो स्थानमा रहेर ६० हजार र चौथो भएको पूर्वच्याम्पियन दोलखा चेस होमले ४० हजार जितेका छन् ।"
पेरिस ओलम्पिकले जगमगाएको वर्ष,"काठमाडौं (एजेन्सी) सन् २०२४ पनि अन्तर्राष्ट्रिय खेलकुदको दृष्टिकोणबाट उत्तिकै नाटकीय, सनसनीपूर्ण र रोमाञ्चक रह्यो । जस्तो यसअघि रहने गरेको थियो । यो वर्षलाई सबैभन्दा बढी सम्झिने भनेको पेरिस ओलम्पिकका लागि नै हो । भयो के भन्दा धेरैलाई लाग्न थालेको थियो, सायद ओलम्पिकमा त्यो आकर्षण रहेन, जस्तो पहिलो हुने गर्थ्यो । अझ ओलम्पिकको आयोजना आफैंमा अत्यधिक खर्चालु हुन थालेको थियो । यस्तोमा स्वयं ओलम्पिककै आयोजनामा प्रश्न उठ्न थालेको थियो । पेरिस ओलम्पिकले ती सबै अन्योल र अनिश्चिता चिर्ने काम गर्यो र प्रमाणित गर्यो, यसलाई लोकप्रिय बनाउन अझै धेरै गर्न सकिन्छ । जुलाई २६ देखि अगस्ट ११ सम्म आयोजित ओलम्पिकको उद्घाटन र समापन समारोह आफैंमा उत्कृष्ट रहे । आयोजक फ्रान्सले ओलम्पिकको रौनकता कायम राख्न कुनै कसर छाडेन । पूरा ओलम्पिकका क्रममा दर्शकको पनि कुनै कमी रहेन । यस्तोमा पेरिस ओलम्पिक त्यस्तो ओलम्पिक रह्यो, जसले पुनरागमन रच्यो भन्दा हुन्छ ।अन्तिम पदक तालिकामा भने अमेरिका नै सबैभन्दा अगाडि थियो, ४० स्वर्णसहित । कुल १ सय २६ पदक जितेर आफूलाई प्रमाणित गर्यो अन्तर्राष्ट्रिय खेलकुदको महाशक्ति भनेको अमेरिका नै हो । ४० स्वर्णसहित चीन दोस्रोमा रह्यो । चीनले भने कुल ९१ पदकमात्र जितेको थियो । त्यसपछि तेस्रो स्थानमा जापान थियो । जापानले २० स्वर्णसहित कुल ४५ पदक जितेको थियो । पूरा पेरिस ओलम्पिकमा एसियाली चुनौती दमदार रह्यो ।पेरिस ओलम्पिकलगत्तै पेरिस पारा ओलम्पिकको पनि आयोजना भयो । यो पनि आफैंमा उत्कृष्ट बन्यो । नेपालकी पलेशा गोवर्धनले तेक्वान्दोमा कांस्य पदक जितेर ऐतिहासिक सफलता रचिन् । ओलम्पिकपछि अधिकांश वर्ष जस्तै सबैभन्दा लोकप्रिय र चर्चामा रहेको खेल रह्यो, फुटबल । वर्ष २०२४ मा भएको फुटबलको सबैभन्दा ठूलो प्रतियोगिता रह्यो युरो २०२४ । जर्मनीमा भएको प्रतियोगिता स्पेनले जित्यो । फाइनलमा स्पेनले इटालीलाई हराएको थियो ।यही प्रतियोगिताबाट विश्व फुटबलले नयाँ स्टार खेलाडीका रूपमा लामिन यामललाई पायो । इंग्लिस प्रिमियर लिगमा भने म्यानचेस्टर सिटीले गजब नै गर्यो । यसअघि कसैले गर्न नसकेको काम गर्ने क्रममा पेप ग्वार्डिओलाको सिटीले लगातार चौथो सिजन लिग उपाधि जित्यो । त्यसमा सबैभन्दा बढी योगदान दिएकामध्ये एक रहेका रोड्रीले पछि बालोन डीअर पनि जितेका थिए । २०२४ मै दक्षिण अमेरिकी फुटबलको सबैभन्दा ठूलो प्रतियोगिता कोपा अमेरिका २०२४ पनि भयो । यसको उपाधि अर्जेन्टिनाले जित्यो । विश्वकप विजेताका रूपमा लियोनल मेसीको अर्जेन्टिना यो उपाधि पनि जित्न सफल रह्यो । अर्जेन्टिनाले फाइनलमा कोलम्बियालाई हराएको थियो । क्रिकेटतर्फ अमेरिकामा ट्वान्टी२० विश्वकप आयोजना भएको थियो । त्यसको उपाधि भारतले जित्न सफल रह्यो । फाइनलमा भारतले दक्षिण अफ्रिकालाई हराएको थियो । यो विश्वकपमा नेपालको पनि ऐतिहासिक सहभागिता रह्यो । आफ्नो खेलको मदतमा धेरैको मन जित्न सफल रह्यो ।विश्व टेनिसमा पछिल्लो साढे एक दशकदेखि तहल्का मच्चाउँदै आएका राफेल नडालले २०२४ मै संन्यास लिए । उनको संन्याससँगै विश्व टेनिसमा एक कालखण्डको अन्त्य भएको थियो । नडाललाई क्ले कोर्टमा खेलिने टेनिसको सर्वकालीन महान खेलाडी मानिन्छ । त्यसैले उनले १४ पटक फ्रेन्च ओपन जिते । समग्रमा पनि उनी उत्तिकै ठूला खेलाडी हुन् । उनले जितेका २२ ग्रान्ड स्लाम उपाधिले नै देखाउँछ, कति धेरै सफल खेलाडी हुन् भनेर । वर्ष २०२४ को अन्त्यतिर आइपुग्दा फिफाले २०३४ को विश्वकप आयोजकको जिम्मेवारी साउदी अरेबियालाई दिएको थियो ।"
इन्डोनेपाल भलिबल आजदेखि,"(बुटवल)मदन भण्डारी गोल्डकप इन्डोनेपाल रनिङ सिल्ड पुरुष भलिबल प्रतियोगिता बुधबार सुरु हुँदै छ । बुटवलमा मंगलबार पत्रकार सम्मेलन गरी ट्रफी सार्वजनिक गरिएको छ । ७ लाख रुपैयाँ विजेता पुरस्कार रहेको प्रतियोगिताको बुधबार प्रधानमन्त्री एवं मदन भण्डारी स्पोर्टस् एकेडेमीका संरक्षक केपी शर्मा ओलीले उद्घाटन गर्ने कार्यक्रम छ । प्रतियोगितामा विभागीय टिमहरूसहित नेपाल र भारतका ८ टिमको सहभागिता रहने एकेडेमीका अध्यक्ष ध्रुव आचार्यले बताए । उपविजेताले ३ लाख ५० हजार, तेस्रो हुनेले १ लाख ७५ हजार, चौंथो हुनेले १ लाख रुपैयाँ पुरस्कार प्राप्त गर्नेछन् । उत्कृष्ट खेलाडीले २५ हजार र विधागत उत्कृष्टले जनही १० हजार पाउनेछन् ।मदन भण्डारी स्पोटर््स एकेडेमीको १६ औं स्थापना दिवसको अवसरमा हुने प्रतियोगितामा आयोजक एकेडेमी, त्रिभुवन आर्मी क्लब, नेपाल पुलिस क्लब, एपीएफ क्लब, मणिमुकुन्द भलिबल क्लब बुटवल, गल्कोट भलिबल क्लब, रुकुम पश्चिम भलिबल प्रशिक्षण केन्द्र र गुजरात स्टेट भलिबल एसोसिएसन (भारत) ले सहभागिता रहने आयोजकले जनाएको छ । गल्कोट भलिबल टिमले ४ इरानी खेलाडी समावेश गरेको छ । पुस २४ सम्म चल्ने प्रतियोगितामा १ करोड १० लाख ६० हजार रुपैंयाँ खर्च हुने र उक्त रकम राष्ट्रिय खेलकुद परिषद, प्रदेश सरकार, स्थानीय तह एवं विभिन्न व्यावसायिक संघसंस्थाबाट जुटाउने प्रयास भइरहेको अध्यक्ष आचार्यले बताए । लिगकम नकआउटमा हुनेछ ।प्रतियोगिता दौरान २०२६ सालका पहिलो एथलेटिक्स प्रशिक्षक मधुशमशेर राणालाई नगदसहित सम्मान गरिने भएको छ । कार्यक्रममा दक्षिण एसियाका कृतिमानी धावक वैकुण्ठ मानन्धरको पनि सहभागिता रहनेछ । बुटवलबाट एकेडेमीको प्रतियोगिता सुरु भएको र अन्य खेल पनि विभिन्न ठाउँमा आयोजना गर्ने एकेडेमीको तयारी रहेको एकेडेमीकी प्रचार विभाग प्रमुख अमृता अनमोलले बताइन् । फुटसल, तेक्वान्दो, टेबलटेनिस, बास्केटबल, फुटबल, फुल कन्ट्याक्ट, कराते, रेस्लिङ, ब्याडमिन्टन, क्रिकेट, शारीरिक सुगठन, रोड रेस, चेस, आर्चरी, कबड्डी, छेलो र हक्कीका ेप्रतियोगिता पनि हुनेछ, उनले भनिन्, मदन भण्डारी गोल्डकप इन्डो नेपाल रनिङ सिल्ड पुरुष भलिबल प्रतियोगितापछि चाइना नेपाल फुटवल सञ्चालन गर्ने तयारी गर्दै छौं । प्रतियोगिता सञ्चालन हुने स्थान बुटवल उपमहानगरपालिका१० स्थित रामनगर मैदानमा झन्डै ३ हजार दर्शक अट्न सक्ने अस्थायी प्यारापिट निर्माण गरिएको र कोर्टमा म्याट बिछ्याइएको उनले बताइन् । खेल पर्यटनलाई पनि प्राथमिकता दिएर आयोजना गरिएको प्रतियोगिताको ट्रफीमा बुद्धको जन्मस्थल लुम्बिनी, लुम्बिनीको अशोक स्तम्भ र मायादेवी मन्दिरको आकृति समेटिएको छ । रामनगरस्थित भलिबल कोर्टमा हुनेछ् ।"
आरभ र सुनीरा च्याम्पियन,"(पोखरा) आरभसम्राट हाडा र सुनीरा थापा मंगलबार पोखरामा सम्पन्न २१ औं माछापुच्छ्रे पोखरा ओपन तथा भेट्रान्स टेनिस प्रतियोगितामा च्याम्पियन बनेका छन् । कास्की जिल्ला टेनिस संघद्वारा आयोजित प्रतियोगिताको मंगलबार फाइनलमा आरभले प्रणव मानन्धर र सुनीराले सलोनी तामाङलाई पराजित गरेका हुन् । मेन्स सिंगल्समा आरभले प्रणवलाई ६१, ६१ ले र महिला सिंगल्समा सुनीराले सलोनीलाई ६२, ६३ को सोझो सेटमा हराए । च्याम्पियन दुवैले समान ८० हजार र उपविजेताले ४० हजार रुपैयाँ प्राप्त गरे । ३५ वर्षमाथि पूर्व नम्बर एक खेलाडी जितेन्द्र परियारले सन्तोष खत्रीलाई ६१, ६२ को सोझो सेटमा हराएर उपाधि जिते । जितेन्द्रले ६० हजार र उपविजेता सन्तोषले ३० हजार जिते । ४५ वर्षमाथि फाइनलमा कमल भण्डारी विजेता बने । उनले रोहित सुनुवारलाई ६०, ६२ ले हराए । विजेताले ४० हजार र उपविजेताले २० हजार जिते । ५५ वर्षमाथि चन्द्र शाही विजयी भए । उनले फाइनलमा जीवन घिमिरेलाई ६२, ६२ को सोझो सेटमा हराए । चन्द्रले ३० हजार र जीवनले १५ हजार रुपैयाँ प्राप्त गरे ।विजेता खेलाडीलाई प्रायोजक माछापुच्छ्रे बैंकका संस्थापक तथा केसी ग्रुपका निर्देशक किरण केसी, नेपाल टेनिस संघका उपाध्यक्ष विनोद कायस्थ, संयोजक नवीन चालिसेलगायतले ट्रफी वितरण गरे । प्रतियोगितामा १ सय ४० भन्दा बढी खेलाडीको सहभागिता डाइरेक्टर कुमार अधिकारीले बताए । विजेता भेट्रान्स खेलाडीले बल ब्वाइलाई आफूले प्राप्त पुरस्कार रकम हस्तान्तरण गरेका छन् । उत्तमकुमार शेर्पा, जित प्रधानले समान १० हजार, हेमराज ढकालले १० हजार, मनोज राणाले ७ हजार ५ सय तथा जोली टार्जनले २ हजार ५ सय रुपैयाँ जुनियर टेनिस खेलाडी सन्दीप बिकलाई हस्तान्तरण गरे । १२ खेलाडी बल ब्वाइको रूपमा खटिएका थिए ।"
प्रदेशस्तरमा आस्था कलेज विजयी,सुनसरी (कास) राष्ट्रिय उच्चमावि क्रिकेट च्याम्पियनसिपको कोशी प्रदेश छनोटमा आस्था कलेज दमक च्याम्पियन बनेको छ । इटहरीस्थित जनता क्रिकेट मैदानमा मंगलबार फाइनलमा आस्थाले इटहरीकै सुष्मा गोदावरी कलेजलाई ७ विकेटले पराजित गरेको हो । सुष्माले दिएको ६३ रनको लक्ष्य आस्थाले ५४ ओभरमा ३ विकेट गुमाएर पुरा गर्यो । आस्थाका भुपाल दंगालले ३२ र सौजन घिमिरेले १४ रन बनाए । सुष्माका नजिर आलमले २ विकेट लिए । त्यसअघि टस जितेको सुष्माले निर्धारित १० ओभरमा सबै विकेट गुमाई ६२ रन बनाएको थियो । नजिरले २० र अन्जुल मेहताले १६ रन बनाए । आस्थाका सौजनले ३ विकेट लिए । उनी म्यान अफ द फाइनल घोषित भए । आस्थाले ५० हजार रुपैयाँ पायो। प्रादेशिक विजेता आस्थाले काठमाडौंमा माघ २३ देखि हुने राष्ट्रिय प्रतियोगितामा प्रतिस्पर्धा गर्न पाउने छ ।
मिक्समान्डु र सीईसी क्वाटरफाइनलमा,"काठमाडौं (कास) स्युचाटार क्रिकेट लिग इन्डोर टी१० प्रतियोगितामा मंगलबारका खेलपछि समूह ए बाट क्रिकेट एक्सिलेन्स सेन्टर (सीईसी), समूह बी बाट किंग्स क्रिकेट एकेडेमी र स्टुडियो सेभेन, समूह सी बाट टिम बीडीएस, समूह डी बाट ग्रेट हिमालय क्रिकेट एकेडेमी र मिक्समान्डु क्वाटरफाइनल पुगेका छन् ।तारकेश्वर इन्डोर क्रिकेट मैदानमा मंगलबार बीडीएस, तारकेश्वर युथ, थानकोट वारियर्स, हिमालयन क्रिकेट एकेडेमी, क्रिकेट एक्सिलेन्स सेन्टर, मिक्समान्डु विजयी भएका थिए । बीडीएसले स्याङ्जा एभेन्जर्सलाई ४ विकेट, तारकेश्वरले हसनटार युथलाई ११ रन, थानकोट वारियर्सले पाञ्चायन युथलाई ७ विकेट र हिमालयनले स्याङ्जा वारियर्सलाई ४ विकेट र मिक्समाण्डुले थानकोटलाई १५ रनले हराए । सीईसीले चक्रवर्ती ल कलेजलाई ५० रन र हसनटारलाई ४८ रनले हरायो ।"
