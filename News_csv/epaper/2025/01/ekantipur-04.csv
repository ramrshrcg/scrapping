शीर्षक,विवरण
लेखा समिति सभापतिका स्वकीय सचिव पनि ठगीमा,"पटकपटक गरी मैले ३८ लाख ८० हजार रुपैयाँ बुझाएको छु, बौआलालले कान्तिपुरसँग फोनमा भने, जीवनभर कमाएको सबै पैसा अनिलले खाइदिए ।पैसा लिएपछि अनिल करिब ३४ महिना सम्पर्कविहीन भएका थिए । एमबीबीएसको प्रवेश परीक्षामा छोरीको नाम निस्केला भनेर पर्खेर बसेका बौआलाल उनी सम्पर्कविहीन भएपछि निराश भए । बल्लतल्ल सम्पर्क हुँदा कहिले अस्ट्रेलिया पुगेको छु भन्थे, कहिले क्यानडा, बौआलालले भने, त्यो बेला म र परिवार पूरै तनावमा थियौं । उनका अनुसार एक पटक अनिलले सहकारीमा पैसा राखेको र चाहिएका बेला झिक्न मिल्ने बताएका थिए । अर्को पटक भने क्यानडाबाट आफ्नो एक करोड रुपैयाँ आउन लागेको र आउनेबित्तिकै पैसा फिर्ता गर्ने आश्वासन दिएका थिए ।एक पटक पैसा नभएको बैंक खाताको चेक पनि दिन खोजेको तर आफूले बुझ्न नमानेको बौआलालले बताए । अर्को पटक सहकारी मार्फत सम्मेलनमा भाग लिन विदेश गएको र फर्किनेबित्तिकै पैसा फिर्ता गर्ने भनेका थिए । यसबीचमा एमाले मोरङको जिल्ला अधिवेशनताका पनि अनिलको ठगी धन्धाबारे बौआलालले ध्यानाकर्षणसहित निवेदन दिएका थिए । तर एमालेबाट बौआलालले सहयोग पाएनन्, अनिलले भने संरक्षण पाइरहे । २०७९ साउन ९ मा भने हिसाब चुक्ता गरिदिन्छु भनेर अनिलले आफूलाई बोलाएको बौआलालको भनाइ छ । तपाईंको हिसाब चुक्ता गरिदिन्छु आउनुहोस् भनी बोलाई ८१० जनाको समूहले मलाई २०७४ असार २५ गते आइतबारको मिति राखिएको कपाली लिखतमा ऋणी बनाई ५० लाख रुपैयाँको कागज बनाएर जबरजस्ती हस्ताक्षर गराए, उनले अदालतमा दिएको निवेदनमा उल्लेख छ । त्यसपछि बौआलाल ५० लाख ऋणको लिखत बदर गरी आफ्नो ३८ लाख ८० हजार रकम फिर्ता गराइदिन र अनिलमाथि कानुनी कारबाही गर्न माग गर्दै इलाका प्रहरी कार्यालय रंगेली पुगे । प्रहरीले निवेदन दर्ता गर्न अस्वीकार गर्यो । त्यसपछि उनी जिल्ला प्रहरी कार्यालय मोरङ पुगे, त्यहाँ पनि जाहेरी दर्ता भएन । बौआलाल जिल्ला सरकारी वकिलको कार्यालय पुग्दा पनि जाहेरी दर्ताका लागि प्रहरीलाई आदेश दिइएन । बौआलालले २०७९ साउन १८ मा जाहेरी हुलाकबाट प्रहरीलाई पठाए । प्रहरीले हुलाकबाट आएको पत्र बुझेपछि ठगीमा अनुसन्धान अगाडि बढाइएन । त्यसपछि बौआलाल अनिलमाथि ठगीमा अनुसन्धान गर्नका लागि प्रहरी र वकिल कार्यालयका नाममा परमादेश जारी गरिपाऊँ भनेर उच्च अदालत पुगेका हुन् । उच्च अदालतका न्यायाधीशद्वय राज्यलक्ष्मी वज्राचार्य र सूर्यनाथप्रकाश अधिकारीको इजलासले गत साता अनिलविरुद्ध जाहेरी दर्ता गरी कानुनअनुसार अनुसन्धान गर्न जिल्ला प्रहरी कार्यालय मोरङलाई आदेश दिएको छ । बौआलालले जाहेरी नदिएको र हुलाकबाट समेत कुनै जाहेरी दरखास्तको उजुरी नआएको दाबी प्रहरीले अदालतमा गरेको थियो । उच्च अदालतले भने बौआलालले प्रहरीमा जाहेरी दिएको प्रमाण इजलासमा नै प्रहरीलाई देखाएको थियो । यी निवेदकले २०७९ साउन १८ मा ठगी गरी आपराधिक लाभ लिएको विषयको जाहेरी दरखास्त हुलाकमार्फत जिल्ला प्रहरी कार्यालय मोरङलाई पठाएको रजिस्ट्री नम्बर आरडी७८०४७०५८२एनपी को पत्र जिल्ला प्रहरी कार्यालय मोरङले २०७९ साउन १९ मा बुझेको भन्ने हुलाक निर्देशनालय विराटनगरबाट प्राप्त पोस्टम्यान बुकबाट देखिन्छ, अदालतले परमादेशमा भनेको छ ।परमादेशमा जिल्ला प्रहरी कार्यालय मोरङको जवाफलाई उचित मान्न नसकिने भनी लेखिएको छ । प्राप्त सूचनाउपर कानुनले तोकेको प्रक्रिया पूरा नगरी बस्न मिल्ने नदेखिएको भन्दै उच्च अदालतले प्रहरीलाई कानुनअनुसार चल्न भनेको हो । निवेदकको जाहेरी दरखास्त प्राप्त नभएको भनी दर्ता हुन नपर्ने र अनुसन्धान हुन नपर्ने भन्ने कुनै आधार र कारण विपक्षी (प्रहरी र सरकारी वकिल) को लिखित जवाफबाट देखिँदैन । कानुनी कर्तव्य बहन नगरेको वा गर्न इन्कार गरेको वा विलम्ब गरेको अवस्थामा सम्बद्ध सार्वजनिक पदाधिकारी वा कार्यालयका विरुद्धमा सो कार्य सम्पादन गर्न, गराउन वा कानुनी कर्तव्य बहन गराउन परमादेशको उपचार आवश्यक हुन्छ, परमादेशमा भनिएको छ । अवकाश प्राप्त वरिष्ठ कृषि प्रसार अधिकृत बौआलालको २०७१ सालमा एक जना चिनारुमार्फत अनिलसँग चिनजान भएको थियो । चिनजानका क्रममै अनिलले आफ्नो माथिसम्म राजनीतिक पहुँच रहेको बताएपछि बौआलालले सहजै पत्याए । त्यतिबेला छोरी एसएलसी सकेर बसेकी थिइन् । डाक्टर पढ्ने छोरीको धोको पूरा गर्न बौआलालले अनिलसँग सहयोग मागे । त्यसपछि अनिलले म नाम निकाल्न लगाइदिन्छु तर त्यसबापत पैसाचाहिँ निकै खर्च गर्नुपर्छ भनेको बौआलालले सुनाए । अदालतको परमादेशपछि न्याय पाउने आशा जागेको बौआलालले बताए । धेरै ठाउँ, धेरै मान्छेलाई भन्दाभन्दा थाकेको मान्छे हुँ म । अदालतले आदेश दिएको छ, अब मलाई मेरो पैसा फिर्ता चाहियो, उनले भने । राजनीतिक रूपमा केन्द्रसम्म पहुँच भएका अनिलविरुद्ध अब कसरी अनुसन्धान हुन्छ भन्ने प्रश्न पनि खडा भएको छ । उनी आबद्ध दल एमालेको नेतृत्वमा केन्द्र र प्रदेशमा सरकार रहेको छ । अनिललाई स्वकीय सचिव बनाउने ऋषिकेश पोखरेलले पनि राजनीतिक पहुँचमा सहकारी ठगीकी अभियुक्त श्रीमतीलाई जोगाउँदै आएका छन् । ऋषिकेशकी श्रीमती अञ्जला कोइराला उमागौरी सहकारी ठगीमा जिल्ला अदालतबाट पक्राउ पुर्जी जारी भएयता फरार छिन् । ठगीबारे समाचार प्रकाशित भएपछि सार्वजनिक लेखा समितिका सभापति ऋषिकेश पोखरेलले हतारहतार अनिललाई स्वकीय सचिवबाट हटाएका छन् । जबकि यस विषयमा पुस ११ मा नै अदालतबाट आदेश जारी भएको थियो । उनले स्वकीय सचिवलाई हटाएको पत्र शुक्रबार बिहानै संघीय संसद् सचिवालय पुगेको थियो । सभापति पोखरेलले संसद् सचिवालयलाई लेखेको पत्रमा भनिएको छ, मेरो स्वकीय सचिवका रूपमा कार्यरत अनिलकुमार पोखरेललाई उच्च अदालत मोरङबाट पक्राउ पुर्जी जारी भएको भन्ने विभिन्न मिडियामा प्रकाशित समाचारप्रति मेरो गम्भीर ध्यानाकर्षण भएको छ । निजमाथि लगाइएका विभिन्न आरोपको अनुसन्धानमा सहयोग पुगोस् भन्ने उद्देश्यका साथ मेरो स्वकीय सचिवको जिम्मेवारीबाट आजैको मितिदेखि लागू हुने गरी निष्कासन गरेको व्यहोरा अनुरोध गर्दछु । अनिल २०७९ को निर्वाचनमा कोशी प्रदेशसभाका लागि मोरङ२ (२) बाट उम्मेदवार सिफारिस भएका थिए तर पछि त्यस क्षेत्रबाट लीलाबल्लभ अधिकारीले टिकट पाए । टिकट नपाएपछि अनिललाई ऋषिकेशले स्वकीय सचिव बनाएका थिए । अनिलको ठगी सम्बन्धमा प्रहरीले कसरी अनुसन्धान गर्छ भन्ने प्रश्नमा जिल्ला प्रहरी कार्यालय मोरङका प्रमुख एसपी नारायणप्रसाद चिमोरियाले उच्च अदालतको आदेश प्राप्त भइनसकेको बताए । यस विषयमा हामीले मिडियाबाट थाहा पाएका हौं । हामीकहाँ आधिकारिक रूपमा उच्च अदालतको आदेश आइसकेको छैन । पीडित पनि सम्पर्कमा आउनुभएको छैन, उनले भने, अदालतको आदेश प्राप्त भएपछि कानुनअनुसार कारबाही अगाडि बढ्छ । उच्च अदालत मोरङको आदेश ९ दिन बितिसक्दा पनि जिल्ला प्रहरी कार्यालय मोरङ नपुगेको हो, जबकि यो मुद्दाको प्रमुख विपक्षी नै जिल्ला प्रहरी कार्यालय मोरङ छ ।"
पोस्टरमा 'लाज शरणम्,"काठमाडौं (कास) टेलिसिरिज सक्किगोनी को कलाकार टिमले नै निर्माण गरेको फिल्म लाज शरणम् को पोस्टर सार्वजनिक गरिएको छ । निर्माण टिमले सार्वजनिक गरेका तीन पोस्टरमा फिल्मका मुख्य कलाकार अटाएका छन् । एक पोस्टरमा कफिनभित्र हरिश निरौला (कक्रोज), विजय बराल, सागर लम्साल (बले) र अर्जुन घिमिरे (पाँडे) छन् । यसलाई मृत्युपछि मान्छेको मनोभावनालाई परिकल्पना गरिएको छ भने अर्को पोस्टरमा हातमा तराजु बोकेर एक व्यक्ति कफिनमाथि उभिएका छन् । उसको तराजुमा यार्चा र सुनको बिस्कुट जोखिरहेको देखिन्छ । अगाडि हिमाल र त्यसको काखमा बस्ती छ । यो पोस्टरले सम्पत्तिको लोभ र बाध्यतामा मान्छे कसरी मृत्युसम्म पुगिरहेको छ भन्ने बुझ्न सकिन्छ । सार्वजनिक गरिएको तेस्रो पोस्टरमा भने कलाकारद्वय हरिश र विजय छन् । हरिशको ढाडमा बसेर विजयले मान्छेको हड्डीको शंख फुकिरहेको देखिन्छ । गम्भीर विषयलाई रमाइलो तरिकाले भन्न खोजिएको लाज शरणम् का पोस्टरले छनक दिन्छन् । तर, प्रस्ट रूपमा कथा भने खुलाइएको छैन । पोस्टरले सिनेमाप्रतिको कौतुहलता बढाइदिएको छ । प्रतीक्षितमध्येमा पर्ने लाज शरणम् महाशिवरात्रिको अवसर पारेर फागुन १४ देखि प्रदर्शनमा आउँदै छ । फिल्मलाई कुमार कट्टेल (जिग्री ब्रो) ले निर्देशन गरेका हुन् । फिल्म निर्देशनमा यो नै उनको पहिलो पनि हो ।विजय, हरि र सागरसहित फिल्ममा मुकुन्द श्रेष्ठ, प्रशान्त ताम्राकार, महेश त्रिपाठी, अर्पण थापा, रेणु योगी, माला लिम्बू, अर्जुन घिमिरे (पाँडे), प्रियाना आचार्य (मुन्नी), बबिन राई (गल्फने बाजे), रामभजन कामत, कमलमणि नेपाल (खुपीका बाउ) लगायत कलाकारको अभिनय छ । फिल्मलाई सुदीप बरालले खिचेका हुन् ।"
फरक पहिचान फरक चुनौती,"(काठमाडौं)मेकअप आर्टिस्ट र डान्सरको परिचय बनाउन एरोन तण्डुकारले निकै कठिन यात्रा तय गरेका छन् । स्कुल पढ्दाका दिनहरू त झन् उनका लागि दुःस्वप्नजस्तै थिए । केटासाथीहरूले बुली गर्ने, बिनाकारण कुटपिट गर्ने र कहिलेकाहीं त कुटाइले बिरामीसमेत पर्ने उनी । त्यतिबेला न शिक्षकहरूको सहयोग थियो, न त अभिभावकहरूसँग यी पीडाहरू बाँड्ने साहस नै । शिक्षकहरूले समेत छेउमा आएर प्राइभेट अंगमा छुने प्रयास गर्ने गरेको बाल्यकालको त्यो दुःखद् अनुभवले उनको पढाइमा गम्भीर असर पारेको थियो ।प्लस टु पढ्दासम्म आफूलाई गुम्साएर राखेका एरोन पछि भने विभिन्न संघसंस्थामा आबद्ध भए । त्यहीँबाट उनले आफ्नो लैंगिक पहिचानलाई चिन्न थाले । म फरक छु भनेर मैले महसुस गरेँ । म मात्रै होइन, मजस्ता धेरै रहेछन् भन्ने पनि थाहा पाए, एरोन अहिले आफ्नो पहिचानप्रति गर्व गर्दै भन्छन् । मेकअप र ड्रेसअपले यतिबेला उनलाई स्वतन्त्रता प्रदान गरेको छ ।छेसाङ घिसिङ पाटन मल्टिपल कलेजबाट स्नातक अध्ययन गरिरहेका छन् । विद्यार्थीसँगै उनी क्वेयर युथ ग्रुपको प्रोग्राम अफिसर पनि हुन् । स्कुले दिनहरूमा छेसाङलाई आफ्नो पहिचानप्रति नै अन्योल थियो । केटाहरूको समूहमा सहज महसुस भए पनि समाजले केटीको भूमिकामा राख्ने प्रयास गर्दा उनी अप्ठ्यारो महसुस गर्थिन् । त्यो समयमा इन्टरनेटको पहुँच नभएकाले पर्याप्त जानकारी लिन सकिँदैन थियो, उनी भन्छिन् । कक्षा १० को पढाइ सकिएपछि उनले आफ्नो केस छोटो गरेर आफूलाई पहिचान गर्ने निर्णय गरिन् । अचेल छेसाङ एलजीबीटीक्यूप्लस समुदायका लागि सशक्त अभियन्ताका रूपमा चिनिन्छिन् ।पद्मकन्या क्याम्पसबाट स्नातक तहमा अध्ययनरत निशा चौहान आफ्नो पहिचानलाई पहिले त मानिस का रूपमा देख्छिन् । किशोरावस्थामा आफूलाई केटा मनपर्ने ठाने पनि समयसँगै उनले आफू बाइसेक्सुअल भएको महसुस गरिन् । म प्रेमलाई लिंगसँग जोड्न चाहन्नँ, उनी भन्छिन्, आफ्नो जीवनसाथी केटा वा केटी यही नै हुनु पर्दछ भन्ने सोच राख्दिनँ । उनी अहिले प्रेमलाई व्यक्तिका गुण र भावनाअनुसार हेर्छिन् । एरोनले आफ्नो पहिचानलाई सहज रूपमा स्विकारे । म यो हो वा त्यो हो भनेर भन्न परेन । मेरो व्यवहारले नै सबैले थाहा पाए, उनी सुनाउँछन्, आफन्त बहिनीलाई भने सबै कुरा खुलेर सेयर गर्थें । एक दिन एरोनका बुबाले उनको मोबाइलमा राखेको भिडियो देखेपछि यो गे भनेको के हो ? भनी सोधे ।यही मौकामा एरोनले आफ्नो बाल्यकाल र विद्यालयमा आफूले भोगेका सबै कथा सेयर गरे । परिवारलाई सबै कुरा बताएपछि उनका बुबाले मात्र एउटा प्रश्न गरे, तिमी विवाह गर्छौ कि गर्दैनौ ? एरोनले तत्काल विवाहप्रति चासो नभएको बताए । तर परिवारमा वंश अगाडि बढाउनुपर्ने कुरा बारम्बार उठ्ने गर्छ । ड्याडी ममीलाई नातिनातिनी खेलाउन मन छ, तर म यो कुरा कसरी बुझाउने ? उनी भन्छन् ।छेसाङले कक्षा १० को पढाइ सकिएपछि केस छोटो बनाउन जिद्दी गरिन् । ममीलाई धेरै समय कन्भिन्स गरेपछि पैसा दिनुभयो । म केस काट्न गएँ । केस काट्दै गर्दा मेरो आँखा अनायासै रसाए । आफैंलाई स्वीकार गर्नु पनि गाह्रो हुने रहेछ, उनी सम्झिन्छन् । हाम्रो समाज एक छोरा र एक छोरी भएकोलाई सुखी परिवारको रूपमा हेर्छ । आफ्नो पहिचानले त्यो सुखी परिवार को छवि तोड्ने हो कि भन्ने डर उनीभित्र भइरहन्थ्यो । तर, जब छेसाङले आफ्ना कुरा आमाबाबुसँग सेयर गरिन्, परिवारले उनलाई खुलेर समर्थन गर्यो ।निशा भने आफ्नो पहिचानलाई आत्मविश्वासका रूपमा लिन्छिन् । भन्छिन्, अरूले जे सोच्छन्, त्यसबारे मलाई चासो छैन । उनका अभिभावकले पनि उनलाई पूर्ण साथ त दिएका छन् तर विवाह र सन्तानप्रतिको प्रश्न भने बारम्बार उठ्छ । विवाह त गर्छौ होला नि ?, बच्चा त पाउँछौ होला नि ?, परिवारको वंश त अगाडि बढाउँछौ होला नि ? भन्ने प्रश्न अभिभावकबाट उनलाई बरोबर आइरहन्छ । उनी भन्छिन्, समलैंगिक विवाहप्रतिको आपत्ति यसै कारणले होजस्तो लाग्छ, किनकि उनीहरूलाई बच्चा हुँदैन भन्ने लाग्छ ।एरोन, छेसाङ र निशालगायतका अनुभवले हाम्रो समाजमा यौनिकता र लिंग पहिचानप्रतिको दृष्टिकोण बदल्न योगदान पुर्याएको छ । फरक पहिचानलाई स्विकार्नुपर्ने चुनौती र समाजको दृष्टिकोण बदल्ने आवश्यकता प्रस्ट पार्छ ।एरोनलाई स्कुलदेखि नै समाजका नकारात्मक दृष्टिकोणले सताइरहन्थ्यो । मानिसहरूले होच्याएको शब्द प्रयोग गरेर बोलाउँदा नराम्रो लाग्थ्यो । राति एक्लोपनले झन् गहिरोसँग सताउँथ्यो, उनी सम्झन्छन्, म किन यस्तो भएँ ?, स्ट्रेट भएको भए ममीड्याडीलाई गर्व महसुस गराउन सक्थेँ, उहाँहरूले शिर झुकाएर हिँड्न पर्दैनथ्यो भन्ने लागिरहन्छ ।एक दिन छेसाङ हिँडिरहेको बेला केटा हो कि केटी हो ? भन्ने टिप्पणीले गहिरो चोट दिएको अझै सम्झन्छन् । त्यो प्रश्नले मलाई केही समयसम्म फस्ट्रेसन र बेचैनी गरायो, उनी भन्छन् । यही कारण पनि एलजीबीटीक्यूप्लस समुदायमा डिप्रेसन र एन्जाइटीका समस्या व्यापक देखिने गरेको उनी सुनाउँछन् । हाम्रो समुदायमा प्रेम सम्बन्ध बनाउनु र जीवनसाथी पाउनु निकै चुनौतीपूर्ण हुन्छ । त्यसैले हामीले आत्मविकास (सेल्फग्रोथ) लाई प्राथमिकता दिनुपर्छ, उनी सुझाउँछन् । उनका अनुसार, स्ट्रेट मानिसहरूले परिवार बनाउने र जीवन सजिलै अघि बढाउने मौका पाउँछन्, तर लैंगिक अल्पसंख्यक समुदायलाई यस्तो बाटो सहज छैन ।निशालाई समाजका हेयपूर्ण शब्दहरूले मन दुखाउँछ । त्यसरी बोलाउँदा हामीलाई कस्तो महसुस हुन्छ होला भनेर सोचिदिने कोही हुँदैनन्, उनी भन्छिन् । समाजमा बस्दा अरूले के भन्छन् भनेर तनाव लिइरहनुपर्ने कारणले गर्दा पनि मानसिक समस्या हुने गरेको उनी औंल्याउँछिन् । समलैंगिक विवाह कानुनी रूपमा मान्य भएपछि खुसी त छु, तर हाम्रो समाज ढिलो भएकोले अझै चुनौती छ, उनी बताउँछिन् ।एरोन, छेसाङ र निशाका अनुभवहरूले एलजीबीटीक्यूप्लस समुदायमा मानसिक स्वास्थ्यको चुनौती सामाजिक दृष्टिकोण र पूर्वाग्रहले पनि बढाइएको छ । समाजले उनीहरूको पहिचानलाई सहज रूपमा स्वीकार गर्दै समान अवसर र सम्मान प्रदान गर्न सक्यो भने यी समस्या कम हुन सक्छन् । मानसिक स्वास्थ्यलाई प्राथमिकतामा राख्दै आत्मविकास र सकारात्मक समर्थनको वातावरण सिर्जना गर्न आवश्यक रहेको उनीहरू बताउँछन् ।"
सामाजिक सञ्जाल प्लाटफर्मलाई लाइसेन्स अनिवार्य गरिँदै,"सांसदहरूको टिप्पणी नियन्त्रणमुखी भयो सञ्चार तथा सूचना प्रविधि मन्त्रालयले गत वर्ष नै तर्जुमा गरेर हाल मन्त्रिपरिषद्मा रहेको यो विधेयकउपर हालै एक छलफल कार्यक्रम गरियो । यस क्रममा विज्ञहरूले यसका कतिपय प्रावाधान नियन्त्रणमूखी, दण्डलाई प्रश्रय दिने र कार्यान्वयनमा लैजान नसकिने खालको भएको टिप्पणी गरे । छलफलमा सहभागी सांसदहरूले समेत प्रस्तावित विधेयकले संविधानप्रदत्त अभिव्यक्ति स्वतन्त्रतालाई कुण्ठित गर्ने र यो पहिलो दृष्टिमै नियन्त्रणमूखी भएको धारणा राखेका थिए ।फ्रिडम फोरमले आयोजना गरेको उक्त छलफल कार्यक्रममा सत्तारूढ नेपाल कम्युनिस्ट पार्टी (एमाले) की प्रतिनिधिसभा सदस्या ईश्वरी घर्ती, नेपाली कांग्रेसीकी सुशीला थिङ र नगिना यावदसँगै राष्ट्रिय स्वतन्त्र पार्टीकी लक्ष्मी तिवारीले प्रस्तावित विधेयकमाथि धारणा राखेका थिए । कांग्रेसकी सांसद थिङले विचार र अभिव्यक्तिको स्वतन्त्रतालाई संविधानले नै सुनिश्चित गरिरहँदा सामाजिक सञ्जाल प्लाटफर्मलाई प्रतिबन्ध लगाउने प्रस्ताव चासोको विषय भएको बताइन् । यो विधेयक जस्ताको तस्तै पारित गरियो भने प्रधानमन्त्रीदेखि हामी सांसद र तपाईं (आम प्रयोगकर्ता) सबैलाई हतकडी लगाउनुपर्ने अवस्था आउन सक्छ, उनले भनिन्, प्लाटफर्महरूको दर्ता प्रक्रियालाई व्यवस्थित कसरी गर्ने भन्ने कुरामा पर्याप्त अन्तरक्रिया गरेर, हामी सांसदहरूमाझ पनि छलफल गरेर प्रावधानहरू राख्नुपर्थ्यो । यो विधेयकको जन्म कसरी भयो, उद्देश्य के थियो भन्नेबारे जानकारी भएन । यसमा थप अन्तरक्रिया चाहिन्छ ।सामाजिक सञ्जालसम्बन्धी विधेयकलाई गम्भीर रूपमा समीक्षा गर्नुपर्ने भएकाले यसको उद्देश्य र प्रभावबारे स्पष्ट हुन आवश्यक रहेको सांसद तिवारीको धारणा छ । विधेयकमा दण्ड र जरिवाना केन्द्रित प्रावधानलाई पुनर्विचार गर्नुपर्नेमा उनको जोड छ । विधेयक बनाउँदा यसको उद्देश्य के हो भन्नेमा स्पष्ट हुनुपर्छ, सामाजिक सञ्जालमा हुने हेट स्पिच, साइबर बुलिङजस्ता समस्या नियन्त्रण गर्न हो कि यसका गतिविधिमा संवेदनशील हुन खोजिएको हो, यस्ता कुराको स्पष्टता चाहिन्छ, उनले भनिन्, सामाजिक सञ्जालमा नियन्त्रण ल्याउने कोसिस गरिरहँदा व्यक्तिको गोपनीयताको हक मिच्नु भएन । विधेयकमा भेग शब्दावली प्रयोग गरेर नियन्त्रण गर्ने प्रयास उचित होइन । सांसद यावदले यो विधेयक संविधानको मर्म र लोकतान्त्रिक सिद्धान्तविपरीत रहेको भन्दै आलोचना गरिन् । यसले अभिव्यक्ति स्वतन्त्रता र प्रेस स्वतन्त्रतालाई कुण्ठित गर्ने खतरा रहेको र यसमा व्यापक छलफलको अभाव रहेको उनले औंल्याइन् । हामी लोकतन्त्र संस्थागत नभएको चिन्ता गरिरहेका छौं । तर लोकतान्त्रिक सिद्धान्त र मौलिक हकलाई कुण्ठित गर्दै गएका छौं, उनले भनिन्, यो विधेयकका अहिलेका प्रावधानले देशलाई कस्तो खालको लोकतन्त्र चाहिएको रहेछ भन्ने गम्भीर प्रश्न खडा गरेको छ । संविधानले प्रत्याभूत गरेका मौलिक हकहरूलाई उल्लंघन गर्दै यस्तो विधेयक ल्याउनु स्वीकार्य नभएको उनको भनाइ छ । विधेयकले शैक्षिक र डिजिटल प्रयोगका अवसरलाई समेत सीमित गर्ने खतरा रहेको यादवले औंल्याइन् । मेरी छोरी कम्प्युटर इन्जिनियर हो, उसले कक्षा ४५ देखि नै इन्टरनेट र सामाजिक सञ्जाल प्रयोग गर्दै अनुसन्धान गरिन्, यादवले भनिन्, हामी शिक्षालाई डिजिटल प्लाटफर्ममार्फत प्रवर्द्धन गर्नुपर्छ भन्छौं तर अर्कोतिर यति वर्षको मानिसले यस्ता प्लाटफर्म प्रयोग गर्न नपाउने कुरा गर्छौं । प्रतिबन्धले शिक्षाको अधिकारलाई बाधा पुर्याउँछ ।कार्यक्रममा संसद्को शिक्षा, स्वास्थ्य तथा सूचना प्रविधि समितिअन्तर्गतको सञ्चार तथा सूचना प्रविधि अध्ययन उपसमितिकी सदस्यसमेत रहेकी एमाले सांसद ईश्वरी घर्तीले सामाजिक सञ्जालसम्बन्धी विधेयकको प्रस्तावित मस्यौदामा सुधार गर्न सक्रिय पहल गर्ने प्रतिबद्धता जनाइन् । विधेयक ड्राफ्ट गर्ने प्रारम्भिक चरणमै हामीलाई सहभागी गराइनुपर्छ भन्ने हाम्रो माग छ, उनले भनिन्, यस विधेयकलाई कसरी सच्याउन सकिन्छ भनेर मन्त्रालयसँग छलफल गर्नेछौं । कार्यक्रममा पूर्वन्यायाधीश श्रीकृष्ण भट्टराईले विधेयकमाथि दफावार प्रस्तुति दिए । उनले दफा ११ को सम्बद्ध निकाय को व्यवस्था खारेज गर्नुपर्ने, दफा ३१ अनुसार यस कानुनविपरीत कसुर हुने मुद्दा सरकारवादी हुने व्यवस्थाले व्यक्तिको स्वतन्त्रतालाई अवमूल्यन गर्नेलगायत व्याख्या गरे । विधेयकमा न्यायिक प्रक्रियालाई कमजोर पार्ने प्रावधान राखेको, क्षतिपूर्तिसम्बन्धी प्रावधान भए पनि यो दण्डमूखी भएको, सामाजिक सञ्जालले अनुमतिपत्र लिनुपर्ने र अनुमतिपत्र दिने एवं खारेज गर्ने प्रक्रियामा प्रशासनिक निर्णय अन्तिम हुने प्रावधानमार्फत न्यायिक उपचारको ढोका बन्द गरिएको अधिवक्ता सञ्जीव घिमिरेको टिप्पणी छ । इन्टरनेट प्लाटफर्मको कन्टेन्ट रेगुलेसनमा सेवा प्रदायक लायबल हुनुहुँदैन भन्ने आम मान्यता हो, उलने भने, तर यो विधेयकले उनीहरूलाई जिम्मेवार ठहर्याएको छ, जसले गर्दा उनीहरूले प्लाटफर्म खारेज हुने अवस्था आउनुभन्दा कन्टेन्ट रेगुलेसनमा सरकारलाई सघाऊँ न भन्ने मनस्थिति सिर्जना गर्न सक्छ । अधिवक्ता बाबुराम अर्यालले पनि विधेयकका प्रावधान अव्यावहारिक, अस्पष्ट र न्यायिक सिद्धान्तविपरीत रहेको बताए । अभिव्यक्ति स्वतन्त्रतालाई अपराधीकरण गर्ने किसिमले हामी कानुन बनाइरहेका छौं, उनले भने, यस विधेयकको दफा १२ मा अनुमति प्राप्त गर्नुपर्ने सर्त राखिएका छन्, जुन दूरसञ्चार प्राधिकरणले टेलिकम अपरेटरलाई लाइसेन्स दिन राखेको सर्तजस्ता देखिन्छन् । कानुनले सर्त तोक्दैन । सर्त पालना नगर्ने प्लाटफर्मलाई २५ लाख रुपैयाँ जरिवाना तोकिएको प्रावधानप्रति पनि उनले गम्भीर आपत्ति जनाए । उदाहरणका लागि, युट्युबबाट हटाउन भनिएको सामग्री नहटे हाम्रो सरकारले गुगलका सीईओलाई जेल सजाय दिन सक्छ ? कार्यान्वयनमा ल्याउन नसक्ने कानुन हामी किन बनाउँछौं ? उनको प्रश्न छ । कार्यक्रममा फ्रिडम फोरमका प्रमुख कार्यकारी तारानाथ दाहालले आमसञ्चार र सामाजिक सञ्जालमध्ये कसलाई नियमन गर्न यस्तो कानुन ल्याउन खोजिएको हो भन्नेमा स्पष्टता नभएको बताए । सरकारी कार्यालयहरूले सामाजिक सञ्जाल प्रयोगसम्बन्धी कार्यविधि आफैं बनाइसकेको अवस्थामा नयाँ कानुनले सकारात्मक पक्षमा समेत ध्यान दिनुपर्ने डिजिटल राइट्स नेपालका सन्तोष सिग्देलले औंल्याए । विधेयकले सामाजिक सञ्जाललाई सार्वजनिक सेवा प्रवाहमा प्रयोग गर्ने, सार्वजनिक परामर्शमा नागरिक सहभागिता बढाउने वा ईगभर्नेन्समा यसको भूमिका विस्तार गर्नेजस्ता विषयलाई समेट्न नसकेको उनको भनाइ छ ।"
बुटवलगोरुसिंगे सडक अब चार लेनको,"आयोजना कार्यालयका अनुसार सडक विस्तारका क्रममा बुटवलगोरुसिंगे सडक खण्डमा पर्ने रूपन्देहीको बुटवल उपमहानगरपालिका र सैनामैना नगरपालिका क्षेत्रमा २ हजार ६ सय १३, कञ्चन गाउँपालिका क्षेत्रमा १ हजार ३ सय २६ रूख काटिनेछन् । त्यस्तै कपिलवस्तुको चार नम्बर र गोरुसिंगे क्षेत्रमा ३ हजार २ सय ३६ रूख काटिने इन्जिनियर न्यौपानेको भनाइ छ । बुटवलचन्द्रौटा खण्डको धेरै स्थान जंगल क्षेत्र हो । रूपन्देहीको तिनाउ पुलपारिको उत्तरी क्षेत्र, सालझन्डीदेखि गोरुसिंगे क्षेत्रको उत्तर र दक्षिण दुवै क्षेत्रमा घना जंगल छ । ठूलो जंगल भएकाले यस क्षेत्रमा धेरै वन्यजन्तुको बासस्थान छ । सडक विस्तारका क्रममा वन्यजन्तु संरक्षण ऐनअनुसार उनीहरूका लागि पनि सहज आवतजावत गर्ने सडक निर्माण योजना बनेको छ । त्यही अनुसार धेरै जंगल क्षेत्र भएको सालझन्डीदेखि पिपरासम्म र बनगाईदेखि गोरुसिंगे क्षेत्रमा १ सय ४९ वटा कर्ल्भट निर्माण गर्ने आयोजनाले जनाएको छ । तीमध्ये तीन वटा वन्यजन्तु आवतजावत गर्ने अन्डरपास र अन्य पानी बग्नसमेत मिल्ने गरी निर्माण हुनेछन् । सालझन्डीपिपरा खण्डमा चार वटा, कोइलीघेरुवाबनगाईगोरुसिंगे क्षेत्रमा ६ वटा अन्डरओभरपाससहितका कल्भर्ट निर्माण हुने आयोजनाले बताएको छ । राजमार्ग स्तरोन्नतिपछि सडक सुरक्षा बढ्नुका साथै यात्राको समय ३० प्रतिशतले घटाउने उद्देश्यका साथ सरकारले सडक विस्तार र ठूला सडकहरूको निर्माण अवधारणा अघि सारेको बुटवल उद्योग वाणिज्य संघका अध्यक्ष हरिप्रसाद अर्यालको भनाइ छ । अहिले निर्माणको चरणमा रहेको बुटवलनारायणगढ सडक र बुटवलचन्द्रौटा सडक त्यही उद्देश्यअन्तर्गतका पूर्वाधारको विकासमा सहयोग पुर्याउने सडक हुन्, अर्यालले भने, नेपालका प्रदेश र छिमेकी मुलुकहरूसँगको व्यापारिक साझेदारी एवं यातायातको कनेक्टिभिटी र आर्थिक सम्भाव्यताको ढोका खोल्न निर्माणाधीन सडकहरूले सहयोग गर्नेछन् । तर निर्माणको समयमा हुने ढिलासुस्तीले आयोजनाप्रति नै वितृष्णा बढ्ने गरेको छ । बुटवलचन्द्रौटा सडक समयमै निर्माण गर्ने, सवारीसाधन र यात्रुलाई सास्ती नहुने विषयमा संवेदनशील बनेर काम गर्न सुरु गर्नुपर्ने अर्यालले जनाए । ठूला आयोजनाले राजमार्गमा आवश्यक इन्टरनेट र व्यापार सूचना सुविधासहितका पूर्वाधार विकासका संरचना पनि थपिँदै जाँदा थप आर्थिक सम्भावनाका ढोका पनि खुल्ने उनले बताए ।"
नेपाललाई एमसीसीको थप ६ अर्ब ८० करोड सहायता,"काठमाडौं (रासस) अमेरिकी सहायता परियोजना मिलेनियम च्यालेन्ज कर्पोरेसन (एमसीसी) ले ६ अर्ब ८० करोड रुपैयाँ अतिरिक्त सहायता रकम प्रदान गर्ने भएको छ । अमेरिकी अनुदान र नेपाल सरकारको लागत साझेदारीमा गत २०८० भदौदेखि कार्यान्वयन भएको ९२ अर्ब बराबर रुपैयाँको एमसीसीअन्तर्गतका आयोजनाका निम्ति उक्त रकम प्रदान गर्ने निर्णय भएको एमसीसी सञ्चालक समितिले जनाएको छ ।एमसीसी सञ्चालक समितिले नेपाल कम्प्याक्टका लागि थप ५ करोड अमेरिकी डलर स्वीकृत गरेको छ । बोर्डको यो निर्णयले रूपान्तरणकारी, उच्च गुणस्तरीय पूर्वाधार परियोजनाहरूमार्फत नेपालको विकास प्राथमिकता कार्यान्वयन गर्ने एमसीसी र नेपाल सरकारबीचको साझा प्रतिबद्धतामा जोड दिएको छ, एमसीसीले जारी गरेको प्रेस विज्ञप्तिमा भनिएको छ ।यो अतिरिक्त सहायता रकमबाट नेपालको विद्युत् प्रसारणलाई सुदृढ गर्न, दीर्घकालीन आर्थिक वृद्धिका साथै कम्प्याक्ट को सफलता सुनिश्चित गर्न योगदान पुग्ने विश्वास एमसीसी कम्प्याक्ट अपरेसनका उपाध्यक्ष क्यामरन अल्फोर्डले जारी गरेको विज्ञप्तिमा उल्लेख छ ।एमसीसी परियोजनाअन्तर्गत ४ सय केभीको डबल सर्किट ३ सय १५ किलोमिटर विद्युत् प्रसारण लाइन बन्नेछ । काठमाडौंको लप्सीफेदी र नुवाकोटको रातमाटेमा सबस्टेसन, मकवानपुर, धादिङ, तनहुँ, पाल्पा, चितवन, नवलपरासी हुँदै भारतको महेशपुरसम्म प्रसारण लाइन बनाइनेछ । प्रसारण लाइन निर्माणपछि नेपालभारतबीच ३ हजार मेगावाट बिजुली आदानप्रदान सम्भव हुनेछ ।"
सञ्चालनमा आयो मार्कीचोक २२० केभी सबस्टेसन,"(काठमाडौं)तनहुँको आँबुखैरेनी गाउँपालिकाको मार्कीचोकमा ग्यास इन्सुलेटेड प्रणाली (जीआईएस) प्रविधिमा आधारित २२०१३२ केभी सबस्टेसन निर्माण सकिएको छ । मर्स्याङ्दीकाठमाडौं २२० केभी प्रसारण लाइन आयोजनाअन्तर्गत निर्मित मार्कीचोक सबस्टेसन विद्युत् प्रवाह गरी (चार्ज) सञ्चालनमा ल्याइएको हो । मर्स्याङ्दी नदी जलाधार क्षेत्रका जलविद्युत् आयोजनाको बिजुली काठमाडौं उपत्यकामा ल्याउन मार्कीचोक सबस्टेसनबाट काठमाडौंसम्मको मर्स्याङ्दीकाठमाडौं २२० केभी डबल सर्किट प्रसारण लाइनलाई पनि मंगलबार नै २२० केभीमा चार्ज गरी सञ्चालनमा ल्याइएको छ । ८२ किलोमिटर उक्त प्रसारण लाइनलाई ७ असार २०७९ बाट १३२ केभीमा चार्ज गरी सञ्चालनमा ल्याइएको थियो । मार्कीचोक सबस्टेसन चार्ज गरिएसँगै मर्स्याङ्दीकाठमाडौं प्रसारण लाइन २२० केभीमा सञ्चालनमा ल्याइएको हो । मर्स्याङ्दी नदी जलाधार क्षेत्रका जलविद्युत् आयोजनाहरूको विद्युत् काठमाडौं उपत्यकामा आपूर्ति गर्न र देशभित्रको एकीकृत विद्युत् प्रणालीलाई सुदृढ बनाउन मर्स्याङ्दीकाठमाडौं २२० केभी प्रसारण लाइन आयोजनाअन्तर्गत प्रसारण लाइन र मार्कीचोक तथा काठमाडौंको मातातीर्थमा २२०१३२ केभी सबस्टेसन निर्माण गरिएको हो । मातातीर्थ सबस्टेसन निर्माण सम्पन्न गरी गत वैशाखबाट सञ्चालनमा आइसकेको छ । दुवै सबस्टेसनमा १६०१६० एमभीए क्षमताका दुईदुई पावर ट्रान्सफर्मर राखिएका छन् । दुवै सबस्टेसनको क्षमता ३२०३२० एमभीए छ । मार्कीचोक सबस्टेसन सञ्चालनमा आएसँगै मर्स्याङ्दी नदी करिडोरका जलविद्युत् आयोजनाहरूको विद्युत् २२० केभी प्रसारण लाइनबाट काठमाडौं उपत्यकामा ल्याउन पूर्वाधार संरचना बनेको नेपाल विद्युत् प्राधिकरणका कार्यकारी निर्देशक कुलमान घिसिङले बताए ।यसबाट देशको एकीकृत विद्युत् प्रणालीको भोल्टेज सुधार भई विद्युत् थप पर्याप्त, भरपर्दो र गुणस्तरीय हुने घिसिङको भनाइ छ । मर्स्याङ्दी करिडोर प्रसारण लाइन आयोजनाअन्तर्गत निर्माणाधीन मार्कीचोकभरतपुर खण्ड सकिएपछि विद्युत् भरतपुरतर्फ पनि पठाउन सकिने उनले जनाए । मार्कीचोकभरतपुर खण्ड आगामी जेठभित्र निर्माण सम्पन्न गर्ने लक्ष्यसाथ काम भइरहेको छ । मार्कीचोकबाट चन्द्रगिरि नगरपालिकाको बाँडभन्ज्याङसम्म मर्स्याङ्दीकाठमाडौं प्रसारण लाइन र त्रिशूली नदी जलाधार क्षेत्रका जलविद्युत् आयोजनाहरूको विद्युत् काठमाडौं उपत्यकामा ल्याउन बनाइएको त्रिशूलीकाठमाडौं २२० केभी प्रसारण लाइनलाई बाँडभन्ज्याङमा आपसमा आबद्ध गरिएको छ । त्रिशूली र मर्स्याङ्दीका दुवै प्रसारण लाइनलाई बाँडभन्ज्याङबाट मल्टिसर्किट (चार सर्किट) मा आबद्ध गरी मातातीर्थ सबस्टेसनमा समाहित गरिएको छ । मर्स्याङ्दीकाठमाडौं र त्रिशूलीकाठमाडौं प्रसारण लाइनबाट आएको करिब ११ हजार मेगावाट विद्युत् बाँडभन्ज्याङमा आबद्ध भई त्यहाँबाट करिब २ हजार मेगावाट विद्युत् मल्टिसर्किट प्रसारण लाइनमार्फत मातातीर्थ सबस्टेसनमा समाहित हुनेछ ।मर्स्याङ्दीकाठमाडौं प्रसारण लाइन आयोजनाअन्तर्गत मातातीर्थ र मार्कीचोक सबस्टेसन निर्माण ठेक्का पाएको कम्पनीको कार्यसम्पादन सन्तोषजनक नभएपछि ठेक्का तोडी २०७७ पुसमा चाइना मेसेनरी इन्जिनियरिङ कर्पोरेसनसँग नयाँ ठेक्का सम्झौता गरी बाँकी निर्माण अगाडि बढाइएको थियो । दुवै सबस्टेसनको अनुमानित लागत करिब सवा २ अर्ब रुपैयाँ रहेको आयोजना प्रमुख लक्ष्मण फुँयालले उल्लेख गरे । नेपाल सरकार तथा प्राधिकरणको लगानी र नर्वे सरकारको अनुदान तथा एसियाली विकास बैंकको सहुलियतपूर्ण ऋणमा मर्स्याङ्दीकाठमाडौं प्रसारण लाइन आयोजना सुरु गरिएको थियो ।"
अर्थ संक्षेप,"नेपाल लाइफको ॅरक्षा कवच म्यादी जीवन बिमा काठमाडौं (कास) नेपाल लाइफ इन्स्योरेन्सले नेपाल लाइफ रक्षा कवच जीवन बिमा योजना सार्वजनिक गरेको छ । न्यूनतम बिमा शुल्कमा सुरक्षा प्रदान गर्ने उद्देश्यले कम्पनीले उक्त जीवन योजना ल्याएको जनाएको छ । कम्पनीले पुस १८ मा आयोजना गरेको कार्यक्रममा कम्पनीका प्रमुख कार्यकारी अधिकृत प्रवीण रमण पराजुलीले योजना सार्वजनिक गरे । यो जीवन बिमा मुनाफामा सहभागी नहुने योजना रहेको कम्पनीले जनाएको छ । यसका न्यूनतम बिमांक रकम ५ लाख र अधिकतम बिमांक रकम १ करोड रुपैयाँ रहेको कम्पनीको भनाइ छ । यस योजनामा सहभागी हुन बिमितको उमेर न्यूनतम १८ वर्ष र अधिकतम ५९ वर्ष हुनुपर्नेछ । यसैगरी बिमा अवधि न्यूनतम १ वर्षदेखि अधिकतम ३५ वर्षसम्म हुने र बिमा समाप्तिमा बिमितको अधिकतम उमेर ६० वर्ष रहेको हुनुपर्ने कम्पनीले जारी गरेको विज्ञप्तिमा उल्लेख छ । कान्तिपुरकर्मी अर्यालसहित ३ पत्रकारलाई मुक्तिनाथको सम्मानकाठमाडौं (कास) मुक्तिनाथ विकास बैंकले स्थापनाको १८ वर्ष पूरा गरी १९औं वर्षमा प्रवेश गरेको अवसरमा देशभरका क्षेत्रीय कार्यालयमा विभिन्न कार्यक्रम आयोजना गरेको छ । बैंकले कृषि क्षेत्रमा खोज अनुसन्धान गरी लेख तथा समाचार प्रकाशित गर्ने उत्कृष्ट तीन जना पत्रकारलाई मुक्तिनाथ उत्कृष्ट कृषि पत्रकारिता पुरस्कार बाट सम्मान गरेको हो । उक्त पुरस्कार प्राप्त गर्ने पत्रकारमा कान्तिपुरका पाल्पा संवाददाता माधवप्रसाद अर्याल, जुम्लाका पत्रकार सागर परियार, काठमाडौंकी पत्रकार कौशिला कुँवर छन् । अर्याललाई १५ हजार, परियारलाई ३५ हजार र कुँवरलाई २५ हजार नगद तथा प्रमाणपत्रले सम्मान गरिएको बैंकले जनाएको छ । यसैगरी बैंकले वातावरण संरक्षण र जलवायु परिवर्तन रोकथाम विषयलाई लक्ष्य गरी ८ देखि १० कक्षासम्मका विद्यार्थीबीच राष्ट्रव्यापी रूपमा चित्रकला प्रतियोगिता आयोजना गरेको थियो । जसमा सर्वोत्कृष्ट चित्र सिर्जनाकार जुलेन गुरुङलाई ५० हजार र प्रमाणपत्र प्रदान गरिएको बैंकले बताएको छ । हरेक क्षेत्रीय कार्यालयअन्तर्गतका उत्कृष्ट चित्रकारलाई जनही १० हजार रुपैयाँ प्रदान गरिएको बैंकको भनाइ छ ।इटहरीमा यामाहाको स्किल्स प्रतियोगिता काठमाडौं (कास) यामाहा नेपालले इटहरीमा रिजनल सेल्स स्किल्स प्रतियोगिता आयोजना गरेको छ । यही पुस १७ मा बिक्री विशेषज्ञता र उत्पादन ज्ञानमा उत्कृष्टताको उत्सव मनाउने उद्देश्यस्वरूप उक्त प्रतियोगिता आयोजना गरिएको कम्पनीले जनाएको छ । प्रतियोगितामा यामाहाका विभिन्न डिलरसिपबाट ११ जना शीर्ष प्रदर्शन गर्ने बिक्री परामर्शदाताको सहभागिता रहेको कम्पनीले बताएको छ । प्रतियोगिताका विजेता भने विराटचोकस्थित बीएन्डबी अटो ट्रेडर्सबाट चूडामणि आचार्य रहेको कम्पनीको भनाइ छ । प्रतियोगिताको विजेता तथा सहभागीले अटोबेसिक, प्रोडक्ट, कम्पिटिसन र सेल्स प्रोसस प्रशिक्षण र क्षेत्रीय दक्षता मूल्यांकन पूरा गरेको कम्पनीले जनाएको छ ।"
धान लगाएको क्षेत्रफल घटे पनि बढ्यो उत्पादन,"(काठमाडौं)धान लगाएको क्षेत्रफल घटे पनि यस वर्ष धान उत्पादन बढेको छ । समयमै भएको वर्षा, उन्नत बीउको बढ्दो प्रयोग र मलखादको सहजताले धानको उत्पादन र उत्पादकत्व बढेको हो । गत बर्षको तुलनामा धान उत्पादन २ लाख ३१ हजार २ सय ४२ टन बढेको कृषि तथा पुशपन्छी विकास मन्त्रालयले जनाएको छ । चालु आर्थिक वर्षमा ५९ लाख ५५ हजार ४ सय ७६ टन धान उत्पादन भएको छ । यो परिमाण आर्थिक वर्ष २०८०८१ को तुलनामा ४०४ प्रतिशतले अर्थात् २ लाख ३१ हजार २ सय ४२ टन बढी हो, मन्त्रालयका प्रवक्ता मतिना जोशी वैद्यले भनिन्, उत्पादन बढ्नुको मुख्य कारण उत्पादकत्वमा आएको वृद्धि नै हो । समयमै भएको वर्षा, उन्नत बीउको प्रयोग र रासायनिक मलको सहजताले पनि यो सम्भव बनाएको हो । २०८१८२ मा १४ लाख २० हजार ६ सय ३६ हेक्टरमा धान खेती गरिएको थियो । आर्थिक वर्ष २०८०८१ मा भने १४ लाख ३८ हजार ९ सय ८९ हेक्टरमा धान खेती गरिएको थियो । त्यसबाट ५७ लाख २४ हजार २ सय ३४ टन उत्पादन भएको थियो । यस वर्ष उत्पादनकत्वमा आएको सुधारसँगै धानको उत्पादन पनि बढेको मन्त्रालयको दाबी छ । गत वर्ष धानको उत्पादकत्व प्रतिहेक्टर ३९८ टन थियो । यस वर्ष उत्पादकत्व बढेर ४१९ टन पुगेको जोशीको भनाइ छ । गत वर्षको तुलनामा धानको उत्पादन बढे पनि मागअनुसार अझै अपुग छ । अझै मुलुकका लागि वार्षिक ८ लाख टन अपुग नै रहेको कृषि मन्त्रालयका वरिष्ठ तथ्यांक अधिकृत रामकृष्ण रेग्मीले बताए । गत वर्ष भने करिब १० लाख टन अपुग थियो । मन्त्रालयले शुक्रबार सार्वजनिक गरेको तथ्यांकअनुसार समग्र उत्पादन र उत्पादकत्व बढे पनि प्रदेशमा भने कुनैमा घटेको र कुनैमा बढेको छ । यस वर्ष कोशीमा धान लगाउने क्षेत्रफल, उत्पादन र उत्पादकत्व बढेको छ । गत वर्ष कोशीमा ३ लाख २४ हजार ४ सय १ हेक्टरबाट १४ लाख ३५ हजार ६ सय ७८ टन धान उत्पादन भएको थियो । यस वर्ष ३ लाख २९ हजार २ सय १२ हेक्टर खेती भएकामा १४ लाख ६६ हजार ५ सय १८ टन धान फलेको छ । कोशीमा उत्पादकत्व बढेको छ । गत वर्ष कोशीमा धानको उत्पादकत्व प्रतिहेक्टर ४४३ टन थियो । यसपालि बढेर प्रतिहेक्टर ४४३ टन पुगेको मन्त्रालयले जनाएको छ । मधेशमा धान लगाएको क्षेत्रफल घटेको छ । तर धान उत्पादन र उत्पादकत्व बढेको छ । गत वर्ष मधेशमा ३ लाख ८३ हजार १ सय ८३ हेक्टर धानखेती गरिएको थियो । र १३ लाख ३७ हजार ६ सय ७२ टन धान उत्पादन भएको थियो । यस वर्ष ३ लाख ७४ हजार १ सय १७ लाख हेक्टरमा खेती गरिएकामा १४ लाख ८० हजार ८ सय ३० टन धान उत्पादन भएको छ । उत्पादकत्व प्रतिहेक्टर ३४९ टनबाट बढेर ३९६ टन पुगेको मन्त्रालयले बताएको छ । बागमतीमा भने धान लगाएको क्षेत्रफल र उत्पादन दुवै घटेको छ । तर उत्पादकत्व भने बढेको छ । गत वर्ष १ लाख २८ हजार ९ सय ३ हेक्टरमा धान खेती गरिएको थियो । उक्त क्षेत्रफलबाट ५ लाख ४ हजार ३ सय ४४ टन धान उत्पादन भएको थियो । यस वर्ष धान लगाएको क्षेत्रफल खुम्चिएर १ लाख २५ हजार १ सय ५७ हेक्टरमा सीमित भयो । धान उत्पादन पनि घटेर ४ लाख ९८ हजार ६ सय ६२ टनमा झरेको छ । यहाँ धान उत्पादकत्व भने प्रतिहेक्टर ३९१ टनबाट बढेर ३९८ टन पुगेको छ । गण्डकीमा पनि धान लगाएको क्षेत्रफल र उत्पादन घटेको छ । यहाँ पनि उत्पादकत्व बढेको छ । गण्डकीमा ९७ हजार ९ सय ५९ हेक्टरमा ३ लाख ७९ हजार ३२ टन धान उत्पादन भएको छ । गत बर्ष भने १ लाख १ हजार ९ सय २३ हेक्टरमा धानबाली खेती गरिएको थियो । र ३ लाख ९१ हजार ६ सय २४ टन धान उत्पादन भएको जोशीले जनाइन् । यहाँ धान उत्पादकत्व भने प्रतिहेक्टर ३८४ टनबाट बढेर ३८७ टन पुगेको छ । लम्बिनीमा पनि धानखेती घटेको छ । तर उत्पादन र उत्पादकत्व दुवै बढेको छ । गत वर्ष लुम्बिनीमा ३ लाख २ हजार ३ सय ८६ हेक्टरमा धानखेती गरिएको थियो । उक्त क्षेत्रफलबाट १३ लाख १० हजार ८ सय २९ टन धान उत्पादन भएको मन्त्रालयको भनाइ छ । यस वर्ष लुम्बिनीमा २ लाख ९९ हजार ७ सय ६९ हेक्टरमा धानी खेती गरिएको छ । उक्त क्षेत्रफलबाट १३ लाख ६४ हजार ३१ टन धान उत्पादन भएको छ । लुम्बिनीमा धान उत्पादकत्व भने प्रतिहेक्टर ४३३ टनबाट बढेर ४५५ टन पुगेको छ । कर्णालीमा धान लगाएको क्षेत्रफल, उत्पादन र उत्पादत्व सबै घटेको छ । गत वर्ष यस प्रदेशमा ४१ हजार ९ सय ४ हेक्टरमा धान खेती गरिएको थियो । त्यसबाट १ लाख ४५ हजार ६३ टन धान उत्पादन भएको थियो । कर्णालीमा प्रतिहेक्टर उत्पादकत्व ३४६ टन थियो । यसपालि धान लगाउने क्षेत्रफल घटेर ३८ हजार ७ सय ६३ हेक्टरमा झरेको छ । उत्पादन १ लाख ३० हजार १ सय ९१ टन र उत्पादकत्व ३२७ टनमा सीमित भएको मन्त्रालयले जनाएको छ । सुदूरपश्चिममा पनि धान लगाइएको क्षेत्रफल घटेको छ । उत्पादन र उत्पादकत्व भने बढेको छ । गत वर्ष सुदूरपश्चिममा १ लाख ५६ हजार २ सय ८९ हेक्टरमा धान खेती गरिएको थियो । उक्त क्षेत्रफलबाट ५ लाख ९९ हजार १२४ टन धान उत्पादन भएको थियो । यस वर्ष धान लगाउने क्षेत्रफल घटेर १ लाख ५४ हजार ६ सय ६० हेक्टरमा झर्यो । धान उत्पादन भने बढेर ६ लाख ३६ हजार २ सय १२ टन पुगेको छ । धानको उत्पादकत्व प्रतिहेक्टर ३८३ टनबाट बढेर ४११ टन पुगेको जोशीले जनाइन् । कोशी, मधेश, लुम्बिनी र सुदूरपश्चिममा कूल धान उत्पादनमा वृद्वि भएको छ । बाँकी तीन प्रदेशका उत्पादन वृद्वि नकारात्मक रह्यो, रेग्मीले भने, रुकुम (पश्चिम) मा धानबाली लगाइएको क्षेत्रफल गत वर्षको तुलनामा कमी रहेकाले समग्र कर्णालीको उत्पादनमा कमी आएको छ । नवलपरासी (पूर्व) केही भागमा वर्षे धानको बाला नलाग्ने समस्या देखापर्यो, उत्पादनमा कमी आउँदा र लमजुङमा धान बाली लगाइएको क्षेत्रफल परिमाण परिमार्जन हुँदा कुल धानबाली भित्र्याइएको क्षेत्रफलमा कमी आई उत्पादनमा कमी हुन आएको छ ।"
रातो बल र सेतो पोसाकमा नेपाली क्रिकेटको नयाँ आयाम,"यस्तो छ संरचनागत वर्ष प्रधानमन्त्री कप एकदिवसीय राष्ट्रिय प्रतियोगिता आयोजना भएको थियो । शीर्ष चार टोली नेपाल पुलिस क्लब, त्रिभुवन आर्मी क्लब, मधेश प्रदेश र बागमती प्रदेशले अहिले जय ट्रफी दुईदिवसीय क्रिकेटमा खेल्नेछन् । नेपाल एपीएफ क्लब प्रधानमन्त्री कपको शीर्ष चारभित्र नपरेका कारण नेपाली राष्ट्रिय टोलीका कप्तान रोहित पौडेलसहित आसिफ शेख, सन्दीप जोरालगायतले जय ट्रफी दुईदिवसीय क्रिकेट खेल्न पाउने छैनन् ।राउन्ड रोबिन लिगमा प्रतिस्पर्धा गरेपछि शीर्ष दुई टोलीबीच फाइनल हुनेछ । फाइनल भने तीनदिने हुनेछ । त्यस अर्थमा नेपालको यो पहिलो तीनदिवसीय खेल हुनेछ ।हरेक दिन १ सय १ ओभरको खेल हुनेछ । प्रत्येक दिनको खेल पौने ७ घन्टाको हुनेछ । बिहान ९ देखि ११३० बजेसम्म पहिलो सत्र, त्यसपछि १२१० सम्म भोजन ब्रेक हुनेछ । त्यसपछि दिउँसोको सत्र सुरु हुनेछ । यो दिउँसो २ बजेर २५ मिनेटसम्म चल्नेछ । त्यसपछि चिया ब्रेक हुनेछ । दिउँसो २ बजेर ४५ मिनेटबाट तेस्रो सत्रको खेल सुरु हुनेछ । यो ४ः४५ बजेसम्म चल्ने छ ।तराईमा हुस्सु चलिरहेका कारण बिहानी सत्र सुरुआतमा ढिलाइ र अन्तिम सत्रका खेल निर्धारित समयभन्दा अगाडि नै रोकिन सक्ने सम्भावना छ । पहिलो इनिङ्समा एउटा टोलीले ६० ओभरमात्र खेल्न पाउने छ । त्यसभन्दा अगाडि नै पनि कुनै टोलीले इनिङ्स समाप्तिको घोषणा गर्न पाउने छ । दोस्रो इनिङ्समा जति पनि ब्याटिङ गर्न पाउने प्रावधान रहेको अन्तर्राष्ट्रिय अम्पायर विनयकुमार झाले बताए ।अंकका आधारमा प्रतियोगिताको शीर्ष टोली छानिने छ । रन बनाउँदा र विकेट लिँदा आएको अंकलाई बोनस अंकको रूपमा राखिएको छ । पहिलो इनिङ्समा हरेक टोलीले प्रति २५ रन आधा अंक, प्रति ५० रन एक अंक बोनस पाउनेछ । त्यस्तै प्रतिविकेटको आधा अंक र २ विकेट बराबर एक बोनस अंक हुनेछ । दोस्रो इनिङ्समा ब्याटिङमा अधिकतम ४ अंकमात्र पाउने छ । अर्थात २ सयभन्दा बढी रन बनाए पनि त्यसको कुनै बोनस अंक आउने छैन । दोस्रो इनिङ्समा बलिङमा सबै ५ बोनस अंक पाउन सकिने प्रावधान छ ।फाइनल भने तीनदिवसीय भएकाले नियम केही फरक छ । यसमा पहिलो इनिङ्सको सीमितता ८० ओभरको हुनेछ । दोस्रो इनिङ्समा जति पनि ब्याटिङ गर्न पाउनेछ ।"
वालिङमाथि पुलिसको सजिलो जित,"(काठमाडौं)अपेक्षाअनुसार पुलिस क्लबले एन्फा महिला लिग फुटबलको दोस्रो चरणमा वालिङ नगरपालिका माथि शुक्रबार सजिलो जित निकालेको छ ।पहिलो चरणमा पुलिसले यही प्रतिद्वन्द्वीलाई दुई गोलले हराएको थियो । अहिले भने ५ गोल गरेको छ । जितसँगै ३ अंक जोडेको पुलिसले अंकतालिकामा सुरुआती अग्रता लिएको छ ।टोलीको पछाडि आर्मीको पनि ३ अंक नै छ । वालिङ भने फराकिलो हारका कारण अन्तिम स्थानमा रह्यो । सातदोबाटोस्थित एन्फा कम्प्लेक्स मैदानमा भएको खेलमा पुलिसका लागि अनुष्का शेर्पा र सम्झना लावतीले समान दुई गोल गरे । पुलिसबाट एक अर्को गोल पूजा रानाको नाममा रह्यो ।पुलिस पहिलो हाफमा दुई गोलले अगाडि थियो । निर्मला उपाध्यायको क्रसमा अनुष्काले २७ औं मिनेटमा पहिलो गोल गरिन् । पहिलो हाफको अन्त्यतिर सम्झनाले दोस्रो गोल गरेकी हुन् । दोस्रो हाफ सुरु हुनेबित्तिकै पूजाले तेस्रो गोल थपिन् । त्यसपछि ४९ औं मिनेटमा अनुष्काले चौथो गोल गरेकी हुन् ।खेलले ६० मिनेट छुँदा सम्झानाले फ्रिकिकबाट आकर्षक गोल गरिन् । बाँकी समय पुलिसले लगातार आक्रमण बुने पनि थप गोल हुन सकेन । लिगको दोस्रो चरणमा ५ टिमको सहभागिता छ । त्यसमध्ये शीर्ष चारमा रहनेले प्लेअफ खेल्नेछ । खेलपछि पुलिसका प्रशिक्षक भोलानाथ सिलवालले भने, ५ गोलले फाइदा भएको छ, तर हामीलाई अझै लामो यात्रा गर्न बाँकी छ ।उनले पूजालाई विङ्गरका रूपमा नयाँ जिम्मेवारी दिएको बताए । दीपा न्यौपाने घाइते रहेको र अझै ६ महिना मैदानबाट बाहिर रहने पनि उनले बताए । वालिङका दिलीप थापाले भने आफ्नो टिमका विदेशी खेलाडीहरू घर फर्किसकेको र अब नयाँ विदेशी खेलाडीको प्रयास गर्दा थप आर्थिक भार हुने बताए । शनिबार एपीएफ र बागमती युथबीच खेल हुनेछ ।"
राष्ट्रिय इस्पोटर््स फागुनमा,"काठमाडौं (कास) इस्पोटर््स संघ नेपाल (इशान) को वार्षिक क्यालेन्डरअनुसार दोस्रो इस्पोर्ट्स राष्ट्रिय च्याम्पियनसिप फागुन दोस्रो साता हुने भएको छ । फागुन ८ देखि १० सम्म काठमाडौंमा हुने च्याम्पियनसिपमा ईफुटबल, मोबाइल लिजेन्ड्स, पब्जी मोबाइल, डोटाटू, भ्यालोरेन्ट र कसप्ले गरी ईस्पोर्ट्सका ६ विधा समावेश गरिएको छ ।प्रतियोगिताको छनोट चरणका खेल अनलाइनबाट हुनेछ भने अन्तिम चरणको खेलमात्र भौतिक रूपमा काठमाडौंको दशरथ रंगशालामा हुने इशानका अध्यक्ष अन्जन धमलाले जानकारी गराए । अन्तिम चरणमा ईफुटबलमा ८ खेलाडीले प्रतिस्पर्धा गर्नेछन् । पब्जीमा १६ टिम, मोबाइल लेजेन्ड्समा २, डोटा टू र भ्यालोरेन्टमा ४४ खेलाडी प्रतिस्पर्धी हुनेछन् ।इशानले प्रतियोगिताको म्यानेजमेन्ट र मार्केटिङका लागि सप्लाइन अनलिमिटेडसँग तीनवर्षे सम्झौता गरेको छ । सम्झौताअनुसार सप्लाइनअन्तर्गत नेपाल प्लेजले प्रतियोगिताको सम्पूर्ण व्यवस्थापन र बजारीकरण गर्नेछ ।इशानका अध्यक्ष धमला र नेपाल प्लेजका प्रबन्ध निर्देशक उजेनलाल श्रेष्ठले च्याम्पियनसिप आयोजनासम्बन्धी सम्झौतापत्र आदानप्रदान गरे । अध्यक्ष धमलाले ईस्पोटर््स विकासमा नेपाल प्लेजसँगको सहकार्यले फाइदा पुग्ने बताए । उनले भने, इस्पोर्टस विश्वमै धेरै रिभेन्यु जेनेरेट गर्ने खेल बनिसकेको छ । नेपालमा पनि यसको राम्रो सम्भावना छ ।नेपाल प्लेजका प्रबन्ध निर्देशक श्रेष्ठले नेपाली ईस्पोर्ट्स इतिहासमै यो कोसेढुंगा साबित हुने बताए । हामी ईस्पोटर््स समुदायलाई जसरी पनि अगाडि बढाउन लागिपरेका छौं । हामी ईस्पोर्ट्सलाई नेपाली खेलकुदको एउटा माइलस्टोन इभेन्ट बनाउने प्रयासमा छौं, उनले लक्ष्य सुनाए । उनले नेपालमा अनलाइन गेमिङ संस्कृति विकास गर्ने र भविष्यमा गेमिङ पनि करियर हो भन्ने स्थितिमा पुर्याउने योजना रहेको बताए ।च्याम्पियनसिपको कुल पुरस्कार राशि २५ लाख रहेको इशानका महासचिव पवन कार्कीले बताए । च्याम्पियनसिपमा भाग लिन चाहने खेलाडीले पुस २० देखि खल्ती एपबाट निःशुल्क नाम दर्ता गराउने सक्नेछन् । च्याम्पियनसिपका लागि कुल बजेट ३ करोड ७० लाख रहेको उजेनलाल श्रेष्ठले जानकारी गराए ।यस च्याम्पियनसिपका लागि इशानले चलचित्र निर्देशक तथा ईगेमिङका प्रवर्द्धक रहेका निश्चल बस्नेतलाई ब्रान्ड एम्बासडर नियुक्त गरेको छ । निर्देशक बस्नेतले इस्पोटर््स एउटा अनलाइन खेलमात्र नभएर राष्ट्रलाई नै प्रतिनिधित्व गर्ने सशक्त माध्यम भएकाले सबै क्षेत्रले सहयोग गर्नुपर्ने बताए ।"
एपीएफ र बीवाईसी भिड्ने,लमजुङ (कास) लमजुङको बेंसीसहरमा भइरहेको ३२ औं त्रिवेणी कप फुटबल प्रतियोगितामा पहिलो पटक भाग लिएको एपीएफ र बुद्ध युवा क्लब (बीवाईसी) फाइनलमा पुगेका छन् । सहजी खेलमैदानमा शुक्रबार एपीएफले आयोजक त्रिवेणी युवा क्लबलाई २१ ले हरायो । आयोजकविरुद्ध एपीएफका कप्तान हरि कार्कीले खेलको २० औं मिनेटमा गोल गरे । त्रिवेणीका सुनील खड्काले दोस्रो हाफको २२ औं मिनेटमा गोल गर्दै खेल बराबरीमा ल्याए । ४३ औं मिनेटमा एपीएफका प्रदीप लामाले गरेको गोल निर्णायक बन्यो । उनीे म्याद अफ द म्याच भए ।दोस्रो खेलमा भोटेओडारको बुद्ध युवाले टोखा भगवती क्लब काठमाडौंलाई सडनडेथमा हरायो । निर्धारित अवधिमा कुनै गोल भएन । टाइब्रेकर ४४ गोलमा टुंगिएपछि सडेन डेथमा बुद्धले सफलता पायो । टोखाका समीर तामाङको प्रहार बुद्धका गोलरक्षक कृशल मोक्तानले रोके भनेबीवाईसीका राजेन्द्र गैरेले निर्णायक गोल गरे । कृशल म्यान अफ द म्याच भए । फाइनल खेल शनिबार हुनेछ ।
एपीएफलाई सफलता,"(बुटवल)एपीएफ क्लबले शुक्रबार बुटवलमा भइरहेको मदन भण्डारी गोल्डकप इन्डोनेपाल पुरुष भलिबल च्याम्पियनसिपमा कठिन जित निकालेको छ ।टोलीले गल्कोट भलिबल क्लबविरुद्धको खेलमा ३२ को सेटमा जित पाएको थियो । चिसो र हुस्सुसँगै कोर्टमा चिसो भएपछि बिहीबारको खेल स्थगित भएको थियो । स्थगित खेल आयोजक र रेफ्रीको टिमले शुक्रबार खेलाउने निर्णय गरेको हो । बिहीबार चौथो सेट खेल्नेक्रममा स्थगित खेल शुक्रबार पाँच सेट निकै प्रतिस्पर्धात्मक बन्यो । २५१५, २५२२ ले लगातार दुई सेट आफ्नो पक्षमा पारेको एपीएफविरुद्ध गल्कोटले दुई सेट जितेर खेल बराबरीमा ल्यायो । गल्कोटले तेस्रो २५२२ र चौथो सेट ३३३१ ले आफ्नो पक्षमा पारेको थियो ।एपीएफका स्पाइकर जोडी सुरेन्द्र केसी र सरोज वर्देवाले टोलीलाई कठिन समयमा जित दिलाए तर, गल्कोटका मीन सुनार, जीवन सुनार, आलोक सुनार र इरानियन खेलाडी मोविन सिरीको तालमेलले खेललाई लयमा फर्काएको हो । अन्तिम तथा पाँचौं सेटको खेल भने सुरुदेखि नै विवादमा अल्झियो । लाइन्स जज र रेफ्रीको निर्णयलाई लिएर पटकपटक विवाद हुँदा खेल झन्डै आधा घण्टा रोकियो । बल आउट र चेक आउटको विषयमा दुई पटकसम्म विवाद भएको थियो । विवाद र तनावपूर्ण खेलको अन्तिम सेट एपीएफले २०१८ ले आफ्नो पक्षमा पारेको थियो ।अर्को खेलमा आयोजक मदन भण्डारी स्पोर्ट्स एकेडेमीले रुकुम पश्चिम भलिवल प्रशिक्षण केन्द्रलाई सोझो सेटमा हरायो । एकेडेमीले २५१९, २५१४, २५२३ ले सेट जितेको थियो । आयोजक एकेडेमी उद्घाटन खेलमा नेपाल पुलिस क्लबसँग ३१ को सेटमा पराजित भएको थियो । रुकुम पश्चिमको यो दोस्रो हार हो । यसअघि मणिमुकुन्द भलिबल क्लबसँग पनि सोझो सेटमा खेल गुमाएको थियो ।"
कस्तो रहला अबको प्रविधि बजार ?,"प्रविधिमा पूर्वानुमान पछिल्ला केही वर्षझैं सन् २०२५ मा पनि उन्नत चिप बजारमा आधिपत्य जमाउन देशहरूबीच भूराजनीतिक र व्यावसायिक प्रतिस्पर्धा कायम रहने अनुमान गरिएको छ । सेमिकन्डक्टर र अन्य प्रविधिमाथिको दौडधुप जारी रहनेछ, सूचना प्रविधिसम्बन्धी सञ्चार माध्यम पीसी म्यागले लेखेको छ, एनभिडिया र एएमडीको सफलताले निरन्तरता पाइरहँदा इन्टेल पनि उनीहरूलाई भेट्न पछिपछि दौडिरहनेछ । अहिले विश्वकै दोस्रो मूल्यवान् कम्पनी रहेको चिप निर्माता कम्पनी एनभिडियाले पहिलो बन्नका लागि एप्पल र माइक्रोसफ्टलाई बलियो टक्कर दिने निश्चित छ । एआई, एज कम्प्युटिङ, क्लाउड, स्ट्रिमिङ, गेमिङलगायत क्षेत्रको बढ्दो प्रतिस्पर्धाले यी क्षेत्रलाई दिने लाभ आगामी वर्ष जारी रहने पक्कापक्की छ । आफ्ना उन्नत चिपसँगै लार्ज ल्याङ्वेज मोडल, जेनेरेटिभ एआई र रोबोटिक प्रविधिमा लगानी बढाएको एनभिडियालाई एड्भान्स्ड माइक्रो डिभाइस (एएमडी), ब्रोडकम, इन्टेलसँगै ताइवानी सेमिकन्डक्टर उत्पादन कम्पनी टीएमएससीले टक्कर दिने प्रयास गर्नेछन् । वर्ष २०२५ मा सेमिकन्डक्टर बजारको आकार बढेर लगभग ८ खर्ब अमेरिकी डलर पुग्ने अनुमान गरिएको छ । यस क्षेत्रको आम्दानी झन्डै १४ प्रतिशतले बढ्ने प्रक्षेपण छ । हुवावेलगायत चीनका केही कम्पनीले सेमिकन्डक्टरमा आत्मनिर्भरताको प्रयास जारी राख्नेछन् । चीन र अमेरिकाबीच एकअर्कालाई निषेध गर्न खोज्ने र बजार प्रभावित पार्न खोजेको आरोप लगाउने चिप युद्ध ट्रम्पको प्रवेशले पेचिलो बन्ने पक्कापक्की छ । चिप बजारमा हाई ब्यान्डविथ मेमोरी, टुएनएम प्रोटोटाइप र पावर कम्पोनेन्टमा नयाँ प्रविधि आउने अनुमान छ ।सन् २०२५ लाई लिएर अत्यन्तै उत्साहित अर्को क्षेत्र क्रिप्टो बजार हो । क्रिप्टो मुद्राका समर्थक र प्रवर्द्धक रहेका ट्रम्पसँगै जेडी भान्स र मस्क अमेरिकी सत्तामा पुग्दा यो क्षेत्र अहिले पुलकित देखिन्छ । ट्रम्पको जित आसपास एक लाख अमेरिकी डलर पुगेको बिटक्वाइन वर्ष २०२५ को अन्त्यसम्म १ लाख ६० हजार अमेरिकी डलरसम्म पुग्ने अनुमान गरिएको छ । विश्वव्यापी क्रिप्टो बजारको आकार बढेर लगभग ८० खर्ब अमेरिकी डलर पुग्ने क्वाइनपेडियाको आकलन छ । इथेरम, कार्दानो, सोलाना, पोल्काडटलगायत सयौं क्रिप्टो मुद्राको प्रगति यो वर्ष बढ्ने पक्काजस्तै छ । यो वर्ष सहजै अनुमान गर्न सकिने अर्को पक्ष आर्टिफिसियल इन्टेलिजेन्स (एआई) को थप र विस्तारित प्रभाव हो । एआईको प्रयोग कन्टेन्ट जेनेरेसनमा मात्र सीमित नरहेर क्रिप्टो, ईकमर्स, सामाजिक सञ्जाल, गेमिङ, क्लाउड, हरित प्रविधि, चिकित्सा विज्ञानलगायत समाजका असंख्य क्षेत्रसँग बढीभन्दा बढी समायोजन हुँदै गएको छ । सन् २०२५ मा एआई क्षेत्रको बजार आकार बढेर झन्डै ८ खर्ब अमेरिकी डलर आसपास पुग्ने अनुमान गरिएको छ । जेनएआईसँगै रोबोटिक्स, सुपर कम्प्युटिङ, डेटालगायत क्षेत्रमा एआईबेस्ड नयाँ प्रविधि थपिँदै जानेछन् । उदाहरणका लागि आगामी एक दशकमा चिकित्सा क्षेत्रमा एआईको प्रयोग १७ गुणाले बढ्ने अनुमानहरू सार्वजनिक भएका छन् । यो वर्ष बजारमा एआईको बहुचर्चित लार्ज ल्याङ्वेज मोडलसँगै स्मल ल्याङ्वेज मोडल, सर्च इन्जिन, एज कम्प्युटिङ लगायतमा उल्लेख्य नयाँ उत्पादन आउने अपेक्षा गरिएको छ । योसँगै एआई क्षेत्रको नियमनका सम्बन्धमा पनि वर्ष २०२५ महत्त्वपूर्ण बन्ने अनुमान गरिएको छ ।ग्याजेटका क्षेत्रमा २०२५ अत्यन्तै नयाँ प्रविधिभन्दा पनि एआईको समायोजन, डिजाइन र प्रयोगकर्ताको अनुभव सुधारमा आधारित उत्पादनहरू बजारमा आउने अपेक्षा गरिएको छ । एप्पलको आइफोन १७ सिरिज एआईमा आधारित क्यामरा र चिपहरूसाथ आउने अनुमान गरिएको छ । त्यस्तै, २०० मेगापिक्सेलको क्यामरासहित सामसङ ग्यालेक्सी एस २५ र अन्य मोडल, वनप्ल ओपन टु, नथिङ फोनको सिरिज थ्रीसँगै हुवावेको मेट एक्सटी, साओमी फोल्ड थ्री मोडलहरू बजारमा आउनेछन् । फोल्ड हुनेखाले फोन, सुधारिएका डिस्प्ले र प्रोसेसरसँगै गेमिङ र स्ट्रिमिङका पारखीलाई तान्ने प्रयासमा रहेका स्मार्टफोनको बजार यो वर्ष साढे पाँच खर्ब अमेरिकी डलर आसपास पुग्ने अनुमान गरिएको छ । फाइभ जीसँगै र स्याटेलाइट इन्टरनेटको बढ्दो प्रभावले स्मार्टफोन कम्पनीहरूको बजार अझै बढ्ने देखिन्छ । सन् २०२५ भित्रै एप्पल ४० खर्ब अमेरिकी डलर बराबरको पहिलो कम्पनी बन्ने देखिन्छ भने सामसङ, हुवावे, साओमी, ओप्पो, भिभो, सोनीलगायत धेरै कम्पनी एप्पललाई टक्कर दिनेमा लाग्नेछन् । ल्यापटप, हेडफोन, स्वास्थ्यसम्बन्धी ग्याजेट, गेमिङसम्बन्धी कतिपय मोडलसँगै अगमेन्टेड र भर्चुअल रियालिटीमा आधारित उपकरण तथा हरित प्रविधिलाई बढावा दिने उत्पादन पनि बजारमा आउनेछन् । निन्टेन्डो, प्लेस्टेसन, एक्सबक्सका नयाँ मोडल, एप्पल, गुगल, हुवावे र सामसङजस्ता कम्पनीका स्मार्टवाचका पछिल्ला सिरिज, सोनी, एप्पल र अन्य कम्पनीका अडियो डिभाइस बजारमा आउनेछन् । एसर, लिनोभोजस्ता कम्पनीले एनभिडियाको जीपीयूसहितका पर्सनल कम्प्युटर र फोल्डेबल ल्यापटप ल्याउने तयारी गर्दा एप्पलको म्याकका पछिल्ला भर्सनमा सुधारिएका चिप र एप्पल इन्टेलिजेन्सको प्रयोग बढ्नेछ । गेमिङसम्बन्धी डिभाइसहरूको बजार सन् २०२५ मा साढे दुई खर्ब पुग्ने र यसमा सोनी, माइक्रोसफ्ट र निन्टेन्डोबीच प्रभुत्वको प्रतिस्पर्धा जारी रहने अनुमान गर्न सकिन्छ । वर्ष २०२५ मा बढ्ने प्रतिस्पर्धाको कुरा गर्दा छुटाउन नहुने अर्को क्षेत्र सामाजिक सञ्जाल हो । विश्वका ठूला भनिने लोकतन्त्रहरूमा निर्वाचन जित्न मात्र नभएर निरंकुश व्यवस्थाविरुद्ध लड्न र राजनीतिक एजेन्डासँगै मिथ्या र भ्रामक सूचना फैलाउन पनि झनै बलियो बन्दै गएको सामाजिक सञ्जालको व्यवस्थापनसम्बन्धी चुनौती यो वर्ष जारी रहनेछ । सामाजिक सञ्जालमा प्रसार हुने विज्ञापनको बजार मात्रै यो वर्ष ३५० अर्ब अमेरिकी डलर पुग्ने गार्टनरको अनुमान छ । एआईमा आधारित कन्टेन्ट, छोटा भिडियो, प्रत्यक्ष प्रसारण र एआरभीआर सामग्रीहरू भरमार थपिनेछन् । सन् २०२५ सम्ममा सक्रिय रूपमा सामाजिक सञ्जाल चलाउनेको संख्या सवा ५ अर्ब अर्थात् विश्व जनसंख्याको झन्डै ६३ प्रतिशत पुग्ने अनुमान गरिएको छ । समाजका हरेक क्षेत्रमा प्रभाव पार्न सुरु गरेको सामाजिक सञ्जालले कनेक्टिभिटी र सञ्चार सहजतासँगै ल्याउने प्रतिकूल असरविरुद्ध जुध्न सरकार र समुदायहरूको टाउको दुखाइ यो वर्ष पनि उत्तिकै हुनेछ । वर्षको सुरुमै अमेरिका र विश्वभर टिकटकको भविष्य के हुन्छ भन्ने विषयको निरूपण हुनेछ । गुगल, मेटालगायत कम्पनीले अमेरिका र विश्वका अन्य भागमा झेलिरहेका कानुनी र नीतिगत प्रश्नको समाधान कसरी गर्छन् भन्ने पनि हेर्नलायक विषय हुनेछ । सर्च इन्जिन, कन्टेन्ट क्रिएसन, मार्केटिङ, अडियन्स एनालिसिसजस्ता क्षेत्रमा एआईको बढ्दो प्रयोगले पनि यो वर्षको प्रतिस्पर्धालाई रोचक बनाउनेछ । वर्ष २०२५ मा प्रविधितर्फको अर्को ठूलो दौडधुप अन्तरिक्षमा हुनेछ । स्पेस एक्स र ब्लू ओरिजिनजस्ता निजी कम्पनीले अन्तरिक्ष पर्यटन र यात्रामा गर्दै आएको प्रतिस्पर्धामा बोइङ मिसिएसँगै अन्तरिक्षको व्यापारीकरण व्यापक प्रतिस्पर्धात्मक बन्ने संकेत देखिन्छ । यो वर्षभर स्पेससम्बन्धी कार्यहरूका लागि विश्वका विभिन्न देश र संस्थाले झन्डै ६ खर्ब अमेरिकी डलर खर्च गर्ने र सन् २०३५ सम्ममा यो खर्च त्यसको ३ गुणा बढ्ने अनुमान गरिएको छ । अमेरिकी अन्तरिक्ष एजेन्सी नासा एक्लैले सन् २०२५ मा लगभग २७ अर्ब अमेरिकी डलर खर्चने योजना बनाएको छ । यो वर्ष चन्द्रमा यात्राको प्रयासस्वरूप नासा र जापानले छुट्टाछुट्टै यान पठाउने योजना बनाएका छन् । चीनले आफ्नै अन्तरिक्ष केन्द्रको थप विकास र पुच्छ्रेताराको नमुना संकलनको योजना बनाएको छ । छिमेकी भारतले यसै वर्ष शुक्र ग्रहसम्म यान पठाउने र मानवसहितको अन्तरिक्ष यात्रातर्फको तयारी गर्ने योजना बनाएको छ । अमेरिकाले युरोपेली अन्तरिक्ष निकायसँगको सहकार्यमा मंगल ग्रहमा संकलित नमुना फिर्ता ल्याउने प्रयत्न गर्नेछ । यस्तै, अन्य ग्रह र उपग्रहको खोज २०२५ मा थप हुँदै गर्दा अन्तरिक्षमा एआईको उपस्थिति, पुनः प्रयोग हुने प्रविधिको प्रयोग र व्यावसायिक उडानमा पहल बढ्नेछन् । वर्ष २०२४ मा सर्जकहरूको आन्दोलनलगायत कारणले गर्दा स्ट्रिमिङ र ओटीटी प्लाटफर्महरूमा कतिपय ठूला शो र प्रोडक्सन रोकिएका थिए । नेटफ्लिक्स, अमेजन प्राइम, डिज्नी, हुलु, एप्पल टीभी, एचबीओ, युट्युब लगायतका स्ट्रिमिङ प्लाटफर्मका लागि सन् २०२५ अपेक्षित रूपमा नयाँ र ठूला शो ल्याउन र प्रभुत्व जमाउनेमा केन्द्रित रहनेछ । सुधारिएको प्रोडक्सन र सर्वसुलभताले यस्ता प्लाटफर्मप्रतिको आकर्षण अझै बढ्ने अनुमान गरिएको छ । स्ट्रेन्जर थिङ्स, हाउस अफ ड्रागन, मार्बल, लर्ड अफ द रिङ्गस, अवतारजस्ता कैयौं ठूला प्रोडक्सन यो वर्ष नयाँ सिजनसहित ओटीटीमा फर्कंदै छन् । अनलाइन विज्ञापनको बढ्दो बजारलाई युट्युब, मेटा, टिकटक र अन्य स्ट्रिमिङ प्लाटफर्मले सक्दो उपयोग गर्नेछन् । समग्रमा, वर्ष २०२५ नयाँ उत्पादन वा प्लाटफर्म बनाउनेभन्दा पनि भइरहेका उत्पादन र प्लाटफर्मको अनुभव र शैली सुधारमा केन्द्रित रहने विश्लेषण भइरहेको छ । माथि उल्लिखित विषयसँगै विद्युतीय सवारी, सुपर कम्प्युटर, हरित प्रविधिजस्ता क्षेत्रमा पनि बजारको आकार र नवीनतम सोच बढ्ने अनुमान गरिएका छन् । यी सबैका बीच, एउटा कुरा भने पक्का छ प्रविधि क्षेत्रका धनाढ्यहरू अझै शक्तिशाली र धनी बन्नेछन् भने ट्रम्प सरकारमा मन्त्री हुने तयारीमा लागेका इलन मस्कको सम्पत्ति ५ खर्ब कट्ने पक्कापक्की छ ।एजेन्सीको सहयोगमा"
'बीपी भन्थे कविले गरिब र देशको चिन्ता नलिनू,"बुधबार दिउँसो नयाँ बानेश्वरको ठूलो खरीबोटस्थित निवासमा पुग्दा कवि शैलेन्द्र साकार ॅनाइफ ः मेडिटेसन्स आफ्टर एन एटेम्प्टेड मर्डर पुस्तक पढिरहेका थिए । सलमान रुस्दीले आफूमाथि भएको आक्रमणबारे रोचक वर्णन गरेको भन्दै साकारले पुस्तकका केही लाइन सुनाए, ॅकविताले गोली रोक्न सक्दैन, उपन्यासले बम डिस्पोज गर्न सक्दैन भन्ने कुरा उनले गरेका छन्, मलाई मजा लागिरहेको छ । गोली हान्ने मान्छेलाई कविताले प्रभाव पार्यो भने उसले गोली नचलाउन पनि त सक्छ नि । बीसको दशकदेखि कविता लेखनमा सक्रिय साकारको परिचयका अनेक आयाम छन् । उनी कथाउपन्यास लेख्छन्, निबन्ध, संस्मरणमा आफूलाई छरपस्ट पार्छन् । नेपाली साहित्यले जन्माएका अनेक आन्दोलनका उनी साक्षी मात्र होइनन्, आफैं त्यस्ता आन्दोलनका नेतृत्वकर्ता पनि हुन् । ॅकथामा नारी हस्ताक्षरको सम्पादन, ॅआकाश विभाजित छ र ॅअवतार विघटन उपन्यासको सहलेखन गरेका उनका ॅशैलेन्द्र साकारका कविता, ॅसर्पहरू गीत सुन्दैनन्, ॅनाङ्गो तार, ॅकवितामा अमेरिका, ॅअरू सात समुद्र कवितासंग्रह, ॅकोलाज, ॅकालपात्र र अरू कथाहरू, ॅरामायण र अरू कथा कथासंग्रह प्रकाशित छन्् । हालै उनको संस्मरण ॅमनको कुनै कुना र उदय अधिकारीसँगको संवाद ॅसाकार समय सार्वजनिक भएको छ । कविता आन्दोलन, त्यसको प्रभाव र कविताका सायमिक विषयमा साकारसँग फणीन्द्र संगमले गरेको कुराकानी ः तपाईं आफैं अस्वीकृत जमात, बुटपालिस आन्दोलन हुँदै सडक कविता क्रान्तिसम्म जोडिनुभयो । २०२६ सालतिरै सुरु भएको अस्वीकृत जमातचाहिँ योजनाबद्ध थियो कि लहड ?कलकत्तामा कविहरूले १९६० को दशकमा हंग्री जेनेरेसन अर्थात् भुखी पिँढी सुरु गरेका थिए । त्यसमा मलयराय चौधरी, सुविमल बसाक, अनिल करन्जई, करुणानिधन मुखोपाध्यायलगायत थिए । नेपाल आएका बेला उनीहरूले वाशु शशीलाई भेटेछन्, उनैले आफ्नो निवास देवपाटन बोलाएपछि म, कविताराम श्रेष्ठ, प्रकाश प्रेमी, रमेश श्रेष्ठ पुग्यौं । विरोधका स्वर उठाउने, क्रान्तिकारी विचारका उनीहरूमा हिप्पी र बिट्निकको प्रभाव रहेछ । उनीहरूको कुराले हामी पनि जोसियौं । पछि, त्यही जोसमा अस्वीकृत जमात साहित्यिक आन्दोलनको थालनी गरेका हौं । जे पनि लेख्ने भए किन साहित्य लेख्ने, व्यापारव्यवसाय गरे पनि भयो । साहित्य त सत्यको अन्वेषण गर्ने हो भन्ने सोचको विकास भयो । कविताराम र मबीच यस विषयमा धेरै कुरा हुन्थ्यो । हाम्रो आन्दोलनले मुख्यतः तीन अवधारणा अघि सार्यो । अहिलेसम्म जति साहित्य लेखिए, राजामहाराज, देवदेवी, सम्पन्न व्यक्तिको मात्र लेखियो । गरिब, दुःखी, दलितहरू हेपिए, अब त्यस्ता अस्वीकृत जमातलाई मात्र लेख्ने । अर्को, उदार यौनको पक्षमा लेख्ने । यौन प्रकृतिप्रदत्त भएकाले यौनकर्मी महिलाको पनि इज्जत गर्नुपर्छ भन्ने हाम्रो मान्यता थियो । र, जीवनको सत्यलाई जस्ताको तस्तै लेख्ने । पछि हामीले सञ्जीवनी पत्रिकामा अस्वीकृत जमातबारे घोषणापत्र नै सार्वजनिक गर्यौं । पछि त कनकदीप, साकेतविहारी ठाकुर, जगत रञ्जन लगायतले हामीलाई साथ दिए ।त्यो बेला तपाईंहरूको समूहले कविता लेख्नु बेकार हो, बित्थामा आफूलाई अग्निकुण्डमा होमिनु हो भन्ने खालका धारणा बाहिर ल्याउनुभयो नि, कविताप्रति यत्तिको घृणाबोध किन ?त्यो समयसम्म लेखिएका कवितामा खालि पहाड, पर्वत, खोलानदी, लहरापहरा अनि देशको महिमामण्डन गर्ने खालका मात्र पायौं । कविताका नाममा सत्य छोपियो, असत्य लेखियो भन्ने भयो । धरैजसो कविताले छोएको थिएन, परम्परागत कविताप्रति नै हाम्रो असहमति थियो । एउटै फ्रेममा लेखिन्थ्यो, त्यसैलाई प्रोत्साहित गरिन्थ्यो र तिनैको चर्चा हुन्थ्यो । त्यो अवस्थामा हामीले नयाँपन दिन खोजेका हौं ।त्यसको पाँच वर्षपछि नै ॅबुटपालिस गर्नुपर्ने अवस्था किन आयो ?पञ्चायतकालीन अवस्थामा पत्रपत्रिका निकाल्न बन्देज थियो । अञ्चलाधीश कार्यालयले स्वीकृति दिएपछि मात्रै निकाल्न पाइन्थ्यो, तर स्वीकृति नै दिँदैनथ्यो । हामी डिल्लीबजार बस्थ्यौं, बुटपालिसको अवधारणा त्यहीं बनेको हो । पत्रिका निकाल्ने हुटहुटी थियो, पैसा थिएन । किशोर नेपालले अनौठो प्रस्ताव ल्याए के तिमीहरू न्युरोडमा बसेर बुटपालिस गर्न सक्छौ ? जबकि हामी त्यसबेला सरकारी अफिसर भइसकेका थियौं । जोसैजोसमा पुस्तक प्रकाशन गर्न आर्थिक सहयोग जुट्छ भने किन नगर्ने भन्ने भयो ।त्यस दिन बिहानै म, कविताराम श्रेष्ठ, ध्रुव सापकोटा र मोहन घिमिरे न्युरोड पुग्यौं र काल्चे सार्कीलाई आफ्ना कुरा राख्यौं । उनैले पालिस गर्न सिकाए । युवा लेखकको पुस्तक प्रकाशनार्थ अर्थ संकलन अभियान ब्यानर टाँगेर बस्यौं । १२ बजेपछि त मान्छेको भीड लाग्न थाल्यो । नारायण ढकाल, काशीनाथ तमोट, भाउपन्थी, सन्तोष भट्टराई, विश्वनाथ न्यौपानेहरू थपिँदै गए, पछि झन्डै ३० जना कवि भेला भए । अचानक बालकृष्ण सम पनि आइपुगे । उनले लु मेरो पनि पालिस गर भनेर जुत्ता दिए । मलाई सम्झना छ एकएकका ५ वटा नयाँ नोट दिएर उनी फर्किए ।त्यहाँ नआए पनि नृपेन्द्र पुरुष यादि, भवानी घिमिरे, मनु ब्राजाकी, कुमुद देवकोटा लगायतले साहित्यको योगदानका लागि कविहरूले बुटपालिस गरिरहेका छन् भनेर प्रचार गरिदिए । बेलुकातिर सादा पोसाकमा प्रशासनका केही मान्छे आए र हामीलाई धरपकड गरे ।२०३६ सालमा राजा वीरेन्द्रको जनमत संग्रह घोषणापछि कविहरूले सडक कविता क्रान्ति गरे । बहुदलको पक्षमा कविलेखकसँगै तपाईं पनि होमिनुभयो । कसरी अघि बढ्यो त्यो आन्दोलन ?न्युरोडमा साहित्यकार भेला हुने चिया पसल थियो । अलि सम्पन्न भूपि शेरचन, उपेन्द्र, द्वारिका, कृष्णभक्त श्रेष्ठचाहिँ इन्दिरा रेस्टुरेन्ट जान्थे भर्याङ चढेर । उनीहरूका साथमा कहिलेकाहीं मोहन कोइराला पनि हुन्थे । एक दिन भवानी दाइले भन्नुभयो बहुदलको पक्षमा सडकमै बसेर एउटा आन्दोलन गरौं । दिनेश अधिकारी, सौरभ, सन्तोष भट्टराई, विष्णुविभु घिमिरे, अशेष मल्लहरू पनि थिए । आन्दोलनबारे जानकारी दिन मोहन कोइरालालाई भेट्न गयौं । उनले त सडक कविता क्रान्ति नभनौं, सडकमा कविता मात्रै भनौं भने । वासु शशी त आउँदै आएनन् ।सडकमा हरिभक्त कटुवाल चर्कोचर्को स्वरमा कविता भन्न थाले । उनलाई एकेडेमीमा सदस्यता दिन्छु भनेर केदारमान व्यथितले भनेका रहेछन्, तर प्रेसको काममा राखेपछि उनको असन्तुष्टि रहेछ । यसरी पिपलबोटबाट सुरु भएको कविता क्रान्ति पाटन, भक्तपुर हुँदै उपत्यकाबाहिर विराटनगर, पोखरा लगायतका ठाउँमा चल्यो ।क्रान्ति शब्दप्रति मोहन कोइरालाको असहमति चाहिँ किन रहेछ ?क्रान्तिभन्दा प्रशासनको बढी तारोमा परिने भन्ने भयो होला । कि त प्रशासनले बढी दमन गर्छ कि जेल लान्छ भनेर पनि हुन सक्छ । नाम चलेको कवि र कोइराला परिवारको पनि भएकाले उनमा भित्री त्रास थियो कि Û पछि आन्दोलनबारे जानकारी गराउन बीपी कोइरालालाई भेट्न गयौं । किशोर नेपाल, होमनाथ दाहाल, पुरुषोत्तम बस्नेत पनि साथमा थिए । कविता क्रान्तिबारे सुनाउँदा बीपीले भने कविहरू अराजक हुन्छन्, तर प्रत्येक गरिब र देशको चिन्ता नेताले लिने हो, कविले होइन । तपाईंहरूले गर्नुभयो ठीक छ, तर यसमा कविहरूलाई मुछ्नुहुन्न ।तपाईं त त्यसबेला कृषि विकास बैंकको जागिरे हुनुहुन्थ्यो । सरकारकै तलब खाएर सरकारविरुद्ध बहुदलको पक्षमा लाग्दा जागिर खतरामा परेन ? मैले डबल एमएए गरिसकेको थिएँ । ठूलै नेता आएर मलाई भने हामीले पो पढेका छैनौं, तिमी पढेलेखेको, सातौं तहको अधिकृत, किन क्रान्तिमा लागेको ? तिम्लाई त जागिरबाट निकाल्ने कुरा छ, ख्याल गर्नु गाह्रो पर्ला । पछि त सरुवा हुँदै छ भन्ने सुनें । इनरुवाबाट पश्चिम हरिनगराको म्यानेजर बनाएर पठाइदिए । देशसमाज बनाउँछु भनेर कराइकराइ हिँडेको होइन, अब गाउँमा गएर देश बनाऊ भनेर अपमानको शैलीमा भने । पछि हरिनगराबाट विराटनगर सरुवा भयो । त्यहाँ पुगेपछि कृष्णभूषण बल, इन्दिरा प्रसाई, महेश प्रसाई, प्रमोद प्रधानहरूसँग सम्पर्क भयो, साहित्यिक गतिविधिमा सक्रिय हुन थालें ।तपाईंहरूले अस्वीकृत जमात सुरु गर्नुअघि नै २०२३२४ मा राल्फा आन्दोलन सुरु भइसकेको थियो । रामेश, रायन, मञ्जुलहरूसँग त तपाईंको राम्रै घुलमिल थियो होला । राल्फालीसँग कत्तिको वैचारिक बहस हुन्थ्यो ?म त्यो बेला अरूको गफ अलि बढी सुन्थें । शंकर लामिछाने, मदन रेग्मी, कहिलेकाहीं भूपी शेरचन आउँथे । अलिपछि पारिजात राजनीतितिर लागिन् । उनलाई बढी प्रभाव निर्मल लामाको थियो । उनीहरूले वैचारिक रूपले मलाई फरक सोचेका हुन सक्छन्, त्यो बेला म त्यस्तो थिइनँ । तर, राजनीतिक व्यक्तिभन्दा साहित्यकारसँग घुलमिल गर्न रुचाउँथें । पारिजातसँगको सम्बन्धचाहिँ कस्तो रह्यो ?म पहिलो पटक मञ्जुलमार्फत उनीकहाँ गएँ । उनी जाँड पिउँदै चुरोट तानिरहेकी थिइन् । जाँड खाने ? भनेर सोधिन्, मैले पनि खाएपछि उनीहरूले रमाइलो माने । त्यसपछि हाम्रो सम्बन्ध राम्रै हुँदै गयो । मेरै सम्पादनमा निस्कियो कथामा नारी हस्ताक्षर । त्यसमा उनको कथा मैले नजन्माएको छोरो समावेश गरेको थिएँ ।तपाईंले त ॅकथ्य कायाकल्प को नयाँ शैली पनि सुरु गर्नुभयो है Ûकाफ्काको मेटामर्फोसिस पढिरहेको थिएँ । ग्रेगर साम्सा किरामा रूपान्तरण भएको पढेपछि ममा नयाँ सोच आयो । त्यसो त कुनै पनि कन्टेन्ट नयाँ हुन्न, पुनःस्थापना मात्रै हो । मैले एक ठाउँ प्रयोग गरिहेरें मृतकहरू अलि बढी सेक्सी र भावुक हुन्छन् । जस्तोः मरिसकेकी मोनालिसालाई पनि मान्छेले आआफ्नै दृष्टिकोणले हेर्छन् नि । खासमा सोचको लार्भा स्टेजबाट विचारको प्यूपा बनेर रंगीबिरंगी पुतलीमा रूपान्तरण हुनु कन्टेन्ट मर्फोसिस हो । लेखनमा नयाँपन आवश्यक छ भनेर मैले यो प्रयोग गरिहेरेको हुँ ।तपाईं कविता लेख्नुलाई ॅनाङ्गो तार समात्नु जस्तै हो भन्नुहुन्छ नि ?नाङ्गो तार समात्नु भनेको मृत्युसम्मै पुर्याउनु भन्ने होइन तर झड्का दिओस्, जागृत गराओस् भन्ने हो । झ्वाट्ट समातिने, छोइने लेखिएन भने के लेख्नु भन्ने लाग्छ । समयको आफ्नो अनुहार हुन्छ, जसले त्यसलाई चिन्छ, बुझ्छ र लेख्छ, उसले नै नाङ्गो तार समात्छ । पहिले मोतीरामका पालामा अरू पनि सयौं कवि थिए, उनीमात्रै अहिलेसम्म बाँचिरहेका छन् । लक्ष्मीप्रसाद देवकोटा, बालकृष्ण सम, सिद्धिचरण श्रेष्ठ, पारिजात, मोहन कोइरालाहरू अझै पढिराखिएको छ । समयले केही कविलाई स्थापित गर्छ, केहीलाई छाडेर अघि बढ्छ । कविलाई बचाइराख्ने केले रहेछ ?अमेरिका बसेका बेला सबभन्दा ठूलो कवि को हो भनेर एक जनालाई सोध्दा उनले भने वाल्ट ह्विटम्यान, त्यसपछि रोबर्ट फ्रर्स्ट । उनीहरू बितेको कति वर्ष भइसक्यो, तर कवितामा बाँचिरहेका छन् । यहाँ पनि धेरैजसोले देवकोटा नै भन्लान्, त्यो त समाजमा उसका कविताले पारेको प्रभावले नै हो । कविको मूल्यांकन समालोचकले गर्छ भन्छन्, तर पाठकले पनि मूल्यांकन गर्छन् । कविले जीवनप्रति लिएको दृष्टिकोण र बिम्बलाई गरिने प्रयोग कवितामा महत्त्वपूर्ण छ । जस्तोः भूपीले घुम्ने मेच, क्यारेमबोर्डको गोटी जस्ता बिम्ब प्रयोग गरे ।तपाईंले पनि ॅसर्पहरू गीत सुन्दैनन् भनेर प्रयोग गर्नुभयो नि ?हो । त्यसैले पनि होला अरू संग्रहभन्दा यो धेरैले रुचाउनुभयो । शासकले जनताको आवाज सुन्दैनन् भन्ने हिसाबले पाठकले बुझ्नुभयो । पञ्चायती शासकले सुनेनन् भनेर त्यो बेला लेख्नुभयो, गणतन्त्रकालका ॅसर्पहरूले आवाज सुन्न थाले त ?सर्पले त कहिल्यै पनि सुन्दैन नि । सर्प जो शासकका रूपमा छन्, तिनले कहिल्यै सुन्दैनन् । कवितामा स्कुलिङको कुरा गर्नेहरू पनि छन् नि, जस्तोः भूपी स्कुलिङ, मोहन कोइराला स्कुलिङ, वैरागी काइँला स्कुलिङ । यसमा केही भन्नुहुन्छ ? कवितामा स्कुलिङ जरुरी छैन, यो बेकारको कुरा हो । कुनै कविले कसैको स्कुल मान्नु जरुरी छैन । यहाँ कसैको स्कुलिङ छैन । स्कुलिङ होइन प्रभाव भने पर्न सक्छ । मलाई पनि मोहन कोइराला र भूपीको प्रभाव परेको थियो । ती दुईको मझधारमा रहेर म कविता लेख्छु कि जस्तो लाग्छ ।"
नेवाः सभ्यताको नालीबेली,"अय्लाः ! ओहो, यसको नाम मात्रैले धेरैलाई रोमाञ्चक तुल्याउन सक्छ । यसले उत्पन्न गर्ने सनसनी थाहा पाउन कम्तीमा एकपल्ट त स्वाद लिनैपर्छ । मुखै रसाउँछ भन्नेहरू धेरै छन् । फेरि अय्लाःको आफ्नै इतिहास छ । बनाउने प्रविधि पनि आफ्नै । अय्लाः त्यसै आफैं बन्दैन, यसका लागि अरू धेरैथोक चाहिन्छ । जस्तो मना । अय्लाः बनाउन चामल र चिउरा मात्र होइन, मना पनि अत्यावश्यक हुन्छ । अब प्रश्न हुन सक्छ, यो मना भनेको के हो र कसरी बन्छ ?अय्ला बनाउनका लागि विशिष्ट भाँडाकुँडाको पनि आवश्यकता हुन्छ । जस्तो, प्वतासि । फेरि चाकुकै कुरा । कम्तीमा वर्षमा एकपल्ट यसको पनि उत्तिकै चर्चा हुन्छ, माघे संक्रान्तिका बेला । चाकु बनाउने प्रविधि पनि आफ्नै छ, अनि यसका लागि चाहिने सामान पनि उत्तिकै छन् । अझ इँटाको कुरा । यो कसरी बन्छ ? यो कति प्रकारको छ ? चिउरा पनि कसरी बन्छ त ? यो साँच्चै कति प्रकारको हुन्छ, यसबारे पनि आफ्नै रमाइला कुरा होलान् ।धेरैलाई लाग्दो हो, यी सबैको उत्तर मज्जाले कहींकतै पाइन्छ भने त्यो त काइदाको हुनेछ । अथवा भनौं, कहींकतै यसबारे मज्जाले त लेखिएकै हुनुपर्छ । अहिले यो काम भएको छ । हामीसामु छन्, ठूलठूला भन्न मिल्ने, पाँच पुस्तक । सबैको नाम नेवाः सांस्कृतिक ज्ञानकोश । तर, फरक पाँच विधामा लेखिएको छ । यो आफैं असाध्यै बृहत् छ, खुबै मिहिनेत गरेर लेखिएको । त्यसैले यो अभूतपूर्व पनि छ । पाँचै पुस्तकका पानालाई एक ठाउँमा जोड्दा हुन्छ, २ हजार ४ सय १५ ।माथि हामीले चर्चा गरेको अय्ला, चाकु र इँटाबारेको एउटा पुस्तक हो, शिल्प, प्रविधि व ज्ञान । यसमा माटो र धातुबाट बन्ने ती सबै वस्तुको चर्चा छ । त्यसै पनि नेवार जाति भन्नु नै कृषक हो । यो त आफैंमा अथाह विषय भयो । विशेषतः काठमाडौं उपत्यकामा गरिने कृषिको काम अन्यत्रभन्दा फरक हुँदो हो, यसमा प्रयोग हुने साधन झन् फरक हुँदो हो । यो सबैको उत्तर पनि यही पुस्तकमा छ ।यति मात्र होइन, सबैभन्दा महत्त्वपूर्ण जानकारीका रूपमा यसमा मूर्तिकला र हिति प्रणालीबारे पनि ठोस जानकारी छ । यति पृष्ठभूमि तयार पार्दा सिधासिधा सबै कुरा ठोक्किने भनेको नेवार जातै भयो, नेपाल भाषामा भन्दा नेवाः । नेवार नेपालको आफ्नै मौलिक मानवीय समुदाय भयो । त्यसैले ठीकै भनिएको छ, सांस्कृतिक नृविज्ञानको आधारमा यो त एकदमै विस्तृत एउटा सभ्यता पनि त भयो । हाम्रो आफ्नो देशलाई अन्तर्राष्ट्रियस्तरमा परिचय गराउने हो भने नेवाः सभ्यता एउटा ठूलै आधार भयो ।फेरि यो नेवार सभ्यताभित्र गहनता मात्र छैन, विविधता पनि छ । राष्ट्रिय मात्र होइन, अन्तर्राष्ट्रियस्तरमै यसबारे अध्ययन अनुसन्धान भइरहेको छ । त्यसैले नेवार सभ्यता, इतिहास, जाति, संस्कृति, भाषा, साहित्य आदिको सम्बन्धमा अनेकन ज्ञानकारी हामीसँग छ । अब प्रश्न हो, के यो एकै ठाउँमा आधिकारिक रूपमा छ त ? छैन । छैन भने अब छ र यो हो यही नेवाः सांस्कृतिक ज्ञानकोश । नेपाल भाषामा लेखिएको यो संग्रहको दोस्रो पुस्तक हो, नेवाः म्हसीका ।यसमा नेवार जातिको ऐतिहासिक विकासक्रमबारे लेखिएको छ । नेवारभित्रै जात कति प्रकारका छन्, तिनीहरूको बस्ती कहाँ कहाँ छ, यसबारे नेवाः म्हसीकामा चर्चा छ । काठमाडौं उपत्यकाका टोलटोलको नाम र त्यसबारे जानकारी मात्र यस पुस्तकमा छैन, देवता, मन्दिर, मुद्रादेखि नेपाल संवत्सम्म पनि यसमा पर्याप्त जानकारी उपलब्ध छ । सँगै यसमा नेपाल भाषाको आन्दोलनको पनि उल्लेख गरिएको छ, जुन आफैंमा अध्ययनका लागि सर्वथा उपयुक्त छ ।यसपछि आउँछ तेस्रो पुस्तकका रूपमा संस्कृति व सम्पदा । सम्भवतः सर्वाधिक महत्त्वको पुस्तक हुन सक्छ यो । किनभने यसमा गुथि, जात्रा, चाडपर्व, गहना, लुगा, सौन्दर्य, संस्कार, देवता, उपचार र औषधि र परम्परागत बाजाबारे विस्तृतमा उल्लेख गरिएको छ । गुथि त अहिलेसम्म पनि खासै के हो कस्तो हो भनेर धेरैले नबुझेको विषय हुन सक्छ । यस्तोमा गुथि के मात्र होइन, गुथियार को हुन्छन्, गुथिको आधारभूत नीति के हो, गुथि कति प्रकारका हुन्छन् यसबारे बाक्लो जानकारी छ । गुथिका आफ्नै नियम पनि हुने रहेछन्, यसका सैद्धान्तिक र दार्शनिक पक्ष पनि हुन्छ । अझ रमाइलो त के भने गुथिको विकासक्रम लिच्छविकाल, मल्लकाल र शाहकालमा फरकफरक ढंगले भएको पाइन्छ । त्यसैले गुथिबारे कसैलाई धेरैभन्दा धेरै जानकारी लिनु छ भने यो पुस्तक उत्तम स्रोत हुन सक्छ । त्यति मात्र होइन, पुरानो समयमा काठमाडौं उपत्यकामा औषधिको के कस्तो प्रयोग हुन्थ्यो, यसमा थप अध्ययन गर्ने विषय पनि तयार हुन सक्छ ।संस्कृति व सम्पदा मा उल्लेख गरिएको अर्को महत्त्वपूर्ण विषय हो, काठमाडौं उपत्यकामा रहेका विश्व सांस्कृतिक सम्पदाबारे जानकारी । यो भयो, हाम्रो पुर्खाले सिर्जना गरेका धरोहरहरू । भक्तपुर, थिमि, ललितपुर र काठमाडौंका विहारबारे यसमा धेरै जानकारी उल्लेख छ । नेवार भनेपछि सँगै जोडिएर आउने भोज पनि भयो । भोज पनि एकै प्रकारको हुन्न, फरक भोज अनुसार त्यसमा खुवाइने परिकार पनि भिन्नै हुन्छ । खुसीको भोज, दुःखमा गरिने भोज, तीर्थबाट फर्केर आएपछि हुने भोज सबैमा फरकफरक हुँदोरहेछ ।चौथो पुस्तक हो, म्ये, बाजं व प्याखं । त्यो भनेको हो गीत, बाजा र सिनेमा । यो विधामा रुचि भएकाका लागि त यो असाध्यै उपयोगी पुस्तक हुनेछ । यसमा जनकारी उपलब्ध गराइएका विषय हुन् बाजा, गीत, नाटक, सिनेमादेखि यो क्षेत्रमा उल्लेखनीय योगदान दिएका व्यक्तित्वसम्मको चर्चा । यति कुरा गर्दा यहाँनिर नासः द्यःबारे अलिकति उल्लेख गर्नु आवश्यक नै हुनेछ, किनभने यो पनि आफैंमा फरक र रमाइलो विषय छ ।कुरा के हो भन्दा अभिनय, नृत्य र संगीतकै एउटा देवता हुने रहेछ र तिनै हुन्, नासद्यः । यसलाई अझ भन्दा ती विधाका गुरु भन्दा हुन्छ । कलाकार र साधकले मान्नैपर्ने देवता हुन्, उनी । लगभग नेवार बस्तीमा जताततै बाजा र नृत्यको परम्परा हुन्छ । त्यसैले लगभग हरेक बस्तीमा नासद्यः स्थापना गरिएको हुन्छ । काठमाडौंभित्रको पुरानो बस्तीमै मात्र पनि ४८ स्थानमा नासद्यः स्थापना गरिएको पाइन्छ । प्रत्येक सिनेमा, गीत र बाजाको कुनै कार्यक्रम सुरु गर्न अगाडि नासद्यः पूजा गरिन्छ ।मूल नासद्यः चाहिँ नुवाकोट जिल्लाका कविलास रहेछन् । प्रत्येक पल्ट त्यहाँसम्म पुग्न गाह्रो हुने भएपछि तिनलाई विधि अनुसार तानेर आआफ्नो सुविधा अनुसार आफ्नै टोल छिमेकीमा स्थापना गरिएको रहेछ । विश्वास के हो भने काठमाडौं उपत्यकाका जति पनि बाजा र नृत्य छन्, त्यसका सृष्टि गर्ने काम तिनै नासद्यःले गरेका रहेछन् । तिनलाई पूजा गरेपछि सिद्धि प्राप्त हुने विश्वास रहेछ । त्यसैले नासद्यः पूजा गर्ने परम्परालाई ठूलै महत्त्व दिइन्छ ।र, पाँचौं तथा अन्तिम पुस्तक रहेको छ, भाषा, लिपि व साहित्य बारे । बाँकी चार पुस्तकभन्दा यो सबैभन्दा बाक्लो छ । नेपाल भाषाका ती तीन विषय, भाषा, लिपि र साहित्यबारे बुझ्ने चाहेनका लागि यो सबैभन्दा उपयुक्त गन्तव्य हुनेछ । नेपालका भाषाहरूमध्ये लिपि र साहित्य दुवैमा नेपाल भाषा केही बढी समृद्ध मानिन्छ । अझ लिपिकै कुरा गर्दा यसको गणना मात्रै एक दर्जनको हाराहारीमा पुग्छ । धेरैले नेपाल प्रचलित लिपि र रञ्जना लिपिबारे मात्र सुनेको हुनुपर्छ ।यससँगै अन्य लिपि पनि छन् । जस्तो, भुजिंमोल, गोलमोल, लितुमोल, क्वँय्मोल, कुंमोल, हिंमोल र पाचुमोल सम्म पनि । के हुन् त यी लिपि ? कसरी लेखिन्छन् त यी लिपि ? यी प्रश्न पनि उत्तिकै महत्त्वपूर्ण छन् नै । नेपाल भाषा साहित्यको प्राचीनकाल, मध्यकाल र आधुनिक काल कस्तो रह्यो, त्यसबारे पनि यसमा विस्तारले उल्लेख छ । सबै विधाका नयाँ पुराना सबै लेखकसँगै स्वदेशी विदेशी विद्वान्बारे पनि यसमा जानकारी छ । र, अन्त्यमा नेपाल भाषाको पत्रकारिताबारे पनि अलिकति लेखिएको छ ।अब थप प्रश्न हुन सक्छ, यी पुस्तकका लेखक को हुन् ? यसमा एक खास लेखक नै छैनन् । यति धेरै विषयमा एक्लै लेख्न सक्ने को नै हुन सक्छन् र ? त्यसैले यो सयभन्दा बढी लेखकहरूको लामो समयको अध्ययन, अनुभव र सोधको एकमुष्ट कृति हो । ती लेखकले आफू अभ्यस्त भएको विधामा लेखेको संग्रह नै यो पुस्तक हो । यसका परिकल्पनाकार र संयोजक भने मल्ल के सुन्दर हुन् । यसको प्रकाशक नेपाल भाषा एकेडेमी र काठमाडौं महानगरपालिका हो ।काठमाडौं महानगरपालिकाले आर्थिक स्रोत जुटाएको हो । यो यस्तो पाँच पुस्तकको संग्रह हो, जसलाई धेरै विषयको स्रोत मान्न सकिन्छ । आफूलाई रुचि लागेका विषयमा टेकेर अब थप अध्ययन गर्न सकिन्छ । जस्तो, मन्दिर र पारम्परिक घर कसरी निर्माण हुन्छ, त्यसमा इन्जिनियरको रुचि हुन सक्छ । पारम्परिक औषधि विज्ञान कस्तो थियो, त्यसमा चिकित्सकको रुचि हुन सक्छ । गीतसंगीत के कस्तो थियो, यसका साधकलाई रुचि हुन सक्छ ।समाजशास्त्री, मानवशास्त्री र इतिहासकारदेखि सामान्य जिज्ञासुलाई पनि यी पुस्तक संग्रह उत्तिकै उपयोगी छ । यो लेखमा सुरुदेखि प्रश्नै प्रश्न छन् । यस्तोमा अन्तिम प्रश्न हो, यत्तिको उपयोगी पुस्तक संग्रह नेपाल भाषामा त भयो नै, नेपाली भाषामा पनि चाहिन्छ, किन चाहिन्न ? उत्तर हो, चाहिन्छ नै । जसरी भए पनि चाहिन्छ । सुन्नमा के आएको थियो भने यसलाई नेपाली भाषामा अनुवाद गर्ने काम पनि सुरु भएको थियो, तर अगाडि भने बढ्नै सकेन । अब भने यो काम हुनुपर्छ ।"
