शीर्षक,विवरण
पथलैयाढल्केबर क्षेत्रका ५० पुल जोखिममा,"शिव पुरी (रौतहट)पूर्वपश्चिम राजमार्गअन्तर्गत पथलैयाढल्केबर खण्डका ५५ पुल जोखिमपूर्ण अवस्थामा छन् । राजमार्गमा रहेका पुलमध्ये कुनैमा आसपासबाट जथाभावी ढुंगागिट्टी निकालिँदा जग धरापमा परेका छन्, कुनै पुलमा बेरिङ बिग्रिने समस्या छ, फलामे पुल खियाले खिइँदै गएका छन् ।रौतहट र सर्लाही जोड्ने बागमती नदीको पुलमा बिम (गिर्डर) चर्किएका कारण सवारी आवागमन थप जोखिमपूर्ण बनेको छ । बिम चर्किएपछि एक पटकमा एउटा मात्र गाडीलाई आउजाउ गर्न दिइएको छ । पुलको पूर्वतर्फ ७ नम्बरको स्परमाथि जडान गरिएको बिम झन्डै ८ सेन्टिमिटर चर्किएको सडक डिभिजन कार्यालय चन्द्रनिगाहपुरले जनाएको छ । एकै पटक चारपाँच वटा मालवाहक सवारी पुलमाथिबाट गुड्न थाले भने दुर्घटना हुन सक्छ, सडक कार्यालयका इन्जिनियर प्रकाश यादवले भने । जिल्ला ट्राफिक कार्यालय रौतहटका प्रहरी निरीक्षक लोकेन्द्र अधिकारीका अनुसार बागमतीको पुलमा एक पटकमा एउटा मात्र सवारी आउनजान दिने व्यवस्था मिलाउन ट्राफिक प्रहरी खटाइएको छ । पुलको बिम चर्किएको जानकारी पाएपछि पुल महाशाखाले मंगलबार निरीक्षण गरेको थियो । डिभिजन सडकका अनुसार पुलको पिलरमाथि बेरिङ लगाइएको हुन्छ । त्यसमाथि गिर्डर राखेर ढलान गरिएको हुन्छ । त्यही गिर्डर चर्किएर मर्मत गर्नुपर्ने भएको हो, इन्जिनियर यादवले भने । स्थानीय गोपाल घिमिरेले बागमती पुल जीर्ण बन्दै गएको बारेमा सडक डिभिजनलाई पटकपटक भन्दै आए पनि मर्मतमा चासो नदेखाएको बताए । बारामा पर्ने बकैया पुल, पसाह पुल, दुधौरा पुल, १ नम्बर पुल, २ नम्बर पुल, ३ नम्बर, रौतहटतर्फ चाँदी, लमाहा, बागमती पुललगायत जीर्ण भइसकेका छन् । दुधौरा पुल दुई पटक भासिएपछि नयाँ निर्माण गर्ने क्रममा छ । बारा क्षेत्रकै अन्य केही पुलको भाग जमिनमा टाँसिन लागेको छ । बागमतीको पुल एक वर्षअघि ६ इन्च र चाँदी पुल ४ इन्च तल धसिएको थियो । त्यसपछि गौरीपार्वती हिमालयन जेभी कम्पनीले मर्मत गरेको थियो । राजमार्गका अन्य पुलमा रेलिङ भाँचिने, खाल्डो पर्ने जस्ता समस्या पनि छन् । भारवहन क्षमताभन्दा बढीका सवारीसाधन चलाउँदा पनि सम्बन्धित निकायले नियमन गर्न सकेको छैन । बाराको पथलैयादेखि धनुषाको ढल्केवरसम्मका पुल तत्कालीन सोभियत संघको सहयोगमा २०२६ सालमा बनाइएका हुन् । यस खण्डको सडक ९ मिटर चौडा छ भने पुल ५ मिटरको मात्रै छ । पूर्वपश्चिम राजमार्ग भएर दिनमा ५ हजारभन्दा बढी सवारीसाधन गुड्छन् । पुराना र साँघुरा पुलका कारण सवारी ओहोरदोहोरमा समस्या हुने गरेको छ । साँघुरो पुलका कारण सवारी जाम हुने समस्या छ । जीर्ण पुलमा जाम हुँदा दुर्घटना निम्तिन सक्छ, ट्राफिक कार्यालयका प्रहरी निरीक्षक अधिकारीले भने ।नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय पथलैयाका डीएसपी लीला लामिछानेले बाराको पसाहा, निजगढको बकैया र रौतहटको लमाहा, चाँदी, बागमती पुलमा सवारी जामले हैरान बनाएको बताए । राजमार्गका अधिकांश पुलका बिम पुराना भइसकेकाले तत्काल मर्मत नगरे जुनसुकै बेला दुर्घटना निम्तिन सक्ने स्थानीय बताउँछन् । पुल महाशाखा प्रमुख ललिजन खनालले पूर्वपश्चिम राजमार्गका पुलहरू पुराना भएकाले समस्या आएको बताए । पूर्वपश्चिम राजमार्ग चार लेन बनाउने क्रममा नयाँ पुल पनि निर्माण हुने भएकाले त्यसपछि समस्या नरहने उनको भनाइ छ । महाशाखाका अनुसार कमलादेखि बागमतीसम्मको ७७ किलोमिटर सडक स्तरोन्नतिका लागि ठेक्का लागिसकेको छ । यस खण्डमा ७६ वटा पुल पर्ने सडक विभागका उपमहानिर्देशक विजय जैसीले जानकारी दिए ।"
"महाकुम्भमा भागदौड, कम्तीमा ३० जनाको मृत्यु","मेला भइरहेको राज्य उत्तर प्रदेशका मुख्यमन्त्री योगी आदित्यनाथले राज्य सरकारका तर्फबाट मृतकका परिवारलाई २५ लाख भारतीय रुपैयाँ क्षतिपूर्ति दिने घोषणा गरेका छन् । सञ्चारकर्मीहरूसँग कुरा गर्दै उनले भागदौडमा आफ्ना प्रियजनहरू गुमाउने परिवारहरूप्रति गहिरो समवेदना व्यक्त गरेका छन् । घटनाबारे छानबिन गर्न न्यायाधीश हर्ष कुमारको नेतृत्वमा तीन सदस्यीय न्यायिक आयोग गठन गरिएको उनले बताए । विपक्षी दलका नेताहरूले भने दुर्घटनाका लागि सरकार जिम्मेवार रहेको आरोप लगाएका छन् । सरकारले मेलामा आएका श्रद्धालुहरूको व्यवस्थापन गर्न नसकेकाले दुर्घटना निम्तिएको उनीहरूको दाबी छ । प्रमुख विपक्षी दल कंग्रेस नेता राहुल गान्धीले भीआईपीलाई मात्र ध्यान दिने प्रशासनको व्यवहार र अव्यवस्थाका कारण दुःखद घटना भएको दाबी गरेका छन् ।गत पुस २९ मा सुरु भएको कुम्भमेलामा हालसम्म २० करोडभन्दा बढी श्रद्धालुले स्नान गरिसकेका छन् । ६ साता लामो मेलामा करिब ४० करोड तीर्थयात्रीले स्नान गर्ने अनुमान छ । मेलामा सहभागी धर्मावलम्बीहरूको ताँती अन्तरिक्षबाट देखिने बताइएको छ । कुम्भमेलाको उत्पत्ति महासागर मन्थनका क्रममा उत्पन्न भएको अमृतको कुम्भलाई लिएर देवता र दानवहरूबीचको लडाइँबारेको पौराणिक कथामा आधारित छ । अमृतको भाँडोका विषयमा दुई पक्षहरूबीच भएको लडाइँमा अमृतका केही थोपा भारतका प्रयागराज, हरिद्वार, उज्जैन र नासिकमा खसेको मान्यता छ ।चार वटै सहरमा मेला आयोजना गरिने भए पनि सबैभन्दा ठूलो मेला भने प्रयागराजमा आयोजना हुने गरेको छ । १२ खगोलीय वर्षहरूसम्म लडाइँ चलेको हुनाले पृथ्वीमा हरेक १२ वर्षमा कुम्भमेला चार सहरमा मनाइन्छ । ग्रह र ताराहरू पंक्तिबद्ध रूपमा मिलेकाले यस पटकको पर्व विशेष भएको बताइएको छ । १२ कुम्भ पर्व वा १ सय ४४ वर्षपछि यस्तो पूर्णता देखिएकाले यस पटकको मेलालाई महाकुम्भ भनिएको हो । निश्चित ग्रह र नक्षत्रहरूका आधारमा यस पटकका लागि ज्योतिषीहरूले नुहाउने मिति र शुभ समय तय गरेका थिए । त्यसका आधारमा स्नानका लागि सोमबारबाहेक अन्य पाँच दिन शुभ रहेको जनाइएको थियो । माघ १ मकर संक्रान्ति, माघ १६ मौनी अमावास्य, माघ २१ बसन्त पञ्चमी, माघ २९ पूर्णिमा र फागुन १४ गते महाशिवरात्रिका दिन राजसी (शाही) स्नान तोकिएका कारण अन्य दिनभन्दा यी दिन भीड बढी हुने गरेको हो । तीर्थयात्री र पर्यटकलाई बस्नका लागि नदीको किनारमा ४ हजार हेक्टर क्षेत्रफलमा फराकिलो टेन्ट सिटी निर्माण गरिएको छ । अधिकारीहरूका अनुसार करिब २ सय सडक चौडा गरिएको छ । भारतीय सञ्चारमाध्यमहरूका अनुसार मेलास्थल करिब ४ हजार हेक्टर क्षेत्रफलमा फैलिएको छ । उक्त स्थानमा १ लाख ६० हजार पालहरू लगाइएको छ । १ लाख ५० हजार शौचालय निर्माण गरिएको छ ।मेला आयोजनास्थलमा ६ सय ५० किलोमिटर अस्थायी सडक बनाइएको छ । ५० लाखभन्दा बढी सवारी साधनहरूका लागि ९९ वटा पार्किङ स्थलहरूको व्यवस्था छ । ६७ हजार सडक बत्ती जडान गरिएको छ । पानीका लागि २ सय वटा एटीएम र ८५ वटा ट्युबवेलको व्यवस्था गरिएको छ । त्यस्तै, नदी वारपार गर्नका लागि ३० वटा फ्लोटिङ पोन्टुन पुल बनाइएको छ । मेलाको सुरक्षाका लागि ५० हजार प्रहरी तथा सुरक्षा अधिकारी खटाइएको छ ।४० हजार रिचार्जेबल बल्बहरू, आर्टिफिसियल सुरक्षा प्रणाली, २७ हजार एआईसीसीटीभी क्यामरा तथा तीर्थयात्रीहरूको सुरक्षाका लागि तीनवटै नदीको संगममा पानीमुनि ड्रोनहरू राखिएका छन् । मेला व्यवस्थापनका लागि १ लाखभन्दा बढी स्वयंसेवकहरू परिचालन गरिएको छ । १५ हजार सफाइ कामदारहरूको व्यवस्था गरिएको छ ।भारत सरकारले महोत्सव आयोजना गर्न ७० अर्ब भारतीय रुपैयाँ खर्चको व्यवस्था गरेको जनाइएको छ । मेलाबाट उत्तर प्रदेश राज्य सरकारले २ खर्ब ५० अर्ब राजस्व उठाउने स्थानीय सञ्चारमाध्यमहरूले जनाएका छन् । शिवरात्रीका दिन समापन हुने मेलालाई संयुक्त राष्ट्रसंघीय निकाय युनेस्कोले मानवताको अमूर्त सम्पदाको मान्यता दिएको छ । पृथ्वीका करोडौं मानिसहरूको ध्यान खिचेको महाकुम्भले अन्तरिक्षबाट पनि चासो प्राप्त गरेको एनडीटीभीले समाचारमा लेखेको छ । नासाका अन्तरिक्ष यात्री डन पेटिटले उच्च शक्तिशाली क्यामराबाट खिचेको तस्बिर सामाजिक सञ्जालमा भाइरल बन्यो । उत्कृष्ट खगोल फोटोग्राफर पेटिटले रातको समयमा गंगानदीको तीर्थयात्राको तस्बिर सार्वजनिक गर्दै सामाजिक सञ्जाल एक्समा लेखेका छन्, अन्तरिक्ष स्पेस स्टेसनबाट रातको समयमा देखिएको गंगानदीको तीर्थयात्रा, २०२५ को महाकुम्भ मेला । उज्यालोमा झल्किएको विश्वकै सबैभन्दा ठूलो मानव जमघट ।भारतमा धार्मिक कार्यक्रम, मेला र सार्वजनिक स्थानमा ठूलो भीड लाग्ने गरेको छ । ती मेला महोत्सवमा बारम्बार हुने भागदौडका घटनामा कैयौंको ज्यान जाने गरेको छ । तीन साताअघि भारतको आन्ध्र प्रदेशस्थित तिरुपति मन्दिरमा भएको भागदौडमा ६ जनाको मृत्यु भएको थियो । गत वर्ष उत्तर प्रदेशको हाथरसमा आयोजित एउटा धार्मिक प्रवचनस्थलमा भागदौड मच्चिँदा कम्तीमा १ सय २१ जनाको ज्यान गएको थियो । भारतमा सन् २०२१ र २०२२ मा ४७ वटा भागदौडका घटना भएका थिए । तर ती घटनामा ज्यान गुमाउनेको संख्या भने यकिन छैन । सन् २०१३ मा कुम्भमेलामा भएको भागदौडमा ४२ जनाले ज्यान गुमाएका थिए । घटनामा ४५ जना घाइते भएका थिए । (एजेन्सीहरूको सहयोगमा)"
"बाढीले बगर बनायो, ढुंगामुढा केलाएर खेत बनाउँदै किसान","नभन्दै असोजको दोस्रो साता आएको बाढीले उनले लगाएको मकै र तरकारी नष्ट पारिदियो । बाली कता हो, खेतबारी कता हो, केही नाम निसानै रहेन, सोच्दै नसोचेको भयो, उनले भने । १० रोपनीमा लगाएको तरकारी तथा अन्न उनले केही भित्र्याउन पाएनन् । आलु, मकै र तरकारी गरेर करिब ४ लाख क्षति भएको उनको अनुमान छ । कृृषिबाहेक अरू इलम छैन, अरू काम गर्ने सीप पनि छैन, उनले भने, अब बाढीले क्षति नगराएको ठाउँलाई मर्मत नगरे खाने अन्न हुँदैन, बगर बनेको खेतबारीलाई आफैंले बनाउन सुरु गरेका छौं । सातायता उनी खेत बनाउनमै व्यस्त छन् ।बाढीले बिगारेको खेत अरू कसैले आएर बनाइदिने होइन । जसरी सकिन्छ, त्यहीअनुसार नै बनाउने हो, उनले भने, एक घण्टाको ६ हजार रुपैयाँ तिरेर १८ घण्टा डोजर लगाइयो, दिनको १५ हजार रुपैयाँ तिरेर ३ दिन टिपर पनि प्रयोग गरेँ, खेत बनाउन करिब डेढ लाख रुपैयाँ खर्चिसकेको छु । ऋण गरेरै बाढीले विनाश गरेको खेत बनाइरहेछु ।खेत बनाइसकेपछि आलु, बन्दा, मुला र धनियाँलगायत तरकारी लगाउने उनको तयारी छ । राम्रो आम्दानी भयो भने त्यसैबाट बचेको पैसाले ऋण तिर्नुपर्छ, उनले भने, तरकारीले राम्रो भाउ पाएमा एकदुई वर्षसम्ममा ऋण तिरिसकिन्छ कि भन्ने लागेको छ ।करिब ३ सय मिटर माथिबाट ढुंगामाटोसहित आएको पहिरो र करिब ७८ फिट माथि पाट्ने खोलाबाट हिलोसहित आएको बाढीले खेतीयोग्य जमिनलाई ससाना पहाडझैं बनायो । उर्वर खेतीयोग्य जमिनलाई बाढीले क्षति पुर्याएपछि स्थानीय किसान उद्धवप्रसाद घिमिरेलाई आम्दानीको स्रोत कसरी जुटाउने भन्ने चिन्ता थियो । त्यही फाँटमा आलु, धनियाँ, मुलालगायतका तरकारी लगाएर उनले वार्षिक रूपमा ४५ लाख रुपैयाँ आम्दानी गर्दै आएका थिए । बाढीले खेतीयोग्य जमिनमा क्षति गराएपछि गुजारा धान्न मुस्किल भएकाले उनी आफैं कस्सिएर खेत बनाउन लागेका छन् । गुजारा त चलाउनैपर्यो, सधैं यसरी बसेर पनि भएन, अरूको बाटो हेरेर बसेर पनि त भएन, उनले भने, ऋण खोजेर भए पनि १ लाख रुपैयाँ खर्च गरेर खेत बनाइयो, आलु र तरकारी खेती यहाँ राम्रो हुन्छ, त्यही लगाउने तयारी गरेको छु । उनका अनुसार, तरकारी पहिलाजस्तो नफल्ने हो कि भन्नेचाहिँ चिन्ता छ । पहिला यहाँको माटो उर्वर भएकाले राम्रो फल्ने गरेको उनले बताए । लेदोसहित आएको बाढीले खेतमा चुली परेको थियो, डोजर लगाएर सम्याइएको त छ, तर जति खन्यो उति ढुंगा भेटिन्छन्, ढुंगा केलाएर साध्य छैन, बाढीले यहाँको माटो बिगारेको छ कि भन्ने चिन्ता छ ।बेथानचोक२ की पवित्रा अधिकरीले पनि एक महिनादेखि खेत मर्मत सुरु गरेकी छन् । बाढीले बाली र खेतमा क्षति पुर्याएपछि उनी मर्मतमा जुटेकी हुन् । वर्षौंदेखि तरकारी खेतीबाट गुजारा चलाउँदै आएको र यसबाहेक अरू आम्दानीको स्रोत नभएकाले मर्मत गर्न सुरु गरेको उनले बताइन् । अहिले मर्मत गरेर तरकारी लगाइयो भने ३४ महिनापछि आम्दानी निकाल्न सकिन्छ, उनले भनिन्, अहिले मर्मतमा १ लाख १० हजार रुपैयाँ खर्च गरिसकेँ, अब आलु लगाउने हो, त्यसपछि अरू तरकारी पनि लगाउनुपर्छ ।असोज दोस्रो साता आएको बाढीपहिरोले बेथानचोक गाउँपालिकाको विभिन्न स्थानमा खेतीयोग्य जमिनमा क्षति पुर्याएको गाउँपालिका अध्यक्ष भगवान् अधिकारीले बताए । उनका अनुसार, गाउँपालिकाले गाउँसभाबाटै बाढीपहिरोले खेतीयोग्य जमिनमा क्षति पुर्याएपछि खाद्य सुरक्षाका लागि कार्यक्रम गर्ने निर्णय गरेको थियो । उनका अनुसार, पाट्ने खोला, दुर्लुङ खोला, सलान्दु खोलाको सीमांकन तथा व्यक्तिको जमिन यकिन कार्यअन्तर्गत सीमांकन गर्ने तयारी छ । उक्त कार्यका लागि नापी र मालपोत कार्यालयसँग समन्वय र सहकार्य भइरहेको उनले बताए । कृृषि र पशुमा आत्मनिर्भर भएको पालिका बेथानचोकले विपद् पहिले दैनिक ५ देखि ६ हजार केजी तरकारी र २२ हजार लिटर दूध निर्यात गर्दै आएको पालिकाको कृषि तथा पशुपन्छी शाखाले जनाएको छ । शाखाका अनुसार, विपद्पछि करिब २ हजार तरकारी र १८ हजार लिटर दूध मात्र निर्यात भइरहेको छ । पालिकाभर करिब ४२ सय कृषक घरधुरी रहेकामा विपद्बाट १९ सय २६ जना कृषक प्रभावित भएको तथ्यांक छ । पालिकाको कुल कृषियोग्य ३३ सय ४४ हेक्टर क्षेत्रफल जमिनमध्ये ९ सय हेक्टर क्षेत्रफलमा क्षति पुगेको शाखाले जनाएको छ । पालिकाको वडा नं २, ३ र ४ मा धेरै क्षति पुगेको छ ।"
टेलिशृंखलाबाट फिल्ममा फड्को,"नियमित प्रसारण भइरहेको हास्य टेलिशृंखला सक्किगो नि दर्शकले रुचाइरहेको शृंखलामध्येमा पर्छ । उक्त टेलिशृंखलाका पाँडे, जिग्री ब्रो खुपीका बाउ कक्रोज बले लगायत हरेक पात्रका नाम दर्शकलाई कण्ठस्थ छ । अब यही टेलिशृंखलाका कलाकार छिट्टै ठूलो पर्दामा देखा पर्दै छन् । भद्रकोल हुँदै हाल सक्किगो नि मा जमिरहेको जेपीटी क्रिएसनले अब फिल्म लाज शरणम् ल्याउँदै छ । फिल्मलाई सक्किगो नि कै निर्देशक तथा कलाकार कुमार कट्टेलले निर्देशन गर्दै छन् । अहिलेसम्म टेलिशृंखलामा दर्शक हँसाइरहेको यो टिमले अब फिल्ममा पदार्पण गरेको हो । लाज शरणम् रिलिजलगत्तै यो टिम नयाँ फिल्मका लागि फ्लोरमा जाने तयारी पनि छ । सक्किगो नि को काकु चरित्रबाटै चर्चामा आएका अर्का चर्चित कलाकार दीपक आचार्यले पनि एक साताअघि नयाँ फिल्मको घोषणा गरे । उनको निर्देशनमा बन्ने फिल्म परान लाई व्यावसायिक घराना गोल्छा समूहले लगानी गर्दै छ । दीपक मेरी बास्सै, भद्रगोल हुँदै सक्किगो नि मा अभिनय गरिरहेका कलाकार हुन् । परान सँगै ठूलो पर्दामा पनि अब सक्रियता बढाउने उनको योजना छ ।टेलिशृंखलामा जमिरहेका कलाकार फिचर फिल्ममा आउनु नौलो हैन । बरु, एक दशकयता टेलिशृंखलामा जमिरहेका कलाकारहरूको वर्चस्व फिल्ममा देखिन थालेको छ । एक समय टेलिशृंखलामा सक्रिय दीपकराज गिरी, दीपाश्री निरौला, केदार घिमिरे, जितु नेपाल, बुद्धि तामाङलगायत थुप्रै कलाकारलाई यतिबेला फिल्ममा भ्याइनभ्याइ छ । कुनै बेला टेलिशृंखला निर्माण गरिरहेकाहरू फिल्ममा आउनुलाई फिल्म क्षेत्रकै व्यक्तिले हास्यास्पद रूपमा लिन्थे । तर २०७० सालमा प्रदर्शनमा आएको फिल्म छ एकान छ ले धेरैको भ्रम तोडिदियो । फिल्मले व्यावसायिक सफलता हासिल गरेसँगै नयाँ लहर पनि देखापर्यो । १२ वर्षसम्म लगातार प्रसारण भएको दीपकदीपाको तितो सत्य ६ सय भागपछि बन्द भइसकेको थियो । अब के गर्ने त ? अन्योल समयमा उनीहरूले सोचे, फिल्म । अगाडिदेखिकै सपना थियो फिल्म निर्माण गर्ने । उनीहरूले फिल्म निर्माणमा जोखिमको पाइला चाले । हाम्रो लागि जुवा खेलेजस्तै थियो । जम्मा गरेको अलिअलि पैसा र हारगुहार गरेर फिल्म बनाउन तम्सियौँ, दीपाश्री भन्छिन्, तर टेलिफिल्म बनाउनेले के फिल्म बनाउलान् भनेर हतोत्साहित गर्ने पनि धेरै थिए । चारवटा फिल्मसँग छ एकान छ जुध्यो । फिल्मले राम्रो व्यापार गर्यो । त्यसपछि दीपकदीपाको टिमलाई एकपछि अर्को फिल्म निर्माण गर्ने बाटो खुल्यो । उनीहरूको फिल्ममा जिरे खुर्सानी निर्माण गर्ने जितु नेपाल, मेरी बास्सै मा जमिरहेका केदार घिमिरे र सीताराम कट्टेललगायत पनि जोडिएका थिए । त्यसपछि बनेको वडा नम्बर छ, छक्का पञ्जा सिरिज, छ माया छपक्कै लगायत एकपछि अर्को गर्दै फिल्महरूले सिनेजगत्को व्यापारमा नयाँ रेकर्ड थप्दै गए । हिजो टेलिसिरियल बनाउनेले के फिल्म बनाउलान् भन्नेहरू पछि सहकार्य गर्न तम्सिए, दीपा भन्छिन् ।त्यसयता फिल्म क्षेत्रमा थिएटरसँगै टेलिशृंखला पृष्ठभूमि भएकाहरू बढी जमिरहेका छन् । उदाहरणीय पात्रमध्येका हुन्, केदार घिमिरे । केदार टेलिशृंखला मेरी बास्सै मा माग्ने बुढाका चरित्रले प्रख्यात थिए । उनको आफ्नै नामभन्दा पनि बलियो परिचय यही थियो । मेरी बास्सै पछि उनले अधिकांश फिल्ममा सहायक पात्रका रूपमा माग्नेको चरित्रलाई छाडेनन् । छक्का पञ्जा ५ मा भने लवज उही भए पनि अवतार फरक थियो उनको । उनी छक्का पञ्जा शृंखलामै बहुप्रतीक्षित पात्र थिए । पछिल्लो फिल्म रिलिज हुनुअघि केदार आफ्नो ब्यानरभन्दा बाहिर काम गर्दैनन् भन्ने फिल्मकर्मीको धारणा थियो । हुन पनि उनले आफ्नो ब्यानरबाहेकका फिल्ममा रुचि दिएका थिएनन् । छक्का पञ्जा ५ पछि भने केदारले भटाभट फिल्म साइन गर्न थाले । निर्माताहरू उनलाई महँगो पारिश्रमिकसहित लिड क्यारेक्टरमा लिन तयार भए । अहिले केदारका हातमा फिल्मैफिल्म छन् । उनकै चरित्रमाथि माग्ने राजा फिल्म पनि घोषणा भइसकेको छ । उक्त फिल्म फ्लोरमा जाने तयारीमा छ ।जितु पनि अर्का बलिया उदाहरण हुन् । जितु जिरे खुर्सानी का निर्देशक तथा कलाकार थिए । उनी दर्शकमाझ मुन्द्रे पात्रमार्फत चर्चित थिए । लामो समय टेलिशृंखलामा व्यस्त भएका जितु दीपकदीपाको टिममा फिल्म गर्न थाले । उनीहरूसँग मिलेर गरेका सबै फिल्म हिट भए । पछि उनीहरूबीच फाँटो आयो । जितु टिमबाट बाहिरिए । बाहिरिँदा पनि जितु कामविहीन भएनन् । उनलाई लाग्थ्यो, मलाई हिरो कसले पत्याउला र ? तर उनलाई हिरो पत्याउनेहरू आए । उनको मुख्य भूमिका रहेको फिल्म ह्यारीकी प्यारी त व्यापारको हिसाबमा सफल भएन । तर गत दसैंमा रिलिज भएको ज्वाइँसाब ले लगानी सुरक्षित गर्यो । अहिले पनि जितुलाई नयाँ फिल्ममा प्रस्ताव आइरहेका छन् । उनी अभिनीत कार्साङ प्रदर्शनरत छ । गरिरहेको भन्दा फरक चरित्र उक्त फिल्ममा उनले निर्वाह गरेका छन् ।कोही सफल, कोही असफलटेलिशृंखलाबाट फिल्ममा जम्नेहरू सफल मात्र भएका छैनन्, कसैको भने पहिलो गाँसमै ढुंगा परेको पनि छ । थुप्रै हास्य कलाकारलाई अभिनयमा डेब्यु गराउने श्रेय जान्छ कलाकार सन्तोष पन्तलाई । ५० को दशकको चर्चित हास्य टेलिशृंखला हिजो आजका कुरा मा देखिनु धेरै कलाकारका लागि सपना थियो । यो टेलिशृंखलालाई सन्तोष पन्तले नै निर्देशन गरेका थिए । प्रमुख भूमिकामा पनि उनी नै थिए । उनै सन्तोषले २०७९ मा सोही नाममा फिल्म बनाए । कमेडी फिल्म चल्छ भन्ने भाष्य निर्माण भइरहेको बेलामा उनको फिल्म हिजो आजको कुरा रिलिज भयो । तर अपेक्षित व्यापारचाहिँ गरेन ।०७६ को अन्तिमतिर फागुनमा फिल्म सेन्टी भाइरस प्रदर्शनमा आयो । फिल्मलाई मेरी बास्सै टेलिशृंखलामा जबर्जस्त जमिरहेका सीताराम कट्टेल र कुञ्जना घिमिरे (धुर्मुससुन्तली) ले निर्माण गरेका थिए । फिल्ममा उनीहरूकै प्रमुख भूमिका थियो । यो फिल्मले पनि अपेक्षित व्यापार गरेन । सीताराम त्यसअघि छ एकान छ र वडा नम्बर छ मा महत्त्वपूर्ण भूमिकामा थिए । उनको त्यो भूमिकालाई भने दर्शकले रुचाएका थिए । अहिले सीताराम फिल्म लाज शरणम् बाट कमब्याक गर्दै छन् । हालै सार्वजनिक भएको फिल्मको पोस्टरमा उनको फरक अवतारलाई दर्शकले तारिफ गरिरहेका छन् । टेलिचलचित्रबाटै बलियो परिचय बनाएका कलाकार शिवहरि पौडेलले पनि दुई वर्षअघि फिल्म लक्का जवान निर्माण गरे । कमेडी विधामा बनेको उक्त फिल्म पनि व्यावसायिक रूपमा सफल भएन ।लामो समयदेखि टेलिशृंखलासँगै फिल्ममा पनि उत्तिकै जमेका कलाकारमध्येमा पर्छन् महजोडी अर्थात् मदनकृष्ण श्रेष्ठ र हरिवंश आचार्य । पछिल्लो समय उनीहरूले निर्माण गरेको फिल्म व्यापारिक हिसाबमा सफल भएका छन् । ०७६ वैशाखमा रिलिज भएको महजोडी को फिल्म दाल, भात, तरकारी ले सन्तोषजनक व्यापार गर्यो । त्यसअघि दीपकदीपासँग मिलेर उनीहरूले निर्माण गरेको फिल्म थियो शत्रु गते । यो फिल्म ०७५ चैत्रमा रिलिज भयो । फिल्मले दर्शकको उल्लेख्य साथ पायो । फिल्म निर्माण मात्र हैन, महत्त्वपूर्ण भूमिकाका लागि पनि उनीहरूलाई प्रस्ताव उत्तिकै आइरहन्छन् । प्रदीप भट्टराई निर्देशित फिल्म महापुरुष मा हरिवंश र मदनकृष्णको बलियो भूमिका थियो । अघिल्लो वर्ष रिलिज भएको फिल्म महाजात्रा मा पनि हरिवंशले नेगेटिभ भूमिका निर्वाह गरेका थिए । आगामी वैशाखमा रिलिज हुन लागेको फिल्म भूठान मा पनि हरिवंश फरक अवतार र प्रमुख भूमिकामा देखिँदै छन् ।हरिवंशका अनुसार आजभन्दा चार दशकअघि ठूलो पर्दालाई ठूलो दर्जाको रूपमा लिइन्थ्यो । फिल्ममा खेल्नेलाई ठूला र स्टान्डर्ड मान्छेका रूपमा बुझिन्थ्यो । तैपनि टेलिशृंखलाको महत्त्व उत्तिकै थियो । टीभी करोड बढीले हेर्थे । फिल्म ३ लाखले । देशमा फिल्म विस्तारै विकास भइरहेको बेलामा टेलिफिल्ममा सिक्ने मौका पाए । सिकाइसँगै उनीहरूले पनि दर्शक पाए, हरिवंश भन्छन् ।त्यतिबेला पनि उनीहरूले फिल्म बनाउँदा खिसिट्युरी चल्थे । भन्थे, टेलिसिरियलमा काम गर्नेले कसरी फिल्म गरेर खालान् । तर हरिवंशहरू ले फिल्म गरेरै खाए । उनीहरूको कमाइ टेलिसिरियलभन्दा फिल्मबाटै भयो । ३० वर्षअगाडि हामी तीन जनाले लगानी गरेर फिल्म तँ त साह्रै बिग्रिस् नि बद्री बनायौँ । फिल्मबाट ६० लाख नाफा भयो । मेरो भागमा २० लाख पर्यो, उनी भन्छन्, त्यो पैसाले मैले चार आना जग्गा किनेँ । उनका अनुसार त्यतिबेला टेलिशृंखलामा कमाइ थिएन । कमाइको माध्यममध्येमा फिल्म पर्थ्यो । हामीले टेलिशृंखला पनि छाडेनौँ । फिल्म मात्र पनि गरेनौँ । दुवै गरिरह्यौँ, उनी भन्छन् । हरिवंश र मदनकृष्णले २०५४ मा बनेको फिल्म बलिदान मा निर्वाह गरेको भूमिकाबारे अहिले पनि तारिफ भइरहन्छ । सन् २००६ देखि २०११ सम्म रिलिज भएको टेलिशृंखला थियो, मदनबहादुर हरिबहादुर । ती पात्रको सम्झना अहिले पनि भइरहने गर्छ । हरिवंशले आफ्नो पात्र हरिबहादुरमाथि त फिल्मको कथा नै लेखे । उक्त पात्रमाथि लेखिएको फिल्म हरिबहादुरको जुत्ता केही दिनमै फ्लोरमा जानेछ । हरिवंश अहिले त्यसकै तयारीमा छन् । महजोडी कै समकालीन राजाराम पौडेल र किरण केसी पनि फिल्ममा सक्रिय छन् ।नेपालमा मात्र हैन, बलिउडमा पनि लोकप्रिय कलाकारको पृष्ठभूमि टेलिसिरियल छ । यसका उदाहरण हुन् अभिनेता शाहरूख खान । उनले सन् १९८० को दशकको उत्तरार्धमा धेरै टेलिभिजन शृंखलाहरूमा भूमिका निर्वाह गरे । टेलिशृंखलाहरूमा जमेपछि मात्र उनले सन् १९९२ मा फिल्म दिवानाबाट बलिउडमा डेब्यु गरे । उनी मात्र हैन, विद्या बालन, आदित्य रोय कपुर, आर माधवन, मौनी रोय, प्राची देशाई, यमी गौतम र आयुष्मान खुरानाहरू पनि टेलिशृंखलाबाटै फिल्ममा आएका हुन् ।टेलिशृंखला : फिल्मसम्म पुग्ने बाटोप्रायः कलाकारले टेलिशृंखलालाई फिल्मसम्म पुग्ने बाटोको रूपमा लिन्छन् । जस्तो कि अहिले लाज शरणम् निर्देशन गरेका कुमार कट्टेलको सपना फिल्म नै थियो । उनले फिल्म निर्देशन बेलायतमा पढेर आए । नेपाल फर्कनेबित्तिकै फिल्म गर्छु भन्ने थियो । तर सहज भएन, कुमार भन्छन्, बाँच्नका लागि टेलिसिरियलमा काम गर्न थालेँ । दर्शकहरूले रुचाउँदै जानुभयो । यहाँ रमाउँदै पनि गइयो । टेलिसिरियलमै वर्षहरू बित्दै गए । तर फिल्म बनाउने सपनाले हरेक रात उनलाई अँठ्याउँदै गयो । अन्ततः फिल्मका लागि तयारी गर्यौं । अब नयाँ प्रोजेक्हरू पनि लगातार अगाडि बढ्नेछन्, उनी भन्छन् । सक्किगो नि का दर्शक थुप्रै छन् । ती दर्शक हलसम्म जाने आशा छ, कुमारलाई । दीपकदीपाको फिल्ममा पनि उनीहरूका टेलिशृंखलाका दर्शक फिल्मसम्म पुगे । कहिल्यै हलमा नआउनुभएका दर्शक पनि हाम्रो फिल्म हेर्न आउनुभयो, दीपा सम्झिन्छिन् । परान निर्देशनको तयारी गरिरहेका दीपक आचार्यको पनि सपना फिल्ममै थियो । फिल्मसम्मको बाटो हिँड्न उनले टेलिशृंखला, म्युजिक भिडियो र सर्ट फिल्मको अभ्यास गरिरहे । अहिले उनलाई व्यापारिक घरानालाई फेरि फिल्मतर्फ फर्काएको जससमेत छ । त्यसकारण मलाई चुनौती पनि छ, उनी भन्छन्, फिल्मलाई उहाँहरूले निरन्तरता दिने कि नदिने भन्ने कुरा मेरो पर्फमेन्समा भर पर्छ ।"
पहिलो चरणमा १३ सय ६५ नेपाली अमेरिकाबाट फर्काइँदै,"अमेरिकी राष्ट्रपति डोनाल्ड ट्रम्पले आधिकारिक कागजातबिना बसोबास गर्दै आएका आप्रवासीलाई देश निकाला गर्ने योजना कार्यान्वयनमा ल्याएसँगै १३ सय नेपाली पहिलो चरणमा फर्काइनेको सूचीमा परेका छन् । अमेरिकाको इमिग्रेसन एन्ड कस्टम इन्फोर्समेन्ट (आईसीई) का अनुसार नेपालीसहित १४ लाख ४५ हजार ५ सय ४९ जनालाई निष्कासन गर्ने तयारी छ ।आईसीईका अनुसार उक्त सूचीमा २०२४ नोभेम्बर २४ सम्म डिपोर्टका लागि अन्तिम आदेश पाइसकेका तर पक्राउ नपरेका समावेश छन् । आईसीईले सूचीमा रहेका नेपाली पक्राउ परेनपरेको र देश निकाला गरिएकोनगरिएको केही तथ्यांक सार्वजनिक गरेको छैन । पहिलो चरणको सूचीमा २०१५ जुन २४ पछि अमेरिका प्रवेश गरेका र अमेरिका छाड्नुपर्ने आदेश पाइसकेका नेपाली छन् । २०१५ जुन २४ अघि अमेरिका आएका र देश निकालाको आदेश पाइसकेका अधिकांश नेपाली टेम्पोररी प्रोटेक्ट स्टाटस (टीपीएस) को संरक्षणमा छन् । ३ हजार ५ सयभन्दा बढी नेपालीले अदालतबाट देश निकालाको आदेश पाए पनि टीपीएसको संरक्षणमा रहने करिब २ हजार मात्र छन् । बाँकी आईसीईको सूचीमा छन् । पहिलो चरणमा पूर्ण रूपमा कानुनी कागजपत्रविहीन, आपराधिक गतिविधिमा संलग्न भई अदालतबाट आदेश गरिएका र पहिले नै देश छाड्न भनिएकालाई पक्राउ गरिने आईसीईले जनाएको छ । टीपीएस संरक्षण खारेज गरिए थप २ हजारभन्दा बढी नेपाली निकालाको सूचीमा समावेश हुनेछन् ।वासिङटन डीसीस्थित नेपाली दूतावासले यसबारे औपचारिक जानकारी प्राप्त नभएको जनाएको छ । दूतावासका इकोनोमिक कन्सुलर युगराज पाण्डेले नेपाली पक्राउ परेको वा देश निकाला भएकोबारे जानकारी नआएको बताए । आधिकारिक कागजातबिना अमेरिकामा बसोबास गर्दै आएका नेपालीको यकिन संख्या दूतावाससँग नभएको पनि उनले बताए । अमेरिकामा आधिकारिक कागजातबिना बसोबास गरिरहेका आप्रवासी १ करोड १० लाख रहेको तथ्यांक सार्वजनिक गरिएको छ । प्यु रिसर्चका अनुसार तीमध्ये सबैभन्दा बढी मेक्सिकोका ४० लाख छन् । दोस्रोमा एल साल्भाडोरका ७ लाख ५० हजार र तेस्रोमा भारतका ७ लाख २५ हजार छन् । त्यस्तै, ग्वाटेमालाका ६ लाख ७५ हजार, होन्डुरसका ५ लाख २५ हजार र भेनेजुएलाका २ लाख ७० हजार छन् । त्यस्ता आप्रवासी सबैभन्दा बढी क्यालिफोर्निया राज्यमा १८ लाख छन् । टेक्सासमा १६ लाख, फ्लोरिडामा १२ लाख, न्युयोर्कमा ६ लाख ५० हजार, न्युजर्सीमा ४ लाख ७५ हजार र इलिनोईमा ४ लाख छन् । ट्रम्पले शपथ ग्रहणलगत्तै आधिकारिक कागजात नभएका आप्रवासीलाई फिर्ता गर्ने कार्यकारी आदेशमा हस्ताक्षर गरेका थिए ।"
द्रुतमार्गबाट प्रतिस्थापन विधेयक पारित गर्ने सत्तापक्षको तयारी,"सरकारले ल्याएका ६ वटा अध्यादेशका विषयमा सत्ता र प्रतिपक्ष आसन्न संसद् बैठकमा आमनेसामने हुने भएका छन् । अध्यादेशको प्रतिरक्षाका लागि सत्तापक्ष र विरोधमा प्रतिपक्षी दलले योजनाबद्ध तयारी गरिरहेका छन् । सरकारले भने प्रतिपक्षी दलहरूबाट अध्यादेशको विरोध लामो समय हुने अनुमानसाथ प्रतिस्थापन विधेयकलाई द्रुतमार्गबाट टुंग्याउने योजना बनाएको छ ।संघीय संसद्को हिउँदे अधिवेशन शुक्रबार सुरु हुँदै छ । प्रधानमन्त्री एवं एमाले अध्यक्ष केपी शर्मा ओली र कांग्रेस सभापति शेरबहादुर देउवाले अध्यादेशको प्रतिरक्षा गर्न आफ्ना सांसदलाई निर्देशनात्मक उर्दी नै जारी गरेका छन् । संसद्को पहिलो बैठकको एजेन्डा तय गर्न सभामुख देवराज घिमिरेले मंगलबार बोलाएको कार्यव्यवस्था समितिको बैठकमा नै अध्यादेशसम्बन्धी विषयले सत्ता र प्रतिपक्षका प्रमुख सचेतक बीचमै चर्काचर्की परेको थियो । बैठकमा सत्तापक्षका प्रमुख सचेतकले अध्यादेशको बचाउ गर्दा माओवादीका प्रमुख सचेतक हितराज पाण्डेले प्रतिवाद गरेका थिए । एकीकृत समाजवादीका प्रमुख सचेतक मेटमणि चौधरीले सरकार ढल्न लागेको हो र अध्यादेश ल्याएको ? भन्दै सत्तापक्षलाई प्रश्न गरेका थिए । एमालेका प्रमुख सचेतक महेश बर्तौलाले भने माओवादी अध्यक्ष पुष्पकमल दाहाल सत्ताबाट हट्नुपर्दाको झट्का अझै नमेटिएकाले अध्यादेशलाई समेत राजनीतिक अस्त्र बनाउन खोजिएको टिप्पणी गरेका थिए ।सरकारले संसद्को हिउँदे अधिवेशन धकलेर अध्यादेश ल्याएको भन्दै प्रतिपक्षी दलहरूले विरोध गर्न मोर्चाबन्दी कसिरहेका छन् । उता आइतबार र सोमबार चलेको कांग्रेस संसदीय दलको बैठक अध्यादेशको प्रतिरक्षा गर्ने विषयमै केन्द्रित थियो । एमालेको मंगलबार भएको संसदीय दलको बैठकको प्रमुख एजेन्डा पनि अध्यादेश नै थियो । अध्यादेशलाई मुद्दा बनाएर विपक्षी दलले विरोध गर्दा संसद् अधिवेशन प्रभावित हुने सक्ने भएकाले चाँडै अध्यादेश पारित गर्ने प्रक्रियामा जान लागिएको सरकारका एक मन्त्रीले बताए । चाँडै पारित गरेनौं भने यसैलाई लिएर विपक्षीहरूले संसद्मा होहल्ला मच्चाउन सक्छन् । संसद्को कामकारबाही प्रभावित हुन सक्छ । एकडेढ साताभित्रै यसलाई पारित गरेर टुंग्याउनुपर्छ भन्ने सोचमा प्रधानमन्त्री हुनुहुन्छ, उनले भने । मंगलबारको एमाले संसदीय दल बैठकमा प्रधानमन्त्री ओलीले अध्यादेश संसद्बाट चाँडै पारित हुने बताएका थिए । संसद्अधिवेशन प्रारम्भ भएको पहिलो दिन नै अध्यादेश प्रस्तुत गर्नेछौं र प्रतिस्थापन विधेयकहरू पनि तुरुन्तै ल्याउनेछौं, ओलीले भनेका थिए, अध्यादेशमा कहींकतै कमजोरी भए संशोधन प्रस्तावमार्फत परिमार्जित ढंगले संसद्बाट अनुमोदन गराएर अघि बढ्नेछौं । आम रूपमा अध्यादेश सही छन् । सरकारकै प्रमुख घटक कांग्रेसभित्र भने अध्यादेशका विषयमा मतान्तर छ । कांग्रेस सभापति देउवा र महामन्त्री गगन थापासहित संस्थापन पक्षका सांसद अध्यादेशको पक्षमा उत्रिएका छन् । नेता शेखर कोइराला र उनीपक्षीय सांसदले भने यसको विरोध गर्दै आएका छन् । विराटनगरमा रहेका कोइरालाले सार्वजनिक कार्यक्रमबाटै अध्यादेशको विरोध गर्दै आएका छन् । कोइरालानिकट सांसद हृदयराम थानीले सांसदसँग एक पटक पनि छलफल नगरी अध्यादेश ल्याइएकामा आफूहरूको असन्तुष्टि रहेको बताए । कांग्रेसकी अर्की सांसद सरिता प्रसाईंले अध्यादेशको विरोधमा सार्वजनिक टिकाटिप्पणी नगर्न निर्देशन दिने कदम नै गलत भएको बताइन् । कोइराला पक्षकै अर्का सांसद राजेन्द्र बजगार्इंले अध्यादेशको आलोचना गर्दा पार्टीले रोक्न नमिल्ने बताए । कांग्रेस संसदीय दलका प्रमुख सचेतक श्याम घिमिरेले भने संसदीय दलभित्र केही असन्तुष्टि भए पनि सांसदहरू पार्टीको निर्णयविपरीत नजाने बताए । सरकारले केही राम्रो काम देखाउन ल्याएको अध्यादेशलाई लिएर सत्तारूढ दलभित्रै सार्वजनिक रूपमा विरोध हुनु राम्रो नहुने उनको भनाइ छ । घिमिरेले भने, अध्यादेश ल्याउनु राम्रो होइन तर संसद्ले कानुन बनाएर दिन नसक्दा सरकारसँग अर्को विकल्प पनि रहँदैन । माओवादीका प्रमुख सचेतक पाण्डेले सरकारले ल्याएको अध्यादेशको संसद्मा सशक्त विरोध गरिने बताए । संसद्का ठूला दलले अध्यादेशबाट शासन सञ्चालन गर्ने भाषा बोलेका छन् । यो गम्भीर अलोकतान्त्रिक विचार हो, उनले भने । एमालेका मुख्य सचेतक बर्तौलाले प्रतिपक्षबाट गलत ढंगले प्रचारबाजी गर्ने, भ्रम सिर्जना गर्ने, संविधानबमोजिम ल्याइएको अध्यादेशलाई पनि दिग्भ्रमित पारेर विरोध गर्ने काम भएकाले त्यसको जवाफसमेत संसद्बाट दिइने जनाए । प्रधानमन्त्री ओलीले अध्यादेशका विषयमा एउटै धारणा बनाउन सोमबार सत्तापक्षीय दलहरूको बैठक डाकेका थिए । बालुवाटारमा देउवालाई आफू समान हैसियतको कुर्सीमा राखेर उनले अध्यादेशको प्रतिरक्षामा जुट्न सहभागी नेताहरूसँग आग्रह गरेका थिए ।"
सामाजिक सञ्जालको दुरुपयोग रोक्ने नाममा कानुनकै दुरुपयोग गर्ने बाटोमा सरकार,"सामाजिक सञ्जालको दुरुपयोग रोक्न तथा प्लाटफर्मलाई नियमन गर्न भन्दै सरकारले तयार पारेको विधेयक संसद्मा प्रवेश गर्नासाथ सर्वत्र आलोचना भएको छ । राष्ट्रिय सभामा मंगलबार दर्ता भएको विधेयकमा निर्धारित सर्त पालना नगरे फेसबुक, इन्स्टाग्राम, एक्स, युट्युब, टिकटकजस्ता सामाजिक सञ्जाल प्लाटफर्मलाई १ करोड रुपैयाँसम्म जरिवाना र प्रयोगकर्तालाई १५ लाख रुपैयाँ जरिवाना तथा ५ वर्षसम्म कैद हुने प्रावधान राखिएको छ । धारा १७ बाट विचार र अभिव्यक्ति स्वतन्त्रता तथा धारा १९ बाट सञ्चारको हकलाई प्रत्याभूत गरेको संविधानले धारा २८ बाट व्यक्तिको गोपनीयता र प्रतिष्ठामाथिको हकलाई पनि सुरक्षित गरेको छ । त्यसैले सामाजिक सञ्जालभित्र वा बाहिर आलोचनाका नाममा हुने गालीगलौजविरुद्ध राज्यका कानुन आकर्षित हुनुपर्छ भन्नेमा शंका छैन । संवाद व्यक्तिगत होस् वा सार्वजनिक, कुनै पनि व्यक्ति वा संस्थाको प्रतिष्ठामाथिको अतिक्रमण अपराध हो र यस्तो कर्मको जवाफदेहिता स्वयं बोल्ने वा लेख्ने व्यक्तिले लिनुपर्छ भन्नेमा संविधान स्पष्ट छ । तर, सामाजिक सञ्जाललाई नियमन गर्न राज्यले लिने कुनै पनि कदम लोकतान्त्रिक संविधानको दायराबाहिर जान मिल्दैन र त्यस्तो कानुन बनाउने छुट संविधानले दिएको छैन । तर विडम्बना, सरकारले अहिले प्रस्ताव गरेको विधेयकले लोकतान्त्रिक अभ्यास र संवैधानिक दायरालाई नाघ्न खोजेको छ, त्यसको आलोचना गर्दै सञ्चारमाध्यम, सामाजिक सञ्जाल र संसद्मा समेत गम्भीर बहस जरुरी छ । हो, सूचना प्रविधिको दुरुपयोग सामाजिक तथा कानुनी चासोको विषय अवश्य हो । किनकि सामाजिक सञ्जालको प्रयोग गरी सताउने, तर्साउने, धम्क्याउने, मानमर्दन गर्ने प्रवृत्ति हाबी भएको छ । त्यस्तै आर्टिफिसियल इन्टेलिजेन्स (एआई) प्रयोग गरी डिपफेक भिडियो बनाएर व्यक्तिको प्रतिष्ठा हरण गर्ने उद्यम पनि मौलाएको छ । अझ महिला र किशोरकिशोरीलाई भ्रममा पारी निजात्मक विवरण, तस्बिर वा भिडियो संकलन वा आफैं रचना गरी नगद फिरौती माग्ने (एक्सटोर्सन) तथा यौन शोषण गर्ने (सेक्सटोर्सन) को प्रवृत्तिले कतिलाई प्रताडित गरेको छ, कतिको जीवन बर्बाद बनाएको छ । यस्तै, कसैको सामाजिक सञ्जाल खाता ह्याकिङ गर्ने, डेटा चोरी गर्ने, आपत्तिजनक सामग्री पोस्ट गरिदिने वा पैसा चोरी गर्ने प्रवृत्तिले हैरान सर्वसाधारणले यस्तो प्रवृत्तिमाथि राज्यका कानुन र संयन्त्र प्रभावकारी र सक्रिय बनुन् भनेर अपेक्षा गरेका छन्, यद्यपि राज्यका ठूलाबडालाई नपरेसम्म सर्वसाधारण भने यस्तै अनेक हर्कतबाट पिल्सिँदै आएका छन् । सामाजिक सञ्जाल सार्वजनिक संवादको माध्यम भएकाले यसमा प्रकट हुने सन्देश वा संवादप्रति हरेक व्यक्ति सामाजिक रूपमा जवाफदेही तथा कानुनी रूपमा उत्तरदायी हुनुपर्छ । घर, कार्यालय, चोक, चौतारा वा कुनै पनि स्थानमा व्यक्त हुने अभिव्यक्तिको उत्तरदायित्व लिनुपर्ने कानुनी प्रबन्ध अहिले पनि विद्यमान छ । आलोचनाका नाममा कुनै पनि व्यक्ति वा संस्थामाथि गालीगलौज गर्ने हो भने कानुनअनुसार कारबाही हुनुपर्छ भन्नेमा शंका छैन । तर, सामाजिक सञ्जालको सञ्चालन, प्रयोग तथा नियमन गर्ने सम्बन्धमा व्यवस्था गर्न बनेको विधेयक मा भने व्यक्तिको प्रतिष्ठा जोगाउनेभन्दा पनि शासकको आलोचनालाई निषेध गर्ने नियत देखिन्छ । उदाहरणकै लागि, विधेयकको दफा २७ जति अमूर्त छ, त्यसको अन्तर्य उति नै खतरनाक पनि छ । यो दफामा नेपालको सार्वभौमसत्ता, भौगोलिक अखण्डता, राष्ट्रिय एकता र सुरक्षामा खलल पुग्ने वा राष्ट्रिय हित प्रतिकूल हुने गरी गलत वा भ्रामक सूचना सम्प्रेषण गर्न हुँदैन, यसबमोजिमको कसुर गर्नेलाई प्रचलित कानुनबमोजिम सजाय हुनेमा सोहीबमोजिम र प्रचलित कानुनमा सजाय उल्लेख भएको रहेनछ भने पाँच वर्षसम्म कैद वा १५ लाख रुपैयाँसम्म जरिवाना वा दुवै सजाय हुनेछ भनिएको छ । निःसन्देह देशको सार्वभौमिकता, अखण्डता र सुरक्षा सर्वोपरि हुन् तर त्यसमा कस्ता अभिव्यक्तिले खलल पुग्यो भनेर मापन कसले केका आधारमा गर्ने हो ? हामीले अपनाएको व्यवस्थामा त कुनै पनि नागरिकले देशको प्रणाली, संरचना, कानुन वा संविधानमाथि नै प्रश्न उठाउन पाउने अधिकार सुनिश्चित छ । त्यसमा जसले जे पनि अर्थ लगाउने गरी कानुन बनाउने हो भने भोलि यही कानुन सरकारको हतियार बन्नेछ र नागरिकको अधिकारलाई कुण्ठित गर्नेछ । लोकतान्त्रिक राज्यमा यो अस्वीकार्य छ । त्यस्तै, फेक आईडीबाट गलत वा भ्रामक सूचना सम्प्रेषण गर्नेलाई सबैभन्दा कडा ५ वर्षसम्म कैद र १५ लाख रुपैयाँसम्म जरिवाना प्रस्ताव गरिएको छ । कुनै पनि व्यक्तिले प्रयोग गर्ने पहिचान नक्कली होस् वा सक्कली, जवाफदेहिता र कानुनी दायित्वबाट उन्मुक्ति हुनुहुँदैन । तर, त्यसको उजुरी, अनुसन्धान र अभियोजन गर्ने विषयमा स्थापित कानुनी प्रबन्धहरूलाई उछिनेर सरकारले र्यापिड रेस्पोन्स टिम को प्रस्ताव गरेको छ । यस्तो टिमले सामाजिक सञ्जालको दुरुपयोग रोक्नेभन्दा पनि सरकारको इसारामा कानुनको दुरुपयोग बढाउनेछ । त्यसैले नागरिकको प्रतिष्ठा जोगाउने नाममा नागरिकको स्वतन्त्रता खोस्ने समानान्तर संरचना र अभ्यास अस्वीकार्य छन् । विधेयकमा कैयौं प्रावधानलाई सरकारले आफूअनुकूल अर्थ्याउन सक्ने र दुरुपयोग गर्न सक्ने बाटो खुला राखिएको छ । विधेयकको दफा ९ मा अन्धविश्वास फैलाउने विषयवस्तु प्रसार नगर्ने भनिएको छ । साथै मिथ्या तथा भ्रामक सूचनाको दुष्प्रचार नगर्ने भनिएको छ । विश्वासअन्धविश्वास, मिथ्या वा सहीजस्ता विषय बुझाइका दायरा हुन्, जसप्रति सबैको एकमत नहुन सक्छ । यस्ता विषयमा सचेतनाको बाटो अपनाउन सकिन्छ तर दण्डित गर्नु अर्को अत्याचार हुन्छ । विधेयक संघीय इकाइबीचको सम्बन्धलाई खलल पार्ने भन्दै संघ र प्रदेश तथा प्रदेश र प्रदेशबीचको बहस र विवादलाई पनि अपराधीकरण गर्न खोजिएको छ । हाम्रो संविधानले नै व्यवस्था गरेका संघीय, प्रादेशिक तथा स्थानीय तहबीचको अधिकार र जिम्मेवारीका विषयमा कानुनी स्पष्टताका लागि अहिले पनि बहस जारी छ । अत्यावश्यक कानुन बनाउन नसकेर सरकारले संघीय इकाइहरूलाई नै अन्योलमा पारेको छ । तर, नीति तथा कानुन बन्दा वा कार्यान्वयन गर्दा पनि बृहत् बहस अपरिहार्य छ । बहसमा तर्कका आयाम अनेक हुनेछन् । उदाहरणकै लागि गण्डकी प्रदेश भएर बग्ने कालीगण्डकी नदी पथान्तर गरेर लुम्बिनी प्रदेशको तिनाउमा मिसाउने महत्त्वाकांक्षी परियोजनामा सरकारले अहिले पनि काम गरिरहेको छ । यसमा दुई प्रदेशका नीति निर्माता र जलवायु सरोकारवालाका आआफ्ना तर्क छन्, त्यसैले वादविवाद पनि हुनेछ । तर, त्यस्तो वादविवादलाई पनि संघीय इकाइबीचको सम्बन्धमा खलल पुगेको भनेर सरकारले कानुनी डन्डा चलायो भने लोकतन्त्र र संविधानका लागि त्योभन्दा विडम्बना अरू केही हुने छैन । त्यसैले यस्ता अमूर्त र विषयगत प्रबन्धले कानुनी मान्यता पाउनु हुँदैन । नागरिक र व्यवस्था कसरी बलियो हुन्छन् भन्ने उद्देश्य राखेर कानुन निर्माण गर्नुपर्छ, शासक कसरी बलिया हुन्छन् र अहिले सत्तामा को छ भन्ने आधारमा गरिने कानुनी प्रबन्ध आत्मघाती हुनेछ भन्नेमा सरकार र सत्ता पक्षका विधायक पनि सजग हुनुपर्छ ।"
पुँजीवादको घोडामा समाजवादको यात्रा,"पुसको बिहानी ठन्डीमा दिक्तेल बजारमा भेटिए, एक वकिल मित्र । काठमाडौंमा वकालत र शिक्षण दुवै एकसाथ अभ्यास गरिरहेका यी वकिल मेरा पुराना मित्र हुन् । हामी चिया पसल छिर्दा युवा विद्यार्थीको एक समूह आफ्नै सुरमा राजनीतिक कुरा गरिरहेका थिए । हिजोआज गाउँमा होस् या सहरबजारमा हतपत राजनीतिक कुरा सुन्न पाइँदैन । म कथित अनुसन्धाता (रिसर्चर) को पेसामा रमाउन नसकेपछि अधबैंसे उमेरमा गाउँ फर्केर कृषि कर्ममा लागेको उनलाई थाहा थियो । गाउँमा बस्न थालेपछि बेरोजगारी, बसाइँसराइ, श्रमको पलायन, गरिबी कसरी बढ्दै छ र राजनीतिक पार्टी, नेता र राज्य कसरी जनताबाट टाढा हुँदै छन् भन्ने गहिरोसँग महसुस गर्न थालेको छोटो अनुभव सुनाएँ । मेरा मित्रले पनि वकालतका आफ्ना दुःख बताए । उनको निष्कर्ष थियो झगडिया र न्यायाधीश मिलाउन नसक्ने वकिललाई जीविका चालाउन पनि गाह्रो छ । न्याय आफैं बिक्रीमा छ । यसैबीच युवामध्य एकले निकै चर्को स्वरमा दलाल पुँजीवादले देश सक्यो, सबैतिर दलालै दलाल छन्, यो देश अझै बर्बाद हुन्छ भन्दै चिच्याए । वकिल मित्रले मतिर हेरेर हाँस्दै भने हो त्यही दलाल पुँजीवादको कुरा गरेको मैले पनि । त्यसपछि हाम्रो छलफल पनि दलाल पुँजीवादतिरै मोडियो ।दलाल पुँजीवादको कुरा गर्दा मैले मित्र घनश्याम भुसाललाई सम्झें । २०६२६३ मा राजतन्त्र अन्त्य भयो । त्यस घटनालाई कसरी हेर्ने भन्नेबारे कम्युनिस्टमा द्विविधा थियो । नेकपा माओवादीले विद्रोहद्वारा नयाँ सामन्तवादको अन्त्य गरेर एक्काइसौं शताब्दीको जनवाद ल्याउने कुरा गर्यो । भुसालले त्यस घटनालाई बिल्कुलै नयाँ ढंगले सैद्धान्तीकरण गरे । उनका अनुसार नेपालमा जनवादी क्रान्ति वा जनताको बहुदलीय जनवाद सम्पन्न भयो ! अब नेपालमा अर्धसामन्ती अर्धऔपनिवेशिक अवस्था रहेन ! हाम्रो समाज पुँजीवादी हो ! दलाल पुँजीवादी हो ! अब दलाल पुँजीलाई अन्त्य गर्दै राष्ट्रिय पुँजीको विकास गर्नुपर्छ र समाजवादका लागि संघर्ष गर्नुपर्छ । पुष्पलाल, मोहनविक्रम सिंह, मदन भण्डारी, प्रचण्डहरूले व्याख्या गरेको युगभन्दा बिल्कुलै नयाँ युग आयो भन्ने उनको ठहर थियो । भुसालको व्याख्या स्थापित हुँदै गयो र अहिले सबै कम्युनिस्ट पार्टीहरूको सिद्धान्त बन्यो । तर, जतिजति समाजवाद नेपाली राजनीतिमा लोकप्रिय भयो, त्यतित्यति पार्टीको नेतृत्व दलाल पुँजीवादको कब्जामा पर्दै गयो । स्वदेशी रोजगारी घट्दै गयो, विदेशको ढोका खुल्दै गयो । उद्योग सुक्दै गयो, व्यापार फस्टाउँदै गयो । राजनीति मर्दै गयो, दलाली मौलाउँदै गयो । मैले गाउँमा बसेर भोग्दै गरेको निराशा, मेरा वकिल मित्रले न्यायालयमा आर्जेको अनुभव र भविष्यप्रति निराश हुँदै गएको युवाले सबैतिर देख्न थालेको दलाल पुँजीवादको अर्थ एउटै हो नेपाल आर्थिक, सामाजिक तथा राजनीतिक रूपमा संकटग्रस्त बन्दै गइरहेको छ ।दलाल पुँजीवाद र नेपालतेस्रो विश्वमा रहेका व्यापारीले सम्बन्धित देशमा उत्पादन गरेको वस्तु तथा सेवालाई धनाढ्य मुलुकका व्यापारीलाई नाफाको मार्जिन राखेर बेच्ने प्रक्रियामा सामेल हुने प्रबन्धलाई दलाल पुँजीवाद भन्ने गरिन्छ । बिचौलिया अर्थात् दलालहरू स्थानीय क्षेत्र र उत्पादकसँग सम्बन्ध राख्छन् । राज्यका पदाधिकारी तथा प्रशासकको मिलोमतोमा राज्यलाई बन्धक बनाएर बाह्य व्यापारीसँग साँठगाँठ गर्छन् । अर्को शब्दमा, देशभित्रको एउटा त्यस्तो मध्यम वर्ग जसले वैदेशिक लगानीकर्ता, बहुराष्ट्रिय कम्पनी, बैंकर्स तथा मिलेटरी इन्ट्रेस्टका लागि काम गर्छ (रोबर्ट भिटालिस, २९ जनवरी, २००९) । पहिले दलाल (कम्प्य्राडोर) खासगरी युरोपेली व्यापारीका चिनियाँ प्रतिनिधिलाई भन्ने गरिन्थ्यो । दलाल वर्गको जन्म सत्ताको आडमा हुन्छ । विगतमा उपनिवेशवादीले आफ्ना उपनिवेशमा दलाल जन्माए र हुर्काए । त्यसैले अन्य सर्वसाधारण जनताभन्दा तिनका छोराछोरी सुविधायुक्त, धनी तथा सापेक्षित रूपमा शिक्षित बने र सत्ताको लाभ लिइरहे । त्यसैले यो वर्ग जहिले पनि संघर्ष, आन्दोलन वा परिवर्तनको विपक्षमा सामन्त र साम्राज्यवादीहरूको पिछलग्गु वर्ग बन्न पुग्यो (आसक्रोफ र अन्य, २००७, पृ ५५) ।दलाल नोकरशाही पुँजीवाद भन्ने शब्द ल्याटिन अमेरिकी मुलुकका त्यस्तै व्यापारीमाथि पनि प्रयोग गरियो । बानाना रिपब्लिक भनिने देशका बिचौलियाले सरकारी संयन्त्रलाई उपयोग गरेर अर्थात् सफेदपो कर्मचारीतन्त्रको मिलोमतोमा खनिज पदार्थ विदेश निर्यात गर्थे । त्यस्तो अर्थतन्त्रले दक्षिणका मुलुकको परनिर्भरता झन् धेरै बढायो । त्यसैको अझ विस्तृत व्याख्या गर्दै सन् १९६० को दशकमा परनिर्भरताको सिद्धान्त (डिपेन्डेन्सी थ्यौरी) जन्म्यो । हिजोआज अर्थतन्त्रको चरित्र बदलिएको छ । त्यतिबेला धनाढ्य मुलुकले आर्थिक तथा त्यसको सैन्यशक्तिको बलमा प्रभाव देखाउँथे भने यतिबेला थुप्रै संस्थाले प्रभाव पारिरहेका हुन्छन् । जस्तो ः बैंक, दलाल कम्पनी (ब्रोकरेज फर्म), बिमा कम्पनी, ज्वाइन्ट भेन्चर कम्पनीमार्फत प्रभाव विस्तार हुने गर्छ । ठूला बहुराष्ट्रिय कर्पोरेसनले आर्थिक, राजनीतिक तथा सामाजिक रूपमा दलालपुँजीपतिवर्ग निर्माणमा बल पुर्याउँछन् । यी मुलुकका बहुराष्ट्रिय निगम, व्यापारी, उद्योगपति, बैंकर्सहरूले अमुक देशका बिचौलिया, दलाल पुँजीपतिमार्फत राष्ट्रिय पुँजीपति, मजदुर युनियन, वातावरण क्षेत्र, सांस्कृतिक तथा धार्मिक समूहमार्फत प्रभाव विस्तार गर्छन् (आमिर एम हनिफ र अन्य, १२ मे, २०१५) ।नेपालमा अर्धऔपनिवेशिक तथा अर्धसामन्ती समाज रहेको व्याख्या पुष्पलालले गरेका थिए । वास्तवमा यो निर्क्योल नेपालको उत्पादन पद्धति र वर्ग निर्माणको अवस्थाबारे खोज तथा अनुसन्धानमा आधारित थिएन । सन् १९३७ मा चिनियाँ नेता माओ जेदुङले चीनमा जनमुक्ति सेना नियन्त्रित स्वायत्त क्षेत्रको अध्ययन गरेर चिनियाँ समाजको चरित्र र प्रमुख अन्तरविरोध सामन्तवाद र साम्राज्यवादसँग भएको हुँदा चीनलाई अर्धसामन्ती र अर्धऔपनिवेशिक भनेका थिए । त्यसैका आधारमा पुष्पलालले नेपाल पनि चिनियाँ समाजजस्तै अर्धसामन्ती अर्धऔपनिवेशिक छ भनेर व्याख्या गरे । पुष्पलालको व्याख्याका केही आधार अवश्य थिए । मुख्य आयआर्जन वा जीविकाको स्रोत जमिन थियो । त्यसमा सामन्तहरूकै हैकम कायम थियो । नेपाली युवा बेलायती साम्राज्यको सेनामा पठाएर राणा शासकले कुत (रोयल्टी) खाइरहेका थिए । २००७ सालको परिवर्तनपछि बेलायत र भारतीय सेना भर्ती रोकिएन, बरु विस्तार भयो । सन् १९६० पछि राजा महेन्द्रको एकतन्त्रीय शासन खासमा सामन्ती राजतन्त्र थियो । विदेशी सहयोगमा केही आयात प्रतिस्थापन उद्योग खोलिए तापनि उत्पादनमूलक औद्योगीकरणको जग बसाल्न प्रयत्न नै गरिएन । सन् १९९२ मा सुरु गरिएको नवउदारीकरणले अर्थतन्त्रलाई झन् बढी व्यापारतन्त्र (मर्केन्टायलिजम) तर्फ उन्मूख गरिदियो । यसले नेपालमा सामन्तवाद मरणासन्न हुँदै गयो । उत्पादनहीन वाणिज्यवादले परनिर्भरतालाई नै बढावा दिन्थ्यो । व्यापारमा नाफा बढी भएपछि निजी क्षेत्रका उद्योग बन्द गरेर उद्योगीहरू व्यापारमा लागे । सरकारी उद्यम बन्द गरिए या निजीकरण गरेर फेरि त्यो पुँजी व्यापारमै लगानी गरियो । यो प्रवृत्तिले कृषि तथा औद्योगिक उत्पादन क्रमशः घट्नु स्वाभाविक थियो । अर्थतन्त्रमा स्थानीय उत्पादनको भर्पाइ वैदेशिक रोजगारीबाट गर्न थालियो । जमिन र औद्योगिक प्रतिष्ठान, वैदेशिक रोजगारी वा विदेशी सेनामा युवाको भर्तीबाट कुत जम्मा गर्ने परिपाटी विस्तार भयो । ठेक्कापट्टामा कमिसन खाने, कर्मचारीको सरुवा बढुवामा घूस खाने, जागिर लगाइदिएर कुत असुल्ने, मुद्दा जिताएर सेवाशुल्क लिने, कसैलाई जलविद्युत् परियोजना, वनजंगल र खानी दिलाएर भेटी लिने, कर छल्न दिएर पार्टी अफिसका लागि घरजग्गा प्रबन्ध गर्नेजस्ता काममा पार्टीका तलदेखि माथिका नेता, प्रशासक, न्यायाधीश, सांसद लाग्न थाले । यस्तो अर्थतन्त्रको लगाम केही मुट्ठीभर पुँजीपतिको हातमा पुग्यो । पछिल्लो नवउदारीकरणपछि अर्थतन्त्र र राजनीतिमा यस्तो विकृति संस्कार वा संस्कृतिका रूपमा हुर्कियो । पुँजीवादको यस्तो विकासलाई मध्यनजर राखेर घनश्याम भुसालले दलाल पुँजीवाद नाम दिए । यो बाटो सन् १९७८ पछि चीनमा या अरू कैयौं मुलुकमा भएको नवऔद्योगीकरणको विस्तारभन्दा ठीक उल्टो बाटो हो । यस्तो प्रवृत्तिलाई राजनीतिक अर्थशास्त्री ब्रेट क्रिस्टोफरले कुतखोर पुँजीवाद (रेन्टिएर क्यापिटालिजम) भनेका छन् । उनका अनुसार अहिले बैंक तथा वित्तीय संस्थामार्फत वित्तीय कुत, कार्बन उदारवादमार्फत प्राकृतिक स्रोतमाथि प्राकृतिक कुत, बौद्धिक सम्पत्ति कुत, बजार बनाउन होस् या बजारमा प्लेटफर्म उपलब्ध गराएबापत कुत, आर्जन गरिएको नाफा बाहिर्याउनका लागि उठाइने कुत, पूर्वाधार निर्माणमा उठाइने कुत र जमिन उपभोग गरेबापत कुत उठाउने गरिएको छ (ब्रेट क्रिस्टोफर, २०२०, रेन्टिएर क्यापिटालिजम) । भुसालको दलाल पुँजीवाद र क्रिस्टोफरको कुतखोर पुँजीवाद मा धेरै समानता देखिन्छ ।विचारको अनिकालकांग्रेस र कम्युनिस्ट राणाकालमा जन्मे । जहानियाँ शासनको ठाउँमा जनताको शासनको सपनाले उनीहरूलाई क्रान्तिकारी विचार र सिद्धान्त चाहिएको थियो । पञ्चायतविरुद्ध आन्दोलनमा पनि विचार र सिद्धान्तले नै जनतालाई गोलबन्द गर्यो । तर प्रजातन्त्र, गणतन्त्रपछि यिनीहरू आफैं पञ्चजस्तै शासक बन्न पुगे । अहिले एमाले, कांग्रेस, माओवादीलगायत सबै पुराना र स्थापित भनिएका दलमाथि औंला उठेको छ । हिजो यिनीहरूसँग जनतालाई भन्नका लागि केही कुरा थियो । हिजो कांग्रेससँग बीपीको प्रजातान्त्रिक समाजवाद थियो, कम्युनिस्टसँग पुष्पलालको नयाँ जनवाद थियो । माओवादीसँग प्रचण्डको एक्काइसौं शताब्दीको जनवाद र जनयुद्ध थियो । अहिले उनीहरूसँग विचार, सिद्धान्त र कार्यक्रम केही पनि छैन केवल सत्ता र सम्पत्ति छ । एमालेले भन्ने गरेको जनताको बहुदलीय जनवाद ओलीको सर्वसत्तावादमा रूपान्तरित भएको छ । कांग्रेसमा बीपीका उत्तराधिकारी शेरबहादुरआरजुगगन भएका छन् । माओवादी जनयुद्ध प्रचण्डको सत्तारोहणका लागि बिक्री भइसकेको छ । शेरबहादुर देउवालाई हेरेर कांग्रेस बीपीको पार्टी हो भनेर कसले विश्वास गर्छ ? विचार र सिद्धान्त स्खलित हुँदै गएपछि यी नेता र तिनका आसेपासेको पनि वर्गोन्नति हुँदै गयो । पार्टी विचारबाट टाढिँदै गएपछि पार्टीबाट जनता टाढिँदै गएका छन् ।पुराना पार्टीमाथि आलोचना बढ्दै जाँदा लोकतन्त्रको आन्दोलन र लोकतान्त्रिक आन्दोलनको मूल्यमाथि आक्रमण भयो भनेर तिनै दलका नेताकार्यकर्ता रुवाबासी गर्दै छन् । वास्तविकता के हो भने ती नेताले दिएको पटकपटकको धोकाबाट जनता ब्युँझिँदै गरेका छन् । सत्ताको दोहन गर्न तिनले सिद्धान्तको बलिदान गरेर दलाल पुँजीवादसँग साँठगाँठ गरेका थिए । दलाल पुँजीवादले उनीहरूलाई सत्ता र सम्पत्ति दिए पनि उनीहरूलाई क्रान्तिकारी देखाइरहने जिम्मा लिन सक्दैनथ्यो । यस मानेमा यी नेताहरूको असफलता दलाल पुँजीवादको सफलता हो । त्यसैले यो बदनामी कुनै असल नेताको अझ नामधारी पार्टीको होइन कि दलाल पुँजीवादी नेताहरूको बदनामी हो । त्यसैले पार्टीको असफलता विचारहीनताको असफलता हो । या त ती पार्टीका कार्यकर्ताले नेतृत्व फेर्नुपर्यो र सामाजिक परिवर्तनको विचार भएका नेता अगाडि आउनुपर्यो, नत्र ती पार्टी सिद्धिनका लागि तयार हुनुपर्यो । यिनै नेता ३ वर्षसम्म सत्तामा राखेर मिसन८४ पर्खेकाहरूले त्यो अन्तिम मिसन हुन सक्छ भन्ने बुझ्दा राम्रो हुनेछ ।कांग्रेसमा बीपीको विचार २०४६४७ को आन्दोलनसम्म बाँच्यो । २०४८४९ मा नवउदारवाद भित्रिएपछि कांग्रेसबाट बीपी विचार बाहिरियो । नवउदारवादलाई दौरा सुरुवाल लगाइदिएर कांग्रेसीले बीपीको बेइज्जती मात्रै गरेका छन् । नवउदारवादको असफलता विश्वव्यापी रूपमा देखिँदै छ । नेपालका कांग्रेसीले त्यसको रक्षा कसरी गर्छन् हेर्दै जाऊँला । जनयुद्ध सुरु भएपछि मदन भण्डारीको जनताको बहुदलीय जनवादले काम गर्न छोडिसकेको थियो । वास्तवमा राजतन्त्रको अन्त्यसँगै प्रचण्डपथको पनि औचित्य सकिएको थियो । त्यसपछि घनश्याम भुसालले कम्युनिस्ट आन्दोलनमा नयाँ प्रस्ताव अगाडि ल्याए । उनले आफ्नो विचार कम्युनिस्ट पार्टीमा स्थापित पनि गरे । तर कुनै पनि नयाँ सिद्धान्तले समाजको विस्तृत बौद्धिक अध्ययन तथा स्वीकार्यतापछि मात्रै काम गर्छ । त्यस्तो अध्ययन गर्नेगराउनेतर्फ भुसाल स्वयं लागेको देखिएन । जसले गर्दा उनैले व्याख्या गरेको दलाल पुँजीवादले उनको कम्युनिस्ट पार्टी र समाजवाद खाइदियो । कम्युनिस्ट पार्टीहरू नै दलाल पुँजीवादको सेवामा किन लागे र कसरी जोगाउने भन्ने प्रश्नको उत्तर नदिने हो भने यो विचारको औचित्य पनि रहन्न । सामाजिकराजनीतिक विचार समाजको गतिअनुसार विकास गर्न सकिएन भने तिनले काम गर्दैनन् । विचारधाराको अध्ययन सामाजिक ज्ञानका रूपमा अध्ययन गरिनुपर्छ । जर्मन राजनीतिशास्त्री टिउन ए भानजिकका अनुसार विचारधाराको अवस्था र क्रियाकलाप केवल व्यक्तिगत ज्ञान आर्जनमा सीमित हुँदैनन् । बरु सामाजिक, राजनीतिक, सांस्कृतिक र ऐतिहाासिक हुन्छन् । सामाजिक विमर्श तथा विचारधारा निर्माण हुन्छन्, परिवर्तन र पुनर्उत्पादन हुन्छन् (भानजिक टिउन ए (१९९८) आइडियोलोजी, अ मल्टिडिसिप्लेनरी एप्रोच, सेज पब्लिकेसन, १९९८) ।अहिलेका नेताबाट विचार तथा सिद्धान्तमा योगदान होला भनेर कल्पना पनि गर्न सकिन्न । वामपन्थी कार्यकर्ता र बौद्धिकबाट पनि कुनै प्रयास नहुने हो भने हाम्रो भविष्य दलाल पुँजीवादको घोडा चढेर समाजवादको यात्रा मा निस्किएजस्तै हुनेछ ।"
सरकारको नियन्त्रणकारी विधेयक,"सरकारले संसद्मा पेस गरेको सामाजिक सञ्जाल नियमनसम्बन्धी विधेयकले अभिव्यक्ति स्वतन्त्रतामाथि गम्भीर प्रहार गरेको छ । यो विधेयक कानुन बनेमा नागरिकको बोल्न पाउने संवैधानिक हक मात्र होइन, स्वतन्त्र प्रेसको आधारभूत अस्तित्व नै संकटमा पर्न सक्छ । सरकारले आलोचना सहन नसक्ने भएपछि कानुनी अंकुश लगाएर नागरिकको आवाज बन्द गराउने, पत्रकारलाई डरत्रासमा राख्ने र प्रेसलाई नियन्त्रण गर्ने दुस्साहस गरेको छ ।कसैले सरकारको भ्रष्टाचार, दमन, अक्षमता वा गलत नीतिहरूको विरोध गर्यो भने उसलाई ५ वर्ष जेल वा १५ लाख जरिवानासम्मको सजाय हुन सक्छ । प्रेस स्वतन्त्रताको जग नै हल्लाउने यो विधेयक लागू भएपछि सरकारविरुद्ध उठ्ने कुनै पनि आवाज स्वतः बन्द हुनेछ । लोकतन्त्रको मूल मर्म भनेकै नागरिकको आलोचनात्मक चेतनालाई प्रोत्साहित गर्नु हो । तर, सरकारले अभिव्यक्ति स्वतन्त्रता नियन्त्रित गरेर लोकतन्त्रलाई अधिनायकवादतर्फ धकेल्ने दुस्साहस गरिरहेको छ । स्वतन्त्र प्रेसलाई सरकारी चंगुलमा पार्न, नागरिकलाई डरत्रासमा राख्न र सत्यतथ्य लुकाउन यो विधेयक ल्याइएको स्पष्ट छ । यदि सरकारले सामाजिक सञ्जालको विकृति नियन्त्रण गर्न चाहन्छ भने त्यसका लागि यथोचित कानुनी सुधार गर्न सकिन्छ, तर आलोचनालाई दण्डित गर्ने कानुन कुनै हालतमा स्वीकृत हुन सक्दैन । संसद्ले यो विधेयकलाई परिमार्जन नगरी पारित गरेमा नेपालमा बोल्न पाउने हक कागजमै सीमित हुनेछ । नागरिक मौन रहन बाध्य पारिएपछि भ्रष्टाचार, सत्ता दुरुपयोग र अन्याय झन् मौलाउनेछ । यो विधेयक कानुन बनेमा नेपाल प्रजातन्त्रको खोल ओढेको निरंकुशतन्त्रमा बदलिनेछ । त्यसैले यो जनविरोधी विधेयक तुरुन्तै खारेज गरिनुपर्छ । सन्तोष सिम्खडा, टोकियो, जापान"
केबुलकार परियोजना नरोकौं,"देशमा लगानी नबढ्दा रोजगारी र उत्पादन ठप्प छ । यस्तो बेलामा नेपालका उत्साही उद्यमीले सुरु गर्न लागेको पाथीभरा केबुलकारले प्रत्यक्ष रूपमा धेरैलाई रोजगारी दिन सक्छ । परोक्ष रूपमा त्यस क्षेत्रमा होटल, पर्यटन, व्यापार व्यवसायलगायत समग्र आर्थिक क्रियालापलाई टेवा पुर्याउँछ । यस्तो परियोजनालाई अगाडि बढाउँदा त्यस क्षेत्रले पाथीभरा माता र मुक्कुमलुङको आशीर्वाद प्राप्त गर्नेछ । देशमा उत्पादन, रोजगारी, लगानीको दुरवस्था रहेको कठिन बेला विभिन्न बहानामा लगानी रोक्ने हो भने समृद्धि कहिले ? मुकुन्द अर्याल, कोटेश्वर चिया चौतारी, काठमाडौं"
कमजोर आर्थिक कूटनीतिबाट निराशा,"कान्तिपुरमा बुधबार प्रकाशित सुनिता बरालको आर्थिक कूटनीति र जलवायु न्याय विषयक लेख राजनीतिक अदूरदर्शिताका कारण मुलुकको अवस्था दयनीय भएको साथै जलवायु परिवर्तनको नकारात्मक असर देखिन लागेको विषयसँग सम्बन्धित छ । अन्तर्राष्ट्रिय संघसंस्थाले संसारका धनी गरिब सब देशलाई आर्थिक र सामाजिक कमीकमजोरी सबल बनाउन लामो समयदेखि सघाउँदै आएका छन् । विश्व व्यापार संगठन, अन्तर्राष्ट्रिय मुद्राकोष, विश्व बैंक, एसियाली विकास बैंकलगायत संस्थाले विश्वको आर्थिक कूटनीतिको सेरोफेरोमा रही उपलब्धिमूलक क्रियाकलाप सञ्चालन गर्दै आएको यथार्थदेखि हामी अनभिज्ञ छैनौं । तथापि विकासको दौड अघि बढ्दा स्थापित आर्थिक शक्तिलाई टक्कर दिने गरी कतिपय देश समृद्धिको शिखरतर्फ बढेको प्रसंगले विश्वको आर्थिक कूटनीतिमा नयाँ तरंग फैलिरहेको छ, रंगमञ्चमा अविश्वसनीय प्रतिस्पर्धा बढेको छ । आर्थिक कूटनीतिलाई केन्द्रमा राखेर अरूसँगको समन्वय, साझेदारी, सहकार्यबाट धेरै मुलुक माथि उठेका छन् भने एक्लो आँटबाट अघि बढ्ने पनि उत्तिकै छन् । प्राकृतिक स्रोतसाधनदेखि पर्यटन उद्योग, सूचना प्रविधि, औद्योगिक उत्पादन, हतियारलगायतको व्यापारसम्म तँछाडमछाड भइरहेको यथार्थ लुकेको छैन । सबै मुलुकको ध्येय पुँजी अभिवृद्धि नै हो । सोबाहेक सफल कूटनीतिले द्वन्द्व व्यवस्थापन, सीमा समस्या, आप्रवासन, विपद् व्यवस्थापन, जलवायु परिवर्तन, सूचना प्रविधि, श्रम एवं उत्पादित सामग्रीको बजारीकरणजस्ता विषयको समस्या न्यून पार्न सकिन्छ । यतिबेला संसारको आँखा ठूला औद्योगिक देशको गार्हस्थ्य उत्पादनमाथि परेको छ । विश्वको कुल गार्हस्थ्य उत्पादनमध्ये चीन, अमेरिका र भारतको हिस्सा क्रमशः २१९, १२६ र १०३ प्रतिशत रहेको अवस्थामा अरू देश झस्कनु अस्वाभाविक होइन । यता हामी भने चीनको समाजवादी र भारतको उदारवादी अर्थतन्त्रबाट खासै फाइदा लिन नसक्दा पुर्पुरो सुम्सुम्याइरहेका छौं । हाम्रा दल एवं नेताविशेषको कूटनीतिले दशकौंसम्म निश्चित आकार लिन सकेन । राजनेताको आर्थिक कूटनीति सधैं डगमगाइरहने, दुई देशसँग समदूरी राख्न नसक्ने चरित्रका कारण हामीले आर्थिक फाइदा लिन सकेका छैनौं । उता जलवायु परिवर्तनको दुश्चक्र थपिइरहेको अवस्थामा गफ, मिटिङ, गोष्ठीमै मामिला सीमित छ । नेपालको बहुआयमिक विकासका निम्ति दुई छिमेकीसँगको सबल कूटनीति अपरिहार्य रहेको यथार्थमाथि हाम्रो नेतृत्वको ध्यान कहिले पुग्ने ? भुवनेश्वर शर्मा, बोस्टन, अमेरिका"
जेब्रा क्रसिङ कहिले बन्छ ?,"लैनचौरदेखि कालधारा चोकसम्म नयाँ पिच गरेको १५२० दिन नै भइसक्यो । तर नियमानुसार जेब्रा क्रसिङ, सेतो लेन डिभाइडर लाइन र पहेलो सेफ्टी लाइन अझै बनाइएको छैन । यसको निम्ति जिम्मेवारी निकाय सडक विभाग हो कि ट्राफिक प्रहरी कार्यालय ? दुर्घटनाग्रस्त क्षेत्र लेखेको ठाउँमाधरि जेब्रा क्रस छैन । यो त एउटा उदाहरण र भेटिएको नमुना मात्र हो । यदि उक्त क्षेत्रमा केही गरी दुर्घटना भइहाले जिम्मेवारी कसले लिने ? निर्मल बज्राचार्य, वसुन्धरा, काठमाडौं"
अमेरिकाले दिएको सन्देश,"अमेरिकामा डोनाल्ड ट्रम्पले राष्ट्रपतिको शपथ लिएसँगै सम्पूर्ण विदेशी फन्डिङ रोकेका छन् । अब नेपाल मात्र होइन धेरै देश सचेत बनेका छन् । अब नेपालका अर्थविद्को आफ्नो भूगोलअनुसारको अर्थोपार्जनको रणनीति अगाडि बढाउनेतिर ध्यान जानुपर्ने आवश्यकता देखिएको छ । नेपाल सरकारले विज्ञ टोलीको सहयोगमा आर्थिक उपार्जनको मध्याम स्थानीय भूगोलअनुसार के हुन सक्छ, विचार गर्ने समय घर्किन दिनु हुँदैन । अब विद्यालयमा टाईसुटको रजगजभन्दा पनि विद्यार्थीलाई कसरी स्थानीय माटो सुहाउँदो व्यावहारिक शिक्षा दिन सकिन्छ, त्यतातिर ध्यान जान जरुरी भइसक्यो । बिजुली बत्ती र प्लम्बिङका साथै अन्य कैयौं घरायसी प्राविधिक कामका लागि जनशक्ति उत्पादन गर्न विद्यालयस्तरीय शिक्षामै व्यावहारिक ज्ञान दिन जरुरी छ । यसरी मात्रै अबका युवा स्वावलम्बी बन्न सक्नेछन् । खेतीबाली आधुनिक ढंगले कसरी लगाउने, हाम्रा खनिज पदार्थको उपयोग कसरी गर्ने, जल, जंगल, जमिन, जडीबुटी, जनावरको सदुपयोगले अर्थोपार्जनको रणनीति कसरी तय गर्ने यतातिर राज्यले ठोस रणनीति बनाउनुपर्छ । सानो देशमा प्रशासनिक खर्च कटाउन राजनीतिक भागबन्डाका दलीय संरचनामा पनि सुधार गर्नुपर्ने देखिन्छ ।अमेरिकी राष्ट्रपतिको सन्देश पनि परनिर्भर नहुनु तर आफैं आत्मनिर्भर रहनु भन्ने नै देखियो । यसरी अहिले संसारभरिको प्रायः अर्थतन्त्रको धेरै हिस्सा अमेरिकनले धानेको देखिन्छ । त्यसैले आफ्नै परिवेशमा रमाउन सिकौं, देखासिकी त क्षणिक रहेछ भन्ने कुराको ज्ञात सबैलाई हुनु जरुरी छ । खिमराज गिरी, काठमाडौं"
कैलाश तीर्थयात्रा र भूराजनीतिक दाउपेच,"कैलाश मानसरोवर हिन्दु, बौद्ध, जैन र बोन धर्मावलम्बीहरूका लागि एक पवित्र तीर्थस्थल हो, जसअन्तर्गत कैलाश पर्वत, मानसरोवर ताल, राक्षस ताल, गौरीकुण्ड आदि पवित्र स्थलहरू पर्दछन् । कैलाश मानसरोवर क्षेत्र प्राकृतिक सुन्दरता, धार्मिक पवित्रता र आध्यात्मिक आकर्षणले भरिएको एक अद्वितीय तीर्थस्थल हो, जहाँ नेपाल, भारत, चीन र विश्वभरिबाट तीर्थयात्रीहरू आउँछन् । कठिन हिमाली भूभाग पार गरेर पुग्नुपर्ने हुँदा यो क्षेत्रमा नेपाल, भारत र चीनका केही निश्चित मार्गहरूबाट मात्र यात्रा गर्न सकिन्छ । चीनबाट तिब्बतनगरी राजमार्गमार्फत सबैभन्दा सजिलो पहुँच छ भने नेपालबाट केरुङ हुँदै वा सिमीकोटहिल्सा हुँदै जाने मार्गहरू लोकप्रिय छन । भारतबाट उत्तराखण्ड हुँदै लिपुलेक पासबाट र सिक्किमतर्फ नाथुलाबाट जाने दुई मार्गहरू छन् । नेपालबाट कोदारीखासा हुँदै जाने पुरानो मार्ग भूकम्पपछि अवरुद्ध भएको छ भने पोखराजोमसोमकोरला हुँदै जाने अर्को सम्भावित विकल्प हुन सक्छ ।ब्रिटिस भारतको समयदेखि नै उत्तराखण्ड र सिक्किमका मार्गहरूबाट निर्बाध तीर्थयात्रा चल्थ्यो तर १९५० मा तिब्बत चीनको अधीनमा आएपछि यात्रा असहज बन्यो । पछि १९५४ को पञ्चशील सम्झौताले यात्रा पुनः सुचारु भए पनि १९६२ को भारतचीन युद्धले फेरि अवरुद्ध गर्यो । १९८१ मा भारतचीनबीच सहमति गरी लिपुलेक पासमार्गबाट हुने यात्रा पुनः सुचारु गरियो । सन् २०१५ मा सिक्किमको नाथुला पासबाट नयाँ मार्ग खुला गरियो तर डोक्लाम विवादपछि पुनः बन्द भयो । कोभिड१९ महामारीपछि यस क्षेत्रका सबै यात्रा ठप्प भएका । चिनियाँ विशेष प्रतिनिधि वाङ यी र भारतीय विशेष प्रतिनिधि अजित डोभालको नेतृत्वमा १८ डिसेम्बर २०२४ मा बेइजिङमा सम्पन्न चीन सीमा मामिला विशेष प्रतिनिधिको २३औं बैठकले कोभिड१९ महामारीका कारण सन् २०२० देखि रोकिएको कैलाशमानसरोवर तीर्थयात्रु आवतजावतलाई निरन्तरता दिने सहमति भयो । परम्परागत रूपमा चलिआएका स्वाभाविक तीर्थयात्राजस्तो देखिने यी पछिल्ला तीर्थयात्राका खुल्ने र बन्द हुने क्रियाहरूमा कतै न कतै भूराजनीतिक दाउपेचको गन्ध लुकेको छ र नेपालको निम्ति त्यो आपत्तिजनक विषय बनेको छ । झट्ट हेर्दा महामारीका कारण रोकिएको तीर्थयात्रा खुलाउने गरी दुई छिमेकी मुलुक भारत र चीनबीचमा सम्झौता हुँदा तेस्रो छिमेकी नेपाललाई के समस्या ? भन्नेजस्तो देखिन्छ तर यहाँ प्रश्न तीर्थयात्राको नभई तीर्थयात्रा गर्ने मार्गको हो । जब भारत र चीनबीचमा सम्झौता हुँदा लिपुलेक मार्गको उपयोगको कुरा उठ्छ त्यसमा नेपालको चासो स्वाभाविक रूपले बढ्छ । किनकि सन् १८१६ को सुगौली सन्धिको समयदेखि नै नेपालले पर्याप्त आधार र प्रमाणसहित कालापानी लिपुलेक लिम्पियाधुरा क्षेत्र आफ्नो भूभाग हो भनी दाबी गर्दै आएको छ । १८ मे २०२० मा नेपाल सरकार मन्त्रिपरिषद्बाट पास गरी प्रकाशित नेपालको राजनीतिक तथा प्रशासनिक नक्साको नेपालको संसद्बाट १३ जुन २०२० मा सर्वसम्मतिमा अनुमोदन हुँदासम्मका घटनाक्रमहरू नेपालको दाबी र त्यसको निरन्तरताका उदाहरण हुन् । भारतीय पक्ष भने त्यस क्षेत्रको सिमानामा समस्या रहेको कुरा स्विकार्छ तर समाधानका निम्ति आनाकानी गर्दै उक्त क्षेत्र आफ्नो नियन्त्रणमा राखी एकलौटी उपयोग गरिरहेको छ । यो स्वीकारोक्ति र आनाकानीको सिलसिला पनि ब्रिटिस शासनकालमा मार्च १८१७ मा भारत सरकारका कार्यवाहक प्रमुख सचिवले कुमाउका आयुक्तलाई लेखेको पत्रले महाकाली नदीको पूर्वतर्फ पर्ने ६ वटा गाउँ नेपालकै हुने स्पष्ट रूपमा उल्लेख गरेको थियो । सन् २०१४ जुलाई २५ देखि २७ मा बसेको नेपालभारत परराष्ट्रमन्त्री स्तरीय संयुक्त आयोगको तेस्रो बैठकले विदेश सचिवस्तरको संयन्त्रलाई सीमा कार्य समूहबाट आवश्यक प्राविधिक सुझावहरू लिँदै सुस्ता, कालापानीलगायत बाँकी रहेका सीमासम्बन्धी मुद्दा प्राथमिकतामा राखेर समाधान गर्न दिएको निर्देशन र त्यसको लगत्तै ३४ अगस्ट २०१४ मा भएको भारतीय प्रधानमन्त्री नरेन्द्र मोदीको नेपाल भ्रमणका क्रममा दुवै देशका प्रधानमन्त्रीहरूको संयुक्त वक्तव्यमार्फत गरिएको उक्त निर्देशनको अनुमोदनसम्मका घटनाक्रमबाट निरन्तर चलिरहेकै देखिन्छ ।बेलाबेलामा सिर्जना गरिएका घोषितअघोषित नाकाबन्दीहरू, असहज परिस्थिति र अवरोधहरू एक स्वतन्त्र र सार्वभौम राष्ट्रका निम्ति पाच्य कुरा होइन । त्यसैका कारण नेपालको सार्वभौमिकतामाथिको ठाडो हस्तक्षेप हो भन्ने आम नेपाली मनोभावना विकास भएको हो । नेपालभारत सीमा समस्या समाधानार्थ सुस्ता र कालापानी क्षेत्रको सीमा विवाद निरूपण गर्न परराष्ट्र सचिवस्तरीय संयन्त्रलाई जिम्मेवारी प्रदान, नेपालभारत प्रबुद्ध समूहको गठनजस्ता कार्योन्मूख कदमहरू नचालिएका पनि होइनन् । तर सन् २०१४ देखि २०२४ बीचको दसवर्षे अन्तरालमा यी कुनै पनि विषय तार्किक निष्कर्षमा पुग्न सकेको देखिँदैन । भारतीय प्रधानमन्त्री नरेन्द्र मोदीको अगस्ट ३४, २०१४ मा भएको नेपाल भ्रमणका क्रममा संयुक्त वक्तव्यमार्फत नेपालभारत सीमाका बाँकी सबै मुद्दाहरू एकै पटक सदाका लागि समाधान गर्ने गरी निर्देशन मात्र भएन सुस्ता र कालापानी क्षेत्रका उल्लेखनीय सीमा मुद्दाहरूको समाधान निकाल्ने जिम्मा परराष्ट्र सचिवस्तरीय संयन्त्रलाई दिने नेपालभारत संयुक्त आयोगको तेस्रो बैठकको निर्णयलाई स्वागत पनि गरियो । यसबाट एउटा कुरा के प्रस्ट हुन्छ भने, सन् १९६० को दशकदेखि भारतको सैन्य उपस्थिति रहेको र हाल भारतले सशस्त्र सीमा बलको शिविरसमेत राखेको कालापानी क्षेत्रमा सीमा समस्या छ र त्यसको समाधान खोज्नुपर्छ भन्ने कुरा दुवै देशका प्रधानमन्त्रीको तहबाट नै स्वीकार गरिएको हो ।तर १८ सेप्टेम्बर २०१४ मा चिनियाँ राष्ट्रपति सी चिनफिङको भारत भ्रमणका क्रममा भारत र चीनले विभिन्न दस्ताबेजमा हस्ताक्षर गर्दै एक सम्झौतापत्रमा उत्तराखण्डको लिपुलेक पासमा रहेको वर्तमान मार्गको अतिरिक्त सिक्किमको नाथुला पास हुँदै कैलाश मानसरोवर यात्रा सञ्चालन गर्ने भनियो । त्यसपछि सन् २०१५ को मे १४१६ सम्म भएको भारतीय प्रधानमन्त्री नरेन्द्र मोदीको चीनको भ्रमणका जारी गरिएको प्रधानमन्त्री ली खछ्याङसँगको संयुक्त वक्तव्यको बुँदा नम्बर २८ मा दुवै पक्षले सीमावर्ती क्षेत्रहरूमा सहयोगलाई सीमा व्यापार, दुई देशका जनताहरूको तीर्थयात्रा, र अन्य आदानप्रदानमार्फत प्रवर्द्धन गर्दा आपसी विश्वासलाई प्रभावकारी रूपमा वृद्धि गर्न सकिने कुरा स्वीकार गरे । उनीहरूले यस सहकार्यलाई अझ विस्तार गरी सीमा क्षेत्रलाई सहयोग र आदानप्रदानको सेतुमा रूपान्तरण गर्न सहमति जनाए । यसरी प्रधानमन्त्रीकै तहबाट नेपालसँग कालापानी, लिपुलेक, लिम्पियाधुरा क्षेत्रमा नेपालभारत सिमानामा समस्या भएको र त्यसको समाधान दुवै देशाका परराष्ट्र सचिवस्तरीय संयन्त्रबाट गर्ने भनी सम्झौता गर्ने अनि सम्झौताको मसी नसुक्दै नेपालको सहमतिबिना चीनसँग द्विपक्षीय लाभका लागि त्यही क्षेत्रको प्रयोग गर्नेगरी सम्झौता गर्ने भएपछि कालापानी क्षेत्रको सीमा समस्या अब समाधानको बाटोमा गयो भनी गरिएको नेपाली अपेक्षा आशंकामा परिणत भयो । नेपालले दुवै देशसँग औपचारिक रूपमै असन्तुष्टि प्रकटसमेत गर्यो । त्यसपछिका घटनाक्रम झन् निराशाजनक हुँदै गए । भारतले कालापानी, लिपुलेक र लिम्पियाधुरा आफ्नोतर्फ पारेर २ नोभेम्बर २०१९ मा आठौं र ८ नोभेम्बर २०१९ मा नवौं संस्करणको नयाँ राजनीतिक नक्सा सार्वजनिक गरेपछि विवाद अझ बढ्दै गयो । कोभिड१९ को कारणले तीर्थयात्रा नै ठप्प भएको बेलामा मे ८, २०२० मा कैलाश पर्वतको तीर्थयात्रालाई सहज बनाउने उद्देश्य देखाई धारचुलाको घाँटीबगरदेखि लिपुलेकसम्म ७५५४ किमि सडक भारतीय रक्षामन्त्री राजनाथ सिंहले भिडियो कन्फरेन्समार्फत उद्घाटन गरेपछि विवाद झनै अकासियो । ३१ जेठ २०७७ मा नेपालको संसद्को दुवै सदनबाट सर्वसम्मतिले नेपालको नक्सा पारित गरेपछि यस क्षेत्रको सीमा विवाद थप जटिल बन्दै गयो ।सीमा क्षेत्रमा कुनै पनि देशको सैन्य गतिविधि र तैनाथी विभिन्न द्विपक्षीय, क्षेत्रीय र अन्तर्राष्ट्रिय सन्धिहरू तथा मान्यताका आधारमा सीमा सुरक्षासम्बन्धी आवश्यकताअनुसार पारस्परिक सहमतिमा तय हुने विषय हो । जसलाई सैन्य तैनाथीको दूरी पनि भनिन्छ । जुन दुवै देशको सहमतिमा तय गरिएको सीमा रेखादेखिको निश्चित दूरीभन्दा टाढा राख्नुपर्ने हो । तर भारतले यस क्षेत्रमा आफैंले दाबी गरेको सिमानामै नेपालको भूभागमा समेत पहुँच निषेध गरी सैन्य गतिविधि र तैनाथी गरिरहेको छ । भारतले यो क्षेत्रलाई कब्जामा राखिरहनु केही कारणहरू छन् :१ लिपुलेक पास मानसरोवर जाने प्रमुख मार्ग मात्र नभई ल्हासाबाट दिल्ली पुग्ने सबैभन्दा छोटो बाटो पनि हो । २ कालापानी क्षेत्र उच्च हिमाली भूभाग भएकाले उच्च स्थानहरूबाट आसपासका क्षेत्रको निगरानी गर्न सहज हुने हुँदा सैनिक उपस्थिति राखेर भारतले चीनसँगको सीमा रक्षा गर्ने रणनीतिक लाभ लिइरहेको छ ।३ तिब्बतसँगको व्यापारका लागि लिपुलेक पासबाट व्यापारिक गतिविधि सञ्चालन गर्न भौगोलिक रूपमा सहज छ । ४ यो मार्ग प्राचीन सिल्क रोडको एउटा खण्डसमेत भएकाले यसको ऐतिहासिक महत्त्व पनि छ ।५ हिन्दु, बौद्ध, जैन र बोन धर्मका अनुयायीहरूका लागि अत्यन्त पवित्र तीर्थस्थल रहेको कैलाश मानसरोवर पुग्ने सबैभन्दा सहज पर्यटकीय मार्ग हो ।सीमा विवादको सिलसिला बढ्दै गएपछि सन् २०१५ यता भारतले यस क्षेत्रमा आफूले गरेको अतिक्रमणलाई फरक ढंगले वैधानिकता प्रदान गर्ने कोसिस गरेको देखिन्छ । कैलाश मानसरोवर तीर्थाटनसँगको धार्मिक भावनालाई जोडेर लैजाने अनि चीन र भारतबीच हुने द्विपक्षीय सहमतिका दस्ताबेजहरूमा जसरी हुन्छ, लिपुलेक पासको नाम पारिहाल्ने ताकि चीनले पनि लिपुलेक पासलाई भारतको मानेर सम्झौताहरूमा हस्ताक्षर गरेको छ भन्ने अर्थ लागोस् । नेपालले घाँटीबगरलिपुलेक सडकको विरोध कसैको उक्साहटमा गरेको भन्ने तत्कालीन भारतीय सेना प्रमुख जनरल एमएम नरवणेको चीनतर्फ इंगित टिप्पणीप्रति खण्डन गर्दै मे १९, २०२० मा चिनियाँ विदेश मन्त्रालयका प्रवक्ता झाओ लिजियानले बोलेका छन् । कालापानी नेपाल र भारतबीचको मुद्दा हो र हामी आशा गर्दछौं कि दुवै देशले आफ्ना विवादहरू उचित रूपमा समाधान गर्नेछन्, नेपाल र भारतले पनि स्थिति जटिल बनाउन सक्ने एकतर्फी कदमबाट टाढा रहनुपर्छ भन्नेजस्ता उनका भनाइबाट यस प्रसंगमा चीन भने तटस्थ नै रहेको देखिन्छ । तथापि नेपालभारत सिमाना विवाद भएको क्षेत्रमा पर्ने लिपुलेक पासको सम्बन्धमा धार्मिक वा व्यापारिक वा अन्य कुनै प्रसंगमा भारतचीनबीच पटकपटक सम्झौता हुनुले यस मामिलामा चीन तटस्थ नै छ भनेर ढुक्क हुने अवस्था भने रहेन । कि त नेपालले यस विषयमा आफ्नो पोजिसन र चीनसँगको अपेक्षा यथोचित संवाद वा कूटनैतिक पहलबाट चीनसम्म संप्रेषित गर्न सकिरहेको छैन या चीनले भारतजस्तो ठूलो र उदीयमान अर्थतन्त्र भएको समान उचाइको प्रभावशाली छिमेकीसँगको आपसी हितको तुलनामा नेपाललाई बेवास्ता गरिरहेको छ । यदि दोस्रो अवस्था हो भने नेपालका लागि मात्र नभएर तीनै मुलुकका लागि दुर्भाग्यपूर्ण हुन्छ । इतिहासमा कहिल्यै पराधीन नभएको नेपालले दुवै छिमेकी मुलुकसँग सर्वथा समदूरी कायम राख्यो, अनि कहिल्यै पनि एक छिमेकीको विरुद्धमा अर्को छिमेकीसँग सामीप्यता राखेन । स्वाभाविक रूपमा छिमेकी मुलुकबाट पनि आफूप्रति त्यस्तै अपेक्षा राख्यो । स्वाभिमान र राष्ट्रियताको सवालमा नेपालीहरू संवेदनशील छन्, एकजुट छन् । त्यसैले तीनै मुलुकहरूले समयमै संवेदनशीलता बुझेर आपसी समस्याहरू वार्ता र छलफलको माध्यमबाट समाधानतर्फ लाग्न जरुरी छ । अधिकारी नेपाल सरकारका पूर्वसचिव हुन् ।"
जलवायु परिवर्तनले सताइएका निम्न वर्ग र महिला,"जलवायु परिवर्तन र यसबाट सिर्जित असर वर्तमान विश्वका साझा समस्या हुन् । जलवायु परिवर्तनका कारण पृथ्वीको औसत तापक्रम वृद्धि भएको छ । खडेरी, अतिवृष्टि, समुद्रको सतह बढ्ने तथा विभिन्न जीव तथा वनस्पति लोप हुँदै जाने खतरा देखिएका छन् । परिणामस्वरूप सीमान्तकृत समुदाय गरिबीको दुश्चक्रमा फसेका छन्, समाजमा खाद्यअसुरक्षा बढेको छ । बाढी, पहिरो, खडेरी, डढेलो लगायतका कारण धेरै घरपरिवार आफ्ना थातथलोबाट विस्थापित हुन बाध्य छन् । युरोप जलवायु सेवा केन्द्रले सार्वजनिक गरेको प्रतिवेदनअनुसार विगत १७४ वर्षमा पृथ्वीको औसत तापक्रमका आधारमा सन् २०२४ सबैभन्दा गर्मी वर्षका रूपमा देखिएको छ । वैज्ञानिकहरूले सन् २०२४ का ४१ दिन अत्यधिक गर्मी दिनका रूपमा रहेको बताएका छन् । सन् १८५० बाट पृथ्वीको भूसतहको औसत तापक्रम गणना गर्न थालिएकामा सन् २०२४ मा भूसतहको औसत तापक्रम १५१ डिग्रीसहित त्यसयताकै सबैभन्दा गर्मी वर्ष रहेको प्रतिवेदनमा उल्लेख छ । विश्व मौसम संगठनका अनुसार ६ वटा अन्तर्राष्ट्रिय डेटा सेटका आधारमा गरिएको अध्ययनका आधारमा सन् २०२४ लाई सबैभन्दा तातो वर्षका रूपमा घोषणा गरिएको हो । तापक्रम वृद्धिका कारण जलवायुमा असाधारण परिवर्तन देखा परेका छन् । वर्ल्ड वेदर एट्रिब्युसन र क्लाइमेट सेन्ट्रल ले सन् २०२४ मा नमुनाका रूपमा गरेको मौसमसँग सम्बन्धित २९ घटनामध्ये २६ वटा जलवायु परिवर्तनका कारण रहेको उल्लेख गरेको छ । ती घटनामा तीन हजार सात सय मानिसले ज्यान गुमाएका र लाखौं मानिस विस्थापित भएको रिपोर्टमा उल्लेख छ । पूर्वी स्पेनको बाढीसहित नेपालको अत्यधिक वर्षा, अमेरिकाको हुरिकेनआँधी, दक्षिण अमेरिकाको अमेजन फरेस्टको खडेरी, पश्चिम र मध्यअफ्रिकाको बाढीका केही घटनालाई नमुनाका रूपमा लिएर उक्त अध्ययन गरिएको थियो । अहिलेसम्म वैज्ञानिक अध्ययन सम्पन्न नभए पनि हालै अमेरिकाको लस एन्जलसमा लागेको डढेलोका कारण पनि जलवायु परिवर्तन र यसका कारण बढेको सुक्खापन हुन सक्ने प्रारम्भिक अनुमान आएका छन् । यो लेख तयार गर्दासम्म उक्त डढेलोका कारण २७ जनाको मृत्यु भइसकेको, १२ हजारभन्दा बढी घर नष्ट भएका तथा लाखौं विस्थापित भएका छन् । नेपाल पनि जलवायु परिवर्तनको उच्च जोखिममा रहेका मुलुकमा पर्छ । विश्व बैंकको क्लाइमेट चेन्ज नलेज पोर्टल का अनुसार सन् १९०१ मा नेपालको औसत तापक्रम १३६६ डिग्री सेल्सियस रहेकामा बीचका वर्ष तापक्रममा उतारचढाव रही सन् २०२३ मा १४०७ डिग्री सेल्सियस पुगेको छ । नेपालको भौगोलिक अवस्था जलवायु संवेदनशील हुनु तथा विद्यमान गरिबीका कारण संकटासन्नता थप जटिल बनेको छ । जलवायु परिवर्तनका असरका रूपमा पछिल्ला वर्ष नेपालमा वार्षिक वर्षाचक्रमा हेरफेर, खडेरी तथा तीव्र्र वर्षा हुने गरेको छ । यसै वर्षको असोजमा भएको तीव्र वर्षा र त्यसपछि आएको बाढीका कारण २२४ जनाको मृत्यु भएको, १५८ जना घाइते र २४ जना हराइरहेका राष्ट्रिय विपद् जोखिम तथा व्यवस्थापन प्राधिकरणको प्रतिवेदनमा उल्लेख छ । प्रतिवेदनका अनुसार उक्त बाढीले सात सयभन्दा बढी निजी घर, ४३ विद्यालय, ४१ स्वास्थ्य केन्द्र पूर्णरूपमा ध्वस्त भएका थिए भने अर्बौं रुपैयाँको कृषिबाली नोक्सान भएको तथा वस्तुभाउ मारिएका थिए । यस्ता प्रकोप बर्सेनि हुने गरेका र पछिल्लो दशक यो धेरै दोहोरिएको देखिन्छ । जलवायु परिवर्तन तथा बाढी, पहिरो, खडेरी, आगलागी जस्ता घटनामा सबैभन्दा बढी प्रभावित हुने विपन्न तथा सीमान्तकृत समुदाय हुन् । अझ ती समुदायका महिला, बालबालिका, ज्येष्ठ नागरिक तथा अपांगता भएका व्यक्ति प्रभावित हुने विभिन्न अध्ययनले देखाएका छन् । सन् २००४ मा हिन्द महासागरमा आएको सुनामीका कारण मृत्यु भएका झन्डै २ लाख ३० हजार मानिसमध्ये ७० प्रतिशत महिला रहेको संयुक्त राष्ट्रसंघले जनाएको थियो । राष्ट्रसंघको प्रतिवेदनले प्रकोपको समयमा पुरुषभन्दा क्षति व्यहोर्ने महिला तथा बालबालिका १४ गुणा बढी हुने उल्लेख गरेको छ । जलवायु परिवर्तनका असर सर्वत्र अनुभव गरिए पनि यसबाट पर्ने प्रभावको असर घरपरिवार तथा समुदायको अनुकूलन क्षमता र संकटासन्नताका आधारमा असमान हुने गर्छ । यसको असर आर्थिक, सामाजिक र शैक्षिक रूपमा पछाडि परेका समुदाय र खासगरी महिला, दलित, आदिवासी जनजाति, अल्पसंख्यक र सीमान्तकृत समुदाय तथा भौगोलिक विकटताका क्षेत्रमा बढी पर्ने गरेको अध्ययनहरूले देखाएका छन् । यी वर्गको जीविकोपार्जन मूलतः प्राकृतिक स्रोतसाधनमा निर्भर हुने र जलवायु परिवर्तनले प्राकृतिक स्रोतसाधनमा नकारात्मक असर पार्नुका साथै उनीहरूसँग जीविकोपार्जनका वैकल्पिक अवसर पनि न्यून हुने कारण उनीहरू प्रकोपको मार खेप्न बाध्य हुन्छन् । नेपाल र नेपालजस्तै सामाजिक, सांस्कृतिक अवस्था भएका देशमा विद्यमान लैंगिक असमानताका कारण महिलाको अनुकूलन क्षमतामा नकारात्मक असर परेको छ । उनीहरू जलवायु परिवर्तनको असमानुपातिक प्रभावको सामना गरिरहेका छन् । सुक्खापन बढेसँगै नेपालका जंगलमा पनि आगलागीका घटना बढ्ने सम्भावना उच्च छ । गत वर्ष पनि जंगल डढेलोका घटना धेरै भएका थिए । राष्ट्रिय विपद् जोखिम न्यूनकीरण तथा व्यवस्थापन प्राधिकरणका अनुसार सन् २०२० को जनवरी १ देखि सन् २०२५ को जनवरी १ सम्म मुलुकभरमा भएका १६ हजार ७९२ वनडढेलो तथा आगलागीका घटनामा मृत्यु हुने संख्या ४९५ जना थियो । जसमा महिला मात्र २८५ छन् । घाइते हुनेमा १ हजार ९ पुरुष र १ हजार ३८ जना महिला रहेका छन् ।माथिको तथ्यांकले पनि मृत्यु हुने तथा घाइते हुनेमा महिलाको संख्या धेरै देखिएको छ । डढेलो मात्र होइन जलवायु परिवर्तनबाट सिर्जित अन्य समस्याबाट पनि गरिब तथा सीमान्तकृत परिवारका महिला नै बढी छन् । यसो हुनुको प्रमुख कारण प्राकृतिक स्रोतसाधनसँग महिलाको प्रत्यक्ष संलग्नता हुनु पनि हो । नेपालमा कृषि पेसामा झन्डै ७४ प्रतिशत महिला संलग्न रहेको तथ्यांक छ । जलवायु परिवर्तनले कृषिमा नकारात्मक असर पारेको छ । कृषक परिवारले उपयोग गरेका जग्गामध्ये ४५ प्रतिशत जमिनमा अझै सिँचाइ सुविधा पुगेको छैन । हाम्रा कतिपय खेती प्रणाली वर्षेपानीमा निर्भर छन् । खडेरी र बाढीपहिरोका कारण भएका सिँचाइ प्रणाली पनि अवरुद्ध भएका छन् । सिँचाइ प्रणाली अवरुद्ध हुनु तथा लामो समयको खडेरीले कृषि उत्पादनमा कमी आई खाद्यअसुरक्षाको जोखिम बढाएको छ । यसले गरिबी तथा सीमान्तकृत समुदायमा कुपोषणलगायतका अन्य स्वास्थ्य समस्या बढाएको छ । भूकम्प, बाढीपहिरोलगायतका कारण पिउने पानीको अनुपलब्धताले पनि स्वास्थ्य समस्या बढाएको छ । त्यस्तै, ग्रामीण भेगमा खाना पकाउन ऊर्जाको प्रमुख स्रोतका रूपमा दाउरा नै प्रयोग गरिन्छ । पशुपालनका लागि पनि कृषकहरू वनजंगलमा निर्भर छन् । डढेलोले गर्दा जंगलमा घाँस, दाउरा तथा सोतरको पनि अभाव हुन्छ । नेपालका अधिकांश घरपरिवारमा खाना पकाउने जिम्मेवारी महिलाको नै रहेको छ । त्यसैले पनि डढेलो जस्ता घटनाको पहिलो र प्रत्यक्ष असर महिलाले भोग्ने गर्छन् । खडेरीका कारण खानेपानीका मुहान सुक्ने तथा आगलागीका कारण खानेपानीका पाइप जल्ने हुँदा घरायसी उपयोगका पानीको अभावले महिलाले बढी समस्या भोग्नुपर्ने देखिन्छ । पानी लिन जाँदा पनि धेरै समय बिताउनुपर्ने हुँदा महिलालाई अन्य काममा असर पर्छ । गरिबीको रेखामुनि रहेका विपन्न तथा सीमान्तकृत वर्गसँग आफ्नो जग्गा नहुँदा यस्ता अधिकांश परिवार वन तथा खोलानदी छेउछाउमा काठ तथा फुसको घर बनाएर बस्ने गर्छन् । आगलागी तथा बाढीपहिरोबाट जोखिममा उनीहरू नै हुने गर्छन् । पछिल्लो समय महिलाहरू सामुदायिक वनमार्फत गैरकाष्ठ वनपैदावारमा आधारित सामग्री जस्तै : दुनाटपरी, काष्ठकला तथा सुगन्धित तेलका लागि जडिबुटी संकलन तथा खेती र प्रशोधनमा पनि लागेका छन् । यस्ता क्रियाकलापबाट महिला आर्थिक क्षेत्रमा विस्तारै आत्मनिर्भर हुँदै गएका पनि छन् । तर जलवायु परिवर्तन तथा वन डढेलोजस्ता घटनाबाट यी महिलाको आयआर्जनमा असर परेको छ । नेपालको संविधानले महिला, संकटासन्न तथा विभिन्न सामाजिक समूहका नागरिकको समान हकलाई सुनिश्चित गर्नुका साथै लैंगिक समानता तथा सामाजिक समावेशिताका लागि पर्याप्त आधार स्थापित गरेको छ । नेपाल सरकारले जलवायु परिवर्तनको बढ्दो असरलाई सम्बोधन गर्न विभिन्न नीति निर्माण गरी कार्यान्वयनसमेत सुरु गरेको छ । राष्ट्रिय जलवायु परिवर्तन नीति, २०७६ ले जलवायु परिवर्तनसम्बन्धी नीति निर्माण, संस्थागत संरचना तथा कार्यक्रम कार्यान्वयनमा सुशासन र लैंगिक तथा सामाजिक समावेशीकरणलाई मूलप्रवाहीकरण गर्दै जीविकोपार्जनमा सहजीकरण गर्ने प्रावधान समावेश गरेको छ । कृषियन्त्रीकरण प्रवर्द्धन रणनीति २०७१ ले महिला तथा वातावरणमैत्री कृषियन्त्र तथा उपकरणहरूको पहिचान तथा प्रवर्द्धन गर्ने उद्देश्य राखेको छ । कृषि जैविक विविधता नीति २०६३ (पहिलो संशोधन, २०७१) ले कृषकको परम्परागत ज्ञानको खोज, प्रवर्द्धन र उपयोगका लागि महिला, आदिवासी जनजाति र विपन्न वर्गहरूको समावेशीकरणलाई उल्लेख गरेको छ । विपद् जोखिम न्यूनीकरण तथा व्यवस्थापन ऐन, २०७४ र विपद् जोखिम न्यूनीकरण तथा व्यवस्थापन नियमावली, २०७६ ले विपद्को जोखिममा रहेका महिला, बालबालिका, ज्येष्ठ नागरिक, दलित, सीमान्तकृत वर्ग तथा समुदाय, अशक्त तथा अपांगता भएका व्यक्तिहरूका लागि विशेष योजना बनाई कार्यान्वयन गर्नुपर्ने उल्लेख गरेको छ । यसैगरी, विपद् जोखिम न्यूनीकरण राष्ट्रिय रणनीतिक कार्ययोजना (२०१८२०३०) मा विपद्का घटनाबाट असमानुपातिक रूपमा प्रभावित हुने लैंगिक, उमेर एवं सामाजिक समूह, अशक्त तथा अपांगता भएका व्यक्तिको सशक्तीकरण, समावेशीकरण, सहज पहुँच र विभेदरहित सहभागिताको सुनिश्चिततामा जोड दिएको छ । जलवायु परिवर्तनसम्बन्धी लैंगिक तथा सामाजिक समावेशीकरण रणनीति तथा कार्ययोजना (२०७७२०८७) ले जलवायु परिवर्तन अनुकूलन र न्यूनीकरणका निर्णय प्रक्रिया तथा स्रोत र साधनमा महिला तथा संकटासन्न समुदायको पहुँच बढाई उनीहरूको अनुकूलन क्षमता वृद्धि गर्ने लक्ष्य राखेको छ । संकटासन्न समुदाय र पर्यावरणीय हितलाई ध्यानमा राखी लैंगिक उत्तरदायी, सहभागितामूलक तथा पारदर्शी दृष्टिकोणलाई प्रोत्साहन गर्दै स्थानीय तथा राष्ट्रिय आवश्यकताका आधारमा क्षमता अभिवृद्धि तथा संस्थागत आधार तयार गर्नुपर्ने कुरालाई विशेष जोड दिएको पेरिस सम्झौता (सन् २०१५) को पनि नेपाल पक्ष राष्ट्र रहेको छ । यी नीतिगत व्यवस्थाले जलवायु परिवर्तन र यसले निम्त्याउने जोखिम सम्बन्धमा सरकार गम्भीर रहेको देखाउँछ । तर पनि अचानक आउने प्राकृतिक विपद् जोखिम न्यूनीकरण, उद्धार, राहत र पुनःस्थापनामा कमजोरी भएको पीडितहरूले महसुस गरेका छन् । जलवायु परिवर्तन र यसले निम्त्याउने जोखिम विश्वका साझा समस्या हुन् । यसको जोखिम न्यूनीकरण तथा समाधानका उपायहरू पनि विश्वको साझा प्रयासबाट नै गर्न सकिन्छ । नेपालको सन्दर्भमा विपद् जोखिम न्यूनीकरण, उद्धार, राहत र पुनःस्थापना प्रभावकारी नहुनुको प्रमुख कारण वित्तीय स्रोतको कमी भन्ने पनि गरिन्छ । वित्तीय अभावका बाबजुद पनि विपद् जोखिम न्यूनीकरण, उद्धार, राहत र पुनःस्थापनालाई प्रभावकारी बनाउन नेपालका तीनै तहका सरकार योजनाबद्ध तरिकाले अगाडि बढ्न आवश्यक हुन्छ । स्रोत र साधनको उपलब्धताले मात्र यस्ता जोखिम न्यूनीकरण र व्यवस्थापन सहज नहुने रहेछ । हालै अमेरिकाको क्यालिफोर्निया राज्यको लस एन्जलसका विभिन्न क्षेत्रमा भएको आगलागी र त्यसका कारण हुन गएको क्षतिले यो देखाइसकेको छ । यसका लागि दीर्घकालीन उपाय, तयारी र पूर्वसावधानी आवश्यक पर्ने देखिन्छ ।"
सविता मोस्ट भ्यालुएबल प्लेयर,"सविता रानामगरको हाउभाउलाई टाढैबाट हेर्दा पनि मज्जाले भन्न सकिन्छ, उनी फुटबलकी खेलाडी हुन् । निकै बलियो देखिन्छिन् । हाँसो पनि मीठो हुने गर्छ । बोल्नु अगाडि हाँस्ने बानी छ । तर उनलाई मिडियाको सामना गर्न भने गाह्रो लाग्छ । एन्फा महिला लिग फुटबलमा मोस्ट भ्यालुएबल प्लेयर घोषित भएयता मिडियासामु प्रस्तुत हुँदा उनी साह्रै आत्तिएकी थिइन् । भनिरहेकी थिइन्, केके पो बोल्ने होला ? जति बेला साँच्चै बोल्ने पालो आयो, उनको भनाइ थियो, अब प्रतियोगिताकै उत्कृष्ट खेलाडी घोषित भएपछि खुसी त हुने भयो नै । सबै खेलाडीले उत्तिकै लय मिलाएर कहाँ बोल्न सक्छन् र ? तिनको मुख्य काम त मैदानमै राम्रो गर्ने न हो । उनले यो काम भने मिलाएर गरिन्, आफ्नो टिमका लागि । एपीएफ क्लबले यसपल्ट प्रतियोगिता जित्दा त्यसमा लगभग सबै खेलाडीको योगदान रह्यो । तर, सायद केही बढी योगदान दिने खेलाडी रहिन्, सविता । फाइनलमै उनले दुई गोल गरिन् । एपीएफको पहिलो गोल निस्केको थियो, ६४ औं मिनेटमा । त्यसको अर्थ के भने पुलिसले एपीएफको आक्रमणलाई कसरी हो कसरी रोकिरहेको थियो । गोल हुने अवसर नै दिइरहेको थिएन । पुलिसको रणनीति नै थियो, रक्षात्मक खेल । अझ आधुनिक फुटबलको भाषामा भन्दा पुलिसले आफ्नो पेनाल्टी एरियामा सिंगै बस पार्क गरिरहेको थियो । पुलिसको खेल ठ्याक्कै पार्किङ द बस थियो । यस्तोमा डेडलक तोड्ने काम गरिन्, सविताले नै । उनी त्यत्तिमै रोकिएनन् । आफ्नो टिमका लागि तेस्रो गोल पनि गरिन् । यसरी खेललाई मोमेन्टम् दिन काम गरेकी थिइन् सविताले । उनी पक्कापक्की फरवार्ड खेलाडी होइनन्, उनलाई विङ्गर भन्दा हुन्छ । मिडफिल्डर भन्दा पनि हुन्छ । खासमा उनी त्यस्तो विङ्गर हुन्, जसले गोल पनि गर्न सक्छ । गोलको अवसर सिर्जना गर्ने काम त भयो नै । यसपल्टको लिगमा सविताले दुवै काम गरिन् । त्यो भनेको गोल पनि गरिन्, गोलका लागि अवसर पनि सिर्जना गरिन् । अझ उनी पूरा लिगमै सबैभन्दा बढी गोलको अवसर सिर्जना गर्ने खेलाडी रहिन् । शृंखलाबद्ध एसिस्ट निकालिरहिन्, एकपछि अर्को । यही लिगमा आफ्नो प्रदर्शनलाई लिएर उनको भनाइ थियो, लिगको पहिलो चरणमा मेरो प्रदर्शन राम्रो रह्यो । दोस्रो चरणमा अलिकति मिलेको थिएन, मैले यस्तै महसुस गरेकी थिएँ । मैले यसपल्ट प्रतियोगिताकै उत्कृष्ट खेलाडी घोषित हुन्छु भनेर सोचेको चाहिँ थिइनँ । उनलाई एउटा कुरामा भने पूरा विश्वास छ, आफ्नोतर्फबाट अझ उत्कृष्ट प्रदर्शनको सम्भावना भने बाँकी नै छ । उनलाई लाग्छ, उनी अझै राम्रो खेल्न सक्षम छिन्, चाहे त्यो एपीएफलाई होस् अथवा राष्ट्रिय टिमलाई नै । उनी भन्छिन्, मेरो खेल जीवन भर्खर त सुरु भएको छ । आउने दिनहरूमा अझ राम्रो गर्ने छु । अहिलेको भन्दा पनि अझ राम्रो खेल्ने प्रयास गर्ने छु । नेपाली महिला फुटबललाई चाहिएको पनि त यही हो । यस्तै आत्मविश्वासी, सँगै मिहिनेती खेलाडी पनि । हुन पनि उनी भर्खर २१ वर्षकी त भइन् । पछिल्लो समय महिला राष्ट्रिय टोलीकी उनी नियमित सदस्य पनि हुन्, त्यो पनि मैदानमा उत्रने पहिलो रोजाइकी खेलाडीका रूपमा । नेपाली टिमलाई चाहिने नै खेलाडी हुन्, उनी । काठमाडौंमै भएको पछिल्लो साफ च्याम्पियनसिपमा नेपाल दोस्रो हुँदा पनि उनी टिमकी प्रमुख खेलाडी थिइन् । लिग चरणको समाप्तिमा त्यति बेला पनि एक अवसरमा उनी मिडियासामु प्रस्तुत भएकी थिइन् । त्यति बेला उनको दाबी थियो, जति बेला प्रतिद्वन्द्वी भारत हुने गर्छ, नेपाली खेलाडीको प्रदर्शन नै बेग्लै हुने गर्छ । सबैमा अझ राम्रो खेल्ने आत्मविश्वास बढ्ने रहेछ । नेपालका लागि उनले खेल्न थालेको पनि धेरै भएको छैन, सन् २०२१ देखि हो । बंगलादेशविरुद्ध त्यति बेला नेपालले दुई मैत्रीपूर्ण खेल खेलेको थियो । प्रशिक्षक थिए, अस्ट्रेलियाली ग्यारी फिलिप्स । उनले नै सवितालाई डेब्युको अवसर दिए । फिलिप्स भन्थे, सविता उम्दा खेलाडी हुन् । यी प्रशिक्षकले त्यति बेला केही नयाँ अनुहारलाई पहिलो पटक मौका दिने निर्णय गरेका थिए । त्यसमा सवितासँगै प्रीति राई र रश्मिकुमारी घिसिङ पनि पर्छन् । आफ्ना प्रशिक्षकको भनाइलाई सार्थक बनाउँदै सविताले डेब्यु खेलमै गोल पनि गरिन् । त्यो बंगलादेशविरुद्धको पहिलो खेल थियो, खेलको १४ औं मिनेटमा उनले गोल गरेकी थिइन् । यसरी अन्तर्राष्ट्रिय फुटबलमा प्रवेश गरेको १४ मिनेटभित्र नै उनले आफ्नो गोलको खाता खोलिन् । अहिलेसम्म नेपालका लागि चार गोल गरिसकेकी छन् । उनको खेल जीवनको सुरुआत रौतहटबाट भएको थियो । नेपालका धेरै महिला खेलाडीले जस्तै उनले पनि चन्द्रपुरमै रहेर खेल्न सुरु गरेकी थिइन् । आफ्नी आमालाई आदर्श मान्ने सविता आमाकै कारण फुटबल खेल्न सुरु गरेकी बताउँछिन् । एपीएफ छिरेयता उनको खेल अझ राम्रो भएको हो । नेपाली टिमका अहिलेका प्रशिक्षक राजेन्द्र तामाङले पनि दोहोर्याएर भनेका छन्, सविताबाट नेपाली फुटबलले साँच्चै धेरै आस गर्न सक्छ ।"
"सहकारी प्राधिकरणले काम थाल्यो, कहिले पाउँछन् पीडितले पैसा ?","जोखिममा रहेका बचतकर्ताको बचत रकम फिर्ता गर्ने प्रयोजनका लागि प्राधिकरणले मापदण्ड र समयबद्ध फिर्ता कार्ययोजना बनाई बचतकर्ता सदस्यको बचत रकम फिर्ता गर्नॅपर्नेछ ।समस्याग्रस्त संस्था वा संघको सम्पत्ति व्यवस्थापन गर्ने सिलसिलामा लाग्ने सम्पूर्ण खर्च त्यस्तो संस्था वा संघको सम्पत्तिबाट बेहोरिनेछ, अध्यादेशमा भनिएको छ, बचत रकम फिर्ताका लागि सूचना प्रकाशन भएपछि समस्याग्रस्त सहकारी संस्थाका सदस्य, बचतकर्ता, साहू तथा लगानीकर्ता बैंक तथा वित्तीय संस्थाले आफ्नो पाउनुपर्ने रकमको दाबी पेस गर्नॅपर्नेछ ।कुनै सहकारी संस्थाले आफ्ना सदस्यलाई बचत रकम फिर्ता दिन नसकेको, सञ्चालक समितिले सदस्यको हितविपरीतको काम गरेको वा सञ्चालक समितिका अधिकांश सञ्चालक संस्थामा उपस्थित नभएको अवस्थामा साधारणसभा नबसेको कारण सदस्यको बचत रकम फिर्ता हुन नसकेको भनी संस्थाका कम्तीमा १५ प्रतिशत सदस्यले संस्थाको सम्पत्ति जिम्मा लिई सदस्यको बचत रकम फिर्ता गर्ने प्रयोजनको लागि बचत रकम फिर्ता समिति गठन तथा संस्था सञ्चालन गर्न सम्बन्धित सहकारी हेर्ने निकायमा अनुमतिका लागि निवेदन दिनुपर्ने व्यवस्था सरकारले अध्यादेशमा गरेको छ ।समितिले बचतकर्ता सदस्यलाई बचत रकम फिर्ता गर्ने प्रयोजनका लागि ऋणीबाट असुल गरेको रकम, संस्थाको चलअचल सम्पत्तिबाट प्राप्त आय रकम तथा बचतकर्तालाई फिर्ता गरेको बचत रकमको विवरण छुट्टै तयार गरी सुरक्षित रूपमा अभिलेख राख्नुपर्नेछ, अध्यादेशमा भनिएको छ, सहकारीको विवरण सम्बन्धित सहकारी हेर्ने निकायलाई प्रत्येक ३ महिनामा पेस गर्नॅपर्नेछ ।समितिले ऋणीबाट असुल गरेको रकम, संस्थाको चलअचल सम्पत्तिबाट प्राप्त आय तथा संस्थाको सम्पत्ति बिक्रीबाट प्राप्त रकमलाई बैंक तथा वित्तीय संस्थासम्बन्धी प्रचलित कानुनबमोजिम इजाजतपत्र प्राप्त कुनै क वर्गको कुनै बैंकमा छुट्टै खाता खोली रकम जम्मा गरी सो खाताबाट बचतकर्ताको सदस्यको बचत रकम भुक्तानी गर्नॅपर्ने व्यवस्था अध्यादेशमा छ ।"
बेलडाँडीमा गुड उत्पादन गर्न भ्याइनभ्याइ,"कतै उखु तौलिँदै छ, कतै पेलिँदै छ । उखु पेलेर आएको जुसलाई ठूल्ठूला कराहीमा उमालिन्छ । जिल्लाको दक्षिणी क्षेत्रमा पर्ने बेलडाँडी गाउँपालिका२ चौवन्नीमा रहेको एउटा गुड उद्योगमा हिजोआज यस्तै व्यस्तता छ । उत्पादनका लागि मात्रै होइन, यहाँ खरिद गर्न आउने ग्राहकलाई गुड बिक्री गर्न पनि त्यस्तै भ्याइनभ्याइ छ । यतिबेला ठूला चिनी मिलदेखि साना गुड उद्योगमा चहलपहल बढेको देखिन्छ । उखु उत्पादन हुने सिजन कात्तिकदेखि फागुनसम्मै यो व्यस्तता रहन्छ । अहिले त खेतमा उखु काट्नेदेखि उद्योगसम्म ल्याउने, पेल्न र गुड उत्पादन गर्ने एकै पटक हुन्छ, बेलडाडी२ चौवन्नीस्थित केदार गुड उद्योगका सञ्चालक डम्मर शाहले भने, कामदार पाउन पनि गाह्रो हुन्छ, त्यही भएर झन् असहज भएको छ । २०६५ देखि गुड उत्पादन गर्न थालेका शाहले २५ बिघामा उखु खेती पनि गरिरहेका छन् । आफूले उत्पादन गरेको उखु आफ्नै उद्योगमा पेल्छन् । त्यसबाहेक थप २५ बिघाको उखु खरिद गर्छन् । एउटा सिजनमा करिब १२ हजार क्विन्टल हाराहारी उखु पेलेर उनले एक हजारदेखि ११ सय क्विन्टलसम्म गुड उत्पादन गर्छन् । उनले १८ जनालाई रोजगारी पनि दिएका छन् । गुडको माग धेरै छ, पुर्याउनै सकिँदैन, शाह भन्छन्, आधाभन्दा बढी त उद्योगबाटै बिक्री हुन्छ । काम विशेषले बेलडाडी पुग्ने धेरैजसोले उनको उद्योगबाट गुड मात्रै नभई खुदोसमेत लगेर जाने गरेका छन् । भारतबाट आयात हुने गुडभन्दा राम्रो र स्वादिष्टसमेत हुने भएकाले ग्राहकको रोजाइमा परेको शाहले बताए । यसबाहेक उनले कैलालीको धनगढी र सुदूरपश्चिमकै पहाडी जिल्लामा पनि पठाउने गरेका छन् । दक्षिणी क्षेत्रमै पर्ने बेलौरी नगरपालिका६ भुडाकोटका सहवीर सुनारलाई पनि अहिले भ्याइनभ्याइ छ । उनी पनि आफ्नो उद्योगमा गुड उत्पादनमा तल्लीन छन् । उनी आफैं उखु उत्पादन गर्छन् । त्यही उखु पेलेर गुड बनाउँछन् ।कम परेको उखु गाउँबाटै खरिद गर्छौं, सुनारले भने, चारपाँच महिना निकै चाप हुन्छ, त्यसपछि खाली भइन्छ । एक सिजनमा उनले १० हजार क्विन्टल बढी उखु पेल्छन् । त्यसबाट करिब हजारबाह्र सय क्विन्टल गुड उत्पादन गर्छन् । सुनारले उत्पादन गरेको गुड पनि स्थानीय बजारमै बिक्री हुन्छ । विगतमा गुड उत्पादन निकै बढी हुन्थ्यो । त्यति बेला उनले सुदूरपश्चिम र कर्णालीका पहाडी जिल्लासम्म पुर्याउँथे । तर अहिले दुई वटा चिनी मिल खुलेपछि उखु पाउनै गाह्रो हुन थाल्यो । त्यसकारण उनले गुड उत्पादनको मात्रा घटाएका छन् ।यति मात्रै होइन, भारतबाट न्यून गुणस्तरको गुड अवैध रूपमा भित्रिने हुँदा यहाँको गुडले बजार पाउन गाह्रो हुन्छ । भारतबाट आयत गरिएको गुड सस्तो हुने भएकाले यहाँको गुडले लागत मूल्य समेत नपाउने व्यवसायीको भनाइ छ । २०६८ मा यही कारणले ठूलो घाटा लागेपछि आधा दर्जन उद्योगहरू बन्द भएको व्यवसाय शाह बताउँछन् । त्यतिबेला धेरै उद्योग बन्द भए, मैले पनि ठूलो घाटा लागेर एक बिघा जमिन नै बिक्री गरें, शाहले भने, अहिले थोरै उखु पेल्ने त्यसैबाट जेनतेन उद्योग चलाउने भन्ने छ । पछिल्लो समय भारतबाट आयात हुगे गुडको तुलनामा यहाँ उत्पादन हुने गुडको गुणस्तर राम्रो भएकाले सहजै बजार पाउने गरेको उनले जनाए ।"
चौथो पटक म्याद थप्दा पनि बनिसकेन संसद् भवन,"सुरु सम्झौताअनुसार तीन वर्षको समय दिइएको थियो । तर डेढ वर्षसम्म ४० प्रतिशतसम्म मात्र साइट उपलब्ध गराइयो, जसले गर्दा पूर्ण क्षमतामा काम गर्न पाएनौं, उनले भने, फेरि कोभिड१९ ले गर्दा पनि नियमित रूपमा काम गर्न कठिन भयो । सरकारी निकायबाट गर्नुपर्ने निर्णय समयमै नगरिदिँदा पनि निर्माणमा ढिलाइ भएको उनको गुनासो छ ।पूर्वप्रधानमन्त्री पुष्पकमल दाहालले निर्माणाधीन संसद् भवनको भ्रमण गर्दा समस्या आउनासाथ तीन दिनभित्र समाधान गरिसक्ने भन्दै सचिवस्तरीय निर्णय गराएका थिए तर त्यसको कार्यान्वयन पनि नभएको सुवेदीको भनाइ छ । अहिले पनि सरकारी निकायबाट निर्णय गर्नमा ढिलाइ भइरहेको छ, उनले भने, फिनिसिङको काम भइरहेको छ, त्यसको सामान भारतबाट आउँछ, यसको खरिद प्रक्रियामा ठेक्का लगाउने निकायबाट ढिला हुने गरेको छ, जसको प्रभाव समग्र आयोजनामा परेको छ । नगद प्रवाह र कामदारको पनि समस्या बल्झिरहेको उनले जनाए । संसद्को आफ्नै छुट्टै भवन छैन । नयाँ बानेश्वरस्थित अन्तर्राष्ट्रिय सम्मेलन केन्द्रको भवन भाडामा लिएर प्रतिनिधिसभा र राष्ट्रिय सभा चलाइएको छ । सरकारले दुवै सदन चलाउन भाडामा लिएको भवनको मात्र वार्षिक १५ करोड रुपैयाँ अन्तर्राष्ट्रिय सम्मेलन केन्द्र विकास समितिलाई तिरिरहेको छ । छिटो संसद् भवन निर्माण सकिए उक्त आर्थिक भार सरकारले बेहोर्नॅपर्ने छैन ।२०८४ सालको प्रतिनिधिसभा निर्वाचनपछिको पहिलो संसद् बैठक नयाँ भवनमा बस्ने सरकारी निकायले सुनाए पनि कामको गति सुस्त रहँदा उक्त समयभित्र सबै काम सम्पन्न हुनेमा आशंका छ । निर्माण व्यवसायीकै कारण निर्माणमा ढिलाइ भइरहेको परामर्शदाता कम्पनी ईडब्लूईएसडीआईएनआईसीओएनइंगर जेभीका टिम लिडर बुद्धिसागर थापाले बताए । सरकारी निकायबाट गर्नुपर्ने सहयोग भइरहेको छ । तर, निर्माण व्यवसायीले कामको गति बढाइरहेकै छैनन् । यो ठेक्का लिने निकायले पनि महसुस गरेको कुरा हो, उनले भने, निर्माणस्थलमा कामदार पर्याप्त छैनन् । छिटो काम सक्न ताकेता गरिरहेका छौं, निर्माण व्यवसायीलाई चिठी लेखेर पनि पठाएका छौं । निर्माण र इन्टेरियरको ठेक्का एकैचोटि नहुँदा पनि सबै काम नभएको आयोजना कार्यालयको दाबी छ ।२ अर्ब ३४ करोड ५४ लाख रुपैयाँमा केसीश्यामसुन्दरबानियाँ जेभीले इन्टेरियरको ठेक्का लिएको हो । यसको काम २०८१ असारभित्र सक्ने गरी २०८० असारमा ठेक्का सम्झौता भएको हो । तर तोकिएको समयभित्र काम नसकिएपछि यसको म्याद आगामी चैत १६ सम्म थपिएको छ । यसको अहिलेसम्मको प्रगति २५ प्रतिशत मात्र छ । भारतबाट सामान ल्याएर काम गर्नुपर्ने भएकाले उक्त समयभित्र पनि काम सकिने अवस्था छैन । भवन निर्माणबाहेक इन्टेरियरको ठेक्का छुट्टै भएको विशेष भवन निर्माण आयोजनाका सूचना अधिकारी एवं सिनियर डिभिजनल इन्जिनियर रञ्जनकुमार दासले बताए ।केही भवनमा भारतबाट सामान ल्याएर जडान गर्न मात्र बाँकी छ, दासले भने, सामान जडान गरेपछि कतिपय काम सकिन्छन् । तुलनात्मक रूपमा कामदार पनि निर्माणस्थलमा कमै देखिएको उनले सुनाए । क्षेत्रफल ठूलो भएको र फिनिसिङको धेरै काम बाँकी रहेको दासले जनाए । २०८१ चैत १८ सम्म सक्ने गरी नै काम भइरहेको छ, उनले भने ।"
उपमहानगरप्रति आशावादी धनगढीका जनता,"शिक्षा, स्वास्थ्य, सरसफाइ, सडक विस्तार, हरियाली प्रवर्द्धन, सडक बत्तीजस्ता क्षेत्रमा धनगढी उपमहानगरपालिकाले गरेका कामको स्थानीय बासिन्दाले प्रशंसा गरेका छन् । भित्री सडक निर्माण, बजार अनुगमन, रोजगारी सिर्जना जस्ता जनसरोकारका विषयमा पनि उपमहानगरको ध्यान जानुपर्ने उनीहरूले जनाएका छन् । कान्तिपुर टेलिभिजनको महानगर महाबहस कार्यक्रममा कैलाली उद्योग वाणिज्य संघका वरिष्ठ उपाध्यक्ष पुष्कर ओझाले करको दरभन्दा दायरा बढाउन उपमहानगरलाई आग्रह गरे । युवालाई स्वरोजगार बनाउने योजनास्वरूप थालिएको रोजगार मेला को उनले प्रशंसा गरे । प्रत्येक वडामा वार्षिक कम्तीमा ५ युवालाई स्वरोजगार हुने गरी कार्यक्रम ल्याउन उनले सुझाव दिए । धनगढी३, बोराडाँडीस्थित त्रिभुवन माविका प्रधानाध्यापक सीताराम अवस्थीले सामुदायिक विद्यालयप्रति समुदाय र अभिभावकको दृष्टिकोण परिवर्तन गराउन महानगरले पहल गर्नुपर्ने औंल्याए । संस्कृतिविद् तथा साहित्यकार पदमराज जोशीले धनगढीको विकास मोडेल राम्रो भएको उल्लेख गर्दै यसलाई निरन्तरता दिनुपर्ने बताए । धनगढी३ की निता चन्द शाहीले मुख्य सडक झकिझकाउ भए पनि भित्री सडक बन्न नसकेको गुनासो गरिन् । उनले बजार अनुगमनलाई प्रभावकारी बनाउनुपर्नेमा जोड दिइन् । थारू समुदायका अगुवा माधव चौधरीले फोहोर व्यवस्थापनका नाममा घरको कोठाअनुसार शुल्क लिने काम गलत भएको तर्क गर्दै त्यसलाई सच्याउनु आग्रह गरे । धनगढी लेडी जेसिजकी अध्यक्ष संगीता न्यौपानेले सेती प्रादेशिक अस्पतालमा विगत र अहिलेमा कुनै सुधार नभएको भन्दै उपमहानगरलाई ध्यानाकर्षण गराइन् । स्थानीय नेत्रा सिवाकोटीले सडकमा ट्राफिक लाइट जडान नहुँदा सर्वसाधारणलाई समस्या भएको बताइन् । उपमहानगरभित्र लागूऔषध दुर्व्यसनीमा परेका युवाको संख्या बढ्दै गएको भन्दै केही सहभागीले चिन्ता व्यक्त गरे ।सुदूरपश्चिम यातायात व्यवसायी समितिका प्रमुख देवीलाल जोशीले ग्रामीण भेगमा सञ्चालन गर्न भनी सुरु गरिएको नगर बससेवा धनगढीअत्तरियामा मात्र केन्द्रित भएको बताए । महिला अधिकारकर्मी माया निहार अन्सारीले धनगढीमा बसोबास गरिरहेका मुस्लिम सुदायका बालबालिकाको जन्मदर्ता उपमहानगरले नगरिदिँदा बालबालिका शिक्षाबाट वञ्चित भइरहेको समस्या सुनाइन् । अस्वस्थताका कारण उपमहानगर प्रमुख गोपाल हमाल कार्यक्रममा उपस्थित हुन नसकेपछि उपप्रमुख कन्दकलाकुमारी रानाले नगरवासीका चासो र चिन्ताका विषयमा बोलेकी थिइन् । धनगढीमा प्रमुख, उपप्रमुख र वडाध्यक्षले एकजुट भएर भौतिक पूर्वाधार र सरसफाइका क्षेत्रमा नमुना काम गरेको बताइन् । छाडा गाईबस्तु व्यवस्थापन गर्न गौशाला निर्माण, उज्यालो धनगढी अभियानलाई प्राथमिकतामा राखेर काम गरिएको उनको भनाइ थियो । सबै वडामा प्रत्येक महिना वडा विशेषज्ञ क्लिनिक, खोजी खोजी अपांगता सहायता सामग्री वितरण जस्ता कार्यक्रम चलाइएको पनि उपप्रमुख रानाले जानकारी दिइन् । धनगढी उपमहानगरले शिक्षामा विशेष लगानी गरेर सामुदायिक विद्यालयको गुणस्तरमाथि उठाउन पहल गरिरहेको पनि उपप्रमुख रानाले बताइन् । विद्यालयको पूर्वाधारमा सुधार ल्याएका छौं, अभिभावकसँग नियमित बैठक भइरहेको छ र शिक्षकलाई तालिम दिइरहेका छौं, उनले भनिन्, आमा बचाउ कार्यक्रमअन्तर्गत हरेक आमालाई अस्पताल ल्याउने, लैजाने काम गरिएको छ । सर्प दंश, आगलागी बाढी जस्ता विपत्मा उद्धारका लागि तत्काल नगर प्रहरी पुग्ने व्यवस्था गरेका छौं । कार्यपालिका सदस्य अनिल भोजनियाले स्वतन्त्र निर्वाचित नगर प्रमुख हमालसहित विभिन्न दलबाट आएका जनप्रतिनिधिले राम्रो समन्वयका साथ काम गरिरहेको बताए । उद्यमशीलताको विकास गर्न उत्पादनतिर जोड दिने योजना बनाउनुपर्ने उनको धारणा थियो । धनगढी३ का वडाध्यक्ष राजबहादुर ऐरले भएको स्रोतसाधनबाट अधिकतम काम गर्न खोजे पनि बजेट अभावकै कारण जनअपेक्षाअनुसार नतिजा दिन नसकेको बताए ।"
डा ओम फाउन्डेसनले विद्यार्थीलाई छात्रवृत्ति दिने,"डा ओम फाउन्डेसनले गरिब तथा जेहेनदार विद्यार्थीलाई छात्रवृत्ति प्रदान गर्ने भएको छ । छात्रवृत्तिका लागि कक्षा ६ देखि ९ सम्मका विद्यार्थीले माघ १७ देखि फागुन ५ सम्म आवेदन दिनुपर्नेछ । वरिष्ट मुटुरोग विशेषज्ञ तथा लेखक डा ओममूर्ति अनिलका अनुसार विद्यार्थी स्वयं वा विद्यार्थीका लागि विद्यालय र अभिभावकले आवेदन दिन सक्नेछन् । आवेदनमा विद्यार्थीको अघिल्लो कक्षाको ग्रेडसिट, चालू शैक्षिक सत्रका दुई त्रैमासिकको ग्रेडसिट, परिचयपत्र, अन्य कुनै प्रकारको छात्रवृत्ति प्राप्त नगरेको प्रमाण र विद्यार्थीको शैक्षिकस्तरसम्बन्धी विद्यालयको सिफारिस समावेश गर्नुपर्नेछ । पढ्न चाहेका तर आर्थिक स्थिति कमजोर भएकालाई फाउन्डेसनका तर्फबाट सहयोग रहने छ, उनले भने ।डा ओममूर्ति अनिलद्वारा लिखित पुस्तक जीवन्त सम्बन्ध को बिक्रीबाट प्राप्त रकमले उक्त छात्रवृत्ति प्रदान गर्न लागिएको हो । जीवन्त सम्बन्ध पुस्तकको बिक्रीबाट प्राप्त हुने सम्पूर्ण रकम फाउन्डेसनबाट खर्च गरिने उनले जानकारी दिए । स्वास्थ्य, शिक्षा र सामाजिक रूपान्तरणका क्षेत्रमा काम गर्ने उद्देश्यले स्थापित डा ओम फाउन्डेसनले विभिन्न स्थानमा सातवटा निःशुल्क मुटु स्वास्थ्य शिविर सञ्चालन गरी १६ सय जनाभन्दा बढीको स्वास्थ्य जाँच गरिसकेको छ । ती शिविरमा ईको, ईसीजी, सुगर, प्रेसरलगायत जाँच गर्नुका साथै आवश्यक औषधिसमेत निःशुल्क प्रदान गरिएको फाउन्डेसनले जनाएको छ । विपन्न तथा सीमान्तकृत समुदायका ३ सय ५० घरपरिवारलाई कम्बल (ब्ल्यांकेट) समेत वितरण गरिएको बुधबार आयोजित पत्रकार सम्मेलनमा फाउन्डेसनले जानकारी दिएको छ । स्वदेश र विदेशमा बसोबास गर्ने नेपालीका निम्ति निःशुल्क टेलिमेडिसिन सेवा पनि फाउन्डेसनले प्रदान गर्दै आएको छ । प्रशिक्षार्थी"
क्रान्तिकारीको अध्यक्षमा सापकोटा,"काठमाडौं (कास) अखिल क्रान्तिकारीको अध्यक्षमा विजयप्रकाश सापकोटा विजयी भएका छन् । उनी ६ सय ८६ मत ल्याई विजयी भएका हुन् । उनका निकटतम प्रतिद्वन्दी हेमन्त राईलाई ६ सत १५ मत खसेको थियो । अर्का उम्मेदवार उपदेशकुमार यादवले ३ सय १० र सुदिन पौडेलले १ सय ९२ मत ल्याएका छन् । नवनिर्वाचित अध्यक्ष सापकोटा संस्थापन पक्षका हुन् । महासचिवमा रोशन थापा मगर विजयी भएका छन् । उनका प्रतिस्पर्धी सञ्जयकुमार महतो थिए । उपाध्यक्षहरूमा अटल आचार्य, मदन भट्टराई, दीपा जैसी, विराज थापा, ममता अधिकारी, अभिमन्यु यादव, कृष्ण सुनार, सन्दीप पुन र उमेश कँडेल विजयी भएका छन् । कोषाध्यक्षमा फूलमाया राना मगर विजयी भएकी छन् । महासचिव र कोषाध्यक्षमा निर्वाचित उम्मेदवार पार्टी उपमहासचिव जनार्दन शर्मा पक्षका हुन् ।उपमहासचिवमा विपिन पोखरेल, गजेन्द्र यादव, निर्मला गौतम, भगवान बाँस्तोला, रेशम अधिकारी, प्रकाश अधिकारी, रामचन्द्र भट्ट, निरोज श्रेष्ठ र जटिल कार्की विजयी भएका छन् । सचिवहरूमा प्रेम जैसी, वीरेन्द्र जीसी, शिशिर बस्याल, सम्झना राई, तिर्सना आले मगर, समकृति पुन, आर्टिस्ट मोक्तान, आशा उपरकोटी, अमर मण्डल, जितेन्द्र भण्डारी र युन्छोहाङ मावो विजयी भएका छन् । अखिल क्रान्तिकारीको नेतृत्व चयनका लागि शनिबार मतदान भएको थियो । अखिल क्रान्तिकारीले ३२ वर्षे उमेर हद लगाएर यस पटक नेतृत्व छानेको हो ।"
