शीर्षक,विवरण
संसद् धकेलेर दल फुटाउने अध्यादेश ल्याउन खोज्दै सरकार,"(काठमाडौं) संघीय संसद्मा २० विधेयक अलपत्र परे पनि सरकारले संसद् बैठक बोलाउन आलटाल गरिरहेको छ । संसद् अधिवेशन धकेलेर दल विभाजन सहज पार्ने अध्यादेश ल्याउन सत्तारूढ दुई दलले तयारी गरेका छन् ।प्रधानमन्त्री केपी शर्मा ओली राजनीतिक दल विभाजनसम्बन्धी अध्यादेश ल्याउने तयारीमा जुटेकाले संघीय संसद्को हिउँदे अधिवेशन आह्वान गरिएको छैन । सरकारले अध्यादेश ल्याउन खोजेर संसद् अधिवेशनको मिति नै प्रभावित पारेको भन्दै विपक्षी दलहरूले विरोध जनाउन थालिसकेका छन् ।दुई अधिवेशनबीचमा ६ महिनाभन्दा बढी समयको अन्तर हुन नहुने संवैधानिक व्यवस्था भए पनि यसअघि तीन महिनाभित्रमै हिउँदे अधिवेशन बोलाउने अभ्यास थियो । यस पटक बर्खे अधिवेशन सकिएको साढे तीन महिना बितिसकेको छ । बजेट ल्याउनुपर्ने भएकाले बर्खे अधिवेशन भने हिउँदे अधिवेशन सकिएको एकडेढ महिनाभित्रै बस्ने गरेको छ । अधिवेशन बोलाउन भइरहेको ढिलाइप्रति सभामुख देवराज घिमिरेले समेत सार्वजनिक मञ्चबाटै असन्तुष्टि जनाउन थालेका छन् । उनले केही दिनअघि मात्रै सरकार संसद् छल्दै तर्केर हिँडेको टिप्पणी गरेका थिए । एउटा गम्भीरताका साथ महसुस गरेको कुरा के हो भने संसद् सरकार जन्माउने आमा हुन्, जननी हुन् । तर सरकार आमाबाट टाढा हुने, बाइकट गरेर जाने बाटो खोज्ने, तर्सिने अथवा तर्किने आदि जे गरेर हिँडिरहेको छ, यो बेठिक छ, संघीय संसद् सचिवालयले गत साता आयोजना गरेको कार्यक्रममा उनले भनेका थिए । पुस अन्तिम वा माघ पहिलो साताभित्र अधिवेशन बोलाउने मनस्थितिमा सरकार रहेको एक मन्त्रीले बताए । दल विभाजनसम्बन्धी अध्यादेशमा दलहरू टुंगोमा पुग्न बाँकी रहेकाले अधिवेशन बोलाउन ढिलाइ भएको उनको भनाइ छ । अधिवेशन बोलाउनुअघि नै राजनीतिक दल विभाजनसम्बन्धी अध्यादेश ल्याउने कि नल्याउने भन्नेमा बालुवाटारमा छलफल चलिरहेको छ । त्यसको टुंगो लागेपछि अधिवेशनको मिति पनि निश्चित हुन्छ, उनले भने । प्रधानमन्त्री ओलीले कात्तिक पहिलो साता नै राजनीतिक दलसम्बन्धी अध्यादेश ल्याउन खोजेका थिए । तर सत्ता सहयात्री कांग्रेस नमानेका कारण रोकिएको थियो । प्रधानमन्त्रीले फेरि अध्यादेश ल्याउन चाहेपछि अब रोक्न सकिने अवस्था नरहेको कांग्रेसका एक पदाधिकारीले बताए । अध्यादेशबाटै जाने कि संसद्बाट ऐन संशोधन गरेर जाने भन्ने छलफल चलिरहेको छ, उनले भने । एकीकृत समाजवादीका आधा दर्जन सांसद एमाले प्रवेश गर्न खोजिरहेकाले पनि प्रधानमन्त्री ओली दल विभाजनसम्बन्धी अध्यादेश ल्याउन चाहिरहेको नेताहरू बताउँछन् । राजनीतिक दलसम्बन्धी ऐन २०७३ को दफा ३३ (३) मा कुनै दलको केन्द्रीय समिति र संघीय संसद्को संसदीय दलका कम्तीमा ४० प्रतिशत सदस्यले बनाएको छुट्टै नयाँ दल निर्वाचन आयोगबाट मान्यता पाएको मितिबाट पाँच वर्षसम्म विभाजन हुन नसक्ने व्यवस्था छ । एकीकृत समाजवादीमा एमाले जान खोज्ने सांसद ४० प्रतिशतभन्दा बढी रहेकाले संसदीय दल र केन्द्रीय कमिटीमा ४० प्रतिशत भन्नेमा र को ठाउँमा वा मात्रै राख्ने र पाँच वर्षभित्र पार्टी विभाजन हुन नसक्ने व्यवस्थालाई संशोधन गरेर संसद्मा विधेयक लैजान सकिने तर्क कांग्रेस नेताहरूले गरिरहेका छन् । जे गर्ने हो, संसदीय प्रक्रियाबाटै जानुपर्छ । चाहिएको बेला अध्यादेश ल्याउने, अध्यादेश खारेज गरेर ऐन निष्क्रिय बनाइराख्ने काम लोकतान्त्रिक अभ्यास हुन सक्दैन, कांग्रेसका अर्का एक नेताले भने । पहिले ल्याइएको अध्यादेश खारेज भएपछि ऐन जगाउन प्रतिस्थापन विधेयक पारित नगरिएकाले राजनीतिक दलसम्बन्धी ऐन निष्क्रिय छ । तत्कालीन शेरबहादुर देउवा नेतृत्वको सरकारले संसदीय दल र केन्द्रीय समितिमध्ये कुनै एकमा २० प्रतिशत भए पार्टी विभाजन गर्न सक्ने गरी अध्यादेश ल्याएको थियो । अध्यादेश संसद्मा पेस नभएपछि तत्कालीन राष्ट्रपति विद्यादेवी भण्डारीले २०७८ असोज ११ मा खारेज गरेकी थिइन् । अध्यादेशलाई राष्ट्रपतिले जुनसुकै बेला खारेज गर्न सक्ने संवैधानिक प्रबन्ध छ । अध्यादेश खारेजपछि ऐनमा साविककै व्यवस्था राख्न पुष्पकमल दाहाल नेतृत्वको सरकारले २०८० माघ १८ मा संसद्मा विधेयक दर्ता गरेको थियो तर त्यो विधेयक अघि बढाइएको छैन । ऐन निष्क्रिय रहेकै अवस्थामा नियमावलीको टेको लिएर केही समयअघि उपेन्द्र यादव नेतृत्वको जसपा नेपाल विभाजित भई अशोक राईको नेतृत्वमा जनता समाजवादी पार्टी दर्ता गरिएको थियो । ऐन नै निष्क्रिय रहेको अवस्थामा नियमावलीको सहारा लिएर पार्टी विभाजन गर्नु गैरकानुनी हुने भन्दै सर्वोच्च अदालतमा परेको रिट विचाराधीन छ । माओवादीका प्रमुख सचेतक हितराज पाण्डेले संसद् अधिवेशन बोलाएर विधेयक ल्याउने बेला सरकार अध्यादेशमार्फत मुलुक सञ्चालन गर्नतिर लागेको टिप्पणी गरेको बताए । सरकार सदनको अधिवेशन बोलाउनुभन्दा अध्यादेश ल्याउनतिर लाग्नु गलत भयो, उनले भने, अधिवेशन बोलाएर विधेयक ल्याएको भए हुन्थ्यो । संसद्प्रति सरकारले खेलबाड गरिरहेको छ । संसद्मा सरकारको आलोचना हुने डरले अधिवेशन बोलाउन ढिलाइ गरिरहेको उनको भनाइ छ ।रास्वपाकी सांसद सोविता गौतमले संसद् अधिवेशन नबोलाएर सरकारले जनताको आवाज सुन्न नचाहेको प्रतिक्रिया दिइन् । मुलुकको पछिल्लो राजनीतिक परिदृश्य त्यति राम्रो छैन, व्यक्तिकेन्द्रित मुद्दामा सरकार लागेको छ । जनताका समस्या समाधान र कानुन निर्माणमा लाग्नुपर्नेमा सरकारले लामो समय संसद् बन्द गरेर जनताको आवाज थुनिरहेको छ, उनले भनिन्, अधिवेशन बोलाउने बेला अध्यादेशमार्फत कानुन ल्याएर सरकारले संसद्को अवमूल्यन गरेको छ, सरकारले अध्यादेशमार्फत देश चलाउन खोजेको छ । एमालेका मुख्य सचेतक महेश बर्तौलाले भने सरकार अधिवेशन बोलाउने तयारीमै रहेको दाबी गरे । पुसको अन्तिम साता बस्ने गरी सरकारले अधिवेशन बोलाउने तयारी गरिरहेको उनको भनाइ छ । अहिले सरकारलाई संसद् चाहिएको छ । विधेयकहरू पारित गर्नुपर्नेछ । विधेयकहरू वर्षौंदेखि संसद्मा रोकिएकाले अहिले द्रुत गतिमा काम भइरहेको छ, बर्तौलाले भने, सरकार संसद्बाट तर्किएर हिँडेको छैन । बरु, संसद्बाट हुनुपर्ने काम भएका छैनन् । बर्तौलाले आसन्न अधिवेशनबाट प्रहरी, नागरिक उड्डयन प्राधिकरण, निजामती, विद्यालय शिक्षालगायत संविधान कार्यान्वयनसँग सम्बन्धित विधेयक पारित गर्ने सरकारको तयारी रहेको जानकारी दिए । प्रतिपक्षी दलहरूले संसद्मा सरकारको आलोचना गर्न मात्र छिटो अधिवेशन खोजिरहेको उनको भनाइ छ । भाषण गर्न, सरकारको आलोचना गर्न, टिकाटिप्पणी गर्न पाइएन भनेर संसद्को अधिवेशन माग हुनु सही होइन, बर्तौलाले भने । कम्तीमा २५ विधेयक पारित गर्ने तयारी प्रधानमन्त्री ओली र कांग्रेस सभापति शेरबहादुर देउवासहितको उपस्थितिमा बसेको राजनीतिक संयन्त्रको बैठकले संसद्मा विचाराधीन विधेयकलाई फास्ट ट्र्याक बाट अघि बढाउन संयन्त्र बनाएको थियो । संयन्त्रमा दुई दलका दुवै सदनका प्रमुख सचेतक र सचेतकसहित पार्टी प्रतिनिधिका रूपमा एमालेबाट सचिव योगेश भट्टराई र कांग्रेसबाट सहमहामन्त्री जीवन परियार छन् । विधेयकमा रहेका असहमतिमा दुई दलबीच साझा धारणा बनाउन समन्वयकारी भूमिका निर्वाह गर्ने जिम्मेवारी भट्टराई र परियारलाई दिइएको छ । कांग्रेस सहमहामन्त्री परियारले प्रतिनिधिसभामा रहेका १५ र राष्ट्रिय सभामा रहेका ४ गरी १९ वटै विधेयकमा साझा धारणा बनाएर जाने तयारी भइरहेको बताए । दुई दलले बुधबार समितिमा रहेका सांसदसँग विधेयकको स्थितिबारे आन्तरिक छलफल गरेका छन् । बिहीबार दुई दलको संयुक्त बैठक बसेर जटिल प्रकृतिका विधेयकमाथि छलफल अघि बढाउने योजना छ, सहमहामन्त्री परियारले भने । कांग्रेसका प्रमुख सचेतक श्याम घिमिरेले संसदीय समितिहरूमा रहेका २० र गृहमन्त्रीबाट प्रतिबद्धता भएकासहित कम्तीमा २५ विधेयक हिउँदे अधिवेशनबाट पारित गर्ने योजनामा सरकार रहेको जानकारी दिए । विधेयकमा दुई दलबीच साझा धारणा बनाएर अघि बढ्ने कुराकानी भइरहेको छ । योपल्ट सरकारको तयारी ३० वटाजति विधेयक लैजानुपर्छ भन्ने छ । तर कम्तीमा २५ वटा विधेयक जाने अवस्था बन्दै छ, उनले भने । संसद् सचिवालयका प्रवक्ता एकराम गिरीले प्रतिनिधिसभामा विचाराधीन विधेयकमाथि पछिल्लो समय गहन छलफल जारी रहेको बताए । समितिहरूले विधेयकमाथिको छलफललाई गति दिएका छन् । अर्थ समितिबाट सुरक्षित कारोबारसँग सम्बन्धित विधेयक पारित भएको चिठी आएको छ र बाँकी रहेका कतिपय विधेयक पनि समितिबाट टुंगो लाग्ने क्रममा छन्, उनले भने । अलपत्र २० विधेयक  अख्तियार दुरुपयोग अनुसन्धान आयोग, तेस्रो संशोधन  भ्रष्टाचार निवारण, पहिलो संशोधन  निर्माणमुखी सामग्री व्यवस्थापन तथा नियमन  संघीय निजामती सेवाको गठन, सञ्चालन र सेवाका सर्तसम्बन्धी  सहिद दशरथ चन्द स्वास्थ्य विज्ञान विश्वविद्यालय  विद्यालय शिक्षा  आर्थिक कार्यविधि तथा वित्तीय उत्तरदायित्व, पहिलो संशोधन  धितोपत्रसम्बन्धी, पहिलो संशोधन  सुरक्षित कारोबार, पहिलो संशोधन  बैंक तथा वित्तीय संस्थासम्बन्धी  भन्सार  जलस्रोत  विद्युत्  केही नेपाल ऐनलाई संशोधन  विद्युतीय व्यापार  तिलगंगा नेत्र विश्वविद्यालय  नेपाल कानुन व्यवसायी परिषद्, दोस्रो संशोधन  नवीकरणीय ऊर्जा तथा ऊर्जा दक्षतासम्बन्धी  मिडिया काउन्सिल  पानीजहाज सञ्चालन तथा व्यवस्थापन"
"युक्रेनमा ओमबहादुर ढले, १५ वर्षीया छोरी परदेश लागिन्","(काठमाडौं)आमाको मुख हेर्ने दिन अर्थात् २६ वैशाख २०८१, बुधबार साँझ रुसबाट शंकर खड्काले कटारी, उदयपुरकी इन्दु मगरलाई फोनमा भने, भाउजू, दाइ लडाइँमा बित्नुभयो । हामीसँगै फ्रन्टलाइनमा जानुभएको थियो ।३९ वर्षीय श्रीमान् ओमबहादुरसँग ११ दिनअघि उनको सम्पर्क भएको थियो । ओमबहादुरले लडाइँमा जाने बेला इन्दुलाई फोनमा भनेका थिए, म ७ दिनका लागि लडाइँमा जाँदै छु, फर्केपछि सम्पर्क गर्नेछु ।आठौं दिन बित्दा पनि फोन नआएपछि इन्दुले श्रीमान्को खबर बुझ्न शंकरलाई भ्वाइस म्यासेज छाडेकी थिइन् । त्यसको तीन दिनपछि खड्काले फोनमा दुःखद खबर सुनाए । मैदानमा हामीसँगै हिँडेका थियौं, दाइ अचानक ढल्नुभयो, उहाँको शव ल्याउने सम्भावना छैन, तपाईंहरूले धर्मकर्मअनुसार काजकिरिया गर्नुहोला, शंकरले रुसबाट इन्दुलाई भने । त्यही खबर इन्दुका जेठाजु र देवरलाई पनि सुनाए । शव नदेखे पनि सूचनाका भरमा इन्दुका आफन्तले काजकिरिया गरे । रुसी सेनामा भर्ती भएका ओमबहादुर युक्रेनविरुद्धको युद्धको अग्रमोर्चा (फ्रन्टलाइन) मा गएको यो दोस्रो पटक थियो । त्यसअघि पहिलो पटक जाँदा १५ दिनका लागि खटिएका थिए । त्यतिबेला तीन दिनमै रेस्ट क्याम्पमा सकशुल फर्किएका थिए । पहिलो पटक जाँदा ओमबहादुरका ४ नेपाली साथीको युद्धमोर्चामै ज्यान गएको थियो । सँगै चार जना नेपाली र एक जना रसियन मारिए, म बल्लतल्ल बाँचेर आएँ, त्यतिबेला ओमले इन्दुलाई फोनमा यसो पनि भनेका थिए, अब म यहाँ बस्न सक्तिनँ । मलाई निकाल । यहाँबाट भागेर आउनुपर्छ । पैसा लाग्छ । ऋण खोज ।नेपाली सेनामा १४ वर्ष बिताएर बीचमै जागिर छाडेर घरमै बसिरहेका थिए, ओमबहादुर । रुस जाने भनेपछि इन्दुले ऋण खोजेकी थिइन् । ओमबहादुरलाई रुस पठाउँदा परिवारमाथि ९ लाख रुपैयाँको ऋणभार थपिएको थियो । इन्दुले त्यसअघि पनि श्रीमान्लाई वैदेशिक रोजगारीमा पठाउन भन्दै ६ लाख रुपैयाँ ऋण लिएकी थिइन् । तर, दलालले खाइदिए । ओमबहादुर विदेश जान पाएनन्, परिवारमाथि ऋणको भार मात्र बढ्यो । रुसमा कमाइ राम्रो हुन्छ भन्ने सुनेपछि इन्दुले श्रीमान्का लागि पहिलेको ऋण हुँदाहुँदै पनि थप ९ लाख ऋण खोजिन् । र, ओमबहादुर दलाललाई पैसा बुझाएर ०८० कात्तिक ४ मा रुसतर्फ उडे । दलालले रुसी सेनामा सरसफाइको काम गर्नुपर्छ भनेका थिए । तर, गएदेखि नै उनलाई रकेटलगायतका हतियार चलाउन लगाइयो । श्रीमान्को कमाइ पर्खेर बसेकी इन्दुले श्रीमान्को जीवन रक्षाका लागि थप ऋण खोज्नुपर्ने अवस्था आइलाग्यो । हामीसँग पुरानो ऋण बाँकी नै थियो । उहाँलाई निकाल्न थप ऋण खोजियो । युद्ध मैदानको जंगलबाट उद्धार गर्न कसलाई कसरी पैसा पठाउने भन्ने मेसो नै पाइरहेका थिएनौं, उनले भनिन्, अलमलमा परिरहेका बेला रुसबाट उहाँले जंगलबाट निस्कने चान्स छैन, कसैलाई पनि पैसा नपठाऊ भन्नुभयो । ओमबहादुरको समूहमा रहेका ५ जना नेपाली ज्यान जोगाउन क्याम्पबाट भागेकाहरू बीच बाटोबाटै पक्राउ परेका थिए । त्यसपछि ओमबहादुरहरू थप निगरानीमा परेका थिए । उनीहरूसँग भएका हतियार कमान्डरले खोसेर राखेका थिए । त्यसको केही दिनपछि उनीहरूलाई जंगलमा बंकर खन्ने र ड्रोनको निगरानीमा राखिएको थियो । जंगलमा हामी थोरै बस्छौं । जमिनमुनि गहिरो बंकर खन्नुपर्छ । हामी यसमै बस्छौं । ड्रोनबाट जोगिनुपर्छ, उनले भने, फ्रन्टलाइनमा भए पनि युद्ध नै लड्न भने जानु पर्दैन । पहिलाभन्दा यो अलि बढी सुरक्षित देखिन्छ ।त्यसरी नै बसेको ५ महिनापछि ओमबहादुरले ५ लाख रुपैयाँ पठाए । गत फागुनमा छोरो एक वर्ष पुगेको थियो । छोराको जन्मदिन मनाउन थप पैसा पनि पठाइदिए । जंगलको बंकरमा ड्युटी हुँदासमेत इन्दु र ओमबहादुरबीच हरेक दिनजसो सम्पर्क भइरहन्थ्यो । वैशाख दोस्रो साता दोस्रो पटक फ्रन्टलाइन मा गएका ओमबहादुर त्यसपछि भने फर्केर आएनन् । उनीहरूबीच सधैंका लागि सम्पर्क टुट्यो । मसँग काजकिरिया गर्ने पैसा पनि भएन, आमाजूहरूले हालिदिनुभयो । हाम्रो आर्थिक अवस्थाबारे उहाँका साथीहरूलाई पनि थाहा रहेछ, उहाँहरूले रुसबाट पनि केही सहयोग पठाइदिनुभयो, इन्दुले भनिन्, अब के गर्ने ? कसो गर्ने थाहा थिएन । काठमाडौंमा रुसी सेनाको परिवारलाई सहजीकरण गर्दै आउनुभएकी कृतु भण्डारीलाई भेट्न गएँ । त्यसपछि आफूसँग भएको कागजात राखेर कन्सुलर विभागमा बेपत्ता श्रीमान्को अवस्था पत्ता लगाइदिन भन्दै निवेदन दिए । शव नदेखेसम्म मान्छे जिउँदो नै छ कि भन्ने आस हुँदो रहेछ ।कमाउन गएका ओमबहादुरको मृत्युपछि यता उदयपुरमा इन्दुलाई चुलो बाल्नै धौधौ छ । आफूसँगै चार छोरी र सानो काखे छोराको दुई छाक टार्न नै कष्ट छ । ओमबहादुरले पैसा पठाइन्जेल चारै छोरी स्कुल गइरहेका थिए । १५ बर्षकी ठूली छोरी कक्षा ८, १३ वर्षकी छोरी कक्षा ७, ११ वर्षकी कान्छी छोरी कक्षा ५ मा पढ्दै थिए । घरखर्च धान्नै गाह्रो भएपछि ठूली छोरीलाई स्कुल छुटाएर कमाउनका लागि आफन्तको साथ लगाएर भारत पठाएकी छन् । ओमबहादुरको मृत्यु खबर आएपछि ऋण र ब्याज माग्दै साहूहरू घरमै धाउन थालेका छन् । साहुहरू सधैं ऋण र ब्याज माग्दै दैलो धाइरहेका छन् । तिर्न सक्ने अवस्था छैन, तनाबै तनाब छ । ठूली छोरीको पढाइलाई पनि निरन्तरता दिन सकिएन, उनले भनिन्, अहिले ठूली छोरी कमाउन भारत गएकी छन् । भारतमा घरको काम गर्न थालेकी छ । माइली छोरी नाम निकालेर गाईघाटमा फुटबल खेल्छिन् । कान्छीलाई बोर्डिङले पढाउन सहयोग गरेको छ । स्कुललाई रुसबाट क्षतिपूर्ति आएपछि पैसा तिर्छु भनेकी छु ।परराष्ट्र मन्त्रालयका अनुसार रुसी सेनामा भर्ती भएका ओमबहादुरसहित ४९ नेपालीको मृत्यु पुष्टि भएको छ । ५७ जनाको शव पहिचान गर्न डीएनए परीक्षण प्रक्रियामा छ । सम्पर्कविहीन ११८ जनाका परिवारले खोजीका लागि कन्सुलर विभागमा निवेदन दिएका छन् । रुसमा साढे दुईवर्षे कार्यकाल बिताएर फर्किएका पूर्वनेपाली राजदूत मिलनराज तुलाधर करारअनुसार रुसी सेनासरह नै नेपालीले पनि क्षतिपूर्ति पाउने बताउँछन् । रुसले क्षतिपूर्ति दिन्छु भनेर चिठी नै लेखेको छ, त्यो विषय करार पत्रमा लेखिएको छ । कतिपयले करारपत्रमा क्षतिपूर्ति पाउन इच्छाइएका हकदारको नामसमेत लेखेका छन्, कतिपयले लेखेका छैनन् । भएनभए पनि हकदारले दाबी गर्न पाउनेछन्, उनले भने, गत असारमै ६ जनाको हकमा पैसा लिन आउनु भनिसकेको थियो । पैसा लिई पठाउने बिषयमा केही प्राविधिक समस्या थपियो । यसैअनुसार बाँकीको पनि क्षतिपूर्ति दिने कुरा भएको थियो । नेपालले रुसलाई मृतकका हकदारले पाउने क्षतिपूर्ति दूतावासको खातामा जम्मा गरिदिन आग्रह गरेको छ । क्षतिपूर्ति रकम दूतावासको खातामा ल्याउने, त्यो रकम नेपाल पठाइदिने र सम्बन्धित जिल्लाबाट पीडित परिवारको बैंक खातामा हस्तान्तरण गर्ने योजना बनायौं, यसैअनुसार रकम पठाइदिन रुसलाई आग्रह गर्यौं, उनले भने, तर यसमा केही प्राविधिक समस्या देखापरेको छ, रुसबाट नेपाल पठाउन बैंकको स्विफ्ट सिस्टम चल्दैन । उनीहरूले रुवेलमा दिन्छन् । त्यो डलरमा साट्न मिल्छ । रुसमाथि अन्तर्राष्ट्रिय नाकाबन्दी भएकाले बैंकबाट पैसा पठाउन समस्या देखिएको हो ।पूर्वराजदूत तुलाधरले क्षतिपूर्ति प्रक्रिया सकेसम्म दूतावासमार्फत अगाडि बढाउनुपर्ने बताए । हकवाला स्वयं रुसमा गयो भने पनि पैसा दिन्छ । क्षतिपूर्ति पाउने समय अलि अगाडि पछाडि होला । तर क्षतिपूर्ति भने पाइन्छ । परिवार आफैं रुस गए पनि नगए पनि दूतावासको संलग्नता चाहिन्छ , सकेसम्म दूतावासमार्फत नै गर्नुपर्छ, उनले भने ।इन्दु भने रुसबाट क्षतिपूर्ति पाउनेनपाउनेमा ढुक्क छैनन् । वैशाखमै श्रीमान् ढलेको खबर पाएकी इन्दुले त्यसको आधिकारिक जानकारी गत पुसमा मात्र पाइन् । मान्छे मरेको आधिकारिक खबर आउन त ९ महिना लाग्यो, क्षतिपूर्ति कहिले पाउने हो ?, उनले भनिन्, हाम्रो त अबको साहरा नै क्षतिपूर्ति हो । जति छिटो आइदिए हामीलाई राहत हुन्थ्यो । क्षतिपूर्ति आइदिए भारत गएकी छोरीलाई घर ल्याउनु हुन्थ्यो । छोरीहरूको पढाइले निरन्तरता पाउँथ्यो । भर्खरै बामे सर्दै गरेको छोराको भविष्य पनि बन्थ्यो ।"
अन्डा एउटाकै २५ रुपैयाँ,"(काठमाडौं)अन्डाको मूल्यले नयाँ कीर्तिमानी बनाएको छ । अन्डामा मुलुक आत्मनिर्भर भएको घोषणा गरिए पनि व्यवसायीले गत मंसिर १५ यता सातैपिच्छे मूल्य बढाइरहेका छन् । मागअनुसार आपूर्ति नभएको बहानामा उनीहरूले मूल्यवृद्धि गरिरहेका हुन् । गत मंसिर १५ मा मिडियम अन्डाको प्रतिक्रेट मूल्य ४ सय ४० र ठूलो अन्डाको प्रतिक्रेट मूल्य ४ सय ५५ रुपैयाँ थियो । मंसिर २१ मा मूल्य बढेर मिडियम अन्डा प्रतिक्रेट ४ सय ५५ रुपैयाँ र ठूलो अन्डा प्रतिक्रेट ४ सय ७० रुपैयाँ पुगेको नेपाल लेयर्स कुखुरापालक संघले जनाएको छ । मंसिर २७ सम्म आइपुग्दा अन्डाको मूल्य फेरि बढ्यो । संघले मंसिर २८ देखि लागू हुने गरी मिडियम अन्डा प्रतिक्रेट ४ सय ७० र ठूलो अन्डा प्रतिक्रेट ४ सय ८५ रुपैयाँ पुर्यायो । मूल्य त्यतिमा मात्र सीमित बनेन, पुस ४ मा मूल्य फेरि बढ्यो र मिडियम अन्डाको मूल्य प्रतिक्रेट ४ सय ८५ रुपैयाँ र ठूलो अन्डाको ५ सय रुपैयाँ पुर्याइयो । संघले पुस १२ मा फेरि नयाँ मूल्य तोक्यो मिडियम अन्डाको प्रतिक्रेट ५ सय र ठूलो अन्डाको ५ सय १५ रुपैयाँ । यो मूल्य अहिलेसम्मकै उच्च हो । अन्डाको मूल्य उत्पादकदेखि बजारसम्म आइपुग्दा मनलाग्दी छ । धेरैजसो दाना पनि बिक्री गर्ने व्यवसायीले लेयर्स कुखुरापालन गरी अन्डा उत्पादन गर्छन् । उनीहरूले नै मूल्य तोक्छन्, एक व्यवसायीले भने । खुद्रा बजारमा पनि अन्डाको मूल्य मनपरी तोकिएको छ । संघले प्रतिगोटा अन्डाको मूल्य २२ रुपैयाँ ५० पैसा तोकेको छ । खुद्रा बजारमा भने २५ रुपैयाँसम्ममा बिक्री भइरहेको छ । अन्डा चितवन, दाङ, मकवानपुर, झापा, मोरङ, सुनसरीलगायत जिल्लामा बढी उत्पादन हुन्छ । तर, चितवनलाई आधार मानेर अन्डाको मूल्य निर्धारण गर्ने गरिएको छ । उत्पादकले मूल्य तय गरेपछि त्यसमा बक्स, क्रेट र ढुवानी भाडासमेत जोडेर वितरकले खुद्रालाई बिक्री गर्ने गरेको बताइन्छ । चितवनबाट लोड भई डिपोडिलरसम्म पुर्याउँदा भाडा, कार्टुन र क्रेटसहित प्रतिक्रेट थप २० रुपैयाँ थपिन्छ, एक व्यवसायीले भने, त्यसपछि खुद्रा पसलमा पुग्छ । खुद्रा पसलले पनि केही मुनाफा राखेर बिक्री गर्दा सर्वसाधारणलाई महँगो पर्छ । खुद्रामा प्रतिक्रेट ६ सयदेखि ६ सय २० रुपैयाँ पर्छ । एउटा किन्दा २५ रुपैयाँसम्म तिर्नुपर्छ । अन्डाको मूल्य एकएक सातामा बढ्नुपर्ने कुनै कारण नरहेको ती व्यवसायी बताउँछन् । तर बजार मनपरी चलेको छ । केही ठूला व्यापारीको सिन्डिकेट चलेको छ, जसले गर्दा उपभोक्ता मारमा परेका छन् । संघको कार्टेलिङ र सरकारी नियमन फितलो हुँदा अन्डाको मूल्यमा मनलाग्दी भएको हो । कुनै आधिकारिक तथ्यांक नभए पनि उत्पादन कम भएको र दानाको मूल्य बढेको बहानामा मूल्य बढाइएको छ, ती व्यवसायीले भने । केही वर्षअघि पशु सेवा विभागले सार्वजनिक गरेको एक प्रतिवेदनअनुसार मूल्यवृद्धिमा दानाको योगदान ७५ प्रतिशत हुन्छ । श्रम खर्च ७ प्रतिशत, पुँजीगत (खोर खर्च) २ प्रतिशत, लगानीमा ब्याज करिब ६ प्रतिशत र चल्लाको भाउ करिब ३ प्रतिशतले मूल्य निर्धारण गर्छ । उत्पादनस्थलबाट बजारमा पुग्दा प्रत्येक अन्डाको मूल्यमा ४ देखि ६ रुपैयाँसम्म वृद्धि हुन्छ । सरकारले २०७७ चैतमै देश अन्डामा आत्मनिर्भर भएको घोषणा गरेको थियो । नेपालमा प्रतिव्यक्ति प्रतिवर्ष ६१ गोटा अन्डा उपलब्धता भएको भन्दै तत्कालीन प्रधानमन्त्री केपी शर्मा ओली र कृषि तथा पशुपन्छी विकासमन्त्री पद्मा अर्यालले अन्डामा मुलुक आत्मनिर्भर भएको दाबी गरेका थिए । अहिले पनि प्रधानमन्त्री केपी शर्मा ओली नै छन् । तर, व्यवसायीको भनाइ मान्ने हो भने बजारमा मागको करिब १० प्रतिशत अन्डा अपुग छ । चारपाँच वर्षयता अन्डाको दैनिक उत्पादन करिब ६० प्रतिशतले घटेको संघको दाबी छ । सोही कारणले पनि मूल्य बढेको उसको भनाइ छ । संघकै विवरणअनुसार २०७६ यता प्रतिक्रेट अन्डाको मूल्य २ सय ६५ रुपैयाँ बढेको छ । २०७६ पुसमा मिडियम अन्डाको मूल्य प्रतिक्रेट २ सय ५५ र ठूलो अन्डाको प्रतिक्रेट मूल्य २ सय ७५ रुपैयाँ थियो । २०८१ पुस १२ मा आइपुग्दा मिडियम अन्डाको प्रतिक्रेट मूल्य ५ सय २० रुपैयाँ र ठूलो अन्डा प्रतिक्रेट ५ सय ३५ रुपैयाँ पुगेको छ । नेपाल लेयर्स कुखुरापालक संघ भने मूल्य बढ्नु जायज भएको दाबी गर्छ । मूल्य बढ्नुको कारण उत्पादन नै कम हुनु हो, कोभिडयता धेरै किसान विस्थापित भएका छन् । बूढा कुखुरा मासुका रूपमा प्रयोग भए, नयाँ चल्ला आएनन् । त्यही कारण अन्डा उत्पादन घट्यो, संघका संस्थापक अध्यक्ष विनोद पोखरेलले भने, अहिले चिसो मौसम छ, पर्यटकको संख्या बढ्दा होटलहरूबाट पनि माग बढेको छ । सर्वसाधारणमा पनि अन्डा खानुपर्छ भन्ने जागरुकता देखिएको छ । यिनै विविध कारणले माग बढेको छ । तर, त्यसअनुसार उत्पादन नहुँदा मूल्यवृद्धि भइरहेको छ । कोभिडयता करिब ६० प्रतिशत किसान विस्थापित भएको पोखरेलले जनाए । कोभिडअघि सानाठूला गरी करिब ८ सय किसानले अन्डा उत्पादन गर्थे । अहिले साढे २ सयको हाराहारीमा मात्रै छन्, उनले भने, उत्पादन पनि दिनको ३० देखि ३२ लाख गोटा मात्र उत्पादन भएको छ । मागअनुसार अझै १० प्रतिशत उत्पादन पुगेको छैन । अहिले किसानको लागत प्रतिअन्डा मूल्य १६ रुपैयाँ ५७ पैसा पर्छ । उनीहरूले १७ रुपैयाँमा बेच्छन् । पसलसम्म आइपुग्दा एउटा अन्डाको मूल्य १९ रुपैयाँदेखि २० रुपैयाँसम्म पुग्छ । किसानबाट पसलसम्म आइपुग्न ढुवानी भाडा, टुटफुटलगायतलाई जोडेर १९२० रुपैयाँ पर्छ । त्यसमा २ देखि साढे २ रुपैयाँ मुनाफा जोडेर व्यवसायीले बेच्छन्, पोखरेलले भने । यसरी उपभोक्ता मूल्य प्रतिगोटा २२ रुपैयाँ ५० पैसा रहेको संघको भनाइ छ । संघले तोकेको मूल्यमा सर्वसाधारणले अन्डा पाउँदैनन् । पसलमा एउटै अन्डाको २५ रुपैयाँसम्म पर्छ । नेपाल अन्डा उत्पादक संघका अध्यक्ष शिवराम केसीले पनि उत्पादनमा कमी आएपछि ३ महिनायता मूल्य बढेको बताए । चल्ला र लेयर्स कुखुरापालन गर्ने किसान घटेका छन् । यही बेला अन्डाको माग पनि बढेको छ, त्यही भएर मूल्य बढेको हो, केसीले भने । वाणिज्य आपूर्ति तथा उपभोक्ता संरक्षण विभागका महानिर्देशक राजन पौडेलले भने दानाको खपत बढेका कारण त्यसको असर अन्डाको मूल्यमा परेको जनाए । हामीले व्यवसायीसँग छलफल गरेका थियौं । चिसोमा दानाको खपत बढेको छ । लागत बढेको छ, त्यही कारण मूल्य बढेको बताएका छन्, पौडेलले भने ।"
नेवाः संगीतमा नयाँ आवाज,"(काठमाडौं)कलाको भाषा हुँदैन, सीमा हुँदैन । कला स्वतन्त्र हुन्छ । कलाले न जात हेर्छ, न रंग π यसले विभेद गर्दैन, विभाजन ल्याउँदैन । त्यसैको ज्वलन्त उदाहरण हो रोजमानले गाएको ऐला लुवया । यस गीतले उपत्यकाभित्रको नेवाः मात्रै होइन नेपालभरिकै गैरनेवाः समुदायलाई नचाइरहेको छ । कुमा सागरको ओ चम्पा मा टिकटक बनाउने, उजन शाक्यको राजमति चा का शब्द गुनगुनाउने बढेका छन् । निभा डंगोलको सचिका चिना सुनिसकेपछि युट्युबमा कमेन्ट पनि गर्छन्, बुझ्नचाहिँ केही बुझिनँ तर गीत दामी लाग्यो ।अहिले उपत्यकामा गुन्जिरहेका धूनहरू सुन्ने हो भने पूरा उपत्यका नै नेपाल भाषाका गीतमा रमिरहेको देखिन्छ । ललितपुरको खोकनाबाट रोजमान महर्जनले दोहोरी, उता भक्तपुरबाट कुमाको डाफा भजन मिसिएका गीत π काठमाडौंबाट उजन शाक्यका पश्चिमा शैलीका नेवाः गीत π उनीहरूका गीतले पूरा नेवाः संगीतमा छुट्टै तरंग थपिदिएको छ । उनीहरूअघि पनि नेवाः संगीतमा काम नभएका होइनन् । संगीत सिर्जना भइरहेकै थिए, गीतहरू बजारमा आइरहेकै थिए । राजमति कुमाति, सिरसाया हेगुहरू सदाबहार गीत भइहाले । यी पुराना क्लासिक गीतहरूमै नेवाः संगीतको परिचय घुमिरहेको थियो । तर, जब कुमा, रोजमान र उजनले नयाँ धूनमा नेपाल भाषाका गीत ल्याए नेवाः समुदाय मात्रै होइन, यसले पूरा नेपाली दर्शकलाई झुमाउन थालेको छ । सामाजिक सञ्जालजस्ता प्लेटफर्मले यी गीतलाई अत्यधिक दर्शकबीच पुर्याइदिएको छ ।लेखक सुरेश किरण यी गीतहरूले नेवाः संगीतको पहुँच र प्रभाव बढाएको बताउँछन् । हुन त धेरै अध्येताले नेपाल भाषामा काम गरिरहेका छन्, एक किसिमको आन्दोलनकै रूपमा । तर, त्यो आन्दोलनले प्रभाव पार्न नसकेको कुरा उजन, कुमा र रोजमानको गीतमार्फत फैलिरहेको किरणको दाबी छ । उनीहरूका गीतले नेवाः समुदायमा मात्रै होइन, बाहिर पनि प्रभाव पारेको छ, किरणले भने । नेवाः संगीतमा प्रचलित धूनहरूमा फरक स्वाद मिसिएकै कारण यी गीत अत्यधिक दर्शकबीच पुगेको उनको विश्लेषण छ ।किरणले भनेझैं अहिले प्रचलित नेवाः संगीतलाई सुन्ने हो भने त्यसमा बेग्लै स्वाद र पृथकपन मिसिएको भेटिन्छ । रोजमानले दोहोरी शैली समात्दै गीतहरूले ल्याए । कुमाले आफ्नो स्वरमा मेटलको घर्षण मिसाइदिए । यता उजनले पश्चिमा संगीत, वाद्यवादन मिसाउँदै नेपाल भाषामा नवीन संगीत पस्के । तैपनि उनीहरूका संगीतले आफ्नो समुदायका धूनहरूलाई भने पक्रिरहेको छ, जसले दर्शकबीच ऐला लुवया, ओ मैंचा, लुमन्ती हरूको चर्चा चुलिएको हो ।कुमा सागर आफूहरूले नेवाः संगीतको जरालाई समातेर संगीत सृजना गरिरहेकै कारण नेवाः संगीतको चर्चा चुलिएको स्विकार्छन् । अहिले त यो उसको गीत कसको गीत भन्ने भएन । अहिले नेवार, तामाङ, मगर नै भएन । ती सब नेपाली संगीत भइदियो, कुमाले भने, हामी कहाँ मल्ल राजाको पालादेखि नै बज्ने गीतहरू बाजेहरूले गुनगुनाउनुहुन्थ्यो । त्यतिबेलाको संगीत नै समेट्न खोजिरहेको छु । खासमा कुमा डाफा भजनमा गाउने बजाउने गर्थे । त्यहीँ गाइरहँदा नै उनी ओ चम्पा गीतका शब्दहरू लेखिरहेका थिए । तर, गीत अपूरोजस्तै थियो, खल्लो भइरहेको थियो । एक दिन डाफा भजनमा गाइरहेका बाजेहरूले भने, ओइ कुमा तिमी हाम्रो भजनहरू पनि रेकर्ड गर न । त्यसपछि कुमाको अड्चन फुक्यो । भोलिपल्टै बाजेहरूलाई राखेर गीतमा भजन मिसाइदिए । भजन मिसाइएकै कारण ओ चम्पा ले सार्वजनिक भएको २३ महिनापछि नसोचेको चर्चा कमायो । त्यसपछि कुमाले डाफा भजनका धूनहरू मिसाउँदै ए माई रे निकाले । हावाको लहरसँगै उडिरहन मन भो नि, तिम्रो त्यो वासना मनमै चल्यो रे भन्ने पंक्ति त भाइरल नै भयो ।नयाँ स्वाद पर्खिरहेका दर्शकबीच पृथकपनकै कारण सालुगु गाचा, ऐला लुवया हिट भएको अनुभव रोजमानको छ । यसबीच रोजमानले देखे, नेवाः संगीतमा आइरहेको उही शैलीका गीतहरू । ती गीतहरू बनाउन मात्रै बनाइएका जस्ता थिए । एउटै शैलीका गीतले दर्शकश्रोताको ध्यानसमेत तान्न सकिरहेको थिएन । बिहे भोजतिर जताततै सबै जना पुरानो गीतमै झुमिरहने π हिन्दी र विदेशी गीतहरूमै नाचिरहेको देख्दा रोजमानलाई नयाँ पृथक संगीत गर्न मन लाग्यो । त्यसैले दोहोरी शैलीमा ल्याए, सालुगु गाचा । उक्त गीत चलिसकेपछि ऐला लुवया ल्याए । यो गीत त गैरनेवार समुदायमा व्यापक बन्यो । हाम्रो भाकाहरू पनि राम्रै छ । बिहे भोज पराम्परादेखि नै मादल बजाएर रमझम गर्ने चलन हामीकहाँ पनि थियो । एकापट्टि महिला समूह हुन्थ्यो, अर्कोतिर पुरुष । त्यही दोहोरी भाकाको नमुना हो ऐला लुवया, रोजमानले भने ।उजनलाई लाग्छ, उनीहरूका गीतमा दर्शक झुम्नुको खास कारण त्यसमा मिसिएको लय हो । संगीतको कुनै भाषा हुँदैन । सायद अहिले सबै जना संगीतको भाइभमै रमेको देखिन्छ । दर्शक त पहिला गीतको शब्दभन्दा पनि त्यसको धूनमा रमेको देखिन्छ । ग्याङगन्म स्टाइल भन्ने गीत पनि हामीले बुझेनौं तर त्यो गीतको धूनले हामीलाई तान्यो नि । अहिलेको नेवाः गीतहरूको त्यही धूनले नै तानेको हो, उजनले भने । त्यसैमा कुमा थप्छन्, मेलोडीले गर्दा पनि अहिलेका नेवाः संगीत मन पराइदिएको हो । यदि गीत घर हो भने त्यो घरको रंग हो स्वर । त्यसैले मलाई लाग्छ, मेलोडी नै राम्रो हुनुपर्छ भन्ने लाग्छ । राजमति चा, मैचा, लुमन्ती जस्ता नेवाः भाषाका गीत ल्याएका उजनका अनुसार सामाजिक सञ्जालले पनि यी गीतलाई व्यापक दर्शकबीच पुर्याइदिएको हो । सालुगु गाचा भन्ने गीत युट्युबमा सार्वजनिक गरेको केही बेरमै हिट π रोजमानका अनुसार यो गीतमाथि धेरैले त्यतिबेला थुप्रै टिकटक बनाए । भजन शैलीको सालुगु गाचा त्यो वर्ष यसरी चल्यो कि जुन भोजमा पनि यही गीत बज्ने । यो गीत निकालेको एक वर्षपछि सार्वजनिक गरेको ऐला लुवया ले ३ दिनमा एक लाख भ्युज बटुल्यो । अहिले १ करोड ४० लाख बढीले युट्युबमा हेरिसकेको यो गीत टिकटकले गर्दा नै हिट भएको अनुभव रोजमानको छ । टिकटकजस्ता प्लेटफर्मले पारेको असर त रोजमानले नजिकैबाट भोगेका पनि रहेछन् । खासमा रोजमानले ऐला लुवया पछि माया मदुला भन्ने गीत ल्याएका थिए । त्यतिबेला ठ्याक्क टिकटक नेपालमा ब्यान्ड भयो । यो गीत त्यति साह्रो चलेन । केही समय अगाडि मख त्वाः या ग्वाः निकाल्दा टिकटक खुल्यो, गीत टिकटकभरि ! पछिल्लो समय संगीत प्रवर्द्धनको नयाँ माध्यम बनेको सामाजिक सञ्जालका यस्तै प्लेटफर्मले रोजमानको गीतलाई क्षेत्रीय, सामुदायिक भनेर विभेद गरेन । उपत्यकाको मूलवासी होस् या आदिवासी, सीमान्तीकृत, उनीहरूका गीत त्यो ठाउँसम्म पुगिरहेको थिएन । किनभने संगीतमा पनि एउटै अनुहारहरू मात्र त पुगिरहेका थिए । तर, युट्युब अनि टिकटकले जात हेरेन, समुदाय हेरेन । कसैले हाम्रो गीत त्यता सार्वजनिक गर्न रोक पनि लगाउन सकेन । जुन संगीतले मानिसको मनलाई आनन्दित बनाउँछ, त्यस्तो गीत हामीले बनायौं । अनि हाम्रो गीतले उहाँहरूको मन निको पार्योजस्तो लाग्छ, रोजमानले भने । नेवाः गीतहरूको यस किसिमको लहर देख्दा रोजमान दंग छन् । नेवार मात्रै होइन, अन्य मौलिक गीतहरू हाम्रो सम्पत्ति र संस्कृति हुन्, उनले भने । नेपाल टुरमा पूर्वतिर पुगेका कुमा पनि नेवाः संगीतमा फरक जिल्लाका फरक व्यक्तिहरू झुमेको देख्दा खुसी छन् । सचिका चिना की गायिका निभा डंगोल टिकटकजस्ता प्लेटफर्मबाट नेवाः संगीत चल्न थालेको भनाइ राख्छिन् । पहिला त नेवाः संगीतमा युवा पनि कम देखिन्थे । पुरानै अनुहार मात्रै थियो । तर, अहिले युवाको सहभागिताले नेवाः गीतहरू चलिरहेका छन्, निभाले भनिन् । परम्परागत धून, संगीत र लय मिसाउँदा नै अहिलेका गीतहरू पृथक बनेको लेखक किरण सुनाउँछन् । नेवाः समुदायमा दोहोरी छैन । आफूसँग नभएको शैलीमा गीत ल्याउँदा रोजमान पनि लोकप्रिय भए । परम्परागत भजनमा गाइरहेको गीतलाई नयाँ गायन शैली र लय मिसाउँदा दर्शकबीच प्रचलित बनेको हो, लेखक किरणले भने ।अहिलेका गीतहरूलाई नियाल्ने हो भने त्यसभित्र नेवाः संगीतको मिहिन तत्त्वहरूलाई गायकागायिकादेखि संगीतकर्मीले मिसाइदिएका छन् । सालुगु गाचा को उदाहरण हेरौं । खासमा यो गीतको मेलोडी पहिल्यैदेखि नेवार बस्तीमा चर्चित थियो । तर थन्किएर बसेको थियो, कुनै कुनामा । खोकनामा आमाहरूलाई भजन सिकाउँथे, रोजमान । यो मेलोडीमाथि गीत बनाए त नेवाः संगीतमा केही परिवर्तन आउला भन्ने सोच भयो । त्यसैले कुटुपुखु भजन खलःसँग मिलेर गीत ल्याए । सालुगु गाचा मा पुरुष र महिलाको दुवैतर्फका कुरालाई गीतमार्फत व्यक्त गरिएको छ । सालुगु गाचा सालिमते को अर्थ हो, पातलो पछ्यौरी नतान । खाइसी, झम्सी ह्याके मते को अर्थ ज्यामिर र कागती नझार हो । माया यायेगु तोते मते अर्थात् माया गर्न नछोड π गीतको अर्थै नबुझ्नेहरू पनि यसको धूनमा झुमिदिए । नेवाःहरूका लागि यो धून नयाँ हुन सक्ला भनेरै रोजमानले यो धूनमा गीत बनाएका थिए । यो धूनमा कति गीत निस्किरहेका थिए । तर, ती गीतले दर्शकको मनमस्तिष्क छोइरहेको थिएन । हाम्रो गीतहरूले त उहाँहरूको मन छोयो, रोजमानले भने । ऐला लुवया मा रोजमानले नेवाः संगीत मात्रै मिसाइदिएनन्, नेवाः भोजकै परिकल्पना गर्दै शब्दहरू लेखे । ऐला लुवा अर्थात् प्यालामा रक्सी हाल्न आऊ ! झं झं धाल भ्वे छेंया भ्वे नया ले ले ताल छङ्गु हे ख्वा स्वया ऐला लुवया अर्थात्, रमझम भयो भोजघरको भोजले । रमायो यो मन तिम्रो नै मुहारले, रक्सी हालेर । झ्याप्पै लाग्यो त्यो तिम्रो रक्सीले तिमीलाई हेरेर जस्ता अर्थ दिने गीतका शब्द ऐला लुवया मा रोजमानले समेटेका छन् । कोभिडको संयोग, संगीत निर्माणकुमा, रोजमान र कुमाका गीतहरूसँग कोभिडको मिठो संयोग छ । खासमा उनीहरूका गीत कोभिडकालमा आए र चर्चित भए । उजनले कोभिडबीच नै नेवाः गीतहरू लेख्न थालेका हुन् । सन् २०१६१७ तिर उनले अंग्रेजी गानामा मात्रै गीतहरूमा ठमेलतिर गिग गर्थे । इगल्स ब्यान्डको कन्ट्री रकबाट प्रभावित भएर उस्तै गीत गाउँथे । परिवारले नेवाः गीत ल्याउनुपर्छ भनिरहन्थे । उनले नेपाली भाषाका गीतहरू गरे । लकडाउनको समय खेर नफाल्ने सोचले उनी त्यतिबेला संगीत निर्माण सिके । बीआईएम पढ्ने उनले त्यसबीच कोठाभित्रै संगीत निर्माण गरे । सिक्दै, गीत लेख्दै त्यसमा संगीत भर्दै युट्युबमा सार्वजनिक गर्न थाले । ८ वटा नेपाली गीतपछि थउ कनें भन्ने नेपाल भाषाको गीत गाउँदा सोचेभन्दा धेरै प्रतिक्रिया पाए । त्यसअघि उनका गीतहरूले १४१५ हजार भ्युज पाइरहेको थियो । तर, रक र नेवाःको फ्युजन रहेको यो गीतले छोटो समयमै ४० हजार भ्युज पायो । त्यसपछि उनलाई लाग्यो, सायद दर्शक यस्तै गीत कुरिरहेका छन् । रमाइलो शैलीको गीत निर्माण गर्ने सोचसहित उजनले फेरि त्यही जोसमा मैचा बनाए । लकडाउनमा सँधै कोठाभित्रै थुनिएकाले परिवारले पनि उजनलाई बाहिर निस्कन भनिरहेका थिए । त्यसैले यी सबै अस्तव्यस्तबाट ब्रेक लिन सामाजिक सञ्जाल सबै बन्द गरेर बसे । ओ मैचा युट्युबमा सार्वजनिक गरिसकेका थिए । एक दिन ब्यान्ड सदस्यले फोन गरेर भने, मैचा त भाइरल गयो नि । थाहा छ ? गीत सार्वजनिक गरेको २ हप्तामै १ लाख भ्युज । त्यही जोसले राजमती चा र लुमन्ती बनाए । मलाई नेवाः संगीतलाई मोर्डनाइज गराउनु थियो । तर, आधुनिकीकरण गराउने चक्करमा एक समय नेवाः मर्म भुलें, वाद्यवादन भुलें, उनले भने । राजमति चा देखि परम्परागत वाद्यवादन मिसाउन थालें । विधाकै हिसाबले राजमति एफ्रो हो तर, त्यसमा नेवारी बाजा नै मिसाइदिएका छन् । लिकलिक मा ताहरू प्रयोग गरे । एफ्रो विधाको लुमन्तीमा धिमेको आवाज, खिं र ता मिसाइदिए । बाँसुरी पनि मिसाइदिए । मेरो विधा त एफ्रो नै हो, तर त्यसमा म नेवाः बाजाहरू मिसाउँछु, उजनले भने ।कुमाले पनि कोभिडबीच नै घरमा संगीत गर्न थालेका हुन् । कुमाका अहिलेका प्रत्येक गीत कुमााले स्टेसन मा बन्छ । कुमाले स्टेसन त्यस्तो एउटा कोठा हो, जहाँ एउटै मात्र माइक छ । न अन्य ठुल्ठूला स्टुडियोमा हुने मिक्सिङ मास्टरिङका सामग्री छन्, न विश्व संगीतमा प्रयोग हुने बाजाहरू π कुमाालेले एउटै माटोबाट माटोका फरक फरक प्रकृतिका भाँडो बनाए झैं, कुमााले स्टेसनले यहाँ एउटै माइकबाट फरक स्वादका गीतहरू पस्कन्छन् । कुमााले स्टेसनले रअ गीत निकालिरहेको हुन्छ, ३ वर्षयता कुमा सागरको ब्यान्डमा सहभागी रोजमानले भने । खासमा ७८ वर्षअघिदेखि नै कुमाले संगीत गरिरहेका थिए । एउटा गितार च्यापेर कुमा सांगीतिक कार्यक्रमहरूमा पुग्थे । सन् २०१६१७ देखि रेकर्डिङ सुरु गरे । भ्वाइस अफ नेपालमा (सन् २०१९) पनि गए । भ्वाइस नेपालले कुमाको आवाजलाई नेपालको भ्वाइस मान्न सकेन अनि तेस्रो चरणबाट कुमा निस्किए । तर, त्यो प्रतिस्पर्धामा उनले हरेक प्रकारको गीत गाउनेहरू देखे । त्यतिबेला उनलाई आफ्नै गायकी मन पर्थेन । चमेली फूल, म, साथ देऊ न लगायतका गीतहरू अर्काको स्टुडियोमा गएर रेकर्ड गराए । त्यसबीच उनलाई आफैंले गीतहरू रेकर्डिङ गर्नुपर्छ भन्ने भयो । अघिल्ला गीतहरू अरूको स्टुडियोमा गएर बजाएको थिएँ । अरूमा निर्भर भएर धेरै काम गरेँ, अब आफैंले गरौँ न भन्ने भयो । अरूले गितार बजाइदिँदा भन्दा पनि आफैंले गितार बजाएर म गीत रेकर्ड गर्छु नि भनेर मैले गीतहरू रेकर्ड गर्न थालेको हुँ, कुमा सुनाउँछन्, रेस्टुरेन्टमा गिग गर्दै संगीत निर्माणका सामग्री किन्न थालें ।लकडाउनकै बीचमा कुमाले पहिलो गीत माले गाउँ रेकर्ड गरे । घरमै रेकर्ड गरेका गीतहरू ओ चम्पा, ए माइ रे निकै चल्यो । त्यसपछि उनलाई घरमै गीत रेकर्डिङ गर्न सकिन्छ भन्ने आँट मिल्यो । घरमा रेकर्ड गरेको गीतहरू चलेपछि मलाई आँट आयो । घरमै गर्न मिल्दो रहेछ भनेर । हाम्रो गीत त्यसैले रअ नै हुन्छ । मिक्सिङ मास्टरिङ हुन्न । हाम्रो गीत स्पिकरमा सुन्दा त्यसैले आवाज अर्को आइरहेको हुन्छ । मोबाइलमा मात्र राम्रो सुनिन्छ, कुमाले हाँस्दै सुनाए । कुमाको कुरामा सहमत हुँदै रोजमान थप्छन्, हामी ठूलो स्टुडियोमा गएर गीत ल्याउँदैनौं । हामी त त्यही एउटै माइकमा गीत रेकर्ड गर्छौं अनि रअ गीत पस्कन्छौं । हाम्रो गीतहरू त्यही कुमााले स्टेसनबाट निस्कने हो । हामी धेरै पैसा खर्च गरेर संगीत गर्दैनौँ । कानलाई शीतल बनाउने गीत गर्छौं । यो कुमा सागरको विशेषता पनि हो ।कुमााले स्टेसनको अभावबीच नै मौलिक धूनहरूमा गीत निकाल्न सक्नु कुमाको विशेषता रहेको रोजमान सुनाउँछन् । उहाँको गीत त गर्व गर्न लायक गीत छ । अहिले धेरैले विदेशी बाजागाजालाई प्रोत्साहन गरेर गीत बनाउनुभएको छ । तर, उहाँले लोक धूनलाई विश्वसामु पुर्याउनुभयो । मौलिक धूनहरू उहाँले प्रयोग गर्नुभयो, कुमाको चर्चा गर्दै रोजमान सुनाउँछन् । पहिचानकै मुद्दाका कारण पनि उजन, कुमा, रोजमान, निभा डंगोलहरूको गीतलाई मूलधारमा स्विकारिन थालेको लेखक किरणको भनाइ छ । वास्तवमा हामीले एकअर्काको पहिचानलाई चिन्न सकिरहेका थिएनौं । पहिचानको आन्दोलनपछि नकारात्मक मात्रै कुरा आउला भन्ने डर थियो । वास्तवमा पहिचानको कुराले यस्ता सकारात्मक पक्ष पनि बाहिर निकाल्न सक्छ भन्ने देखाइदियो । पहिचानको मुद्दा बढ्दै जाँदा न आफ्नो संस्कृतिमा फर्किउँ भन्ने जागरुक भएको हो नि । उहाँहरूले पहिचानको मुद्दा उठाउन झन्डा उठाउनु नै पर्छ छैन, किरणले भने ।"
परिधिमा पूर्वप्रभुत्वको कूटनीति,"पुस ७ (२२ डिसेम्बर) मा अमेरिकी राष्ट्रपति निर्वाचित डोनाल्ड ट्रम्पले पनामा नहरलाई अमेरिकाका लागि महत्त्वपूर्ण राष्ट्रिय पुँजी भन्दै पुनः नियन्त्रणमा लिने धम्की दिए । अमेरिकी पानीजहाजलाई उच्च ढुवानी शुल्क लिएको भन्दै उनी आक्रोशित छन् । भोलिपल्ट पनामाका राष्ट्रपति जोसे राउलो मुनिलोले जवाफमा भने, पनामा नहरको प्रत्येक वर्गकिलोमिटर र योसँग जोडिएको क्षेत्र पनामाको हो, सँधै रहनेछ । र, पनामाको सार्वभौमिकता र स्वतन्त्रतामा कसैसँग सम्झौता हुँदैन । क्यारिवियन समुद्र हुँदै आन्ध्र महासागर र प्रशान्त महासागरलाई जोड्ने ८२ किलोमिटर लामो यो जलमार्ग सन् १९१४ मा अमेरिकाले बनाएको हो । त्यसको पूर्णस्वामित्व पनामालाई सन् १९९९ मा हस्तान्तरण भयो । विश्व सामुद्रिक व्यापारको करिब ५ प्रतिशत व्यापार हुने र दुई महासागर छोटो दूरीमा जोड्ने भएकाले अमेरिकाका लागि यो रणनीतिक महत्त्वको छ । अमेरिकापछि चीनले यो मार्गलाई व्यापारिक र रणनीतिक रूपमा बढी प्रयोग गर्छ । अमेरिकाले पनामालाई लामो समयदेखि उसको अधीनस्थ भूगोलका रूपमा व्यवहार गर्दै आएको राष्ट्रपति मुनिलोको दाबी छ । केही वर्षयता ल्याटिन अमेरिकी क्षेत्रमा आफ्नो प्रभाव कमजोर भएकोमा वासिङ्टन चिन्तित देखिन्छ । अहिले ट्रम्पले पनामा नहर नियन्त्रणमा लिने जुन धम्की दिएका छन्, त्यो पूर्ववत् प्रभावक्षेत्र कायम गर्ने (क्याकयार्ड डिप्लोमेसी) रणनीतिबाट निर्देशित देखिन्छ । जसले भन्छ, ल्याटिन अमेरिकी क्षेत्र उसको परम्परागत प्रभावक्षेत्र हो, जसमा चीन, युरोप वा एसियाको कुनै शक्तिलाई प्रवेश गर्न निषेध गरिन्छ । जनवरी २० पछिका राष्ट्रपति ट्रम्पले पनामा नहरका सन्दर्भमा दिएका अभिव्यक्तिको व्यावहारिक प्रकटीकरण प्रतीक्षाको विषय भयो । तर यसबाट ट्रम्पमा आफ्ना पूर्वप्रभावक्षेत्रमा कुनै दोस्रो देशको प्रवेशलाई वर्जित गर्ने सोच रहेको आँकलन गर्न सकिन्छ त्यो पनि बल प्रयोगमार्फत । डेनमार्कबाट ग्रिनल्यान्ड टापु लिने र क्यानडालाई ५१ औं अमेरिकी राज्य बनाउने अभिव्यक्ति त्यसका थप प्रमाण हुन् । यो आलेख शक्तिराष्ट्रद्वारा पुनःस्थापित गर्न खोजिएको पूर्वप्रभुत्व कूटनीतिमा केन्द्रित छ । ट्रम्पले यसको सान्दर्भिकता उजागर गरेका छन् तर हस्तक्षेप र दबाबका रूपमा । र, बहुध्रवीय विश्वका उदीयमान शक्तिमा पनि यी चरित्र देखिँदै छन् । जुन नेपालजस्ता रणनीतिक महत्त्वमा रहेका विकासतर्फका यात्रा गर्दै गरेका देशका लागि बाधक हुन सक्छ । सैद्धान्तिक दृष्टि ठ्याक्कै यही भाषा लिखतमा नआए पनि अन्तर्राष्ट्रिय सम्बन्धका सिद्धान्तकारहरूले व्याकयार्ड कूटनीति बारे विभिन्न धारणा राखेका छन् । सामान्य अर्थमा छिमेकीकेन्द्रित नीतिभन्दा पनि हुन्छ तर शक्तिराष्ट्रका हकमा छिमेकमाथि प्रभाव र नियन्त्रणको कूटनीतिका रूपमा यो बुझिँदै आएको छ । कमजोर छिमेकी राष्ट्रको सार्वभौमिकता नियन्त्रणका रूपमा समेत यसको अभ्यास भएको छ । त्यसैले जसरी यो शक्तिराष्ट्रको आमचरित्रका रूपमा पुनः देखापर्न खोज्दै छ, त्यसले उचित र सार्वभौम प्रतिवाद खोज्छ, जहाँ अतिरञ्जनालाई भने स्थान दिनु हुँदैन । किनभने आजको समय परम्परागत प्रभावक्षेत्रमाथिको निरन्तर वर्चस्व वा ती क्षेत्रको सार्वभौमिकता र स्वतन्त्रतामाथि हस्तक्षेपको समय होइन । कुनै पनि स्वतन्त्र र सार्वभौम राष्ट्रले त्यस्तो दबाब सहँदैन पनि । त्यसको अर्थ छिमेकी तह लगाउन सात समुद्रपारिलाई हस्तक्षेपका लागि आमन्त्रित गर्ने त झन् होइन । आत्मासम्मानसहितको व्यवहार छिमेकीबाट पनि अपेक्षित हुन्छ । शास्त्रीय यर्थाथवादी सिद्धान्तकार हान्स मोर्गनथाउको शक्ति राजनीति र प्रभावक्षेत्र को अवधारणाअनुसार, ठूला शक्तिले स्वाभाविक रूपमा आफ्नो नजिकका छिमेकीमाथि प्रभुत्व कायम गर्न खोज्छन् । अमेरिकी राष्ट्रपति जेम्स मुनरोले सन् १८२३ मा ल्याएको मुनरो डक्ट्रिन प्रभाव क्षेत्र कूटनीतिको शास्त्रीय मुद्दा हो, जसले दक्षिण अमेरिकी राष्ट्रहरूमा अमेरिकाबाहेक अरू कसैको प्रभावलाई अस्वीकार गर्छ । यो यर्थाथवादी विश्व अराजकतावादी अन्तर्राष्ट्रिय प्रणाली हाबी भएको विश्व हो भने त्यसलाई स्वाभाविक मान्न सकिन्छ तर अर्को बलियो शक्तिले पनि प्रभावक्षेत्र तोड्ने प्रयास भने गर्छ नै । अहिले उदाउँदै गरेका शक्तिहरूले ती कसैको अधीनस्थ रहेका तर हाल स्वतन्त्र रहेका राष्ट्रहरूलाई प्रभावित पार्न सक्छन् । अर्थात् त्यहाँ प्रतिस्पर्धा र प्रतिद्वन्द्विता देखापर्न सक्छ । त्यस्तै, अन्तर्राष्ट्रियसम्बन्धको विश्वप्रणाली सिद्धान्तका इम्मानुअल वाल्लरस्टेनले देशहरूलाई कोर, अर्धपरिधि र परिधि विभाजित गर्दै शक्तिराष्ट्रहरूले आफ्नो परिधिमा रहेका देशमा प्रभुत्व लाद्ने प्रयास गर्ने बताएका छन् । जस्तो, अमेरिकाले आफ्नो भूगोलवरपर सकेसम्म अर्को प्रतिस्पर्धी शक्तिको प्रवेशलाई निषेधको प्रयास गर्छ । पनामाले ताइवानसँग सम्बन्ध तोडेर चीनको अभिन्न अंगका रूपमा स्विकारेको अमेरिकी शासकलाई मनपर्ने विषय होइन । यो रुस, भारत र चीनका हकमा पनि लागू हुन्छ । अर्का, आक्रामक यथार्थवादी (अफेन्सिभ रियालिस्ट) जान मियरसाइमरका अनुसार, ठूला शक्तिले क्षेत्रीय प्रभुत्व कायम गर्न खोज्नुको एउटै कारण प्रतिस्पर्धी शक्तिलाई आफ्नो वरपर आउन नदिनु हो । अर्थात्, अर्को बाह्य शक्तिले आफ्नो वरपर प्रभाव विस्तार गर्न नसकोस् भन्ने हो । जस्तो, आफ्नो परम्परागत प्रभाव क्षेत्रमा नाटोको प्रभाव विस्तार नहोस् भन्ने रुसी चाहनाका कारण रुसयुक्रेन युद्ध भएको हो । हुन पनि झ्लोदिमिर जेलेन्स्कीले युत्रेनलाई नाटोमा प्रवेश गराउने नीति लिएपछि त्यसले युद्ध निम्त्याएको हो । त्यसो त जिबिग्निउ ब्रेजिन्स्कीले द ग्रान्ड चेसबोर्ड पुस्तकमार्फत युरेसियालाई भूराजनीतिक शक्ति सन्तुलनको केन्द्र मान्दै त्यसमा अमेरिकाले नियन्त्रण कायम राख्नुपर्ने धारणा राखेका थिए । त्यसमार्फत प्रतिस्पर्धी राष्ट्रहरू चीन र रुसको उदयलाई रोक्नुपर्ने नीति ल्याएका हुन् । यो भने भूराजनीतिको हार्टल्यान्ड सिद्धान्तसँग नजिक छ । सारमा भन्दा, शक्तिराष्ट्रले आफ्ना वरपर नियन्त्रण गर्ने वा प्रभाव कायम राख्ने प्रयास गर्छ तर जब त्यसले सार्वभौमिकता र स्वतन्त्रतामाधि धावा बोल्छ, त्यहाँ प्रतिवाद अनिवार्य हुन्छ । बदलिएको अवस्था ट्रम्पले जसरी मुनरो डक्ट्रिनलाई पुनःस्थापना गर्ने नीतिको संकेत गरेका छन्, त्यसका अनुयायी बन्ने प्रवृत्ति अन्य शक्तिराष्ट्रमा पनि देखिन्छ । रुससँगको सम्बन्धमा सम्भवतः राष्ट्रपति पुटिनसँगको व्यक्तिगत सम्बन्धका कारणले पनि पूर्वघोषणाअनुरूप युद्ध अन्त्यको प्रयास गर्नेछन् । तर चीनसँगको सम्बन्धमा राष्ट्रपति बाइडेनभन्दा फरक हुने देखिँदैन । त्यसो हुँदा चीन नियन्त्रण को नीतिले निरन्तरता पाउने देखिन्छ, जसका स्वाभाविक प्रभाव नेपालसम्म देखिनेछन् ।अमेरिका मात्र होइन वा राष्ट्रपति ट्रम्प मात्र होइन, नेपालका विशाल छिमेकी भारत र चीन, प्रधानमन्त्री मोदी र राष्ट्रपति सी चिनफिङसमेतमा पूर्वप्रभावक्षेत्रको मोह बेलाबेला प्रकट हुन्छ । यद्यपि, नेपालका यी विशाल छिमेकी यो पूर्वप्रभावक्षेत्रमा प्रभुत्वको मोहमा मात्रै केन्द्रित भने छैनन् । आफ्ना छिमेकमा नयाँदिल्ली र बेइजिङका स्वार्थ स्वाभाविक रूपमा प्रधान भएका छन् तर प्रभावलाई विश्वमा विस्तार पनि गरेका छन् । देश विशेषका दृष्टिकोणमा बीआरआई र एक्ट इस्ट नीति त्यसका उदारण हुन् भने ब्रिक्स, ग्लोबल साउथ, सांघाई कोअपरेसन अर्गनाइजेसन साझा उदारण हुन् । छिमेकमा प्रभाव र सम्बन्ध विस्तारसँगै अघि बढाइरहेका राष्ट्र पनि हुन् । अहिलेको विश्व उपनिवेशवादी र शीतयुद्धकालीन होइन । यो विश्व विचार निर्देशित विश्व पनि होइन । यो व्यापार, प्रविधि र डाटाको विश्व हो । नैतिकता होइन, व्यवहारप्रधान विश्व हो । त्यसरी हेर्दा, जसरी महाशक्ति राष्ट्रले वरपर रहेका देशमा परम्परागत प्रभाव पुनःआर्जनको कूटनीतिको अभ्यास गरेका छन्, तिनले अब स्वतन्त्रता र स्वायत्तताको सीमापार गर्ने खतरा छ । कुनै शक्तिराष्ट्रलाई ब्याकयार्ड नोस्टालजिया हुन सक्छ तर त्यसलाई नियन्त्रण गर्नुपर्छ । चीनको मध्य राज्य (मिडल किङडम) को अवधारणाले चीनको पूर्वी एसियाको सांस्कृतिक र राजनीतिक केन्द्रका रूपमा उसलाई प्रस्तुत गर्छ, जसका कारण ताइवान र दक्षिणी चिनियाँ समुद्रप्रतिको उसको नीतिलाई प्रभावित पार्छ । त्यही चिनियाँ प्रभाव तोड्ने पश्चिमा प्रयासले यो क्षेत्र अहिले विश्व तनावको क्षेत्रमा रूपान्तरित भएको छ । त्यसैगरी, दक्षिण एसियाली राष्ट्रहरूसँगको ऐतिहासिक र सांस्कृतिक सम्बन्धले नयाँदिल्लीको दक्षिण एसियाली राष्ट्रप्रतिको नीतिलाई आकार दिन्छ, जसले कहिलेकाहीँ यो क्षेत्रमा तनावसमेत सिर्जना गर्छ । औपनिवेशिक शक्तिलाई आफूले शासन गरेका देशमाथि हैकमवादी अतीतको सम्झना आउन सक्छ । जबकि ती देशहरूले स्वतन्त्रता अभ्यास गरेको दशकौं भइसक्यो र ती विकासमा समेत अघि बढेका छन् । अवस्थामा आएको यो परिवर्तन शक्तिराष्ट्र ठान्नेले महसुस गर्नुपर्छ । परिवर्तित सन्दर्भमा प्रभावक्षेत्र कूटनीतिले साना देशहरूको सार्वभौमिकतालाई अस्वीकार गर्ने र नव साम्राज्यवादी प्रवृत्तिको मलजल गर्ने सम्भावना रहन्छ । त्यस्तै, कुनै बाह्य शक्तिले ती पुराना प्रभाव क्षेत्रमाथि नियन्त्रण कायम गर्न खोजेमा त्यसले द्वन्द्वोन्मुख गराउँछ । नेपालमा अहिले यही अवस्था छ । भारतले परम्परागत प्रभावक्षेत्र कायम गर्न खोज्ने, चीनले प्रभाव विस्तार गर्न खोज्ने र अमेरिकाले रणनीतिक रूपमा नेपाललाई उपयोग गर्न खोज्ने नीतिको त्रिपक्षीय प्रतिस्पर्धा र प्रतिद्वन्द्विता यहाँ देखिन्छ । अहिले जसरी नेपालमा अमेरिकी चासो र प्रभाव बढेको देखिँदै छ, त्यो झट्ट हेर्दा चीन नियन्त्रण को नीतिका रूपमा देखिन्छ, जसले कालान्तरमा भारत नियन्त्रण नीतिको रुपपनि लिने सम्भावना उत्तिकै छ । भारत र चीन दुवैले नेपाललाई ऐतिहासिक, सांस्कृतिक र भौगोलिक चस्माबाट हेर्छन्, जसमा विगतको सम्बन्धको स्मृतितृष्णा हुन्छ ।नेपालका प्रधानमन्त्रीले पहिले भारत वा चीन कुन देशको भ्रमण गर्ने वा दक्षिण एसियामा भारततिर ढल्किने सरकार प्रमुख आए वा आएनन् भन्ने विषय पनि तीनै पूर्वदृष्टिका कारण मुद्दा बनेका हुन् । दक्षिण पूर्वी एसियामा चीननिकटका व्यक्ति सत्तामा आए वा आएनन् भन्ने विषय पनि तिनै ऐतिहासिक सम्बन्धबाट देखिएका तस्बिर हुन् । आत्मासम्मानसँगै सन्तुलन अमेरिका र युरोपजस्तो नभएर माथि भनेझैं भारत र चीन ती परम्परागत सोचबाट बाहिर निस्केका उदारणसमेत छन् । जस्तो, भारतीय विदेशमन्त्री एस जयशंकरले आफ्नो पछिल्लो पुस्तक ह्वाई भारत म्याटर्स् मा भारत परम्परागत असंलग्नताको नीतिबाट बाहिर आएको र बहुसंलग्नतामा गएको उल्लेख गरेका छन् । त्यस्तै, उनले प्रधानमन्त्री मोदीको नेइबरहुड फस्ट नीतिलाई रेसिप्रोसिटी मा नभई नोनरेसिप्रोसिटी मा आधारित रहेको बताएका छन्, जसको अर्थ हुन्छ गुजराल डक्ट्रिन को पुनःस्थापनाको प्रयास । त्यस्तै चीनले पनि साझा भाग्य, साझा विकास को नीतिमार्फत त्यसको छनक दिएको छ । सिद्धान्ततः यी स्वागतयोग्य छन् । तर यो व्यवहारमा देखिएको आभास छिमेकीलाई पनि हुनुपर्छ । पूर्वाग्रही सोचलाई अलग गरेर हेर्दा, प्रधानमन्त्री ओली नेतृत्वको यो सरकारले भारत र चीनसँग व्यावहारिक रूपमा पनि सन्तुलनको सम्बन्ध कायम गरेको छ । नयाँदिल्ली र बेइजिङले आफ्नो नजरबाट हेर्दा काठमाडौंको उक्त नीति र व्यवहार त्यस्तै नदेखिन पनि सक्छ । नेपालले पहिलो प्राथमिकतामा छिमेकीलाई राखेको हुँदा छिमेकीका विशिष्ट चासोलाई सम्बोधन गर्छ नै । तर त्यसको अर्थ नेपाल त्यही नेपाल होइन, जसलाई छिमेकीले आज पनि पम्परागत प्रभावक्षेत्रकै व्यवहार गरून् वा बफर स्टेट ठानून् । नेपाल अब सम्भावित पुल बन्न चाहन्छ, दक्षिण एसिया र चीनबीचको पारवहन केन्द्र बन्न चाहन्छ । त्यो सँगसँगै नेपालले आफूलाई पनि क्षेत्रीय र विश्वमञ्चमा नरम शक्तिका रूपमा परिचित गराएको छ र यसको प्रभावकारी विस्तार आवश्यक छ । सार्क, बीबीआईएन, बिमस्टेक त्यसका उदारण हुन् । यस्ता क्षेत्रीय संरचनाले प्रतिस्पर्धात्मक संलग्नताभन्दा सहयोगात्मक संलग्नतालाई जोड दिन्छन् । नेपालले भारत र चीनलाई ऐतिहासिक दाबीभन्दा पारस्परिक लाभलाई प्राथमिकतामा राख्न आग्रह गर्नुपर्छ, जसबाट सम्पर्क सञ्जाल विस्तार हुन्छ भने कसैको विशिष्ट प्रभुत्वको त्रास कम हुन्छ । यद्यपि, नेपालले यो क्षेत्रको ऐतिहासिकता र सभ्यतालाई कहिले बिर्सेको छैन र बिर्संदैन । चीनको भ्रमणपछि प्रधानमन्त्रीको सम्भावित भारत भ्रमणलाई जसरी बहसबाट विवादतिर मोड्न खोजिएको छ, त्यो पनि गलत हो । भ्रमणहरू उपयुक्त समयमा हुन्छन् नै । सबैभन्दा महत्त्वपूर्णचाहिँ नेपालको सक्रिय कूटनीतिक संवादको हो, जसको उद्देश्य पारस्परिक लाभलाई अघि बढाउनमा केन्द्रित हुनुपर्छ । नेपालले बहुपक्षीय र त्रिपक्षीय मञ्च आयोजना गरेर सहयोगको एउटा नमुना तय गर्न सक्छ । जहाँ भारत र चीन तटस्थ जमिनमा साझेदारिता गर्न तयार हुन्छन् । अर्थात् मुनरो डक्ट्रिन, मिडल किङडोम र स्पेयर अफ इन्प्लुएन्स अतीत हुन्, ती नदोहोरिऊन् । वरपरका भूगोलले आमन्त्रित गर्छन् भने नियति भोग्नुपर्छ नै ।"
वाइडबडी काण्ड: पछिल्लो खुलासाले माग गरेको थप अनुसन्धान,"पछिल्ला केही वर्षका भ्रष्टाचार काण्डको चर्चा गरिँदा एउटै लयमा आउँछन् शिविर घोटाला काण्ड, वाइडबडी काण्ड, ललिता निवास काण्ड, यति ओम्नी काण्ड, सुन काण्ड, बाँसबारी काण्ड, गिरीबन्धु काण्ड आदि । ठूलो रकम हिनामिना भएका काण्डको सूचीमा पहिलो नम्बरमै आउने नाम हो, वाइडबडी । नेपाल वायु सेवा निगमले दुईवटा वाइडबडी जहाज खरिदका लागि अपनाएका विवादित र अपारदर्शी प्रक्रियाको थप खुलासा हुने क्रम जारी छ । निगमले गरेको भुक्तानी आयरल्यान्ड पुगेपछि घूस सिंगापुर र दुबई ल्याएर व्यवस्थापन गरिएको र त्यस्तो रकम हुन्डीमार्फत नेपालसमेत भित्रिएको खुलासाले यस काण्डको थप पाटा उजागर हुने अपेक्षा गर्न सकिन्छ । मुख्यतः थप व्यक्तिका संलग्नता खुल्ने र उनीहरूसमेत कारबाहीको दायरामा तानिने आधार तयार हुँदै छन् । फ्रान्सेली कम्पनी एयरबसद्वारा निर्मित ए ३३०२०० सिरिजका दुई वाइडबडी जहाज खरिद गर्ने प्रक्रिया अघि बढे पनि निगमसँग आर्थिक स्रोत नभएकाले सरकार नै जमानी बसेर कर्मचारी सञ्चय कोष र नागरिक लगानी कोषबाट ऋण निकासा गरिएको थियो । जहाज खरिद गर्दा निगमले चार फरकफरक मितिमा २१ करोड ६३ लाख अमेरिकी डलर (तत्कालीन दरअनुसार करिब २३ अर्ब २० करोड रुपैयाँ) भुक्तानी गरेको थियो । यो प्रक्रियामा मिलेमतोमा निगमलाई १ अर्ब ४७ करोड १० लाख क्षति भएको विशेष अदालतबाट समेत ठहर भएको छ । अदालतले तत्कालीन पर्यटन सचिव एवं निगम अध्यक्ष शंकरप्रसाद अधिकारी, तत्कालीन सचिव शिशिर ढुंगाना, निमगका तत्कालीन महाप्रबन्धक सुगतरत्न कंसाकार, सहसचिव बुद्धिसागर लामिछानेसहितलाई बिगो, सोहीबराबरको जरिवाना र १० वर्षसम्म कैद सजाय सुनाइसकेको छ । खरिद प्रक्रियामा जोडिएका विभिन विदेशी कम्पनीका प्रतिनिधिहरूलाई पनि यस्तै सजायका भागीदार भएका छन् । साथसाथै, निगमलाई वाइडबडी जहाज बिक्री गर्ने क्रममा घूस दिएको अभियोगमा अमेरिकी अदालतले जहाज आपूर्तिकर्ता कम्पनी एएआर कर्पलाई ५५ मिलियन डलर जरिवानासमेत गरेको छ ।विमान खरिद गर्दाको मिलेमतोलाई सफल पार्न विदेशी कम्पनीहरू, निगर उनीहरूबीचको सम्बन्ध र घूसका रकमको रुटलाई सकेसम्म घुमाउरो बनाइएको पाइएको छ । जहाज खरिदबिक्रीका लागि निगम र अमेरिकाको एएआर कर्पबीच सम्झौता भए पनि निगमले खरिद रकम भने आयरल्यान्डको हाइफ्लाई एक्सलाई पठाउने प्रक्रिया अघि बढाएको थियो । यही प्रक्रियाका लागि नै नेपाली मूलका बेलायती नागरिक दीपक शर्माले हाइफ्लाई एक्स आयरल्यान्डका नाममा एक डलरको सेल कम्पनी खडा गरेका थिए । यही मिलेमतोबाटै जहाज खरिदबिक्री गराउन यूके, जर्मनी, पोर्चुगल र अमेरिकाका एजेन्ट सक्रिय भएका थिए । यही योजनाअनुसार हाइफ्लाई एक्स आयरल्यान्डले पनि भुक्तानी लिनका लागि नोर्टन रोज फुलब्राइट एलएलपीलाई तेस्रो पक्षका रूपमा एजेन्ट नियुक्त गरेको थियो । खासमा निगमले यही तेस्रो पक्षलाई चार पटक गरी कुल रकम पठाएको थियो । निगमबाट भुक्तानी पाएलगत्तै हाइफ्लाई एक्स आयरल्यान्डले ४१ लाख ४० हजार अमेरिकी डलर सिंगापुर र दुबईका विभिन्न कम्पनीका खातामा जम्मा गरेको तथ्य भेटिएको छ । घूसबापतको उक्त रकम विभिन्न देशका विभिन्न कम्पनीका खातामा व्यवस्थापन गरिएको देखिन्छ । यस्तै रकम हुन्डीमार्फत नेपाल ल्याइएको र विभिन्न व्यक्तिका बैंक खातामा जम्मा भएको तथ्यसमेत भेटिएका छन् ।पछिल्लो खुलासाले वाडइबडीसँग जोडिएको विस्तृत जालोको बारेमा थप अनुसन्धानको अपरिहार्य बनाएको छ । यस्ता अनियमितता काण्डमा कर्मचारी वा प्रक्रियागत निर्णय गर्ने वर्ग मात्रै दोषी ठहर हुने गरेका छन् । तर उनीहरूलाई निर्देशित गर्ने र नीतिगत निर्णय गर्न लगाउने राजनीतिक नेतृत्वलाई जवाफदेही बनाउने अभ्यास संस्थागत हुन सकेको छैन । वाइडबडी प्रकरणमा नेपाल भित्रिएको रकमका बारेमा अनुसन्धान सफल हुन सक्यो भने आजसम्मका कैयौं काण्डमा दोषी ठहर नभएको वर्ग पनि कारबाहीको दायरामा पर्न सक्छ । जहाजका लागि आयरल्यान्ड पुगेको पैसाबाट छुट्ट्याइएको घूसको रकम शक्तिकेन्द्रका नेपाल वा विदेशमा रहेका खातामा कसरी पुग्यो, ककसको खातामा पुग्यो ? र, कसरी शुद्धीकरण भयो ? यसको खोजी अनिवार्य छ । त्यसैले घूस लेनदेन र पैसा शुद्धीकरणबारे अख्तियार दुरुपयोग अनुसन्धान आयोग र नेपाल राष्ट्र बैंकले अनुसन्धानमा तीव्रता दिनुपर्छ । अर्कोतिर, वाइडबडी काण्डमा जसरी रकमको विकेन्द्रित भएको छ, त्यसको पिछा र विश्लेषण गर्ने हो भने धेरै नयाँ तथ्य पत्ता लाग्नेछन् । विभिन्न देशसँगको सहकार्य गरेर पत्ता लगाउन सकिने त्यस्ता तथ्यले अनियमितताको एउटा विद्रुप प्रवृत्तिको पर्दाफास गर्नेछ ।"
अन्तर्राष्ट्रिय छविलाई नगुमाऔं,"जयराम चापागाई, नागार्जुन५, सीतापाइला, काठमाडौं"
दलभित्र लोकतन्त्रको संकट,"कुनै पनि पार्टीभित्र असमझदारी, असमति हुन सक्छन् । विचार र मत राख्ने अधिकार सबै नेता कार्यकर्ताको हुन्छ । त्यसैलाई त प्रजातन्त्र भनिएको हो । एउटा संवैधानिक दायरामा बसेर बोल्न लेख्ने स्वतन्त्र रूपले नपाउने हो भने प्रजातन्त्र आयो भनेर किन भन्नु ? जनताले विश्वास गरेको पार्टी एमालेभित्र किन लोकतन्त्रको संकट देखिँदै छ ? एमालेले भीम रावल, माधव नेपाल, घनश्याम भुसालहरूलाई पार्टीबाट निष्कासन गर्यो भन्ने ठूलो कुरा होइन, यसले देशको राजनीतिक अवस्थालाई कस्तो असर पार्छ भन्ने महत्त्वपूर्ण हो । अमेरिकाजस्तो देशमा दुई मुख्य पार्टी छन्, हाम्रो देशमा भने निर्वाचन आयोगमा दर्ता भएका १२१ दल छन् । यसरी दल खोल्ने होडबाजी किन चल्यो ? जसको कारकमा एमाले अध्यक्ष देखाएको कार्यशैली नै देखिन्छ । माधव नेपाल, झलनाथ खनाल असन्तुष्ट भएका एकीकृत समाजवादी पार्टी खोले । भीम रावललाई कारबाही गरेपछि उनी अर्को पार्टी खोल्ने तयारीमा लागिसकेका छन् । एमालेमा नेतृत्वले जे निर्णय गर्यो, त्यसमा कसैले बोल्न नपाउने भन्ने हो भने तानाशाह भइहाल्यो नि । के अब जनताले एमालेभित्र एकतन्त्रीय शासन चलेको भन्ने बुझ्नुपर्ने हो ? कांग्रेसका शेखर कोइराला, विमलेन्द्र निधि, प्रकाशमान सिंह, शेरबहादुर देउवासँग सभापतिका लागि प्रतिस्पर्धामा उत्रिएका थिए । खोइ त उनीहरूलाई देउवाले कारबाही गरेनन् । उनीहरूको स्थान पार्टीमा अहिले पनि सम्मानजनक नै छ । तर, एमालेमा नेतृत्वको कार्यशैली बढी नै निरंकुश देखिन्छ । हिजो माधव नेपाल, घनश्याम भुसाललगायतलाई पार्टीको साधारण सदस्यसमेत नरहने गरेर कारबाही गरियो । अहिले ओलीको कोपभाजनमा भीम रावल परेका छन् । तीन दशक राजनीतिमा लागेका व्यक्तिको सारा राजनीतिक भविष्य नै सखाप पार्न खोज्नु गलत हो । उनले पार्टीका लागि गरेको योगदान नेतृत्वले बुझ्न सकेन । एमालेका पार्टी अध्यक्षले कतिको कहिलेसम्म मुख बन्द गर्ने ? ककसलाई कहिलेसम्म कारबाही गर्ने ? यसले त पार्टीलाई नै कमजोर बनाउँछ । एमाले भनेको केपी ओलीको मात्र पार्टी हो कि भन्ने भान जनमानसमा परेको छ । पुरुषोत्तम घिमिरे, जोरपाटी, काठमाडौं"
'किन कारबाही हुँदैन नेपालमा ?',गलत र बदनियत गर्नेलाई कारबाही होस् । इन्द्रेस राउत यो कुरा नर्मल हो नेपालमा । यतिको भ्र्रष्टाचार गरेन भने त नेता हुने क्वालिफिकेसन नै रहँदैन नि । सुनिल गुरुङ
सदुपयोग हुन नसकेको वैदेशिक सहायता,कँडेल नेपाल बैंक लिमिटेडका मुख्य प्रबन्धक हुन् ।
कोपमा किन मुख्य बनेन हिमालको एजेन्डा ?,"केही वर्षयता नेपालले पर्वतीय क्षेत्रको मुद्दालाई क्षेत्रीयसँगै विश्वमञ्चमा उठाइरहेको छ । उच्चस्तरीय भ्रमणमा पनि सरकार प्रमुख तथा राष्ट्रप्रमुखहरूले जलवायु परिवर्तनले नेपालको हिमाल र हिमाली क्षेत्र तथा जीविकोपार्जनमा परेको असरबारे विश्वको ध्यानाकर्षण गराउँदै आएका छन् । विश्व जलवायु सम्मेलनमा त निरन्तर हिमालका मुद्दा उठिरहेको छ । नेपालले एक साताअघि विभिन्न कार्यक्रम गरी अन्तर्राष्ट्रिय पर्वत दिवस मनायो । संयुक्त राष्ट्रसंघले डिसेम्बर ११ लाई अन्तर्राष्ट्रिय पर्वतीय दिवस मनाउने निर्णय गरेपछि सन् २००३ देखि जलवायु परिवर्तनका कारण पर्वतीय क्षेत्रमा परेको असर न्यूनीकरण र पर्वतीय जीवनका बारेमा सचेतना जगाउने उद्देश्य यो दिवस मनाउने गरिएको हो । दिगो भविष्यका लागि जलवायु अनुकूलन, नवप्रवर्द्धन र युवामा जोड दिइएको यस वर्षको अन्तर्राष्ट्रिय पर्वत दिवस मनाइरहँदा नेपालले हिमालको मुद्दामा के प्रगति हासिल गर्यो भन्ने विषय बहसमा आयो । नेपालले सन् २००९ देखि हिमालका कुरा गरिरहँदा जलवायु विश्व सम्मेलन कोप२९ मा हिमाल को विषय मूल एजेन्डा किन बन्न सकेन ? आम जनमानसमा उब्जिएको यो प्रश्नको अर्न्तय केलाउन हिमालका लागि हामीले गरेको आन्तरिक र बाह्य पहललाई विश्लेषण गर्नुपर्ने हुन्छ । हट्यो 'माउन्टेन एक्सन'कोप२९ मा हामीले हिमालको मुद्दा उठाउन सफल भएकोमा गर्व गर्यौं । सञ्चारमाध्यममा समाचारका शीर्षक पनि नेपालले विश्वसामु हिमालका मुद्दा उठाउन सफल भन्नेमै नै घुमिरहे । न्यु कलेक्टिभ क्वान्टिफाइड गोलको दस्ताबेजमा माउन्टेन एक्सन राख्न सफल भयौं भनेर समाचार पनि लेखियो । तर जलवायु कार्यका लागि कोप२९ ले तय गरेको जलवायु वित्तको नयाँ लक्ष्यको अन्तिम दस्ताबेजमा माउन्टेन एक्सन हटाइयो । अन्तिम प्रतिवेदनमा माउन्टेन एक्सन झिकियो । २२ नोभेम्बरसम्म रहेको माउन्टेन एक्सन २४ तारिखको बिहान हटेर आयो । कोप२९ मा कार्बन उत्सर्जन घटाउने विषयमा कुनै पनि उपलब्धि भएन । यसको सिधा असर हिमालमा पर्ने हो । कार्बन उत्सर्जन घटाउने सबै विषय अर्को कोपमा धकेलियो । हिमालको मुद्दामा सहमति जनाउनेभन्दा कार्बन उत्सर्जन बढी गरिरहेका मुलुकले आफूअनुकूल निर्णय गराउन सफल भएको दृष्टान्तका रूपमा यसलाई लिन सकिन्छ । हिमाल भएका देशहरूले पनि हिमालको मुद्दालाई साझा एजेन्डा बनाएनन् । उनीहरूको चासो विभिन्न बहानामा तेल उत्पादनको समय बढाउनतर्फ केन्द्रित देखियो । खनिज इन्धन, कोइलालगायतको व्यापारका कारण आर्थिक अवस्थामा व्यापक प्रगति हासिल गरेका देशको विकास र अर्थतन्त्रको मूल आधार नै खनिज इन्धन बनेको छ । ती देशले विभिन्न बहानामा गरिब देशमाथि विभिन्न प्रकारको प्रभुत्व कायम राख्न कसरत गरिरहेका छन् । उनीहरू जलवायु प्रभावित अति कम विकसित देशलाई कनिका छरेजसरी सहयोग गरेर तेल उत्पादनलाई जारी नै राख्न चाहन्छन् । कार्बन उत्सर्जनसम्बन्धी सबै छलफल पछि धकेल्ने कोप२९ को निर्णयले यही सन्देश दिन्छ । सन् २००९ को विश्व जलवायु सम्मेलनको उच्चस्तरीय राजनीतिक बैठकमा हाम्रा दक्षिणी छिमेकी राष्ट्र्रका वातावरणमन्त्रीले नेपालको हिमताल विस्फोट तथा तापक्रम वृद्धिका कारण हिमाली क्षेत्रमा व्यहोर्नुपरेको असरको प्रमाण खोज्दै तेर्स्याएको प्रश्न सायदै जलवायु अधिकारका क्षेत्रमा काम गर्ने व्यक्तिले नबिर्सेको हुनुपर्छ । कालापत्थरमा मन्त्रिपरिषद् बैठक बसेर हिमालमा असर परेको सन्देश लिएर डेनमार्कको कोपनहेगनमा आयोजित कोप१५ मा सहभागी हुँदा सामना गर्नुपरेको प्रश्नको उत्तर आजसम्म हामीले खोजेका छैनौं । कालापत्थरमा बैठक गरेको भन्दै हिमालको विषय उठाउन पुगेको नेपाली टोलीले त्यो सम्मेलनबाट के शिक्षा लिएर फर्कियो र कस्तो तयारी गर्यो ? व्यवहारमा कतै देखिएको छैन । हिमालको नाममा सन् २०१२ मा सम्मेलन भएको थियो । त्यसयता कैयौं काम भएका छन् तर ती प्रयासले निरन्तरता पाउन सकेका छैनन् । पछिल्लो पटक चन्द्रागिरिमा पर्वतीय क्षेत्रको मुद्दामा हिमाल, मानव र जलवायु परिवर्तन सम्बन्धी विशेषज्ञहरूको अन्तर्राष्ट्रिय संवाद भयो । कार्यक्रमले हिमाली र तल्लो तटीय क्षेत्रको पारिस्थितिकीय प्रणाली उच्च जोखिममा रहेको निष्कर्ष निकाल्यो । अब हिमाली क्षेत्रको मुद्दाको नेतृत्व नेपालले लिनुपर्छ भनियो । त्यसको परिणाम कोप२९ मा देख्न सकिएन । कोप२८ ले जगाएको उत्साहलाई मलजल गर्नुको सट्टा उपलब्धिलाई पनि जोगाउन सकेन । हामी अन्तर्राष्ट्रियस्तरको कुरा मात्रै गरिरहँदा घरभित्र गर्नुपर्ने तयारीमा शून्य छौं । अझैसम्म नेगोसिएसनका लागि विषयगत विज्ञसहितको स्थायी संयन्त्र बनाउन सकेका छैनौं । राजनीतिक मौसमअनुसार टपक्क टिपेर थपक्क बसाएका व्यक्तिबाट प्रगति र प्राप्तिको अपेक्षा गर्नु भनेको भ्रम पाल्नु मात्रै हो । वित्त परिचालन, क्षमता र प्रविधि कोप२९ को जलवायु वित्तसम्बन्धी निर्णयमा हानि नोक्सानीलाई लगभग नजरअन्दाज गरिएको छ । हानिनोक्सानीको मुद्दा कमजोर हुँदा त्यसले अन्ततः हिमालको सवाललाई पनि कमजोर बनाउँछ । त्यसैले हाम्रो पहल हानि तथा नोक्सानीका दस्ताबेजमा पनि हुन जरुरी छ । सन् २०२६ पछि नेपाल विकासशील राष्ट्रको श्रेणीमा उक्लिँदै गर्दा अहिले पाएका सुविधा गुमाउनेछ । अहिले नै ठूलो वैदेशिक ऋणको चपेटामा परेको नेपालमाथि जलवायु ऋणको जोखिम बढ्ने देखिन्छ । त्यसैले धनी भएर पनि टापु देशहरूले माग गर्दै आएको विशेष व्यवस्थाजस्तै नेपालले अब हिमालको मुद्दा उठाएर अघि अपरिहार्य देखिन्छ । क्षमता अभिवृद्धिको सवालमा सबै तहका सरकार, निजी क्षेत्र, सामाजिक संघसंस्था, सञ्चार क्षेत्रसँग सहकार्य गर्न आवश्यक छ । हामीकहाँ अझै पनि क्षमता अभिवृद्धि भन्नेबित्तिकै नागरिक समाज, गैरसरकारी संस्था तथा सरकारी निकायका पदाधिकारीलाई मात्रै भनेर बुझ्ने गरिएको छ । यो बुझाइलाई फराकिलो बनाउँदै यसमा तीन तहका सरकार र सञ्चारमाध्यमलाई समावेश गराउनु अपरिहार्य छ ।अन्तर्राष्ट्रिय कूटनीतिमा जोडकोप२९ मा माउन्टेन एक्सन भन्ने शब्द सुरक्षित राख्न सकिएन । पर्वतीय मुद्दाको नेतृत्व नेपालले लिनुपर्छ भनेर हामी बहस गरिरहेका छौं । उच्चस्तरीय राजनीतिक सभासम्मेलनमा बोल्नु र निश्चित मुद्दाको नेतृत्व लिने विषय नितान्त भिन्न हुन् । बोल्न फोरम भए पुग्छ । नेतृत्वका लागि स्वार्थ मिल्ने समूहको साथ आवश्यक पर्छ । जलवायु परिवर्तनको विषय विश्व राजनीतिक विषय हो । विश्व जलवायु सम्मेलन बहुपक्षीय भएकाले नेपाल एक्लैले हिमालको एजेन्डा बोकेर हुँदैन । हिमालको मुद्दा नेपाललाई प्यारो हो । नेपाललाई प्यारो भएको मुद्दा अरू देशलाई पनि प्यारो हुन्छ भन्ने जरुरी छैन । कोप२९ मा हिमाल नै भएका राष्ट्रहरूले पनि हिमालको समस्यालाई महत्त्व नदिएको देखियो ।हामीले हिमालको मुद्दामा शब्दसँग मात्रै नभई अन्तर्राष्ट्रिय रूपमा स्वार्थ मिलेका देशबीचको सहकार्य र समन्वय विस्तार गर्नुपर्छ । स्वार्थ मिल्ने समूहको विश्वास जित्न कूटनीति चाहिन्छ । नेपालले हिमालको मुद्दालाई अन्तर्राष्ट्रिय कूटनीतिक मुद्दा बनाउने हो भने हाम्रा आन्तरिक रणनीति र दृष्टिकोणको दायरा फराकिलो बनाउनुपर्छ । समय सीमासहित हिमालका मुद्दामा प्राप्त गर्ने लक्ष्य निर्धारण गर्नुपर्छर् । नेतृत्वका लागि क्षमता र विषयवस्तुको ज्ञानका साथै विश्व राजनीतिमा दबाब दिन सक्ने छवि पनि हुनुपर्छ । विश्व राजनीतिको सफल खेलाडी बन्न घरभित्रको राजनीतिको छायाबाट मुक्त हुनुपर्छ । हाम्रा हरेक पाइलामा राजनीतिक छाप लाग्ने गरेको छ । यसको प्रभाव विश्व मञ्चका छलफल, नेगोसिएन, दुईपक्षीय, बहुपक्षीयलगायत सबै वार्तामा देखिने गरेको छ । मुल मुद्दामा ऐक्यबद्धताभन्दा पनि हामी झिनामसिना विषयमा अल्झिएका छौँ । पेरिस सम्झौता तथा महासन्धिले नै दिशानिर्देश गर्ने गरी हिमालका मुद्दा दस्ताबेजमा नै समावेश गराउने विषयमा भने सरकार दूरदृष्टिबाट निर्देशित हुनु जरुरी छ । आन्तरिक राजनीति र गुटबन्दीबाट माथि उठ्न सक्नुपर्छ ।अध्ययनअनुसन्धानको कमीवार्सा इन्टरनेसनल मेकानिजममा हानिनोक्सानीको एउटा मापदण्ड ग्लासियर लेकलाई पनि मानिएको छ । जलवायु अनुकूलनको सूचकांक (अडप्टेसन इन्डिकेटर) मा माउन्टेन रिजन सूचीकृत छ । कोप२८ मा ग्लोबल स्टक टेकको दस्ताबेजमा माउन्टेनको विषय र शब्द समेटिएको छ । सम्मेलनमा नेपाललगायत पर्वतीय देशमा जलवायु परिवर्तनजन्य जोखिमको मुद्दाले बलियो स्थान पायो । कोप२८ ले ८० प्रतिशत कार्बन उत्सर्जन गर्ने २० मुलुक र २० प्रतिशत मात्रै कार्बन उत्सर्जन गर्ने नेपाललगायत अल्पविकसित देशले भोगेको जलवायुजन्य जोखिमलाई जलवायु न्यायको हिसाबले वित्त परिचालन हुनुपर्ने कुरालाई स्थापित गर्यो । जीएसटीको पृष्ठभूमिमा नै पर्वतीय क्षेत्र र हिमालको पहिचान, पारिस्थितीय प्रणाली, वन र जैविक विविधताको पहिचानसमेत उल्लेख भएकाले नेपाललाई हिमाली क्षेत्रको जलवायु मुद्दा उठाउन मद्दत पुगेको छ । हिमालका समस्या र मुद्दालाई अन्तर्राष्ट्रिय रूपमा पहिचान गराउने विषयमा नेपालको प्रयास सराहनीय छ । विश्व जलवायु सम्मेलनमा मात्रै होइन अन्तर्राष्ट्रिय अन्य फोरममा पनि राष्ट्रप्रमुख र सरकारप्रमुखले हिमालको मुद्दालाई कुनै न कुनै रूपमा उठाइरहेका छन् । गतवर्ष संयुक्त राष्ट्रसंघका महासचिवको नेपाल भ्रमण, कोप२८ मा नेपालका हिमालय क्षेत्रको विषयमा गराएको विश्वको ध्यानाकर्षण, नेपालले गरेको उच्चस्तरको छलफललगायतले विश्वको ध्यान तानिसकेको छ । एक वर्षभित्र हामीले हिमाल संरक्षणका लागि तय गरेका नीति कार्यान्वयनमा जानुपर्ने थियो । हामीसँग अहिले पनि हिमाल कालो भएको, हिमालमा हिउँ नभएको बाहेक तथ्यपरक सामग्री छैनन् । आन्तरिक रूपमा पर्वतीय क्षेत्रमा तापक्रम र वर्षाको जानकारी दिने पूर्वसूचना प्रणाली जडान गरेर जलवायु विज्ञानको तथ्यांकसहित ती क्षेत्रमा परेका बहुआयामिक प्रभावबारे अध्ययनअनुसन्धान गर्न जरुरी छ । भाषणमा लोकलाइजेसन र काममा केन्द्रीकृत मानसिकताले लक्ष्यमा पुग्न सकिँदैन । माउन्टेन शब्दसँग मात्रै खेलेर अपेक्षाकृत परिणाम प्राप्त गर्न सकिँदैन भन्ने स्पष्ट छ । हिमाली क्षेत्रसँगै त्यस क्षेत्रको आर्थिक, सामाजिक तथा सांस्कृतिक धरोहरमा पर्ने प्रभावलाई एकीकृत गरेर विश्व मञ्चमा उठाउनुपर्छ । यस्ता कुरा हामीले तथ्यगत रूपमा राख्न सकेका छैनौँ । यसैले पनि हाम्रा मुद्दा कमजोर भइरहेका छन् । तथ्यहरूले जलवायु न्याय प्राप्तिका लागि हामीलाई बलियो बनाउँछ । त्यसैले शब्द र भाषणमा सीमित बनेको हिमालको मुद्दा स्थापित गराउन नेसनल एडप्टेसन प्लानलगायत विद्यमान नीतिमा निर्देशित हिमालकेन्द्रित कार्य गर्न जरुरी छ । तापक्रम बढ्दै जाँदा हिमाली क्षेत्रमा विभिन्न विपद्ले निम्त्याउने जोखिम र क्षतिका स्वरूप धेरै छन् । तर तथ्य र प्रमाण संकलन तथा न्यूनीकरणका रणनीति विकास गर्न अनुसन्धान र अनुगमनमा अझै ठूलो लगानी गर्न आवश्यक छ । हिमाली क्षेत्रमा परेका आर्थिक र गैरआर्थिक क्षतिसम्बन्धी खोज, अनुसन्धान गर्न ढिलो भइसक्यो । कूटनीतिक तहमा हिमालका मुद्दा लैजान सबैभन्दा पहिला नेपालले आफ्ना हिमाली क्षेत्रको समग्रताको अध्ययन गरेको हुनुपर्छ । समस्या के हुन् ? किन जरुरी छ ? यसको अर्थतन्त्र के हो ? जनजीवन, संस्कृति र पर्यटनसँग जोडिएका समस्या उजागर गर्नुपर्छ । संयुक्त राष्ट्रसंघीय सभाहरूमा नेपाल एक्लैले प्रस्ताव राख्ने र पास हुने भन्ने हुँदैन । सिधै हिमाल संरक्षणका लागि पैसा दिने र लिने भन्ने पनि हुँदैन । नेपालले गर्ने पैरवी भनेको तापक्रम बढ्दै गयो भने हिमाल जोखिममा पर्ने भएकाले हाम्रा निर्णय पृथ्वीको तापक्रम बढ्न नदिने प्रयत्नमा केन्द्रित गरिनुपर्छ भन्ने हो । हिमाल संरक्षण गर्दा नेपाललाई मात्रै होइन, संसारलाई नै फाइदा छ भन्ने सन्देश दिन जरुरी छ । विश्व मञ्चहरूमा जलवायु विज्ञानसहितको प्रमाण अनि तथ्यांक प्रस्तुत गर्न सकियो भने हामीले जलवायु न्याय पाउन सक्छौंँ । अन्यथा आगामी वर्ष पनि हामी माउन्टेन शब्दमा मात्रै खेलिरहेका हुनेछौँ ।"
द क्लिफमा सपुतको प्रस्तुति,"(बागलुङ)बागलुङ नगरपालिका१४ बलेवाको द क्लिफ मा मंगलबार न्यु इयर इभ कार्यक्रम भएको छ । कार्यक्रममा गायक प्रकाश सपुतको प्रस्तुति थियो । सपुतले आफ्नो गलबन्दी च्यातियो गीत गाउँदा सयौं दर्शकले साथ दिएका थिए । उनले आफ्ना अन्य चर्चित गीतहरू फूलमाया, कुरा बुझ्नुपर्छ लगायत गाएका थिए । कार्यक्रममा फायर डान्ससहित अन्य स्थानीय कलाकारको प्रस्तुतिसमेत थियो । द क्लिफका अध्यक्ष राजु कार्कीले साँझ ६ बजे सुरु भएको कार्यक्रम राति १२ बजे नयाँ वर्षको स्वागत गरेर मात्र समापन गरिएको बताए । द क्लिफ बन्जीजम्पजस्ता साहसिक खेलका लागि प्रख्यात छ । कालीगण्डकी नदीमाथि बनेको बन्जीले पर्वत सदरमुकाम कुश्मा बजार र बागलुङको बलेवा पर्यटकीय गन्तव्य बनेको छ । यहाँ तीन दिनदेखि सडक खाना महोत्सव पनि आयोजना गरिएको छ । राष्ट्रिय लोकदोहोरी गीत प्रतिष्ठान पर्वतले आयोजना गरेको महोत्सवमा सहभागीको भीड लागेको थियो । बन्जी छेवैको सडकमा आयोजित महोत्सवमा लोकदोहोरीका कलाकारहरू पनि सहभागी भएको प्रतिष्ठानकी अध्यक्ष पूजा शर्माले बताइन् ।"
बन्दीपुर भ्रमण वर्ष सुरु,"तनहुँ (कास) बन्दीपुरको पर्यटन प्रवर्द्धन गर्ने उद्देश्यले बन्दीपुर भ्रमण वर्ष २०२५ सुरु गरिएको छ । भौतिक पूर्वाधार तथा यातायातमन्त्री देवेन्द्र दाहालले बुधबार भ्रमण वर्षको शुभारम्भ गरेका हुन् । बन्दीपुर प्राकृतिक सम्पदाले भरिपूर्ण ठाउँ हो, उनले भने, पर्यटनमार्फत नै यस ठाउँको विकास गर्नुपर्छ । बन्दीपुरमा हाल वार्षिक एक लाख पर्यटक आउने गरेकामा त्यसलाई दोब्बर बनाउँदै यहाँको पर्यटन प्रवर्द्धन गर्ने लक्ष्यसहित भ्रमण वर्ष आयोजना गरिएको गाउँपालिकाका अध्यक्ष सुरेन्द्र थापाले बताए । भ्रमण वर्षमा बन्दीपुर छिम्केश्वरीमनकामनागोरखा मन्दिरलिगलिगकोटभानु जन्मस्थल हुँदै पुनः बन्दीपुर आउने दुई दिनको प्याकेज बनाइएको छ, उनले भने ।"
होटलरेस्टुराँमा निजी क्षेत्रको साढे ५ खर्ब लगानी,"(काठमाडौं) पर्यटन क्षेत्रको मुख्य पूर्वाधारमध्येको प्रमुख मानिने होटल तथा रेस्टुराँमा निजी क्षेत्रको ५ खर्ब ४३ अर्ब स्थायी सम्पत्ति (लगानी) देखिएको छ । राष्ट्रिय तथ्यांक कार्यालयले बुधबार सार्वजनिक गरेको होटल तथा रेस्टुराँ सर्वेक्षणको नतिजाले होटल, रेस्टुरेन्टलगायत पर्यटकका लागि आवास तथा भोजनसँग सम्बन्धित प्रतिष्ठानमा निजी क्षेत्रको ५ खर्ब ४३ अर्ब २५ करोड ८२ लाख स्थायी सम्पत्ति (लगानी) देखाएको हो । यसमा २८ प्रतिशत ऋण तथा लगानी वित्तीय क्षेत्रको छ । यो क्षेत्रले नेपालको अर्थतन्त्रमा करिब १ खर्ब ९ अर्ब २७ करोड १ लाख बराबरको मूल्य अभिवृद्धि गरेको सर्वेक्षणले देखाएको छ । यी प्रतिष्ठानले २ खर्ब १६ अर्ब ७३ करोड मूल्य बराबरको लागत खर्च गरेर ३ खर्ब २६ अर्ब १ करोड मूल्य बराबरको सेवा उत्पादन गरिरहेका छन् । यस क्षेत्रमा सक्रिय भई संलग्न व्यवसायी तथा साझेदार व्यक्तिको संख्या ३ लाख ८७ हजार रहेको राष्ट्रिय तथ्यांक कार्यालयका प्रवक्ता हेमराज रेग्मीले जनाए । यसमा ४४ प्रतिशत लगानीकर्ता महिला छन् भने बाँकी ५६ प्रतिशत पुरुष छन् । यस क्षेत्रमा नियमित रूपमा तलब तथा ज्यालादारीमा कार्यरत कर्मचारी १ लाख ६ हजार हाराहारी रहेको पनि उनको भनाइ छ । कर्मचारीहरूलाई यी प्रतिष्ठानले वार्षिक २० अर्ब ६१ करोड तलब, ज्याला तथा सुविधाबापत उपलब्ध गराएको देखिएको छ ।देशभर नमुना छनोट विधि र पर्यटन विभागमा दर्ता भएका तारे होटल तथा रिसोर्टमा गणकले यो सर्वेक्षण गरेका थिए । त्यस्तै १० जनाभन्दा वा यो अंकभन्दा बढी जनशक्ति भएका अल्पकालीन आवास क्षेत्र तथा भोजन सेवा उपलब्ध गराउने प्रतिष्ठानलाई सर्वेक्षणमा समेटिएको थियो । जसमा १ लाख ४२ हजार २ सय २३ वटा आवास तथा भोजन सेवा प्रदान गर्ने होटल तथा रेस्टुराँको सर्वेक्षण गरिएको थियो । २०७९ साउनदेखि २०८० असारसम्ममा गरिएको सर्वेक्षणले शिक्षण संस्था, स्कुल, कलेज, छात्रावास तथा कार्यालय, मठ मन्दिर, गुम्बा, धर्मशाला तथा सामूहिक आवास गृहभित्र सञ्चालित भोजन तथा आवास गृहलाई सर्वेक्षणको दायरामा राखेको छैन । सडकपेटी, खुला स्थानमा सञ्चालित भोजनसम्बन्धी क्रियाकलापलाई पनि सर्वेक्षणमा समेटेको छैन ।स्थायी लगानी (सम्पत्ति) सबैभन्दा धेरै वाग्मतीमा २ खर्ब ४१ अर्ब र सबैभन्दा थोरै कर्णालीमा ११ अर्ब देखिन्छ । वाग्मतीपछि दोस्रो स्थानमा गण्डकीमा १ खर्ब ६ अर्ब ६४ करोड लगानी छ । तेस्रो स्थानमा लुम्बिनीमा ५३ अर्ब लगानी भएको कार्यालयको सर्वेक्षणमा देखिएको छ ।आवासतर्फ देशभर सञ्चालित तारे होटलदेखि होमस्टेसम्म १ लाख १६ हजार १ सय कोठा रहेको प्रवक्ता रेग्मी बताउँछन् । यिनमा तारे होटलका ८ हजार ४ सय ९६, पर्यटकस्तरीय होटलका १ लाख ७५, रिसोर्टका ३८ सय २९ र होमस्टेका ३७ सय छन् । गणकले यी कोठामा कति शय्या छन् भन्ने देखाएका छैनन्, रेग्मीले भने, कतै दुई, कतै योभन्दा बढी पनि बेड हुने भएकाले देशभर पर्यटकका लागि कति शय्या छन् भन्ने सर्वेक्षणमा समेटिएको छैन । होटलले बिक्री गर्ने कोठाहरूको शुल्क न्यूनतम १४ सयदेखि पाँचतारे होटलले प्रतिकोठाको बसाइबापत दिनको ६९ सय रुपैयाँ लिने गरेको सर्वेक्षणमा देखिएको छ । नेपालले वार्षिक ३० लाख पर्यटकलाई सेवा दिने क्षमता निजी क्षेत्रको रहेको पर्यटन व्यवसायीले जनाउँदै आएका छन् । सर्वेक्षणले समेटेका सबै होटलमध्ये तारेदेखि पर्यटकीयस्तरका होटलले दिनको १० हजार बेड उपलब्ध गराउने क्षमता राख्ने होटल संघ नेपाल (हान) का अध्यक्ष विनायक शाहले जनाए । हामीले वार्षिक ३५ लाख पर्यटकलाई सेवा दिन सक्छौं । पर्यटकको बसाइका आधारमा, एउटा कोठाभित्र हुने बेडहरूको प्रकारका आधारमा ३५ लाख पर्यटकलाई सेवा दिन नेपाली होटल सक्षम भइसकेका छन्, शाहले भने । रेस्टुराँतर्फ एक पटकमा २२ लाख ३४ हजार अतिथिले सेवा लिन सक्ने पाइएको छ । एकै पटक मानिसहरू बाहिर खान निस्किए नेपालभित्र सञ्चालित रेस्टुराँको सिटिङले एक पटकमा २२ लाख मानिसलाई अतिथि सत्कार दिन सक्ने क्षमता देखिएको छ, प्रवक्ता रेग्मीले भने । नेपाल सरकारको दर्ता प्रक्रियामा भने सबै होटल तथा रेस्टुराँ समेटिएका छैनन् । सर्वेक्षण प्रतिवेदनले झन्डै ३७ प्रतिशत दर्ता नभई सञ्चालनमा रहेको देखाएको छ ।"
सहजीकरण नहुँदा दूरसञ्चार क्षेत्रको विकास ठप्प,"(काठमाडौं) विदेशी मुद्रा सटही सिफारिस नपाउँदा ब्यान्डविथ आयात, उपकरण खरिद र परामर्श सेवाका लागि दूरसञ्चार सेवा प्रदायक एनसेलले आफ्ना अन्तर्राष्ट्रिय भेन्डरहरूलाई भुक्तानी दिन नपाएको महिनौं भइसक्यो । २१०० मेगाहर्ज फ्रिक्वेन्सी ब्यान्डबापत दस्तुर नतिरेको भन्दै नियामक नेपाल दूरसञ्चार प्राधिकरणले एनसेललाई विदेशी मुद्रा सटही सिफारिसमा सहजीकरणको काम रोकिदिएपछि यस्तो अवस्था आएको हो । २१०० मेगाहर्ज फ्रिक्वेन्सी सम्बन्धमा एनसेलले २०७८ पुसमा प्राधिकरणविरुद्ध मुद्दा हालेको थियो । सरकारले बोलकबोलमार्फत उक्त फ्रिक्वेन्सीका लागि मूल्य तोकेको भए पनि त्यसअघि नै प्रयोगमा रहेको र दस्तुर तिरिरहेको सोही ब्यान्डलाई पुनः बोलकबोल मूल्यमा समेट्न खोजिएको भन्दै एनसेलले मुद्दा दायर गरेको थियो । यो मुद्दा अदालतमा विचाराधीन छँदै नियामक र सरकारले सहजीकरण रोकेका छन् । गत वैशाख दोस्रो साता इन्टरनेट सेवा प्रदायक र सरकारबीचको बेरुजु विवादका कारण देशभर केही घण्टा इन्टरनेट सेवा नै अवरुद्ध हुन पुग्यो । सेवा प्रदायकले अन्तर्राष्ट्रिय ब्यान्डविथ आयातबापत भारतका कम्पनीहरूलाई भुक्तानी दिन नपाएपछि भारतीय अपस्ट्रिम प्रोभाइडरले नेपालतर्फको ब्यान्डविथ काटिदिएका थिए ।विदेशी मुद्राको सिफारिस रोकिदिएकाले अझै पनि कतिपय सेवा प्रदायकहरूले विगत १८ महिनादेखिको अर्बौं रकम भुक्तानी गर्न पाएका छैनन् । यसले गर्दा कुनै पनि बेला इन्टरनेट सेवा ठप्प हुन सक्ने उनीहरूको भनाइ छ । दूरसञ्चार सेवालाई अत्यावश्यक सेवाको सूचीमा वर्गीकरण गरेको सरकारले सेवा प्रदायकहरूलाई आवश्यक समन्वय नगरिदिँदा समग्र क्षेत्र नै यथास्थितिमा गुज्रिन बाध्य बनेको छ । दूरसञ्चार तथा इन्टरनेट सेवा प्रदायकलाई टावर स्थापना जस्ता साइट निर्माण, उपकरण आयात, विदेशी मुद्रा सिफारिस, सेवा सञ्चालन एवं महसुल अनुमति जस्ता कार्यका लागि सरकारी र नियामक निकायहरूको स्वीकृति र सहजीकरण आवश्यक पर्छ । नेपाल दूरसञ्चार प्राधिकरण, सञ्चार तथा सूचना प्रविधि मन्त्रालय, अर्थ मन्त्रालय, नेपाल राष्ट्र बैंकजस्ता निकायले आवश्यक सहजीकरण सुविधा समयमै प्रदान नगर्दा सेवाप्रदायक कम्पनीहरूले आफ्नो सेवा विस्तारमा कठिनाइ भोगिरहेको बताएका छन् । नियामक दूरसञ्चार प्राधिकरणले केही समयअघि सातै प्रदेशमा आयोजना गरेको एक कार्यक्रममा स्थानीय सरकारका प्रतिनिधिले एनसेललाई राम्रो कभरेज नदिएकोमा व्यापक गुनासो गरेका थिए । एनसेलका प्रतिनिधिले भने चार वर्षदेखि उपकरण आयातको अनुमति नपाएकाले टावर थप्न नसकेको र यसले गर्दा कभरेजमा समस्या भएको सुनाए । नियामकले नै सहजीकरण सुविधा रोकिदिएपछि सेवा विस्तार गर्न नसकेको, ग्राहक सन्तुष्टि घटेको र गुणस्तरीय सेवा प्रवाहमा चुनौतीहरू सामना गर्नुपरेको एनसेलले जनाएको छ । यी समस्याले कम्पनीको पूर्वाधार विस्तारसँगै वित्तीय पक्षमा समेत असर पुगेको एनसेलले संवाददातासँगको इमेलअन्तर्वार्तामा उल्लेख गरेको छ ।सरकार र नियामक निकायबाट सहजीकरण नहुँदा हाम्रो सेवा विस्तार हुन सकेको छैन, गुणस्तरीय सेवा प्रवाहमा चुनौती थपिएको छ, एनसेलले इमेलमार्फत भनेको छ, ब्यान्डविथ आयात र वार्षिक मर्मतसम्भार कार्यका लागि समयमा भुक्तानी दिन नसकेकाले उनीहरूले हामीलाई सेवा प्रदान गर्न नमान्ने अवस्था छ । सहजीकरणमै समस्या भएपछि विभिन्न मुद्दामामिलासमेत सिर्जना भएका छन् । यसले गर्दा कम्पनीको ग्राहक तथा आय नै प्रभावित भएको छ । एनसेलका अनुसार विद्यमान दूरसञ्चार कानुनले सहजीकरणलाई प्रोत्साहन गरे पनि व्यावहारिक रूपमा विगत करिब एक वर्षयता सहजीकरणका कार्यहरू धेरै प्रभावित भएका छन् । विदेशी मुद्रा सटही सुविधा नपाउँदा भारतका इन्टरनेट सेवा प्रदायकहरूले नेपालतर्फको ब्यान्डविथ बन्द गरेको घटना स्मरण गर्दै इन्टरनेट सेवा प्रदायकहरूको छाता संस्था आइस्पानका अध्यक्ष सुधीर पराजुलीले धेरै अनुरोधपछि मात्र सेवा पुनः सुरु गर्न सकेको अनुभव सुनाए । उनका अनुसार यो समस्या अझै समाधान भएको छैन । दुई रुपैयाँ कर तिर्न बाँकी हुँदा पनि सहजीकरण रोक्ने प्रवृत्ति छ, जुन कम्पनीले वर्षको २०२२ अर्ब रुपैयाँ कर तिर्छ, उसको एकदुई अर्ब बाँकी हुनु ठूलो समस्या होइन, यो नतिरीकन हामी भाग्ने पनि होइन, पराजुलीले भने, अदालतमा मुद्दा विचाराधीन हुँदासमेत सहजीकरण नै रोकिदिने प्रवृत्तिले व्यवसाय गर्न गाह्रो भएको छ । यसले दूरसञ्चार क्षेत्रको विकास प्रभावित पारेको छ ।सहजीकरणको विषयमा सरकारी स्वामित्वको नेपाल टेलिकमका लागि केही सहज भए पनि निजी सेवा प्रदायकहरूले ठूलो समस्या भोगिरहेको सेवा प्रदायकहरूको गुनासो छ । अर्थ मन्त्रालयको हस्तक्षेपले पनि सहजीकरणमा विलम्ब हुने गरेको र यसमा नियामक प्राधिकरण र सरोकारवाला सञ्चार मन्त्रालयको भूमिका अपरिपक्व रहेको आइस्पान अध्यक्ष पराजुलीको भनाइ छ । विदेशी मुद्रा सटहीका लागि नेपाल टेलिकमले सोझै राष्ट्र बैंकबाट सुविधा लिन पाउँछ, हामी निजी सेवा प्रदायक प्राधिकरण, सञ्चार मन्त्रालय, अर्थ मन्त्रालय हुँदै राष्ट्र बैंकसम्म पुग्दा भुक्तानी दिने म्याद गुज्रिएर ब्याज बढिसक्छ, उनले भने, प्रतिस्पर्धी सेवा प्रदायकबीच यो भेदभाद सही होइन । दूरसञ्चार प्राधिकरणले भने दूरसञ्चार क्षेत्रको विकास र सेवा प्रदायकहरूलाई सहजीकरण गर्ने विषयमा नियामक सचेत र गम्भीर रहेको दाबी गर्दै आएको छ । यसलाई आफूहरूले प्रमुख दायित्वका रूपमा लिएको प्राधिकरणका सहायक प्रवक्ता प्रदीप पौड्यालले बताए । तथापि सेवा प्रदायकहरूले सरकारप्रति आफ्नो दायित्व पूरा नगर्दा सहजीकरणमा समस्या देखिएको उनको भनाइ छ । सेवा प्रदायकहरूले वर्षौंसम्म आफ्नो दायित्व पूरा नगर्दा प्राधिकरणले बाध्य भएर सहजीकरण रोक्नुपरेको उनले स्पष्ट पारे । तीनचार वर्षदेखि बारम्बार ताकेता गर्दासमेत दायित्व पूरा नगरेपछि कतिपय सेवा प्रदायकको हकमा सहजीकरण रोकिएको हो, उनले भने, सबैले आआफ्नो जिम्मेवारी बुझेमा यस क्षेत्रमा सबैको बराबर जित हुने थियो । दूरसञ्चार क्षेत्र उदीयमान भएकाले कानुनलाई समयसापेक्ष रूपमा परिमार्जन गर्नुपर्ने पौड्यालले बताए । सबै कुरा कडाइका साथ गर्न खोज्दा नियमनमा दुविधा आउँछ, यसमा लचिलोपन र समयसापेक्ष अपडेट आवश्यक छ, उनले भने, सहजीकरणको सन्दर्भमा प्राधिकरणबाट निजी र सरकारी क्षेत्रलाई कुनै पनि विभेद भएको छैन । अन्य निकायबाट वा सरकारबाट हुने नीतिनियममै केही फरक भएको छ भने त्यो प्राधिकरणलाई थाहा हुने कुरा भएन । सञ्चार तथा सूचना प्रविधि मन्त्रालयका सहायक प्रवक्ता कृष्णप्रसाद सुवेदीले पनि सहजीकरणका सन्दर्भमा मन्त्रालयले कुनै बाधा सिर्जना नगरेको दाबी गरे । सेवा प्रदायकले आफ्ना दायित्व पूरा गरेमा सहजीकरणमा समस्या नहुने उनको भनाइ छ । राज्यलाई तिर्नपर्ने कर, रोयल्टीलगायत विषयवस्तु पूरा गरेको छैन भने पूरा गर्नुस् भन्ने कुरा सामान्य विषय हुन्, उनले भने, उहाँहरूले पाउने अधिकार पाइरहनुभएको छ, मन्त्रालयले दिनुपर्ने सुविधा दिएको छ । कतैकतै कसैको केही कारणले रोकिएको रहेछ भने कानुनबमोजिम निरूपण हुन्छ ।दूरसञ्चार क्षेत्रको विकासमा सरकार र नियामक निकायको कठोर र परम्परागत प्रवृत्तिका कारण चुनौती सिर्जना भएको दूरसञ्चार क्षेत्रलाई नजिकबाट नियाल्दै आएका र प्राधिकरणकै पूर्ववरिष्ठ निर्देशकसमेत रहेका आनन्दराज खनालले बताए । दूरसञ्चार सेवा अत्यावश्यक सेवा भएकाले यसमा सहजीकरण रोक्दा वा सेवा प्रदायकहरूबीच फरक व्यवहार गर्दा यस क्षेत्रको विकासमा बाधा पुगेको उनको भनाइ छ । विदेशी मुद्रा सटहीसम्बन्धी विद्यमान कानुनी प्रावधानले दूरसञ्चार क्षेत्रको पुरानो बिजनेस मोडललाई मात्रै सम्बोधन गरेकाले परामर्श सेवाजस्ता नयाँ आवश्यकताबारे यसमा उल्लेख नभएकाले समस्या सिर्जना उनले जनाए । नियमनका अन्य उपाय अपनाएर भए पनि दूरसञ्चार सेवा कुनै पनि अवस्थामा बन्द हुने अवस्था सिर्जना गर्न नहुने उनको तर्क छ ।"
राइड सेयरिङसम्बन्धी कानुन बनाऊ: सर्वोच्च,"(काठमाडौं) राइड सेयरिङसम्बन्धी व्यवसायलाई सम्बोधन गर्ने कानुन यथाशक्य चाँडो बनाउन सर्वोच्च अदालतले सरकारका नाममा निर्देशनात्मक आदेश जारी गरेको छ । चालकहरूले आफ्ना निजी सवारीसाधनमार्फत सञ्चालन गर्दै आएको यस्तो सेवाले यात्रालाई सहज र पहुँचयुक्त बनाउँदै लगेको सन्दर्भ उल्लेख गर्दै अदालतले कानुनी संरचनाको अभाव देखाएर यस्ता सेवामा रोक लगाउन नमिल्ने निष्कर्ष निकालेको छ । अधिवक्ता श्यामकुमार श्रेष्ठले राइड सेयरिङ प्लाटफर्म पठाओ नेपाल प्रालि को दर्ता खारेजको माग गर्दै २०७५ माघ २८ मा दायर गरेको रिट सर्वोच्चले गत असार १३ को इजलासबाट खारेज गरेको थियो । तत्कालीन प्रधानन्यायाधीश विश्वम्भरप्रसाद श्रेष्ठ र न्यायाधीश टेकप्रसाद ढुंगानाको संयुक्त इजलासले गरेको फैसलाको पूर्णपाठ हाल सार्वजनिक भएको हो । पूर्णपाठमा राइड सेयरिङजस्ता यातायात सेवा व्यवसायको दर्ता, सञ्चालन, व्यवस्थापन र अनुगमनका लागि आवश्यक कानुनी व्यवस्था चाँडै लागू गर्न सरकारलाई निर्देशन दिइएको छ । सर्वोच्चले राइड सेयरिङ सेवा बन्द गर्नु संविधानको मौलिक हकविपरीत हुने जनाएको छ । वस्तुतः कानुनको अभाव देखाई राइड सेयरिङ सेवामा अवरोध पुर्याउँदा निजी सवारीसाधन चालकहरूले यात्रु ओसारपसार गरी दैनिक रूपमा आयआर्जन गरी जीवन निर्वाह गरेबाट निजहरूको सम्मानपूर्वक बाँच्न पाउने हक, रोजगारीको हक एवं श्रमको हक तथा उपभोक्ताको हकमा प्रतिकूल असर पुग्न जान्छ, फैसलामा भनिएको छ, व्यवसाय ऐन, २०७६ मार्फत हाल नेपाल सरकारले राइड सेयरिङलाई उद्योगका रूपमा मान्यता प्रदान गरिसकेको परिप्रेक्ष्यमा यसलाई निषेध गर्नु न्यायोचित एवं कानुनसम्मत हुने पनि देखिँदैन ।सर्वोच्चले राइड सेयरिङलाई वैधानिक रूप दिन कानुनी व्यवस्था तयार गर्न, महिला र अपांगता भएका यात्रुहरूको समायोजन गर्न तथा सेवा प्रदायक सवारीसाधनको दर्ता र अनुगमनको प्रणाली विकास गर्नु भनी सरकारलाई तत्काल पहल गर्न पनि निर्देशन दिएको छ । राइड सेयरिङ सेवाले सेवामा प्रतिस्पर्धा र गुणस्तरीयता बढाएको छ । यस्तो सेवा सहज, पहुँचयुक्त र लोकप्रिय बन्दै गएको छ, फैसलामा भनिएको छ । अदालतले पठाओ नेपालजस्ता कम्पनीहरूको नियमन र व्यवस्थापनका लागि यथाशीघ्र कानुनी संरचना तयार गर्न नेपाल सरकार, उद्योग, वाणिज्य तथा आपूर्ति मन्त्रालय र यातायात व्यवस्था विभागलाई निर्देशन दिएको छ । सेवा प्रदायकले तोकिएबमोजिमका सर्त पालना गरेनगरेको नियमित अनुगमन गर्न पनि भनेको छ । कम्पनी खारेजीजस्ता विषय नियमित प्रक्रियाबाटै समाधान गर्न सकिने र यो विषय रिटको क्षेत्राधिकारभित्र पर्नुअघि नै सोही प्रक्रियाबाट अघि बढाउन सकिने फैसलामा भनिएको छ । सवारी तथा यातायात व्यवस्था ऐन, २०४९ ले निजी सवारीसाधनलाई सार्वजनिक यातायातका रूपमा प्रयोग गर्न प्रतिबन्ध लगाए पनि राइड सेयरिङले सेवा सुविधा र पहुँच विस्तारमा योगदान गरेकाले यसलाई व्यवस्थित गर्न कानुनी संरचना आवश्यक पर्ने अदालतको विश्लेषण छ । एप्लिकेसन अपरेसन सपोर्ट (कम्प्युटरसम्बन्धी सेवा) प्रदान गर्ने भन्दै पठाओ नेपाल दर्ता भएको तर यसले गैरकानुनी रूपमा मोटरसाइकलको पछाडि भाडामा यात्रु बोक्ने राइड सेयरिङ व्यवसाय सञ्चालन गरेको अधिवक्ता श्रेष्ठको निवेदनपत्रमा उल्लेख थियो । निवेदनमा सवारी तथा यातायात व्यवस्था ऐन, २०४९ अनुसार निजी सवारीसाधनलाई सार्वजनिक यातायात सेवाका लागि प्रयोग गर्न नपाइने कानुनी प्रावधानको उल्लंघन गरिएको दाबी गरिएको थियो । निवेदकले वैदेशिक लगानी तथा प्रविधि हस्तान्तरण ऐन, २०४९ अन्तर्गत अनुमति प्राप्त उद्देश्यभन्दा बाहिर गएर कार्य गरिएको र वैदेशिक लगानीको दुरुपयोग गरिएको तर्क गरेका थिए ।यसमा पठाओसँगै नेपाल सरकार, उद्योग, वाणिज्य तथा आपूर्ति मन्त्रालय, उद्योग विभाग, यातायात व्यवस्था विभाग, महानगरीय ट्राफिक प्रहरी महाशाखा र कम्पनी रजिस्ट्रारको कार्यालयलाई विपक्षी बनाइएको छ । निवेदकले राइड सेयरिङ सेवाको वैधानिकता र नियमनको आवश्यकता औंल्याउँदै दर्ता खारेजी माग गरेकामा सर्वोच्चले सो मुद्दा खारेज गर्दै राइड सेयरिङ सेवालाई व्यवस्थित गर्न कानुनी संरचना निर्माण गर्न निर्देशनात्मक आदेश जारी गरेको हो । औद्योगिक व्यवसाय ऐन, २०७६ ले राइड सेयरिङलाई उद्योगका रूपमा मान्यता दिएको भए पनि कार्यान्वयनका लागि आवश्यक कानुनी संरचनाको विकास हुन सकेको छैन । यसले गर्दा निजी सवारीसाधनका चालक र सेवाग्राही समस्यामा परेका छन् । कानुनी प्रावधानबिना सञ्चालन गर्दा चालकहरू कारबाहीमा पर्ने जोखिम हुने गरेका छन् ।"
बालविवाह मुक्त अभियानमा भारतीय अधिकारकर्मीको साथ,"काठमाडौं (कास) बालविवाह अन्त्यका लागि नेपालमा सञ्चालित अभियानमा भारतीय बालअधिकारकर्मीले समेत साथ दिएका छन् । बालविवाह मुक्त नेपाल अभियान थालनीका क्रममा आयोजित मैनबत्ती प्रज्वलन र मार्चपास कार्यक्रममा नेपाल र भारतका बालअधिकारकर्मी, बालबालिका र अभियन्ता सहभागी भएका छन् । जस्ट राइट फर चिल्ड्रेन (जीआरसी) र ब्याकवार्ड सोसाइटी एजुकेसन (बेस) को सहयोगमा नेपाल सरकारले बालविवाह मुक्त नेपाल अभियान सुरु गरेको हो । दिगो विकासको लक्ष्यअनुसार जीआरसी र बेसले आगामी सन् २०३० सम्ममा नेपाललाई बालविवाह अन्त्य भएको घोषणा गर्न कार्ययोजना बनाएका छन् । नेपालमा स्थानीय स्तरबाटै बालबालिकाको अधिकार, संरक्षण र कानुनी व्यवस्थाका बारेमा जनचेतनामूलक अभियान सञ्चालन गर्ने तयारी छ । यस अभियानमा सरकारी संयन्त्रसँग सहकार्य गर्दै जीआरसी र बेसले सातै प्रदेशमा जतिसक्दो बढी प्रतिबद्धता संकलन गर्ने तयारी छ । अभियानको सुरुवातका क्रममा प्रधानमन्त्री केपी शर्मा ओलीले बालविवाह मुक्त अभियानलाई समर्थन जनाउँदै बालविवाहविरुद्ध प्रतिबद्धता जाहेर गरिसकेका छन् । जीआरसीका संस्थापक भुवन ऋभूले बालबालिकाको संरक्षण र सम्वर्द्धनका लागि विशाल जनसमर्थन र प्रतिबद्धता आवश्यक रहेको बताए । सम्पूर्ण नागरिक समाज तथा सामाजिक संघसंस्था र सरकारको उत्तरदायित्वबाट नेपालले बालविवाह मुक्त राष्ट्रको लक्ष्य भेट्टाउन सक्नेछ, उनले भने, त्यसबाट हरेक बालबालिकाको स्वास्थ्य, शिक्षा र सुरक्षा सुनिश्चित पनि हुनेछ । नेपालको कानुनमा विवाह गर्न केटा र केटी दुवैका लागि २० वर्षको उमेर तोकिएको छ । तर धेरै बालविवाह हुने देशमध्येमा नेपाल दक्षिण एसियामा बंगलादेश र भारतपछि तेस्रो स्थानमा छ ।"
राज्य व्यवस्था समिति बैठकमा विरलै पुग्छन् शीर्ष नेता,"(काठमाडौं)प्रतिनिधिसभाको राज्य व्यवस्था तथा सुशासन समितिमा पछिल्लो समय संघीय निजामती, अख्तियार दुरुपयोग अनुसन्धान आयोग र भ्रष्टाचार निवारण आयोगसँग सम्बन्धित विधेयकमाथि निरन्तर छलफल भइरहेको छ । समितिले सरकारका कामकारबाहीको नियमित अनुगमन र मूल्यांकन गरी निर्देशन पनि दिँदै आएको छ । कानुन निर्माण, सुशासन, शान्तिसुरक्षाजस्ता महत्त्वपूर्ण क्षेत्रमा सरोकार राख्ने समितिमा सदस्य बन्न शीर्ष नेताहरू नै जोडबल गर्छन् । तर शीर्ष नेताहरू समितिको बैठकमा विरलै उपस्थित हुने गर्छन् ।राज्य व्यवस्था समितिको क्षेत्राधिकारमा प्रधानमन्त्री तथा मन्त्रिपरिषद्को कार्यालय, गृह, रक्षा, संघीय मामिला तथा सामान्य प्रशासन, अख्तियार दुरुपयोग अनुसन्धान आयोग, लोक सेवा आयोग, निर्वाचन आयोगलगायतका निकाय पर्छन् । समितिमा विभिन्न राजनीतिक दलका शीर्ष नेताहरू सदस्य छन् । तर पार्टीमा उच्च पदमा रहेका सांसदले रोजेर सदस्य बन्ने तर कामकारबाहीमा अनुपस्थित भइदिने गर्नाले समितिकै कामकारबाहीमा असर पर्ने गरेको छ । थुप्रै पटक कोरम नपुगेर बैठक नै स्थगन गरिएको छ । राज्य व्यवस्था समितिमा सत्तारूढ कांग्रेसका उपसभापति पूर्णबहादुर खड्का, महामन्त्रीद्वय गगन थापा र विश्वप्रकाश शर्मा सदस्य छन् । प्रमुख प्रतिपक्षी दल माओवादीका नेता तथा पूर्वप्रधानमन्त्री पुष्पकमल दाहाल पनि राज्य व्यवस्था समितिकै सदस्य हुन् । जसपा अध्यक्ष अशोककुमार राई, जनमोर्चाका अध्यक्ष चित्रबहादुर कार्की, राप्रपा उपाध्यक्ष बुद्धिमान तामाङ, एकीकृत समाजवादीका वरिष्ठ उपाध्यक्ष राजेन्द्र पाण्डे, लोसपाका वरिष्ठ सहअध्यक्ष सर्वेन्द्रनाथ शुक्ला, माओवादीका प्रमुख सचेतक हितराज पाण्डेलगायत २७ सदस्य छन् । समितिमा रहेका शीर्ष नेताहरू कानुन निर्माण र सरकारमाथि संसदीय निगरानीका सन्दर्भमा बैठक हुँदा कमै उपस्थित हुन्छन् । माओवादी अध्यक्ष दाहाल र कांग्रेस उपसभापति खड्का गत साउनमा राज्य व्यवस्था समिति सदस्य बनेका हुन् । साउनयताका २३ बैठकमध्ये दाहाल एउटा बैठकमा मात्र र खड्का ५ बैठकमा मात्रै उपस्थित भए । दाहाल नेतृत्वको सरकारमा खड्का उपप्रधान तथा रक्षामन्त्री थिए । सरकारमा प्रधानमन्त्री र मन्त्री रहेका सांसद समिति सदस्य हुँदैनन् । प्रधानमन्त्री पदमा रहँदा दाहाल तीन पटक र विधेयकमाथिको छलफलका क्रममा तत्कालीन उपप्रधान तथा रक्षामन्त्री खड्का पाँच पटक उपस्थित भएका थिए । राज्य व्यवस्थाका बैठकमा सबैभन्दा कम हाजिर हुनेमा कांग्रेसका महामन्त्री शर्मा छन् । उनी समिति गठनयताका ५२ मध्ये ४८ बैठकमा अनुपस्थित छन् । उनी ४ वटा बैठकमा मात्रै उपस्थित भएका हुन् । समितिको बैठकमा दोस्रो कम हाजिर हुनेमा कांग्रेसकै महामन्त्री थापा रहेका छन् । उनी ५२ मध्ये १२ बैठकमा मात्रै उपस्थित भएका छन् । जनमोर्चाका अध्यक्ष केसी २४ बैठकमा मात्रै उपस्थित भएका छन् । रास्वपा सभापति रवि लामिछाने पनि राज्य व्यवस्था समितिकै सदस्य थिए । हाल उनी निलम्बनमा छन् । सहकारी ठगी, संगठित अपराध र सम्पत्ति शुद्धीकरणलगायतका आरोपमा उनी कात्तिक २ मा पक्राउ परेका हुन् । पक्राउ पर्नुपहिले बसेको राज्य व्यवस्थाको ४० मध्ये २५ बैठकमा उनी उपस्थित थिए । बीचमा उपप्रधान तथा गृहमन्त्री रहेका बेला भने उनी समिति सदस्य थिएनन् । समितिमा सबैभन्दा बढी उपस्थित हुनेमा एमालेका रघुजी पन्त छन् । उनी ५२ वटै बैठकमा हाजिर भएका छन् । समिति सभापति खतिवडा ५० बैठकमा हाजिर छन् । उनी समितिको बैठक दुई पटक बसिसकेपछि सभापति बन्नका लागि कानुन समितिबाट राज्य व्यवस्थामा सरुवा भएका थिए । कृष्णगोपाल श्रेष्ठ र सर्वेन्द्रनाथ शुक्ला समान ५० बैठकमा हाजिर भएका छन् । माओवादीका हितराज पाण्डे र दुर्गा राई समान ४७ बैठकमा उपस्थित छन् । बुद्धिमान तामाङ ४५, कांग्रेसका हृदयराम थानी र सरिता प्रसाईं ४२४२ बैठकमा हाजिर छन् । रास्वपाकी चन्दा कार्की ३९, जसपा नेपालका प्रकाश अधिकारी ३८, कांग्रेसका दिलेन्द्र बडू ३७, ईश्वरी न्यौपाने ३६, अम्बिका बस्नेत ३५, एकीकृत समाजवादीका राजेन्द्र पाण्डे ३० बैठकमा हाजिर भएका छन् । एमालेका लीलानाथ श्रेष्ठ र वासुदेव घिमिरे २७, राजेन्द्र राई २४ बैठकमा उपस्थित छन् । समितिले यसबीचमा संवैधानिक परिषद् (काम, कर्तव्य, अधिकार र कार्यविधि) सम्बन्धी ऐन, २०६६ लाई संशोधन गर्न बनेको विधेयक र अनुगमन तथा मूल्यांकन विधेयक पारित गरेको थियो । समितिमा चार विधेयक विचाराधीन छन् । पाँच वर्षदेखि संसद्मा रहेका अख्तियार दुरुपयोग अनुसन्धान आयोग र भ्रष्टाचार निवारण विधेयकलाई अन्तिम चरणमा पुर्याइएको छ । समितिले पछिल्लो समय संघीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयकमाथि निरन्तर छलफल चलाइरहेको छ भने निर्माणमुखी सामग्री (व्यवस्थापन तथा नियमन) विधेयकलाई अगाडि बढाउने तयारी गरिरहेको छ ।समिति सभापति खतिवडा सरकारमाथि संसदीय निगरानीका काम पनि परिणाम आउने गरी भएको दाबी गर्छन् । एनसेलको सेयर, एयरपोर्टमा भएको प्रहरी र निजामतीबीच विवाद, काठमाडौंतराई फास्ट ट्र्याकमा रूख कटानलगायतका समस्यामा पनि समितिले पहल गरेको छ, अन्य समसामयिक विषयमा छलफल भएको छ, उनले भने । कांग्रेस महामन्त्री शर्माले पार्टी कामकारबाहीमा संलग्न हुनुपर्दा संसदीय समितिमा उपस्थिति कम भएको बताए । राज्य व्यवस्था बैठकका महत्त्वपूर्ण छलफल हुँदा जान्छु । भ्रष्टाचार विधेयक, निजामती विधेयकको छलफलमा पुगेको छु । विधेयकमाथि धारणा राख्नुपर्ने भयो भने जाने गरेको छु, उनले भने, समितिलाई प्राथमिकता दिने भन्ने संख्यात्मक रूपले होइन, विषयगत रूपले हो । सातामा चार पटक बैठक हुँदा तीन पटक गएँ र बहादुर भएँ भन्ने त होइन ।सभापति खतिवडाले भने सबै सदस्य उपस्थित भए समितिको काम प्रभावकारी बन्ने बताउँछन् । शीर्ष नेताहरू बैठकमा उपस्थित हुँदा समितिको प्रतिष्ठा बढ्ने र सरकार संसद्प्रति उत्तरदायी हुने उनको भनाइ छ । विधेयक निर्माणका क्रममा पार्टीगत जिम्मेवारीले नभ्याए पनि पार्टीका शीर्ष नेताहरू बेलाबेला समितिको बैठकमा आइदिँदा अझ राम्रो हुन्छ । बेलाबेला कोरम नपुगेर समयमा बैठक बस्न नसक्ने अवस्था छ, उनले भने ।"
प्रधानमन्त्री ओलीलाई रावलका ७४ प्रश्न,"(काठमाडौं)पार्टी हितविपरीत गतिविधि गरेको आरोपमा एमालेबाट निष्कासित पूर्वउपाध्यक्ष भीम रावलले अध्यक्ष एवं प्रधानमन्त्री केपी शर्मा ओलीलाई स्वेच्छाचारी, निरंकुश र तानाशाही निर्णय गरेको भन्दै ७४ प्रश्न गरेका छन् । २०६८ मंसिरमा भएको दसौं महाधिवेशनमा ओलीविरुद्ध अध्यक्षमा प्रतिस्पर्धा गरेकै कारण आफूमाथि निषेधको नीति लिएको आरोपसमेत उनले लगाएका छन् । एमालेले निष्कासन गरेको ठीक एक सातापछि बुधबार पत्रकार सम्मेलन गर्दै नेता रावलले पार्टी अध्यक्ष ओलीसँग सहकार्यका लागि पटकपटक प्रयास गर्दा पनि असफल भएको बताए । एमालेले गत कात्तिक ४ मा आफूलाई स्पष्टीकरण सोध्नुको औचित्य नभएकाले आफूले जवाफ नदिएको र आफूमाथि कारबाही गर्नुको वैधानिक आधार नभएको उनको भनाइ छ । विवादास्पद व्यवसायी मीनबहादुर गुरुङबाट दानमा पार्टी मुख्यालय बनाउने एमालेको निर्णयमाथि आलोचना गरेपछि एमाले सचिवालयले एकै दिन रावल, स्थायी कमिटी सदस्य विन्दा पाण्डे र केन्द्रीय सदस्य उषाकिरण तिम्सेनालाई स्पष्टीकरण सोधेको थियो । नेता रावलले ओलीमाथि २०७४ को निर्वाचनअघि माओवादीसँग सत्ता स्वार्थका लागि सम्झौता गरेको, स्वार्थ नमिलेपछि नेकपा विभाजन गरेको, संसद् विघटन गरी अस्थिरता निम्त्याएको, एमाले विभाजन गरेको, फरक मत राख्ने नेतालाई निषेध गरेको, राष्ट्रियतासम्बन्धी मुद्दामा सम्झौता गरेको लगायत दर्जनौं आरोप लगाएका छन् । रावलले प्रस्तुत गरेको ३१ पृष्ठको लिखित वक्तव्य ओलीको आलोचना र प्रश्न, आफूमाथि लागेका आरोपका खण्डनमै केन्द्रित छ । ललिता निवासको जग्गा प्रकरणमा अर्थमन्त्री विष्णुप्रसाद पौडेलका छोरा नवीन र सर्वोच्चका न्यायाधीश कुमार रेग्मीलाई मुद्दा नचलाउन एमाले अध्यक्ष ओलीले इसारा गरेको आरोप रावलले लगाएका छन् । महासचिव (तत्कालीन नेकपा महासचिव) विष्णुप्रसाद पौडेलका छोरा नवीन पौडेल र सर्वोच्च अदालतका न्यायाधीश कुमार रेग्मीले अनियमित किसिमले प्राप्त गरेको ललिता निवासको जग्गा सरकारलाई फिर्ता गर्न मञ्जुर भएकैले अख्तियार दुरुपयोग अनुसन्धान आयोगले मुद्दा दायर गर्न नमिल्ने भनी गरेको निर्णय तपाईंकै इसारामा भएको होइन र ? उनले भनेका छन् ।ओलीको अघिल्लो मन्त्रिपरिषद्मा गृहमन्त्री रहेका रामबहादुर थापाका छोरा प्रतीक, उनका सुरक्षा सल्लाहकार इन्द्रजित राई नक्कली भुटानी शरणार्थी प्रकरणमा मुछिएको विषयमा पनि रावलले जवाफ मागेका छन् । तपाईं नै प्रधानमन्त्री भएका बेला २०७६ असार २९ मा पुनः प्रतिवेदन तयार गर्न कार्यदल बनेको र त्यसै बेला कार्यदलको कार्यादेश गिरोहको हातमा पुगेको तथा कथित नाम छुटेका ८ सय ७५ जनालाई फाराम भर्न लगाई प्रत्येकबाट १० देखि १५ लाख रुपैयाँ उठाइएको समाचारबारे तपाईंको भनाइ के हो ? उनको प्रश्न छ, तपाईंले सन् २०१२ देखि नै नक्कली भुटानी शरणार्थी बनाउने गिरोह सक्रिय रहेको आफूलाई थाहा भएको सार्वजनिक रूपमै भन्नुभएको थियो । एउटा जिम्मेवार दलको अध्यक्ष भएर सरकारसमक्ष कारबाहीको माग किन गर्नुभएन ? पछि प्रधानमन्त्री हुँदा कारबाही किन गर्नुभएन ?नेता रावलले ओलीलाई सत्ता स्वार्थका लागि दायाँबायाँ गर्ने अवसरवादी भएको आरोपसमेत लगाए । पत्रकार सम्मेलनमै नेता रावलले देशभक्तिपूर्ण वैकल्पिक राजनीतिक शक्ति निर्माण गर्ने घोषणा गरेका छन् । राष्ट्रिय स्वाधीनता, स्वाभिमान र समृद्धिको पक्षमा उभिने राजनीतिक शक्ति बनाउने उनको भनाइ छ । देशभित्र र बाहिर मातृभूमि जागरण अभियान चलाएपछि पार्टी निर्माण गर्ने उनले जानकारी दिए । प्रमुख प्रश्न  नेकपा सरकारको प्रधानमन्त्री हुादा माओवादी अध्यक्ष दाहालसाग गोप्य सम्झौता किन गर्नुभयो ?  माओवादीसाग एकता गर्दा जनताको बहुदलीय जनवादलाई किन तिलाञ्जली दिनुभयो ?  २०७५ मा सुरक्षासम्बन्धी विधेयकमा मन्त्रिपरिषद् नबोलाई प्रधानमन्त्रीले सेना परिचालन गर्ने प्रावधान राख्नु तानाशाही बन्ने आकांक्षा थियो, होइन र ?  जनताले कम्युनिस्ट पार्टीलाई झन्डै दुईतिहाइ स्थानमा जिताएर देश र जनताको हितमा काम गर्न दिएको अवसरमाथि घात गरी प्रतिनिधिसभा विघटन किन गर्नुभयो ?  सर्वोच्च अदालतले नेकपा विघटन गरी एमाले र माओवादी पूर्ववत् रहने फैसला गर्दा त्यसको प्रशंसा तथा विभाजन र विघटनको पक्षपोषण किन गर्नुभयो ?  आफैंले गठन गरेको कार्यदलले बुझाएको प्रतिवेदन तथा केन्द्रीय कमिटीले अनुमोदन गरेको सम्झौता कार्यान्वयन गर्न नदिई एमालेको विभाजन किन गर्नुभयो ?  २०७७ कात्तिकमा प्रधानमन्त्री निवास बालुवाटारमा रअ का प्रमुख सामन्त गोयललाई भेट्नु पदीय मर्यादाअनुरूप थियो ?  ललिता निवास जग्गा प्रकरणमा महासचिव (तत्कालीन नेकपा महासचिव) विष्णुप्रसाद पौडेलका छोरा नवीन र सर्वोच्च अदालतका न्यायाधीश कुमार रेग्मीले जग्गा सरकारलाई फिर्ता गर्न मञ्जुर गरेकाले अख्तियारले मुद्दा दायर गर्न नमिल्ने भनी गरेको निर्णय तपाईंकै इसारामा भएको होइन र ?  नक्कली भुटानी शरणार्थी बनाउने गिरोहबारे थाहा पाउादापाउादै सरकारसमक्ष कारबाहीको माग किन गर्नुभएन ? पछि प्रधानमन्त्री हुादा कारबाही किन गर्नुभएन ?"
"बुटवलवासी भन्छन् विकासका योजना सुरु भए, पूरा भएनन्","(बुटवल)नागरिकको ढोका अगाडिको सरकार हो, स्थानीय सरकार । जसले व्यक्तिगत घटना दर्तादेखि विकास, न्याय र सशक्तीकरणमा काम गर्छ । आफैं योजना बनाउन र कार्यान्वयन गर्न सक्छ । कानुन बनाउन र प्रयोग गर्न पनि स्वतन्त्र छ । नागरिकको सबैभन्दा नजिकको सरकारले कसरी काम गरिरहेको छ त ? स्थानीय बासिन्दाको भोगाइ र अनुभव कस्तो छ ? स्थानीय मुद्दामा राष्ट्रिय बहस थालेको कान्तिपुर टेलिभिजनको महानगर महाबहस अन्तर्गत बुटबल उपमहानगरमा छलफल आयोजना गरिएको छ । कार्यक्रममा बुटवल उपमहानगर प्रमुख खेलराज पाण्डेयले आफूले विकास योजना निर्माण, वितरण, कार्यान्वयन, ऐन निर्माण र सेवा सुधारमा गरेका प्रयासबारे फेहरिस्त लगाए । शैक्षिक गुणस्तर बढाउन सबै विद्यालयमा भौतिक पूर्वाधार विकास, जितगढी किल्लाको संरक्षण, परम्परा र संस्कृति संरक्षणमा नमुना काम गरेको दाबी पनि गरे ।कार्यक्रममा बुटवल उद्योग वाणिज्य संघका अध्यक्ष हरिप्रसाद अर्यालले बुटवललाई व्यावसायिक हबका रूपमा अगाडि बढाउन पर्यटन र औद्योगिक उत्पादन बढाउन सुझाव दिए । बुटवलमा रहेका प्राविधिक विद्यालय होस् वा उपमहानगरले सञ्चालन गर्ने सीप विकास कार्यक्रम, यसमा आत्मनिर्भर र रोजगारीमा जोडिने विषय समावेश गर्न उनले आग्रह गरे । उपमहानगरले बजारको माग र आवश्यकताअनुसारका सीप र क्षमता विकासका कार्यक्रम सञ्चालन गर्नुपर्छ । उत्पादित जनशक्ति बजारमा खपत भएमा मात्रै व्यवसायी र सरकारबीच तारतम्य मिल्नेछ, उनले भने ।मानवअधिकार एलायन्सका केन्द्रीय उपाध्यक्ष सुमित्रा शर्माले शैक्षिक हब बुटवलको विकास गर्न बालकक्षादेखि नै शैक्षिक सुधारका कार्यक्रम सञ्चालन गर्न सुझाव दिइन् । उनले सामुदायिक विद्यालयमा कुनै पनि बहानामा शुल्क नउठाउन पनि माग गरिन् । बहसमा सहभागी आधा दर्जन विद्यार्थीले पनि बुटवलको शैक्षिक प्रतिष्ठा बचाउन र विपन्न बालबालिकाले पनि सहज रूपमा शिक्षा पाउने व्यवस्था गर्न आग्रह गरे । अधिकारकर्मी माया गौतमले बाल स्वास्थ्यलाई अझ प्रभावकारी बनाउन र पर्याप्त पानी ल्याउन पहल गर्न उपमहानगरलाई आग्रह गरिन् । उनले प्रश्न गरिन्, झुम्साको पानी कहिले आउँछ ? बुटवलवासीले पर्याप्त खानेपानी कहिले पाउँछन् ? एमाले रूपन्देहीका उपमहासचिव बाबुराम पन्थीले बुटवलको पर्यटन विकास, भौतिक पूर्वाधार, व्यवस्थित बसाइ योजनालगायतमा अघिल्लो कार्यकालमा सुरु भएका योजना अलपत्र पारिएको आरोप लगाए । जोसुकैले जिते वा हारे पनि विकासमा राजनीति गर्न नहुने उनको सुझाव थियो । बहसमा सहभागी स्थानीयले बुटवलमा विकासका थुप्रै सम्भावना रहेको, विकास योजना सुरु भएको तर पूरा हुन नसकेको बताए । लुम्बिनी निर्माण व्यवसायी संघका अध्यक्ष मञ्जु भुसालले विकास निर्माण ठेक्कादेखि कार्यान्वयनमा गुणस्तर कायम गर्न माग गरिन् । विकासमा रकम खर्चनु मात्र ठूलो कुरा होइन, गुणस्तरीय निर्माण भयो भएन भनेर पनि हेरिनुपर्छ, उनले भनिन् । सामाजिक विकासका आयाममध्ये अपांगता, समावेशिता र लैंगिकतासम्मका विषय सहभागीले उठाएका थिए । राष्ट्रिय अपांग महासंघका केन्द्रीय सदस्य सावित्रा घिमिरेले अपांगतामैत्री सेवा नहुँदा धेरैले सरकारी सेवासुविधा लिन नपाएको भन्दै सुधार गर्न सुझाव दिइन् । उनले घरघरमा पुगेर अपांगता भएका व्यक्तिको परिचय बनाएकोमा उपमहानगरको प्रशंसा पनि गरिन् । मानवअधिकारका लागि एकल महिला समूह रूपन्देहीका सचिव रिता सेनले ती नीतिबारे बहस र छलफल नगर्दा नगारिकले थाहा नपाएको गुनासो गरिन् । कानुनको विद्यार्थी मञ्जिला ज्ञवालीले छाडा पशुचौपायाका कारण दुर्घटना बढाएको भन्दै तत्काल नियन्त्रण गर्न आग्रह गरिन् । बुटवल उपमहानगरको नगरप्रमुखका लागि भएको चुनावमा दोस्रो भएका थिए, बाबुराम भट्टराई । उनले चुनावमा वाचा गरेअनुसार जनप्रतिनिधिले काम गर्न नसकेको आरोप लगाए । लोकप्रिय कार्यक्रम र नारा अगाडि सारिएको छ । त्यसअनुसार देखिने र परिणाम दिने काम भएका छैनन्, उनले भने । बुटवल उपमहानगरकी उपप्रमुख सावित्रा अर्यालले उपमहानगरमा काममा दलीय मतभेद नभएको बताइन् । उनले बजेट निर्माण, योजना अनुगमन, राजस्व र न्यायिक समितिमा बिनाहस्तक्षेप काम गरेको बताइन् । हामी मेयरउपमेयर आन्तरिक छलफल र गृहकार्य गर्छौं । त्यसैले विवादरहित र परिणाम देखाउने गरी काम गरेका छौं, उनले दाबी गरिन् ।उपमहानगर प्रमुख पाण्डेयले आफू आएपछि उपमहानगरले संघ र प्रदेश सरकारबाट अपेक्षाअनुसार विकास बजेट नपाएको बताए । त्यसले कतिपय स्थानीय योजना समस्यामा परेको उनले दाबी गरे । बुटवलमा संघ र प्रदेशले सुरु गरेका विकास योजना धेरै अलपत्र छन् । ती योजना उपमहानगरकै हुन् भन्ने नागरिक बुझाइ छ । यसैले हामीले गाली खानुपरेको छ, उनले भने । जनप्रतिनिधिले तुरुन्त गुनासो सुन्ने, दैनिक हेल्प डेक्स र नियमित सार्वजनिक सुनुवाइमार्फत नागरिकलाई सुविधा दिएको उनको भनाइ थियो ।"
लिभरपुललाई रोक्ने को हो त ?,"समस्या नै समस्यामा युनाइटेडपछिल्लो १२ महिनामा ओल्ड ट्राफोर्डमा यति धेरै परिवर्तन भएको छ कि त्यसको बयान गरी साध्य छैन । तर, नतिजा उही रहेको छ, झन् झन् खराब । क्लबको स्वामित्वको केही अंश किनेयता जिम र्याटफिल्डले मैदानबाहिर नयाँ खेल ढाँचा मात्र भित्र्याएको छैनन्, प्रशिक्षक रहेका एरिक टेन ह्यागलाई पनि बर्खास्त गरिसकेका छन् । अनि खेलाडी किनबेचको बजारमा पनि सक्दो खर्च गरिसकेको छ । तर युनाइटेड अझ झन् समस्या नै समस्यामा छ । गत सिजन युनाइटेड आठौं स्थानमा रहेको थियो । ३४ वर्षयता टिमको सबैभन्दा खराब प्रदर्शन थियो । अहिले १९ चरणको खेललाई छुँदा युनाइटेड १४ औं स्थानमा छ, रेलिगेसन क्षेत्रबाट निकै नजिक । अनि शीर्ष चारबाट निकै टाढा । पुछारका तीन टिमसँग युनाइटेड ७ अंकले मात्र अगाडि छ । सबै प्रतियोगिता गरेर युनाइटेड पछिल्ला चार खेलमा लगातार पराजित छ । लिगको मात्र पछिल्ला ६ खेलमध्ये ५ मा पराजित छ । अझ त्यो पनि घरमा भएका तीन खेल । प्रशिक्षकमा रुबेन एमोरिम आएयता लिगमा दुईपल्ट मात्र जितेको हो । युनाइटेडका कोही पनि प्रशिक्षकका लागि सय वर्षयताकै सबैभन्दा खराब प्रदर्शन हो । बढुवा खाए जतिलाई गाह्रोप्रिमियर लिग इतिहासमा गत सिजन तिनै तीन टिम रेलिगेसनमा परे, जसले त्यही सिजन बढुवा खाएर माथिल्लो डिभिजनमा खेलेको थियो । यस्तो भएको प्रिमियर लिगमै दोस्रोपल्ट मात्र थियो । सायद यसपल्ट पनि यस्तै हुनसक्छ, किनभने साउथह्याम्पटन, इप्सविच र लेस्टर सिटी यसपल्ट पनि अन्तिम तीन स्थानमा छन् । यसले देखाउँछ, धनी प्रिमियर लिग र दोस्रो डिभिजनको च्याम्पियनसिप लिगबीच कति अन्तर छ । सिजनको बीचमा साउथह्याम्पटनको ६ अंकमात्रै छ । यो सन् २००७०८ मा डर्बीको सबैभन्दा खराब प्रदर्शनको बराबरी पनि हो ।"
पुलिसको जितसँगै इन्डोनेपाल भलिबल सुरु,"(बुटवल)नेपाल पुलिस क्लबको जितसँगै बुटबलमा मदन भण्डारी गोल्डकप इन्डोनेपाल रनिङ सिल्ड पुरुष भलिबल च्याम्पियनसिप सुरु भएको छ । उद्घाटन खेलमा पुलिसले आयोजक मदन भण्डारी एकेडेमीलाई ३१ को सेटमा पराजित गरेको छ । पुलिसले २५२२, २५२०, ३२३४, २५१८ ले जित पायो । बुटवलको हुस्सु र चिसोबीचमा खेल निकै प्रतिस्पर्धात्मक बन्यो । रामनगर खेल मैदानमा निर्माण गरिएको अस्थायी प्यारापिटमा बसेका दर्शक जाडोले कठ्याङ्ग्रिदा खेलाडीहरू भने कडा प्रतिस्पर्धाले पसिनामा भिजेका थिए । दुई सेट लगातार जितेको पुलिस तेस्रोमा पराजित भयो । तेस्रो सेट एकेडेमीले निकै प्रतिस्पर्धामा ३४३२ ले आफ्नो पक्षमा पारेको थियो । पहिलो सेटमा १२६ ले पछाडि परेको मदन भण्डारी एकेडेमी खेलमा लयमा फर्कंदै २१२१ मा पुर्याएको थियो । तर, सेट पुलिसले २५२२ मा हात पार्यो । दोस्रो सेटमा पुलिसले सुरुआतबाटै लिएको अग्रतालाई कुनै पनि बेला टुट्न दिएन । तेस्रो सेटमा एकेडेमीले सुरुमा ६० को अग्रता बनाएको थियो । तर, लगातार ७ अंक गुमाएपछि स्थिति ३४३२ सम्म पुग्यो । चौथो सेटमा पुलिसले सहज जित निकाल्न सकेको थियो ।पुलिस क्लबका सन्जुविक्रम शाह र पहलमान गहतराज उत्कृष्ट खेलेका थिए । रविन चन्द र रविन नगरकोटीले पाएका मौका चुकाएनन् । आयोजक टिम मदन भण्डारी स्पोर्ट्स एकेडेमीका धिरजकाजी बस्नेत, जीवन शाही ठकुरी राम्रो खेले । उमेश सेन्चुरी र विश्वास अधिकारीले पनि प्रतियोगितालाई रोचक बनाउन पुरै मदत गरेका थिए । बिहीबार त्रिभुवन आर्मी र गुजराज स्टेट भलिबल भारतबीच हुनेछ । रुकुम पश्चिम भलिबल प्रशिक्षण केन्द्र र मणिमुकुन्द भलिबल क्लबबीच दोस्रो तथा एपीएफ र गल्कोट भलिबल क्लबबीच तेस्रो खेल हुनेछ । पुलिसले अब शनिबार मणिमुकुन्द भलिबल क्लबसँग खेल्नेछ । मदन भण्डारी एकेडेमी शुक्रबार रुकुम पश्चिम भलिबल प्रशिक्षण केन्द्रसँग खेल्नेछ ।प्रतियोगिताको उद्घाटन लुम्बिनी प्रदेशका मुख्यमन्त्री चेतनारायण आचार्यले गरेका थिए । प्रधानमन्त्री एवं एकेडेमीका संरक्षक केपी शर्मा ओलीले उद्घाटन गर्ने तयारी गरे पनि अन्तिम समयमा बुधबार विहान प्रधानमन्त्री ओली आउन नसक्ने जानकारी गराइएको थियो । मुख्यमन्त्री आचार्यले प्रदेशभित्र खेल क्षेत्रको समग्र विकास गर्न प्रदेश सरकारले अभिभावकत्व प्रदान गर्ने बताए । खेल पूर्वाधार, खेलाडी उत्पादन र नियमित प्रतियोगीताहरू सञ्चालन गरेर खेल क्षेत्रको विकास गर्न सरकार तयार छ, उनले भने, खेलाडीको उत्पादन, उत्साह र नियमित प्रतियोगिताका लागि सरकारले अभिभावकत्व प्रदान गर्नेछ । उद्घाटनको अवसरमा एथलेटिक्सका पुराना प्रशिक्षक मधु शम्शेर राणालाई ५१ हजारसहित सम्मानपत्र प्रदान गरिएको थियो । म्याराथन धावक वैकुण्ठ मानन्धरलाई सम्मान गरिएको थियो ।"
महिला फुटबलरले फोर नेसन्स कप खेल्ने,"काठमाडौं (कास) एन्फा महिला लिग फुटबलको दोस्रो चरण सुरु हुनैलाग्दा नेपाली महिला फुटबलका लागि एउटा सुखद समाचार आएको छ । यो छ, फागुनमा हुन लागेको फोर नेसन्स कप फुटबल । नेपालले घरेलु मैदानमा महिला फोर नेसन्स कप खेल्ने भएको हो । अखिल नेपाल फुटबल संघ (एन्फा) ले बुधबार जनाएअनुसार चार टिमसम्मिलित हुने महिलाको अन्तर्राष्ट्रिय प्रतियोगिता दशरथ रंगशालामा हुनेछ । नेपाल एएफसी एसिया कप २०२६ को छनोट खेल्नेक्रममा छ । फोर नेसन्स कप त्यसको तयारीका रूपमा पनि रहनेछ । प्रतियोगिता फागुन ४ देखि १५ सम्म हुन लागेको हो । प्रतियोगितामा नेपालसँगै किर्गिस्तान, लेवनान र म्यानमारले प्रतिस्पर्धा गर्नेछन् । यो खेल फिफा विन्डोका बेला फेब्रुअरी १७२६ सम्म हुनेछ । नेपालले सन् २०२४ मा दशरथ रंगशालामै महिला साफ च्याम्पिनयनसिप आयोजना गरेको थियो । नेपाल त्यसको फाइनल पुगेता पनि उपविजेतामै सीमित हुनुपरेको थियो । महिला लिगको दोस्रो चरण पुस १८ देखि माघ १६ सम्म हुनेछ । यो नेसन्स कपका लागि तयारी साबित हुने एन्फाको दाबी छ ।"
मछिन्द्र र एनआरटी स्तब्ध,"(लमजुङ)सदरमुकाम बेंसीसहरमा भइरहेको ३२ औं त्रिवेणी कप फुटवल प्रतियोगितामा चर्चित क्लब मछिन्द्र एफसी र एनआरटीले हार बेहारेका छन् ।त्रिवेणी रंगशाला सहजी मैदानमा बुधबार पहिलो खेलमा सातौं राइनो गोल्डकप च्याम्पियन एपीएफ क्लबले मछिन्द्रलाई ४० गोलले हरायो । केही दिनअघि फिदिममा सम्पन्न ११ औं फाल्गुनन्द गोल्डकप उपविजेता मछिन्द्र स्तब्ध बनेको थियो । एपीएफको जितमा पहिलो हाफको २१ औं मिनेटमा कप्तान हरि कार्कीले गोल गरे । ४०४० मिनेट खेलको पहिलो हाफमा इन्ज्युरी समय थप हुँदा प्रदीप लामाले गोल गरेका थिए । दोस्रो हाफको १२ औं मिनेटमा प्रदीप लामाले पुनः अर्को गोल थपे । त्रिवेणी कपमा उनको यो पाँचौं गोल हो । दोस्रो हाफको १९ औं मिनेटमा युवराज खड्काले गोल गरे । एपीएफबाट दुई गोल गरेका प्रदीप लामा म्याद अफ द म्याच भए । उनले ५ हजार रुपैयाँ पाए ।दोस्रो खेलमा एनआरटीविरुद्ध टोखा भगवती क्लबले ३० को जित निकालेको थियो । अधिकांश समय बलमा नियन्त्रणमा लिएको एनआरटी अघिल्लो साता सम्पन्न इलाम गोल्डकप च्याम्पियन र झापा कपको उपविजेता हो । केही दिनअघि आयोजित ११ औं फाल्गुनन्द गोल्डकप सेमिफाइनलमा भने पराजित बनेको थियो ।त्रिवेणी कपको सेमिफाइनलमा पुगेको टोखा भगवती त्रिवेणी कपको २८ र २९ औं संस्करणमा उपविजेता बनेको क्लब हो । टोखाका अमृत लामाले पहिलो हाफको सातौं मिनेटमा खाता खोले । तिनै अमित लामाले पहिलो हाफको ३८ औं मिनेटमा अर्को गोल थपे । दोस्रो हाफको सातौं मिनेटमा विदेशी खेलाडी अपिक रिचर्डले टोखाबाट अर्को गोल गरे । अमित लामा म्यान अफ द म्याच भए । उनले ५ हजार रुपैयाँ पाए ।बिहीबार आयोजक त्रिवेणी युवा क्लव र अभिषेक चर्च नवलपुर तथा त्रिभुवन आर्मी र बुद्ध युथ क्लब (बीवाईसी) भोटेओडारबीच प्रतिस्पर्धा हुनेछ ।विजेताले १२ लाख रुपैयाँ, त्रिवेणी कप, स्वर्णपदक तथा उपविजेताले ६ लाख रुपैयाँ पाउनेछन् । सेमिफाइनल पराजित दुई टिमले समान २ लाख रुपैयाँ पाउनेछ ।"
सोतोकान टोली कोलकातातिर,"काठमाडौं (कास) भारतको कोलकातामा हुने ३३ औं खुला अन्तर्राष्ट्रिय कराते प्रतियोगितामा नेपालका ३० खेलाडीसहित कराते टोलीले भाग लिने भएको छ । जनवरी ४ देखि ५ सम्म हुने प्रतियोगितामा अमन राई, संयोग राई, सन्जिव वाइबा, सफल मगर, बादल लामा, सविर पोखरेल, अनिश विक, प्रदीप राई, सन्देश खड्का, गौतम भण्डारी, रिकेश बोहरा, विवेक गुरुङ, सुमित धिमाल, अविरल राई, मनीष वाइबा, अशोक भट्टराई, विनोद चौधरी, जाग्रिती थापा, सायना न्यौपाने, अब्रिस्ती महर्जन, नयना मानन्धर, सन्जना भुजेल, प्रविका मानन्धर, गुन्जन थापा, शुभेच्छा बिक, युनिशा भुजेल, जस्मिना खड्का, नविना स्याङ्तान, करिस्मा मानन्धर र काजल राईले प्रतिस्पर्धा गर्नेछन् । टोलीलाई राष्ट्रिय खेलकुद परिषद्का सदस्यसचिव टंकलाल घिसिङले बुधबारै विदाइ गरे ।"
राखेप उपाध्यक्षमा आचार्य,काठमाडौं (कास) राष्ट्रिय खेलकुद परिषद् (राखेप) को उपाध्यक्ष पदमा ध्रुव आचार्यलाई नियुक्त गरिएको छ । मंगलबार बसेको नेपाल सरकार मन्त्रिपरिषद् बैठकले रिक्त राखेप उपाध्यक्ष पदमा रूपन्देहीका आचार्यलाई नियुक्त गर्ने निर्णय गरेको हो । उनी मदन भण्डारी स्पोर्ट्स फाउन्डेसनका अध्यक्ष हुन् । उपाध्यक्ष शिव कोइरालाको पदावधि सकिएको झन्डै दुई महिनापछि सरकारले उपाध्यक्षमा पदपूर्ति गरेको हो ।
मोटर स्पोटर्स फेस्टिभल हुने,"काठमाडौं (कास) नेपाल अटोमोबाइल्स एसोसिएसन (नासा) ले धुलिखेलमा जनवरी ४ मा माउन्ट एभरेस्ट मोटर स्पोर्ट्स फेस्टिभल आयोजना गर्ने भएको छ । टाइटल स्पोन्सरसिपका बुधबार नासाले टोटल इनर्जिजको नेपालको आधिकारिक बिक्रेता लक्ष्मी ल्युब आयल प्रालिसँग सम्झौता गरेको छ । मोटर स्पोर्ट्सको इभेन्टको मुख्य प्रयोजकका लागि लक्ष्मी ल्यूब आयलबाट सेल्स हेड सुबोध थापा र अटोमोबाइल्सका मिडिया एण्ड ब्रान्डिङ कमिसनका अंकित भण्डारीले सम्झौतापत्रमा हसताक्षर गरे । हिमालयन मोटरल्यान्डमा हुने फेस्टिभलअन्तर्गत अटोक्रस च्यालेन्ज, नेपाल अटो जिमखाना, कार्ट्समान्डु कप, क्वाड बाइक एड्भेन्चर्स र स्टन्ट शो गरी ५ इभेन्ट हुनेछ । जनवरी ३ मा मार्सल तालिम र इभेन्ट म्यानेजमेन्ट वर्कसप गरिने जनाइएको छ ।"
स्युचाटार लिगको समीकरण,"काठमाडौं (कास) स्युचाटार क्रिकेट लिग इन्डोर टी१० प्रतियोगिताको क्वाटरफाइनल समीकरण पूरा भएको छ । क्वाटरफाइनलमा क्रिकेट एक्सिलेन्स सेन्टर र बीएमडीएस, चक्रवर्ती ल कलेज र टिम बीडीएस, किंग्स क्रिकेट एकेडेमी र मिक्समान्डु तथा स्टुडियो सेभेन र ग्रेट हिमालय क्रिकेट एकेडेमीबीच प्रतिस्पर्धा हुनेछ । बुधबार लिग चरण सम्पूर्ण खेलपछि समूह ए बाट एक्सिलेन्स सेन्टर र चक्रवर्ती ल, समूह बी बाट किंग्स र स्टुडियो सेभेन, समूह सी बाट टिम बीडीएस र बीएमडीएस तथा समूह डी बाट ग्रेट हिमालय र मिक्समान्डु क्वाटरफाइनल पुगेका थिए ।"
