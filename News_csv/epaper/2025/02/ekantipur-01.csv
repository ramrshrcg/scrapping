शीर्षक,विवरण
एउटै वडाका ७०५ मध्ये ६०० घरपरिवार बिर्तापीडित,"(नुवाकोट)नुवाकोटको तारकेश्वर गाउँपालिका५ को बिर्ताव्यथा त्यो जिल्लाका अन्यत्रभन्दा बिल्कुल फरक छ । जिल्लाका राजनीतिकर्मी र भूमि अभियन्ताका अनुसार, नुवाकोटमा सबैभन्दा बढी बिर्तापीडित किसान यही वडामा बस्छन् । जिल्लाभरिमै बिर्ता समस्याले सबैभन्दा गाँजेको यस वडाका जमिन जोत्ने किसानलाई शताब्दीऔंदेखि सरकारी अड्डाले अल्झाइरहेको छ । जनगणना२०७८ का अनुसार वडा नं ५ मा जम्मा ७ सय ५ घरधुरी छन् । यस वडाका पूर्वअध्यक्ष चूडामणिप्रसाद गजुरेल भन्छन्, ७ सय ५ घरधुरीमध्ये करिब ६ सय परिवार त बिर्तापीडित नै छन् । यस वडाका खड्क भन्ज्याङ, गोर्स्याङ, दाङसिङ, कालीमाटी, छापदाङ, रातमाटो, चौघडा, दुई पीपललगायतका क्षेत्रमा मोहियानी हक प्रमाणपत्रसहितका बिर्तापीडित बढी छन् । जिल्ला भूमि अधिकार मञ्च रसुवानुवाकोटको एक अध्ययनले भन्छ नुवाकोट जिल्लाभरिमा १५ सय ५८ परिवार र रसुवामा ७ सय १८ ले अझै बिर्ताकै जग्गा जोतिरहेका छन् । नुवाकोटमा करिब ४ हजार ९ सय ५७ रोपनी र रसुवामा २ हजार ३ सय ८९ रोपनी जमिन बिर्ताअन्तर्गत छ । त्यही वडाकी युवा नेता, एमालेकी निलम्बित केन्द्रीय सदस्य उषाकिरण तिम्सेना पनि बिर्तापीडित हुन् । जिल्ला नै बिर्ता समस्याले गाँजेको छ । हाम्रो वडामा प्रायःजसो किसान बिर्तापीडित नै छन्, उनी भन्छिन्, म बिर्तापीडित परिवारकी सदस्य हुँ । हाम्रा हजुरबाबा बिर्ताको भूमि जोतेरै बित्नुभयो । हाम्रो राज्य बलियो छैन, भएको ऐन पनि कार्यान्वयन हुँदैन । अब मेरो पुस्ताले न्याय पाउनुपर्यो । जसले पुस्तौनी जमिन जोतेको छ, त्यसमा उसैको हक हुनुपर्छ । नुवाकोटका बिर्तापीडित किसानको बोध छ भूमाफिया, बिर्तावाल र जग्गा दलालले हाम्रो जिन्दगी खरानी पारे । जस्तो रणबहादुर तामाङ (६१) भन्छन्, आफैंले रोपेको खेत आफ्नै नभएपछि केको हर्ष ? विस्मात मात्रै लेख्या रैछ जीवनमा ।दिवंगत पिताहजुरबाले छाडिगएको नासो (बिर्तावालालाई कुत तिरेको रसिद, मोहियानी हक प्रमाणपत्र) को पोको बोकी हिँड्छन् रणबहादुर । सरकारी, गैरसरकारी वा पत्रकार मान्छे गाउँ पस्दा पोको देखाउँछन् र लामो निश्वास लिँदै एकै प्रश्न दोहोर्याउँछन् मैले आफूले जीवनभर जोतेको जमिनको लालपुर्जा कहिले पाउँछु होला, हजुर ? मानौं उनी एक पेसेवर प्रश्नकर्ता हुन्, जो दिग्गज पूर्वजका कागज हेर्दै टोलाउँछन् । प्लास्टिकको ठूलो झोलाभरि पुराना, धुजाधुजा भएका, धमिरापानीले खाएका, खुइलिएका कागजपत्रको ठूलो पोको बोकेर दाङसिंह गाउँमाझ चौतारामा उभिएका थिए रणबहादुर । यो कागजको पोकोमा छ उनको पुर्खाको इतिहास, तिनका पसिना । उनका थुप्रै पुर्खाले बिर्तावाललाई तिरेको तिरोको रसिद, मोहियानी हकको प्रमाणपत्र जुन च्यातिएको थियो तर चिर्कटो नै सही, त्यो पुस्तौंदेखि जोगिएर आएको थियो । त्यो पोकोसँग उनलाई आशा छ यी कागज हेरेरै सरकारले एक दिन न्याय दिनेछ । रणबहादुरले जीवनभर आकाशे पानीमै निर्भर भिरालोपाखामा पसिना बगाए । घामपानी, झरीअसिना, तुसारोसिरेटो बेवास्ता गरे, जमिन मलिलो बनाए । आफू बाँचे, परिवारको जीविकाका लागि खेतीमा पौंठजोरी गरिरहे । कहिले पुग्दो अन्न फल्थ्यो, कहिले खडेरीले सखाप हुन्थ्यो तर पुर्खौंदेखिको जमिनसँग उनको अटुट साइनो गाँसिएको छ । बुढ्यौलीका चिह्न उनका अनुहारमा छन्, बालापनदेखि आफैंले सम्याएको भूमि भने बिर्तावालका नाममा दर्ता भएको छ । रणबहादुरले एक समय काठमाडौंमा सुरक्षा गार्डको जागिर खाए, ०७२ मा बुबा बितेपछि जागिर छोडेर घरै फर्के र गाउँको बिर्ता जमिन जोते । घरमा उनकी कान्छी दिदीले एक थैलो कागज जोगाएर राखेकी रहिछन् । रणबहादुरले ध्यानले कागज पढिहेरे त्यो बिर्तावालालाई पहिल्यै कुत तिरेको रसिद रहेछ । त्यसपछि उनले सबै कागज सम्हालेर राखे । त्यो कागजको पोको एक पटक मन्त्री र प्रधानमन्त्रीलाई देखाउने धोको छ उनीसँग । भन्छन्, त्यो कागज देखेपछि उनीहरूलाई पक्कै थाहा हुनेछ कि हामी किसान कति धेरै पीडामा रहेछौं भनेर । त्यो पोकोमा ०१६ सालमा बिर्ता उल्मूलन हुनुअघिको तिरो तिरेको कागज पनि छ । सरकारले आफैं उनीहरूको समस्या समाधान गरिदेला भन्ने आशा हराएपछि गाउँ पूरै आन्दोलित भयो । अहिले भूमि अधिकार मञ्चका जिल्ला सहसचिव रहेका रणबहादुरको माग छ हामीले कमाइ गरिरहेको जग्गाको लालपुर्जा बिर्तावालका नाममा छ, त्यो हाम्रो हुनुपर्यो । रणबहादुरको पुर्खाले खेती गर्दै आएको ५० रोपनी जग्गा बिर्तामा छ । पैतृक सम्पत्ति सबै बिर्ता हो । हामी आफ्नो नाममा पुर्जा नआएसम्म आन्दोलन गरिरहन्छौं र म यो पोको त्यतिबेलासम्म जोगाउँछु ।२०१६ सालमा बिर्ता उन्मूलन भएको खबर हाम्रो गाउँसम्म आएनछ, हाम्रा बाबुबाजेलाई यो कुरै थाहा भएनछ । थाहा भइदिएको भए हामीले दुःख पाउनुपर्ने अवस्था सायद आउँदैनथ्यो, पूर्ववडाध्यक्ष चूडामणिप्रसाद भन्छन्, अहिले पनि यहाँको जग्गा शाह, राणाहरूका नाममा छ । यो जमिन हाम्रा पुर्खाले खनीखोस्री बनाएका हुन् । उनलाई याद छ बेलाबेला बिर्तावालका एजेन्ट (मुखिया) गाउँ पस्थे, कुत उठाएर लैजान्थे । उनको बुझाइमा, २०३५०३६ सालमा नापी हुँदा मुखिया र बिर्तावालाका एजेन्टले किसानले शताब्दीऔंदेखि जोतिरहेको जग्गा किसानका नाममा नापी हुन रोकिदिए । भन्छन्, उतिबेला स्रेस्ता नै बिर्तावालाका नाममा बनाएर लगिएको रहेछ । यहाँका पीडित ०६८ मा भूमि अधिकार मञ्च गठन गरी संगठित भए । त्यसपछि विभिन्न चरणमा पटकपटक आन्दोलन गरे, तर हात लाग्यो शून्य । नुवाकोटका किसान ०७१ मा ७ दिनसम्म मालपोत कार्यालय नुवाकोटमा धर्ना बसेका थिए । धर्नापछि भूमि व्यवस्था मन्त्रालयसँग सम्झौता भयो बाँकी भएको बिर्ता जमिनको समस्या समाधान गर्ने तर समस्या उस्तै रह्यो । आन्दोलनले रसुवामा चाहिँ केही उपलब्धि मिल्यो । त्यहाँका करिब ५ सय परिवारले लालपुर्जा प्राप्त गरे । जस्तो रसुवा कालिका३, कटुन्जेका भूमिनन्द न्यौपाने (६८) ले आन्दोलनको बलमा १३ रोपनी, ३ आना, २ पैसा, ३ दाम क्षेत्रफल जग्गाको लालपुर्जा प्राप्त गरे । ०६६ मा मन्त्रिपरिषद्बाट ख बिर्ता जग्गा रैकर गराउन पाउने सूचना जारी भएको थियो । भूमिनन्दले निवेदन दिए । निवेदनसँगै सर्जमिन मुचुल्का, स्थानीय निकायको सिफारिस र पहिले कुत तिरेको भर्पाई पनि पेस गरेका थियौं । ०६७ सालमा पुर्जा पाइने वातावरण बन्यो, भूमिनन्दले सुनाए । उनले ५२ हजार रुपैयाँ राजस्व मालपोतमा तिरेका थिए । भूमिनन्दले जसरी लालपुर्जा हात पार्ने किसान नुवाकोटमा छैनन् । नुवाकोटका नेताहरू पटकपटक मन्त्री भइसके । ती मन्त्री हुँदा किसानले ज्ञापनपत्र बुझाए, समस्या सुनाए । मन्त्रीहरूले समस्या समाधानका लागि पहल गर्ने आश्वासन दिन्थे तर पछि बिर्सिन्थे । पूर्ववडाध्यक्ष चूडाप्रसाद भन्छन्, खुकुरीको चोट अचानालाई मात्र थाहा हुन्छ भनिन्छ, नेताहरू अचाना होइनन्, कसरी थाहा हुनु ? त्यो चोट र पीडा हामीलाई थाहा छ । नेताबाट हामीले सहयोग पाएनौं । एउटै वडामा यति धेरै किसान बिर्तापीडित हुँदा पनि राज्यले ध्यान दिएन । आर्थिक इतिहासकार महेशचन्द्र रेग्मीको किताब ल्यान्ड टेनर एन्ड ट्याक्सेसन इन् नेपाल को तथ्यांकअनुसार नेपालमा २००७ सालअघिसम्म ७ लाख ८० हेक्टर भूमि बिर्ताअन्तर्गत थियो । त्यो नेपाली कुल भूमिको ३६३ प्रतिशत हिस्सा हो । अहिले त्यो अवस्था छैन तर अवशेषका रूपमा कायमै रहेको बिर्ताव्यथाले भन्छ नुवाकोटरसुवाको माटो अझै धनीहरूकै कब्जामा छ । त्यो कलबिखको हाँगो काटिने दिनको प्रतीक्षामा छन् किसान ।केही किसानको कुरा सुनौं, जो आफ्ना व्यथा सुनाउन चौतारामा हाजिर भएका थिए । तारकेश्वर५, छापदाङका माइतसिंह तामाङ (८१) का नाममा लालपुर्जा छैन । हाम्रो बिर्तावाल काठमाडौं वसन्तपुरमा बस्थे । म आफैं बिर्तावालको घरमा कुत पुर्याउन २०२० सालसम्म गएँ, उनले सुनाए, पछि कुत तिर्न छोड्यौं तर आफ्नै पसिना परेको जग्गा हाम्रो भएन । हामीमाथि अन्याय भएको छ ।त्यही वडाका गंगादत्त वस्ती (७९) पनि १० वर्षको उमेरदेखि नै कुत बुझाउन बिर्तावालका एजेन्ट मुखियाको घर जान्थे । एउटा सम्झना ताजै छ दसैंको टीकाको दिन खसीको एउटा सपेटो बोकेर उनी मुखियाको घरमा गएका थिए । एकापट्टि मासुको भाग थोरै भयो भनेर मुखियाले १ रुपैयाँ थप जरिवाना लगाइदिए । उनका बिर्तावाल थिए लोकजङ । ६ माना बोडी, १ पाथी मास बुझाएपछि रसिद लिएको सम्झना गंगादत्तसँग छ । बिर्तावाल पनि बेलाबेला गाउँघर आउँथे, कुत तिर्न उर्दी गर्थे । उनीहरू नआए मुखिया आउँथे । गंगादत्तको १८ रोपनी जग्गा बिर्ताअन्तर्गत छ । जति संघर्ष गरे पनि हामीले लालपुर्जा पाउन सकेनौं, उनी भन्छन्, अब हाम्रो आशा सरकारसँग मात्रै छ । छापदाङकै धर्मराज वस्ती (७२) लाई बिर्ता पीडाले असाध्यै पोलेको छ । उनको छाती चर्किन्छ सधैं, समस्या कहिल्यै समाधान नहुने भयो भनेर । सानो छँदैदेखि उनी बाबुसँग तिरोकुत तिर्न जान्थे, गोर्स्याङ डाँडामा । घरमा भैंसी ब्याए बिगौतीसमेत पुर्याउनुपर्थ्यो । दसैंमा सधैं खसीको सपेटो लैजानुपर्थ्यो । यसैगरी २०२४ सालसम्म हामीले कुत बुझायौं, त्यसपछि बुझाउन छाड्यौं । बेलाबेला बिर्तावाल आएर दुःख दिन्थे । हैरानी, दुःख खेप्दै आएका हौं हामी, धर्मराज भन्छन् । उनलाई लाग्छ जग्गा नापी हुँदा डाँडामा चौतारिया आएर बसेका रहेछन्, तिनैले नापी गर्नेलाई विभिन्न प्रलोभनमा पारेर किसानका नाममा जग्गा नापी गर्न दिएनन् । धर्मराजसँग जोताहा पुर्जा थियो । भन्छन्, भुइँचालोका बेला कता हरायो, कता । अहिले त कागजात पनि छैन । जिजुबाउको पालादेखि नै जोतखन गर्दै आएको १५१६ रोपनी जग्गा बिर्ता छ । २०६६ सालमा सरकारले बिर्ता जग्गाको निवेदन खुलाउँदा पनि उनले थाहै पाएनन् । त्यही भएर अहिलेसम्म पनि लालपुर्जा पाउनबाट वञ्चित भयौं, उनको बुझाइ छ । त्यही वडाकी निर्मला तामाङ (३८) को घर भएको जग्गाको पुर्जा छैन । लालपुर्जा पाइन्छ कि भनेर आन्दोलनमा पनि गएकी हुँ । पुर्खादेखि नै हामी बसिरहेको ठाउँमा यो मेरो जग्गा हो भन्दै कसरी आउलान् बिर्तावालहरू, हेरौं, उनी भन्छिन् । तुलबहादुर तामाङ (५०) बसेको घरको पुर्जा बिर्तावालसँग छ । हामीसँग हाम्रो पुर्खाको अशंबापत कुनै जमिन छैन । जमिन त छ, जोतखन गर्छौं, अन्न उब्जाएर खान्छौं तर लालपुर्जा र कानुनी स्वामित्व छैन, उनी भन्छन्, जग्गाको पुर्जा हामीलाई चाहियो । लिने कसरी हो, हामीलाई थाहा छैन तर चाहियो । हामी जग्गाधनी पनि चिन्दैनौं । उनीहरू यहाँ आएका पनि छैनन् । उनको ३८ रोपनी १२ आना जग्गा बिर्तामै छ । तारकेश्वर गाउँपालिकाका उपाध्यक्ष हरिप्रसाद रिमाल पनि किसानको पीडाले औधी दुःखी छन् । बिर्ता समस्या समाधान होस् भनेर धेरै कोसिस गरिरहेका छौं, उनी भन्छन्, हामीले भूमि व्यवस्था, सहकारी तथा गरिबी निवारणमन्त्रीलाई पनि सिंहदरबारमै पुगेर भेट्यौं । सहयोग गर्न अनुरोध गर्यौं तर समाधानको प्रक्रियामा अघि बढेको छैन । हामीले पनि चुनावताका यो समस्या समाधान गर्न पहल लिन्छौं भनेर प्रतिबद्धता पनि गरेकै हौं । सबै दलका नेता हुन्छ भन्छन् तर लिखित प्रतिबद्धता जनाएरै समाधानको उपाय खोज्नुपर्छ भन्ने लाग्छ । यो समस्या समाधान माथिल्लो निकायबाटै हुनुपर्छ । नेतृत्वलाई राम्रोसँग बुझाउनै नसकेको हो कि ?मन्त्री, भूमि व्यवस्था, सहकारी तथा गरिबी निवारणमन्त्री बलराम अधिकारी बिर्ताको जटिल समस्या समाधान गर्न योजना बनाएरै काम गरिरहेको दाबी गर्छन् । मैले रसुवा गएरै किसानको कुरा सुनेको छु । उनीहरू पुस्तौंदेखि जमिन जोतिरहेका छन् तर लालपुर्जा नपाएको पीडा उनीहरूसँग छ, उनले भने, जुन कानुनले समाधान गर्न बाधाअवरोध सिर्जना गरिरहेको छ, त्यसको सूची बनाएरै काम अघि बढाएको छु । नियमावली संशोधनको प्रक्रिया अघि बढिसकेको छ, त्यसले धेरै किसानको समस्या समाधान गर्छ ।भूमिबारे अध्ययनअनुसन्धान गरिरहेका भूमि, किसान र राज्य किताबका लेखक झलक सुवेदी सहरबाट दूरीका हिसाबले नजिक नुवाकोटका किसानले अझै बिर्ताकै जग्गा जोत्नुमा जमिनदार र राज्यको साँठगाँठ प्रमुख कारण देख्छन् । २०२१ मा आएको भूमिसम्बन्धी ऐनले हदबन्दी तोक्यो तर त्यसअनुसार सबै जमिन राज्यले लिएन । जमिनदार र राज्यबीच साँठगाँठ भयो । राज्य नै जमिनदारको पक्षमा थियो, उनले भने, किसानले कानुनअनुसार आधा जमिन पाउनुपर्ने थियो, त्यो पाएनन् । ठूलो संख्याका किसान जमिनको अधिकारबाट वञ्चित भए । शक्तिको दुरुपयोग गरेर किसानलाई मोहियानी हक पनि नदिइएको सुवेदीको भनाइ छ । मुद्दा मामिला गर्ने, कानुन देखाएर तर्साउने, विभिन्न उल्झन खडा गर्नेजस्ता समस्या देखाएर किसानलाई जग्गा राख्न नदिने प्रपञ्च भयो । काठमाडौंवालाले पावरकै कारण किसानलाई थिचोमिचोमा राखेर शक्तिको अभ्यास गरिरहे, उनले भने, खासगरी राज्यको शक्ति भूमिपतिको हितमा प्रयोग भयो तर किसानको पक्षमा हुन सकेन । त्यसैले बिर्ता जग्गा बाँकी रहिरह्यो । कांग्रेसका नेता पौडेलमातहत १ हजार रोपनी बिर्ता जग्गा छ । उनी र आमाका नाममा रहेको त्यो जग्गा रसुवानुवाकोट सिमाना आसपास बेत्रावती र त्यसमाथिका गाउँमा छ । बिर्तावाल उनीचाहिँ बिर्तापीडित किसानकै पक्षमा छन् । उनलाई लाग्छ, बिर्ता जग्गा त मोहीकै नाममा दर्ता हुनुपर्छ र द्वैध स्वामित्व अन्त्य हुनुपर्छ । बालचन्द्र भन्छन्, बिर्ता उन्मूलन हुनुपर्छ । जमिन किसानको हातमै हुनुपर्छ । जमिन जोत्नेको, घर पोत्नेको ।भूमि अधिकारका पक्षमा लामो समयदेखि आन्दोलन गर्दै आएका भूमि अभियन्ता एवं लेखक विश्वास नेपालीलाई लाग्छ, बालचन्द्र पौडेलजस्ता सुन्दर सोच अरू बिर्तावालको पनि भइदिए बिर्ता समस्या छिट्टै समाधान हुन्थ्यो । सबै बिर्तावालले यस्तै विचार राखे यो समस्या रहँदैनथ्यो । सबै बिर्तावालमा जमिन जोतखन गर्ने किसानलाई नै दिन्छौं भन्ने भावना यसरी पलाइदिए, समस्या समाधान तत्कालै भइहाल्थ्यो, उनी भन्छन् । पृथ्वीनारायण शाहको दरबार सानले ठडिएकै छ नुवाकोटमा तर यहीँका किसानको शिर सदियौंदेखि निहुरिएको छ । यहाँका डाँडाकाँडा, भीरपाखा हराभरा छन् किसानले मलिलो बनाएको त्यो भूमिमा तिनकै अधिकार छैन । नुवाकोटको यो बिर्ताव्यथा किसानहरूको एक लामो आलाप हो, उत्पीडितको निको नभएको एक घाउको । जमिन त अरूको साङ्लामै छ, असलमा किसान स्वयं साङ्लामा छन् । बिर्तापीडित किसान रणबहादुरमा आशा मरेको छैन, भन्छन्, यो सरखारको मति बिग्रेको हो, एक बेला हाम्रो दिन आउँछ ।"
"प्रतिपक्षीद्वारा अध्यादेशको विरोध, सत्तापक्षद्वारा बचाउ","(काठमाडौं)संसद्को शुक्रबार सुरु हिउँदे अधिवेशनको पहिलो दिन सरकारले ल्याएका अध्यादेशलाई लिएर सत्तापक्ष र प्रतिपक्ष दुई कित्तामा देखिएका छन् । संसद् छलेर अध्यादेश ल्याएको भन्दै प्रतिपक्षीले विरोध जनाए भने प्रधानमन्त्रीसहित सत्तापक्षले अध्यादेशको बचाउ गर्दै अभ्यास, अधिकार र आवश्यकताअनुसार ल्याइएको बताए । अघिल्लो बजेट अधिवेशन भदौ ३१ मा सकिएको थियो । यसबीचमा सरकारले ६ वटा अध्यादेश ल्याएको छ । तीमध्ये ५ विधेयक हिउँदे अधिवेशन आह्वान गर्नु केही दिनअघि मात्रै ल्याइएको थियो । संसद्लाई सम्बोधन गर्दै प्रधानमन्त्री केपी शर्मा ओलीले आर्थिक तथा व्यावसायिक वातावरण सुधार गरी लगानी अभिवृद्धि गर्न ११, सुशासन प्रवर्द्धन तथा सार्वजनिक सेवासम्बन्धी १२, भूमि तथा वनसम्बन्धी ३, आर्थिक कार्यविधि तथा वित्तीय उत्तरदायित्व ऐन, निजीकरण ऐन र सहकारी ऐन गरी २९ वटा ऐनमा अध्यादेशमार्फत संशोधन गरिएको बताए । नियमित प्रक्रियाबाट एउटा कानुन पारित गरी लागू गर्न ५६ महिना लाग्नेमा सबै जानकार छौं । एकातिर प्रक्रिया अर्कोतिर नतिजा । सुधारको जुन हुटहुटीले संसद्का दुई ठूला दलको नेतृत्वमा यो सरकार निर्माण भयो, त्यसले संसद्को अधिवेशन आउँदै छ, पर्खनुस् भन्ने समय हामीसँग थिएन, ओलीले भने, संसद् नभएका बेला, संसद्को नियमित प्रक्रियाबाट राष्ट्रिय अपेक्षा प्राप्तिमा ढिला हुने अवस्थामा सरकारले अध्यादेश जारी गर्ने हो । विपक्षी दलले अध्यादेशका विषयवस्तुभन्दा पनि प्रक्रियाको विरोध गरेको र त्यसको कुनै औचित्य नभएको तर्क ओलीको थियो । अध्यादेशको होस् वा विधेयकको, विषयवस्तु र त्यसमाथि हुने बहसलाई इस्यु आधारित बनाऔं, गुणदोषका आधारमा हुनेनहुनेतिर केन्द्रित गरौं, सार्वजनिक खपतको प्रचारबाजीमा सीमित नराखौं, उनले भने ।प्रधानमन्त्री ओलीले विधेयकहरू संसद्बाट तत्काल पारित नभए सरकारले कानुन निर्माणको विकल्प खोज्ने चेतावनी पनि रोस्ट्रमबाट दिएका छन् । के हामीले संसद्मा कानुन निर्माणको सवालमा आफनो दायित्व पूरा गरिरहेका छौं ? एउटै कानुन बनाउन किन आधा दशकसम्म लगाइरहेका छौं ? यस मामिलामा अब हामी गम्भीर बन्नैपर्छ, उनले भने, छलफल गरौं, बहस गरौं, नमिलेको कुरा हटाऔं, केरौंफेरौं, जे गरौं, तर अब ६० दिनभित्रै कानुन बनाऔं । मैले आज यस सदनमा विनम्रतापूर्वक आफ्नो कुरा राख्नैपर्छ, सरकारले ल्याएको विधेयकलाई ९० दिन बित्दा पनि संसद्ले पारित गरेन भने सरकारले वैकल्पिक व्यवस्था गर्छ । तर उनले कानुन निर्माणका लागि खोजिने भनिएको त्यो वैकल्पिक व्यवस्था अध्यादेश नै हो कि अन्य भन्नेबारे थप प्रस्ट पारेनन् । सत्तारूढ एवं संसद्को ठूलो दल कांग्रेसका सभापति शेरबहादुर देउवाले पनि मुलुकको अर्थतन्त्र उकास्नका लागि अध्यादेश ल्याइएको भन्दै सरकारको कदमको बचाउ गरे । सरकारले व्यावसायिक वातावरण प्रवर्द्धन गर्न, देशभित्र र बाहिरबाट लगानीको अनुकूल वातावरण बनाउन अध्यादेशबाट केही कानुन ल्याएको छ, यसले देशको आर्थिक अवस्थामा सुधार ल्याउने मैले विश्वास गरेको छु, देउवाले भने, सुशासनको सुनिश्चितता र सेवा प्रवाहमा सहजताका लागि पनि सरकारले कानुन बनाएको छ । यी कानुनले देशमा सुशासन कायम गर्ने, भूमिहीन सुकुम्बासी एवं अव्यवस्थित बसोबासको समस्या समाधान गर्ने, सहकारीको क्षेत्रमा देखापरेका समस्या समाधान गर्नेछ । देउवाले अध्यादेशहरू सदनबाट स्वीकृत हुने र प्रतिस्थापन विधेयक संवैधानिक व्यवस्थाअनुसार पारित हुने विश्वास पनि व्यक्त गरे । उनले संसद्बाट संविधान कार्यान्वयन र नागरिकका सरोकारका कानुन निर्माणमा ढिलाइ नगर्न सांसदहरूको ध्यानाकर्षण पनि गराएका थिए ।राष्ट्रिय सभामा माओवादीका वरिष्ठ उपाध्यक्ष नारायणकाजी श्रेष्ठले संघीय संसद्को हिउँदे अधिवेशनलाई सरकारले अध्यादेश अधिवेशन बनाएको आरोप लगाए । नियमित अधिवेशन समयमा नबोलाउने, त्यसलाई पर धकेल्दै लैजाने, अनि अध्यादेश धमाधम जारी गर्ने काम सरकारबाट भयो । ६ वटा अध्यादेश अधिवेशन बोलाउनु अगाडि जारी गरियो र अहिले प्रस्तुत हुँदै छ, श्रेष्ठले भने, विधेयक अधिवेशनलाई अध्यादेश अधिवेशन बनाउन खोज्यो सरकारले, त्यसप्रति म दुःख प्रकट गर्छु । सरकारको अध्यादेशबाट शासन गर्ने यो प्रवृत्तिप्रति घोर आपत्ति प्रकट गर्न चाहन्छु ।एमाले सचिव सांसद योगेश भट्टराईले यसअघिका सबै सरकारले अध्यादेशको अभ्यास गरिसकेकाले कसैले पनि यसको विरोध गर्नुको औचित्य नभएको बताए । सरकारमा नगएको कुनै दल वा कोही सांसद हुनुहुन्छ भने प्रेम सुवाल र योगेन्द्र मण्डल मात्र हुनुहुन्छ, अध्यादेशको प्रक्रियाबारे विरोध गर्ने नैतिकता उहाँहरूलाई भने छ, अरूलाई होइन, सचिव भट्टराईले २०७८ मा अध्यादेश ल्याएर एमाले विभाजन गरिएको घटना सुनाउँदै भने, जुन पार्टी अध्यादेशबाटै जन्मिएको हो, आज उसैले अध्यादेश गलत भनिरहँदा अचम्म लागेको छ ।उनले माओवादी अध्यक्ष पुष्पकमल दाहाललाई आँट गरेर प्रतिस्थापन विधेयकमा संशोधन ल्याउनसमेत आग्रह गरे । अध्यादेशका बारेमा केही असहमति छन् भने म आग्रह गर्न चाहन्छु पुष्पकमल दाहाललाई कि तपाईंका सदस्यबाट होइन, तपाईंकै नामबाट प्रतिस्थापन विधेयकमा संशोधन आओस्, गम्भीरताका साथ छलफल गर्न तयार छौं, भट्टराईले भने, २०७८ सालमा १६ वटा अध्यादेश आएको रहेछ । त्यतिबेला प्रधानमन्त्री ओली हुनुहुन्थेन र एमाले पनि सरकारमा थिएन । त्यतिबेला त अध्यादेशको बाढी नै आएको थियो । तर २०७८ मा १६ अध्यादेश ल्याउने तत्कालीन प्रधानमन्त्री शेरबहादुर देउवाको नाम भने उनले लिएनन् । रास्वपा सांसद स्वर्णिम वाग्लेले अध्यादेश ल्याउन हुँदैन नभनेको उल्लेख गर्दै तर अध्यादेशलाई विधि निर्माणको नियमित प्रक्रिया बनाउन नहुने बताए । अध्यादेश विधि निर्माणको अपवाद हो, यसलाई तपाईंहरूले नियमित लयमा ल्याउन खोज्दै हुनुहुन्छ, त्यो आपत्तिजनक छ, उनले भने, माघ ४ मा अध्यादेश ल्याइएको छ, माघ ८ मा संसद् अधिवेशन बोलाइएको छ, चार दिनमा के बित्थ्यो ? गुण र दोषका आधारमा छलफल गर्न आफूहरू तयार रहे पनि अध्यादेशमार्फत सन्देह उत्पन्न हुने कानुनी व्यवस्था गरिएको उनको दाबी थियो । संसदीय समितिमा दुई दिनमा टुंगिने विधेयक फिर्ता लिएर अध्यादेशमार्फत कानुन जारी गर्नुले पनि शंका उत्पन्न भएको छ, वाग्लेले भने । माओवादीका प्रमुख सचेतक हितराज पाण्डेले कानुन निर्माण छिटो गर्नुपर्ने भन्ने प्रधानमन्त्री ओलीको भनाइमाथि प्रश्न उठाए । संघीयता कार्यान्वयनका लागि आवश्यक पर्ने कानुन आइरहेका छैनन् । समय नपुगेर हो कि ? सरकारको चासो नभएर हो कि ? मन्त्रीहरूको अनुपस्थिति भएर हो कि ? सत्तापक्षका वा प्रतिपक्षका सांसदको अनुपस्थितिका कारण कानुन नबनेको हो ? गम्भीर ढंगले विचार गरौं, उनले भने । पाण्डेले अध्यादेशमार्फत राज्य सञ्चालन गर्ने सरकारको रणनीति गलत भएको बताए । संसद् छलेर अध्यादेशमार्फत कानुनी व्यवस्था गर्नुका पछाडि निश्चित व्यक्ति, समूह र व्यवसायीको हितका लागि ल्याएको जस्तो देखिएको बताए ।एकीकृत समाजवादीका राजेन्द्र पाण्डेले अध्यादेशले सांसदको भूमिका कमजोर बनाउने बताए । सरकारले अध्यादेश ल्याउन पाउँदैन भन्ने होइन, पाउँछ । तर केही दिनमा संसद् अधिवेशन सुरु हुँदै छ भन्ने जानीजानी अध्यादेश ल्याइएको छ, उनले भने, अध्यादेश ल्याउने प्रवृत्तिले सांसदलाई पार्टीभित्र पनि कमजोर बनाउँछ । अध्यादेशमा छलफल गर्ने ठाउँ छैन, संशोधन आवश्यक छैन भन्ने शैलीमा सांसदलाई डोर्याउँछ । उनले दुई तिहाइ बहुमतको सरकार छ भन्दैमा जे गर्दा पनि हुन्छ भन्ने शैलीमा सरकार प्रस्तुत हुन आवश्यक नरहेको बताए । सम्बोधनका क्रममा कांग्रेस सभापति देउवाले संविधान निर्माणको १० वर्ष पुगेको अवस्थामा नेपालको संवैधानिक अभ्यासको समीक्षा गरिनुपर्ने बताए । संविधान कार्यान्वयनमा देखिएका सबल र दुर्बल पक्षको अध्ययन र पहिचान गर्नका लागि सत्तारूढ गठबन्धनले सबै पक्षसँग छलफल गर्ने उनको भनाइ थियो । संविधान संशोधन गर्दा बहुलवादमा आधारित बहुदलीय प्रतिस्पर्धासहितको संघीय लोकतान्त्रिक गणतन्त्रात्मक शासन व्यवस्था र समावेशितालगायतका संविधानका आधारभूत विशेषता कमजोर हुनु हुँदैन, देउवाले भने, दलहरूका बीचमा सहमतिका आधारमा संविधान संशोधन गर्नुपर्छ । यसबारेमा हामीले छलफल प्रारम्भ गरिसकेका छौं, अन्य दलहरूसँग पनि संवाद, सहमति र सहकार्यका साथ अगाडि बढ्नुपर्छ ।प्रधानमन्त्री ओलीले आफ्नो चरित्र हत्या गर्नका लागि विभिन्न देशमा पैसा राखेको भनेर अफवाह फैलाउने काम भएको भन्दै असन्तुष्टि जनाएका थिए । उनले रोस्ट्रमबाटै चुनौती दिए, कसैसँग दम छ भने कुनै पनि मात्रामा, कुनै पनि ठाउँमा, कुनै पनि सन्दर्भमा भ्रष्टाचार गरेको एउटा कुरा ल्याओस् ।संसद्मा बोल्ने क्रममा राप्रपा अध्यक्ष राजेन्द्र लिङ्देनले सरकार भ्रष्टाचार र भ्रष्टाचारीको संरक्षणमा लागिरहेको आरोप लगाएकामा ओलीले त्यस्तो जवाफ दिएका थिए । तपाईंको यो ६ महिने कार्यकालमा अहिले पनि तपाईंको वरिपरिका मान्छेले सरकारले नियुक्त गर्ने विभिन्न पदमा करोडकरोड अफर गरिरहेका छन् । तपाईंले धक्कुका साथ भन्नुभयो म भ्रष्टाचार गर्दिनँ गर्न दिन्नँ भनेर । तपाईंले गर्नुहुन्छ, गर्नुहुन्न थाहा छैन, तपाईंको वरिपरिकाले गरिरहेका छन्, लिङ्देनले भनेका थिए । प्रधानमन्त्री ओलीले भ्रष्टाचारसम्बन्धी ऐनमा पाँच वर्षपछि मुद्दा नलाग्ने सीमा लगाउनुपर्ने कुराको समर्थन गरेकाले नै त्यो पुष्टि हुने लिङ्देनको भनाइ थियो ।प्रतिनिधिसभा बैठकको सुरुमा रास्वपाले बहिष्कार गरेको थियो । आकस्मिक समयमा बोल्नका लागि सभामुख घिमिरेले समय नदिएको भन्दै रास्वपाले १५ मिनेटका लागि बैठक नै बहिष्कार गरेको हो । संघीय संसद्का दुवै सदनमा ६ वटा अध्यादेश पेस भएका छन् । सरकारले यसबीचमा ल्याएका सुशासन प्रवर्द्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने अध्यादेश, आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, निजीकरण (पहिलो संशोधन) अध्यादेश, आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्ने अध्यादेश, सहकारीसम्बन्धी केही नेपाल ऐनलाई संशोधन गर्ने अध्यादेश र भूमिसम्बन्धी केही नेपाल ऐनलाई संशोधन गर्ने अध्यादेश पेस भएका छन् । राष्ट्रिय सभाको अर्को बैठक माघ २० मा बोलाइएको छ भने प्रतिनिधिसभाको अर्को बैठक माघ २४ मा बोलाइएको छ । राष्ट्रिय सभा र प्रतिनिधिसभाको अब बस्ने बैठकमा सबै अध्यादेशलाई स्वीकृतिका लागि प्रस्तुत गर्ने कार्यसूची रहेको संसद् सचिवालयका अधिकारीले जानकारी दिएका छन् ।"
हतकडी प्रयोगमा प्रहरीको तजबिज,"(काठमाडौं)आफूलाई सामाजिक अभियन्ता बताउने आशिका तामाङ अभद्र व्यवहारको आरोपमा गत माघ २ मा पक्राउ परिन् । त्यसपछि प्रहरीले तामाङलाई हतकडी लगाएको तस्बिर सामाजिक सञ्जालमा छ्यापछ्याप्ती भयो । कतिपयले तामाङलाई हतकडी लगाउनु ज्यादती भएको भन्दै आलोचना पनि गरे । प्रहरीले उनलाई हतकडीमै म्याद थप र बयानका लागि अदालत ओहोरदोहोर गरायो । कसुर अनुसन्धानमा पक्राउ परेका सबैलाई भने प्रहरीले तामाङलाई जसरी हतकडी लगाएको देखिँदैन । नियन्त्रणमा लिइएको व्यक्तिलाई कुन अवस्थामा हतकडी लगाउने वा नलगाउने भन्ने स्पष्ट मापदण्ड नहुँदा प्रहरीले यसमा तजबिजी शैली अपनाउँदै आएको छ । प्रहरीले हिरासतबाट अदालत वा सरकारी वकिल कार्यालय लैजाँदा अधिकांश थुनुवालाई हतकडी लगाइदिने गरेको छ । राजनीतिक पृष्ठभूमि बलियो वा अरू पृष्ठभूमिका प्रभावशाली व्यक्तिलाई भने प्रहरीले हतकडी लगाएको पाइँदैन । ज्यान मार्ने उद्योगमा सर्वोच्च अदालतबाट गत कात्तिक २० मा दोषी ठहर गण्डकी प्रदेशका सांसद एवं पूर्वमन्त्री दीपक मनाङे (राजीव गुरुङ) कात्तिक २७ मा स्वयम्भूबाट पक्राउ परे । प्रहरीले उनलाई हतकडी लगाएर अदालत पुर्याएको थियो । त्यही दिन अदालतले फैसला कार्यान्वयनका लागि उनलाई डिल्लीबजार कारागार चलान गर्यो । अदालतदेखि कारागार लैजाँदा पनि उनी हतकडीमै थिए । गुन्डागर्दी र आपराधिक पृष्ठभूमिलाई मध्यनजर गरी अप्रिय घटना नहोस् भनेर पक्राउ गरेर अदालतसम्म पुर्याउँदा र अदालतबाट कारागार लैजाँदा मनाङेलाई हतकडी लगाउनुपरेको एक प्रहरी अधिकृत बताउँछन् । नक्कली भुटानी शरणार्थी प्रकरणमा पूर्वउपप्रधानमन्त्री एवं एमाले सांसद टोपबहादुर रायमाझीलाई गत वर्ष बूढानीलकण्ठबाट पक्राउ गर्दा प्रहरीले हतकडी लगाएन । सोही प्रकरणमा चाबहिल मैजुबहालबाट पक्राउ परेका कांग्रेस नेता एवं पूर्वगृहमन्त्री बालकृष्ण खाँणलाई पनि प्रहरी कार्यालय पुर्याउँदा वा अदालतसम्म लैजाँदा हतकडी लगाइएन । खाँणलाई पक्राउ गर्न पुगेका एक प्रहरी मैजुबहालस्थित निवासमा धकेलाधकेल हुँदा कुटिएका थिए । प्रहरीमाथि खाँण जाइलाग्दा पनि उनलाई हतकडी लगाइएन । शरणार्थी प्रकरणमा नेपाल सरकारका सचिव टेकनारायण पाण्डे पक्राउ परेका थिए तर उनीमाथि पनि प्रहरीले हतकडी लगाएन । संगठित रूपमा सहकारी ठगी आरोपमा पक्राउ परेका रास्वपा सभापति रवि लामिछानेलाई पनि हतकडीबिनै प्रहरीले प्रहरी थुनुवाकक्षदेखि अदालतसरकारी वकिल कार्यालय ओहोरदोहोर गराएको थियो ।बलात्कार आरोपमा ६ वर्षअघि तत्कालीन सभामुख कृष्णबहादुर महरा सरकारी निवास बालुवाटारबाटै पक्राउ परे । सुन तस्करी आरोपमा पनि उनी गत वर्ष पनि लुम्बिनीबाट पक्राउ परे । दुवै पटक प्रहरीले उनलाई हतकडी लगाएन । व्यक्ति हत्या अभियोगमा दोषी ठहर तत्कालीन प्रतिनिधिसभा सदस्य रेशम चौधरीलाई भने उपचारका लागि २०७६ असारमा वीर अस्पतालमा राखिँदा भने प्रहरीले गोडामा फलामे साङ्लो बाँधेको थियो । त्यसको फोटो सार्वजनिक भएर आलोचना हुन थालेपछि प्रहरीले तत्कालै साङ्लो हटाइएको थियो । पक्राउ परिसकेको व्यक्ति भाग्न, उम्कन नसकोस् वा उसले अरूलाई हातपात नगरोस् भन्ने अभिप्रायले प्रहरीले हतकडी लगाउने गरेको छ । कारागार ऐन २०७९ को दफा २१ मा हिरासत वा थुनामा रहेका कैदीबन्दी तथा थुनुवालाई कारागारमा रहेका बखत, कडा वा जटिल रोग लागेर उपचारका क्रममा अस्पतालमा रहेका बखत, सम्बन्धित मुद्दाको सुनुवाइका बखत वा निजसँग अदालतबाट सुधपुछ गर्दा वा बयान लिँदा अदालतभित्र हतकडी लगाउन नपाइने व्यवस्था छ । तर एक पटक कारागारबाट भागेर पुनः पक्राउ परेको, कारागारबाट भाग्ने वा उम्किने उद्योग गरेको कैदीबन्दी वा थुनुवालाई हतकडी लगाउन सकिने व्यवस्था दफा २१ (१) मा छ । कारागार ऐनको दफा ४९ को उपदफा १ (क) मा उल्लेख भएका कसुर कारागारको पर्खालझ्यालढोका फोरे, भत्काए, नष्ट गरे वा त्यसको उद्योग गरे वा कारागारबाट भाग्न सकिने कुनै मार्ग बनाए वा त्यस्तो उद्योग गरे त्यस्ता कैदीबन्दी वा थुनुवालाई कारागार प्रशासकको आदेशमा प्रहरीले हतकडी लगाउन सक्ने प्रावधान छ । नाबालक, दीर्घरोगी, वृद्धलगायतलाई हतकडी लगाउन पाइँदैन । यसबाहेक हतकडी प्रयोगलाई मुद्दाको अनुसन्धान गर्ने निकायलाई नै स्वविवेकीय अधिकार दिइएको छ । तर यसमा प्रहरीले व्यक्ति हेरेर पक्षधरता लिने गरेको भन्दै आलोचना हुने गरेको छ ।बलात्कार आरोपमा मुछिएपछि अमेरिकाबाट २०७९ असोजमा आइपुगेका क्रिकेटर सन्दीप लामिछानेलाई प्रहरीले त्रिभुवन अन्तर्राष्ट्रिय विमानस्थलबाटै नियन्त्रणमा लिएर हतकडी लगाएको थियो । बलात्कार आरोपको मुद्दा खेपेका कलाकार पल शाहलाई पनि प्रहरीले २०७८ फागुनमा पक्राउ गरी अदालत र सरकारी वकिल कार्यालय ओहोरदोहोर गराउँदा हतकडी लगाएको थियो ।लामो समय गृह प्रशासन र त्यसअन्तर्गतका कार्यालयमा रहेर काम गरिसकेका पूर्वसचिव शंकरप्रसाद कोइराला नेपालमा हतकडी प्रयोगसम्बन्धी स्पष्ट मापदण्ड नभएकाले प्रहरी स्वविवेकमा भर पर्ने गरेको बताउँछन् । उनका अनुसार बालबालिका, ज्येष्ठ नागरिक र कारागारमा रहेका व्यक्तिबाहेक अनुसन्धानका क्रममा पक्राउ परेका व्यक्तिका हकमा हतकडी प्रयोगमा स्पष्टता देखिँदैन । कारागारसम्बन्धी कानुनबाहेक मुद्दाको अनुसन्धानका क्रममा कस्तो कस्तो अवस्थामा हतकडी लगाउनुपर्ने हो, कस्तोमा पर्ने होइन भन्नेमा प्रहरीले जे ठिक लाग्छ त्यही गर्छ, उनले भने । पूर्वप्रहरी नायब महानिरीक्षक हेमन्त मल्ल हतकडी प्रयोगबारे कुनै निश्चित कानुननियम नहुँदा प्रहरीमाथि दोहोरो चरित्रको आरोप लाग्ने गरेको बताउँछन् । पद र शक्तिले हतकडी लगाउने, नलगाउने भनेर प्रभाव पार्ने गरेको छ, उनले भने, यसका लागि कानुन वा कम्तीमा मापदण्ड बनाउन आवश्यक छ । कुनै कानुन तथा मापदण्ड नभएकाले प्रहरीले आरोपितलाई पक्राउ गर्दा हैसियतअनुसार दुई किसिमको व्यवहार गर्छ भन्ने गलत सन्देश आमनागरिकमा गएकाले हतकडी प्रयोगबारे कानुनी आधार जरुरी रहेको उनको भनाइ छ ।अधिवक्ता मनीषकुमार श्रेष्ठ संविधानको धारा १६ ले हरेक नागरिकलाई समान रूपमा बाँच्न पाउने अधिकार सुनिश्चित गरेको उल्लेख गर्दै हतकडी लगाउनु नै गलत भएको बताउँछन् । आत्मसमर्पण गरेको व्यक्तिलाई पनि राज्यले हतकडी लगाउने गरेको छ, उनले भने, आत्मसमर्पण गरेको भनेको राज्यका निकायलाई म सहयोग गर्छु भनेर आएको अवस्था हो । भाग्ने वा उम्कने सम्भावना नै छैन भने त्यस्तो अवस्थामा हतकडी किन लगाउने ? हतकडी भनेको भाग्ने वा उम्कन सक्ने व्यक्ति, ठेगाना वा हुलिया पहिचान गर्न नसकिने व्यक्ति, त्यो मान्छे उम्किए अर्को ठूलो शक्ति प्रयोग गर्नुपर्ने स्थिति भयो भने मात्रै लगाउने हो । मुद्दा र अपराधको गाम्भीर्य अध्ययन गरेर मात्रै हतकडी लगाउने कि नलगाउने भन्ने कानुनी आधार बनाउनुपर्ने उनको भनाइ छ ।नेपाल प्रहरीका प्रवक्ता डीआईजी दिनेशकुमार आचार्य पक्राउ गरिएका सबैलाई कसुर र पृष्ठभूमि हेरेर हतकडी लगाउने गरेको बताउँछन् । पक्राउ परेका सबैलाई हतकडी लगाउन सकिन्छ, यसलाई लगाउने वा नलगाउने भन्ने कुरा नै छैन, उनले भने, सम्भावित आक्रमण, भाग्ने जोखिमजस्ता विषयलाई आकलन गरेर नियन्त्रण लिइएका सबै आरोपितअभियुक्तलाई हतकडी लगाउन सकिन्छ । यो जोखिमका आधारमा निर्णय गर्ने कुरा हो ।"
वार्ताका लागि सरकारले गरेन पहल,"पहिचानवादीको माग ठूला पूर्वाधार निषेधदेखि नो कोशीसम्मपाथीभरामा केबलकार बनाउने अनुमति फुङलिङका यसअघिका नगर प्रमुख छत्रपति प्याकुरेल नेतृत्वको कार्यपालिकाले दिएको हो । उनले कार्यविधि बनाएर १२ लाख राजस्व लिएका थिए । पहिलो चार वर्षमा निर्माणको काम सम्पन्न गर्नुपर्ने, त्यसपछिका २० वर्षसम्म सञ्चालन गर्न पाउने र त्यसपछि २० वर्ष थप गर्न सकिने उल्लेख छ । उनले अनुमति दिएको चार वर्षमा कम्पनीले काम सुरु गरेन । पाथीभरा र कञ्चनजंघा संरक्षण क्षेत्र (केक्याप) को सीमा विवादमा केबलकार जोडिएको थियो । प्याकुरेलकै पालामा निर्माण अवधि सकिएपछि समय थप गरेनन् । नगर प्रमुखमा अमिर मादेन निर्वाचित भएपछि म्याद थप गरे । फेम्बुका अनुसार म्याद थप नगरिदिन उनीहरूले नगर प्रमुख मादेनलाई पटकपटक अनुरोध गरेका थिए । मादेन आन्दोलनरत पक्ष आफ्नो मागबाट फिर्ता हुनुको विकल्प नभएको दाबी गर्छन् । मैले निर्वाचन अघि र पछि पनि केबलकार निर्माण, सदरमुकामको सडक चौडा, खुला मैदान बनाउने प्रतिबद्धता जनाएको थिएँ, अहिले आन्दोलन गरिरहेकाहरूसँग पनि त्यही भनेर भोट मागेको हुँ, भने, निर्वाचनमा गरेको प्रतिबद्धता पूरा गर्न लागेको छु, जसले विरोध गरे पनि बनाएरै छोड्छौं ।प्रतिनिधिसभा सदस्य योगेश भट्टराई भने केबलकार निर्माण भएपछि वार्षिक १० लाखसम्म पर्यटक ताप्लेजुङ पुग्ने भएकाले केबलकार आवश्यक भएको तर्क गर्छन् । अहिले तीन लाखको हाराहारी पर्यटक ताप्लेजुङ जाने गरेका छन्, केबलकार बनेपछि त्यो संख्या दोब्बरतेब्बरले बढ्छ, त्यसले आजआर्जन र रोजगारी बढाउँछ । त्यसैले विरोध नगरौं, बनाऔं भनेको हुँ । उनले सरकारले वार्तामा बोलाएर छलफल गर्नुपर्ने बताए । मैले गृहमन्त्रीजीलाई पनि वार्तामा बोलाउनुपर्छ भनेको छु, भने, उहाँले तयारी गर्दै हुनुहोला । मुक्कुमलुङ लाई अतिक्रमण गरेर पाथीभरा बनाइएकाले मुक्कुमलुङ नै राख्न आन्दोलनरत पक्षले सरकारलाई पटकपटक ज्ञापनपत्र पनि बुझायो । मुक्कुमलुङमा सांस्कृतिक अतिक्रमण गरिएको र लिम्बू समुदायको मुन्धुमीस्थल भएको उनीहरूको दाबी छ । आन्दोलनरत समूहको एक मात्र माग मुन्धुमीस्थलमा कुनै पनि हालतमा ठूला पूर्वाधार बनाउन नदिने रहेको छ । पाथीभरा केबलकार खारेजी संयुक्त संघर्ष समितिका अध्यक्ष फेम्बुले भने, सुकेटारदेखि माथिल्लो फेदीसम्म बनाए पनि हुन्छ, जिल्लाका अरू स्थानमा बनाए पनि सहयोग गर्छौं तर कान्छीथानभन्दा माथिचाहिँ ज्यान गए पनि छोड्दैनौं । यो विवादमा अहिले नो कोशी आन्दोलन पनि सामेल छ । पहिचान पक्षधर नेता अहिले मुक्कुमलुङ संरक्षण अभियानमा जोडिएका छन् । गत माघ १२ मा बलुडाँडामा गोली चलेपछि किरात याक्थुङ चुम्लुङका संघीय अध्यक्ष, राष्ट्रिय जनमुक्ति पार्टीका केन्द्रीय उपाध्यक्ष, लोकतान्त्रिक राष्ट्रिय मञ्चका महासचिव लगायतका नेताकार्यकर्ता ताप्लेजुङ केन्द्रित भएका छन् ।"
भवन निर्माण ढिलाइको विरोधमा नारायणी अस्पतालका चिकित्सकको प्रदर्शन,(पर्सा)नारायणी अस्पताल वीरगन्जको भवन निर्माणमा ढिलाइ भएपछि अस्पतालका चिकित्सकले शुक्रबार राजमार्ग अवरुद्ध गरी प्रदर्शन गरेका छन् । अस्पताल भवन निर्माण संघर्ष समितिको आह्वानमा बिहान ११ देखि १२ बजेसम्म १ घण्टा चिकित्सकले अस्पतालको दुवैतर्फको भवनको बीचमा रहेको त्रिभुवन राजपथ अवरुद्ध गरेका हुन् । समितिका संयोजक एवम् अस्पतालका चिकित्सक डा नीरज सिंहले ५ सय शय्याको भवन निर्माणको विषय न्यायालयमा अड्किएको बताए । उनका अनुसार जीर्ण तथा पुरानो भवनका कारण बिरामी र चिकित्सकलाई सास्ती भइरहेकाले विवादको अविलम्ब निकास गरी भवन निर्माण सुरुवातका लागि दबाब दिन प्रदर्शन गरिएको हो । २०७४७५ को एकीकृत स्वास्थ्य पूर्वाधार विकास कार्यक्रमअन्तर्गत सरकारले प्रत्येक प्रदेशमा ५ सय शय्याको अस्पताल निर्माण गर्ने योजना ल्याएको थियो । त्यसअनुरूप मधेश प्रदेशअन्तर्गत नारायणी अस्पतालमा भवन निर्माण गर्न लागिएको हो । भवनका लागि १ अर्ब ५५ करोड ५३ लाख ८४ हजार रुपैयाँ लागत अनुमानमा टेन्डर प्रक्रिया अगाडि बढेको थियो । टेन्डरमा एक मात्र बोलपत्रदाता ज्वाइन्ट भेन्चरको एनडीईभीसीआईपीएसएसएनसी ललितपुर पुल्चोक कम्पनी छनोट भएको थियो । टेन्डर बोलपत्र निर्माण प्रक्रियामा पूर्णता परीक्षण गर्दा तीमध्ये एउटा कम्पनीको राजस्व दाखिला नदेखिएपछि सहरी विकास तथा भवन निर्माण विभाग र निर्माण कम्पनीको विवाद सर्वोच्च अदालत पुगेको हो । लामो समय बित्दा पनि मुद्दाले निकास नपाउँदा टेन्डर प्रक्रियाले पूर्णता पाएको छैन । एकीकृत स्वास्थ्य पूर्वाधार विकास कार्यक्रमअन्तर्गत देशका अन्य सरकारी केन्द्रीय अस्पतालमा नयाँ भवन निर्माण भइसके पनि वीरगन्जमा भने काम नै सुरु हुन नसकेको सिंहले बताए ।नारायणीमा सरकारी तथा विकास समितिबाट ३ सय शय्याको भवन सञ्चालनमा छ । विभिन्न समयमा वीरगन्जका व्यापारी तथा उद्योग वाणिज्य संघले अस्पतालको भौतिक संरचना बनाइदिए पनि सरकारका तर्फबाट कुनै संरचना निर्माण हुन सकेको छैन । अस्पतालको जीर्ण भवनका कारण सेवाग्राहीले सास्ती खेप्नुपरेको डा सिंहको भनाइ छ । अस्पतालका स्वास्थ्यकर्मीले आफ्नो क्षमताअनुरूप सेवा दिन नसकेर अन्य अस्पतालमा बिरामी रेफर गर्नुपर्ने बाध्यता रहेको उनले बताए । नारायणीमा पर्सादेखि सर्लाहीसम्म तथा छिमेकी भारतको बिहार राज्यका सीमावर्ती गाउँ तथा सहरका बिरामीसमेत उपचारका लागि आउने गरेका छन् ।
केयू उपकुलपतिमा पुनः दरखास्त माग,"(काठमाडौं)काठमाडौं विश्वविद्यालय (केयू) को उपकुलपति नियुक्तिका लागि नाम सिफारिस गर्न गठित खोज तथा सिफारिस समितिले शुक्रबार पुनः दरखास्त आह्वान गरेको छ । आगामी बुधबारसम्म दरखास्त दिन सकिने समितिले जारी गरेको सूचनामा उल्लेख छ ।यसअघि पुस १८ मा दरखास्त माग गर्दा १७ जनाले आवेदन दिएका थिए । तीमध्ये १६ प्राध्यापकको आवेदन समितिले स्वीकृत गरी सार्वजनिक गरेको थियो । मेडिकल विधाका प्राध्यापकले आवेदन दिन वञ्चित गरिएको भन्दै गुनासो गरेपछि केयू सभाले यही माघ ४ मा कार्यविधि संशोधन गर्न निर्देशन दिएको थियो । कार्यविधिमा विद्यावारिधि वा सो सरहको उपाधि प्राप्त प्राध्यापकले आवेदन दिन पाउने उल्लेख छ । कार्यविधि संशोधन गरी पुनः दरखास्त माग गरिएको समितिले जनाएको छ ।संशोधित कार्यविधिमा विद्यावारिधिका सट्टा शैक्षिक योग्यता स्नातकोत्तर तोकिएको छ । विद्यावारिधि योग्यता तोक्दा चिकित्साशास्त्रमा एमडी, एमएस गरेका प्राध्यापक प्रतिस्पर्धाबाट छुटेको विषय सभामा उठेको थियो । कुलपति तथा प्रधानमन्त्री केपी शर्मा ओलीले सभामा कार्यविधि पुनर्विचार गर्न ध्यानाकर्षणसमेत गराएका थिए । सभाले केयूका संस्थापक उपकुलपति सुरेशराज शर्माको संयोजकत्वमा ३ सदस्यीय उपकुलपति खोज तथा सिफारिस समिति गठन गरेको थियो । माघ ४ मा उपकुलपति भोला थापाको कार्यकाल पूरा भएपछि निमित्तको जिम्मेवारी रजिस्ट्रार अच्युत वाग्लेले पाएका छन् । पहिलो चरणमा भाबी उपकुलपतिका लागि थापा र वाग्लेसहित पूर्वरजिस्ट्रार सुबोध शर्मासहित १६ जनाको आवेदन स्वीकृत भएको थियो । त्यस्तै मेघनाथ दंगाल, श्यामनारायण लाभ, नवीन पोखरेल, बालचन्द्र लुइँटेल, हरिप्रसाद न्यौपाने, विभूतिरञ्जन झा, कन्हैया झा, जनार्दन लामिछाने, मनीष पोखरेल, विमप्रसाद श्रेष्ठ, वेदमणि दाहाल, राजेश नेपाल र धिरज गिरीले दरखास्त दिएका थिए ।समितिले एक सय पूर्णांकमा आवेदकको मूल्याङ्कन गर्ने कार्यविधिमा उल्लेख छ । शैक्षिक योग्यता, प्राध्यापक पदको कार्य अनुभव, पदाधिकारीको अनुभव, अनुसन्धान पुस्तकलेखलगायत प्रकाशन, शैक्षिक क्षेत्रमा गरेको योगदान, विश्वविद्यालयसम्बन्धी सोचपत्र, कार्ययोजना प्रस्तुतीकरणको मूल्याङ्कनका लागि छुट्टाछुट्टै अंक विभाजन गरिएको छ । सबैभन्दा बढी २०२० अंक प्रस्तुतीकरण र अन्तर्वार्ताका लागि विभाजन गरिएको छ । सोचपत्र र कार्ययोजनाका लागि १५१५ अंक तोकिएको छ । प्राज्ञिक क्षेत्रमा गरिएको योगदानलाई ९, प्राध्यापक पदको अनुभवका लागि ५, प्राज्ञिक अनुसन्धान र प्रकाशन, अनुसन्धान परियोजना सञ्चालनलाई ४४ अंक तोकिएको छ । अनुभव र शैक्षिक योग्यतालाई २२ अंक राखिएको छ । आवेदकको सर्टलिस्ट गर्दै विज्ञ समूहबाट मूल्याङ्कन गरिने व्यवस्था कार्यविधिमा छ । सबैभन्दा बढी अंक प्राप्त गर्ने ३ जनाको नाम नियुक्तिका लागि कुलपतिलाई सिफारिस गरिने समितिले जनाएको छ । समितिमा चिकित्सक डा अर्जुन कार्की र पूर्वसचिव जनार्दन नेपाल सदस्य छन् ।"
नेपालभारत रंग महोत्सव हुँदै,"काठमाडौं (कास) नेपाल र भारतका गरी ६ वटा नाटक मञ्चन गर्ने गरी आगामी बुधबारदेखि काठमाडौंमा नेपालभारत रंग महोत्सव हुने भएको छ । उक्त महोत्सवलाई नेपाल संगीत तथा नाट्य प्रज्ञा प्रतिष्ठानले भारतको नयाँदिल्लीस्थित राष्ट्रिय नाट्य विद्यालय (एनएसडी) सँगको सहकार्यमा आयोजना गर्न लागेको हो । नाटकहरू जमलस्थित सांस्कृतिक संस्थान राष्ट्रिय नाचघरमा बुधबारदेखि माघ ३० सम्म साँझ ५ बजेदेखि मञ्चन हुनेछन् ।हामीले पहिलो पटक नाटक महोत्सव गर्न लागेका हौं, बिहीबार आयोजित पत्रकार सम्मेलनमा बोल्दै नेपाल संगीत तथा नाट्य प्रज्ञा प्रतिष्ठानकी कुलपति निशा शर्माले भनिन्, यो महोत्सवले नेपाल र भारतबीचको सम्बन्धलाई समृद्ध बनाउने विश्वास लिएका छौं । यसले हाम्रा साझा सम्पदा, सिर्जनशीलता र कलाको गहिरो भाषालाई जोड्ने आशा राखेका छौं । महोत्सवमा नेपाल र भारतका तीनतीन नाटकले सहभागिता जनाएका छन् । जसमा नेपालबाट सुनील पोखरेलको निर्देशनमा गच्छामी, दिया मास्केको निर्देशनमा कथा कस्तूरी र नम्रता केसीको निर्देशनमा जून परिकथा मात्र होइन तथा भारतबाट अजयकुमार निर्देशित माई री में का से कहुँ, राजेश सिं निर्देशित बाबुजी र चितरञ्जन त्रिपाठी निर्देशित ताजमहलका टेन्डर रहेका छन् ।"
"दिव्याको डेब्यु, राजबल्लभको सरप्राइज कमब्याक","(काठमाडौं)फिल्म लेखक हातमा पटकथा बोकेर कुनै रेस्टुरेन्टको कौसीमा कसैलाई पर्खिरहेको छ । एकै क्षणमा एक व्यक्ति आइपुग्छ । उसको हतारो, पहिरन र बोलीचालीले प्रस्ट हुन्छ, ऊ नेपालको चर्चित फिल्म निर्देशक हो । ऊसँग न लेखकको कुरा सुन्ने फुर्सद छ, न कुनै चासो नै ! लेखक पटकथा सुनाइछाड्ने ध्याउन्नमा छ । निर्देशकलाई कथामा भन्दा पनि लेखकको कथा सुनाउने शैली (पिचिङ) तर्फ चासो छ । निर्देशकको हप्कीदप्की सुनेरै भए पनि लेखकले पटकथा खोल्छ, शीर्षकमा लेखिएको छ एक्टरः टेक वान !राजन भुसाल निर्देशित एक्टरः टेक वान माथिकै दृश्यसँगै सुरु हुन्छ, स्टार बन्न खोजिरहेको पात्र कुशल (प्रदीप) को कथामा । कुशलको कथातर्फ जानुअघि सुरुवातकै दृश्यमा फर्कौं । सुरुमा खासै चासो नदेखाएका निर्देशकलाई कथा सुनाएको केही बेरमै लेखकले आफूतर्फ तानिसकेको हुन्छ । लेखकले कथालाई यसरी सुनाउँदै जान्छ कि, निर्देशक अब कथाभित्र घुसिसकेको छ । छोटो समयका लागि लेखकसँग भेट्न आइपुगेका निर्देशक अब कथाको अन्त्य कस्तो होला ? स्टार बन्न हिँडेका पात्रको जीवनले कस्तो मोड समाउला ? भन्ने उत्सुकतासहित लेखकलाई सुनिरहन्छ । लेखकले कथालाई यति मज्जाले सुनाउँछ कि त्यो कथाले निर्देशकलाई सुरुदेखि अन्तसम्म बाँधिरहेको हुन्छ ।विडम्बना, पर्दामा देखाएको यस दृश्यको ठिक उल्टो छ, निर्देशक भुसालको कथा वाचन । लेखकले जसरी यो दृश्यमा कथा सुनाएको छ, त्यसरी एक्टर ः टेक वान को कथा सुनाउन भुसाल चुकेका छन् । फलस्वरूप दृश्यमा जसरी निर्देशकको ध्यान तानिन्छ, त्यसरी उनको कथा वाचनले दर्शकको ध्यान तान्दैन । फितलो पटकथा, कमसल संवाद र कमजोर प्रस्तुतिले प्रदीप अभिनीत एक्टर ः टेक वान भने यो दृश्यको एकछेउ पनि पुग्दैन । आखिर भुसालको कथा वाचन कहाँ चुक्यो त ? खासमा कथा वाचनमा विश्वका सबै कथा वाचकले समाउँदै आएका तत्त्व हुन्, संघर्ष र उद्देश्य प्राप्ति । उदाहरणका लागि पात्रलाई सगरमाथा चढ्नु छ, तर पात्रको दुवै खुट्टा छैन । उक्त पात्र यति गरिब छ कि उसका लागि कृत्रिम खुट्टा खरिद गर्नु नै अर्को चुनौती छ । तर, सो पात्रले आफ्नो उद्देश्य पूरा गर्न अनेकन दुःख गर्छ र अन्तमा कृत्रिम खुट्टा हासिल गर्छ । तर खुट्टा खरिद गर्दैमा पात्रले सहजै सगरमाथा चढिहाल्छ भन्ने होइन । यसका लागि उसको यात्रामा अन्य समस्या आइपर्छन्, पात्रले झनै ठूल्ठूला समस्यासँग संघर्ष गर्दै अगाडि बढ्छ । सपना साकार हुने बिन्दुमै पुग्दा फेरि चुनौतीको अर्को पहाड चढ्नुपर्ने हुन्छ । कथा वाचनको यो तत्त्व समाउँदै लेखकले कथालाई यसरी बुनेका हुन्छन् कि ती शैलीले दर्शकको ध्यान कथामा एकाग्र हुँदै जान्छ । तर, निर्देशक भुसालले फिल्ममा कथा वाचनका यही तत्त्वलाई बुन्न भुलेका छन् । निम्न वर्गीय परिवारमा हुर्किएको पात्र कुशललाई जसरी पनि ठूलो पर्दाको स्टार बन्नुछ । तर, स्टार बन्नका लागि चाहिने मिहिनेत, लगनशीलता र कसरतबाट ऊ निकै पर छ । ऊसँग छ त केवल ओभर कन्फिडेन्स । उसको त्यही ओभर कन्फिडेन्स को दुरुपयोग गर्ने उद्देश्यले निर्देशक विवेक (दिव्यदेव) कुशललाई स्टार बनाउन उद्यत हुन्छ । फिल्ममा कुशलले स्टार बन्नका लागि कुनै संघर्ष नै गर्नु पर्दैन । जस्तै, स्टार बन्नका लागि कुशललाई विवेकले जेलबाटै केही उपाय सुझाएको हुन्छ । आफूहरूलाई फसाएका धीरजंग (राजबल्लभ) को पर्दाफास गर्न उसको छोरी प्रेरणा (दिव्या) लाई मायाजालमा पार्ने ! तर, त्यसका लागि कुशलले केही संघर्ष गर्नु पर्दैन । प्रेरणा त्यसै कुशलतर्फ आकर्षित हुँदै जान्छे । जबजब कुशल आफ्नो उद्देश्यतर्फ अगाडि बढ्छ, उसका समस्या त्यसै त्यसै सुल्झिँदै जान्छन् । कुशललाई आवश्यक परेका बेलामा साथी आइपुगिदिन्छ । कथाको प्रमुख पात्रले आफ्नो उद्देश्य पूरा गर्नका लागि सबै कुरा सहजै पाउन थालेपछि के हुन्छ त ? पटकथा पट्यारलाग्दो बन्छ । कथाबाट दर्शकको ध्यान भड्किँदै जान्छ । फिल्मको यही कमजोरीले कुशलको कथाबाट दर्शकको ध्यान हट्दै जान्छ । सहजै अनुमान गर्न सकिने उपकथाले पनि कथा वाचनलाई कमजोर बनाइदिएको छ । एउटै घरमा दुई प्रेमिका रहेको कथालाई पनि रोचक शैलीमा प्रस्तुत गर्न सकिन्थ्यो । फिल्मको एक दृश्यले त मनी हायस्ट को दृश्यलाई सम्झाइरहन्छ । फिल्मको अन्त्यतिर दर्शकमा खुल्दुली बनाउने केही प्रयास भएका छन् । फिल्मको दोस्रो भाग (!) का लागि त्यो प्रयास भएको हुन सक्छ । तर, फिल्मको उक्त दृश्यमा पहिलो भागकै एउटा संवादसँग मिल्न जान्छ, न यता न उता । एक्टर ः टेक वान का यही कमजोरी सुधार्दै अगाडि बढ्ने हो भने मात्र टेक टु को पर्खाइ सार्थक हुन सक्ला । फिल्मको सबैभन्दा सरप्राइज भनेकै धीरजंगको भूमिकामा देखिएका राजबल्लभ कोइराला हुन् । एक दशकपछि पर्दामा फर्किएका कोइरालाको अभिनयले उनलाई अभिनयमा सानदार कमब्याक गराएको छ । धीरजंगको अहम, क्रोध र पाखण्डी स्वभावलाई उनले परिपक्व अभिनयमार्फत पस्केका छन् । आना शर्मा र दिव्याको अभिनयले पनि नयाँ स्वाद दिन्छ । प्रकाश र पुजार सार्की जस्ता फिल्ममा अभिनयको फराकिलो दायरा देखाएका प्रदीपले भने कुशलको चरित्रमा खासै खुल्ने स्थान पाएका छैनन् ।"
सदनमा नागरिक एपदेखि क्रिप्टोको चर्चा,"(काठमाडौं)नागरिक एपदेखि क्रिप्टोकरेन्सीजस्ता सूचना प्रविधिसम्बन्धी विषयले शुक्रबारबाट सुरु भएको संसद्को हिउँदे अधिवेशनको पहिलो बैठकमै राम्रै चर्चा पाए । बैठकलाई सम्बोधन गर्ने प्रमुख दलका नेताहरूले नेपालको सूचना प्रविधि क्षेत्रको प्रगति र सम्भावना, त्यसको सहजीकरणमा सरकारको प्रयास, डिजिटल पूर्वाधारमार्फत सेवा प्रवाह छरितो बनाउने प्रसंगसँगै क्रिप्टो जस्ता आधुनिक प्रविधिमा नेपाल पछि परेको भन्दै धारणा राखे ।बैठकमा प्रधानमन्त्री केपी शर्मा ओलीले नागरिक एप, राष्ट्रिय परिचयपत्र, फाइल मुभमेन्ट ट्र्याकिङ सिस्टम, अफिस अटोमेसनजस्ता डिजिटल पूर्वाधारको प्रयोगले सार्वजनिक सेवा प्रवाह र समस्त राज्य सञ्चालनको प्रक्रियामा नै सुधारको प्रयत्न भइरहेको दाबी गरे । सम्बोधनका क्रममा उनले सार्वजनिक सेवा र सुशासनलाई झन्झटरहित र पारदर्शी बनाउन नागरिक एप महत्त्वपूर्ण भएको र यसमा अहिलेसम्म ५० भन्दा बढी सेवा आबद्ध भइसकेको जनाए । शीघ्र सार्वजनिक सेवा र सुशासनका क्षेत्रमा हामीले सुरु गरेको नागरिक एप यस्तो एउटा पहल हो, जसले सरकारी सेवालाई झन्झटरहित र पारदर्शी बनाएको छ, उनले भने, यसमा ५० भन्दा बढी सेवा आबद्ध छन् । नागरिक एप अहिले नेपालमा सबैभन्दा बढी डाउनलोड हुने नेपाली एपमा पहिलो नम्बरमा छ । हालसम्म ५७ लाख २६ हजार जनाले यसलाई डाउनलोड गरिसकेका छन् ।डिजिटल माध्यमबाट सरकारी सेवा प्रवाह प्रवर्द्धन गर्न नागरिक एप प्रभावकारी बनिरहेको ओलीले जोड दिए । जसरी केही वर्षअघि क्यूआर स्क्यान गरी भुक्तानी थाल्दा हाम्रो भुक्तानी प्रणालीमा नै क्रान्ति आयो, सेवाग्राहीलाई डिजिटल माध्यमबाट भुक्तानीको सुविधा मिल्यो, त्यसैगरी अहिले नागरिक एपबाट क्यूआर कोड स्क्यान गरी बैंक खाता खोल्ने र सरकारी सेवा प्राप्त गर्ने सुविधा मिल्दा यसबाट लाइन होइन, अनलाइन सेवा को लक्ष्य पूरा हुँदै छ, ओलीले भने, सरकारी कामलाई छिटो, छरितो र पारदर्शी बनाउँदै छ ।नागरिक एपबाटै १ लाख ८० हजारभन्दा बढीले प्यान नम्बर लिएको पनि ओलीले बताए । नागरिक एपमै राष्ट्रिय परिचयपत्र आबद्ध भएको दुई सातामै २ लाख ५० हजारभन्दा बढीले यस एपमार्फत आफूलाई राष्ट्रिय परिचयपत्रमा जोडिसकेको उनले सदनमा जानकारी गराए । नागरिक एपबाटै सवारी चालक अनुमतिपत्र (लाइसेन्स) उपलब्ध गराउनेदेखि सडक नियम उल्लंघनको जरिवाना तिर्न भइरहेको झन्झटसमेत हटाएको प्रधानमन्त्री ओलीले बताए । सवारी लाइसेन्स नागरिक एपमा आबद्ध भएसँगै सवारी चालक अनुमतिपत्रको फिजिकल कार्ड नै नचाहिने बनाइएको छ, उनले भने, एक दिनमा ५५ हजारदेखि ६० हजारसम्मले यससम्बन्धी छरितो सेवा लिइरहेका छन् । सवारी नियम उल्लंघन हुँदा ठाउँका ठाउँ अनलाइनबाट जरिवाना तिर्ने व्यवस्था गरिएकाले तिर्ने र लिने दुवैथरी दंग परेको रमाइलो जानकारी सामाजिक सञ्जालमा हामी सबैले देखेकै छौं ।सरकारी कामकारबाहीलाई पारदर्शी बनाउन क्यूआर कोडमार्फत फाइल मुभमेन्ट ट्र्याकिङ गर्ने प्रणाली लागू गरिएको प्रधानमन्त्री ओलीले जानकारी गराए । उनका अनुसार सरकारी कार्यालयमा हुने कामको जानकारी मोबाइलबाटै पाउने व्यवस्था मिलाउन लागिएको छ । योसँगै सिंहदरबार प्रवेश प्रक्रियामा भएको सुधारबारे प्रधानमन्त्री ओलीले थपे, हेर्दा सानो कुरा, देशको प्रमुख प्रशासकीय थलो सिंहदरबार छिर्न भित्रबाट अनुमति लिनुपर्ने र सिंहदरबार छिर्न लाइन बस्नुपर्ने झन्झट थियो । अहिले सिंहदरबार छिर्न कसैसँग अनुमति लिनु पर्दैन, सरकारी परिचयपत्रको क्यूआर स्क्यान गरेर भित्र छिर्न पाइन्छ ।अध्यादेशमार्फत नेपाली सूचना प्रविधिमा आधारित कम्पनीलाई अन्तर्राष्ट्रिय बजारमा प्रतिस्पर्धा गर्न सक्ने वातावरण बनाइएको उनले दाबी गरे । अब हाम्रा नेपाली कम्पनीहरूलाई विदेशमा सहायक कम्पनी तथा शाखा खोल्न, कारोबार गर्न र विदेशमा भएको आम्दनी नेपाल भित्र्याउन सक्ने वातावरण बनाइएको छ, उनले भने । नेकपा (एमाले) कै सांसद योगेश भट्टराईले पनि नेपालमा आईटी क्षेत्रमार्फत ठूलो विदेशी लगानी भित्रिएको र सरकारले यो क्षेत्रलाई अझ प्रवर्द्धन गर्नुपर्ने आवश्यक बुझेर सहजीकरणको बाटो खोलेको दाबी गरे । आज झन्डै डेढदुई लाख नेपाली युवाहरू विदेशी आईटी कम्पनीका लागि नेपालमै बसेर काम गरिरहेका छन्, उनीहरूले विदेशका धेरै मल्टिनेसनल कम्पनीसँग प्रतिस्पर्धा गर्न सक्षम छौं, सरकारले बाटो खोलिदिनुपर्यो भनिरहेका छन्, भट्टराईले भने, यो अध्यादेशले बाटो खोलिदिएको छ । आईटी क्षेत्रले हालसम्म करिब ७० अर्ब रुपैयाँ बराबरको विदेशी पुँजी नेपाल भित्र्याएको उल्लेख गर्दै उनले आईटी कम्पनीहरूले आगामी दिनमा १० खर्ब पुँजी भित्र्याउने प्रतिबद्धता जनाएको सदनलाई सुनाए । यसलाई सरकारले सेलेब्रेट गर्नुपर्छ, उनले भने ।जनमत पार्टीका अध्यक्ष सीके राउतले पनि सरकारले ल्याएको अध्यादेशमा आईटी क्षेत्रका लागि सहज वातावरण बनाउने पहलको स्वागत गरे । उनले नेपाली युवाहरूले आईटी क्षेत्रमा उल्लेखनीय प्रगति गरेको उल्लेख गर्दै सरकारले आईटी क्षेत्रलाई सूचीकृत नगर्दा पनि नेपालको सबैभन्दा ठूलो निर्यात नै आईटी सेवा बनेको बताए । हाम्रा आईटी क्षेत्रका युवाले पनि राम्रो गरेका छन्, उनले भने ।राउतले क्रिप्टोकरेन्सीमा भने नीतिगत अवरोधको विषय उठाउँदै नेपालले प्रविधिको फाइदा उठाउन नसकेको आशय व्यक्त गरे । हामीकहाँ जनचेतनाको यति अभाव छ कि हाम्रो छिमेकी देश भुटानले क्रिप्टोकरेन्सी बेचेर २३ वर्षको कुल गार्हस्थ्य उत्पादन पुग्ने अर्थ संकलन गरिसकेको छ । तर हामीकहाँ क्रिप्टोकरेन्सी अवैध गरिएको छ, उनले भने, हामी त्यति पछाडि छौं । तथापि अध्यादेशमार्फत नेपाली आईटी कम्पनीहरूलाई विदेशमा शाखा खोल्न, लगानी गर्न र त्यहाँबाट भएको आयआर्जन स्वदेश ल्याउन पाउने व्यवस्था गरिएकामा उनले सकारात्मक प्रतिक्रिया दिए ।मध्यमकालीन आर्थिक वृद्धिका नयाँ स्रोत पहिचान गर्नुपर्ने उल्लेख गर्दै आईटी, उच्च मूल्य भएका कृषि उत्पादन, स्वच्छ ऊर्जा, हरित पुनःऔद्योगिकीकरण र पर्यटन प्रवर्द्धनका लागि प्रत्यक्ष विदेशी लगानी, इज अफ डुइङ बिजनेसजस्ता विषयमा छलफल आवश्यक रहेको राष्ट्रिय स्वतन्त्र पार्टीका सांसद स्वर्णिम वाग्लेले औंल्याए । यी विषयमा आगामी संसदीय अधिवेशनमा विस्तृतमा कुरा राख्नेछौं, वाग्लेले भने ।"
"पेट्रोलमा इथानोल मिसाउने प्रक्रिया कहाँ पुग्यो, कति सम्भव ?","(काठमाडौं)२०६० कात्तिक २४ मा सरकारले एउटा निर्णय गर्यो नेपालभर चल्ने सवारीसाधनमा प्रयोग हुने पेट्रोलमा २०६० माघ १ देखि अनिवार्य १० प्रतिशत इथानोल समिश्रण गरी त्यसलाई वातावरणमैत्री इन्धनका रूपमा विकास गर्ने ।स्वदेशी वस्तुको प्रयोग बढाई इथानोल बनाउने र पेट्रोलको आयात कमी गर्नु यो निर्णयको उद्देश्य थियो । सोहीअनुसार उद्योग वाणिज्य तथा आपूर्ति मन्त्रालयले २०६० मंसिर २९ मा राजपत्रमा सूचनासमेत प्रकाशन गरेको थियो ।सरकारले २०६० माघ १ देखि पेट्रोलमा इथानोल प्रयोग अनिवार्य गर्ने भने पनि २१ वर्ष १८ दिन पुग्यो । तर सरकारी निकाय अहिलेसम्म नीति, निर्देशिका बनाउनेमै अल्झेको छ । इथानोल मिश्रण गर्ने विषयमा सरकारले आर्थिक वर्ष २०७१७२ को नीति तथा कार्यक्रममा पनि ल्यायो । त्यसमा पेट्रोलियम पदार्थमा इथानोल मिश्रण गर्ने तरिका अवलम्बन गर्ने उल्लेख थियो ।यति मात्रै होइन, राष्ट्रिय योजना आयोगले २०७० देखि ७३ सम्म जैविक इन्धनको उत्पादन गर्न आवश्यक नीति बनायो । २०७३ मा जैविक ऊर्जा रणनीति २०७३ जारी भयो । तर कार्यान्वयन गर्ने निकायबाट इथानोल मिश्रण गर्ने विषयमा अहिलेसम्म ठोस निर्णय हुन सकेको छैन । पछिल्लो समय भने आयल निगम तातेको छ । निगमको नियमावलीको नियम २२ को उपनियम (१४) ले दिएको अधिकार प्रयोग गरी निगम सञ्चालक समितिबाट पेट्रोलमा इथानोल मिश्रणसम्बन्धी विनियमावली २०८१ जारी गरेको छ ।विनियमावलीमा खनिज इन्धनमा रहेको अत्यधिक निर्भरतालाई घटाई निगम आफैं वा स्वदेशी उद्यमीमार्फत मुलुकभित्रै वैकल्पिक ऊर्जाको स्रोतको विकास गर्ने, इथानोलको प्रयोग अभिवृद्धि गरी खनिज इन्धनको प्रयोगबाट पर्यावरणमा पर्ने नकारात्मक असरलाई न्यूनीकरण गर्नेलगायत विषय समेटिएको छ । निगम सञ्चालक समितिले विनियमावली जारी गरे पनि खरिद, मूल्य र केबाट बनाउने विषयमा निगम पनि आफैं अन्योलमा छ । जसले गर्दा उद्देश्य हितकर भए पनि कार्यान्वयनमा अन्योल देखिएको हो । पेट्रोलमा इथानोल मिसाउन समस्या भएन तर खरिद गर्ने कसरी हो । इनाथोलको मूल्य कसरी निर्धारण गर्ने र इथानोल केबाट बनाउने भन्ने नै हो, निगम सञ्चालक समितिका एक अधिकारीले भने, उखु (मोलासिस), सिमलतरुल, मकै, चामल, पराललगायतबाट इथानोल बनाउने कुरा पनि छ । तर हामीसँग उत्पादन कति हुन्छ ? कुनको उत्पादन बढी छ, त्यहीँबाट गर्ने हो । तर आयात गरेर इथानोल बनाई मिसावट गरेर फाइदा छैन ।अहिले भारतमा २० प्रतिशत मिसावट गरिन्छ । भारतमा खाद्यान्नबाट पनि इथानोल बनाइन्छ । तर नेपालमा खाद्यान्नबाट सम्भव नरहेको उनको भनाइ छ । पेट्रोलको आयात धेरै हुँदा व्यापार घाटा बढ्यो, त्यसलाई न्यूनीकरण गर्न इथानोलको कन्सेप्ट हो । तर नेपालमा केबाट बनाउने भन्नेमा प्रस्ट हुनुपर्छ, ती अधिकारीले भने, तुलनात्मक रूपमा इथानोलको मूल्य बढी हुन्छ, त्यसको मूल्य सरकारले निर्धारण गर्ने गरी अगाडि बढ्नुपर्छ ।निगमका कर्मचारीले पनि इथानोलमा त्यति रुचि राखेका छैनन् । मुलुकका लागि आवश्यक रहेको बताए पनि विवादमा पर्ने डरले उनीहरू पन्छिइरहेका छन् । इथानोलबारे विगतमा पनि चर्चा भएकै हो, अत्यावश्यक पनि छ । निवर्तमान कार्यकारी निर्देशक उमेश थानीको कार्यकालमा पनि यसबारे धेरै चर्चा भएको थियो । एक चरणमा छलफल भई अध्ययन पनि भएको थियो, निगमका एक अधिकारीले भने, तर अनावश्यक दबाब पनि उत्तिकै रह्यो । मन्त्रिपरिषद्बाटै निर्णय भएर आए समस्या हुँदैन । तर मन्त्रालयको अनावश्यक दबाबमा कर्मचारी फस्ने काम गर्न डराएका छन् । इथानोलबारे अहिले पनि लगानी गर्न धेरै इच्छुक रहेको ती अधिकारीले जनाए । गैरआवासीय नेपालीको एउटा समूहले पनि इथानोल प्लान्ट लगाउने विषयमा निगमसँग छलफल गरेको छ । तर आन्तरिक उत्पादन र मूल्यको विषयमा निर्णय हुन सकेको छैन ।मूल्य कसरी तोक्ने, त्यसका लागि कानुन र कार्यविधि चाहियो । सुरु गर्न आन्तरिक उत्पादनको सुनिश्चितता पनि चाहियो, ती अधिकारीले भने, एउटा सहरमा प्रयोग हुने पेट्रोलमा मिसाएर मात्रै भएन, देशैभर चाहिन्छ । पेट्रोलमा इथानोल मिसावट गर्न ९९९ प्रतिशत शुद्धता चाहिन्छ । नेपालमा १२ प्रतिशतबाट सुरुवात गर्ने भनिएको छ । तर आन्तरिक उत्पादन र गुणस्तरको सुनिश्चितता आवश्यक रहेको ती अधिकारीको दाबी छ । भन्सार विभागका अनुसार चालु आर्थिक वर्षको ६ महिनामा ३२ अर्ब १४ करोडको पेट्रोल आयात भएको छ । गत आर्थिक वर्षमा ६८ अर्ब १० करोडको आयात भएको थियो । पेट्रोलमा केही प्रतिशत इथानोल मिसावट भए घाटा केही न्यूनीकरण हुने सरकारको बुझाइ छ । सोहीअनुसार उसले इथानोलमा जोड दिइरहेको हो । तर स्वदेशी उत्पादनको सुनिश्चितता आवश्यक रहेको जानकार बताउँछन् । इथानोल मिश्रणमा अल्झन आएपछि पछिल्लो आपूर्ति मन्त्रालयका सहसचिव शिवराम पोखरेलकै संयोजकत्वमा समिति गठन भएको छ । सबै निकायको स्टकहोल्डर रहेको कमिटीले मूल्य निर्धारण गर्ने कार्यविधि तय गर्ने जनाएको छ । घाटा कम गर्न इथानोल अति जरुरी छ । अहिले रोकिनुको कारण मूल्य निर्धारणको विषय हो । त्यसका लागि मेकानिजम बनाउन मन्त्रालय लागिपरेको छ, निगमका कार्यकारी निर्देशक चण्डिकाप्रसाद भट्टले भने, आन्तरिक कच्चा पदार्थबाट बनाउन सकिन्छ, खाद्यबाहेक अन्य (सिमलतरुल) बाट इथानोल बनाउन सकिन्छ । बढी उत्पादन हुने ठाउँमा चामल र मकैबाट पनि उत्पादन हुन्छ । सुरुवाती चरणमा एकदुई प्रतिशतबाट सुरु गर्न सकिने भट्टले जनाए । स्वदेशी उत्पादनबाट इथानोल बनाउन सके किसानको आयआर्जन पनि बढ्ने उनले बताए । इथानोलको प्रयोगले पेट्रोलको गुणस्तरमा ह्रास नआउने र सवारीसाधनको इन्जिनमा पनि कुनै क्षति नपुग्ने अध्ययनबाट देखिएको भट्टको भनाइ छ । अहिलेको मुख्य विषय मूल्य कसरी निर्धारण गर्ने भन्ने मात्रै हो । मूल्य निगमले निर्धारण गर्दैन, सरकारले गर्छ, उनले भने, तुलनात्मक रूपमा महँगो पर्ने हुँदा स्वदेशी उत्पादनलाई बढावा दिन भ्याट, अन्तःशुल्कलगायतको छुटका कुरा पनि आउँछ । अब सरकारको नीतिले भर पर्छ । हाल निगमले एक लिटर पेट्रोलमा सरकारलाई ६२ रुपैयाँ भन्सार तिर्दै आएको छ । भन्सार शुल्क घटाएर पनि इथानोल सस्तो बनाउन सकिने निगमको भनाइ छ ।"
जीआईजेडको ६ मिलियन युरो सहयोग,"(काठमाडौं)नवीकरणीय ऊर्जा र ऊर्जा दक्षता कार्यक्रम कार्यान्वयनपत्रमा ऊर्जा, जलस्रोत तथा सिँचाइ मन्त्रालय र जर्मन प्राविधिक सहयोग संस्था (जीआईजेड नेपाल) बीच सम्झौता भएको छ । ललितपुरमा शुक्रबार आयोजित कार्यक्रममा नेपालमा दिगो ऊर्जामार्फत पुनःप्राप्ति एवं सशक्तीकरण (आरईईपीग्रिन) कार्यक्रमको दोस्रो संशोधित कार्यान्वयन सम्झौतामा हस्ताक्षर गरिएको हो ।सन् २०२४ को जनवरी २३ मा नेपाल र जर्मन सरकारबीच भएको प्राविधिक सहयोग सम्झौतालाई औपचारिकता प्रदान गरेको पनि जनाइएको छ । यससँगै नेपालले जर्मन प्राविधिक सहयोग र जीआईजेडद्वारा ६ मिलियन युरो बराबरको वित्तीय सहयोग प्राप्त गर्नेछ । साथै तीन वर्षको परियोजना विस्तारमा सहमति पनि जुटेको छ ।यो कार्यक्रम चार वर्षदेखि लागू भएको र थप तीन वर्षको सम्झौता थपिएसँगै नेपालको हरित ऊर्जा प्रवर्द्धन विकासमा धेरै सहयोग पुग्ने ऊर्जा सचिव सुरेश आचार्यले बताए । यो परियोजना राष्ट्रिय, प्रादेशिक र स्थानीयस्तरमा नवीकरणीय ऊर्जा र ऊर्जा दक्षता सम्बन्धित नीति तथा संस्थागत संरचनाहरूलाई सुदृढ गर्ने कार्यमा केन्द्रित छ । यस सम्झौताले आरईईपीग्रिन कार्यान्वयन सम्झौता गरिएको संशोधनले परियोजनालाई अझ विस्तार गर्ने विश्वास लिइएको छ, जसले नेपालको स्वच्छ र दिगो ऊर्जातर्फको विकासलाई तीव्रता दिने तीनै निकायले जनाएका छन् । कार्यक्रममा ऊर्जा, जलस्रोत तथा सिँचाइमन्त्री दीपक खड्का, नेपालका लागि युरोपियन युनियनका प्रतिनिधिमण्डल प्रमुख जोसे लुइस विनुएसासान्तामारिया, काठमाडौंस्थित जर्मन दूतावासका उपप्रमुख बेन्जामिन साइडल तथा अन्य उच्च अधिकारीको सहभागिता थियो ।"
ललितपुरमा रोयल टुलिप काठमाडौं होटल,"(काठमाडौं)धेरैजसो तारे होटल काठमाडौं केन्द्रित छन् । यस्तो लाग्छ, पछिल्ला केही वर्षयता यस्ता होटल खोल्न प्रतिस्पर्धा नै छ । भक्तपुर र ललितपुरमा भने ठूला लगानीका होटल कमै निर्माण गरिएका छन् । ललितपुरको ग्वार्को चोकमा भने फ्रान्सको अन्तर्राष्ट्रिय चेन ब्रान्डका रूपमा रोयल टुलिप काठमाडौं होटल निर्माणको अन्तिम चरणमा छ । गुण ग्रुपको लगानीमा निर्माणाधीन होटललाई तीन चरणमा गरेर सञ्चालनमा ल्याउने तयारी छ ।पहिलो चरणमा १ हजार ५ सय क्षमताको ब्यांक्वेट हल सञ्चालनमा ल्याइने होटलका प्रबन्ध निर्देशक दिप्रश शाक्यले जनाए । होटल सन् २०२० बाट १६ रोपनी क्षेत्रफलमा निर्माण थालिएको हो । होटलमा ३ सय ८ वटा कोठा रहनेछन् । पहिलो चरणमा जनवरी १ मा रोयल टुलिपसँग सञ्चालन व्यवस्थापन सम्झौता भयो, अहिले परीक्षणका रूपमा ब्यांक्वेट हल सञ्चालन गरेका छौं, उनले भने, यसलाई छिट्टै औपचारिक रूपमा सञ्चालन गर्छौं, दोस्रो चरणमा १ सय ५० वटा रुम सञ्चालनमा ल्याउँछौं ।तेस्रो चरणमा होटल पूर्ण रूपमा सञ्चालनमा ल्याउने तयारी छ । पाँचतारे होटलको मापदण्डअनुसार यसको निर्माण गरिएको हो । प्रक्रिया पूरा गरी यसलाई पाँचतारे स्तरको वर्गीकरण लिइने होटल व्यवस्थापन पक्षले जनाएको छ । १३ तलाको होटलमा अन्डरग्राउन्ड पार्किङको व्यवस्था छ । यो त्रिभुवन अन्तर्राष्ट्रिय विमानस्थलबाट चार किलोमिटरको दूरीमा छ, शाक्यले भने, धेरै कोठा क्षमताको होटल र ब्यांक्वेट बनाएका छौं ।होटलको रुफटपमा दुई रेस्टुरेन्ट रहनेछन् । ६ अर्ब ५१ करोड रुपैयाँ लगानीमा निर्माण गरिएको होटलमा ५ सय र ४ सय क्षमताका ब्यांक्वेट हल हुने जनाइएको छ । ४ सय क्षमताको भने भीआईपी ब्यांक्वेट हल हो । होटल पूर्ण रूपमा सञ्चालनमा आउँदासम्म ४ सयदेखि ५ सयसम्मलाई रोजगारी दिने लक्ष्य रहेको शाक्यले बताए । त्यस्तै होटलभित्र स्विमिङ पुल, स्पा, फिटनेस, स्टिम, साउना, जिम, क्यासिनो, डिस्को थेग रहनेछ । स्ट्यान्डर्ड, डिलक्स, प्रेसिडेन्सियल सुइट र सुइट रुम रहने उनको भनाइ छ ।लबी, ब्यांक्वेट हल आदि स्थानमा धार्मिक तथा ऐतिहासिक महत्त्वका चित्र भित्तामा राखिएका छन्, जसले होटलमा आकर्षण थपेका छन् । आगामी जुलाईसम्म पूर्ण रूपमा होटल सञ्चालन गर्ने तयारीमा छौं, शाक्यले भने ।"
भूमिगत वितरण प्रणालीबाट पोखरामा विद्युत् आपूर्ति,"काठमाडौं (कास) नेपाल विद्युत् प्राधिकरणले पर्यटकीय नगरी पोखरामा भूमिगत वितरण प्रणालीमार्फत विद्युत् आपूर्ति सुरु गरेको छ । पोखराभरतपुर वितरण प्रणाली सुदृढीकरण आयोजनाअन्तर्गत विद्युत् वितरण प्रणाली (तार) लाई भूमिगत, सुदृढीकरण र स्वचालित बनाउने काम सकिएको क्षेत्रका ग्राहकलाई सोही प्रणालीमार्फत विद्युत् आपूर्ति दिन सुरु गरिएको हो ।पहिलो चरणमा पोखराको कुँडहर १३२११ केभी सबस्टेसनदेखि पश्चिमतर्फ अमरसिंह चोक, बुद्धचोक हुँदै सेती नदी पुल खण्डसम्मको वितरण लाइन भूमिगत गरी त्यस क्षेत्रका करिब तीन सय ग्राहकलाई विद्युत् आपूर्ति दिइएको हो ।मुग्लिङपोखरा सडक विस्तार आयोजनासँगको समन्वयमा प्रसारण तथा वितरण प्रणालीलाई भूमिगत गरी त्यहाँस्थित जमिनमाथिको (ओभरहेड) लाइन र पोल हटाइएको छ । सुरुमा कुँडहर सबस्टेसनसम्मको वितरण प्रणाली मात्र भूमिगत गर्ने व्यवस्था भए तापनि पछि पोखरा अन्तर्राष्ट्रिय विमानस्थलबाट बाहिर निक्लनासाथ यात्रुहरूले गुजुल्टिएको तारले कुरूप बनेको सहर देख्न नपरोस् भनी विमानस्थलको मुख्य प्रवेशद्वारसम्म विस्तार गरिएको थियो ।वितरण प्रणाली भूमिगत बनाउने कार्यको अनुगमन गरी काम सकिएको क्षेत्रमा क्रमशः विद्युत् आपूर्ति दिन र ओभरहेड संरचना हटाउन प्राधिकरणका कार्यकारी निर्देशक कुलमान घिसिङले निर्देशन दिए । पोखराको मुख्य पर्यटकीय क्षेत्र लेकसाइड, एयरपोर्टलगायत क्षेत्रमा भइरहेको कामको कार्यकारी निर्देशक घिसिङले अनुगमन गरेका थिए । महानगरपालिका, सडक कार्यालयलगायत निकायसँग समन्वय गरी लेकसाइडको बाँकी काम तत्काल सम्पन्न गरी भूमिगत प्रणालीमार्फत विद्युत् आपूर्ति दिन प्राधिकरण गण्डकी प्रादेशिक कार्यालय प्रमुख र आयोजनालाई घिसिङले निर्देशन दिए । पोखरा वितरण केन्द्रअन्तर्गत पर्ने पोखराको मुख्य सहर तथा सडकहरूमा रहेका ११ केभी एवम् ४०० भोल्ट लाइनलाई भूमिगत गर्ने र उक्त क्षेत्रहरूमा अप्टिकल फाइबर बिछ्याउने काम भइरहेको छ । हालसम्म पोखरा क्षेत्रको समग्र निर्माण प्रगति ५४ प्रतिशत रहेको आयोजना प्रमुख आनन्द सुवेदीले बताए । लेकसाइडस्थित अधिकतम स्ट्रिट क्षेत्रमा काम सकिएकाले त्यहाँ पनि छिट्टै भूमिगत प्रणालीमार्फत विद्युत् आपूर्ति दिइने उनले जनाए ।"
भुक्तानी दिन नसक्दा पुल निर्माण अधुरै,"(बझाङ)गएको मंसिर अन्तिम साता थलारा गाउँपालिका१ का २५ वर्षीय टेक गिरी केदारस्युँ गाउँपालिकाको देउरा बजारबाट घर फर्किंदै थिए । केदारस्युँ र थलारा गाउँपालिका जोड्ने सेती नदीको साँघु तर्दै गर्दा असन्तुलित भएर उनी नदीमा खसे । २३ दिनपछि डोटी जिल्लाको बोरीबगरमा उनको शव भेटियो ।दुई वर्षअघि भट्ट थरका एक स्थानीय पनि काठेसाँघु तर्दै गर्दा सेतीमा खसेका थिए । उनको शव १९ दिनपछि भेटिएको थियो । २०७८ कात्तिकको बाढीले झोलुंगे पुल बगाएपछि डोटी, बैतडी र बझाङको व्यापारिक केन्द्रका रूपमा रहेको केदारस्युँको देउरा बजार आउजाउ गर्न स्थानीयले सास्ती बेहोरिरहेका छन् ।पुल नहुँदा देउरा बजार पुग्न बझाङको थलारा, डोटीको सायल र आदर्श गाउँपालिका तथा बैतडीको सिगास गाउँपालिकाका स्थानीयलाई वर्षातमा देउरा पुग्न दिनभर हिँड्नुपर्ने बाध्यता छ । पुल नभएका कारण स्थानीय किसानले उत्पादन बिक्री नभएर खेर फाल्दै आएका छन् । स्थानीय उत्पादन बिक्री गर्न, औषधोपचार गर्न र दैनिक उपभोग्य सामान किन्न समस्या हुने गरेको छ । देउरामा रहेको बेताल माध्यमिक विद्यालयमा अध्ययनरत थलाराका १५० भन्दा बढी विद्यार्थीको पढाइ प्रभावित भइरहेको छ ।यता २०७९ चैतमै यो ठाउँमा नयाँ झोलुंगे पुल निर्माणका लागि ठेक्का सम्झौता गरे पनि निर्माणको काम अझै सकिएको छैन । १८ महिनाभित्र निर्माण सक्नुपर्ने सर्तमा १ करोड ५० लाखमा स्थानीय पूर्वाधार विकास आयोजना कार्यालय, धनगढीमार्फत ठेक्का लागेको थियो । काम ढिलाइ हुनुमा ठेकेदार कम्पनीको लापरबाही जिम्मेवार रहेको स्थानीयको गुनासो छ ।ठेकेदार कम्पनीले भने आफ्नो लापरबाही नभएर काम गरेको रकम आयोजना कार्यालयले भुक्तानी नदिँदा पुल निर्माण नसकिएको बताएको छ । दार्चुलाको लक्ष्य दुल्ला, बैतडीको सुर्नया, बझाङको पारीगाड र देउरा गरी चार पुल निर्माणको जिम्मा लिएको देवभूमि कन्स्ट्रक्सन कम्पनीले सम्पन्न भइसकेका पुलको समेत रकम भुक्तानी नपाएका कारण निर्माणमा ढिलाइ भइरहेको ठेकेदार रामबहादुर शाहीले बताए ।२०८० माघमा सकिएको पुलको भुक्तानी पाएका छैनौं । एक करोडभन्दा बढी रकम कार्यालयले भुक्तानी दिएको छैन, शाहीले भने, देउराको समस्या देखेर नसकिएका कुनै एक पुलको भुक्तानी दिनुस् । देउराको पुल एक महिनाभित्र बनाउँछु भनेर यहाँ (धनगढीस्थित कार्यालय) धाएको धायै छु । देउराको पुल निर्माणका लागि चाहिने फलामे सामान बनाउन १२ लाख पेस्की दिएर २०८० वैशाखमै सामान निर्माण भइसकेको तर रकम नतिरेका कारण सामान ल्याउन नदिएको उनले बताए । करिब ७० लाख तिर्न बाँकी छ । पैसा नदिएका कारण सामान दिन मानेको छैन । हामीले कसरी काम गर्ने ? उनले भने ।लामो समयसम्म निर्माण सकिएको कामको भुक्तानी नपाउँदा स्थानीय मजदुर, दक्ष मिस्त्री र विभिन्न हार्डवेयर तथा सामान निर्माण गर्ने कम्पनीको हैरानी खेप्नु परिरहेको शाहीले सुनाए । सकिएको कामको भुक्तानी नपाएका कारण ठूलो तनाव झेलिरहेको अर्का निर्माण व्यवसायी शेरबहादुर बोहराले बताए । जगदम्बा सुर्मा सरोवर जेभी कम्पनीमार्फत ६ वटा पुल निर्माणको जिम्मा लिएका उनले तीन करोडभन्दा बढी भुक्तानी लिन बाँकी रहेको सुनाए ।चार वटा पुल पूर्ण रूपमा सम्पन्न गरेर असारमै बिल पेस गरिसकेको हो । अरू दुइटाको काम पनि सकिने चरणमा आएर रोकिएको छ, बोहराले भने, काम गरेको पैसा माग्नेले मुद्दा हाल्छौं भनेर तनाव दिइरहेका छन् । गालीबेइज्जती गरिरहेका छन् । सरकारले पैसा दिँदैन, हामी के गरौं । काम रोकिँदा निर्माणस्थलसम्म ढुवानी गरिएको सिमेन्ट बिग्रने, सामान चोरी हुनेलगायत समस्याले निर्माण कम्पनीलाई थप पीडा भइरहेको उनले जनाए । २०८० चैतदेखि तीन जना हाकिम सरुवा भइसके । हामी कार्यालयमा धाउँदाधाउँदै थाकिसक्यौं, उनले भने ।अहिले सुदूरपश्चिमका बझाङ, बाजुरा, दार्चुला, कैलाली, अछाम, कञ्चनपुर र डोटीमा निर्माण सकिएका र निर्माणाधीन १८ वटा पुलको रकम भुक्तानी गर्न बाँकी रहेको स्थानीय पूर्वाधार विकास आयोजना कार्यालय, धनगढीले बताएको छ । यी सबै पुलको गरेर ८ करोड १७ लाखभन्दा बढी रकम भुक्तानी दिन बाँकी रहेको कार्यालयको तथ्यांक छ । स्थानीय पूर्वाधार विकास विभागलाई भुक्तानी दिन बाँकी रकम माग गरिसकिएको तर अर्थ मन्त्रालयबाट रकमान्तर भएर नआएका कारण ढिलाइ भइरहेको आयोजना कार्यालयका प्रमुख टंक खनालले बताए ।हामीले दिनुपर्ने रकमको फाइल सबै पेस गरिसकेका छौं । तर रकमान्तर भएर आएको छैन, खनालले भने, छिट्टै रकम आउने आशा छ । आएपछि तत्काल भुक्तानी गर्ने गरी हामीले सबै कागजपत्र तयारी अवस्थामा राखेका छौं ।"
न्यानो कपडा वितरण गर्न मेटलाइफको ५ लाख सहयोग,"काठमाडौं (कास) मेटलाइफले पिछडिएका समुदायका लागि पाँच लाख रुपैयाँ सहयोग गरेको छ । मेटलाइफले सुनसरीका पिछडिएका समुदायलाई न्यानो कपडा वितरण गर्न ग्रामीण महिला उत्सुकता विकास मञ्च (फरवार्ड नेपाल) लाई सहयोग गरेको हो । यसले दुहवी नगरपालिका, बर्जु गाउँपालिका, गढी गाउँपालिका र इनरुवा नगरपालिकाका दलित तथा मुसहर समुदायलाई अत्यावश्यक राहत प्रदान गर्ने मेटलाइफले जनाएको छ । उक्त सहयोगले एक हजार जना ज्येष्ठ नागरिक र पाँच सय जना विधवा महिलाहरू लाभान्वित हुने जनाइएको छ ।"
मर्स्याङ्दी जलविद्युत्मा कुमारी बैंकको अगुवाइमा लगानी,"काठमाडौं (कास) ९० मेगावाटको मर्स्याङ्दी नदी जलविद्युत् आयोजनामा कुमारी बैंकको अगुवाइमा लगानी गर्ने सम्झौता भएको छ । शुक्रबार भएको सम्झौताअनुसार गोरखा पालुङटार नगरपालिका, लमजुङ राइनास नगरपालिका र तनहुँ भानु नगरपालिका भएर बग्ने मर्स्याङ्दी नदीमा एमए पावर प्रालीले निर्माण गर्ने उक्त अर्धजलाशययुक्त आयोजनामा बैंकको अगुवाइमा लगानी हुनेछ । कम्पनीका अध्यक्ष अनुप आचार्य र बैंकका प्रमुख कार्यकारी अधिकृत रामचन्द्र खनालको उपस्थितिमा कुमारी बैक, प्रभु बैंक, सिद्धार्थ बैंक, कृषि विकास बैंकलगायत बैंक तथा वित्तीय संस्थाको १५ अर्ब १८ करोड ७५ लाख रुपैयाँको संयुक्त लगानीमा आयोजना निर्माण हुने गरी ऋण सम्झौता भएको छ । आयोजनाको नेपाल विद्युत् प्राधिकरणसँग २०८० कात्तिक १ मा विद्युत् खरिदबिक्री सम्झौता भइसकेको छ । उत्पादन सुरु गर्नुपर्ने मिति २०८६ वैशाख २२ रहेको छ । आयोजनाबाट उत्पादित विद्युत् विद्युत् गृहदेखि २२० केभी सिंगल सर्किट प्रसारण लाइनमार्फत ११६ किलोमिटर दूरीमा प्राधिकरणको मार्कीचोक सबस्टेसनमा २२०१३२ केभीमा जोडिनेछ ।"
अस्ट्रेलियामा व्यापार सहजीकरणका लागि चेम्बरद्वारा प्रतिनिधि चयन,"काठमाडौं (कास) नेपाल चेम्बर अफ कमर्सले अस्ट्रेलियामा व्यापार सहजीकरणका लागि प्रतिनिधि चयन गरेको छ । चेम्बरले एनआरएन आईसीसी अनररी काउन्सिल सदस्य एवं व्यवसायी सञ्जीव शर्मालाई चयन गरेको हो । चेम्बर अफ कमर्स सल्लाहकार परिषद्का अध्यक्ष राजेशकाजी श्रेष्ठले अस्ट्रेलियामा आयोजित एक समारोहबीच नवनियुक्त प्रतिनिधि शर्मालाई चेम्बर अनररी रिप्रेजेन्टेटिभ्सको प्रमाणपत्र हस्ताक्षर गरे । नेपाल र अस्ट्रेलियाबीच व्यापार प्रवर्द्धन, पर्यटन एवं लगानीबारे सहकार्य गर्न शर्मालाई चयन गरिएको चेम्बरद्वारा जारी विज्ञप्तिमा उल्लेख छ । शर्माले नेपालमा लगानी भित्र्याउन एवं व्यापार सहजीकरणका लागि आफूले पहल गर्ने प्रतिबद्धता जनाए ।"
सीजी मोटर्सद्वारा वीरगन्जमा ईभी ब्रान्ड लन्च,"काठमाडौं (कास) सीजी मोटर्सले नेपालमा ईभी ब्रान्डको उपस्थिति बलियो बनाउन वीरगन्जमा विभिन्न ईभी गाडी लन्च गरेको छ । यसका लागि कम्पनीले मिनोल्टा इन्भेस्टमेन्टलाई आधिकारिक च्यानल पार्टनरका रूपमा नियुक्त गरेको छ । सीजीले एभाटर, एक्सपेंग, नेटा, आयोन भी, आयोन वाई र रिडारालाई लन्च गरेको हो । यी ईभी ब्रान्डको छुट्टै विशेषता रहेको कम्पनीले जनाएको छ । साथै एक्सपेंग जी ६ ले सुरक्षा रेटिङमा पाँच पाएको, १९० किलोवाट मोटर, ४४० एनएम टर्क र ४३५ किलोमिटर रेन्ज दिने विशेषता रहेको कम्पनीले उल्लेख गरेको छ । आयान वाईमा १०० किलोवाट मोटर रहेको र यसले २२५ एनएम टर्क प्रदान गर्नेछ । आयान वाईमा ५२० र ६५० किलोमिटर रेन्ज दिने क्षमता छ । एभाटर ११ मा १९० किलोवाटको मोटर, रिडारा आरडी ६ अफ रोडका लागि डिजाइन गरिएको र नेटा एक्सले ५ सय किलोमिटर रेन्ज प्रदान गर्ने भिन्न किसिमका विशेषताहरू रहेको कम्पनीले जानकारी दिएको छ ।"
अपराजित जनकपुर कबड्डी लिग च्याम्पियन,"(काठमाडौं)जनकपुर नाइट्स अपराजित यात्राका साथ नेपाल कबड्डी लिग च्याम्पियन बनेको छ । जनकपुरले राष्ट्रिय खेलकुद परिषद् (राखेप) कभर्डहलमा शुक्रबार पहिलो संस्करणको फाइनल खेलमा काठमान्डु माभरिक्सलाई ४५४१ ले पराजित गर्यो । जनकपुरले उपाधिसँगै पाँच लाख र काठमान्डुले भने दुई लाख पायो । जनकपुरले पहिलो क्वालिफायरमा विराटनगर ब्यान्डिट्सलाई हराउँदै फाइनलमा स्थान बनाएको थियो । काठमान्डुले पनि दोस्रो क्वालिफायरमा विराटनगरलाई नै पन्छाएको थियो । लिग चरणमा यी दुई टोलीले ३९३९ अंकको बराबरी खेलेका थिए । त्यत्ति नै प्रतिस्पर्धात्मक रहेको फाइनलमा जनकपुरका अगाडि नतिजाको हिसाबले काठमान्डुको केही लागेन । पहिलो हाफमै जनकपुरले ६ अंकको अग्रता लिएको थियो । रेइडबाट जनकपुरले आठ, ट्याकल ६, दुई अलआउटबाट ४ तथा बोनस र अतिरिक्तबाट सात अंक जोडेको थियो । काठमान्डुले भने रेइडबाट २, ट्याकलबाट ६ तथा बोनस र अतिरिक्तबाट ११ जोडेको थियो । पहिलो हाफ २५१९ मा सकिएको थियो । दोस्रो हाफमा कप्तान घनश्याम रोक्कामगरले उत्कृष्ट प्रदर्शन गर्दै काठमान्डुलाई खेलमा फर्काए पनि अन्तिममा सम्हालिन नसक्दा काठमान्डु उपाधिबाट विमुख हुन पुग्यो । काठमान्डुले रेइडबाट ७, ट्याकलबाट ५, एक अलआउटबाट २ तथा बोनस तथा अतिरिक्तबाट ८ अंक जोडेको थियो । जनकपुरले रेइडबाट ७, ट्याकलबाट ६ तथा बोनस र अतिरिक्त गरेर ५ अंक मात्रै बटुल्न सक्यो । जनकपुरका तानोङसाक श्रीहेरा वेस्ट डिफेन्डर र काठमाडौंका घनश्याम रोक्कामगर रेडर बने ।"
महिलातर्फ एपीएफ र पुरुषतर्फ पुलिस फाइनलमा,"(पोखरा)पाँचौं टाइगर कप राष्ट्रिय तथा अन्तर्राष्ट्रिय भलिबल प्रतियोगितामा महिलातर्फ नेपाल एपीएफ क्लब र पुरुषतर्फ नेपाल पुलिस क्लब फाइनल प्रवेश गरेका छन् । पोखरा रंगशालामा शुक्रबार आयोजक टाइगर ग्रुप अफ पोखरालाई पराजित गर्दै एपीएफ क्लबले फाइनलमा स्थान पक्का गरेको हो । साविक विजेता एपीएफले आयोजक टोलीलाई ३१ ले पराजित गर्यो । पहिलो सेट २५२० ले आफ्नो पक्षमा पारेको एपीएफले दोस्रो सेट २१२५ ले टाइगर ग्रुपलाई सुम्पिएको थियो । तेस्रो सेट २५१९ र चौथो २६२४ ले जित निकाल्दै एपीएफले फाइनल यात्रा तय गर्यो । खेलमा टाइगर अफ द म्याच निरुता ठगुन्ना र स्पाइकर अफ द म्याच सरस्वती चौधरी बनिन् । पराजित भएको आयोजक टाइगर ग्रुपले शनिबार फाइनल प्रवेशका लागि टिपटप न्यु डायमन्ड स्पोटर््स क्लबसँग दोस्रो क्वालिफायरमा प्रतिस्पर्धा गर्नेछ । पुरुषतर्फ फाइनल प्रवेश गर्ने क्रममा पुलिसले त्रिभुवन आर्मी क्लबलाई ३२ को प्रतिस्पर्धात्मक सेटमा पराजित गर्यो । आर्मी समूह चरण शीर्ष र पुलिस दोस्रो स्थानमा रहँदै पहिलो क्वालिफायरमा स्थान पक्का गरेका थिए । पहिलो सेट २५१४ ले आफ्नो पक्षमा पारेको पुलिसले दोस्रो सेट २२२५ ले आर्मीलाई सुम्पिएको थियो । तेस्रो सेट २५२२ ले जितेको पुलिसले पुनः चौथो सेटमा २३२५ ले हार बेहोर्यो । तर, पाँचौं सेटमा उत्कृष्ट प्रदर्शन गर्दै १५१२ जित निकाल्यो । आर्मीले अब शनिबार गण्डकी प्रदेशसँग दोस्रो क्वालिफायर खेल्नेछ । प्रतियोगितामा शुक्रबार एलिमिनेटरमा भारतको सुनील भलिबल क्लबलाई पराजित गर्दै गण्डकी प्रदेश पुरुषतर्फ दोस्रो क्वालिफायरमा प्रवेश गरेको थियो । गण्डकीले ३१ को सेट जित हात पारेको थियो । पहिलो सेट गुमाएको गण्डकीले दोस्रो, तेस्रो र चौथो सेटमा पुनरागमन जित निकाल्दै दोस्रो क्वालिफायरमा आफ्नो स्थान सुरक्षित गर्यो । गण्डकीले प्रतिस्पर्धात्मक पहिलो सेट ३१३३ ले गुमाएको थियो । गण्डकीले १६११ को अग्रतालाई जोगाउन नसक्दा पहिलो सेट गुमाउन पुग्यो । तर, दोस्रो, तेस्रो र चौथो सेटमा भने उत्कृष्ट पुनरागमन गर्न सफल भयो । गण्डकीले दोस्रो सेट २५१७, तेस्रो सेट २५१६ र चौथो सेट २५१७ ले आफ्नो पक्षमा पार्यो । महिला र पुरुषतर्फ विजेताले समान ५ लाख ८५ हजार ५ सय ५५ रुपैयाँ, दोस्रो हुनेले २ लाख ८५ हजार ५ सय ५५ रुपैयाँ र तेस्रो हुनेले १ लाख ८५ हजार ५ सय ५५ रुपैयाँ प्राप्त गर्नेछन् ।"
थाइल्यान्डद्वारा नेदरल्यान्ड्स पराजित,"काठमाडौं (कास) थाइल्यान्डले त्रिकोणात्मक महिला ट्वान्टी२० शृंखलामा शुक्रबार नेदरल्यान्ड्सलाई ८ विकेटले पराजित गरेको छ । थाइल्यान्डले १ सय २३ रनको लक्ष्य सजिलै १८ ओभरमा पूरा गरेको थियो ।नानापाट कोन्चारोइन्काईले अर्धशतक बनाउँदै थाइल्यान्डलाई विजय दिलाउन भूमिका खेलिन् । उनले ५० बलमा अविजित ५६ रन बनाउने क्रममा ५ चौका प्रहार गरिन् । कोन्चारोइन्काईले नाथाकन चान्थमसँग तेस्रो विकेटमा ५७ बलमा अविजित ७१ रनको साझेदारी गरिन् ।नाटाया बुचाथमले १० र अफिसारा सुवानचोनराथीले २४ बलमा ४ चौका प्रहार गरी २८ रन प्रहार गरेका थिए । नेदरल्यान्ड्सबाट आइरिस विलिङ र क्यारोलिन डी लाङ्गेले ११ विकेट लिए । नेदरल्यान्ड्सले अघिल्लो खेलमा नेपाललाई २० रनले पराजित गरेको थियो ।यसअघि टस जितेपछि ब्याटिङ गर्ने निर्णय गरेको नेदरल्यान्ड्सले शुक्रबार त्रिवि क्रिकेट मैदान कीर्तिपुरमा ६ विकेट गुमाई १ सय २२ रन बनाएको थियो । कप्तान बाबेट डी लिडेले सर्वाधिक ५२ रन बनाए । उनले ५० बल खेली ८ चौका प्रहार गरे । आइरिस विलिङले ३५ बल खेली २ चौकासहित २८ रन बनाए । फेबे मोल्केनबोइर २, स्टेर कालिस ४, रोबिन रिज्के ७, कार्लिज्न भान कुल्विज्क ८ रनमा आउट भए । थाइल्यान्डबाट थिप्तचा पुथाबोङले ४ ओभरमा २७ रन खर्चेर २ र ओनिचा कामचोम्फुले १ विकेट लिए ।थाइल्यान्डको प्रतियोगितामा पहिलो खेल हो । ट्वान्टी२० विश्वकप खेलिसकेको थाइल्यान्ड पहिलो पटक नेपाल आएर खेलेको हो । तीन राष्ट्र सम्मिलित प्रतियोगितामा थाइल्यान्ड माथिल्लो वरीयताको टोली हो । थाइल्यान्ड विश्व वरीयतामा १३ औं र नेदरल्यान्ड्स १६ औं स्थानमा छ ।विश्व वरीयतामा नेपाल २० औं स्थानमा छ । सहभागी टोलीले एकअर्कासँग तीन पटक खेल्नेछ र सर्वाधिक अंक ल्याउने टोली विजेता बन्नेछ ।"
अर्जुन ट्रफी क्रिकेट शनिबारदेखि,"धनगढी (कास) धनगढीस्थित फाप्ला क्रिकेट मैदानमा शनिबारदेखि सुरु हुने अर्जुन ट्रफी राष्ट्रिय क्रिकेट प्रतियोगिताको तयारी पूरा भएको आयोजकले जनाएको छ । नेपाल क्रिकेट संघको वार्षिक क्यालेन्डरमा समावेश प्रतियोगिताका खेलहरूका लागि चार वटा पिच निर्माण गरिएका छन् । दर्शकहरूलाई अस्थायी प्याराफिट पनि जडानलगायत आवश्यक पूर्वाधार तयार भइसकेका छन् । उद्घाटन खेल डीसीए धनगढी र फ्रेन्ड्स क्लब डडेलधुराबीच हुनेछ । प्रतियोगितामा दर्शकलाई सहज बनाउन धनगढी उपमहानगरपालिकाले धनगढीदेखि फाप्ला अन्तर्राष्ट्रिय क्रिकेट मैदानसम्म नगर बस सेवा सञ्चालन गर्ने भएको छ । पहिलो छक्का क्याच गर्ने दर्शकलाई एक लाख नगद पुरस्कार घोषणाले दर्शकको आकर्षणलाई थप्ने भएको छ । सहभागी ८ टोलीलाई दुई समूहमा विभाजन गरिएको छ । समूह ए मा डीसीए धनगढी, फ्रेन्ड्स युथ क्लब डडेलधुरा, घोडाघोडी११ सुख्खड र बोस्टन क्रिकेट झापा तथा समूह बी मा सीवाईसी अत्तरिया, क्रिकेट एक्सिलेन्स सेन्टर काठमाडौं, न्यु होराइजन बुटवल र दशरथ चन्द एकेडेमी बैतडी रहेका छन् ।प्रतियोगितामा नेपाली राष्ट्रिय क्रिकेट टोलीका खेलाडीहरू विभिन्न क्लबबाट खेल्दै छन् । क्रिकेट प्रशिक्षक अर्जुन खड्काको स्मृतिमा प्रतियोगिताको आयोजना गरिएको आयोजक गो ड्रिमर्सका अध्यक्ष सुवास शाहीले बताए । अर्जुन ट्रफीमा २० लाख नगद पुरस्कार प्रदान गरिने आयोजकको भनाइ छ ।"
कहाँ जान्छन् यी चरा ?,"माघको पारिलो दिन टौदहमा छु । यो पोखरीमा यतिबेला रैथाने हाँस मात्रै छैनन् । हिउँदे आगन्तुक चरा पनि आइपुगेका छन्, लामो यात्रा गरेर, अनेक ट्रान्जिट लिएर, ठूलो चुनौती खेपेर । बिजुलागैरो हाँसको बथान पोखरीमा स्वच्छन्द पौडिरहेको छ । एउटा जलेवाले हेर्दाहर्दै माछाको सिकार गरिसक्यो । केही जलेवा बीचमा ठिङ्ग उभिएको रूखको फेद वरिपरि घाम तापेर आनन्द लिइरहेका छन् । किनारमा जोगिएका रूख धुलाम्मे छन्, तिनैका नाङ्गा हाँगामा फुरफुर गर्दै ससाना चरा एकापसमा बात मार्दै छन् । कीर्तिपुरको टौदहमा मात्रै होइन देशैभरका तालतलैया, खोलानदी र सिमसारसहित वन क्षेत्रमा असोजकात्तिकदेखि आगन्तुक चराको चहलपहल सुरु भइसक्छ । जसरी जाडो बढेपछि मान्छे हिमाली क्षेत्रबाट बेंसीतिर झर्छन्, चरा पनि त्यस्तै हुन् । स्थायी बासस्थानमा चिसो बढेपछि चारोको खोजीमा उनीहरू न्यानो भूगोलको यात्रामा जान्छन् । माइनस ५० डिग्री सेल्सियसभन्दा बढी न्यूनतम तापक्रम हुने रुसको साइबेरियाका चरासमेत नेपालसम्म आइपुगेका छन् । यसरी दक्षिणतिर बसाइँ सर्ने धेरै चरा हिमालयको फेदीदेखि पहाड र तराईका फाँट, तालतलैया र सिमसारमा रमाउँछन् । हिउँदे आगन्तुकमा धेरैजसो पानीचरा प्रजातिका हुन्छन् । खडखडे हाँस, हरियो टाउके हाँस, सिलसिले हाँस, चखेवा, जलेवा, लक्ष्मण सारस, सुइरो ठुँडे, टिमटिमा, चाँचर, अर्जुनक, झ्याप्सी, चुइयाँ, भद्राईलगायत हिउँदे आगन्तुक हुन् । जगदीशपुर ताल, बीसहजारी ताल, घोडाघोडी ताल, कोशीटप्पु, मनोहरा, गण्डकी, नारायणी, सहायक नदी तथा विभिन्न आरक्ष क्षेत्रमा तिनले विचरण गर्छन् । चिलजस्ता केही सिकारी चरा पनि जाडो छल्न दक्षिण लाग्छन् । मंगोलिया, किर्गिस्तान, कोरिया, तिब्बत, पूर्वी युरोप र भारतका चिसा ठाउँबाट समेत चरा नेपालसम्म आइपुग्छन् । अनुकूल मौसम, सुरक्षित बासस्थान, न्यानोको खोजी र आहारा नै तिनीहरूको उद्देश्य हो । साइबेरियादेखि झन्डै ५ हजार किलोमिटर छिचोलेर नेपाल आइपुग्न चरालाई कति दिन लाग्ला ? ती लगातार उडेर आइपुग्लान् कि बास बस्दैबस्दै आउलान् ? उड्दाउड्दै थाके भने के गर्लान् ?चराले दायाँबायाँ पनि मुभमेन्ट गरिरहेका हुन्छन्, त्यसैले साइबेरियाबाट यहाँ आइपुग्न ५ हजार किलोमिटरभन्दा बढी दूरी पार गरेका हुन्छन्, चराविद् कृष्णप्रसाद भुसाल भन्छन्, उत्तरबाट आउने कतिपय चराले हिमशृंखला नै पार गर्छन् भने कतिपय अरुण उपत्यका, कालीगण्डकी र कर्णालीका खोंचघाँटीबाट प्रवेश गर्छन् ।नेपालमा पाइने ८९७ प्रजातिका चरामध्ये ६ सय रैथाने हुन् । रैथाने अर्थात् पहिल्यैदेखि नेपाली भूमिमा विचरण गरिरहेका चराहरू । यस्ता चरा ५ हजार मिटरको उचाइसम्म पाइन्छन् । हिउँद र वसन्त ऋतमा आउनेचाहिँ नियमित आगन्तुक हुन् । फिरन्ते भने कहिलेकाहीं मात्रै देखिन्छन् । यिनीहरू नियमित आउँदैनन्, नेपालको बाटो हुँदै बसाइँसराइ गर्ने पनि होइनन् । १० पटकभन्दा बढी देखियो भने तिनलाई बटुवा वा आगन्तुकको सूचीमा राखिन्छ, भुसाल भन्छन्, हामीकहाँ फिरन्ते ७४ प्रजातिका छन् ।नेपाल हुँदै अरू देश जानेचाहिँ बटुवा चरा हुन् । करिब ५० प्रजातिका बटुवा चरा भारत, पाकिस्तान, श्रीलंका र अफ्रिकासम्म पुग्छन् । नेपालमा पाइने सबै चरा वर्षभरि यहीं भेटिँदैनन् । कुनै भारततिर जान्छन् त कुनै तिब्बतचीनतिर । त्यसो त जाडोमा मात्रै आगन्तुक चरा भित्रने होइनन् । वसन्त ऋतु लागेपछि करिब ६५ प्रजातिका ग्रीष्मकालीन चरा नेपाल उक्लिन्छन् । यसरी चराको बसाइँसराइ वर्षभरि नै चलिरहन्छ । जाडो छल्न भित्रिएका चरा चैतदेखि स्थायी बासस्थानतर्फ फर्कन थाल्छन् भने त्यही समय ग्रीष्मकालीन चराको नेपाल यात्रा सुरु भइसक्छ । ती असोजसम्म यतै बसेर बच्चा कोरलेर मात्रै फर्कन्छन् । त्यस्ता चरामा विशेषगरी कोइली प्रजातिका बढी हुन्छन्, धेरैजसो कोइलीले अरूकै गुँडमा बच्चा कोरल्छन् । सुनचरी, मुरलीचरी, कटुस टाउके, रानीचरी, नीलपुच्छ्रे, चित्रक पिट्टा, गाजले पिट्टा, लालचुच्चे ठेउवालगायत ग्रीष्मकालीन आगन्तुक हुन् । तिनीहरूको मुख्य विचरण क्षेत्र वन, आसपासका घाँसेमैदान र कृषि भूमि हुन् । यस्ता चरा भारतको गर्मी भूभाग र अफ्रिकासम्मबाट आउँछन् । हिउँदमा आउने करिब डेढ सय प्रजातिका चरामा अधिकांश जलपन्छी हुन्छन् । हामीकहाँ सिमसार क्षेत्रमा आश्रित करिब २ सय प्रजातिका छन्, पानीमै मात्र बस्नेचाहिँ एक सयभन्दा बढी होलान्, चराविद् हेमसागर बराल भन्छन्, माछा खाने माटिकोरेलाई जलपन्छी भन्न मिलेन, त्यो सिमसार आश्रित हो । हिउँदे चरा विशेष गरी उत्तरबाट दक्षिण आउँछन् । त्यसो त कोशी टप्पुतिर भारतको सिक्किमतिरबाट पनि आउन सक्छन्, वेटल्यान्ड्स इन्टरनेसनलका नेपाल संयोजक लक्ष्मणप्रसाद पौड्याल भन्छन्, कर्णाली, महाकाली नदीमा अफगानिस्तानको सिमाना, भारतका उत्तरी भेगतिरबाट पनि आउँछन् ।चराको आफ्नै बाटो !हवाईजहाजको रुटजस्तै चराले पनि बसाइँ सर्दा आफ्नो बाटो तय गरेका हुन्छन् । जुन रुटबाट आएका हुन्छन्, फर्कंदा धेरैले सोही बाटो प्रयोग गर्छन् । चराविद् भुसालका अनुसार खोया हाँस, चखेवाजस्ता चरा पहिलेकै रुट पछ्याएर फर्कन्छन् भने कर्याङकुरुङ सारस त्यही बाटो कमै फर्कन्छन् । मंगोलियामा सेटेलाइट ट्याग लगाइएका ६ वटा कर्याङकुरुङ सारस कर्णालीको भेरी कोरिडोरबाट प्रवेश गरेका थिए, उनले भने, भारतको गुजरातमा हिउँद बिताएर उतैबाट पाकिस्तान, अफगानिस्तान हुँदै माथि पुगेर पूर्वतिर मंगोलिया नै फर्किएको अभिलेख पनि छ ।विश्वमा चराको उडानमार्ग ९ वटा छन्, जसलाई फ्लाईवे भनिन्छ । नेपाल सेन्ट्रल एसियन फ्लाईवे मा पर्छ, यसले ३२ देश समेट्छ । आफ्नै मार्ग पछ्याउँदै उडान भर्ने चराले लामो यात्राअघि कस्तो तयारी गर्छन् त ?कतै टाढा निस्कनुअघि हामी पनि खाना खाएरै निस्कन्छौं नि, चराको तयारी पनि यस्तै हुन्छ, भुसाल भन्छन् । उनका अनुसार, शरीरमा फ्याट जम्मा हुने गरी टन्न खान्छन् चराले, शारीरिक संरचना पनि त्यस्तै बनेकाले यात्राका लागि तयार भइहाल्छन् । बसाइँसराइ गर्नेको वंशानुगत गुणले समेत लामो यात्रामा धेरै कठिनाइ हुँदैन ।लामो यात्रामा उड्ने चरा धेरैजसो समूहमै हुन्छन् । विशेषगरी बसाइँसराइ गर्नेहरूले आकाशमा भी आकार बनाएर समूहमा उड्ने बताउँछन्, चराविद् बराल । हावाको बहाव नियन्त्रण गर्न पनि यसो गरेका हुन सक्छन् । निश्चित लिडर नभए पनि बसाइँसराइ क्रममा अगाडिको चरा थाकेपछि अरूले पालो दिनेचाहिँ देखिन्छ, उनले भने ।चिसो बढेपछि बसाइँसराइ सुरु हुने भए पनि कतिपय अवस्थामा मौसम बुझेर मात्रै तिनको यात्रा सुरु हुन्छ । मौसम गडबड भयो भने यात्रा केही दिन सर्न सक्छ । झरी, बादल लागिरह्यो भने विचार गर्छन् । किनकि उडानमार्ग सफा हुनु जरुरी छ, भुसाल भन्छन्, उड्दाउड्दै कुनै मौसमी अवरोध आइपर्यो भने बीचमै ट्रान्जिट लिन सक्छन् । जस्तै: कर्याङकुरुङ सारस कालीगण्डकी करिडोरतिर, मुस्ताङका जौबारी, फापरबारीमा बसिराखेको देखिएको छ ।चरायात्राको अर्को जोखिम सिकारी हुन् । चिलले आकाशमै पनि कमजोर चरालाई आक्रमण गर्न सक्छन् । कतिपय भने उडान भर्न सक्दैनन् र बीचमै छुट्छन् । स्टपओभर साइट (विश्राम गर्ने वा बास बस्ने ठाउँ) मा मान्छेले थापेका जालमा पनि ठूलो संख्या फस्न सक्छन् । यसरी बसाइँसराइमा निस्किएका सबै चरा गन्तव्यमा पुग्दैनन् । खोया हाँस विश्वकै सर्वोच्च शिखर सगरमाथाको उचाइभन्दा माथिबाट यात्रा गर्दै आइपुगेको चराविद्ले अभिलेख राखेका छन् । यो साहसी हाँसले ९ हजार मिटरमाथिसम्म उडान भर्न सक्छ । खोया हाँस विशेषगरी चीनको छिङहाई ताल र आसपासबाट जाडो बिताउन नेपालसम्म आइपुग्छन् । गत माघ पहिलो साता कपिलवस्तुको जगदीशपुर तालमा पनि ६ वटा खोया हाँस देखिएका थिए । यस्तै लक्ष्मण सारस ८ हजार मिटरसम्मको हिमाल पार गरेर आउन सक्छ । अफ्रिका महादेशबाट आउने ग्रीष्मकालीन चरा जुरे कोइलीले त करिब ५ हजार किलोमिटर दूरी पार गर्छ । हालै मात्र पोखरामा सेटेलाइट ट्याग लगाएर छाडिएको सेतो गिद्ध २५० किलोमिटर दूरी पार गर्दै भारतको अयोध्या पुगेर फर्किएको थियो । रूपन्देही, कपिलवस्तु हुँदै भारत प्रवेश गरेको उक्त गिद्ध अयोध्याको घाँघरा नदी आसपास तीन दिन बसेको थियो । फर्कने क्रममा कपिलवस्तुको राजापानी सामुदायिक वन, स्याङ्जाको पुतली बजार हुँदै पोखरा आइपुगेको चराविद् भुसालले बताए । यो विश्वमै दुर्लभ गिद्धमा पर्छ ।बसाइँसराइमा चराले विशेषगरी ल्यान्डमार्क ख्याल गर्छन् । खोलानदी, चुम्बकीय दिशा, तारा र चन्द्रमाका आधारमा उनीहरू आफ्नो रुट पत्ता लगाउँछन् । धेरैजसो चरा त रातको समयमा बसाइँ सर्छन् । लामो यात्रा गर्नुपर्ने हुँदा शरीरबाट धेरै ऊर्जा प्रयोग गर्नुपर्छ, ताप बढ्छ । त्यसैले दिउँसो धापिनुभन्दा रातको शीतलता तिनको रोजाइ बन्छ । राति उड्नुको अर्को फाइदा सिकारी चराबाट बच्नु पनि हो । चराचिन्ताजलवायु संकट, बासस्थानको खण्डीकरण, अवैध सिकार र अव्यवस्थित विद्युतीय पूर्वाधार चराका मुख्य चुनौती हुन् । ताल वा पोखरी वरिपरि घर तथा होटलरेस्टुरेन्टजस्ता भौतिक संरचना बन्दा त्यसको असर चरामा पर्न थालेको छ । फोहोर र ध्वनि प्रदूषणले पनि चरा कम हुन थालेका छन् । विज्ञका अनुसार, बसाइँसराइ गर्नेमध्ये १० प्रतिशत चरा सधैं सुरक्षा चुनौतीमै रहन्छन् ।नेपाल पन्छीविद् संघका अध्यक्ष हठन चौधरी प्राकृतिक रूपमा र मानवसिर्जित गतिविधिले सिमसार क्षेत्रमा विनाश निकै बढेकामा चिन्तित छन् । कञ्चनपुरको पुरैनी ताल र बन्दा ताल त सिद्धिने क्रममा छन् । माछा मार्ने, विषादी हाल्ने गरिएको छ, उनी भन्छन्, पुरैनी जलकुम्भीले भरिएको छ । बर्दियाको बढैया तालको अवस्था पनि त्यस्तै छ । चराको बासस्थानको विनाश बढ्दै जानु चिन्ताको विषय हो ।तालपोखरी वरिपरिको मात्रै होइन, सिमसार र धाप क्षेत्रमा बढेको मानवीय अतिक्रमणले पनि चराको नियमित क्रियाकलाप बिथोलिएको छ । वनक्षेत्र बढे पनि घाँसे मैदान र सिमसारमा आश्रित चरा संकटमै रहेको चराविद् बराल बताउँछन् । सिमसार क्षेत्र सुक्दै जानु, चोरीसिकारी बढ्नु र खेतबारीमा विषादीको प्रयोग हुनु चराका लागि चुनौती हो । वेटल्यान्ड्स इन्टरनेसनलको संयोजन र नेपाल पन्छीविद् संघको समन्वयमा हालै जलपन्छी गणना सकिएको छ । पूर्वमा कोशीदेखि धनुषा, चितवन, मनोहरा, टौदह, पोखराका विभिन्न ताल, रारा, नवलपुर, लुम्बनी, बर्दिया, शुक्लाफाँटासम्म भएको गणनामा हिउँदे आगन्तुक चराको बसाइँसराइ त्यति राम्रो नदेखिएको बताउँछन्, पन्छीविद् संघका अध्यक्ष चौधरी । जाडो ढिलो सुरु भएर पनि होला । चराको संख्या ठिकै छ, तर केही प्रजाति यसपालि देखिएनन्, उनी भन्छन्, चरा भित्रने मुख्य समय नोभेम्बरडिसेम्बर हो, अब भित्रने सम्भावना निकै कम छ । गत वर्ष ७० प्रजातिका करिब ६५ हजार जलपन्छी गणना गरिएको थियो ।किन चाहिन्छ चरा ?चरा केवल पर्यावरण चक्रका लागि होइन, यो सामाजिकसांस्कृतिक पक्षसँग पनि अटुट रूपमा जोडिएको छ । वेटल्यान्ड्स इन्टरनेसनलका नेपाल संयोजक लक्ष्मणप्रसाद पौड्याल कस्ता चरा कति छन् भन्ने आधारमा त्यहाँको वातावरणीय सन्तुलन छछैन भन्ने बुझिने बताउँछन् । वातावरणको सूचनाका लागि पनि चरा महत्त्वपूर्ण छन्, उनी उदाहरण दिन्छन्, कीर्तिपुरमा काग बढी छन्, बल्खु आसपास चिल । यसले ती क्षेत्रमा फोहोरमैला बढी रहेछ भन्ने बुझ्नुपर्छ । पानीचरा पोखरीमा मजाले पौडिरहेका छन् भने त्यहाँको पानी सफा रहेछ भन्ने थाहा हुन्छ । चराको गतिविधि भइरहने तालतलैया चाँडै नपुरिने उनी बताउँछन् ।विश्वमा चराका ११ हजारभन्दा बढी प्रजाति छन् । यसमध्ये करिब २२ सय २५ प्रजातिका चरा बसाइँसराइ गर्नेमा पर्छन् । विश्वमै दुर्लभमध्ये नेपालमा ४० प्रजातिका चरा छन् । यसमा जलपन्छी मात्रै १३ वटा छन् । हामीकहाँ भएका १६८ प्रजातिका चरालाई विश्वव्यापी संकटको सूचीमा राखिएको छ । नेपालमा सन् १८४६ यता ९ प्रजातिका चरा लोप भएका थिए । त्यसमध्येकै एक प्रजाति चितवनमा फेला पर्यो, १७८ वर्षपछि । २०७३ जेठमा चराविद् हेमसागर बरालसहितको टोलीले पत्ता लगाएको चरा थियो सिम्रिककाने लियोसिस्ला (रेड फेस्ड लियोसिस्ला) । यसको कान, पुच्छर र पखेटामा सिम्रिकको जस्तो रङ हुन्छ । लजालु स्वभावको यो चरालाई बरालको टोलीले चितवनको अपरदाङगढी सिराइचुलीमा फेला पारेको थियो । करिब २ सय वर्षयता नेपालमा अझै ८ प्रजातिका चरा लोप भएकै सूचीमा छन् । गुलाफी टाउके हाँस (पिंक हेडेड डक) तराईका वनभित्रको तालमा पाइन्थ्यो । यो चरा अन्तिम पटक नेपालमा सन् १८४६ मा रेकर्ड भएको थियो । भारत, बंगलादेश, म्यानमारको उत्तरी भागसम्म पाइने यो चरा विश्वबाटै लोप भएको कतिपय विज्ञले अनुमान गरेका छन्, चराविद् बराल भन्छन्, गैरीकलाव बट्टाई, ठूलो वनबकुल्ला, होमराई, फुस्रो चित्रकुट, खैरो मुसेफिस्टो, तराई बान्दरचरी र हरियो कोचोवा पनि नेपालबाट लोप भइसकेका छन् ।चरा हुन् प्रकृतिका सुन्दर उपहार । खेतीबालीका किराफट्याङ्ग्रा वा घर नजिकका मुसा खाएर यिनले हामीलाई सहयोग गर्छन् । यस अर्थमा चरा हाम्रा प्रिय मित्र हुन् । गिद्धलाई त प्रकृतिको कुचीकार नै भनिएको छ । नेपालमा ससाना फिस्टे चरादेखि ६ फिटसम्म अग्लो सारस र १२ किलोसम्मको हिमाली गिद्धसमेत पाइन्छ । जैविक विविधता भएको नेपालमा चराको विविधता अर्को महत्त्वपूर्ण पक्ष हो । सामाजिकसांस्कृतिक पक्षमा जोडिएको चरा संरक्षण गरी हामीले तिनबाट पर्याप्त सहयोग लिन सक्नुपर्छ । ४० वर्षदेखि पन्छी पछ्याउँदै हिँडेका बरालले भनेझैं चरालाई प्रकृति भए पुग्छ, तर मान्छेलाई चरा चाहिन्छ ।"
छालबाटोले देखाएको हाम्रो अनुहार,"रसुवाबाट केरुङ जाने बाटोमा नेपाल सरकारले अध्यागमन कार्यालय खोल्यो । त्यसको सेवा लिन आउने चिनियाँहरू त्यहाँको ट्वाइलेट गए । आफ्नो अफिसमा काम परेर आउने मानिस ट्वाइलेट जाँदा फोहोर भयो भनेर कर्मचारीलाई रिस उठ्यो । उनीहरूले ट्वाइलेटमा ताला लगाए । त्यसपछि त्यस कार्यालयमा कामका लागि आउने मानिसहरू घरवालाले चलाएको र त्यस अफिसको तल्लो तलामा रहेको होटलको ट्वाइलेटमा जान थाले । घरवालालाई रिस उठ्यो । पत्रकार रमेश भुसालको किताब छालबाटो: कैलाशदेखि गङ्गासम्म को सुरुतिरै यो प्रसङ्ग उल्लेख छ । सेवा लिन आओ भनेर अफिस खोल्ने अनि सेवा लिन आउनेहरू ट्वाइलेट गए भनेर रिसाउने अफिसवाला ! मान्छे आइजाइ गर्ने अफिसलाई घर भाडामा लगाउने अनि उनीहरू ट्वाइलेट गए भनेर रिसाउने घरवाला !दिसापिसाब गर्न पाउने अधिकार कति मौलिक हो भने यसको उल्लेख कतै गर्नुपर्छ भन्नेसमेत मान्छेले ठानेको छैन । मान्छेले थोरै मात्र अधिकार उपयोग गर्न पाउने अवस्था आइलाग्यो भने दिसापिसाब गर्न पाउने अधिकार एक नम्बरमै आउनुपर्छ किनभने यो अधिकार उपयोग गर्न नपाउँदा मान्छे जनावरका हैसियतमा पनि बाँच्न सक्दैन । मानवका हैसियतमा त कुरै छाडिदिउँ । खान नपाउँदा मान्छे केही दिन बाँच्ला तर दिसापिसाब गर्न नपाउँदा बाँच्दैन । सभ्य हुनका लागि मान्छेले दिसापिसाब जथाभावी गर्नु हुँदैन । तर, सभ्य तरिकाले दिसापिसाब गर्दा सरकार र घरवालालाई रिस उठ्छ । यसबाट हाम्रो समाज र सरकार अर्थात् हामी कति असभ्य छौं भन्ने देखिन्छ । छालबाटो: कैलाशदेखि गङ्गासम्म मा काठमाडौं, रसुवा अनि कर्णाली नदी आसपासका ठाउँमा लेखकले पत्रकारका हैसियतमा गाडी र डुङ्गामा अनि पैदल हिँड्दा देखेभेटेका कुराको वर्णन गरिएको छ । हुन त यो किताब यात्रा संस्मरण हो, तर यसले हाम्रो समाज कति कुरुप छ भन्ने देखाइदिएको छ ।एउटा अर्को प्रसङ्ग हेरौं । कर्णाली नदी किनारमा टहलिँदै गर्दा रमेशले केही ढुंगाले थिचेको बालुबाको थुप्रो देखे । त्यहाँ एउटी महिलाको लास झारा टार्ने किसिमले पुरिएको रहेछ । जिउँदो हुँदा उनलाई समाजले बोक्सी भएको आरोप लगाएको रहेछ । मरेपछि अरू मानिसको लास जसरी जलाउन हुँदैन भनेर गाडेजस्तो मात्र गरेको रहेछ । मान्छेलाई यो दर्जाको अमानवीय व्यवहार गर्न सक्ने बनाउने कुसंस्कार भएको हाम्रो समाज देख्दा लेखकको मथिङ्गल हल्लियो । समाजलाई अघि बढ्न नदिने यस्ता संस्कार आजको युगमा पनि कायमै भएका घटना पढ्दा हाम्रो मथिङ्गल हल्लिन्छ । अर्को एउटा प्रसङ्गमा लेखकले माथिल्लो कर्णाली जलविद्युत् आयोजनाबारे उल्लेख गरेका छन् । उनका अनुसार, सन् ६० को दशकमै अर्थात् आजभन्दा ६० वर्ष जति अघि यो आयोजनाको चर्चा चलेको थियो । त्यसपछि २०४५ सालतिर यो आयोजना फेरि बौरियो । विश्व बैंकको लगानीमा भएको अध्ययनले त्यहाँबाट २४० देखि ४१८० मेगावाटसम्म बिजुली निकाल्न सकिने ठान्यो । त्यस नदीमा बन्न सक्ने ६ वटा सबैभन्दा उपयुक्त योजना छनोट गरियो । कर्णाली जलविद्युत् आयोजनालाई श्रीपेचमा जडित हीरा भएको ठहर्याइयो । कर्णाली नदीमा विद्युत् आयोजना बनाएर देशलाई लाभमाथि लाभ दिलाउने लोभ देखाएर एनरोन लगायतका कम्पनी नेपाल आए । नेपालका नेताहरूले नियम मिचमाच पारेर भए पनि विदेशी कम्पनीहरूलाई त्यहाँबाट बिजुली निकाल्ने अनुमति दिए । तर, त्यहाँ जलविद्युत् आयोजना अहिलेसम्म बनेका छैनन् । चाँडै बन्ने छाँट पनि छैन । यसको परिणाम के भयो ? यी आयोजना बन्ने ठाउँको छिमेकमा बसेको उन्नतितिर लम्किइरहेको सहर नेपालगन्जमा मंसिर २० र २१ गते आयोजित नेपालगन्ज कन्क्लेभ मा छलफलका लागि एउटा सत्र राखिएको थियो । त्यसको शीर्षक थियो देशले गर्छ विद्युत् निर्यात, नेपालगन्जले भोग्छ ऊर्जा संकट । त्यसमा केएल दुगड समूहका महाप्रबन्धक प्रदीप छाजेडले नेपालगन्जका उद्योगहरूले भोग्नु परेको बिजुलीको समस्या सुनाए गर्मी लाग्दै गएपछि भोल्टेज घट्छ र बिजुली काटिन्छ, जाडो बढ्दै गएपछि पनि भोल्टेज घट्छ र बिजुली काटिन्छ । यसले गर्दा उद्योग राम्ररी चल्न पाउँदैन । त्यहाँका एक जना उद्योगीले चिनियाँ मेसिन झिकाउन चाहे । कम्पनीका मानिस नेपालगन्ज आए । बिजुली गएको गएकै गरेको देखेर उनीहरूले यस्तो बिजुली भएका ठाउँमा आफ्नो मेसिन चल्दैन भने । प्रदीपको प्रश्नको जवाफ दिने क्रममा नेपाल विद्युत् प्राधिकरणका कार्यकारी निर्देशक कुलमान घिसिङले भने, बुटवल र अत्तरियाका बीचमा बिजुलीको लाइनमा बिजुली थप्ने आयोजना नभएकाले यस्तो भएको हो । अर्थात् कर्णालीमा बिजुली निस्केको भए नेपालगन्ज छेउछाउ यस्तो समस्या भोग्नु पर्दैनथ्यो । नदीबारेमा अनौठा मान्यता छन् । ब्रह्मपुत्र नदी नामैले पुरुष भइहाल्यो, गङ्गा, जमुना, नारायणी, काली लगायतका नदी महिला । अनि कोशी नदी चाहिँ अविवाहित । बग्ने जति सबै पानी पवित्र हुन्छन्, गङ्गा हुन् भन्ने चलन पनि छ । कर्णालीभन्दा पूर्वका नदीहरूका किनारमा धेरैवटा धार्मिक स्थल छन् । कर्णालीभन्दा पश्चिममा पनि नदी किनारमा यस्ता ठाउँ छन्, तर कर्णाली नदी किनारमा धेरै मठमन्दिर र धार्मिक स्थल छैनन् भनिन्छ । कर्णाली नदी राक्षस तालबाट निस्केकाले यसलाई अरू नदी जस्तो पवित्र नमानिएको हो भन्ने पनि गरिन्छ । यस किताबका लेखकलाई कर्णाली नदी साँच्चै राक्षस तालबाट निस्केको हो त भन्ने लाग्यो । उनी राक्षस ताल पुगे । कर्णाली त्यहाँबाट ननिस्केको पाए । कर्णालीको मुहान कुन खोला हो भन्ने उनले पत्ता लगाइछाडे । लेखकले वातावरण विज्ञान पढेकाले उनको कुरा पत्याउनैपर्छ । त्यसमाथि उनको टोलीमा नदीविज्ञ पनि थिए । यसले गर्दा उनले लेखेको यो कुरा अझ आधिकारिक छ । रसुवाबाट तिब्बत पसेका लेखक र उनका साथीहरू धेरै दिन तिब्बत घुमे । त्यस क्रममा उनीहरूले कडा चिनियाँ शासन भोग्नुपर्यो । सानासाना कुरामा पनि तर्साउने गाइडले दिएका दुःख झेल्नुपर्यो । त्यसपछि हुम्लाबाट नेपाल छिर्दा उनलाई उमङ्ग लाग्यो । उनले लेखेका छन्, अब त मेरा मान्छेहरूसँग बोल्ने हो, आफ्ना चराहरूको चिरीबिरी सुन्ने होम खुसीले गद्गद थिएँ । एकछिन आकाश हेरुँ, मानिसहरूसँग बोलुँ, कर्नालीमा एक डुबुल्की मारूँ, एक कप चिया पिउँ र एक निद्रा मस्त सुतूँ जस्तो भइरहेको थियो आकाश आफ्नै, नदी आफ्नै, जमिन आफ्नै, मान्छे आफ्नै । रमेश जहाँबाट नेपाल पसे त्यहाँको सिमाना वारि र पारिको आकाश, नदी, जमिन र मान्छेमा खासै भिन्नता छैन । तर पनि उनले आकाशजमिनको अन्तर पाए । देशको सिमाना कृत्रिम कुरा हो । तर, त्यसले मानिसको दिमागमा कस्तो छाप पारेको छ भन्ने कुरा यस किताबमा राम्रोसँग देख्न पाइन्छ । कतै पैदल र कतै डुङ्गा चढेर कर्णालीसँगै ओरालो झर्दा लेखकले हुम्लाको विकटता देखे । त्यहाँको कष्टपूर्ण जनजीवन देखे । बाटो हिँड्दा पाइने सास्ती पनि देखे । अन्नको अभाव पनि देखे । अनि कुपोषणले गर्दा थला परेका बच्चा पनि भेटे । यी सबै विषयको वर्णन उनले रोचक ढंगले गरेका छन् । यस यात्रामा लेखकले भेटेका मानिसले केही वर्षयता हिउँ कम पर्न थालेको बताए । हिउँ नपर्नु भनेको हिउँदे बालीका लागि खडेरी पर्नु हो । बर्खे बालीका लागि पानी दिने मूल सुक्नु हो । उनीहरूको यो अनुभव सही छ भन्ने कुरा हिउँसम्बन्धी तथ्यांकले पनि देखाएका छन् । इसिमोडले निकालेको तथ्यांकका अनुसार, गङ्गा नदीको जलाधारमा हिउँ १७ प्रतिशतसम्म कम पर्ने गरेको छ । २०७५ सालको हिउँदमा बितेका २०२१ वर्षका तुलनामा सबैभन्दा कम हिउँ पर्यो । त्यसपछिको सबैभन्दा कम हिउँ पोहोरसाल हिउँदमा पर्यो । पैंतालीस दिन लगाएर हिमालपारि, हिमालवारि र गङ्गाको मैदानका २ हजार किलोमिटर यात्रा गर्दा जिज्ञासु पत्रकारले जेजस्ता विविध र उपयोगी विषयवस्तु भेट्न सक्छ ती विषय यस किताबमा समेटिएका छन् । पाठकलाई जानकारी दिनका लागि उनले चिनियाँ भाषामा लेखिएका विभिन्न जानकारीको फाटो खिचेर पछि अनुवाद गराउनेसम्मको मिहिनेत गरेका छन् । उनले यो यात्रा खासमा भिडियो डकुमेन्ट्री बनाउने उद्देश्यले गरेका थिए । त्यसैले यो यात्राको रेकर्ड भिडियोमा पनि थियो । यसको एउटा फाइदा के हुन्छ भने लेखकले किताब लेख्न लागेका बेला आफ्नो सम्झनामा मात्र भर पर्नु पर्दैन । अलमलिएका बेला दृश्य हेर्न पाइन्छ । यो किताब भावुकताले भरिएको यात्रा संस्मरण होइन, जलवायु परिवर्तनजस्ता विश्वलाई सताइरहेका समस्यासम्बन्धी स्थलगत अध्ययन हो । यस्ता विषयलाई लेखकले अन्य रोचक जानकारीका बीचबीचमा राखेर किताबको महत्त्व बढाइदिएका छन् । पानीलाई मानव हितमा उपयोग नगरी सरासर समुद्र जान दियो भने विकास हुँदैन भनिन्छ । यसै मान्यताले कतै सिँचाइ गरेर पानी मासिने गरी उपयोग गरिन्छ, कतै बिजुली निकाल्नेघट्ट चलाउने जस्ता काममा नमासिने गरी उपयोग गरिन्छ । यसरी पानीलाई उपयोग गर्ने मानिसको लालसाले नदीलाई कतिसम्म बिगार्छ भन्ने विषय भारतमा कर्णाली नदीको उदाहरणमार्फत लेखकले प्रस्तुत गरेका छन् । त्यहाँ यस नदीलाई थुनेर त्यसको पानी नहरमार्फत पूर्व र पश्चिमतिर पठाइएको छ । थोरै पानीलाई मात्र नदीमा बग्न दिइएको छ । यसले गर्दा सुक्खा याममा किसानका खेतमा पानी त पुगेको छ, तर यसले अर्को समस्या खडा गरेको छ । नदीको सतह उठेर गाउँबस्ती अग्लो भएको छ । बर्खामा पानी आउँदा बाढीले मान्छेलाई पहिलेभन्दा बढी दुःख दिन थालेको छ । छालबाटो ले हामीलाई नेपालले भोग्नु परिरहेका समस्याका बारेमा मात्रै होइन, हामीलाई तीनतिरबाट घेरेर बसेको काशी सभ्यता र उत्तरतिरबाट घेरेको ल्हासा सभ्यताबारे पनि बताउँछ । उत्तरतिरको चिनियाँहरूको कडा शासन र दक्षिणतिर नदी उपयोग गर्ने नाममा भएका बेथिति र तिनले मानिसलाई पारेका असरबारे पनि बताउँछ ।नदीले आफ्नो पानी समुद्रसम्म लैजान खोज्छ । तर, मान्छेले बीचमै खाइदिएपछि उसले बदला लिन्छ भन्ने उदाहरण किताबमा भेटिन्छ । यस किसिमले हेर्दा यो किताब विकास कसरी गर्ने र कसरी नगर्ने भन्ने कुराको मार्गदर्शक पनि हो । यसले सन्देश दिएको छ चीनको जस्तो सास फेर्न नदिने शासन पनि मान्छेका लागि उपयुक्त होइन अनि प्राकृतिक सम्पदालाई हद नाघेर शोषण गर्ने दक्षिणको तरिका ठीक छैन । यस्ता स्रोतसाधन उपयोग गर्ने कुरा मात्रै गर्ने नेपालको चलन पनि उपयोगी छैन । यो यात्रामा रमेश एक्ला थिएनन् । थरीथरी विषयका विज्ञ पनि उनका साथमा थिए । त्यसैले उनले थरीथरीका विषयमा आधिकारिक कुरा लेख्न सकेका छन् । घरी उनी पानीको तापक्रम बताउँछन्, घरी त्यस पानीमा रहेको अक्सिजनको मात्रा । यी लक्षण र त्यहाँ पाइएका जलचरका आधारमा उनी भन्छन् कर्णाली नदीलाई सञ्चै छ, त्यसको स्वास्थ्य राम्रो छ किनभने त्यसमा मान्छेको सेप लागेको छैन । निकै धेरै ठाउँमा उनी छालबाटो अर्थात् डुङ्गा चढेर पानीको छालमाथि हिँडे । यो नेपालमा धेरै ठूलो सम्भावना भएको साहसी पर्यटन थियो । यस्तो पर्यटनमार्फत पानीलाई नबिटुल्याइकन, नबिगारिकन पर्यटकहरूलाई नदीका छालसँग खेलाउँदै, जुधाउँदै, तिनबाट जोगाउँदै रोमाञ्चक यात्रा गराउँदै नदीबाट आर्थिक फाइदा लिन सकिन्छ भन्ने कुरा देखाउँदै आएका मेघ आले उनका साथमा थिए । तर, नेपालका धेरै नदीहरूमा यस्तो पर्यटन गराउन नसकिने भएको छ । त्यसैले कर्णालीजस्ता केही नदीलाई यस कामका लागि छुट्याउनुपर्छ भन्ने आवाज पनि यस किताबमा छ । यात्रा संस्मरण भएकाले गम्भीर विषयवस्तुको प्रस्तुति पनि रोचक ढंगले गरिएको छ । गम्भीर कुरा पढ्दै छु भन्ने बोझ नलिइकन पाठकले गम्भीर जानकारी लिन पाउँछन् । रमेशका लामा, तर रोचक लेख हामी पाठकले पत्रपत्रिकामा पढ्न पाएकै थियौं । यस किताबबाट चाहिँ उनी पत्रकारिताका सिलसिलामा भेला गरेका, तर पत्रकारिताका विधामा समेट्न नसकिएका जानकारीलाई किताबमा समेट्ने कित्ताका लेखक पनि बनेका छन् । उनको पहिलो किताब छालबाटो : कैलाशदेखि गङ्गासम्म हेर्दा लाग्छ यस काममा पनि उनको भविष्य उज्ज्वल छ ।"
गन्तव्य,"व्यस्त सहरकोकुनै जुवाघर होइन म ।म ढुङ्गाको देवता पनि होइन ।आाखा, हात र हृदयखुला राखी हिाड्ने साधारण मानिस हुा म ।म बेहिसाब प्रेम गर्छुनदीझैं गतिशील मानिसहरुका सपनालाई ।घृणाको गोली मेरो कञ्चट ताकेर हाासिरहेको क्रूर समयमाखमेय् जात्राको पशुझैं धूलोमा पछारिएर बिस्तारै उठिरहेछ प्रेमर, म अविरल प्रेमको राजमार्गमा छु ।देउरालीमाथि आइरहने अर्को देउरालीको अथक यात्री हुा म ।म प्रेममय सपनाको लेनिन हुाएक क्रूर अत्याचारप्रति कुनै पनि मूल्यमा हुन सक्दिना उदारम कालभैरवझैं महान् होइनहाासेरै जसले गरून् हत्यारालाई माफहाम्रो समयको सबभन्दा प्रेमिल, सबभन्दा कोमल र, सबभन्दा करूणाशील मानिसहरुमध्ये एक हुा म निर्दोष मानिसहरुप्रति असीम प्रेम र करूणाको दसीयसभन्दा बढी अरु के हुन्छ ?आाखाको कसिङ्गरझैं वर्णको पर्खालझैं त्याग्नैपर्ने कुरार, भत्काउनैपर्ने सम्बन्धहरु धेरै छन् यहाा ।मिथ्याचारझैं मिथ्या व्यवस्थामा निसासिन्छ स्वयं प्राणवायु पुग्नु छ मलाई नयाा गन्तव्य ।त्यस्तो अप्राप्य इच्छा केही छैन मसागबस ! एक प्रतिरोध हुा म क्रूरताविरूद्ध आफ्नै जगमा उभिएको करूणा र प्रेमको बोधीवृक्ष हुा ।"
रूसी गीतमा रानी रत्न,"रूसका लागि नेपाली राजदूत भएर २ वर्ष, १ महिना काम गरेपछि गत सेप्टेम्बरमा म नेपाल फर्केको छु । परराष्ट्र मामिला र कूटनीतिको क्षेत्रमा अध्ययनअनुसन्धान गर्दै आएको मेरा लागि देशको प्रतिनिधित्व गर्नु एक अवसर थियो, त्यो बाहेक कूटनीतिक सम्बन्धको प्रत्यक्ष अनुभव र अभ्यास गर्ने मौका पनि ।मुलुकको राजनीतिक व्यवस्था र नेतृत्व बदलिइरहन सक्छ । त्यसको बदलावले कुनै पनि मुलुकसँगको आपसी सम्बन्धका आयाम पनि फरकफरक हुन सक्छन् । तर, कूटनीति राजनीतिबाट निर्देशित हुनुहुन्न । मुलुकसँगको सम्बन्धमा सफ्ट कूटनीतिको झन् ठूलो महत्त्व हुन्छ । खासगरी विपन्न मुलुकका लागि सफ्ट डिप्लोमेसीको विशेष महत्त्व हुन्छ । म राजदूतका रूपमा धेरै कार्यक्रममा सहभागी भएँ । हाम्रै दूतावासमा विभिन्न गोष्ठी, सांस्कृतिक, वैचारिक आदानप्रदान कार्यक्रम आयोजित गरिए । राजनीतिकदेखि सामाजिक र सांस्कृतिक सम्बन्ध विस्तारका लागि रुसका विभिन्न भौगोलिक क्षेत्रमा पुगेर प्रवर्द्धनात्मक काम गरियो । त्यसक्रममा नेपालको रुससँगको सांस्कृतिक सम्बन्धका धेरै आयाम बुझ्न र प्रत्यक्ष अनुभव गर्ने मौका पाएँ । यहाँ केही ऐतिहासिक प्रसंग जोड्न चाहन्छु । सफ्ट कूटनीति को प्रभाव र महत्त्वबारे बुझाउन त्यसले सहयोग पुर्याउनेछ । तत्कालीन सोभियत संघमा राष्ट्रपति भोरोसिलोभ र प्रधानमन्त्री निकिता ख्रुर्स्चेव थिए । त्यही समय नेपाल र रुसबीच कूटनीतिक सम्बन्ध स्थापित भएको थियो । सन् १९५६ मा कूटनीतिक सम्बन्ध स्थापित भएपछि १९५८ मा नेपालका तत्कालीन राष्ट्रप्रमुखका रूपमा रहेका राजा महेन्द्र र रानी रत्नलाई भ्रमणको निम्ता आयो । त्यसअघि जून १९५५ मा भारतीय प्रधानमन्त्री जवाहरलाल नेहरूले पहिलो रुस भ्रमण गरेका थिए भने चिनियाँ नेताले १९५० र १९५७ गरी दुई पटक रुस भ्रमण गरिसकेका थिए । तिनै दुई देशबीच रहेको नेपाललाई पनि १९५८ मा निम्तो आएको थियो । त्यसै अनुरूप त्यहाँ भव्य स्वागत भएको थियो । २८ दिन लामो भ्रमणका क्रममा कम्युनिस्ट पार्टीका महासचिव खुर्चेव र भोरोसिलोभले राजारानीसहितको प्रतिनिधिमण्डलसँग भेटेका थिए । त्यही भ्रमणपछि १९६० मा भेरोसिलोभ नेपाल पनि आएका थिए । रुसको एउटा के विशेषता थियो भने, उसले चीन र भारत दुवै देशसँग निकै राम्रो सम्बन्ध राखेको थियो । चीन र भारतबीच समस्या हुँदा पनि रुसले सम्बन्धलाई सन्तुलनमा राखेर अघि बढेको थियो । कम्युनिष्ट देश भएर पनि चीनसँगको सम्बन्धमा दरार आएको थियो । तर, भारतसँगको सम्बन्ध स्थिर र निकट रह्यो । कतिसम्म भने महेन्द्र भ्रमणको लगत्तैपछि ३ अक्टोबर १९५८ मा पेइचिङमा ख्रुश्चेभले माओलाई भनेका थिए, नेपालले रुसी दूतावास खोल्न आग्रह गरेको थियो, तर नेहरूको मनसाय बुझी अहिलेलाई नखोल्न भनेको छु । यसबाट तत्कालीन अवस्थामा नेपालले गरेको कूटनीतिक प्रयास र रुसभारत परामर्श स्तरबारे बुझिन्छ ।त्यतिबेला इस्टर्न ब्लक का देशहरू रुसको पक्षमा थिए । त्यसैले ती देशलाई रुसले महत्त्व दिन्थ्यो । चीनलाई पनि धेरै सहयोग गर्यो । १९५० को दशकमा चीनलाई व्यापक रूपमा आर्थिक र प्राविधिक सहयोग गरेको थियो । त्यसपछि भारतलाई पनि भिलाई इस्पात मिललगायत सहयोग गर्यो ।त्यही दौरान रुसले नेपाललाई सानो मुलुक भए पनि महत्त्व दिएको थियो । कतिपय सहयोग पनि नेपाललाई गर्यो । त्यसमा पनौती जलिविद्युत् आयोजना, कान्ति बाल अस्पताल, पथलैयाढल्केबर रोड, जनकपुर चुरोट कारखाना, वीरगन्ज चिनी तथा कृषि औजार कारखाना बनाउन सहयोग गरेको थियो । त्यसबेला जनकपुर चुरोट कारखानाले धेरै राजस्व बुझाउने गर्थ्यो र अरू परियोजनाले पनि देश विकासमा ठूलो भूमिका खेलेका थिए । अन्तर्राष्ट्रिय रूपमा पनि चर्चा पाएको उक्त भ्रमणपछि सोभियत संघमा अध्ययनका लागि नेपाली विद्यार्थीहरू जाने क्रम सुरु हुन थाल्यो । नेपालमा पहिलो पुस्ताका डाक्टर, इन्जिनियर, अर्थशास्त्री जस्ता प्राविधिक जनशक्ति तयार गर्न रुसको ठूलो योगदान रहेको छ । त्यो भ्रमणको चर्चाले रुसमा एउटा लोकगीत नै बनेको रहेछ । त्यो गीत अहिले पनि त्यहाँका मानिस गुनगुनाउने गर्दा रहेछन् । त्यो गीत सुरुमा कसले गायो र रचना गर्यो ? त्यो थाहा छैन । तर, अहिले पनि त्यो गीत त्यहाँ गाइँदो रहेछ । रुस भ्रमण गर्ने तत्कालीन रानी रत्न राज्यलक्ष्मीदेवी शाहको चर्चा त्यो गीतमा रहेको छ । तर, गीतमा चाहिँ रानीलक्ष्मी र नेपाल भन्ने शब्द भेटिन्छ । उनीहरूलाई बोल्दा जुन सजिलो लाग्यो त्यही शब्द बोलेको हुन सक्छ । बनाउँदा सजिलो लागेको शब्द टिपेर उनीहरूको भाषाको लवजमा मिल्ने खालको गीत बनाएको होला । कारालेभा नेपाला (नेपालकी रानी) नामको त्यो गीतमा रानीको पातलो, सुरिलो शरीर, उज्यालो अनुहार रहेछ भन्दै उनको सौन्दर्यमाथि आफ्नै ढंगको वर्णन गरिएको रहेछ । रुसी लोक कलाकारले गाएको गीतको परिवेश अनुसारको भावानुवाद यस्तो छ:हे नानी ! हेर न हेर यस सुन्दरी नारीलाई हेर !सल्लाभन्दा पातली छिन् उनी, नियाली हेर !किन हो बिहे भने उनले महेन्द्र राजासँग नै गरिन् ?हे नानी, उनैको भाखामा सुनाई देउ न उनलाई ! हाम्रो गीत सुनाई देउ न उनलाई !पक्कै निको लाग्दो होला है नानी !हातैको भाखैले भए नि सुनाई देउ हाम्रो स्यानो गीत !यति जनी गर न नानी !(गीतको एक अंश, भावानुवाद: धनञ्जय श्रेष्ठ) मलाई यस्तो गीत छ भनेर कसैले सुनायो । यस्तो गीत कुन क्षेत्रमा प्रचलित छ भनेर त सर्भे छैन, तर यो गीत जेनरेसन टु जेनरेसन ट्रान्सफर भइरहेको रहेछ । मस्कोमा हाम्रो पारिवारिक मित्र तथा रुसी कवियत्री तात्याना चेग्लोभाले गीतको रेकर्डसमेत दिई थप जानकारी दिएका थिए भने अनुवादमा मित्र धनञ्जय श्रेष्ठले सहयोग गरेका थिए । त्यो गीत जीवन्त रहनु र अझै प्रचार भइराख्नु भनेको नेपालकै लागि निकै सुन्दर विषय हो । यो खासमा सफ्ट डिप्लोमेसी को एउटा उदाहरण हो । कूटनीतिमा सफ्ट डिप्लोमेसीको महत्त्वपूर्ण भूमिका हुन्छ । सफ्ट डिप्लोमेसीको महत्त्व किन हुँदोरहेछ भने महाकवि देवकोटा दुई पटक रुस गई त्यहाँ आफ्ना चेलाचेली समेत बनाएका थिए, जसमध्ये एक जनाले नेपाली साहित्यमा पीएचडी नै गरेका छन् । अहिले सेन्टपिटर्सवर्गमा नेपाली भाषा पढाइ हुन्छ । बुद्धिज्मबारे त धेरै विश्वविद्यालयमा पढाइ भइरहेको छ । केहीले नेपालको लुम्बिनी विश्वविद्यालयसँग एमओयूसमेत गरेका छन् । राजनीति त उथलपुथल हुन्छ, तर सांस्कृतिक सम्बन्ध सधैं रहिरहन्छ । (रुसका लागि पूर्वराजदूत तुलाधरसँग दुर्गा खनालले गरेको कुराकानीमा आधारित)"
साइलेन्ट जेनेरेसनदेखि जेनजीसम्म,"अस्ट्रेलिया बस्ने मेरो मिल्ने साथीसँग महिनौंदेखि गफ हुन पाएको थिएन । विदेशमा ऊ आफ्नै जीवनमा व्यस्त, स्वदेशमा म आफ्नै तानाबानामा । तर, केही दिनअघि फोनमा कुरा हुँदा उसले सरसर्ती आफ्नो दिनचर्या सुनाई । छोरीहरूलाई स्कुल पुर्यायो, अफिस गयो, छोरीहरूलाई स्कुलबाट ल्यायो, खाना बनायो । अनि आजकल ? आजकल त स्वस्थानी पनि पढेर सुनाउनुपर्छ । मैले बीचमै कुरा काटेर सोधें अनि छोरीहरू स्वस्थानीको कथा बुझ्छन् त ? अस्ट्रेलियामा जन्मेहुर्केका १२ र १० वर्षका नानीहरूले स्पष्ट रूपमा स्वस्थानीका कथा बुझ्ने कुरै हुँदैन । उसले भनी, शब्दहरू जटिल छन् नि ! तर, ध्यान दिएर सुन्छन् । अझै उत्सुक हुँदै केके सोध्छन् पनि । कान्छी छोरी स्नेहाले सोधेकी थिई रे, शिवजीकी श्रीमती माता सतीदेवी पनि भगवान् होइन ? भगवान् पनि मर्छन् र ? स्वस्थानीकथा अनुसार, जब सतीदेवीका पिता दक्ष प्रजापतिले महायज्ञ आयोजना गर्छन्, उनी आफ्नै ज्वाइँ शिवजीलाई आमन्त्रण गर्दैनन्, शिवजीको अपमान गर्छन् । पतिको अपमान सहन नसकी सतीदेवी यज्ञकुण्डमा हाम फाल्छिन् र आत्मदाह गर्छिन् । सतीदेवीलाई गुमाउनुले शिवजीमा असह्य पीडा हुन्छ र उनी सतीदेवीको मृत शरीर बोकेर ब्रह्माण्डभरि भौंतारिन्छन् । पृथ्वीमा भौंतारिँदा सतीदेवीका अंग पतन भएका ठाउँहरू नेपाल र भारतमा छन् । ती ठाउँ शक्तिपीठका रूपमा परिचित छन् । ज्योतिषी पण्डितहरू भन्छन् ती ठाउँको ऊर्जा एकदम पवित्र हुन्छ, शक्तिशाली हुन्छ । सतीदेवीको अर्को जन्म भएर हजारौं वर्षको कठोर तपस्यापछि माता पार्वती र शिवजीको विवाह हुन्छ । शिवजी र पार्वतीको सम्बन्ध ट्वीन फ्लेम हो, जो एकअर्का बिना अधुरा हुन्छन् र साथ भएपछि सर्वशक्तिमान । उनीहरू युगौंयुग समयको हरेक कालखण्डमा कुनै न कुनै रूपमा साथ हुन्छन् ।स्नेहाको प्रश्नमाथि कसरी सम्बोधन गर्ने ? उसकी आमा अर्थात् मेरी साथीलाई पहिले अन्योल भएछ, तर बालबालिकाको उत्सुकता र प्रश्नको जवाफ त दिनै पर्यो । उसले सबिस्तार लगाइ, मान्छेका रूपमा जन्मिएपछि चाहे भगवान् नै किन नहोस् ? उनीहरूले पनि विभिन्न कष्ट, दुःख, पीडा भोग्नैपर्छ । हामी पृथ्वीमा जन्मिसकेपछि जस्तोसुकै परिस्थितिका लागि तयार हुनैपर्छ । दुःख, कष्ट, संघर्ष, पीडा, अनन्त हुन्छ । आफन्तको मृत्युले शोकाकुल बनाउँछ । विभिन्न परिस्थिति आउँछन् । यस्तो कुरा सुनेर दुवै छोरी मौन भएछन्, सायद उनीहरू पनि मजस्तै अनेक प्रश्नमा घोत्लिए । श्रीस्वस्थानी व्रतकथा भगवान् शिव र देवी पार्वतीका जेठा छोरा कुमारले वाचन गरेका छन् । कुमारले अगस्त्य मुनि नामका ऋषिलाई समयका विभिन्न कालखण्डमा भएका घटनाबारे बताएका छन् । यो मिथक विशेषगरी भगवान् शिव महिमा, उनका विभिन्न कालखण्ड, उनले रचेका पात्र, उनीहरूको दुःख, शोक, धर्म र पाप वरिपरि घुमेको छ । साथीसँगको संवादपछि स्वस्थानीका एकएक कथा सरसर्ती मेरो मस्तिष्ककोषभरि घुम्न थाले । बालापनका कमला दिन फ्ल्यासब्याकमा नाच्न थाले । बाल्यकालमा अँधेरी रातमा, माघको सिरोटोमा मन्डी ओढेर (वा नओढी) कहिले रुँदैरुँदै त कहिले डराइडराइ स्वस्थानीका कथा वाचन गरे पनि समयसँगै मलाई स्वस्थानीमा उल्लेख भएका कथा समस्यै समस्याको चाङ लाग्न थाले । ती समस्या स्पष्ट रूपमा लेखिएका छन्, जसले कलिलो दिमागमा डरसँगै धेरै रिस, पीडा, कौतूहल र कैयौं प्रश्न उब्जाएका छन्् । ती कथा जस्ताको तस्तै पढिन्छन् बिना कुनै व्याख्या, बिना कुनै उदाहरण । ती कथामा घोर लैंगिक असमानता छ महिलामाथिका दुर्व्यवहार, अत्याचार र अन्यायलाई जस्टिफाइ गरिएको छ । ती कथामा महिलालाई परिभाषा गर्दा प्रयोग गरिएको भाषा छ पापिनी । जस्तै ः श्रीमान्लाई आँखा तरेर हेरे महिला डेढी हुन्छे, श्रीमान्सँग मुखमुखै लागे वा झगडा गरे लाटी हुन्छे, श्रीमान्ले भन्दा पहिले खाना खाए ऊ कुकुर्नी हुन्छे, यस्तै यस्तै । अर्को मिथक उल्लेख गरिएको छ कि मृत्युपछि स्वर्ग वा वैकुण्ठ लोकमा पुग्न वैतरणी नदी पार गर्नुपर्छ । तर, वैतरणी पार गर्न यसै सम्भव छैन । त्यसका लागि छोराले पितृदान आदि कार्य गर्नुपर्छ । स्वर्ग पुग्न छोरा जन्माउनैपर्ने र छोराले मात्रै विभिन्न दानपुण्य गरेपछि स्वर्ग पुगिने लेखिएको छ । अझै रोचक त के छ भने यदि कुनै दम्पतीले अघिल्लो जन्ममा पाप गरेका छन् भने उनीहरूले यो जन्ममा छोरा प्राप्त गर्न सक्दैनन् । स्वस्थानी कथा दिमागमा रिलजसरी फनफनी घुमेपछि मैले साथीलाई फेरि फोन गरेर सोधें, अनि ती सबै कथा जस्ताको त्यस्तै नानीहरूलाई सुनाउने कि अलि मिलाएर ? ऊ हाँसी, मिलाएर बुझाउँछु नि । असमानता, अत्याचार र पापिनीवाला कुरामा मैले जोड दिएको छैन, पीर नगर । उसलाई थाहा छ मलाई महिला अत्याचारको कथामा जोड दिएका प्रसंग कत्ति पनि चित्त बुझ्दैनन् । म सायद ८ वर्षकी थिएँ । स्वस्थानीका तीनवटा कथा पढ्दा म भक्कानिएर रोएको छु । ती कथालाई चरित्रार्थ गर्दै पटकपटक चित्त दुखाएको छु । जब भगवान् शिव सतीदेवीको मृत शरीर काँधमा बोकेर पुरै ब्रह्माण्ड भौंतारिन्छन््, मलाई शिवजीको असाध्यै माया लागेको थियो । म सोच्थें भगवान् शिवजीले त उनलाई जीवित बनाउन सक्नुपर्ने नि, किन नबनाएको होला ? तर, उही शिवजीसँग मलाई घोर रिस उठेको थियो, जब गोमा नामकी पात्रलाई उनले ७ वर्षको उमेरमा ७० वर्षको वृद्धसँग विवाह होस् भन्ने श्राप दिए । सबैभन्दा डरलाग्ने र सुनेपछिपढेपछि घुँक्कघुँक्क रुन मनलाग्ने कथा हो चन्द्रावतीको । यी तीन कथा मलाई अझै मुखाग्र छ । धेरै कालसम्म पनि स्वस्थानीको प्रसाद नखाए कुष्ठ रोग लाग्छ कि सोचेर डराउँथे । घरमा भिक्षा माग्न आएकालाई कुराए गोमाको जस्तै बूढो मान्छेसँग विवाह हुन्छ अनि घोर दुःख पाइन्छ सोचेर डर लागिरहन्थ्यो । १२ वर्ष हुँदासम्म पनि मलाई भिक्षा माग्न आउने जोगी साधुहरूसँग डर लागिरह्यो । साधुहरू घरको आँगनमा झुल्कनेबित्तिकै मुटु ढुकढुकढुकढुक हुन्थ्यो । अनि घरमा जहाँ जति चामल, अक्षता, केके छ ! आफूले बोक्न सकेको सबै ल्याएर ती जोगीबाबालाई दिन्थें । उता उनीहरू धेरै खुसी हुन्थे, यता म ढुक्क हुन्थें ।घरमा साइलेन्ट जेनेरेसनदेखि नयाँ पुस्ता जेनजीसम्म छन् । हामीले भोगेको बाल्यकाल र जेनजीका बाल्यकाल फरक रहे । आजकल त भाषा पनि फरक हुन थालिसकेको छ । मेरा भाइबहिनीलाई स्वस्थानीको कथा थाहै छैन । उनीहरूले कहिल्यै रुचि पनि राखेनन् । पुष्पाञ्जली हातमा लिएर माघका साँझहरूमा स्वस्थानीकथा वाचन गर्दा परिवारका सबै सदस्य बसेर कथा सुन्ने र प्रसाद खाने परम्परा पनि हराउँदै गयो । अहिले मेरी आमा एक्लै बसेर स्वस्थानी पढ्नुहुन्छ, आफैं सुन्नुहुन्छ । वृन्दाको कथा छ स्वस्थानीमा । वृन्दा दैत्य राक्षस जालन्धरकी पत्नी हुन् । उनी पतिव्रता थिइन् । अर्थात् पतिप्रतिको उनको समर्पणभाव यतिसम्म बलियो थियो कि उनी श्रीमान्को सुरक्षा कवच थिइन् । जालन्धरले पृथ्वी र स्वर्गलोकमा भयानक उत्पात मच्चाइरहेको हुन्छ देवता, ऋषिमुनिलाई दुःख दिइरहेको हुन्छ । कुनै उपाय नलागेपछि भगवान् विष्णुले जालन्धरको रूप धारण गरी वृन्दाको पतिव्रता धर्म नष्ट गरेको कथा छ स्वस्थानीमा । यता विष्णुले वृन्दालाई जालन्धर बनेर उनको धर्म नाश गर्छन् । उता शिवजीले जलान्धरको काम तमाम गर्छन् । आफूमाथि छल भएको थाहा पाएपछि वृन्दाले रुँदैकराउँदै विष्णुलाई श्राप दिन्छिन्, विष्णु ! तिमी युगौंयुगसम्म घाँस, ढुंगा, रूख, झार भएर पृथ्वीमा बस्नुपरोस् । स्वस्थानीमा अर्को कथा छ गोमा र उनका आमाबुबाको । गोमाका आमाबुबाको कुनै सन्तान छैनन् । उनीहरूले सन्तान प्राप्तिका लागि गणेशजीको पूजा गर्छन् । गणेशजी प्रकट भई वरदान दिन्छन्, प्रातःकालमा सूर्योदयअघि एउटा गाईसमक्ष जानु, गाईको गोबर ल्याई घरको खोपीमा राख्नु । सोही गोबरबाट एउटी सुन्दर कन्याले जन्म लिनेछिन् ।गोबरबाट जन्मिएकी भएर उनको नाम गोमा रहन गएको हो । गोमाको वर्णन बडो रोचक ढंगले गरिएको छ मृगका जस्ता नयन भएकी, बाघको जस्तो कम्मर भएकी, लामालामा हात पाखुरा, सूर्यजस्तो तेज भएकी कन्या ! गोमा ७ वर्षकी भएपछि शिवजी ७० वर्षको एक वृद्धको रूप धारण गरेर आउँछन् र गोमाका आमाबुबासँग गोमासँग विवाह गर्ने प्रस्ताव राख्छन् । गोमाको विवाह, त्यसपछिका दुःख, उनको स्वस्थानी व्रतकथा, छोरा नवराज लावण्य देशको राजा बन्नुको कथा अब नौलो रहेन । सबैभन्दा पीडादयी कथा छ चन्द्रावती राजकुमारीको । उनी गोमाकी बुहारी हुन् र नवराज राजाकी पत्नी । स्वस्थानी कथामा उनलाई धेरैजसो पापिनी सम्बोधन गरिएको छ । किनकि नवराज केही काम गर्न, धनसम्पत्ति कमाउन र आफ्नो बुबा शिव शर्मा ब्राह्मणबारे खोजखबर लिन घरबाट टाढा गएका बेला चन्द्रावती माइत गएर बस्छिन् । र, राजा भएपछि नवराजले चन्द्रावतीलाई लिन डोलेहरू पठाउँछन् । त्यो श्रीस्वस्थानीको व्रत बस्ने समय चलिरहेको हुन्छ । कथामा भनिएको छ सालीनदीको किनारमा अप्सराहरू आएर स्वस्थानी माताको व्रत पूजा गरेका छन् । लावण्य देश फर्कने क्रममा डोलेहरू सालीनदीको किनारमा एकैछिन विश्राम लिन्छन् । त्यतिबेला अप्सराहरू आई स्वस्थानी माताको पूजा गरिरहेको देख्छन् । उनीहरू अप्सराछेउ जान्छन् र स्वस्थानीको कथा सुन्न बस्छन् । केही समयपछि प्रसाद लिएर चन्द्रावती भएठाउँ फर्कन्छन् । त्यतिबेला चन्द्रावतीको क्रोधलाई वर्णन गरिएको छ प्रसाद दिँदा लात्तीले हानेर थुक्छिन्, रातो रातो आँखा पारी सोध्छिन्, को हो स्वस्थानी माता ? डोलेहरू निराश हुन्छन् र आँखाबाट आँसु खसाल्छन् । फर्कने क्रममा सालीनदीमा एक्कासि ठूलो बाढी आउँछ । बाढीले डोली बगाउँछ र डोलेहरूको पनि सालीनदीमा डुबेर मृत्यु हुन्छ । स्वस्थानीको प्रसाद खाएको र कथा सुनेको भएर उनीहरूले मुक्ति पाउँछन्, तर चन्द्रावती बाँच्छिन् । उनको अवस्थालाई एक काठको मुढोजस्ती भनेर व्याख्या गरिएको छ । उनी छिनमा बेहोस हुने र छिनमा होस आउने, कमजोर शरीर तटमा लडिरहन्छिन् । उनलाई सबैले पापिनीपापिनी भनेर बोलाउँछन् । त्यसपछि चन्द्रावती महिनौंसम्म सालीनदी किनारमा असहाय, निरीह, रोगी, हातखुट्टा झेरेका, कुष्ठ रोगी, मुर्छित भएर लडिरहन्छिन् । लामो समयको पीडापछि उनी स्वस्थानीको व्रत बस्छिन्, पापबाट मुक्त हुन्छिन् र अन्ततः श्रीमान् राजा नवराजसँग उनको भेट हुन्छ । यो कथा पनि नौलो रहेन । समाज तीव्र गतिमा विकास भइरहेको छ । अहिले मोबाइल, इन्टरनेट, सोसल मिडिया, एआईमा अभ्यस्त नयाँ पुस्तालाई आफ्नो धर्म, संस्कृति, परम्परा चिनाउनु सुन्दर पक्ष हो । उनीहरूलाई आफ्नो सनातन भाषा, संस्कृति, धर्म सबैसँग परिचित गराउनु पनि पर्छ । तर, तिनले प्रश्न उठाउँदा र मनमा उठेका अनेक कौतूहलताको उत्तर पनि पाउनुपर्छ । यहाँ त सबैको आआफ्नै मुड अनुसार व्याख्या र कथाहरू हुन्छन् । यस्तो किन भयो ? किन हुन्छ ? सायद यो ज्ञान कसैलाई पनि छैन । सबै आफ्नो अनुकूलता अनुसार बयान गर्छन् । यसले न नयाँ पुस्ताको कलिलो दिमागको प्रश्नलाई सम्बोधन गर्छ, न धर्मसंस्कृति जोगाउन महत्त्वपूर्ण भूमिका नै खेल्छ । स्वस्थानीका कथाहरूमा उल्लेख गरिएका महिला पात्रको जीवन सरसर्ती नियाल्ने हो भने त्यहाँ महिलाले श्रीमान्लाई गर्नुपर्ने सम्मान, समर्पण, त्यागको मात्रै व्याख्या गरिएको छ । मुख्य महिला पात्रलाई प्रायः पुरुष पात्रसँगको सम्बन्ध र कर्तव्यप्रतिको निष्ठाको माध्यमबाट मात्रै चित्रण गरिएको छ । एक महिना लामो स्वस्थानी व्रतमा मुख्यतया महिलाले आफ्नो पति र परिवारको भलाइका लागि व्रत बस्नुपर्ने लेखिएको छ । नारीवादीहरूले यस्तो कथालाई परिवारको कल्याणको भार सबै महिलामा थोपरेर लैंगिक असमानता बढाएको भन्ने तर्क गर्दै आएका छन् । तथापि केही विद्वान्ले यसका वैकल्पिक व्याख्या पनि गरेका छन् जस्तै ः मुख्य देवी स्वस्थानी आफैं एक महिला हुन्, जो दैवी नारी शक्तिको प्रतिनिधित्व गर्छिन् । केहीले यसलाई नारी शक्ति र क्षमताको सशक्तीकरणका रूपमा व्याख्या गरेका छन् । समाजशास्त्रीहरू भन्छन् स्वस्थानी कथाले महिलाहरूलाई भेला हुने र अनुभव साटासाट गर्ने स्थान दिएको छ । तर, कथाहरूले मुख्यतया महिलाहरूलाई परम्पराको अधीनमा रहनुपर्ने, नत्र पाप लाग्ने, दुःख पाइने भन्ने आशयमा चित्रण गरेको छ । महिलाको त्याग, बिनासर्त आफ्नो परिवारका लागि बलिदान दिनु नै उसको दायित्व हो, प्रमुख धर्म हो भन्ने आशय लाद्न खोजिएको छ । जेनजीले स्वस्थानी कथालाई कसरी लिन्छन् त ? विद्वान्हरू भन्छन् आधुनिक शिक्षा र सांस्कृतिक संरक्षणको यस युगमा बालबालिकाका लागि स्वस्थानी व्रतकथा सुनाउनु अत्यन्त महत्त्वपूर्ण भइसकेको छ । तर, के यसको व्याख्या र अभ्यास लैंगिक समानताका समकालीन मूल्यमान्यताअन्तर्गत विकसित भएको छ ? यी कथाहरूले जेनजी र बालबालिकाको संज्ञानात्मक विकास, भाषा सीप र नैतिक बुझाइलाई बढावा दिन्छ भन्ने तर्क पनि आउँछन्, तर के उनीहरूको मनमा पैदा हुने डर, भावनात्मक संवेगलाई सम्बोधन गर्न कथाहरू परिमार्जन भएको छ ? प्रश्न उठ्छ मिथकलाई परिमार्जन कसरी गर्ने ? मिथक त मिथक हो । दन्त्य कथा हो । स्वस्थानी व्रत कथाहरू गहन छन्, बालबालिकाले बुझ्न त अझै चुनौतीपूर्ण छ । तर, के बालबालिकाको मनमा उठेका प्रश्नको चित्त बुझ्दो जवाफ उनीहरूले पाउनु पर्दैन र ? मलाई लाग्छ, हरेक बालबालिकादेखि जेनजीसम्मको कौतूहलतालाई स्पष्ट पार्नुपर्छ, सम्बोधन हुनुपर्छ । समाज तीव्र रूपमा विकास भइरहेको छ । यद्यपि नेपालको सन्दर्भमा अझै परम्परागत धार्मिक ग्रन्थलाई आधुनिक दृष्टिकोणबाट हेरिएकै छैन । नयाँ पुस्ताले स्वस्थानीका कथाहरू सतही रूपमा मात्रै बुझे र सोही रूपमा अनुसरण गरे भने समाज झन्झन् ढुंगेयुगतिर फर्कने निश्चित छ । भारतको प्रयागराजमा चलिरहेको महाकुम्भ मेलामा भएको घटनाबारे समाचार पढें । बुधबार मात्रै मौनी अमावास्यको दिन अमृत स्नान गर्न भागदौड मच्चिएपछि ३० जनाले ज्यान गुमाएछन्, सयौं घाइते भए । महाकुम्भमा पुगेर मृत्यु हुनु त मुक्ति पाउनु हो, कति धर्म गरेका रहेछन् ! केहीले यसै भने । केहीले भने, यस्तो भीडमा किन जानु परेको मान्छेहरूलाई ?भन्छन् यो महाकुम्भ मेला १४४ वर्ष पछि आएको हो । प्रत्येक १२ वर्षमा हुने १२ वटा पूर्ण कुम्भ सकिएपछि मात्रै बल्ल महाकुम्भ आउँछ । मेलामा स्नान गर्न आएका नागा बाबा, साधु, अघोरीहरूको भिडियो सामाजिक सञ्जालमा देखिन्छ । भिडियोहरू देख्दा दिमागमा अनेकौं प्रश्न उब्जिरहेको छ । यिनीहरू अहिलेसम्म कहाँ थिए, अरू बेला कता बस्छन् ? यति धेरै बाबा कसरी यहाँ आइपुगे ? भारतको १ सय ४४ करोड जनसंख्यामा यी बाबाहरू पर्छन् कि पर्दैनन् ? अर्को महाकुम्भ मेलामा त यो पृथ्वीमा म हुने छैन, तर प्रश्नहरू भने अबको नयाँ पुस्ताले अझै गरिरहनेछ त्यतिबेला पनि स्वस्थानीका कथाहरू यसैगरी सुनाइन्छ होला ?"
राजनीतिमा उदास जेनजी,"यसपालिको अमेरिकी राष्ट्रपति निर्वाचनमा मतदान गर्न योग्य व्यक्तिको संख्यामा सर्वाधिक हिस्सा थियो सन् १९९७ देखि २०१२ सम्म जन्मिएकाहरूको । जेनेरेसन जेड अर्थात् जेनजी भनिने यो पुस्ता के उत्साहसाथ मतदानमा सहभागी होलान् ? अमेरिकास्थित मोन्टक्लेयर स्टेट युनिभर्सिटीका प्राध्यापक गेब्रियल रुबिनले यसबारे गरेको खोजको नतिजा त्यति सन्तोषजनक थिएन । अर्थात्यो पुस्ताले राजनीतिमा उस्तो चासो राखेको पाइएन । किनभने राजनीति प्रणालीसँग उनीहरू उदासीन थिए र यसमा उनीहरूको मोहभंग भएको थियो । नेपालको सन्दर्भमा यो कुरा अझ चर्को हुन सक्छ । अनुजा कुमारी राम (१९) भन्छिन्, राजनीति भन्नासाथ टाउको दुख्न थाल्छ । किनभने हामीकहाँ सबै कुरा तहसनहस बनाएकै राजनीतिले हो, अनुजा नेपाल ल क्याम्पसमा स्नातक तहमा पढ्दै छिन् । जेनजीको प्रतिनिधि उनी के पनि भन्छिन् भने, खराब राजनीतिले राज्यको हरेक संयन्त्रलाई भ्रष्ट बनाइदिएको छ । त्यसैले त यहाँ युवाहरू बस्नै मान्दैनन् ।दिनहुँजसो ३५ सय हाराहारी युवा पढाइ र रोजगार खोज्दै विदेशिने गरेका छन् । यसरी घरसँग दूरी बढाउनुमा उनीहरू रहरभन्दा बढी बाध्यता भएको बताउने गर्छन् । यो बाध्यताको पछाडि खराब राजनीति नै मूल जड हो भन्ने उनीहरूको बुझाइ छ । अनुजा थप्छिन्, नेपोटिज्म र फेवरेटिज्मले पार्टीको आन्तरिक संरचना नै ध्वस्त बनाएको छ । त्यस्ता पार्टीले कस्तो नेता जन्माउँछ ? त्यस्ता नेताले कसरी देश चलाउँछ ? वर्तमान राजनीतिप्रति वितृष्ण मात्र होइन, नेताहरूप्रति कत्ति पनि भरोसा नभएको उनी बताउँछिन् । चुनावताका मीठो भाषण गर्ने, घरआँगन चाहर्दै अनेक आश्वासन बाँढ्ने नेताहरू नेतृत्वमा पुगेपछि सत्ताको भोगचलनमा लिप्त हुने गरेको बताउँछन् किङ्स कलेजमा पढिरहेका सुजल हुमागाईं (१९) । नेताजस्तो नेता नहुनु नै आफ्नो मुलुकका लागि दुर्भाग्य भएको उनको बुझाइ छ । सुजल भन्छन्, यस्तो कुनै नेता छैन जसको नाम लिनासाथ हामीमा श्रद्धाभाव पैदा होस् । यो पुस्ता नेताको झूटो आश्वासनलाई आँखा चिम्लेर विश्वास गर्ने खालका छैनन् । त्यसैले कुनै राजनीतिक दल वा नेताप्रति उनीहरूको लगाव त्यस्तो छैन, जस्तो अघिल्लो पुस्ताको थियो । मिलेनियल्स भनिने यसअघिका पुस्ता चाहेर पनि राजनीतिबाट अलग रहन सकेनन् । राजतन्त्रदेखि गणतन्त्रसम्म झेलेका उनीहरूले यस अवधिमा अनेकौं राजनीतिक उथलपुथलको साक्षी बन्नुपर्यो । यसैले उनीहरूले धेरैजसो समय राजनीतिक चासो र चर्चामा गुजारे । जबकि जेनजी राजनीतिभन्दा बढी इन्टरनेटमा झुम्मिए । यसले उनीहरूलाई विश्वसँग एकाकार मात्र गराएन, कुनै पनि विषयमा तटस्थ र वैज्ञानिक दृष्टिकोण राख्न पनि सक्षम भए । देश कसरी बन्छ ? नेता कस्तो हुनुपर्छ ? शासन व्यवस्था कस्तो हुनुपर्छ ? जस्ता विषयहरूमा उनीहरू प्रस्ट छन् । त्यसैले अहिलेका राजनीतिक व्यवहार, नेताहरूको आचरणबाट उनीहरू त्यति सन्तुष्ट र ढुक्क छैनन् । जेनजी पुस्ताकै अनुप्राश पोखरेललाई राजनीतिमा रुचि त छ, तर न वर्तमान राजनीति मनपर्छ, न नेता । एक त नेता साँच्चैका नेता भइदिएनन् । उनीहरू राज्यप्रति समर्पित र उत्तरदायी छैनन् । २५ भन्दा बढी पार्टी मिलेर सरकार बनाउने, आलोपालो मन्त्री बन्ने, सत्ता परिवर्तन भइरहने परिपाटी छ । यसले राजनीति प्रणाली नै भ्रष्ट मात्र हुँदै गएको छैन राजनीतिप्रति नयाँ पुस्ताको मनोविज्ञान नै खराब बन्दै गएको उनको टिप्पणी छ ।मेरो पारिवारिक पृष्ठभूमि राजनीति हो । त्यसैले विद्यालय तहबाटै राजनीतिमा रुचि राख्न थालें, १८ वर्षीय अनुप्राश भन्छन्, तर, आजको दिनसम्म आइपुग्दा म राजनीतिमा कहिल्यै सन्तुष्ट भइनँ । जबजब राजनीतिको कुरा आउँछ, नेताहरूको चर्चा हुन्छ, युवाहरूको रक्तचाप बढ्ने उनको अनुभव छ । देश र जनताका हितमा निःस्वार्थ काम गर्ने नेता नहुनु, मुलुकका हरेक संयन्त्रमा पार्टी र कार्यकर्ता हाबी हुनु, सत्ताका लागि चौबिसै घण्टा चलखेल भइरहनु जस्ता कारणले राजनीतिप्रतिको भाष्य नै कुरुप बन्दै गएको उनीहरूको टिप्पणी छ । सुजल भन्छन्, नेपालमा कुनै नेता गतिला छैनन् । सबै लोभी र भ्रष्ट जस्ता देखिन्छन् । उनीहरूलाई देश र जनताप्रति कत्ति पनि जिम्मेवारीबोध छैन । केवल आफन्त, पार्टी र कार्यकर्ताका लागि मात्र नेता भएका छन् ।केएमसी कलेजमा पढिरहेकी १९ वर्षीया सभ्यता पौडेल चाहिँ फरक मत राख्छिन् । उनका अनुसार, राजनीतिप्रति जेनजी पुस्ताको बुझाइ नै गलत छ । हाम्रो पुस्ताले राजनीतिलाई केवल सत्ता र शक्तिको खेल मात्र ठानेका छौं, यो धारणा पूर्ण रूपमा गलत हो, उनी भन्छिन्, राजनीति भनेको नीति निर्माण र देशको समृद्धिका लागि प्रभावकारी शासन व्यवस्थाको प्रक्रिया हो भन्ने कुरा बुझ्नुपर्यो । नयाँ पुस्ता वा स्वतन्त्र उम्मेदवारका कारण राजनीतिमा केही आशा जागेको बताउँछन्, अनुप्राश । पुराना पार्टी, पुराना नेताहरू सबै उस्तै छन् । उनीहरूले अबको युग अनुसार मुलुकलाई हाँक्न सक्दैनन्, उनी भन्छन्, त्यसैले उनीहरूको विकल्पमा आएका स्वतन्त्र उम्मेदवारप्रति जनविश्वास बढेको छ । पार्टी प्रणालीले आशाभन्दा निराशा बनाइदिएकाले स्वतन्त्र उम्मेदवारहरूमा बढी भरोसा भएको उनी बताउँछन् । सुजलको विचारमा नेपालको राजनीतिमा युवा पुस्ताको उपस्थिति अपरिहार्य छ । नयाँ पुस्तामा जोस, जाँगर र छुट्टै किसिमको प्रेरणा हुन्छ, उनी भन्छन्, पुरानो पुस्ताका नेताहरू अनुभवका नाममा मात्र टिकेका छन्, तर कार्यान्वयन गर्न भने असफल भएका छन् ।"
"पुरुष थिएँ, महिला भएँ","कहिलेकाहीं सोच्दासोच्दै जिन्दगीमा विरक्त लागेर आउँछ । विगततिर फर्किहेर्छु, बालापन सुखमय थियो । ती दिन काटेर किशोरावस्थामा प्रवेश गर्दैगर्दा र म भएर अहिले बाँच्न खोज्दा त्यो बीचबाटोको यात्रा साह्रै कठोर र कहालीलाग्दो लाग्छ । अगाडि हेरौं थुप्रै चुनौती र संघर्ष छ, पछाडि फर्केर हेर्दा पनि त्यहाँ म चढेका चुनौतीका अजङ्गका पहाड देखिन्छन् । मैले आफैंलाई महिला भनिरहँदा परिवार, आफन्त, समाज र राष्ट्रले नै तँ पुरुष होस भनिरहन्छ । म अझै महिला र पुरुषको दोसाँधमा फसिरहेकी छु । सपना र संघर्षबीच मेरो जीवन एक अजनबी बाटो जस्तो लाग्छ । समाजको मापदण्ड, पारिवारिक अपेक्षा र आफैंभित्रको आवाजसँगको अन्तरद्वन्द्वले जीवनलाई अनिश्चित र जटिल बनाइरहेको महसुस गरेकी छु ।म ट्रन्सजेन्डर महिला हुँ, आफ्नो पहिचान र अस्तित्वको खोजीमा जीवन हिँडाइरहेकी छु । मेरो जीवनयात्रा धेरै गहिरा चोटले भरिएको छ । यो मेरो मात्रै कथा होइन, म जस्ता धेरै सीमरनको नभनिएको कथा हो । परिवेश र परिदृश्य फरक होला तर कथाको मर्म एउटै हो, जो आफ्नो पहिचान र अस्तित्वको खोजीमा आफ्नै सीमालाई खुम्च्याइरहेका छन् । मेरो जन्म पोखरामा भएको हो । परिवार, समाज र इष्टमित्रले मेरो यौनाङ्ग देखेर बालक जन्मियो भनेर बालककै रूपमा नवीन शेरचन नामकरण गरिदिए । परिवारको पहिलो सन्तान छोरा जन्मियो भनेर निक्कै हषोल्लास मनाएका थिए रे । बडो मायाप्रेम र स्नेहले हुर्काए, बढाए, पढाए । सानोमा मेरो आनीबानी परिवार र समाजले वास्ता गरेनन् । हुर्कने क्रममा ममा अझै बढी नारीसुलभ स्वभाव उमेरसँगै बढ्दै गए । म आफूलाई नारी महसुस गरिरहेकी थिएँ । किशोरावस्था प्रवेश गर्न थालेपछि शारीरिक, मानसिक र भावनात्मक परिवर्तन फरक रूपले आउन थाले । बाहिरको शरीर मेरो पुरुषको थियो, मनमस्तिष्क र भावना महिलाको । छोरा भनेपछि छोराकै झैं बोली, हाउभाउ, व्यवहार हुनुपर्छ भन्ने कुरालाई चुनौती दिँदै म अरूका अघि फरक अवतारमा प्रस्तुत हुन थालें । त्यसपछि मलाई साथीसंगी, परिवार र समाजले बेग्लै रूपमा चिने र अनौठाअनौठा उपनाम दिन थाले । मलाई लाग्थ्यो, यो संसारमा यस्तो मान्छे ममात्रै एक्लो हुँ । समाजले तोकिदिएको भूमिकामै आफैंलाई फिट गराउने प्रयास नगरेकी होइन, तर भित्री आत्मादेखि नै प्राकृतिक रूपमा निस्किएका भावको आवेगलाई रोक्न सकिनँ । करबल गरेर पुरुषजस्तै हाउभाउ देखाउन खोज्थें, तर मबाट त्यो सम्भव नै हुन सकेन । आफसेआफ म नारीको हाउभाउमै ढल्किहाल्थें । मलाई छक्का, हिजडा जस्ता उपनाम दिएर जिस्क्याउँथे मानिसहरू, मलाई अत्यन्तै हीनताबोध हुन्थ्यो । स्कुल पढ्दा साथीहरू पनि अत्यन्तै न्यून थिए किनकि मलाई घुलमिल हुन डर हुन्थ्यो, ट्वाइलेट जान सकस हुन्थ्यो । केटाभन्दा केटीसँग रमाइलो लाग्थ्यो । यस्तो देखेर केटाहरू बुली गर्थे केटीहरूसँग मात्रै हिँड्छ, केटी जस्तै व्यवहार गर्छ, हिजडा हो तँ भनेर । १३ वर्षको उमेरदेखि म बिस्तारै साथीभाइ र समाजदेखि अलग हुँदै गएँ । आफैंलाई प्रश्न गर्थें, आफैंमाथि धिक्कार्दै भगवान्लाई समेत गाली गर्दै भन्थें किन मलाई छोराको रूपमा जन्माएर छोरा जस्तो नबनाएको ? किन मलाई छोरी बन्न मन लाग्छ ? कि मलाई पूर्ण रूपमा छोरा बनाइदेऊ, कि छोरी । हरेक पलहरेक क्षण म देउतालाई नै धिक्कार्थें, सराप्थें किनकि मलाई अत्यन्तै गाह्रो भइरहेको थियो । बाहिरबाट हेर्दा म छोरा जस्तै थिएँ, लुगा पनि छोराकै लगाउँथे, दाह्रीजुँगा लामो हुँदै गइरहेको थियो तर दिमाग, मन र आत्माले त्यो स्विकार्नै सकिरहेको थिएन । आफैंलाई ऐनामा हेर्थें नारीको रूपमा पाउँथें, तर बाहिर सर्लक्कै पुरुष थिएँ । म भित्रको अन्तरद्वन्द्वको आगो झन् दन्काइरहेको थियो । म अर्धपागल या पूरै पागल पो हो कि ? भन्ने प्रश्नले म शतप्रतिशत विक्षिप्त बनिसकेकी थिएँ । आफूलाई शान्त राख्न एकान्त रोज्न चाहन्थें । ५ कक्षासम्म म राम्रो विद्यार्थीमा गनिन्थें तर यी विविध समस्याले मेरो पढाइ निक्कै खस्कियो, पढाइ बिगारेकोमा परिवारको गालीचिन्ता र आफूभित्रको आँधीतुफानले मेरो जीवन भुमरीमा परिसकेको थियो । साथीहरूले आफूमाथि प्रयोग गर्ने छक्काहिजडा शब्दले हरेक पल आफूलाई बलात्कृत महसुस गर्थें ।१४ वर्ष (कक्षा ७ मा पढ्दा) छँदा हो, मैले आफूलाई मूल रूपमा म महिला नै हुँ भन्ने ठोकुवा गरेको । केटाहरू फुटबल खेल्थे, म केटीहरूसँग रूखको छहारीमा बसेर गट्टा, चुङ्गी खेल्थें । उमेर बढ्दै जाँदा विपरीत लिङ्गीतर्फको आकर्षण र झुकाव बढ्ने क्रममा मेरो कक्षाकै आफूजस्तै केटा मन पर्न थाल्यो । झन् यो कुराले मलाई एकदमै दुविधामा पार्यो । मनले म छोरी हुँ भन्ने र समाजले छोरा भएर जन्मिएपछि बुहारी ल्याउनुपर्छ भन्ने ! मैले खुकुरीको धारमा रहेको महसुस गरें । स्कुलका साथीहरू केटीहरूसँग मात्रै हिँड्छ, यसको यौनाङ्ग कस्तो छ ? भनेर हेर्नछुन खोज्थे । साथीहरू ट्वाइलेट जाँदा, म पिसाब च्यापेरै बस्थें या हाफछुट्टीमा घरै जान्थें । केटीको ट्वाइलेट जान मन लाग्थ्यो, तर निषेधित थियो । म को हुँ ? भन्ने प्रश्नको उत्तर खोज्दा खोज्दा मेरो यौवन र किशोरावस्था कतिखेर गयो थाहै पाइनँ । प्लस टु पास गरेर बसिरहेकी थिएँ । एउटा साप्ताहिक पत्रिकामा नीलहिरा समाजबारे पढें । त्यसमा ३ वटा सुन्दरीका विचित्रका तस्बिर देखें । त्यहाँ उल्लेख गरिएका सुन्दरीका कथा पढ्दै गर्दा ती मैजस्तो लाग्यो । केही समयपछि कुनै पत्रिकामा सूचना छापियो ती पात्र टीभीमा अन्तर्वार्ताका लागि आउँदै छन् । अन्तर्वार्ता प्रसारण भयो । उनीहरू यो हुन्, यसरी जीवन इन्जोय गरिरहेका छन्, आफू हुनुमा भित्रैदेखि खुसी छन् भन्ने सुन्दा मेरो पनि खुसीको सीमा रहेन र म त यो पो हुँ भन्ने भयो । कतिखेर त्यहाँ पुगौं, मेरा मनका भावना उनीहरूसँग पोखौं भन्ने उत्सुकता भयो । तर, परिवार र समाज छोरा भएर जन्मिएपछि परिवार पाल्न पैसा कमाउनुपर्छ, विदेश जानुपर्छ, कुनै सीप सिक्नुपर्छ भन्थ्यो । वैदेशिक रोजगारीका लागि इलेक्ट्रिक इन्जिनियरिङको तालिम लिन मैले काठमाडौं आउने मौका पाएँ । टीभी अन्तर्वार्तामा देखिएका सुन्दरीहरू भुल्न सकिरहेकी थिइनँ । एकदिन त्यहाँ गइछाड्ने मन भयो र त्यहाँ पुगिछाडें । लाजिम्पाटमा ट्रान्सजेन्डर साथीहरू देखें । अलमलमा परें, डर पनि लाग्यो । म १८ वर्षे उमेरको मान्छेलाई त्यहाँ निक्कै माया गरेर काउन्सिलिङ गर्नुभयो उहाँहरूले । उहाँहरूले तिमी एक्लो होइन भन्ने सम्झाइबुझाइ गरेपछि ममा पनि म एक्लो छैन भन्ने भाव पैदा भयो । सिनियरहरूले मलाई छोरी भनेर माया गर्नुभयो, सुरक्षित महसुस गराउनुभयो । उबेला मलाई किरण भनिन्थ्यो । रमाइलो लाग्यो, संसार जितेझैं, जीवन सार्थक भएझैं लाग्यो । मैले मलाई तपाईंहरू जस्तै राम्री बनाइदिनु भनें । उहाँहरूले मलाई मैले भनेजस्तै बनाइदिनुभयो । जुन दिन नारीको पहिरन र शृंगारमा सजिएर ऐनाअघि उभिएँ, मलाई कसैले कुनै जादुको छडीले छोएर केटाबाट केटी बनाइदिएझैं लाग्यो । खुसीको सीमा रहेन । जीवनकै आनन्दित र सबैभन्दा खुसीको दिन त्यही हो । आफूलाई संसारकै सबैभन्दा सुन्दरी महसुस गरिरहेकी थिएँ । नक्कली कपाल, मेकअप, लुगाफाटोमा उति परफेक्ट थिइनँ सायद, मान्छेहरू अनौठो मानेर मलाई हेरिरहेका थिए । मलाई भने म राम्री छु भन्ने लागिरहेको थियो । त्यही समय एक केटासँग प्रेममा परें । फेरि पोखरा फर्किनुपर्ने अवस्था आयो । म केटाकै भेषमा घर फर्किएकी थिएँ । हिजोसम्म केटा हुँ या केटी ? भन्ने थाहा नहुँदा छुट्टै टेन्सन थियो, आज म केटी हुँ भन्ने थाहा पाइसकेर पनि केटाकै भेषमा हिँड्दा मरेतुल्य लाग्न थाल्यो । म छोरी मान्छे हुँ भन्न र सोही रूपमा बाँच्न अर्को अन्तरद्वन्द्व हुन थाल्यो । त्यहीबेला परिवारले मलाई उच्चशिक्षाका लागि साइप्रस पढ्न पठायो । थुप्रै सपना बोकेर साइप्रस उडें, विविध समस्याले सपना पूरा हुन सकेन । लामो समय साइप्रस बसेर परिवारलाई थाहै नदिई नेपाल फर्किएँ । यहाँ ल्यान्ड हुनेबित्तिक्कै साइप्रसमा ओभरस्टेका कारण अध्यागमनले समातेर कालिकास्थानको जेलमा हुलिदियो । त्यहाँ जिन्दगी धेरै पढें, गहिरिएर बुझें । मैले आमा मानेकी एक जनालाई फोन गरें, उहाँले रेस्क्यु गर्नुभयो, जुन गुन म जीवनभर बिर्सिन्नँ । अब के गर्ने ? समाजको इज्जत, परिवारको खुसीका लागि आफैंलाई मारेर एउटी केटीसँग बिहे गरेर बस्छु भन्नु कत्तिको सही हो ? प्रश्नले मेरो दिमागमा तोडले हान्यो । अनि मैले वास्तविक पहिचान लुकाएर परिवार, समाजका लागि कुनै केटीसँग बिहे गर्दा म खुसी हुन सक्दिनँ भन्ने निर्क्योल निकालें । पेट पाल्न निक्कै संघर्ष गरें । नाच्नका लागि इन्डियाको बेलौरीसम्म पुगेकी थिएँ, नाच्दा धेरै पैसा हुन्थ्यो, तर त्यहाँ कहिल्यै आत्मसम्मान पाइनँ । राति चिसोमा बाइकबाट लडेर मेरो नाक भाँच्चिएको थियो । त्यहीबेला डान्सबारमा डान्सरको काम गर्न पुगें, त्यहाँ निक्कै समस्या झेल्नुपर्यो, अप्रिय घटना घटेकाले काम छाड्न बाध्य भएँ । फेरि नेपाल फर्किएँ ।घरमा म साइप्रसमै छु भनेकी थिएँ । तर, पोखरामा एउटा कार्यक्रम आयोजना भयो । मान्छेले चिन्लान् भनेर मुकुट लगाएरै र्यालीमा हिँडेकी थिएँ, त्यो फोटो पत्रिकामा आएपछि घरकाले म नेपालमै छु भन्ने थाहा पाए । आमालगायत परिवार मलाई खोज्दै काठमाडौं आए । त्यसपछि मैले मेरो वास्तविक पहिचान भनिदिएँ, आमाको मन धेरै दुख्यो होला । आमाको निर्दोष अनुहार हेरें, आफैंलाई पुनः ग्लानि भयो । आमाले घर हिँड् भन्नुभाको थियो, तर म जान सकिनँ । किनकि म फरक भइसकेको थिएँ, छोरा होइन छोरी भइसकेकी थिएँ । म धेरै रोएँ । गलत गरें, आमालाई रुवाएँ भन्ने कुराले पोल्न थालेपछि पशुपतिको जंगल गएर फेरि आत्महत्याको प्रयास गरें । तर, आमाको अनुहार झल्झली आँखामा आयो र अब परिवारका लागि मैले केही गर्नैपर्छ भन्ने अठोट बोकेर फर्किएँ । सन् २०१२ मा ट्रान्सजेन्डर महिलाको सौन्दर्य प्रतियोगितामा भाग लिएँ । तालिम अवधिमा थुप्रै कुरा सिक्ने अवसर पाएँ, रेड रिवन अवार्ड प्राप्त गरें । यसले मेरो जीवनमा टर्निङ प्वाइन्ट लिएर आयो । धेरैले मलाई चिने । त्यसपछि मैले मेरो आवाज बुलन्द पार्न थालें । यौनिक तथा लैंगिक अल्पसंख्यक समुदायका लागि वकालत गर्ने, अधिकारका लागि लड्ने, सचेतना जगाउने काममा म सक्रिय भएर लाग्न थालें । विशेषगरी बालबालिका र किशोरकिशोरी अवस्थामा आउने परिवर्तनबारे चेतनामूलक काम गरेकी छु । नेपालमा समलिङ्गी विवाहका लागि मुद्दा हाल्ने नौ जनामध्ये म पनि एक हुँ । नेपाली चलचित्र जलेबी मा नायिका सुरक्षा पन्तसँगै अभिनय पनि गरेकी छु । हाल म परियोजनासँग जोडिएर थुप्रै काम गरिरहेकी छु । म अहिले नीलहिरा समाजको उपाध्यक्ष्यको जिम्मेवारी सम्हालिरहेकी छु । काम गर्दै जाँदा मैले महसुस गरें, हाम्रा मुद्दा बुझाउन हाम्रो समुदायभित्रै मात्रै सीमित नरही बाहिरी संसार र समुदायसँग पनि सम्बन्ध बढाउनुपर्छ । यही सोचले क्लिनअप नेपाल नामक वातावरणमा काम गर्ने संस्थाको सदस्यका रूपमा काम गरिरहेकी छु । मेरा लागि आफ्नो पहिचान र अधिकारका साथ खुसी भएर जीवन जीउन पाउनु नै सफलता हो । मजस्तै दुविधा र अन्तरद्वन्द्वको भुमरीमा फसिरहेका थुप्रै साथीको प्रेरणा बन्न सकुँ । यही छ इच्छा । अहिले आफैंलाई भित्रैदेखि बलियो, सशक्त र आत्मनिर्भर महसुस गर्न थालेकी छु । मेरा आवाज सुनिन थालेका छन् । केही व्यक्तिको प्रेरणा बन्न सफल भएकी छु, मेरा लागि यही जीवन हो ।(लक्ष्मी भण्डारीसँग कुराकानीमा आधारित)"
मधेश भेटिएको सूचना,"नेपाली फिल्म हेर्यो पहाडेकै कथा, पात्र पनि पहाडे मात्रै ! आफू पनि पहाडकै । त्यसमा अर्को पहाडकै कथा किन थप्नु ? २२ वर्षपछि फिल्म बनाउँदा केही नयाँ कथा खोजौं भन्ने क्रममा जन्मियो केटी हराएको सूचना, निर्देशक दीपेन्द्र गौचनले एक बिहान भने । केटी हराएको सूचना मा असलमै मधेश भेटिएको छ । र, यो फिल्म साँच्चै मधेश भेटिएको सूचना हो, जसले मधेशमाथि सुन्दर ढंगले कथा वाचन गरेको छ । फिल्ममा प्रमुख पात्र छ, रामवरण (र्याम्बो) अर्थात् मधेशी चरित्र राम । एउटा सरल प्रेमकथामा दुई फरक पात्र देखाउन चाहन्थे, निर्देशक दीपेन्द्र । पहाड र मधेश झट्ट हेर्दा भिन्न देखिने । पहाड र मधेशीको जोडी पनि कमै, आखिर यस्तो किन हुन्छ ? भिन्न दुई पात्रबीच पनि प्रेम हुन सक्छ है भन्ने देखाउन दीपेन्द्रले केटी हराएको सूचना बनाए । प्रदर्शनरत यो फिल्म, अहिले यही दुई फरक भेगका पात्रहरूबीचको प्रेमकथामार्फत उठाएको मधेश मुद्दाले चर्चित छ । दीपेन्द्रलाई देखाउन त थकाली समुदायकै पात्र देखाउन सहज हुन्थ्यो । उनी आफैं थकाली समुदायका । तर, थकाली समुदायमा हेरे, त्यहाँ पनि आफ्नै समुदायभित्र बिहे गर्नुपर्छ भन्ने विचार व्याप्त छ । फरक समुदायबीच पनि प्रेम मौलाउन सक्छ, बिहे हुन सक्छ भन्ने आइडियाले पहाड र मधेशका चरित्र स्थापना गरे ।मधेश आन्दोलन, पहाडे मधेशीबीचको चिसिएको सम्बन्ध मधेशका यी मुद्दामाथि दीपेन्द्र लामो समय घोत्लिए । सामान्य प्रेमकथामा मधेश मुद्दा हाल्नु जरुरी छ ? दुई प्रेमिल जोडीलाई कुनै सुमधुर संगीतमा ला ला ला गराउँदै मधेशका फाँटमा नचाएरै पनि प्रेमकथा देखाउन सकिन्थ्यो । तर, त्यसो गर्न दीपेन्द्रको बौद्धिक चेतले दिएन । अधिकांश नेपाली फिल्ममा चरित्रको गहिराइ देखाइँदैन । कुनै चरित्र कुन समुदायको हो ? उनको विगत, विचार, उद्देश्य नै प्रस्ट हुँदैन । दीपेन्द्रले फिल्ममा मधेशी राखिहाले, उक्त चरित्रको गहिराइ खोतल्दा मधेश आन्दोलन जोडिइहाल्यो । मधेश आन्दोलनकै कारण थातथलो छाडेर सबै परिवार काठमाडौं सरेको पात्र हो, राम । रामले काठमाडौंमा उच्च शिक्षा त हासिल गर्यो । आईटी इन्जिनियर बन्यो । तर, के काठमाडौं उसका लागि असलीमा आफ्नै थलोको अनुभव दिलाउने स्थान बन्यो त ? जबजब फिल्ममा महिला पात्र सीता (जेसी) ले जलेका घरहरू देखाउँदै जिज्ञासा प्रकट गर्छिन्, तबतब थातथलो छाडेर लखेटिनु पर्दाको रामका घाउहरू उप्किँदै जान्छन् । दुई पात्रबीचको प्रेमिल कुराकानीबीचमै राम काठमाडौंमा किन छ भन्ने सत्यता खुल्छ । दुईबीच अंकुराउँदै गएको प्रेमको यही दृश्यबाट निर्देशकले मधेश आन्दोलनले लखेटिएकाहरूको व्यथा इतिहास खोतल्दै जान्छ । धेरैले दीपेन्द्रलाई यो मुद्दामा हात नहाल्न सुझाए । दीपेन्द्रलाई डर पनि लाग्यो । उनी मधेशको यो पीडालाई दर्शकबीच पुर्याउन चाहन्थे । फिल्मको तात्पर्य यही हो, मुद्दा यही हो भनेर उठाइएको पनि होइन । त्यसका लागि मेरो ज्ञान र अध्ययन पनि पुग्दैन । कतिले मधेशका विषयलाई सतही रूपमा मात्रै देखाइयो भनिएको छ, दीपेन्द्र भन्छन्, हामीले त्यही मुद्दा उठाउन खोजेको भए त्यही हिसाबले काम गर्थ्यौं । हामीले बस् त्यो विषय छोएका हौं, ताकि त्यो मुद्दालाई दर्शकले सम्झिरहुन्् । हाम्रो नियत यो कुरा उठिसकेपछि सबैमा अनुभव होस्, त्यस मुद्दाप्रति सचेत होस् अनि मिलापतर्फ अगाडि बढुन् भन्ने उद्देश्य हो । रामको मीत बा पहाडे, उनीहरूलाई आन्दोलनका क्रममा मधेशीहरूले लखेटे । पहाडेको पक्ष लिँदा रामकै पिताले पनि थातथलो छोड्नु पर्यो । दुई युवायुवतीको प्रेमको पृष्ठभूमिमा मधेशका यस्तै जटिल विषय मिसाउँदै निर्देशक गौचनले पहाडे र मधेशीबीच चिसिएको सम्बन्ध न्यायो बनाउने कोसिस गरेका छन् । दुईबीचको प्रेम र मिलन त्यसको सबैभन्दा ठूलो प्रतिबिम्ब पनि हो । यो मुद्दा नछोएको भए पनि हुन्थ्यो । तर, यो विषयले नै प्रेमकथालाई गहन र सघन बनाइदियो, दीपेन्द्रले सुनाए । मधेश आन्दोलन संवेदनशील मुद्दा हो । नेपाली फिल्ममा यस किसिमको संवेदनशील विषय उठाउँदा खासै त्यसको मर्म र भावनामा ध्यान पुर्याइएको हुँदैन । तर, निर्देशक गौचनले यो मुद्दालाई संवेदनशील भएर पस्किन खोजे । मधेशकै प्रतिनिधित्व गर्ने व्यक्तिहरूलाई निर्माण टिममा सचेत भई सामेल गराए । पर्दामा देखिने मात्रै होइन पर्दापछाडि पनि उत्तिकै संवेदनशीलता अपनाइए । पर्दामा त प्रमुख चरित्रमा नाजिर हुसेन भइहाले, विलास चरित्रदेखि थुप्रै कलाकार मधेशकै छन् । सीताको बुबा र आमाबाहेक अधिकांश कलाकार मधेशी छन् । दीपेन्द्रका अनुसार, क्यामरापछाडि धेरैभन्दा धेरै मधेशकै जनशक्ति प्रयोग छ । यी जनशक्ति र निर्माण टिमको संवेदनशीलताले नै फिल्ममा धेरै हदसम्म मधेशको सुगन्ध समेटिएको छ । यो फिल्मको कार्यकारी निर्माता अमितेश शाह हुन् । फिल्ममा राजीव कर्णको कोरियोग्राफी, प्रवेश मलिकको संगीत संयोजन छ । गीत लेख्नेदेखि पार्श्व संगीतमा पनि मधेशकै प्रतिनिधित्व छन् । कलातर्फ पनि मधेशी जनशक्ति नै सहभागी छन् । काठमाडौंबाट सबै पहाडे उठाएर जनकपुरमा फिल्म खिच्न सकिन्थ्यो, बनाउन सकिन्थ्यो । तर, हामीले कथालाई सही ढंगले देखाउन यस किसिमको सहकार्य गर्यौं । पर्दा पछाडि काम गर्नु त अर्को बौद्धिक कार्य हो । यसमा हामीले खोज्यौं, ती जनशक्तिसँग ठोक्कियौं, दीपेन्द्रले भने, यो फिल्म नै यो मुद्दा उठाउने नियतले बनाइएको फिल्म होइन । यो फिल्म एक्टिभिजम पनि होइन । मधेश र पहाडेबीच मेलमिलाप गराउन हामीले प्रेमकथाको सहारा लियौं ।मधेशको विषयबारे थाहा पाउनासाथ कत्तिले दीपेन्द्रलाई भने, मधेश र पहाडेबीच फेरि दंगा सुरु होला । तर, उनको नियत वैमन्यश्यता, दुई सम्बन्धमा खलल ल्याउने थिएन, होइन । फिल्मकर्मीको हिसाबले उनले यो मुद्दालाई नजरअन्दाज गर्न सकेनन् । समाजको यो मुद्दामाथि आँखा चिम्लेर बस्न उनीभित्रको सिर्जनशील स्वभावले दिएन । कारण, उनलाई थाहा थियो फिल्मले समाजका यस्तै मुद्दाहरूमाथि बहस सिर्जना गर्नुपर्छ । फिल्मकर्मीले न्याय दिलाउने होइन । तर, उक्त मुद्दामाथि दुई पक्षको अवस्था के थियो ? आन्दोलनले उनीहरूका सम्बन्ध कसरी चिसिए भन्ने देखाउन सकिन्छ । फिल्म हेरिसकेपछि कति पहाडेले दीपेन्द्रलाई आरोप लगाए तैंले घुमाएर हामीलाई गलत देखाइस् । फिल्मले सिर्जना गरिदिएको यस्तै बहस, अन्तर्क्रिया र प्रतिक्रियामा दीपेन्द्र अहिले रमाइरहेका छन् । चर्चामा रहेको अर्को विषय हो, फिल्मले देखाएको मधेशको सौन्दर्य । कुनैबेला वृत्तचित्र खिच्न मधेश पुग्दा आफूले देखेको मधेशलाई यो पटक उनले फिल्ममार्फत देखाए । पहाडबाट आएको मान्छेलाई मधेश मनपर्छ, आफूले देख्दै आएकोभन्दा नौलो कुरा देख्दा सबैलाई मनपर्छ । मैले त्यतिबेला देखेकै दृश्यहरूलाई फिल्ममा देखाइएको हो, गौचन विगत सम्झन्छन् । मधेश आन्दोलनअघि मधेश पुगेका उनलाई त्यहाँ मानिसहरूको सरलता, लस्करै भैंसीमाथि चढ्दै गरेको बालबालिका दृश्य, गोधूलि साँझ, अस्ताउँदै गरेको सूर्य अनि आँखाले नभ्याउञ्जेलसम्मको फाँटले लोभ्यायो । मानसपटलमा रहेको त्यही मधेश सौन्दर्य उनले फिल्ममा प्रस्तुत गरे । मधेशको त्यो रंगीचंगी रंगहरू, मधेश पुग्नेबित्तिक्कै सीताले पहिरिने पहिरन बिम्ब हो । अस्ताउँदै गरेको सूर्यका सुन्दर दृश्यलाई निर्माण टिमले चमकधमकसहित देखाउन सक्थ्यो । तर, आफूहरूले मधेशका निकै सुन्दर अनि ग्ल्यामराइज्ड दृश्यहरूलाई फिल्मबाट हटाएको दीपेन्द्र सुनाउँछन् । उनीहरूले साधारण देखिने दृश्य मात्रै फिल्ममा राखे । पोखरीमा जाल फालेको, शिरमा सामान बोकी महिलाहरू हिँडेको दृश्यहरूलाई फिल्ममा राखिएको छ, जहाँ पूरा मधेशको चित्र चित्रित छ । मधेश जस्तो छ, त्यस्तै सुन्दर छ । त्यसलाई चमकधमकसहितको दृश्यले किन सुन्दर छ भनेर देखाइरहनु भन्ने भयो । कथालाई आवश्यक लाग्ने प्राकृतिक दृश्य नै राखिएको छ, दीपेन्द्रले सुनाए, ग्ल्यामराइज दृश्यले फिल्मलाई धेरै फिल्मी बनाइदिन्थ्यो नि । यो फिल्ममा मधेशकै चरित्रलाई पनि स्टेरियोटापभन्दा माथि उठेर सशक्त बनाइएको छ । नेपाली फिल्मले देखाउँदै आएको परम्परागत चरित्रलाई भत्काउने प्रयास गरिएको छ । राम चरित्रले यो फिल्ममा चिल्लो गाडी हुइँक्याउँछ । पढेलेखेको केटो हो ऊ, प्रस्ट नेपाली बोल्छ अनि आफ्नो भाषा पनि भुलेको छैन । एक्सन हिरो र्याम्बोभन्दा बिल्कुल फरक छ यो हिरो । चलाख छ, पढाकु पनि । मधेशी चरित्रलाई यसअघि नेपाली फिल्मले मजाक, कमेडीकै लागि मात्रै प्रयोग गर्यो । तर, राम चरित्रको यस किसिमको प्रयोगले स्टेरियोटापमाथि व्यंग्य गरेको छ । यो फिल्मको कथा गौचनको कक्षाबाट सुरु भएको हो । उनका विद्यार्थीहरू सबै, एक्सन हिरोका फिल्म हेर्दै हुर्केकाहरू । उनीहरूले फिल्मको स्क्रिप्ट उस्तै लेखिदिन्थे । गौचनले एउटा कोठामा दुई पात्रलाई आधा घण्टा राख्दै कथा लेख्ने अभ्यास दिए, एकदिन । विद्यार्थीहरूले कोसिस गरे सकेनन् । एउटै कोठामा दुई पात्रले लामो समय बिताउँदा त पट्यारलाग्दो फिल्म बन्छ भन्ने विद्यार्थीको भनाइ छ । तर, उनीहरूले त्यही अवस्था कल्पँदै जसोतसो कथाहरू लेखे । दीपेन्द्रले केटी हराएको सूचना को परिकल्पना पनि त्यही कक्षाबाट गरेका हुन् । यस किसिमको कथामा फिल्म बनाउन सकिन्छ भन्दै निर्देशक गौचन युवा फिल्मकर्मीहरूलाई हौस्याउन चाहन्थे । मसँग धेरै सुन्दर कथाहरू थिए । तर यसमा जोखिम लियौं । म पनि अर्को पालि दुई पात्रमा मिनिमलिस्ट फिल्म बनाउँदिनँ । तर, २२ वर्षपछि फिल्म क्षेत्रमा फर्कंदा यस्तो कथामा किन जोखिम नमोल्ने त भनेर बनायौं । बजारको तनावबिना आफूले भन्न खोजेको कथा युवा निर्देशकले बनाउन सकुन् भनेर पनि मैले यसमा काम गरें । जानी जानी यो गल्ती गरें, दीपेन्द्रले भने ।"
