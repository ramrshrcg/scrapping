शीर्षक,विवरण
संविधान संशोधन: तयारीबिनाको बहस,"(काठमाडौं) कांग्रेस र एमालेले सत्ता गठबन्धनको औचित्य स्थापित गर्ने प्रमुख माध्यम बनाएको संविधान संशोधन मामिला राजनीतिक चर्चामै सीमित भएको छ । संसद् र सार्वजनिक मञ्चमा दुई दलका नेताहरूले संविधान संशोधनबारे बोल्ने गरे पनि त्यसका लागि गृहकार्य सुरु गरिएकै छैन । संसद्का दुई ठूला दल मिलेर सरकार चलाउने बिरलै हुने अभ्यासको औचित्य पुष्टि गर्न कांग्रेस र एमालेले गत असार १७ मा सातबुँदे सहमति गर्ने क्रममा संविधान संशोधनलाई प्रमुख प्राथमिकतामा राखेका थिए । त्यसबमोजिम राजनीतिक संयन्त्रसहित गत पुस १० मा भएको दुई दलीय शीर्ष बैठकले संविधान संशोधनमा काम गर्नेसहित तीनवटा कार्यदल बनाउने निर्णय गरेको थियो । संविधान संशोधनका एजेन्डामा काम गर्न गठित कार्यदलमा भने दुई दलले अझैसम्म प्रतिनिधि पठाएका छैनन् । प्रधानमन्त्री केपी शर्मा ओलीले शुक्रबार संसद्मा बोल्दा भने संविधान संशोधनका लागि दुई दलले विज्ञसहितको कार्यदल गठन गरिसकेको दाबी गरेका थिए । कांग्रेसका एक पदाधिकारीका अनुसार कार्यदलमा संविधानविद्समेत सहभागी गर्ने वा नगर्ने र कुन तहको कार्यदल बनाउने भन्ने विषय अझै अन्योलमा छ । गृहमन्त्री रमेश लेखकले प्रधानमन्त्रीबाट आएको अभिव्यक्ति कार्यदल गठन भइसकेको तर त्यसमा बस्ने प्रतिनिधि पठाउन बाँकी रहेकै अर्थबाट आएको बताए । प्रधानमन्त्री र कांग्रेसबाट सभापति दुवैले संविधानको समीक्षा गर्ने, अध्ययन गर्ने र परिमार्जन गर्ने भन्नुभएको छ । त्यसैका लागि पहिलो चरणमा दुई दलबीच कार्यदल गठन भएको हो । त्यसमा कोको जाने भन्ने नाम टुंगो लगाउन मात्रै बाँकी छ, उनले भने । संविधान अध्ययन र संशोधनका विषयमा काम गर्न सक्ने अनुभवी व्यक्ति दुवै दलबाट समान स्तरको पठाउनेबारे छलफल जारी रहेको र केही दिनभित्रै त्यसको टुंगो लाग्ने मन्त्री लेखकले बताए । प्रधानमन्त्री ओलीले काम अघि नबढे पनि संविधान संशोधनको प्रक्रियाबारे दुई दलको योजना संसद्मा सुनाएका थिए । उनका अनुसार कार्यदलले पहिलो चरणमा सरकारपक्षीय दलहरूसँग छलफल गरेर संविधान संशोधनका विषयहरू पहिचान गर्नेछ । त्यसरी पहिचान गरिएका विषयमाथि संसद्मा प्रतिनिधित्व गर्ने वा बाहिर रहेका दल र सरोकारवालासँग छलफल गरिनेछ । पार्टीहरूका आआफ्नै धारणा र पोजिसन हुन सक्छन् । मिलेका कुरामा साझा धारणा बनाइनेछ, नमिलेका कुरामा बहस र छलफल गरिनेछ, ओलीले भने, संविधान संशोधन विधेयक ल्याउने काम सरकारको हो, बहसछलफलमा आधारित निष्कर्षबाट सरकारले साझा धारणा बनाउँछ । त्यसैमा आधारित संशोधन प्रस्ताव तयार गर्छ ।एमाले सचिव योगेश भट्टराईले कार्यदल बनाउने निर्णय भइसकेकाले त्यसमा रहने प्रतिनिधि छनोट हुनासाथ छलफल अघि बढ्ने बताए । यो सरकारको कार्यदल होइन, दुई दलबीचको दलीय कार्यदल भएकाले राजनीतिक नेतृत्वका अतिरिक्त केही संविधानविद्समेत यसमा समावेश हुनेछन्, उनले भने, कार्यदलका सदस्य अब छिट्टै तोकिन्छ । काम सुरु हुन्छ । संसद्को कार्यकाल अझै साढे दुई वर्ष बाँकी भएकाले पनि यसमा हतारो नभएको हो । संविधान संशोधनको एजेन्डाप्रति दुई दलबीच धेरै विषयमा समान धारणा छ । दुई दलले बोक्ने एजेन्डाप्रति भने प्रमुख प्रतिपक्ष माओवादी र साना दल बढी नै सशंकित बन्दै आएका छन् । खासगरी माओवादीले समानुपातिक समावेशितालाई संकुचन गरेर निर्वाचन प्रणाली बदल्न खोजेको आशंकासहित विरोध गर्दै आएको छ । प्रमुख प्रतिपक्ष माओवादीले भने दुई दलबीच गठन हुने भनिएको कार्यदलमै आपत्ति जनाएको छ । संविधान संशोधनका लागि दुई दलको नभई सर्वपक्षीय कार्यदल बन्नुपर्ने माओवादीको भनाइ छ । माओवादी सचिव देवेन्द्र पौडेलले आमनागरिकले संघर्ष गरेर बनाएको संविधानलाई सरकारको लेनदेनसँग जोडेर संशोधन गर्ने भन्नु नै गलत भएको बताए । सरकारका कामकारबाही र क्रियाकलापमा सरकार र प्रतिपक्ष हुन्छ । तर संविधान व्यवस्था र प्रणालीसँग जोडिएकाले यसमा पक्ष र विपक्ष हुँदैन, उनले भने, सिद्धान्ततः माओवादीले संविधान संशोधन गर्न हुँदैन भनेको छैन । तर किन संशोधन आवश्यक पर्यो, के कारणले गर्नुपर्यो भन्ने विषयमा तीन करोड जनताको सरोकार रहन्छ । यसमा दुई दलले सहमति गरेर हुने होइन, सबै नागरिक, बौद्धिक व्यक्तित्व, त्यसमा पनि संसद्मा प्रतिनिधित्व गर्ने राजनीतिक दलको त अनिवार्य सहमति चाहिन्छ । प्रधानमन्त्री ओली र कांग्रेस सभापति शेरबहादुर देउवा दुवैले शुक्रबार संसद्मा सहमतिकै आधारमा संविधान संशोधन गरिने बताएका थिए । भाषा र शैली फरक भए पनि संविधान संशोधनका विषयमा ओली र देउवाको एउटै भाखा रहँदै आएको छ । दुवै नेताले राजनीतिक स्थायित्वका लागि संविधानमा संशोधन आवश्यक रहेको बताउने गरेका छन् । समानुपातिक तथा समावेशिताको सिद्धान्तलाई तलमाथि हुन नदिने बचनबद्धता पनि उनीहरूको छ । संविधान देश र जनताको हितका लागि साधन हो, साध्य होइन । संविधान असंशोधनीय विषय पनि होइन । हामीले संविधान बनाएको १० वर्ष भयो । अब यसको समीक्षा गर्ने बेला आएको छ । हामीले यसो भन्दा कतिपयले संविधान संशोधन गर्नॅ पश्चगमन हो भन्नसमेत भ्याए, संसद्मा ओलीले भनेका थिए, तर आज फेरि तिनै शक्तिहरू संविधान संशोधनको कुरा खोइ भन्दै हिँडेको देख्दा उनीहरूले पनि यो मुद्दालाई बोक्न थालेछन् भनेर मलाई खुसी नै लाग्छ । देउवाले पनि आवश्यकताअनुसार संविधानमा परिमार्जन गरिने बताएका थिए । संविधान संशोधन गर्दा बहुलवादमा आधारित बहुदलीय प्रतिस्पर्धासहितको संघीय लोकतान्त्रिक गणतन्त्रात्मक शासन व्यवस्था र समावेशितालगायतका संविधानका आधारभूत विशेषता कमजोर हुनु हुँदैन । राजनीतिक दलहरूबीच सहमतिका आधारमा संविधान संशोधन गर्नुपर्छ, देउवाको भनाइ थियो, यसबारेमा हामीले छलफल प्रारम्भ गरिसकेका छौं । हामी अन्य राजनीतिक दलसँग पनि संवाद, सहमति र सहकार्यका साथ अगाडि बढ्नुपर्छ । सर्वपक्षीय सहमतिका आधारमा संविधान संशोधन गर्ने भनिए पनि दुवै नेताले भित्रभित्रै संसद्को अंकगणितलाई हेरेर पाइला चालिरहेको कांग्रेसका एक पदाधिकारीले बताए । राष्ट्रिय सहमतिका आधारमा मात्रै संविधान संशोधन गर्ने हो भने किन संसद्को अंकगणित हेरिराख्नु आवश्यक पर्यो ? कांग्रेसका ती पदाधिकारीले भने, दुई दलको नेतृत्वले राष्ट्रिय सभाको संरचना हेरेरै संशोधन प्रक्रिया अघि बढाउन ढिलाइ गर्दै आएका हुन् । संविधान संशोधनका लागि संघीय संसद्का दुवै सदनमा दुई तिहाइ संख्या आवश्यक पर्छ । प्रतिनिधिसभामा सरकार पक्षको दुई तिहाइ समर्थन जुट्ने सम्भावना रहे पनि राष्ट्रिय सभामा त्यही खालको अंकगणित छैन । ५९ सदस्यीय राष्ट्रिय सभामा दुई तिहाइ सांसदको समर्थन जुटाउन ४० सांसद चाहिन्छ तर अहिले कांग्रेसका १६ र एमालेका ११ (एक मनोनीत) गरी २६ सांसद मात्रै छन् । राष्ट्रिय सभामा साधारण बहुमतकै लागि सरकारले अन्य साना दललाई समेत मनाउनुपर्ने अवस्था छ । एक वर्षपछि हुने राष्ट्रिय सभाको एक तिहाइ सदस्यको निर्वाचनसम्म दुई दलीय गठबन्धन कायम रहे समीकरण केही तलमाथि हुनेछ । तर त्यतिबेला पनि दुई तिहाइ पुग्ने देखिँदैन । तर त्यतिबेला सरकारमा रहने साना दलको समेत समर्थन लिएर दुई तिहाइ पुर्याउने सम्भावना रहन्छ, त्यसैले पनि नेताहरूले हतार नगरेका हुन्, एमालेका अर्का एक पदाधिकारीले भने, यसबीचमा छलफल गर्दैर् जाने हो । संविधान संशोधन जस्तो विषय आजको भोलि हुने होइन । संशोधनको विषय पहिचान गर्न र त्यसमा सबै दलको सहमति खोज्दाखोज्दै समय लाग्छ ।"
नेपाल र साउदीबीच श्रम सम्झौता गर्ने सहमति,"(काठमाडौं) नेपाल र साउदी अरबबीच द्विपक्षीय श्रम सम्झौतामा हस्ताक्षर गर्ने सहमति भएको छ । श्रम, रोजगार तथा सामाजिक सुरक्षामन्त्री शरतसिंह भण्डारी र साउदीका समकक्षी अहमद विन सलेमन विन अब्दुल्लाहजिज अल राजी रियादमा भएको बैठकमा नेपाल र साउदीका अधिकारीहरूले बनाएको मस्यौदामा हस्ताक्षर गर्न सहमत भएका हुन् । अन्तिम मस्यौदालाई दुवै पक्षले कानुनी प्रक्रिया पूरा भएपछि सम्झौतामा हस्ताक्षर गर्ने मिति टुंगो लगाइनेछ । साउदीले नेपालसमक्ष साधारण श्रमिक, घरेलु श्रमिक र सीप प्रमाणीकरण कार्यक्रमसँग सम्बद्ध सम्झौता गर्ने प्रस्ताव गरेको छ । यी तीनमध्ये साधारण श्रमिकको भर्नासँग सम्बद्ध श्रम सम्झौताको मस्यौदालाई अन्तिम रूप दिइएको बैठकमा सहभागी एक अधिकारीले कान्तिपुरलाई बताए ।साउदीसँग श्रम सम्झौतामा हस्ताक्षर गर्न नजिक पुगिएको श्रममन्त्री भण्डारीले जनाए । यसका लागि नेपालले लामो समयदेखि गृहकार्य गरिरहेको थियो । यो अन्तिम चरणमा पुगेको छ । यथाशक्य छिटो सम्झौतामा हस्ताक्षर गर्न दुवै पक्ष तयार छौं, उनले भने, केही प्राविधिक विषय पूरा गर्न बाँकी रहे । यसलाई छिट्टै पूरा गर्नेछौं । श्रम सम्झौतालाई अन्तिम रूप दिन मन्त्रालयले आन्तरिक रूपमा गृहकार्य गरिरहेको छ । साउदीको श्रम बजार सुधारोन्मुख देखिन्छ । २०३४ को विश्वकप आयोजना गर्ने राष्ट्रको जिम्मेवारी पाएपछि साउदीलाई मर्यादित काम गर्न पाउने वातावरण भएको देशका रूपमा आफूलाई चिनाउनु छ । यसले हाम्रो जस्ता स्रोत देशलाई थप सहज बनाएको छ, श्रममन्त्री भण्डारीले भने, साउदीको श्रम बजारमा हाम्रा केही सवाल छन् । ती सबै सवाल खुलस्त रूपमा राखेका छौं ।साउदीमा करिब चार लाख नेपाली श्रमिक कार्यरत छन् । त्यसमा घरेलु श्रमिक जोडिएको छैन । हाल मानव तस्करहरूले कुवेत र संयुक्त अरब इमिरेट्स (यूएई) हुँदै साउदीमा घरेलु श्रमिक पठाइरहेका छन् । साउदीले श्रममन्त्री भण्डारीसँग घरेलु श्रमिकसँगको श्रम सम्झौता पनि छिट्टै गर्न प्रस्ताव राखेको छ । घरेलु श्रमिकका विषयमा नेपाल सरकारले राखेका सर्त सबै पूरा गर्न तयार छौं, नेपाल र साउदीका श्रममन्त्री सम्मिलित बैठकमा साउदी अधिकारीहरूको प्रस्ताव छ, सकेसम्म दुवै सम्झौतामा एकैपटक हस्ताक्षर गरौं ।नेपालले घरेलु श्रमिकका विषयमा संसदीय समितिले राखेका ७ अवस्थाबारे जानकारी गराएको थियो । साउदीले ती सबै अवस्थामाथि बुझ्न नेपाल आउने र सबै पक्षसँग छलफल गर्ने जनाएको छ । साउदीले घरेलु श्रमिकअन्तर्गत झन्डै ३२ वटा पेसा राखेको छ । जसमा व्यक्तिगत पाइलटदेखि घरभित्र काम गर्ने श्रमिकसम्म छन् । नेपालबाट सबैभन्दा धेरैको संख्यामा पुरुष घरेलु श्रमिकका रूपमा कार्यरत छन्, जसमा ड्राइभर, सुरक्षागार्ड (नाथुर), कृषि श्रमिक, कुक र गार्डेनर छन् । घरेलु श्रमिकका विषयमा थप अध्ययन र छलफल आवश्यक छ, श्रममन्त्री भण्डारीले भने । साउदीले आफूहरूलाई सीपयुक्त श्रमिक चाहेको भन्दै त्यसमा सहयोग गर्न चाहेको जनाएको छ । त्यसका लागि साउदीले आफ्नै लगानीमा नेपालमा सीपयुक्त जनशक्ति उत्पादन गर्ने र त्यसको प्रमाणीकरण गरी साउदी ल्याउनेसम्मको योजना रहेको जनायो । सीपयुक्त जनशक्ति उत्पादन नेपालका लागि उपयुक्त छ, उनले भने ।साधारण श्रमिकको भर्नासँग सम्झौतामा लागत शुल्क, दोहोरो करारपत्रको अन्त्य, न्यूनतम तलबको सुनिश्चितता र शवलाई छिटो स्वदेश पठाउने विषयलाई प्राथमिकताका साथ उठाएको छ । साउदी जाने ९५ प्रतिशत श्रमिक आफैंले सम्पूर्ण लागत खर्च बेहोर्नुपरिरहेको छ । मागपत्र प्रमाणीकरण गर्ने बेला साउदीका रोजगारदाताले साधारण अदक्ष श्रमिकलाई खानाबाहेक न्यूनतम तलब एक हजार रियाल दिने सर्तमा भर्ना गरेको छ । तर साउदी लगेपछि भने एक हजार रियाल न्यूनतम तलब दिने गरेको छैन । अहिले हामीलाई सबैभन्दा ठूलो चुनौती नै नेपालले निर्धारण गरेको न्यूनतम तलबको कार्यान्वयन गराउनु हो, रियादस्थित नेपाली दूतावासका एक अधिकारीले भने, हामीले साउदी आफैंले निर्धारण तलब निर्धारण गर्नुपर्छ भनिरहेका छौं । यसमा साउदीलाई कठिन छभने भर्ना गर्ने बेला रोजगारदाताले श्रमिकसँग गरेको करारपत्रलाई नै हेरेर भिसा जारी गरिदिनुपर्छभनिरहेका छौं । श्रमिक न्यूनतम तलब नदिइएको, करारपत्र फेरबदल र स्वदेश फिर्ता गर्न नदिइएको उजुरी लिएर हरेक दिन कम्तीमा २५ जना श्रमिक दूतावास जाने गरेका छन् । अन्तर्राष्ट्रिय श्रम संगठन (आईएलओ) र आप्रवासनका लागि अन्तर्राष्ट्रिय संगठन (आईओएम) को सदस्यता लिएपछि साउदी अरबलाई आप्रवासी श्रमिकको हित र सुरक्षाका लागि सुधार गर्न दबाब छ । माघ ८ मा साउदीको मानव संसाधन र सामाजिक विकास मन्त्रालयले सुरक्षित र मर्यादित कार्य वातावरण सुनिश्चित गर्न जबर्जस्ती श्रमको उन्मूलनका लागि राष्ट्रिय नीतिको घोषणा गरेको थियो । खाडी क्षेत्रमा आईएलओको २०१४ को जबर्जस्ती श्रम महासन्धिको प्रोटोकल अनुमोदन गर्ने पहिलो राष्ट्र भएको जनाउँदै साउदीले सबै श्रमिकको अधिकारको रक्षा गर्ने सुरक्षित र आकर्षक श्रम बजार सिर्जना गर्न जबर्जस्ती श्रमको उन्मूलन गर्न राष्ट्रिय नीति ल्याएको जनाएको छ । जबर्जस्ती श्रम उन्मूलन गर्न अन्तर्राष्ट्रिय मापदण्डअनुरूप राष्ट्रिय नीति ल्याउने पहिलो अरब देश हो, माघ ९ मा मानव संसाधन मन्त्रालयले जारी गरेको विज्ञप्तिमा भनिएको छ, राष्ट्रिय नीतिले जबर्जस्ती श्रमको रोकथाम र संरक्षणका उपायमार्फत जबर्जस्ती श्रम उन्मूलन गर्ने प्रयास गर्नेछ । पीडितहरूका लागि सुरक्षा प्रदान गर्ने बृहत् दृष्टिकोण अपनाएको छ । श्रमिकको हेरचाह, समर्थन र न्यायमा पहुँच बढाउनेछ । यसले जबर्जस्ती श्रम पीडितहरूलाई कानुनी, सामाजिक र आर्थिक सहयोग उपलब्ध गराइनेछ ।साउदीमा आयोजित अन्तर्राष्ट्रिय श्रम सम्मेलनमा सहभागी हुन रियाद पुगेका आईएलओका महानिर्देशक गिल्बर्ट हाउङबोले पछिल्ला समयमा श्रम बजारको गुणात्मक सुधारहरू गर्न साउदीले चालेका पाइला सफलतातर्फ उन्मुख भएको टिप्पणी गरे । साउदीले ल्याएका नीतिमा श्रम कानुनको अद्यावधिक, व्यावसायिक सुरक्षा र स्वास्थ्यको वृद्धि, युवा र महिलाका लागि रोजगारीका अवसर बढाउने राज्यको प्रयास समावेश छन्, उनले आफ्नो सम्बोधनमा भनेका छन्, साउदीले चालेका यी प्रयास आईएलओले खोजेको अन्तर्राष्ट्रिय मापदण्डअनुरूप थप लचिलो र समतामूलक श्रम बजार स्थापना गर्ने दृढ प्रतिबद्धतालाई प्रतिबिम्बित गर्दछ ।"
जेलबाङमा आएको विकास,"(रोल्पा) दुई दशकअघिको सशस्त्र द्वन्द्वबाट सबैभन्दा बढी प्रभावित गाउँमध्येमा पर्छ जेलबाङ । सशस्त्र द्वन्द्वको आधारस्थल रूपमा जेलबाङको चर्चा हुन्थ्यो । त्यति बेलाको विकट जेलबाङमा जति बस्थे, प्रायः सबै तत्कालीन विद्रोही माओवादीसँग नजिक थिए । माओवादीलाई साथ दिन नसक्नेहरू विस्थापित थिए । कालान्तरमा सशस्त्र द्वन्द्व अन्त्य भयो अनि जेलबाङको मुहार पनि बदलिन सुरु भयो । अग्ला डाँडाबीचमा खामभाषी मगर समुदायको बाक्लो घर रहेको जेलबाङ गाउँमा सडक पुगेको छ, बिजुली बल्छ । हरेक घर अगाडि पानीको धारा छ । सात समुद्र पारि रहेका परिवारजनसँग घरैबाट भिडियोमा कुराकानी हुन्छ । विद्यालय भवन नयाँ बनेको छ । सुविधायुक्त आधुनिक विद्यालय भवन बनेपछि शैक्षिक अवस्थामा निकै सुधार आएको स्थानीय बताउँछन् । स्थानीय बासिन्दा विकासका अन्य सम्भावनामाथि छलफल गरिरहेको भेटिन्छन् । जेलबाङको जनसंख्या २ हजार ८ सय ५४ छ । यहाँ ५ सय १९ घरधुरी छन् । सशस्त्र द्वन्द्वका बेला यहाँ ४ सय ७२ घरधुरी मात्रै थिए । पछिल्लो समय विकास भित्रिन थालेपछि घरधुरी संख्या बढेको छ । जेलबाङमा बसोबास गर्नेमध्ये जनजाति ९९ प्रतिशत छन्, अरू दलित छन् । तीन दशकअघि मुलुकमा सशस्त्र द्वन्द्वको आगो सल्कँदै गर्दा जेलबाङमा प्रायः सबै गाउँले राजनीतिबाट प्रत्यक्ष प्रभावित भएका थिए । माओवादी र गैरमाओवादीबीचमा नै विवाद निम्तिएको थियो । आफन्तबीच नै ज्यान लिने क्रम सुरु भयो । सशस्त्र द्वन्द्वको चेपुवामा परेर जेलबाङका ७३ जनाले ज्यान गुमाए । माओवादी पक्षबाट ११ र माओवादीमा लागेको आरोपमा राज्यबाट ६२ जनाको ज्यान लिइएको थियो । व्यवस्था बदलेर गरिबको सत्ता ल्याउने माओवादीको सपनामा विश्वास गरेर सर्वसाधारणदेखि पार्टीका कार्यकर्ताले बलिदानी दिए, जेलबाङ गाउँका अगुवा कम्युनिस्टमध्येका एक पूर्वशिक्षक चन्द्रबहादुर बुढामगरले भने । शान्ति प्रक्रिया सुरु भएपछि जेलबाङलाई शान्ति गाउँ बनाउन तत्कालीन शान्ति मन्त्रालयले द्वन्द्वोत्तर शान्ति तथा पुनर्निर्माण परियोजनाअन्तर्गत जेलबाङमा बजेट विनियोजन सुरु गरेको थियो । पहिलो चरणमा सरकारले सडकमा मात्र ३ करोड १४ लाख बजेट विनियोजन गरेको थियो । पूर्वको सुलीचौरबाट जेलबाङ १८ किलोमिटर उत्तरमा पर्छ । यहींबाट सडक जोडिएको छ । सडकको नाम बलिदान मार्ग राखिएको छ । जेलबाङ निवासी सुनछहरी गाउँपालिकाका पूर्वअध्यक्ष आशबहादुर पुन सडकले जेलबाङमा विकासको ढोका खोलेको बताउँछन् । गाउँमा स्थानीय री खोलाबाट विद्युत् निकालिएको छ । २ करोड ५७ लाख ८१ हजारको लगानी बनाइएको आयोजनाबाट ९ किलोवाट विद्युत् उत्पादन गर्छ, जसले गाउँ झलमल्ल पारेको छ । माओवादीका नेताकार्यकर्ता जेलबाङको मुहार फेरिनुको जस सशस्त्र द्वन्द्वलाई दिन्छन् । माओवादीमा लागेको आरोपमा दुई छोरी गुमाएकी जेलबाङकी बना पुन भन्छिन्, अहिलेको विकास र परिवर्तन सहिदको त्यागबाट प्राप्त भएको हो । सशस्त्र द्वन्द्वमा जानीनजानी मेरा दुई छोरीले ज्यान गुमाएका थिए । मेरा छोरी जस्ता ठूला मुटु भएका वीरहरूले नेताहरूको चेत खोलिदिएका छन् । तत्कालीन माओवादी लडाकुको डिभिजन कमान्डर रहेका जेलबाङकै सुकबहादुर रोकामगर सशस्त्र द्वन्द्वले नै समाज बदलेको दाबी गर्छन् । स्थानीय युवा पर्यटन व्यवसायी बाल्कुराम पुनले फेरिएको जेलबाङ बुझ्न अचेल विद्यार्थी र अध्येता आइरहेको बताए । जेलबाङको ऐतिहासिकता तत्कालीन सशस्त्र द्वन्द्व र बलिदानीसँग गाँसिएको छ । त्यसैले सशस्त्र द्वन्द्वबारे बुझ्न र अध्ययन गर्न मानिस आइरहन्छन्, उनले भने । जेलबाङको महत्त्व बढाउन जलजलासमेतलाई जोडेर युद्ध पर्यटन को विकासमा ध्यान दिनुपर्ने उनको भनाइ छ ।"
चुरोटको विकल्प भन्दै झन् हानिकारक भेप को लतमा युवा,"(काठमाडौं)गत पुसमा राजस्व अनुसन्धान विभाग र प्रहरीको संयुक्त प्रयासमा ठूलो मात्रामा विद्युतीय चुरोट (भेप) बरामद भयो । उक्त भेप राजस्व छलेर नेपाल भित्र्याइएको थियो । विभागका अनुसार पुस महिनामा दुई सातामै करिब १ लाख २० हजार थान भेप बरामद भएको हो ।भेपलाई भन्सार छलेर लुकाइछिपाइ नेपाल भित्र्याउने गरेको सूचनाका आधारमा विभागले ललितपुरको महालक्ष्मी नगरपालिकाको इमाडोलको एक गोदामबाट मात्रै ८६ हजार थान भेप बरामद गरेको थियो । त्यस्तै मुस्ताङबाट १९ हजार थान भएको ९५ कार्टुन भेप बरामद गरिएको थियो । पथलैया र बुटवलबाट क्रमशः १५ हजार र ४ हजार थान भेप बरामद भयो ।राजस्वले हाल बरामद गरेको भेपको बजार मूल्य मात्रै २५ करोड रुपैयाँभन्दा बढी छ । भन्सार छलेरबाहेक पनि नेपालमा ठूलो मात्रामा भेप भित्रिने गरेको छ । चालु आर्थिक वर्षको साउनदेखि मंसिरसम्म १० लाख ६४ हजार रुपैयाँ बराबरको भेप भित्रिएको छ । कुल १ सय १९ किलो भेप नेपाल भित्रिएको हो । आर्थिक वर्ष २०८०८१ मा २४ लाख ३० हजार रुपैयाँ बराबरको २ सय ८१ किलो भेप नेपाल भित्रिएको छ ।विश्वव्यापी तथ्यांक हेर्ने हो भने युवा वर्गमा भेपको उपभोग बढी छ । १८ देखि २४ वर्षका व्यक्तिहरू भेपको उपभोग गर्ने सबैभन्दा ठूलो उमेर समूह हो । उदाहरणका लागि अमेरिकाको नेसनल सेन्टर फर हेल्थ स्टाटिस्टिक्सले सन् २०२१ मा गरेको अध्ययनअनुसार १८ देखि २४ वर्षका व्यक्तिहरूले भेप धेरै प्रयोग गर्ने गरेको पाइएको छ । नेपालमा पनि भेप खपत गर्नेमा त्यस्तै उमेर समूहका धेरै देखिन्छन् । जस्तो, बानेश्वरमा भेप बिक्री गर्ने एक बिक्रेताका अनुसार उनको पसलमा विशेष गरी २० देखि ३० वर्षका मानिस भेप किन्न आउँछन् ।भेप विभिन्न फ्लेभरमा उपलब्ध छ । हालै बरामद गरिएका भेप पनि विभिन्न फ्लेभरका थिए । एउटा भेपको बजार मूल्य १ हजार ५ सयदेखि २५ हजार रुपैयाँसम्म पर्ने देखिन्छ । एउटा भेपमा बढीमा ३० हजार सर्को तान्न मिल्ने धूवाँ हुन्छ । २१ वर्षीया सुमना (नाम परिवर्तन) ले एक वर्षदेखि भेपको प्रयोग सुरु गरेकी थिइन् । उनले सुरुवातमा २ एमजी निकोटिन भएको भेप प्रयोग गर्थिन् । २ एमजीभन्दा धेरै निकोटिन भएको भेप प्रयोग गर्दा उनलाई छाती पोल्ने, असहज हुने गर्छ । एक वर्षपछि अर्थात् हाल उनको भेप प्रयोगको मात्रा बढेको छ । अब उनी २ एमजी निकोटिनभन्दा धेरै जति पनि भेप प्रयोग गर्न सक्छिन् ।हाल उनले ५० एमजीको भेप प्रयोग गर्ने गरेकी छन् । उनी भन्छिन्, मलाई हाल २ एमजी निकोटिन भएको भेप त खाएको जस्तो पनि लाग्दैन । भेप मेरो हातमा जतिबेलै पनि भइराख्छ । दिनभरि बेलाबेलामा पफ लिइराख्छु । बरु हातमा नहुँदा के नभएको नभएको महसुस हुन्छ ।उस्तै अनुभव सुनाउँछन्, २३ वर्षीय सुरज (नाम परिवर्तन) । उनी केही समयअघि चुरोट छोड्न निकै कोसिस गरिरहेका रहेछन् । निकै प्रयास गरे पनि चुरोट छोड्न उनलाई हम्मे परेको रहेछ । त्यही समय उनलाई उनकै एक जना साथीले भेपले चुरोट छोड्न सहयोग गर्ने बताएका रहेछन् । सुरजले त्यसै दिन भेप किने र प्रयोग गर्न थाले । उनी भन्छन्, चुरोट छोड्नलाई सहयोग हुन्छ भनेर भेप प्रयोग गर्न थालेको थिएँ । केही दिन त चुरोट कम पनि भएको थियो तर बिस्तारै भेप नै पटकपटक प्रयोग गर्न थालें । अहिले म बेलाबेलामा चुरोट खान्छु तर भेप धेरै खाने गरेको छु ।के हो ईसिगरेट (भेप) ? कति हानिकारक ?इलेक्ट्रोनिक चुरोट (ईसिगरेट) वा भेप भनेको चुरोट पिएको जस्तो अनुभव दिने यन्त्र हो । यसमा हिटर (एटोमाइजर), ब्याट्री र एउटा ट्यांकजस्तो कन्टेनर हुन्छ । यसले धूवाँको सट्टा बाफ दिन्छ । त्यसैले ईसिगरेट प्रयोग गर्नुलाई भेपिङ भनिन्छ । हिटरले ईलिक्विड नामक तरललाई तताएर बाफ बनाउँछ । विभिन्न अध्ययनहरूका अनुसार यो बाफमा प्रायः निकोटिन र फ्लेभर दिने पदार्थ हुन्छ । निकोटिन चुरोट र अन्य सुर्तीजन्य उत्पादनमा पाइने, अत्यधिक लत लाग्ने, हानिकारक पदार्थ हो । यसमा प्रोपेलिन ग्लाइकोल र ग्लिसेरिन हुन्छ, जुन बाफ बनाउन प्रयोग गरिन्छ । त्यस्तै कति भेपमा थोरै मात्रा क्यान्सर गराउने (कार्सिनोजेनिक) रसायनहरू, जस्तैः एसिटालडिहाइड र फर्मालडिहाइड हुन्छ । फोक्सो रोग गराउने र गहिरो असर पुर्याउने रसायनहरू, एक्रोलिन, डायसिटाइल र डायइथिलिन ग्लाइकोल जस्ता रसायन हुन्छ । मारियोनामा पाइने टीएचसी जस्ता कुराहरू पनि भेपमा हुन्छ, जसले नशा गराउँछ ।काठमाडौंमा सन् २०२२ को अप्रिलदेखि डिसेम्बरसम्म ४ सय स्नातक तहका विद्यार्थीलाई लिएर एउटा अध्ययन गरिएको छ । नेसनल लाइब्रेरी अफ मेडिसिनमा प्रकाशित उक्त रिपोर्टका अनुसार २१२ प्रतिशत विद्यार्थीले भेप एक न एक पटक प्रयोग गरेका छन् । त्यस्तै ५९ प्रतिशतले सक्रिय रूपमा भेपको प्रयोग गर्ने गरेको पाइएको थियो । ती विद्यार्थीहरूको भेपप्रतिको धारणा पनि सोधिएको थियो । जसमा ३४८ प्रतिशतले भेपले चुरोटको लत छुटाउन सक्ने अनुमान गरेका थिए । त्यस्तै ६४७ प्रतिशतले भेप चुरोटभन्दा कम हानिकारक हुने धारणा राख्ने गरेको पाइएको थियो ।फोक्सोसम्बन्धी डा रक्षा पाण्डेका अनुसार भेपले क्षणिक रूपमा एलर्जी हुने, मुटुको चाल बढाउने, रक्तचाप बढाउने र केमिकल र फ्लेभरहरूले एलर्जिक रियाक्सन गराउँछ । दीर्घकालीन रूपमा भने भेपले फोक्सोको समस्या, जसलाई ईभाली भनिन्छ, त्यसको संक्रमण हुन सक्छ । भेपले अन्य फोक्सोका रोगहरू गराउने पनि देखिएको छ । भेपकै अत्यधिक प्रयोगले श्वासप्रश्वासमा गाह्रो भएर युवाहरूकै ज्यान गएको पनि देखिएको छ ।बीबीसीले सन् २०२२ मा प्रकाशित गरेको एक लेखका अनुसार भेप पहिलो पटक व्यावसायिक रूपमा चुरोटको लत छोड्नकै लागि बजारमा आएको थियो । यद्यपि भेपले चुरोट छोड्न मद्दत गर्छ भन्नु भ्रम मात्र भएको पाण्डेको भनाइ छ ।निकोटिन प्रयोग गरिएको ६ सेकेन्डमा नै ब्रेनमा पुग्छ । त्यसले आनन्दको महसुस गराउँछ । प्रयोग बढाउँदै गएपछि विस्तारै थोरैले नपुग्ने हुन्छ । त्यही भएर मात्रा बढाउँदै जानुपर्ने हुन्छ, उनी भन्छिन्, त्यही प्रोसेस चुरोट र भेप दुवैमा हुन्छ । भेप पहिला बजारमा आउँदा चुरोटको लत छोड्न मद्दत गर्ने भनेर आएको थियो । यसको ठोस केही प्रमाण छैन ।त्यस्तै तर्क गर्छन् मनोचिकित्सक डा अरुण कुँवर । भन्छन्, तुलनात्मक रूपमा हेर्ने हो भने भेपमा कम निकोटिन भएकाले राम्रो हो भन्ने तर्क आउने गरेका छन् । तर भेपमा पनि निकोटिन हुन्छ र हानि गर्छ । यसरी एउटा डिपेन्डेन्सबाट अर्कोमा स्विच मात्र हुन्छ ।त्यस्तै भेपमा भएको फ्लेभरका कारण पनि यसले धेरै लत गराउने कुँवर बताउँछन् । फ्लेभरकै कारण पनि भेपको प्रयोग बढ्छ ।कुनै पनि अन्य लागूपदार्थले जस्तै भेपको प्रयोगले पनि एन्जाइटी बढाउने तर्क राख्छन्, मनोपरामर्शदाता आदित्य डंगोल । एक पटक कुनै कुरामा एडिक्ट भएपछि जे गर्न पनि त्यसमै भर पर्नुपर्ने हुन्छ । अलिकति नकारात्मक अनुभूति हुनेबित्तिकै त्योसँग डिल गर्ने नभई लत लागेको कुराको प्रयोग गर्ने बानी पर्छ । दुःख, रिस, खुसी जे महसुस गर्दा पनि पदार्थ प्रयोग बढ्छ । एन्जाइटी पनि बढाउँछ, भन्छन्, यसमा सबैभन्दा सहज भेपको प्रयोग हुन्छ । त्यसैले यसको प्रयोग बढेको हो ।भेपलाई सामाजिक रूपमा पनि स्वीकार गरिएकाले पनि यसको प्रयोग बढ्नुमा सहयोग गरेको डंगोलको भनाइ छ । यसले हानि गर्दैन भन्ने बुझाइ भएकाले, समाजमा खुल्लमखुला पनि प्रयोग गरिएको छ । यसैबाट किशोरकिशोरीहरूले नै सिकिरहेका छन्, ख्यालठट्टामा पफ तान्ने गर्दागर्दै लत पनि बस्छ, डंगोलले बताए ।बालबालिका र किशोरकिशोरीमा पनि यसको प्रयोग बढिरहेको छ । स्कुले विद्यार्थीका ब्यागमा पनि भेप भेटिने गरेको डा पाण्डेले सुनाइन् । त्यस्तै भेपको रिसर्च गर्ने क्रममा पाण्डेले अनलाइन पोर्टलबाट भेप खरिद गर्न लागिन् । तर उनलाई उनको उमेर कति हो जस्तो डिस्क्लेमरसमेत नदेखाएकामा आश्चर्य लाग्यो ।कुन उमेर समूहले खरिद गर्न लागेको हो भन्ने डिस्क्लेमर देखाउनुपर्ने हो, अर्डरमा क्लिक गरिसक्दा समेत देखाएन, उनले कान्तिपुरसँग बताइन्, नेपालमा रेगुलेसन नभएकाले पनि यसको प्रयोग बढेको हो । एक त कस्तो भेप भित्रिरहेको छ, के छ त्यसमा थाहा छैन । के छ भन्ने नै थाहा नभई कसरी असर गर्छ भन्ने थाहा हुने कुरै भएन । फेरि उमेर पनि नहेरी बिक्री हुने गरिएको देखियो ।साना बालबालिका र किशोरकिशोरीहरूले यसको हानिबारे नबुझी प्रयोग गर्ने भएकाले बालबालिकका लागि यो प्रतिबन्ध लगाउनुपर्ने कुँवरले बताए । उनीहरूको राम्रो नराम्रो थाहा हुँदैन, विकास राम्ररी भइसकेको हुँदैन । त्यसैले भेप जस्तो केमिकल प्रयोग गर्यो भने उनीहरूको विकासमा पनि हानि हुन्छ । जति सानै उमेरमा प्रयोग सुरु गर्यो, लत त्यति नै लामो समय बस्छ, कुँवर भन्छन्, १८ वर्षभन्दा कम उमेरकालाई प्रतिबन्ध लगाएको राम्रो हुन्छ ।साथीहरूका बीचमा पनि कुल देखिन भेप प्रयोग गर्ने ट्रेन्ड बढ्दो भएको डंगोल बताउँछन् । हातमा भेप हुँदा राम्रो देखिन्छु भन्ने धारण किशोरकिशोरी र बालबालिकामा रहेको उनी बताउँछन् । डंगोल भन्छन्, विज्ञापनदेखि अन्य तरिकाबाट यो हानिकारक छ है भन्ने सन्देश सबैमा पुर्याउनुपर्छ । भेप हानिकारक भएको चेतना विकास गराउनुपर्छ । फ्याक्ट के हो, के होइन बुझ्न पर्यो नि पहिला ।"
संसद् अधिवेशन र नेपाली राजनीति,"संसद् अधिवेशनको प्रारम्भसँगै जनताको मनमा यो पटक त संसद्मा रहेका नेताहरूले केही गरिहाल्ने हुन् कि ? भन्ने आशा जागेको छ । सबै दलका सबै नेताले आआफ्नो गच्छेअनुसार देशको राजनीतिक विकासक्रममा हातेमालो गरेका छन् । यसमा नेपाली जनता स्पष्ट छन् । जनताले बुझेका छन्, नेपालको परिस्थिति जटिल छ । यस्तोमा सरकार चलाउनु लरतरो होइन । देश सानो भए पनि सरकारको आकार र आयतन देशभन्दा कैयौं गुना ठूलो हुन्छ । कुरा प्रचण्डबाटै सुरु हुन्छ । दशक लामो लडिएको जनयुद्धका सर्वोच्च कमान्डरका रूपमा रहनुभएका नेपाल कम्युनिस्ट पार्टी माओवादी केन्द्रका अध्यक्ष प्रचण्डको व्यक्तित्व अगम्य छ । जनयुद्धको विसर्जनपछि जुन तीव्रताका साथ उहाँको व्यक्तित्व नेपालको सत्ता राजनीतिमा गतिशील भएको छ, त्यसलाई सकारात्मक हिसाबले नै हेर्नुपर्दछ । उहाँका धुरन्धर सहयोगी बाबुराम भट्टराई विद्वतामा तीव्र देखिनुभए पनि राजनीतिमा जम्न सक्नुभएन । प्रचण्ड आफैंले पनि गुरुवत् व्यवहार गर्ने तथा माओवादी विचारधारा र राजनीतिका शीर्ष व्यक्तित्व मानिनुहुने मोहन वैद्य वृद्ध अवस्थामा एक्लिनुभएको छ । यस्ता उदाहरण अरू पनि धेरै होलान् । तर, प्रचण्डको गतिशील व्यक्तित्व निरन्तर प्रवाहमा छ । उहाँ कतिबेला कस्तो राजनीतिक चाल चल्नुहुन्छ ? कसैले भन्न सक्दैन । तर, उहाँ अब वर्तमान राजनीतिक व्यवस्थाको प्रतिकूल जान इच्छुक हुनुहुन्न भन्नेमा उहाँलाई चिन्नेजान्ने सबै विश्वस्त छन् ।नेपालको आर्थिक, सामाजिक र राजनीतिक रूपान्तरणको नारासहित चलेको दशक लामो सशस्त्र आन्दोलनको विसर्जन नेपाली कांग्रेसका सभापति गिरिजाप्रसाद कोइराला र माओवादीका अध्यक्ष प्रचण्डबीचको आपसी सहमतिपछि भएको थियो । विस्तृत शान्ति सम्झौताको समयसम्म कांग्रेस सभापति कोइराला र अध्यक्ष प्रचण्डबीचको आपसी र राजनीतिक सम्बन्ध प्रगाढ थियो । उहाँहरूको आपसी सहमतिमा भएको विस्तृत शान्ति सम्झौतामा नेपालका सबै महत्त्वपूर्ण राजनीतिक शक्तिहरूको समर्थन गाँसिएको थियो । राजनीतिक दलहरू बीचको आपसी सहयोग र समझदारीबाट जनतामा देशको तीव्रतर विकासको आशा पनि जगाएको थियो । तीन तीन पटक राष्ट्रको कार्यकारी प्रमुख हुने सौभाग्य पाइसक्नुभएका प्रचण्डको चित्त सत्ताको राप र ताप नभई अडिन सक्ने अवस्थामा नै रहेको छैन । संविधानसभाका लागि भएको पहिलो चुनावदेखि नै बरालिन थालेको उहाँको मन संविधानको निर्माण र दुई दुई पटक भएको चुनावपछि पनि बरालिन छाडेन । देश संघीय गणतन्त्रमा प्रवेश गरिसकेपछि जनयुद्धको राप र तापले प्रचण्ड नेतृत्वको पार्टी आफ्नै बलबुतामा सरकार बनाउने अवस्थामा पुग्यो । तर, पछिल्लो समयमा भने आफ्नै भरमा उभिन सक्ने स्थितिमा समेत रहन सकेन । विद्रोह सफल भए पनि आफूले खोजेको र रोजेको उपलब्धिबाट वञ्चित गरिएका विद्रोहीहरू कोही विदेशिए र कति विग्रहको बाटोमा लागे । सर्वोच्च नेतृत्वसँग कलह गरेर भए पनि डा बाबुराम भट्टराई मात्र जसोतसो एकपटक देशको प्रधानमन्त्रीसम्म बन्न सफल हुनुभयो ।यसमा कुनै सन्देह छैन बेलाबेलामा नेपालको राजनीतिमा प्रचण्डले निकै सन्तुलन मिलाउन खोज्नुभएको छ । जनयुद्धका समयमा माओवादी विद्रोहीहरूले सुदूरपश्चिममा नेपाली कांग्रेसका वर्तमान सभापति शेरबहादुर देउवा चढेको गाडीमा बम प्रहार गरेका थिए । तैपनि, देउवासँग प्रचण्डको केमिस्ट्री अहिले पनि बिग्रिएको छैन । तत्कालीन एमालेका महासचिव माधवकुमार नेपालसँग प्रचण्डको सम्बन्ध सत्तामा रहँदा पनि र नरहँदा पनि, सधैं अन्तरंग रहेको छ । तर, गणतन्त्र शब्द सुन्दा नै गोरुगाडा चढेर अमेरिका पुगिँदैन भनेर खिस्याउने हाल एमालेका अध्यक्ष तथा प्रधानमन्त्री खड्गप्रसाद शर्मा ओली र उहाँका बीच फिजिक्स र केमिस्ट्री दुवै मिलेको देखिएन । दुवै नेतामा समान रूपमा रहेको सत्ताको राप र तापको कडा चाहना प्रकटमा नै देखिन्छ । तर पनि, सत्ताको सन्धिसर्पन मिलाउन दुवै नेता वार्ताको स्थितिमा नरहने भने होइन ।प्रचण्ड अहिले विभिन्न नामधारी दलले चलाएका आन्दोलनसँग जोडिनुभएको छ । उहाँ सहकारी ठग को उपाधि पाएका नेताहरूसँग पनि उठबस गर्नुहुन्छ र सहकारी ठगहरूबाट ठगिएका पीडित जनताको आन्दोलनको समर्थनमा पनि उभिनु हुन्छ । उहाँ देशको सबैभन्दा जेठो पार्टी नेपाली कांग्रेस र आफूलाई सबैभन्दा बलियो ठान्ने कम्युनिस्ट पार्टी एमालेका छिद्रहरू खोतलेर राजनीतिमा आफ्नो पकड बलियो बनाउन चाहनुहुन्छ । कांग्रेस सधैं विस्तृत शान्ति सम्झौताको प्रवर्द्धकका रूपमा स्थापित हुन चाहने, एमाले पञ्चायतकालीन विकासका गाउँ फर्क सूत्र समातेर गाउँगाउँमा भ्यु टावर बनाउने । छैन त, अजब काश्मीर, गजब नेपाल ।संविधानसभाको पहिलो चुनावपछि यो परिदृश्यमा परिवर्तन आउन नखोजेको होइन । सर्वाधिक मत ल्याउने पार्टीका अध्यक्षको हैसियतले प्रचण्ड निर्वाचित प्रधानमन्त्री बन्नु स्वाभाविक थियो । त्यसपछिको राजनीतिमा सभापति कोइराला र प्रधानमन्त्री तथा माओवादीका अध्यक्ष प्रचण्डबीचको घनिष्ठ सम्बन्धमा अविश्वासको बादल रंगमंगियो । नेपालमा पहिलो पटक निर्वाचित संविधानसभामा आफ्नो पार्टीले पाएको अत्यधिक मतले अत्यन्त पुलकित र प्रफुल्लित हुनुभएका प्रचण्ड कोइरालासँग टाढिन थाल्नुभयो । गिरिजाप्रसाद कोइरालालाई राष्ट्रपति बनाउने आफ्नो बचनमा उहाँ टिक्न सक्नुभएन । उहाँले नेपालमा पहिलो पटक गणतन्त्रको नारा घन्काउने रामराजाप्रसाद सिंहलाई राष्ट्रपतिको उम्मेदवार बनाउनुभयो । यसबाट प्रकटमा नदेखिए पनि कोइराला आहत हुनु स्वाभाविक थियो । त्यसपछि, कांग्रेसले रामराजाप्रसाद सिंहका विरुद्ध डा रामवरण यादवको उम्मेदवारी दियो । यादव विजयी हुनुभयो । सिंहको पराजय प्रचण्डका लागि पहिलो राजनीतिक धक्का मात्र थिएन, सबक पनि थियो । त्यसपछि त उहाँ नौ महिना पनि सत्तामा टिक्न सक्नुभएन । म्याद सकिएर अवकाश पाउने अवस्थामा रहनुभएका सेनापतिलाई म्याद नसकिँदै हटाउने प्रयत्न गर्दा उहाँ आफैं प्रधानमन्त्रीको पदबाट हट्नुपर्ने परिस्थिति उत्पन्न भयो । तर, उहाँको एउटा गुण मान्नै पर्दछः अन्यत्र देशका क्रान्तिकारी नेताहरूले जस्तो प्रचण्डले प्रतिक्रियात्मक व्यवहार गर्नुभएन । शान्तिप्रतिको आफ्नो बचनबद्धताको पालना भयो ।यी घटनाहरूपछि प्रचण्ड बहुदलीय राजनीतिमा झन् रत्तिन र झन् रमाउन थाल्नुभयो । उहाँले तत्कालीन सरकारका विरुद्ध आन्दोलनको आँधी ल्याउन खोज्नुभयो । आन्दोलनप्रति जनतामा आकर्षण उत्पन्न गर्न उहाँले देशकी सुप्रसिद्ध सिनेकलाकार रेखा थापालाई आन्दोलनका पक्षमा सडकमा नचाउने काम पनि गर्नुभयो । पहिलो संविधानसभा त्यत्तिकै तुहियो । जनताको राजनीतिक झुकाव संघीय गणतन्त्रको पक्षमा स्पष्ट देखिएको अवस्थामा पनि संविधानको निर्माण गर्न नसक्नु राजनीतिक दलहरूका लागि एक प्रकारको अपशकुन नै थियो । दोस्रो संस्करणका रूपमा भएको संविधानसभा निर्वाचनमा माओवादी बहुमतमा पुग्न सकेन । तर, वर्तमान संविधानको निर्माणमा अध्यक्ष प्रचण्ड सक्रिय रहनुभयो । संविधानसभाले एक थान संविधानको तर्जुमा गर्यो । देशको राजनीतिमा परिवर्तनको स्थायित्व प्रत्याभूत भयो ।अहिले माओवादी पार्टीमा प्रचण्डको सर्वोच्च नेतृत्व को कमान्ड संसदीय भूगोलमा कताकता बिलाए जस्तो देखिन्छ र पनि सत्ताकेन्द्रित राजनीतिमा माओवादी अत्यधिक सक्रिय रहेको छ । संघीय गणतन्त्र नेपालको निर्माणपछि माओवादी अध्यक्ष प्रचण्ड कहिले कांग्रेस र कहिले माओवादीलाई आफ्नो तालमा नचाउन सफल हुनुभएको छ । नेपाली कांग्रेस र नेपाल कम्युनिस्ट पार्टी (एमाले) को सहयोगमा पटक पटक प्रधानमन्त्री रहनुभएका प्रचण्ड जनयुद्धको विसर्जनपछि लगातार सत्तामा रहनुभएको छ । यो नै उहाँको खुबी हो । नेपाली कांग्रेसका सभापति शेरबहादुर देउवा र नेपाल कम्युनिस्ट पार्टी एमालेका अध्यक्ष केपी शर्मा ओलीले प्रधानमन्त्री प्रचण्डलाई हटाउने निर्णय गर्नुभएपछि नेपालको परिवर्तित राजनीतिक क्षितिजमा तत्काल प्रचण्डको सिक्का नचल्ने अवस्था देखिन्छ । उहाँको आफ्नै पार्टी कताकता नेपाली राजनीतिको बाक्लो र रहस्यमय कुहिरोभित्र हराउन थालेको देखिन्छ । सत्ताबाट बाहिरिनुभएपछि नयाँ सत्ताका विरुद्ध उहाँको आवाजहरू अवाञ्छित बनेका छन् । उहाँले के नै गर्नुभयो ? एक राजनीतिकर्मीले भने, उपलब्धिका हिसाबले उहाँले मात्रै होइन, संघीय गणतन्त्रका कुनै पनि प्रधानमन्त्रीले राम्रो नम्बर ल्याउन सकेका छैनन् ।संघीय गणतान्त्रिक संविधान जारी भएको एक दशक बितिसकेको छ । शेरबहादुर देउवा, पुष्पकमल दाहाल प्रचण्ड र केपी शर्मा ओली नयाँ पुस्तालाई ओझेलमा पार्दै अहिलेसम्म सत्ताको भित्रबाहिर गर्दै हुनुहुन्छ । तर, उहाँहरूले अहिलेसम्म यस्तो कुनै काम गर्नुभएको छैन, जसका लागि उहाँहरूलाई सम्झिनु परोस् । भन्ने नै हो भने, गिरिजाप्रसाद कोइरालाको निधनपछि नेपालमा चमत्कारी, साहसी र पराक्रमी नेताहरूको युग टुंगिएको छ । सूक्ष्म हिसाबले हेर्ने हो भने, पछिल्लो समयका नेपालका नेताहरूमा भिजन को सारै अभाव छ । राणाकालदेखि अहिलेसम्मका सानातिना उपलब्धिलाई समेटेर त्यसैलाई नयाँ नेपाल भिजन भन्ने हो भने कुरा अर्कै हो । होइन भने, विकासका कुन बिम्बलाई नेपालीको सामाजिक र आर्थिक जीवनमा साँच्चै परिवर्तन आएको उदाहरणका रूपमा औंल्याउन सकिन्छ ?"
हतकडीमा तजबिज अन्त्यका लागि कानुन प्रबन्ध गर,"जुनसुकै पनि समाजमा मानिसको मनोवृत्तिगत विविधता हुन्छ । त्यसैले हरेक समाजमा सार्वजनिक हितका काम पनि भइरहेका हुन्छन्, व्यक्ति वा समाजलाई हानि पुर्याउने काम पनि भइरहेका हुन्छन् । गैरकानुनी र अपराध पनि भइरहेका हुन्छन् । त्यस्ता घटनामाथि अनुसन्धान गर्न र संलग्नलाई कारबाहीको दायरामा ल्याउन अनुसन्धानमा संलग्न निकायले आरोप, आशंका वा प्रमाणका लहरो पछ्याउँदै जान्छन् । नियन्त्रणमा लिएर अनुसन्धान गर्छन् । यो सबै स्वाभाविक र नियमित प्रक्रिया हुन् । तर कसुरमाथि अनुसन्धान गर्ने एक निकाय नेपाल प्रहरीले आरोपितलाई पक्राउ गर्दा भने हतकडी लगाउने वा नलगाउने विषयमा अपनाउने गरेको दोहोरो व्यवहार भने अस्वाभाविक छ । उसको शैली मनमौजी छ । यसमा एकरूपता कायम गर्न आवश्यक छ । कानुन वा मापदण्डमा प्रस्ट व्यवस्था गर्दा मात्रै एकरूपता कायम हुन सक्छ ।कसुरमाथि अनुसन्धानका लागि प्रहरीले पक्राउ गरेका व्यक्तिलाई सामान्यतया हतकडी लगाइने गरेको छ । तर सबैलाई लगाइँदैन । कुनै कानुन वा प्रस्ट मापदण्ड नहुँदा नै दुईथरी शैली अपनाउने गरिएको हो । पक्राउ परिसकेको व्यक्ति भाग्न वा उम्कन नसकोस्, उसले हातपात वा आक्रमण गर्न नसकोस्, गुन्डागर्दी र आपराधिक पृष्ठभूमि जस्ता विषयलाई आकलन गरेर प्रहरीले हतकडी लगाइदिने गरेको छ । तर त्यस्तो आकलन प्रहरीले गर्ने मात्रै हो, त्यसलाई पुष्टि गर्ने कानुनी आधार भने ऊसँग हुँदैन । अर्थात् प्रहरीले प्रयोग गर्ने हतकडी उसको तजबिजमा निर्भर छ । यद्यपि, कारागार ऐन २०७९ मा यसबारे सामान्य प्रावधान भने उल्लेख छ । जस्तो कि, कारागारमा रहेका बखत, कडा वा जटिल रोग लागी उपचारका क्रममा अस्पतालमा रहेका बखत, सम्बन्धित मुद्दाको सुनुवाइका बखत वा निजसँग अदालतबाट सोधपुछ गर्दा वा बयान लिँदा अदालतभित्र हतकडी लगाउन मिल्दैन । नाबालक, दीर्घरोगी, वृद्धलगायतलाई हतकडी लगाउन पाइँदैन । तर एकपटक कारागारबाट भागी पक्राउ परेको, कारागारबाट भाग्ने वा उम्कने उद्योग गरेको व्यक्तिलाई भने हतकडी लगाउन सकिन्छ । त्यस्तै, कारागारको पर्खालझ्यालढोका फोरे, भत्काउनेलगायतका काम गर्नेलाई पनि हतकडी लगाउन सकिन्छ ।ऐनमै प्रस्ट प्रावधान भएकाको हकमा हतकडी प्रयोग गरिने वा नगरिने विषयमा प्रश्न उठ्ने गरेको छैन । अहिले त प्रहरीले आफ्नो तजबिजको अधिकार प्रयोगमा देखाएको दोहोरो चरित्रमाथि प्रश्न उठिरहेको छ । किनकि, राजनीतिमा उच्च पदमा पुगिसकेका वा अन्य क्षेत्रका पनि पहुँचवालामाथि हतकडी प्रयोग नगर्ने र बाँकीको हकमा गर्दा उसले व्यक्तिलाई उसको कसुरका आधारमा होइन, पृष्ठभूमिका आधारमा व्यवहार गर्छ भन्ने स्थापित भएको छ । कहिलेकाहीं त एउटै प्रकृतिको मुद्दामा समेत पक्राउ गरिएका व्यक्तिलाई हतकडी प्रयोग गरिएको वा नगरिएको पाइन्छ । नक्कली भुटानी शरणार्थी त्यस्तै मुद्दा हो । यस मुद्दामा पक्राउ परेका रायमाझी वा खाँणलाई हतकडी लगाइएन, अन्य थुप्रैलाई लगाइयो । यसले राज्यले नै नागरिकलाई दुईथरी हैसियतमा राखेको वा व्यवहार गर्ने गरेको प्रस्ट हुन्छ ।स्वविवेकीय अधिकार भनेको प्रहरीलाई जे ठिक लाग्छ, त्यही गर्न पाउने व्यवस्था हो । यो आफैंमा समस्याग्रस्त अधिकार हो । किनकि, व्यक्ति वा समूहले ठिक वा गलत भनेर गर्ने अनुभूतिमा उसको बुझाइको दायरा, पृष्ठभूमि, ऊसँग जोडिन आइपुगेका कसुर, ऊ स्वयंको तत्कालीन मानसिकतालगायतका विषयले फरक पार्छन् । अर्कोतिर, फरकफरक कसुरमाथि अनुसन्धान गर्ने प्रहरी अधिकारी फरकफरक हुने भएकाले उनीहरूले ठिक वा बेठिक छुट्याउँदा पनि वस्तुगत आधार कम, विषयगत आधार बढी हुन आउँछ । आग्रह वा पूर्वाग्रहले भूमिका खेल्न सक्छ । यसरी एउटा सिंगो संगठनले फरकफरक समय, फरकफरक पात्र, फरकफरक स्थानमा लिने निर्णय नै फरकफरक भइदिन सक्छ । विभिन्न कसुरमा दैनिकजसो आरोपित व्यक्ति पक्राउ परिरहनु, उनीहरूमध्ये कैयौंलाई हतकडी लगाइनु तर यही विषय अनुसन्धानमा संलग्न प्रहरीको तजबिजमा निर्भर रहनु उचित होइन । यसमा एकरूपता कायम गर्न आवश्यक छ । कानुनी प्रावधानबाट मात्रै त्यस्तो एकरूपता कायम हुन सक्छ ।लोकतन्त्रमा कुनै पनि व्यक्ति वा संस्थालाई तजबिजको अधिकार प्राप्त हुनु उपयुक्त होइन । त्यसले सम्बन्धित व्यक्ति वा संस्थालाई मनोमानी निर्णयका लागि अग्रसर गराउँछ । शक्ति प्रयोग र जवाफहीनतामा अभ्यस्त बनाउँछ । जसले सम्बन्धित व्यक्ति वा संस्थाका गतिविधिप्रति समाजमा प्रश्न उठ्छ, आलोचना हुन्छ । तर प्रतिवाद गर्ने कानुनी आधार भने हुँदैन । ऊ नैतिक रूपमा कमजोर बन्दै जान्छ । हतकडीमा प्रहरीलाई प्राप्त तजबिजको अधिकारले उसलाई नै हानि गरिरहेको छ । उसले अपनाउनुपर्ने समान व्यवहारमाथि प्रश्न उठिरहेको छ । त्यसैले अब हतकडीलाई व्यक्ति वा संगठनको स्वविवेकमा होइन, कानुनी आधारमा मात्रै प्रयोग गर्न पाउनुपर्ने बाध्यता सिर्जना गर्नुपर्छ । जसले गर्दा प्रहरीको निर्णयमा पनि एक रूप आउनेछ । साथसाथै, प्रहरीमाथि प्रश्न उठ्न कम हुनेछ, उठेका प्रश्नको जवाफ पनि कानुनले दिनेछ, प्रहरीलाई घटना विशेषमा जवाफ दिइराख्नुपर्ने बाध्यता पर्ने छैन । कसैलाई आफूमाथि गैरकानुनी ढंगले हतकडी लगाइएको अनुभूति भएका बखत उसले न्यायिक उपचार खोज्न पाउँछ । कानुनी धरातलमा टेकेर गरिएका गतिविधिले नै कानुनी राज्यलाई बलियो बनाउँछ ।"
सत्ता स्वार्थको लोभ कि आत्मालोचना ?,"नेपालमा विद्यमान दलहरू समग्रमा राजनीतिक मूलधारमा नचलेर गुटउपगुट खडा गरेर चलिरहेको कटुसत्य हो । गुटगत राजनीति र फुटगत राजनीतिले मुलुकको संविधानको मर्म र भावनालाई आत्मसात् नगरिरहेको जनताले महसुस गरेकै छन् । आज जनताको मूल प्रश्न र चासोको विषय पनि यही नै हो । अहिले जनताले मौजुदा राजनीतिक प्रणालीको विकल्प खोजिरहेका छैनन् । अपितु देश र जनताको पक्षमा काम गर्ने राजनीतिक नेतृत्व पर्खिरहेका छन् । त्यसको विकल्प भनेको हिजो देशको अभिभावकीय भूमिका निर्वाह गरेका व्यक्ति हुन् वा सम्मानित पदमा बसेका व्यक्ति अथवा अरू जो कोही योग्य व्यक्ति हुन सक्लान् । एमाले उपमहासचिव प्रदीप ज्ञवालीले देशको अभिभावक भइसकेको पूर्वराष्ट्रपति राजनीतिमा सक्रिय हुनु उचित होइन भन्ने अभिव्यक्ति दिएको सुनियो । एमालेकै केन्द्रीय अध्यक्षले पूर्वराष्ट्रपतिलाई गल लगाएर राजनीतिमा तान्नु उपयुक्त होइन भन्ने अभिव्यक्ति पनि मिडियामार्फत बाहिरिएको छ । यसरी सार्वजनिक रूपमा सार्वभौम नागरिकको अधिकार कुण्ठित हुने गरी अभिव्यक्ति दिँदै हिँड्नु राजनीतिक दलको गुटको रिझाइ भनेर बुझ्न कठिन छैन । लामो समयसम्म राजनीति गरेको र राजनीति गरेकै आधारमा प्राप्त भएको जिम्मेवारी कुशल तवरमा निर्वाह गरेर बहिर्गमन भइसकेपछि पुनः राजनीतिमा सक्रिय हुने, नहुने विषय व्यक्तिको नितान्त निजी विषय हो । गुटगत राजनीतिमा व्यक्तिको पतन र उदय भई नै रहन्छ । समग्र रूपमा देश र जनताको राजनीति नगरेर आफ्नो र गुटको राजनीति गर्नेलाई यस्ता विषयले तनाव दिएको हुन सक्छ ।राजनीतिकर्मीले जनताको चाहनालाई आत्मसात् गर्ने हो भने आफ्नो मानको खातिर होइन, देश र जनताको इज्जत र प्रतिष्ठाका लागि कालकुट विष पिएर भए पनि पुनः जनतामाझ आउनुपर्छ । एमालेले अँगालेको राजनीतिक दर्शन भनौं वा राजनीतिक सिद्धान्त जनताको बहुदलीय जनवाद हो । यसका प्रणेता एमालेका तत्कालीन महासचिव मदन भण्डारी हुन् । आज जनताको बहुदलीय जनवादको सिद्धान्त नै अस्पष्ट भइरहेको छ । यस सन्दर्भमा पूर्वराष्ट्रपति विद्यादेवी भण्डारी एमालेमा गुटको नेतृत्व गर्ने गरी नभई समग्र वाम आन्दोलनको नेतृत्व गर्दै राजनेताका रूपमा स्थापित हुने गरी आफ्ना स्वर्गीय पतिको राजनीतिक विरासत थाम्न आउँदा के फरक पर्यो ? देश र जनताका लागि हर्षको क्षण नै हुनेछ । ओठेरूपमा खादा, माला, रातो कार्पेट ओछ्याएर होइन अन्तस्करणदेखि नै शुद्ध र भावनात्मक तवरमा उहाँको स्वागत गर्न जनता तयार छन् । दीपककुमार ज्ञवाली, कुसुमखोला, पाल्पाखास योग्यता भएका कुनै पनि व्यक्ति वा समूहले खास उद्देश्य राखेर दल खोल्नु वा राजनीतिमा प्रवेश गर्नु राम्रै हो । हाम्रोजस्तो अव्यवस्थाका कारण थिलथिलो भएको मुलुकका नागरिकका लागि त त्यो झनै आशा जगाउने कुरा हुन सक्छ । त्यही शंकाको सुविधा केही व्यक्ति वा समूहले लिइरहेका पनि छन् । तर यहाँ कस्तो भयो भने नागरिकका आवश्यकता र चाहनाका डंगुर थुप्रिएका थुप्रियै छन्, समाधानका लागि कोही लागिपरेको छैन । हरेक दिनका भाषण जनताकै नाउँमा गरिएका हुन्छन् तर उनीहरूले गरेका काममा भने कतै जनताको साइनो जोडिएको हुँदैन । यसै मेसोमा राज्यका प्रमुख, उपप्रमुख भइसकेका व्यक्ति सक्रिय राजनीतिमा फर्कने कुरा आइरहेका छन् । आममान्छेका लागि यो अति नै उदेकलाग्दो कुरा हो । जोसँग न कुनै विशेष क्षमता छ, न कुनै उद्देश्य छ, छ भने केवल सत्ताको स्वाद चाखिरहने भोक छ । आलंकारिक नै भए पनि सिंगो मुलुकको अभिभावकीय भूमिका निर्वाह गर्दाका बखत सिर्फ सत्ता स्वार्थमा लिप्त आफ्ना भनिएकालाई सघाउनु सिवाय कुनै पनि सम्झनलायक काम तिनका छैनन् । आउट डेटेड हरू राजनीतिमा फर्कने कुराले केचाहिँ उपलब्धि हुने रहेछ कुन्नि । जो इतिहासको गर्तमा बिलाइसकेका छन्, तिनीहरूलाई केन्द्रमा राखेर चर्चा गर्नुको कुनै तुक छैन । मिडियाकर्मीहरूले पनि कुन कुरालाई महत्त्व दिने, कुनलाई नजरअन्दाज गर्ने भनेर भेउ पाउन नसकेको हो कि ! रत्नप्रसाद लुइँटेल, पााचखाल१०, काभ्रेपलाञ्चोक"
कमजोर प्रतिपक्षी,"सरकार सत्तारूढ दलको र संसद् प्रतिपक्षी दलको भन्ने मान्यता छ । तर सरकारले संसद्को अधिवेशनलाई अवमूल्यन गरेर अध्यादेशबाट शासन गर्ने बाटो रोज्यो । यसमा आलोचना हुँदै आए पनि सरकारलाई अधिवेशन नै बोलाउन बाध्य पार्ने गरी विपक्षी दलले दबाब दिन भने सकेका थिएनन् । प्रमुख प्रतिपक्षी दल नेकपा माओवादी केन्द्रका अध्यक्ष पुष्पकमल दाहाल प्रचण्डले विभिन्न कार्यक्रममा सरकारलाई अधिवेशन आह्वान गर्न खबरदारी गरे । तर, भित्री ध्याउन्न सत्ता गठबन्धन भत्काउन र सके आफ्नै नेतृत्वमा र त्यो सम्भव नभए आफ्नो दलसँगको गठबन्धनमा पुनः नयाँ गठबन्धन निर्माण गर्न एक तरहले लागिपरेका छन् । उनी साँच्चै अबको बाँकी संसदीय कार्यकालमा सत्ताबाट बाहिरै भएर सरकारको गतिविधि नियाल्न चाहन्थे भने बेलाबेला सरकारको आयुबारे उनको मुखबाट फरकफरक अभिव्यक्ति आउने थिएन । केही दिनअघि मात्रै पनि यो सत्ता गठबन्धनको आयु धेरै नभएको भन्दै कांग्रेससँगको सहकार्यका बारेमा कुरा उठाउने थिएनन् । जुनसुकै सरकार बने पनि प्रतिपक्षको भूमिका भनेको सरकार कसरी लडाउने र आफू कुन उपाय निकालेर सरकारमा जाने भन्ने मात्रै देखियो । विगतमा दुईदुई पटक संसद् विघटन गर्ने केपी शर्मा ओलीलाई संसद्को गरिमाका बारेमा थाहा छ या छैन, उनी संसद्मा सवालजवाफ गर्नबाट टाढै रहन रुचाउने पात्र हुन् । यसैले उनी संसद् चलेको भन्दा पनि त्यसलाई पाखा लगाएरै अध्यादेशबाटै सरकार चलाउन चाहन्छन् भन्ने देखियो । लामो समय संसद् अधिवेशन आह्वान नहुँदासमेत प्रतिपक्षले सरकारलाई दबाब दिन नसक्नुलाई प्रतिपक्षी कमजोर भएको बुझ्न सकिन्छ । सुजन देवकोटा, पालुङ्टार४, गोरखा"
संसद् अधिवेशन रणभूमि नबनोस्,"संसद्को हिउँदे अधिवेशन माघ १८ बाट सुरु भएको छ । यो अधिवेशन विपक्षी दलहरूको कडा मागका बीच छिटो तय गरिएकामा शंका छैन । विपक्षी दलले संसद्को अधिवेशन छिटो नडाके आन्दोलन छेड्ने वा विशेष अधिवेशनका लागि माग गर्ने चेतावनी दिएपछि सरकारले संसद् बैठक आह्वान गरेको हुनुपर्छ । सरकारले यो बीचमा संसद्को अधिवेशन छिटो नबोलाउने मनसायले अध्यादेश ल्याएको हो । रवि लामिछाने प्रकरण र विभिन्न नेतामाथि लागेका भ्रष्टाचारका केस लुकाउने प्रपञ्च आदिका विषय संसद्मा जोडदार उठ्ने र यसको सामना गर्न अप्ठेरो हुन सक्ने आकलन गरेर नै संसद् छिटो नबोलाउने उद्देश्य राखिएको हुन सक्छ । यसबीच अध्यादेशबाटै सरकार चलाउने मनसायले संसद् बोलाउनेतर्फ ध्यान दिइएको थिएन । तर विपक्षीहरूको कडा दबाब सहन नसकेर संसद् आह्वान भएको हुनुपर्छ । अधिवेशनको पहिलो दिन नै सत्तापक्ष र प्रतिपक्ष दुवै रक्षा प्रतिरक्षाका लागि खडा भएको देखियो । सरकार सत्तापक्षको र संसद् प्रतिपक्षको भन्ने भनाइ लोकतन्त्रमा स्थापित नै छ । सरकार जतिसुकै बहुमतको भए पनि प्रतिपक्षी दल संसद्मा शक्तिशाली नै हुने गर्छन् । केही मात्र सिट संख्या भएका सांसदले समेत तर्कपूर्ण बहस र विचारले सिंगो संसद् हल्लाउने तागत राख्छन् । भलै भोटिङ प्रक्रियामा उसको आवाज पास नहोला तर आमबुझाइमा भने एकल सांसद पनि सरकार र संसद्मा भूकम्प ल्याउन सक्षम हुन सक्छन् । प्रतिपक्षी सबै दल एकजुट भएका छन् भने ठूला दल सम्मिलित सत्तापक्ष त उसै पनि शक्तिशाली छ । यी दुवै शक्तिबीच यसपटक संसद् चालु रहेको अवधिभर घम्साघम्सी नपर्ला भन्न सकिँदैन । यसपटकको संसद्मा प्रतिपक्षले अध्यादेश प्रकरणलाई प्रमुख मुद्दा बनाउने सम्भावना छ । बाहिर जे जस्ता मुद्दा देखाए पनि भित्री मुद्दा भने प्रतिपक्षलाई सत्ता गुमाउनुको पीडा, सरकार ढलाउन अनेक खेल खेल्दा पनि सफल नहुनुको पीडा नै हो । अहिलेको धेरै समय संसद्मा जनताका हित र देश विकासका कुरा हुने सम्भावना न्यून छ, सरकार पक्ष र प्रतिपक्षको जुँगाको राम्रै लडाइँ हुने सम्भावना छ । जनसरोकारका मुद्दा, कानुन निर्माण र देशलाई अग्रगतितर्फ लैजानुपर्ने विषय ओझेलमा पारेर सत्ताकै लुछाचुँडी र आरोप प्रत्यारोपमा समय गुजार्नु किमार्थ सही होइन । अतः दुवै पक्षलाई जनतामा थप वितृष्णा सिर्जना हुने गरी संसद्मा प्रस्तुत नहुन र संसद्लाई रणभूमि नबनाउन सचेत जनताका तर्फबाट आग्रह छ । नरनाथ पाण्डे, प्राध्यापक,मध्यबिन्दु बहुमुखी क्याम्पस, कावासोती, नवलपुर"
किसानलाई लालपुर्जा दिन नै कानुन संशोधन गर्न लागिएको हो,"नेपालको भूमि समस्यालाई कसरी अध्ययन गर्नुभएको छ ? यसको समाधान कसरी गर्ने होला ? भूमि समस्या जटिल समस्याकै रूपमा छ । हामीकहाँ नियम बनाउने, पालना नगर्ने समस्या छ । समाधानका लागि बनाइने नियमको पालना अलिक कडैसँग गर्नुपर्ने अवस्था छ । पहाडको बसाइलाई आकर्षित गर्न पनि सरकारले सोचेर योजना ल्याउनुपर्नेछ । मानिस जहाँजहाँ बसेका छन्, त्यहीं नै विकास दिने गरी सरकारले नसोच्ने हो भने भूमिहीनको समस्या समाधान गर्न चुनौती छ । भविष्यमा भूमिसम्बन्धी समस्या नदोहोरिने, सधैंका निम्ति समाधान हुने गरी भूमिहीनको समस्या अन्त्य गर्नुपर्छ । छलफल र विधि पनि अपनाएर अघि बढ्न खोजेका छौं ।भूमि समस्या अन्त्य गर्न नेपालमा थुप्रै आयोग बने, तर समस्या जस्ताको तस्तै छ । ॅसरकारले पटकपटक बनाएका आयोग असफल रहे भन्यौं भने यो टिप्पणीमा तपाईंको जवाफ के हुन्छ ?आयोग त बने, तर आयोगको नेतृत्वमा बस्नेहरूको इच्छाशक्ति नभएर, कतिपय विधिविधान मिलाउन नसकेर भूमिहीनका समस्या समाधान हुन सकेनन् । कानुन प्रभावकारी नभएकाले पनि कतिपय समयमा काम गर्न नसकिएको अवस्था पनि हो । अर्कोतर्फ आयोगचाहिँ बनाइदिने तर अधिकार नदिने भएर पनि काम गर्न नसकेको अर्को समस्या हो । २०४६ सापछिको परिवर्तनपछि सरकार छिटो छिटो परिवर्तन भइरहने समस्याको असर भूमि आयोगमा पनि पर्यो । जुन सरकार बन्यो, उसैले भूमि आयोग बनाउने र ढाल्ने खेल चलिरह्यो । निरन्तर रूपमा आयोगले काम गर्न नपाएपछि नतिजा देखिने गरी काम हुन सकेन । तर, २०५१ सालमा बनेको लुम्साली आयोगले चाहिँ केही भूमिहीन परिवारलाई लालपुर्जा वितरण गरेको थियो । त्यो बेला ६०६५ हजार परिवारले लालपुर्जा पाएका थिए । त्यसयताका आयोगहरूले पर्याप्त कानुनी अधिकार पनि पाएनन् । यस्तो समस्या चिर्नका लागि अहिले हामीले गठन गरेको आयोगलाई अन्तिम आयोग बनाउने र अधिकारसम्पन्न बनाएर भूमिहीनका समस्या समाधान गरौं भनेर लागेका छौं । सोहीअनुसारको कानुनी व्यवस्था गरिदिएका छौं । वास्तविक सुकुम्बासीलाई संविधानले नै आवासको ग्यारेन्टी गर्नुपर्छ भनेको छ, त्यस हिसाबले उनीहरूको व्यवस्थापनमा काम गरी नै रहेका छौं । जसको अलिअलि आफ्नो जमिन पनि छ, तर सुकुम्बासी बस्तीमा गएर बस्नेहरू पनि छन् । उनीहरूको हकमा जमिन नै दिनुपर्छ भन्ने बाध्यकारी पनि छैन । त्यस्तो जग्गाबाट सरकारलाई आम्दानी भएको छैन भने त्यस्ता परिवारले बसोबास गरेको जग्गा सरकारसँग किन्ने हो । सुकुम्बासीको हकमा निःशुल्क दिने हो, त्यस्ता अव्यवस्थित बसोबासीले चाहिँ सरकारलाई राजस्व दिएर मात्रै जग्गा दर्ता गराउन पाउँछन् । कहींकतै बढी जग्गा उपभोग गरेर बसेका छन् भने त्यस्तो जग्गा सरकारले आफ्नो नाममा ल्याउन सक्छ । तपाईंले पटकपटक ॅभूमि समस्यामा हामी असाध्यै गम्भीर छौं भन्नुभयो । त्यसो भए भनिदिनुस्, एकीकृत भूमि ऐन कहिलेसम्म आउला ? जमिनसँग जोडिएका समस्या समाधानका लागि नयाँ भूमि ऐन जरुरी ठानिएको छ । यसको प्रयास र सुरुवात गरिएको छ । यसलाई एउटा टुङ्गोमा पुर्याउन सकिन्छ । राम्रोसँग जमिन व्यवस्थापन पनि हुन सकेको छैन । छरिएका बस्ती छन्, फरक भूगोल छ । यसैले समस्या पनि फरकफरक छन् । उत्पादन हुने ठाउँलाई उत्पादनकै लागि छुट्याएर बस्ती बसाउने निश्चित ठाउँ तोक्ने र व्यवस्थापन गर्ने हो भने कृषि उत्पादन पनि बढ्ने र मानिसको बसोबास सुरक्षित हुन्छ भन्ने लाग्छ । अब सरकारको ध्यान त्यता पनि जान्छ । विगतमा राज्यले योजनबद्ध विकासको प्रक्रिया अघि बढाएको भए यो समस्या बाँकी रहने थिएन । अब विगतदेखि नै बिग्रँदै आएको समस्यालाई मिलाउनका लागि सरकारले अलिक ठूलै आँट लिएर अघि बढ्नुपर्नेछ । यसका लागि हामी चाँडोभन्दा चाँडो एकीकृत भूमि ऐन ल्याउनेछौं । हालै सरकारले ल्याएको अध्यादेशले मध्यवर्ती क्षेत्र र वन क्षेत्रका केही जग्गा सरकारको नाममा ल्याउने भनेको छ, जहाँ भूमिहीन एवं अव्यवस्थित बसोबासीको घरबास छ । यसो किन भनिएको होला, स्पष्ट बुझाइदिनुस् न ! वन बाँड्ने भनेको बिलकुल होइन, निकुञ्ज बाँड्ने भनेको पनि होइन । अभिलेखमा वन जनिएको तर वन नभएको र लामो समयदेखि बसोबास गरेका जनतालाई दिऔं भन्ने हो । राष्ट्रिय निकुञ्ज या वनबुट्यान भएकालाई वन क्षेत्र, आवादी भएकोलाई बसोबास स्थल मान्ने भन्ने हो । पहिलो काम त्यो वन हो कि बस्तीको भनेर नापीले छुट्याउनुपर्छ । त्यसकारण आवादीमा परिणत भएको ठाउँको नापीपछि सरकारको नाममा ल्याउने हो । वनबाट अलग गरेर सरकारको नाममा आउँछ र त्यसपछि बसोबास गरेका परिवारलाई नै एकपटक दर्ता गरिदिने हो । सरकारको नाममा ल्याएपछि मात्रै बसोबास गरेका भूमिहीनलाई दिन मिल्ने भएकाले दीर्घकालीन समाधानका लागि यो प्रावधान ल्याइएको हो ।"
'कहाँ छौ कहाँ' गीतले चिनिएका रामा मण्डल,"(विराटनगर)एक जमानाका लोकप्रिय गायक रामा मण्डलले गायनको संघर्षताका ३२ वर्ष काठमाडौंमा बिताए । २२ वर्ष रेडियो नेपालमा करारका जागिरे भए । साढे तीन वर्षअघि अवकाश भयो । त्यसपछि रामाको दैनिकी पुरानो थातथलो विराटनगरतिर बितिरहेको छ । बेलाबेला काठमाडौं उक्लिन्छन्, गाउन । त्यही मेसोमा पुराना साथीभाइसँग भेटघाट गर्छन् । पुराना दिन सम्झिएर रोमाञ्चित हुन्छन् । हालै काठमाडौंको यात्रामा उनले एक हिन्दीसहित ११ वटा गीत रेकर्ड गराए । त्यसको चाँजो मिलाइदिए, पुराना साथीसंगीतकार भूपेन्द्र रायमाझीले । रामाको गायन रुचि बाल्यकालदेखिकै थियो । आमा कुश्मी देवी विद्यापति, शारदा सिन्हाका गीतहरू गाउँथिन् । आमाको गायन सुनेर उनी मनमनै गम्थे, यस्तै गाउन पाए π उनको गायन यात्राको औपचारिक सुरुवात २०३८ सालमा भयो । जतिबेला कोशी अञ्चल आधुनिक गायन प्रतियोगितामा उनी पहिलो भएका थिए । लगत्तै २०३९ मा विराटनगरको वीरेन्द्र सभागृहमा भएको राष्ट्रव्यापी लोकगीत प्रतियोगितामा उनी दोस्रो भए । तत्कालीन रानी ऐश्वर्यको हातबाट नगद ७ सय पुरस्कार थापेपछि उनी गायनमा थप हौसिए । त्यतिबेला विराटनगरमा भूपेन्द्र रायमाझीको सांगीतिक समूह थियो, टाइरोज । त्यो समूहमा रामा पनि जोडिए । विभिन्न सांगीतिक गतिविधिमा सक्रिय बन्न थाले । बुवा जुट मिलमा काम गर्थे । उनी गणपति कटन मिलका बाल श्रमिक । १४ वर्षको उमेरदेखि नै उनले परिवारको रोजीरोटीका लागि श्रम गर्न थाले । कारखानाबाट बचेको समय गीतसंगीतमा खर्चिन्थे । संगीतकार रायमाझी राम्रो गितार वादक थिए । उनी काठमाडौं गएपछि सांगीतिक समूह तितरवितर भयो । रायमाझीकै जोडबलले रामा पनि काठमाडौं उक्लिए । तराईमा जन्मेहुर्केका उनले पहिलो पटक काठमाडौं खाल्डोमा पाइला टेके । रायमाझी रेडियो नेपालमा गितार बजाउँथे । एक दिन उनले रामालाई बोलाए, आउ रेडियो नेपाल हेरेर जाउ न त । यसरी उनको रेडियो नेपालमा आउजाउ सुरु भयो ।रामाले चाहना र इच्छाहरू सबै फूल जस्तै ओइलिगए, बोलको गीतबाट रेडियो नेपालको स्वर परीक्षा पास गरे, करिब २०४१ सालतिर । स्वर परीक्षा पास गरेपछि गीत रेकर्डिङको समय पाइन्थ्यो, रामा भन्छन्, समय पाउँदा पैसा खर्च हुँदैनथ्यो । उनी त्यही गीत रेकर्ड गराएर पूर्व फर्किए । पुनः उद्योगमा काम सुरु गरे । गीत रेकर्डिङ गर्नुपर्यो भने भूपेन्द्रले बोलाइरहन्थे । उनी रात्रिबस चढेर काठमाडौं उक्लिहाल्थे । रेकर्ड गरेर पुनः फर्किन्थे । यो क्रम निकै समय चल्यो । विराटनगरकाठमाडौंको एकतर्फी भाडा ६० रुपैयाँ थियो । दास कम्पनीको बस जान्थ्यो । ६० रुपैयाँ गाडी भाडाको जोडजाम गर्न कहिलेकाहीं धौधौ हुन्थ्यो, उनी भन्छन् । २०४५ सालताका काठमाडौंमा भेटिएका विराटनगरकै अर्का संगीतकर्मी दीपक कार्कीले रेस्टुरेन्टमा गाउन आग्रह गरे । त्रिपुरेश्वरको मुगल महल नामक रेस्टुरेन्ट त्यतिबेलाको चर्चित मानिन्थ्यो । रामाले रेस्टुरेन्टमा गाउन थाले । त्यही बेला रेडियो नेपालमा जागिर पनि पाए । भारतको इलाहाबाद संगीत विद्यालयबाट संगीतमा प्रभाकर गरेका कारण उनलाई रेडियो नेपालमा जागिर खान सजिलो भयो । रेस्टुरेन्टको गायन र रेडियो नेपालको जागिर पछि उनले विराटनगरको परिवारलाई काठमाडौं बोलाए । त्यसपछि उनलाई सिनेमामा गाउने अफर बाक्लै आउन थाल्यो । पहिलो पटक मनकामना फिल्मको शीर्ष गीत जय जय आमा मनकामना र बुझ्दै नबुझ्ने यो मनलाई बुझाउन सकिनँ मैले गाए । यसले फिल्म निर्माता, निर्देशकको ध्यान तान्यो । विराटनगरकै पुराना बासिन्दा उद्धव पौडेलले गोपी कृष्ण नामको नयाँ सिनेमा निर्माणको घोषणा गरे । रामालाई सिनेमामा गाउने मौका मिलाइदिए साथी भूपेन्द्रले । सिनेमाका संगीतकार उनै भूपेन्द्र थिए । गोपीकृष्ण सिनेमाको कहाँ छौ कहाँ बोलको गीत गाएपछि त रामा भाइरल भइहाले । त्यसपछि उनले पछाडि फर्किनु परेन । खासमा उनको भागमा अर्कै गीत थियो, माया आफैं चोखो हुन्छ, कुनै बन्धन हुँदैन । तर रामालाई धनेन्द्र विमलले लेखेको कहाँ छौ कहाँ गीतले तानेको थियो । २०४८ सालमा निर्देशक उद्धव र संगीतकार भूपेन्द्रको परिवार अनि गायिका लोचन भट्टराईसहित रामा पनि बम्बई (मुम्बई) हानिए गीत रेकर्डका निम्ति । कहाँ छौ कहाँ गीत मलाई गाउन मन थियो, रामा सम्झिन्छन्, तर, निर्देशक र संगीतकार मप्रति विश्वस्त हुन सक्नु भएको थिएन । उद्धवको चाहना त्यो गीत बलिउड गायक कुमार सानुलाई गाउन दिने थियो । भूपेन्द्रको इच्छा पनि त्यही थियो । रामाले उद्धवलाई भने, डाइरेक्टर साब मलाई राम्रो गीत गाउन दिनु होला । उद्धवले शंका व्यक्त गरे, यो एकदमै गाह्रो गीत हो । पछि गीत बिग्रियो भने तिम्रो मिहिनेत खेर जान सक्छ । रामाले तत्कालै जवाफ फर्काए, प्राक्टिस गरेपछि किन नसक्नु । उद्धवले संगीतकार भूपेन्द्रको जिम्मामा छोडिदिए ।रामाले रेलयात्राभरि त्यो गीत अभ्यास गरिरहे र एकै टेकमा रेकर्ड गराए । यो गीतमा त्यतिबेलाकी चर्चित बलिउड गायिका साधना सरगमको पनि स्वर छ । कुमार सानुलाई दिन लागिएको गीत गाउन पाउनु मेरा लागि ठूलो उपलब्धि थियो, रामाले सुनाए, त्यो गीत गाएपछि त मैले पछाडि फर्किएर हेर्नै परेन । रामालाई दिने भनेको माया आफैं चोखो हुन्छ गीत उदितनारायण झाले गाए ।विराटनगरको मिल्स एरियाको घरमा एक शनिबार उनी रेडियो नेपाल सुनिरहेका थिए । गीत संगीतसम्बन्धी कार्यक्रममा सिफारिस गरियो, अब सुन्नुहोस् साधना सरगम र रामा मण्डलको आवाजमा नेपाली चलचित्र गोपी कृष्णको गीत कहाँ छौ कहाँ। उनी खुसीले उफ्रिए । रेडियो बोकेर छिमेकीकामा पुग्दै भने, मेरो गीत बज्दै छ, सुन्नु त, उनी त्यतिबेलाको समय सम्झँदै भन्छन् ।रामाले नेपालीका अलाबा मैथिली, भोजपुरी, हिन्दी, थारू र अवधी भाषामा सयौं गीत गाइसकेका छन् । करिब ७ सयभन्दा बढी गीतमा स्वर भरेका रामाले करिब डेढ सय बढी त सिनेमामा मात्रै गाएका छन् । यो केटीको ठीक छैन चाला, न्युरोडमा एउटी केटी पालिस लाउन आकी, जोडी मिल्ने भो, पन्चेबाजा ठोक्ने भो, स्वर्गभन्दा सुन्दर छ हाम्रो सानो घर जस्ता चर्चित गीतमा उनले स्वर दिएका छन् । सिनेबाटै चर्चित बनिसके पनि उनले रेस्टुरेन्टमा गाइरहे । ४५ वर्षको उमेरसम्म एकै रेस्टुरेन्टमा गाए । जब २०७२ वैशाख १२ मा भूकम्प गयो । त्यसपछि उनको रेस्टुरेन्ट गायनमा पूर्णविराम लाग्यो । अहिले ६८ वर्षको उमेरमा पनि उनको स्वर उस्तै छ । नियमित रियाज गरिरहेकै हुन्छन् । निम्त्याइएका कार्यक्रमतिर गइरहन्छन् र गीत सुनाइरहन्छन् ।"
"पाँडे, शाह र बाउसेलाई 'वानीरा पुरस्कार'","काठमाडौं (कास) वानीरा फाउन्डेसनले नेपाली भाषासाहित्यको सिर्जनामा साढे ६ दशकदेखि साधनारत एवं नेपालको उच्च शिक्षाको श्रीवृद्धिका लागि समेत समर्पित प्रारामकुमार पाँडेलाई वानीरा प्रज्ञा पुरस्कार दिने घोषणा गरेको छ । यस्तै, चित्रकलाको आराधनामा विगत सात दशकदेखि अनवरत साधनारत रही अन्तर्राष्ट्रिय जगत्मा समेत नेपालको गौरव बढाएबापत शशि शाहलाई वानीरा शंकर पुरस्कार दिने निर्णय गरेको छ ।वानीरा फाउन्डेसनका संस्थापक तथा संरक्षक शंकर गिरीको उपस्थितिमा अध्यक्ष श्रीमती इन्दिरा प्रसाईंको अध्यक्षतामा शनिबार बसेको फाउन्डेसनको बैठकले उक्त निर्णय गरेको वानीरा फाउन्डेसनका सदस्यसचिव नरेन्द्रराज प्रसाईंले जानकारी दिए । कविता सिर्जनाका माध्यमबाट सदैव समर्पित रही नेपाली भाषासाहित्यको संवर्द्धनमा उल्लेख्य योगदान दिएबापत कविवर कृष्ण बाउसेलाई वानीरा पुरस्कार दिने पनि निर्णय गरेको छ । डावानीरा गिरीका सम्मानमा स्थापित दुवै पुरस्कारको राशि जनही एकएक लाख रुपैयाँ छ भने बाउसेलाई दिइएको पुरस्कार राशि पचास हजार रुपैयाँको छ ।"
भारतीय बजेट: आगामी वर्ष पनि नेपाललाई ७ अर्ब भारु अनुदान,"(काठमाडौं) भारत सरकारले आर्थिक वर्ष २०२५२६ मा पनि नेपाललाई ७ अर्ब भारु (करिब सवा ११ अर्ब रुपैयाा) अनुदान सहयोग गर्ने भएको छ । भारतीय अर्थमन्त्री निर्मला सीतारमणले शनिबार संसद्मा प्रस्तुत गरेको बजेटमा नेपाललाई उक्त सहयोग गरिने उल्लेख छ ।आर्थिक वर्ष २०२४२५ मा पनि भारतले नेपालका लागि ७ अर्ब भारुको अनुदान बजेटमा विनियोजन गरेको थियो । अघिल्लो आर्थिक वर्ष भारतले नेपाललाई भारु ६ सय ५७३८ करोड अनुदान दिएको थियो । आगामी वर्ष भारतले विदेश मन्त्रालयका लागि छुट्याइएको कुल २० हजार ५ सय १६ करोड भारु बजेटमा ५ हजार ४ सय ८३ करोड वैदेशिक सहायताका लागि छुट्याइएको छ । वैदेशिक सहायता शीर्षकमा विगत जस्तै सबैभन्दा बढी भुटानलाई २ हजार १ सय ५० करोड भारु अनुदान दिने जनाइएको छ । भुटानपछि दोस्रो ठूलो धनराशि नेपालका लागि बजेटमा छुट्याएको छ । अफगानिस्तान, बंगलादेश, श्रीलंका, माल्दिभ्स, म्यान्मार, मंगोलिया, मोरिसस, सेसेल्स, अफ्रिकन देश, इयुरेसिन र ल्याटिन अमेरिकन देशका लागि भारतले वैदेशिक सहायता अनुदान रकम छुट्याउँदै आएको छ । माल्दिभ्सलाई ६ सय करोड, म्यान्मारलाई ३ सय ५०, श्रीलंकालाई ३ सय करोड, बंगलादेशलाई १ सय २० करोड र अफगानिस्तानलाई १ सय करोड रकम बजेटमा राखिएको छ ।अर्थमन्त्री सीतारमणले आर्थिक वर्ष २०२५२६ का लागि ५० लाख ६५ हजार करोड भारु व्यय अनुमानसहितको बजेट संसद्मा प्रस्तुत गरेकी हुन् । गतवर्षको तुलनामा ७४ प्रतिशतले भारतको बजेट वृद्धि भएको छ । यातायात क्षेत्रको विकासमा सबैभन्दा बढी ५ लाख ४८ हजार ६ सय ४९ करोड बजेट राखिएको छ । रक्षामा ४ लाख ९१ हजार ७ सय ३२ करोड, ग्रामीण विकासमा २ लाख ६६ हजार ८ सय १७ करोड, शिक्षामा १ लाख २८ हजार ६ सय ५० र कृषि क्षेत्रका लागि १ लाख ७१ हजार ४ सय ३७ करोड रुपैयाँ छुट्याइएको छ । कर छुट दिइएकाले इलेक्ट्रिक र इलेक्ट्रोनिक साधन सस्तो हुने देखिन्छ । लिथियम ब्याट्रीमा दिइएको छुटले इलेक्ट्रिक सवारीसाधनहरूको मूल्य घट्ने देखिन्छ । एससीडी, एलईडी टेलिभिजन र मोबाइल फोन, क्यामरालगायतका सामग्रीको मूल्य सस्तिने देखिन्छ ।सामाजिक सुरक्षाको क्षेत्रमा बालबालिका, गर्भवती महिला र वरिष्ठ नागरिकका लागि विभिन्न कार्यक्रमको घोषणा गरिएको छ । रोजगारी सिर्जना गर्न बजेटले ध्यान पुर्याएको छ । स्टार्टअप लोनको सीमालाई बढाउनुका साथै असंगठित क्षेत्रमा काम गरिरहेकाहरूको औपचारिक तथ्यांक राखिने साथै रोजगारीका अवसरका लागि विभिन्न योजना बजेटमा घोषणा गरिएको छ । क्यान्सर जस्ता बिमारीको उपचार जिल्ला तहमा गर्न क्यान्सर केयर सेन्टरको स्थापना गरिने बजेटमा भनिएको छ । साथै क्यान्सरका र अन्य विभिन्न औषधिमा कर छुट दिएर सस्तो बनाउने प्रयास बजेटमा छ ।वार्षिक १२ लाख रुपैयाँ आम्दानी गर्ने व्यक्तिलाई कर छुटको घोषणा गरिएको छ । नोकरीमा रहेकाहरूका लागि कर छुटको सीमा वार्षिक १२ लाख ७५ हजार आम्दानी हुनेसम्मका लागि तोकिएको छ । उनीहरूले आयकर तिर्नुपर्ने छैन । कर छुटका लागि आम्दानी रकमको सीमा बढाइएपछि मध्यम वर्गीय भारतीय नागरिक लाभान्वित हुनेछन् । १० वर्षअगाडि २०१४ मा वार्षिक २ लाख ५० हजार आम्दानी गर्नेलाई कर छुटको दायरामा राखिएको थियो । क्रमशः त्यसको दायरा बढाउँदै लगेर १२ लाखको सीमासम्म पुर्याइएको छ । वरिष्ठ नागरिकले पनि विशेष कर छुट पाउने भएका छन् । मुद्दती खाताबाट प्राप्त हुने १ लाखसम्मको ब्याजमा वरिष्ठ नागरिकलाई कर लाग्ने छैन । कृषकलाई ५ लाखसम्मको क्रेडिट कार्ड घोषणा गरिएको छ । सबै माध्यमिक विद्यालयमा इन्टरनेट सेवा र प्राथमिक स्वास्थ्य केन्द्र राखिने भनिएको छ । चिनियाँ खेलौनाको आयात रोक्न देशभित्रै खेलौना केन्द्र स्थापना गर्न नेसनल एक्सन प्लान बनाइने घोषणा गरिएको छ । भारतले ७६ प्रतिशत खेलौना आयात गर्छ ।"
ऊर्जा क्षेत्रका सरकारी संस्थाको बजेटमा उल्लेख्य वृद्धि,"काठमाडौं (कास) भारतले सरकारी स्वामित्वका ऊर्जासम्बन्धी ९ संस्थाको बजेट करिब २१ प्रतिशतले बढाएको छ । भारतीय अर्थमन्त्री निर्मला सीतारमणले शनिबार संसद्मा प्रस्तुत गरेको बजेटमा आर्थिक वर्ष २०२५२६ का लागि भारु ८६१ अर्ब ३८ करोड विनियोजन गरिएको छ ।आर्थिक वर्ष २०२४२५ को तुलनामा यो २१ प्रतिशत बढी रहेको भारतीय सञ्चारमाध्यम इकोनमिक्स टाइम्समा उल्लेख छ । आर्थिक वर्ष २०२४२५ का लागि भारु ६७२ अर्ब ८६ करोड बजेट अनुमान गरिएको थियो । एनटीपीसी विद्युत् व्यापार निगम (एनभीभीएन), नेसनल हाइड्रोइलेक्ट्रिक पावर कर्पोरेसन (एनएचपीसी), सतलज जलविद्युत् निगम लिमिटेड (एसजेभीएन) र पावर ग्रिड कर्पोरेसन अफ इन्डियासहित ९ वटा सरकारी स्वामित्वका कम्पनीले आर्थिक वर्ष २०२४२५ मा भारु ७१२ अर्ब ७८ करोड खर्च गरेका थिए । केन्द्र सरकारको स्वामित्वमा रहेका एनटीपीसीमा सबैभन्दा बढी बजेट छुट्याइएको भारतीय सञ्चार संस्थाहरूले जनाएका छन् । आर्थिक वर्ष २०२५२६ का लागि भारत सरकारले भारु २६० अर्ब बजेट छुट्याएको छ । जब कि गत वर्ष २२७ अर्ब बजेट विनियोजन गरिएको थियो । नेपालले भारत र बंगलादेशलाई बिजुली बेच्नेदेखि हिउँदमा बिजुली खरिद गर्नेसम्मको काम एनभीभीएनमार्फत हुने गरेको छ । हिउँदमा बिजुली आयात गर्न सहमति र वर्षायाममा बिजुली बिक्री गर्न नेपाली जलविद्युत् आयोजनाहरूको नाम स्वीकृत पनि एनभीभीएनले नै गर्दै आएको छ ।भारतले पावर ग्रिड कर्पोरेसन अफ इन्डियाको पनि बजेट बढाएको छ । बजेटमा आर्थिक वर्ष २०२५२६ का लागि भारु २५० अर्ब विनियोजन गरिएको छ । आर्थिक वर्ष २०२४२५ मा १२२ अर्ब ५० करोड मात्र थियो । त्यसवर्ष संशोधित अनुमान भारु २०० अर्ब रहेको मन्त्री सीतारमणले उल्लेख गरेकी छन् । नेपाल र भारतबीच अन्तरदेशीय प्रसारणलाइन निर्माण गर्न नेपालको नेपाल विद्युत प्राधिकरण र भारतको पावर ग्रिड कर्पोरेसन अफ इन्डियाले संयुक्त कम्पनी नै खोलेर निर्माण गर्दै आएको छ ।तल्लो अरुण र ९ सय मेगावाटको अरुण३ पाएको भारतीय कम्पनी एसजेभीएनका लागि भने गत वर्ष संशोधित बजेटको तुलनामा उल्लेख्य वृद्धि गरिएको छ । भारतले आर्थिक वर्ष २०२५२६ का एसजेभीएनको बजेट भारु १२० अर्ब छुट्याएको छ । आर्थिक वर्ष २०२४२५ मा १२० अर्ब विनियोजन गरिए पनि पछि संशोधन गरेर भारु ७० अर्बमा घटाइएको थियो । ७५० मेगावाटको पश्चिम सेती र ४५० मेगावाटको सेती नदी६ पाएको भारतीय सरकारी कम्पनी एनएचपीसीका लागि भने आर्थिक वर्ष २०२५२६ मा भारु १३० अर्ब छुट्याइएको छ । गत वर्ष १११ अर्ब ९३ करोड बजेट अनुमान गरिएको थियो भने पछि संशोधित बजेट १०३ अर्ब ९४ करोड थियो ।भारतीय ऊर्जा मन्त्रालयको समग्र बजेट नै बढाइएको छ । आर्थिक वर्ष २०२४२५ मा २०५ अर्ब २ करोड विनियोजन गरिएकामा आर्थिक वर्ष २०२५२६ का लागि २१८ अर्ब ४७ करोड विनियोजन गरिएको छ ।भारत सरकारले आणविक ऊर्जा मिसनका लागि विकसित भारत कार्यक्रमसमेत घोषणा गरेको छ । आणविक ऊर्जा क्षमतालाई बढाउन आणविक ऊर्जा ऐन र आणविक क्षतिका लागि नागरिक दायित्व ऐनलाई संशोधन गर्नेसमेत बजेटमा भनिएको छ । आणविक ऊर्जा क्षमतालाई सन् २०४७ सम्म सय गिगावाट पुर्याउन र सरकारको दिगो ऊर्जा र जलवायु लक्ष्यसम्बन्धी प्रतिबद्धतालाई पूरा गर्नसमेत आणविक ऊर्जालगायत ऐनहरूको संशोधन गर्न लागिएको समेत अर्थमन्त्री सीतारमणले बताएकी छन् । ऊर्जा क्षेत्रका सुधारका लागि राज्यले विद्युत् वितरण प्रणालीलाई सुधार र अन्तरराज्य प्रसारण क्षमताको वृद्धिलाई प्रोत्साहन गर्छौं, यसका लागि राज्यहरूलाई शून्य दशमलव ५ प्रतिशत अतिरिक्त ऋण लिन अनुमति दिइनेछ, अर्थमन्त्रीले भनिन् ।"
सार्वजनिक सेवा लिन बाधा नपुग्ने गरी राष्ट्रिय परिचयपत्र लागू गर्न सर्वोच्चको परमादेश,"(काठमाडौं) सर्वोच्च अदालतको पूर्ण इजालसले राष्ट्रिय परिचयपत्रको अभावमा नागरिकले सार्वजनिक सेवामा झन्झट बेहोर्नु नपर्ने व्यवस्था मिलाउन सरकारको नाममा उत्प्रेषणयुक्त परमादेश जारी गरेको छ । प्रधानन्यायाधीश प्रकाशमान सिंह राउत, न्यायाधीशहरू अब्दुल अजिज मुसलमान र नृपध्वज निरौलाको संयुक्त इजलासले राष्ट्रिय परिचयपत्र लागू गर्ने सरकारको निर्णयविरुद्ध परेको रिटलाई गत ६ गते खारेज गरेको थियो । रिट खारेजसँगै सार्वजनिक सेवामा परिचयपत्र अनिवार्य गर्ने सरकारको निर्णय कार्यान्वयनको बाटो खुला भएको थियो । तर सार्वजनिक सेवा पाउन नागरिकले कष्ट बेहोर्न नपर्ने गरी मात्र परिचयपत्र अनिवार्य गर्न शुक्रबार पूर्णपाठमार्फत आदेश दिएको हो ।रिटले उठाएका केही सवाललाई सम्बोधन गर्ने क्रममा परमादेशको पूर्णपाठमा परिचयपत्र नभएकै कारणले सार्वजनिक सेवा प्रवाहमा बेहोर्नुपरेको झन्झट, असहजता र कठिनाइको अन्त्य गर्न भनिएको छ । सर्वोच्चले प्रधानमन्त्री तथा मन्त्रिपरिषद् कार्यालय, गृह मन्त्रालय तथा कानुन मन्त्रालयका नाममा परमादेश जारी गर्दै परिचयपत्र प्राप्तिबारे नागरिकलाई प्रभावकारी रूपमा सूचना प्रवाह गर्न भनेको छ । गत जेठ २४ को मन्त्रिपरिषद्को निर्णयअनुसार गत असार १० मा राजपत्रमा सूचना प्रकाशन गरेर नागरिकले सार्वजनिक सेवा सुविधा प्राप्त गर्न परिचयपत्र अनिवार्य गर्ने जनाइएको थियो । गत साउनदेखि परिचयपत्र अनिवार्य गर्ने सरकारको निर्णयविरुद्ध परेको रिटमा सर्वोच्चले गत भदौमा परिचयपत्र अनिवार्य नगर्न सरकारका नाममा आदेश गरेको थियो । सरकारले त्यतिबेला पेन्सन, सामाजिक सुरक्षा भत्तालगायत सेवामा परिचयपत्र अनिवार्य गर्ने सूचना जारी गरेको थियो । अदालतले त्यतिबेलाको रिट नै खारेज गरेर पूर्णपाठ सार्वजनिक गरेको हो । तीनबुँदे पूर्णपाठमा मुख्यतया परिचयपत्र लागू गर्दा नागरिकले सास्ती नपाऊन् भन्ने विषय मूल रूपमा समेटिएको छ । सर्वोच्चले व्यक्तिको विद्युतीय विवरण र गोपनीयता सुरक्षित राख्न आदेश गरेको छ । व्यक्तिगत विवरण गोप्य नरहने भन्दै यसको सुरक्षामा बढी चासो दिएर परिपत्र लागू गर्ने निर्णय नै खारेज गर्नुपर्ने माग निवेदकले गरेका थिए । यही सन्दर्भमा सर्वोच्चले आदेशमा व्यक्तिको विद्युतीय विवरण सुरक्षित र गोपनीयताको संरक्षणको प्रत्याभूतिका लागि नीतिगत, कानुनी र संरचनागत व्यवस्था मिलाउन भनेको छ । सूचनाको दुरुपयोग र अनधिकृत रूपमा प्रयोग हुन नदिन व्यवस्थापन पक्षलाई बलियो बनाउन पनि आदेशमा उल्लेख गरिएको छ । अदालतले परिचयपत्र नम्बर प्रयोग गर्ने अन्य निकायका प्रणालीको सुरक्षामा पनि ध्यान दिन भनेको छ । परिचयपत्रका लागि विवरण संकलन गर्दा पर्याप्त इकाइ र स्टेसन खडा गर्नुपर्ने भन्दै नागरिक बासस्थान नजिकको बिन्दुमा पुगेर व्यक्तिको जैविक विवरण संकलन गर्न आदेश दिएको छ । सरकारले सन् २०१५ बाट ट्रायल सुरु गरेर २०१७ बाट टेन्डरमार्फत कार्ड छाप्न सुरु गरेको हो । उक्त कार्यक्रमअन्तर्गत सरकारले करिब ७ अर्ब रुपैयाँ खर्च गरिसकेको छ । राष्ट्रिय परिचयपत्र तथा पञ्जीकरण विभागका अनुसार करिब १ करोड ७० लाख नागरिकको व्यक्तिगत विवरण संकलन गरिसकिएको छ । ५५ लाख परिचयपत्र छापिइसकेका छन् । २५ लाख नागरिकको परिचयपत्रको वितरण नागरिक एपमा हेर्न सकिने विभागका महानिर्देशक युवराज कट्टेलले जानकारी दिए ।५ लाख नागरिकको हातमा कार्ड नै पुगिसकेको उनले बताए । अहिले ७७ जिल्ला प्रशासन कार्यालय, ५४ इलाका प्रशासन, काठमाडौं उपत्यकाको नारायणहिटी, भृकुटीमण्डप, वडा कार्यालयलगायतका स्थानबाट बायोमेट्रिक लिने काम भइरहेको छ । राहदानीका लागि परिचयपत्र नम्बर लिने तर विदेश गएकाले कार्ड लिन नआउने समस्या पनि बढ्दै गएको छ । कतिपय व्यक्ति मुलुकमै नभएका कारण कार्ड लिन नआएको अनुमान छ, विभाग स्रोत भन्छ । परिचयपत्र वितरणका लागि मुगु, हुम्ला र डोल्पामा बाहेक अभियान नै चलाएको कट्टेलको भनाइ छ । दैनिक ८ देखि ९ हजार परिचयपत्र छाप्ने गरिएको उनले बताए । सरकारले पेन्सन प्रणाली, राहदानी बनाउन, सामाजिक सुरक्षा भत्ता लिन, बैंक खाता खोल्न, कम्पनी दर्ता गर्नलगायत सबैजसो सार्वजनिक सेवामा राष्ट्रिय परिचयपत्र अनिवार्य गरिसकेको छ । सवारी लाइसेन्सको विवरण पनि परिचयपत्रमै देखिने व्यवस्था मिलाइएको छ । परिचयपत्र र नागरिक एपबीच पनि अन्तरआबद्धता गरिएको छ । सर्वोच्चको पूर्णपाठले सरकारीले प्रदान गर्ने सबै सार्वजनिक सेवामा परिचयपत्र अनिवार्य हुने निश्चित भएको छ ।"
"सरकारले दियो ब्याज अनुदानको साढे ५ अर्ब, ऋणीले अझै पाउँदैनन् सस्तो ऋण","(काठमाडौं) सरकारले ब्याज अनुदानबापत करिब साढे ५ अर्ब रुपैयाँ नेपाल राष्ट्र बैंकलाई भुक्तानी गरेको छ । सहुलियत कर्जामा ब्याज अनुदानबापत सरकारले तिर्नुपर्ने दायित्वमध्ये अहिले साढे ५ अर्ब रुपैयाँ अर्थ मन्त्रालयले भुक्तानी दिएको हो ।सरकारको निर्देशनअनुसार ब्याज अनुदानको पैसा आफूहरूले शोधभर्ना पाउने गरी बैंक तथा वित्तीय संस्थाले १० प्रकारका सस्तो ब्याजका कर्जा प्रवाह गर्दै आएका थिए । तर पछिल्लो साढे दुई वर्षदेखि सरकारले ब्याज अनुदानबापतको रकम दिएको थिएन । ब्याज अनुदानबापतको रकम सरकारले भुक्तानी नदिँदा बैंकहरूले उक्त कर्जा प्रवाह रोकेका छन् । यही क्रममा गत साता अर्थ मन्त्रालयले बक्यौतामध्ये करिब साढे ५ अर्ब रुपैयाँ भुक्तानी दिएको हो । ब्याज अनुदानबापत अर्थ मन्त्रालयले दिनुपर्ने बक्यौतामध्ये गत आर्थिक वर्ष ३ अर्ब र अहिले साढे ५ अर्ब गरी साढे ८ अर्ब आइसकेको नेपाल राष्ट्र बैंकले स्विकारेको छ ।अहिलेसम्म २०८० साउनसम्मको ब्याज अनुदानबापतको सबै रकम आइसकेको छ । अब गत आर्थिक वर्षका सबै महिना र चालु आर्थिक वर्षको हालसम्मको गरी करिब १३ अर्ब रुपैयाँ भुक्तानी हुन बाँकी छ, नेपाल राष्ट्र बैंक नियमन विभाग प्रमुख गुरुप्रसाद पौडेलले भने, बाँकी रकम पनि क्रमशः आउँछ । अर्थ मन्त्रालयबाट आएको पैसा बैंक तथा वित्तीय संस्थालाई वितरण गरिसकिएको पनि पौडेलले जनाए । राष्ट्र बैंकका अनुसार अहिले पनि ब्याज अनुदानबापत सरकारले दिनुपर्ने करिब १३ अर्ब रुपैयाँ भुक्तानी दिन बाँकी छ । पछिल्ला एकडेढ वर्षयता बैंक तथा वित्तीय संस्थाले ब्याज अनुदानका सहुलियत कर्जा प्रवाह गरेका छैनन् । यसअघि प्रवाह भएको सहुलियत ऋणमा पनि अधिकांश बैंकले सरकारबाट पैसा आएपछि ब्याज अनुदानबापतको रकम फिर्ता गर्ने सर्तमा अहिले पूरै ब्याज (अनुदानसमेत) असुल गरिरहेका छन् । अहिले सबै बैंक तथा वित्तीय संस्थाले नयाँ ऋणीलाई ब्याज अनुदानको सहुलियत कर्जा प्रवाह गरेका छैनन् । यसकारण सरकारले अझै डेढ वर्षभन्दा बढी अवधिको करिब १३ अर्ब भुक्तानी नदिएकाले अझै पनि बैंक तथा वित्तीय संस्थाले नयाँ सहुलियत कर्जा प्रवाह रोकेका हुन् । बाँकी रकम भुक्तानी नभएसम्म यो कार्यक्रमअन्तर्गतको नयाँ कर्जा प्रवाह गर्ने सम्भावना नरहेको एक बैंकरले बताए ।ब्याज अनुदानबापतको पैसा सरकारबाट आएको छैन, यसकारण अहिले तपाईंले पूरै ब्याज तिर्नुस्, सरकारबाट पैसा आएपछि तपाईंले शोधभर्ना पाउनुहुन्छ भनेर बैंकले पूरै ब्याज लिइरहेको छ, सहुलियत कर्जा लिएका एक ऋणीले भने, हामीले हरेक महिना पूरै ब्याज तिरिरहेका छौं, तर अनुदानको रकम आउने टुंगो छैन । ब्याज अनुदानको कर्जामा सरकारले राष्ट्र बैंकमार्फत बैंक तथा वित्तीय संस्थालाई ती कर्जा बिमाबापतको बिमा शुल्क बिमा कम्पनी र कर्जा सुरक्षण शुल्क निक्षेप तथा कर्जा सुरक्षण कोषलाई भुक्तानी दिनुपर्छ । मुलुकमा उत्पादन अभिवृद्धि, आन्तरिक रोजगारी प्रवर्द्धन, उद्यमशीलता विकासलगायत उद्देश्य राखी सरकारले २०७५ सालदेखि औपचारिक रूपमा ब्याज अनुदानको सहुलियत कार्यक्रम सञ्चालनमा ल्याएको हो । उत्पादनशील अर्थतन्त्र निर्माणका लागि उत्पादन अभिवृद्धि, रोजगारी सिर्जना र उद्यमशीलता विकास गर्न नेपाल सरकारले सहुलियतपूर्ण कर्जाका लागि ब्याज अनुदानसम्बन्धी एकीकृत कार्यविधि २०७५ जारी गरेको थियो । सोही कार्यविधिअनुसार २०७५ कात्तिक २० मा राष्ट्र बैंकले सहुलियतपूर्ण कर्जासम्बन्धी कार्यविधि कार्यान्वयनका लागि बैंक तथा वित्तीय संस्थालाई निर्देशन जारी गरेको थियो । सुरुमा यो कर्जा स्वैच्छिक थियो । बैंक तथा वित्तीय संस्थाले प्रवाह गर्न नमानेपछि राष्ट्र बैंकले संख्या नै तोकिदिएर अनिवार्य रूपमा प्रवाह गर्नुपर्ने व्यवस्था गरेको थियो । सुरुमा कृषि तथा पशुपक्षी, शिक्षित युवा स्वरोजगार, विदेशबाट फर्केका युवा परियोजना, महिला उद्यमशील, दलित समुदाय व्यवसाय विकास, उच्च र प्राविधिक तथा व्यावसायिक शिक्षा र भूकम्पपीडितको निजी आवास निर्माण कर्जासहित सात प्रकारका कर्जाका लागि ब्याज अनुदान दिँदै आइएको थियो । यसमध्ये कृषि कर्जा पुरानै हो । सरकारले ब्याज अनुदानको सहुलियत कर्जा कार्यक्रमका लागि पुरानो बक्यौता पनि तिर्न नपुग्ने गरी बजेट विनियोजन गरेको छ । तर यो कार्यक्रमका लागि यस आर्थिक वर्षमा ११ अर्ब रुपैयाँ मात्र विनियोजन गरेको छ । कार्यक्रमअन्तर्गत सरकारले १० प्रकारको कर्जामा ब्याज अनुदान दिन्छ । महिला उद्यमशीलता कर्जामा ६ प्रतिशत र बाँकी नौ प्रकारको कर्जामा ५ प्रतिशत ब्याज अनुदानको व्यवस्था छ ।"
प्रणय दिवसमा सवा ४ लाख गुलाफ खपत हुने अनुमान,"(काठमाडौं)यस वर्षको प्रणय दिवस (भ्यालेनटाइन्स डे) मा ४ लाख २५ हजार स्टिक गुलाफ खपत हुने अनुमान गरिएको छ । काठमाडौं उपत्यकाभित्र २ लाख ५५ हजार स्टिक र उपत्यकाबाहिर १ लाख ७० हजार खपत हुने फ्लोरिकल्चर एसोसिएसन नेपालको आकलन छ । फेब्रुअरी ७ मा रोज डे मनाउँदै सुरु हुने भ्यालेनटाइन्स विक फेब्रुअरी १४ मा भ्यालेनटाइन्स डे मनाउँदै सकिनेछ ।पछिल्लो समय नेपालमा पनि मनाउँदै आएकाले गुलाफको खपत बढ्दै बर्सेनि बढ्दै गएको एसोसिएसनले जनाएको छ । यस वर्षको प्रणय दिवसमा गुलाफको माग आयातित ७५ प्रतिशत र २५ प्रतिशत आन्तरिक उत्पादनले धान्ने एसोसिएसनका महासचिव हीरामणि शर्माले बताए । ३ लाख १८ हजार ७५० स्टिक फूल भारतबाट आयात हुनेछ भने १ लाख ६ हजार २५० स्टिक स्वदेशी गुलाफ खपत हुने अनुमान छ, उनले भने ।यसअघिका प्रणय दिवसमा १० प्रतिशत मात्रै आन्तरिक गुलाफ हुने गरेको शर्माको भनाइ छ । यसपालि गुलाफको उत्पादन बढेको छ, मौसम पनि अनुकूल भयो, यसपालि २५ प्रतिशत गुलाफको माग आन्तरिक उत्पादनले धान्छ, उनले भने । यस वर्ष गुलाफको मागसँगै मौसम अनुकूल हुँदा आन्तरिक उत्पादन बढेको शर्माले जनाए । हरेक वर्ष गुलाफको माग १५ देखि २० प्रतिशत बढ्ने अनुमान रहेको एसोसिएसनले बताएको छ । प्रणय दिवसको साताभर ४ करोड ६७ लाख रुपैयाँको कारोबार हुने अनुमान छ, एसोसिएसनद्वारा जारी विज्ञप्तिमा उल्लेख छ । प्रतिगुलाफ ९० देखि १२० रुपैयाँमा कारोबार हुने एसोसिएसनको अनुमान छ । गत वर्षको प्रणय दिवसमा ४ लाख १२ हजार स्टिक गुलाफको फूल खपत भएको समेत एसोसिएसनले जनाएको छ ।नेपालमा मौसम अनुकूल मात्रै गुलाफ उत्पादन हुने गरेको छ । फेब्रुअरी महिनामा पर्ने प्रणय दिवसका अवसरमा नेपालमा चिसो मौसम हुने र त्यसकारण गुलाफ फूलको उत्पादन कमी हुने भएकाले भारतबाट आयात गर्नुपर्ने अवस्था रहेको एसोसिएसनको भनाइ छ । माघफागुनमा नेपालमा जाडो हुन्छ, गुलाफका फूल फक्रिँदैनन्, त्यसैले आन्तरिक उत्पादन कम हुन्छ, शर्माले भने, यसपालि अन्य वर्षको तुलनामा घाम लागेको हुनाले आन्तरिक उत्पादन बढ्नेछ ।नेपालमा चाडपर्वबाहेकको सामान्य दिनमा प्रतिदिन १० हजार स्टिक गुलाफ फूलको माग रहने एसोसिएसनले बताएको छ । कोभिड महामारीका कारणले गर्दा २०७९ सम्म पुष्प उत्पादनमा ह्रास आएको थियो, विज्ञप्तिमा भनिएको छ, हिजोआज व्यवसायीहरूले लगानी गर्न थालेका छन् । त्यसकारण पनि आन्तरिक गुलाफ फूलको उत्पादनमा बढेको छ ।काठमाडौं, भक्तपुर, ललितपुर, चितवन, काभ्रेपलाञ्चोक र रूपन्देहीमा व्यावसायिक गुलाफ फूलको खेती हुने गरेको छ । अन्य जिल्लाहरूमा पनि गुलाफ फूलको व्यावसायिक खेती बिस्तार हुने क्रममा छ ।"
टेन्डर नपर्दा दुई करोडका काठ कुहिँदै,"(पाल्पा) माथागढी गाउँपालिका५ र ६ का विभिन्न सामुदायिक वन उपभोक्ता समूहमा कालीगण्डकी विद्युत् प्रसारण लाइन बनाउँदा काटिएका काठ कुहिने अवस्थामा पुगेका छन् । दुई करोड रुपैयाँभन्दा बढी मूल्य पर्ने काठ डिभिजन वन कार्यालयले पटकपटक बिक्रीका लागि सूचना प्रकाशन गर्दासमेत टेन्डर नपरेपछि कुहिने अवस्था आएको हो । माथागढी गाउँपालिकाको हात्तीलुङ र गोठादीका ५ वटा सामुदायिक वनमा तीन वर्षअघि काटेका काठ जंगलमै अलपत्र छन् । सामुदायिक वनमा काटेर राखेका २५ हजार ३० क्युफिट काठ कुहिने अवस्थामा पुगेको भावना सामुदायिक वन उपभोक्ता समूह हात्तीलुङका अध्यक्ष वीरबहादुर बाह्रघरेले बताए । कालीगण्डकी विद्युत् प्रसारण लाइन बनाउन रूख कटान गर्ने आदेशअनुसार काटिएको हो, उनले भने, अहिलेसम्म टेन्डर प्रक्रिया भयो । तर पनि बिक्रीका लागि ठेक्का लाग्न सकेन । घाटगद्दी गरेर राखेको काठ बिक्री भए ७० देखि ८० लाख आम्दानी हुने आकलन गरिएको बाह्रघरेले जनाए । कालीगण्डकी विद्युत् प्रसारण २२० केभीए लाइन निर्माणका क्रममा माथागढीको भावना, गोरेडाँडा, मलौटाचौपारी, माथागढी र टोक्लक्दी सामुदायिक वनका हजारौं रूख काटिएका थिए । पाँचवटा सामुदायिक वनका साल, अस्ना, जामुन, टुनी जातका काठ बिक्री हुन सकेका छैनन् । २०८० कात्तिक २३, चैत १४ र चैत ३० मा भावना सामुदायिक वनको सूचना प्रकाशन भएको डिभिजन वन कार्यालयले बताएको छ । मलौटाचौपारी सामुदायिक वनको पनि सोही मितिमा प्रकाशन भएको थियो । २०८० मंसिर २१ मा माथागढी सामुदायिक वनको सूचना प्रकाशन भएको डिभिजन वन कार्यालयको भनाइ छ । सूचना प्रकाशन गरे पनि ठेक्का बिड नै भएन, डिभिजन वनका सूचना अधिकारी खिलबहादुर तामाङले भने, त्यसैले अहिलेसम्म काठ बिक्री गर्न पाइएको छैन । जंगलका काठ घाटगद्दी भए पनि यसलाई बिक्री गर्न नपाउँदा उपभोक्ता र राज्य दुवैलाई नोक्सानी बढेको छ ।यहाँ कालीगण्डकी विद्युत् प्रसारण लाइन २२० केभीए निर्माणका क्रममा आर्थिक वर्ष २०७८७९ मा जंगलका रूख कटानी भएको हो । काठ बिक्री नहुँदा जंगलमै कुहिने अवस्थामा पुगेको माथागढी सामुदायिक वनकी अध्यक्ष नीरकुमारी दर्लामीको भनाइ छ । सामुदायिक वनमा टेन्डरबाट काठ बिक्री गर्न पाएको भए ५० देखि ६० लाख आम्दानी हुने लक्ष्य थियो । टेन्डर भयो तर कसैले पनि बिड गरेन, उनले भनिन्, काठ कुहिएर गयो । गोलिया बनाएर राखिएको छ । काठको काम गर्ने ठेकेदारले अहिलेको सरकारको नीतिअनुसार काठको टेन्डर बिड गर्न नसक्ने बताएका छन् ।पछिल्ला वर्ष धेरैजसो वन स्थानीयको संरक्षणमा हुर्किएको छ । त्यस्ता सामुदायिक वनको काठ बिक्री नहुँदा उपभोक्ता समूह र राजस्वमा घाटा लागेको छ । कालीगण्डकी प्रसारण लाइन निर्माणका क्रममा काटेका ३ हजार ८ सय १९ क्युफिट ए ग्रेडका रहेको डिभिजन वन कार्यालयले जनाएको छ । बी, सी र डी ग्रेडका २० हजार क्युफिटभन्दा बढी काठ जंगलमै घाटगद्दी गराएर राखिएको छ । टेन्डर गरे पनि बिड नगर्दा काठ बिक्री हुन नसकेको डिभिजन वन अधिकृत नारायणदेव भट्टराईले जनाए । जंगलमै घामपानी खाएर बसेका काठ बिक्री नहुँदा धमिरा लाग्न थालेको भट्टराईको भनाइ छ । कालीगण्डकी प्रसारण लाइन निर्माणका क्रममा पाल्पाकै अन्य स्थानका उपभोक्ताले दाउराका लागि बाँडफाँट गरेका छन् । तिनाउ र बगनासकाली गाउँपालिका भित्रका बासिन्दाले भने काठ तथा दाउरा आफैं व्यवस्थापन गरेको डिभिजन वन कार्यालयले बताएको छ । सामुदायिक वन उपभोक्ता समूहले समूहबाहिर बिक्री गरेको काठ दाउराको आम्दानीको २५ प्रतिशत प्रदेश सञ्चित कोषको राजस्व खातामा र ७५ प्रतिशत समूहको खातामा जम्मा गर्नुपर्छ । ७ सय ४१ रुपैयाँ क्युफिट राजस्व तिर्नुपर्ने डिभिजन वन प्रमुख नारायणदेव भट्टराईले बताए ।"
आईएमई ग्रुपको लगानीमा बागलुङमा इला कम्फोर्ट होटल,"काठमाडौं (कास) आईएमई ग्रुपको लगानीमा बागलुङ बजारमा इला कम्फोर्ट लक्जरी होटल सञ्चालनमा आएको छ । बागलुङमै सञ्चालनमा आएको इला कम्फोर्ट होटलमा कालीगण्डकी कोरिडोर तथा मध्यपहाडी लोकमार्ग हुँदै गण्डकी क्षेत्र तथा बागलुङका पर्यटकीय स्थल भ्रमण गर्ने पर्यटक तथा अन्य पाहुनाका लागि गुणस्तरीय सेवासुविधा उपलब्ध हुने होटलले जारी गरेको विज्ञप्तिमा उल्लेख छ ।बागलुङमा आयोजित एक समारोहबीच संस्कृति, पर्यटन तथा नागरिक उड्डयनमन्त्री बद्रीप्रसाद पाण्डेले शनिबार इला कम्फोर्ट होटल उद्घाटन गरे । आईएमई ग्रुपले पर्यटन पूर्वाधारका क्षेत्रमा गरेको लगानीले मुलुककै पर्यटन उद्योगमा सकारात्मक प्रभाव पारेको मन्त्री पाण्डेले बताए । नेपालको आर्थिक समृद्धिको भविष्य पर्यटनमै रहेको र यसको प्रवर्द्धन गर्न सरकार दृढ रहेको उनले जनाए । आईएमई ग्रुपले मुलुकभर पर्यटन पूर्वाधार विकासमा गरेको लगानीको चर्चा गर्दै गण्डकी प्रदेशमा थप लगानीका लागि गण्डकी प्रदेश सरकारका मन्त्री कृष्ण पाठकले आह्वान गरे । बागलुङमा सञ्चालनमा ल्याएको यस होटलले यस क्षेत्रको पर्यटन विकासमा योगदान पुग्ने आईएमई ग्रुपका अध्यक्ष तथा नेपाल उद्योग वाणिज्य महासंघका अध्यक्ष चन्द्रप्रसाद ढकालले विश्वास व्यक्त गरे । मुलुकभित्र लगानी र रोजगारीको वातावरण नहुँदा बिदेसिन बाध्य लाखौं नेपालीको भावनालाई समेटेर आफूले मुलुकका सातै प्रदेशमा होटल तथा केबलकारसहितका पर्यटकीय पूर्वाधारमा लगानी केन्द्रित गरेको बताए । पर्यटन र जलविद्युत् क्षेत्रमा भएको लगानीले अर्थतन्त्र तथा नागरिकको जीवनस्तर सुधारमा बहुआयामिक फाइदा पुर्याउने भएकाले हामीले यी क्षेत्रमा लगानी केन्द्रित गरेका हौं, उनले भने ।होटलले पर्यटक तथा अन्य पाहुनाका लागि स्तरीय सेवासुविधा उपलब्ध गराउने ढकालले जनाए । यसबाट कालीगण्डकी कोरिडोरमार्फत भारतको सुनौली तथा चीनसँगको कोरला नाका हुँदै नेपाल भ्रमण गर्ने भारत तथा चीनका पर्यटकको संख्यामा पनि उल्लेख्य वृद्धि भई बागलुङ तथा समग्र काली गण्डकी क्षेत्रको पर्यटकीय, आर्थिक तथा सांस्कृतिक विकासमा थप योगदान पुग्ने पनि उनले बताए । करिब ३० करोड रुपैयाँको लगानीमा निर्मित यस होटलले बागलुङमा स्तरीय आवासका लागि नयाँ मानक स्थापित गर्ने विश्वास लिइएको जनाइएको छ । लगभग चार रोपनी जग्गामा फैलिएको इला कम्फोर्ट बागलुङमा २७ अतिथि कक्ष, दुई सुन्दर सुइट र एक विशेष पेन्ट हाउससहित ३० कोठा छन् । पोखरा विमानस्थलबाट डेढ घण्टाको दूरीमा रहेको, पोखरा र बागलुङबीच प्रत्येक ३० मिनेटमा नियमित सार्वजनिक यातायात चल्ने भएकाले आन्तरिक र अन्तर्राष्ट्रिय यात्रुहरूका लागि होटल सुविधाजनक पहुँचमा रहेको ढकालले जनाए ।"
इप्पान र प्रोक्लाइमबीच 'आइरिक्स' सम्झौता,"(काठमाडौं)स्वतन्त्र ऊर्जा उत्पादकहरूको संस्था, नेपाल (इप्पान) ले निजी क्षेत्रबाट उत्पादित २ हजार मेगावाट विद्युत्को अन्तर्राष्ट्रिय नवीकरणीय ऊर्जा प्रमाणपत्र (आइरिक्स) लिनेसम्बन्धी सम्झौतापत्रमा हस्ताक्षर गरेको छ । इप्पानका अध्यक्ष गणेश कार्की र प्रोक्लाइमका प्रमुख कार्यकारी अधिकृत (सीईओ) कविनकुमार कंडासामीले शुक्रबार काठमाडौंमा आयोजित एक कार्यक्रममा समझदारीपत्र आदानप्रदान गरे । प्रोक्लाइमसँग गरेको सम्झौताले नेपालमा निजी क्षेत्रले उत्पादन गरेको २७ सय मेगावाट बिजुलीमध्ये पहिलो चरणमा दुई हजार मेगावाट विद्युत् कार्बन ट्रेडका लागि योग्य हुने इप्पानले जनाएको छ । सम्झौतासँगै नेपालको निजी क्षेत्रले बर्सेनि करिब १ अर्ब रुपैयाँ बराबरको कार्बन व्यापार गर्न सक्ने इप्पानका अध्यक्ष कार्कीले बताए । कार्बन व्यापारका लागि सरकारको नीति नियम र विद्युत् बिक्री सम्झौता (पीपीए) पनि संशोधन गर्नुपर्ने उनको भनाइ छ । ससाना प्रोजेक्ट एक्लाएक्लै चलिरहेका थिए, अब समूहमा मिलेर २३ हजार मेगावाटको ठुल्ठूला प्रोजेक्ट सञ्चालन गर्नुपर्छ, उनले भने ।भारत, भुटान र श्रीलंकाले कार्बन व्यापारबाट फाइदा लिइरहेकाले नेपालले पनि यस्तो अवसर सदुपयोग गर्नुपर्ने प्रोक्लाइमका सीईओ कंडासामीले बताए । नेपालमा निर्माणाधीन जलविद्युत् आयोजना सस्टेनेबल डेभलपमेन्टका मापदण्ड पूरा गरेर बनिरहेको र तिनले अब छिट्टै कार्बन व्यापारबाट पैसा पाउने अन्तर्राष्ट्रिय हाइड्रोपावर एसोसिएसन (आईएचए) का उपाध्यक्ष सुशील पोखरेलको भनाइ छ । यसैबीच नेपालका लागि आइरिक्स क्याल्कुलेटरको समेत सुरुवात गरिएको छ । विद्युत् नियमन आयोगका अध्यक्ष रामप्रसाद धितालले नेपालका लागि डिजाइन गरिएको आइरिक्स क्याल्कुलेटर शुभारम्भ गरेका हुन् । यो क्याल्कुलेटरले कति मेगावाट विद्युत् उत्पादन हुँदा त्यो वार्षिक कति रुपैयाँ बराबरको कार्बन व्यापारका लागि योग्य छ भन्ने कुरा देखाउँछ, कंडासामीले भने, जस्तो नेपाली निजी क्षेत्रले उत्पादन गरेको २६०० मेगावाट विद्युत्लाई कार्बन ट्रेडसँग जोड्दा यसले वार्षिक करिब १ अर्ब रुपैयाँ बराबरको लाभ पाउनुपर्छ ।नेपालले वनजंगलबाट सानो स्केलमा कार्बन विसर्जन बापतको रकम लिए पनि जलविद्युत् आयोजनाले त्यो अहिलेसम्म लाभ लिन नसकेको वन तथा वातावरण मन्त्रालयका सहसचिव महेश्वर ढकालले जनाए । क्षत्रीय बजारमा विद्युत् निर्यात गरिरहेको नेपालले अब छिट्टै कार्बन ट्रेडबाट पनि राम्रो आम्दानी गर्न सक्ने ऊर्जा मन्त्रालयका वरिष्ठ ऊर्जाविज्ञ प्रबल अधिकारीले बताए । ग्लोबल कार्बन काउन्सिलका प्रबन्धक अशोक के चन्देल र ग्लोबल रिन्वेल अलाइन्सका इरिक सोल्हिमले पनि चीन र भारत जस्ता शक्तिराष्ट्रबीच रहेको नेपालले कार्बन व्यापारबाट लाभ लिनुपर्नेमा जोड दिए ।"
अर्गानिक वस्तुको व्यापारमा जमिरहेका अर्जुन,"(जुम्ला) तिला गाउँपालिका१ का अर्जुन बुढा सात वर्षपहिले घरको तीन लाख रुपैयाँले अर्गानिक उत्पादनको खरिदबिक्री सुरु गर्दा अन्योलमा थिए । बाहिरबाट आउने खाद्यान्नले अर्गानिक कृषि वस्तुको व्यवसायमा असर पुर्याउनेदेखि किसानले समेत रैथानेबाली लगाउन छडिरहेको अवस्थाले उनलाई पिरोलिरहेको थियो । उनले सुरुमै एक डेढ क्विन्टल घरकै उत्पादन ल्याएर पसलमा सजाउन थाले । जब उनको पसलमा ग्राहक आउन थाले, उनले अर्गानिक वस्तुमा लगानी गर्नुपर्ने निष्कर्ष निकाले । बुढाले गाउँगाउँ पुगेर किसानले फलाएका हरेक वस्तुको खरिद सुरु गरे । उनको अर्गानिक कृषिवस्तुप्रतिको लगाव देखेर किसानसमेत लोभिए । तपाईंहरू अर्गानिक कृषि सुरु गर्नुस्, उत्पादन बजारसम्म पुर्याउने जिम्मेवारी म लिन्छु भन्दा किसान छक्क पर्ने गरेको अनुभव अर्जुनले सुनाए ।पहिले रैथाने कृषि उत्पादन खरिद गर्न गाउँ जानुपरे पनि अहिले अर्जुनलाई पसलमै पुर्याउन किसान आइपुग्छन् । किसानले फोन गरेर कृषि वस्तुको मूल्य बुझ्नेदेखि ल्याउनेनल्याउने यकिन गर्छन् । पहिले एक गाउँसँग मात्र परिचित थिए । अहिले सबै किसानको सम्पर्कमा छु, अर्जुनले भने । गाउँदेखि कृषि उपज संकलन गरेर सदरमुकाम खलंगामा पुर्याएर बेच्नु उनको दैनिकी हो । २०७७ सालदेखि अर्गानिक वस्तु बेचिरहेका अर्जुन अहिले अर्गानिक व्यापारीका नामले परिचित छन् ।बाहिरबाट आउने खाद्यवस्तुका कारण किसानले रैथानेबाली लगाउन छाडिरहेका छन् । तर अर्जुनले किसानले उत्पादन गरेका वस्तु खरिद गरेर लिन थालेपछि अहिले परम्परागत बालीमा लगाव बढेको छ । बाहिरबाट आउने खाद्यान्नले किसानलाई सहज बनाइदिएको छ । तर पनि रैथानेबालीको संरक्षण रोकिएको छैन, उनले भने । रारालिही अर्गानिक पसल खोलका अर्जुनले मार्सीचामल, सिमी, भटमास, चिनो, कागुनो, जडिबुटी चिया, सिस्नो, टिमुर, मकै, स्याउको सुकुटी, मह, जौ, गहुँ, कोदो र फापरको पिठो सँगै दाल र ओखर बेचिरहेका छन् । लोप भएको कालो चामलसमेत उनले सुपथ मूल्यमा बेचिरहेका छन् । पातारासी, तातोपानी र तिलाका किसानले उत्पादन गरेको अर्गानिक वस्तु आफूले किनिरहेको उनले जनाए । जिम्बु उनी मुगुबाट ल्याइरहेका छन् । जुम्लाको अर्गानिक उत्पादन काठमाडौंका व्यापारीसम्म उनलै पुर्याउँछन् । बर्सेनि २० लाख रुपैयाँसम्मको सामान थोक मूल्यमै काठमाडौं पुर्याइरहेको अर्जुनले बताए । गत वर्ष मात्रै १४ लाख ११ हजार रुपैयाँ बराबरको मार्सी बेचेको उनको भनाइ छ । अहिले उनको पसलको वार्षिक कारोबार एक करोडसम्म पुगेको छ ।सुरुमा घरको उत्पादन र गाउँदेखि उठाएको तीन लाख रुपैयाँले सुरु गरेको अर्गानिक व्यवसाय अहिले करोडमा पुगेको छ । २०५९ सालमा तत्कालीन माओवादी सशस्त्र युद्धमा भूमिगत भएका अर्जुन शान्ति प्रक्रियापछि स्वैच्छिक अवकाशमा निस्किएका थिए । माओवादी सेना प्रमाणीकरणमा परेका उनले पाँच लाख रुपैयाँ पाएका थिए । उनकी पत्नी मेनका पनि माओवादी सेनामा भएकाले १० लाख रुपैयाँ लिएर घर फर्किएका थिए । अहिले अर्जुनको व्यवसायलाई मेनकाले साथ दिइरहेकी छिन् । साथीहरूले अवकाशस्वरूप पाएको रकम जग्गामा लगानी गरे । उनले अर्गानिक वस्तुको व्यापारमा लागे । जग्गा किनेका साथीहरू अहिले कोही विदेशमा छन् । कोही ज्यालादारीमा गुजारा चलाइरहेका छन् । म अर्गानिक वस्तु बेचेर किसानको हौसला बढाउने काम गरिरहेको छु, उनले भने । स्थानीय उत्पादनको प्रचारप्रसार भइरहेकाले यो व्यवसाय निकै मर्यादित देखिएको अर्जुनले बताए । अर्गानिक वस्तु किन्न आउने ठूलाबडासँग भेट हुन्छ । नगद कारोबार हुने भएकाले फाइदाजनक छ, उनले भने । पहिले गाउँमै पुगेर खरिद गर्नुपर्ने बाध्यता भए पनि हाल पसलमै किसान बेच्न ल्याउने गरिरहेका छन् । व्यापारबाटै पाँच जनाको परिवारको खर्चर् धानेर २१ लाख रुपैयाँ बराबरको २३० वर्गमिटर जमिन किनेर ४० लाख रुपैयाँको घरसमेत जोडेका छन् । लेबलिङ, ग्रेडिङ र स्युचरिङ मेसिन पनि राखेका छन् । सुरुमा व्यवसाय गर्दा विश्वास नै लागेको थिएन, अर्जुनले भने, अहिले करोडौंमा कारोबार हुन थालेको पत्तै भएन । युद्धबाट बचेर आएकाले मिहिनेत गर्छु भन्ने त लागेको थियो, यहाँसम्म पुगिन्छ भन्ने सोचेको पनि थिइनँ ।"
नेपाल टिस्यु उद्योग संघको अध्यक्षमा घिमिरे,"काठमाडौं (कास) नेपाल टिस्यु उद्योग संघको तेस्रो वार्षिक साधारणसभाले यादव घिमिरेलाई अध्यक्षमा निर्वाचित गरेको छ । लोकन्थलीस्थित अगेनो झिर सेकुवा कर्नरमा बिहीबार सम्पन्न सभाले नयाँ कार्यसमिति चुनेको हो । नयाँ कार्यसमितिको उपाध्यक्ष रामहरि कार्की र सचिवमा विष्णुप्रसाद बख्रेल, कोषाध्यक्षमा श्यामहरि लुइँटेल चुनिएका छन् । यसैगरी सदस्यहरूमा प्रेमहरि मैनाली, निरञ्जन घिमिरे, राजेश श्रेष्ठ, अनिल प्रधान, सुनिला गोयल अग्रवाल चुनिएका छन् । नवनिर्वाचित अध्यक्ष यादव घिमिरेले संघको सदस्यता विस्तार, मर्यादित तथा व्यवस्थित संगठन निर्माण गर्ने प्रतिबद्धता जनाए । टिस्यु पेपरको कच्चापदार्थमा सरकारले लगाउँदै आएको अन्तः शुल्क हटाउन पहल गर्ने जनाए ।"
ढकारीमा दुई किशोरीको मृत्यु घटना 'शारीरिक सम्बन्ध राख्न नमान्दा हत्या',"(अछाम) शारीरिक सम्बन्धको प्रस्ताव अस्वीकार गर्दा अछामको ढकारी गाउँपालिका८ घोडासैनका दुई किशोरीको हत्या भएको प्रहरीले निष्कर्ष निकालेको छ । अछाम प्रहरीले शनिबार पत्रकार सम्मेलन गर्दै हत्या आरोपमा पक्राउ परेका दुई किशोरलाई सार्वजनिक गरेको हो । ढकारी३ का १५ र १७ वर्षीय ती किशोरले शारीरिक सम्बन्धको प्रस्ताव अस्वीकार गर्दा किशोरीको हत्या गरेको बयान दिएको अछामका प्रहरी प्रमुख डीएसपी ईश्वरीप्रसाद भण्डारीले जानकारी दिए । यही माघ ११ मा स्थानीय छिन्ने जंगलमा बाख्रा चराउन गएका १४ वर्षीया इशरा खड्का र १५ वर्षीया सरस्वती खड्का बेपत्ता भएका थिए । उनीहरू भोलिपल्ट सोही जंगलमा मृत फेला परेका थिए । घटनामा अन्यको संलग्नताबारे अनुसन्धान भइरहेको डीएसपी भण्डारीले बताए ।करिब एक वर्षदेखि उनीहरूबीच निरन्तर फोन सम्पर्क र भेटघाट भइरहेको पनि प्रहरीको दाबी छ । डीएसपी भण्डारीका अनुसार दुई दिन अगाडि नै इशरा र सरस्वतीले ती किशोरसँग छिन्ने जंगलमा भेट्ने योजना बनेको थियो । योजनाअनुसार इशरा र सरस्वतीको गाउँमा माघी तिहार पुर्याउन आएका ती दुई किशोर बाख्रा चराउन गएका किशोरीहरूलाई भेट्न जंगल गएका थिए । हत्या गर्ने दुई किशोरसँग सरस्वती र इशराको प्रेमसम्बन्ध रहेको खुलेको छ । ती किशोर इशरा र सरस्वतीभन्दा अगाडि बिहान १० बजे नै जंगलमा आएर बसिसकेका थिए, डीएसपी भण्डारीले भने, मृतकहरू भने त्यो ठाउँमा बाख्रा चराउन दिउँसो १२ बजे मात्रै पुगेको देखिन्छ । ती किशोरीलाई किशोरहरूले खोला किनारमा कुरेर बसेका रहेछन् ।डीएसपी भण्डारीका अनुसार हत्या गर्ने १५ वर्षीय किशोरको मोबाइलमा मृतक सरस्वतीको मोबाइलबाट गीत, भिडियो सेयर गरी चारै जना ठूलो ढुंगोमा बसेर कुराकानी गरिरहेका थिए । कुराकानीका क्रममा एकाअर्कासँग प्रेममा भएकाले मायाको चिनोस्वरूप ती किशोरहरूले दोपट्टा मागिरहेका थिए । इशराले प्रेमीलाई दोपट्टा दिन तयार भए पनि सरस्वतीले भने दिन मानिनन् । सरस्वतीले दोपट्टा नदिएपछि उनको हातमा रहेको इअरफोन ती किशोरले खोसेर लैजान खोजे । तर इशराले सरस्वतीको साथमा रहेको इअरफोन आफ्नो दाइको भन्दै खोसेर लगिन् । डीएसपी भण्डारीका अनुसार इशरा बाख्रा फर्काउन गएका बेला सरस्वतीलाई उनको प्रेमी भनिएका किशोरले शारीरिक सम्बन्ध राख्नका लागि आग्रह गरेका थिए । सरस्वतीले विवाह गर्ने भएमात्र शारीरिक सम्पर्क राख्न दिने अडान लिएको देखियो । ती किशोरले आफ्नो उमेर कम भएको र ५६ वर्षपछि बिहे गर्ने सर्तमा शारीरिक सम्पर्क राख्न आग्रह गरे, डीएसपी भण्डारीले भने, सरस्वतीले शारीरिक सम्बन्ध राख्ने कुरालाई अस्वीकार गरेर खोलातर्फ लागिन् । यही झोकमा नजिकै रहेको ढुंगा समातेर सरस्वतीको टाउकोमा प्रहार गर्दा सोही ठाउँमा ढलेर उनको मृत्यु भएको हो । सरस्वतीको हत्यापछि ती किशोरले घटनालाई कृत्रिम बनाउन ढुंगा खसाएको उनले बताए । ढुंगाले हान्दा सरस्वतीको मृत्यु भयो । तर यो कुरा इशरा र अर्को किशोरलाई त्यतिबेलासम्म थाहा भएको देखिँदैन, डीएसपी भण्डारीले भने, अरू दुई जनाले थाहा पाउँदासम्म सरस्वतीको हत्या गर्ने युवकले ढुंगा खसेर मरेको जस्तो बनाउनलाई माथिबाट ढुंगा खसाउन सुरु गरिसकेको थियो । पछि दुवै किशोरले इशरालाई घटना लुकाउन भनेको र इशराले नमानेपछि उनको पनि हत्या गरेको प्रहरीको निष्कर्ष छ । इशरा घर जान थालेपछि सरस्वतीका प्रेमी भनिने ती युवकले हात समाती पछाडि धकेले र निधारमा लाग्ने गरी ढुंगाले हानेर लडाए । इशराका प्रेमी भनिने अर्का किशोरले ढुंगाले अनुहारको भागमा हानेर मारेर घटनास्थल छोडेर भागेको देखिन्छ, डीएसपी भण्डारीले भने । पोस्टमार्टमको अन्तिम रिपोर्ट र प्राविधिक रिपोर्ट आउन बाँकी रहेको उनले बताए । प्रहरी नियन्त्रणमा रहेका दुवै किशोरलाई जिल्ला अदालत अछामबाट ५ दिनको म्याद थप गरेर अनुसन्धान भइरहेको छ ।"
महाकुम्भबाट फर्किएको स्कोर्पियो विहारमा दुर्घटना हुँदा ५ नेपालीको मृत्यु,"(जनकपुर)भारत, उत्तर प्रदेशको प्रयागराजमा जारी महाकुम्भ मेलामा सहभागी भएर फर्किंदै गरेको गाडी दुर्घटना हुँदा ५ नेपालीको मृत्यु भएको छ । भारतीय नम्बर बीआर ३२ पीए ४६६१ को स्कोर्पियो बिहारको मुजफ्फरपुरमा साइकललाई बचाउने क्रममा अनियन्त्रित भएर पल्टिँदा त्यसमा सवार पाँच जनाको ज्यान गएको हो । दुर्घटनामा परी ४५ वर्षीया मन्तानी देवी, ३० वर्षीया अर्चना ठाकुर, ६० वर्षीय बालाकृष्ण झा र ५५ वर्षीया इन्दुदेवीको मृत्यु भएको धनुषा प्रहरीले जनाएको छ । उनीहरू सबै महोत्तरीका हुन् । दुर्घटनामा ज्यान गुमाएका चालकको नाम खुलेको छैन तर उनको घर सिरहा रहेको भारतीय सञ्चारमाध्यमले जनाएका छन् । नेपाल प्रहरीका मधेश प्रदेश प्रमुख डीआईजी लालमणि आचार्यका अनुसार ४ जनाको घटनास्थलमै र एकको उपचारका क्रममा मृत्यु भएको हो । धनुषा प्रहरीका डीएसपी बरुणबहादुर सिंहका अनुसार दुर्घटनामा मनोहर ठाकुर, कामिनी झा, सृष्टि ठाकुर र जगतारण देवी घाइते भएका छन् । उनीहरूको मुजफ्फरपुरस्थित श्रीकृष्ण मेडिकल कलेज (एसकेएमसीएच) मा उपचार भइरहेको छ । दुर्घटनामा घाइते भएका मनोहर ट्राफिक प्रहरी हुन् ।"
साउदीको सडक दुर्घटनामा तीन नेपालीसहित १५ को मृत्यु,"काठमाडौं (कास) साउदी अरबमा सडक दुर्घटनामा परी तीन नेपालीसहित १५ जनाको मृत्यु भएको छ । साउदीको पश्चिम क्षेत्र जिजानको आराम्को रिफाइनरी रोडनजिकै गत सोमबार श्रमिक सवार भ्यान र ट्रेलर आपसमा ठोक्किँदा उनीहरूको ज्यान गएको हो । जेद्दास्थित नेपाली महावाणिज्य दूतको कार्यालयका अनुसार दुर्घटनामा पाल्पाका कृष्ण खत्री, उदयपुरका रूपक कार्की र कपिलवस्तुका मानबहादुर रानाको मृत्यु भएको छ । भारतका ९ र घानाका ३ नागरिकको उक्त दुर्घटनामा ज्यान गएको छ । साउदी रेड क्रेसेन्टका प्रवक्ता अहम्मद असिरीका अनुसार गम्भीर घाइते भएका ११ जनाको जिजान र आभा अस्पतालमा उपचार भइरहेको छ । घाइतेमध्ये इलामका सुकबहादुर लिम्बूको अवस्था गम्भीर रहेको छ । जिजानको बाइस अस्पतालमा उनको उपचार भइरहेको छ । कन्सोलिडेटेड इन्ड्रस्टियल क्लिनिङ सर्भिसेज कर्पोरेसन (एसीआईसी) कम्पनीमार्फत जिजानको आरम्को प्रोजेक्टमा गर्ने श्रमिक दुर्घटनामा परेका हुन् । साउदी अधिकारीहरूले ड्राइभरको लापरबाही, सवारी साधनको सुरक्षासम्बन्धी मापदण्ड र सडकको अवस्थाका विषयमा अनुसन्धान थालेको साउदीका सञ्चारमाध्यमले जनाएका छन् । विश्व स्वास्थ्य संगठन (डब्लूएचओ) का अनुसार खाडी क्षेत्रमध्ये साउदीमा सबैभन्दा बढी सडक दुर्घटनामा ज्यान जाने गरेको छ । साउदीले सडक दुर्घटना न्यूनीकरण गर्न सडक सुरक्षाको मापदण्ड सुधार गरी कार्यान्वयनमा ल्याएको बताउँदै आएको छ ।"
बाढीपहिरोपीडित ४ महिनादेखि त्रिपालमुनि,"(काभ्रे) बागमती नदी किनारमा वर्षौंदेखि बस्दै आएको थियो, काभ्रेको खानीखोला गाउँपालिका६ चनौटेका प्रकाश सिङतानको परिवार । जहाँ उनको घरजग्गा थियो, त्यहाँ अहिले बागमती बगिरहेको छ । गत असोज १२ मा आएको बाढीले उनको घर बगाएको हो । त्यो दिन बिहानको ४ बज्दै थियो, बागमतीको सतह बढ्न थाल्यो । झिसमिसे नहुँदै बालबच्चा बोकेर जसोतसो नदी पार गरेर ज्यान जोगायौं, उनले भने, केहीबेरमै घरबारी सबै लग्यो, त्यतिबेला ज्यान जोगाउनु नै ठूलो कुरा थियो । ज्यान जोगिए पनि बास बचेन, खाद्यान्न केही बाँकी रहेन । शरीरमा भएको एकसरो कपडाबाहेक अरू केही थिएन । गाउँकै एक जनाले केही समयका लागि जग्गा दिएपछि पालिकाले उपलब्ध गराएको त्रिपाल टाँगेर बस्दै आएको उनले बताए । आफ्नो जग्गा बाढीले लग्यो, उनले भने, अर्को जग्गा किनेर घर बनाउन सक्ने स्थिति छैन । उनलाई अब कसरी बास बन्दोबस्त गर्ने पीर छ । पालिकाबाट हेरेर जानुभएको छ, उनले भने, त्रिपाल, रासन, लत्ताकपडा, ओढ्नेओछ्याउने दिनुभएको छ, स्थायी बसोबास व्यवस्थापनका लागि तयारी भइरहेको छ भन्नुभएको छ । कठ्याङ्ग्रिँदो जाडो त जसोतसो त्रिपालमा टारे पनि उनलाई बर्खाको चिन्ता सुरु भइसकेको छ । बाढीले लखेटेर यहाँ आएर बसेका छौं, अबको केही महिनामै वर्षा सुरु हुन्छ, यहाँ बसेको ठाउँमा पहिरोको जोखिम छ, वर्षा सुरु नहुँदै सुरक्षित ठाउँमा सर्न पाए हुन्थ्यो, उनले भने, आफ्नो जग्गाजमिन केही छैन, कहाँ जाने ? के गर्ने ?माघको चिसो सिरेटोले झिसमिसे नहुँदै त्रिपालबाट शीतका थोपा चुहिन्छन् । दिन जसोतसो कटाए पनि कठ्याङ्ग्रिँदो रात कटाउन स्थानीय कान्छीमाया सिङतानलाई निकै कठिन छ । ६० वर्षीया सासू र १ वर्षीया छोरीलाई चिसोबाट जोगाउन उनलाई हम्मे छ । बुढाबुढी र बालबच्चालाई चिसोले चाँडै छुन्छ, उनले भनिन्, दिउँसो त घाम लाग्छ, रात छिप्पिँदै जाँदा चिसो पनि बढ्दै जान्छ, ओढ्नेओछ्याउने त छन्, यो पालमुनि जाडो थेग्दैन, बिहान नहुँदै पालबाट शीत चुहिन थाल्छ, बालबच्चा र आमालाई चिसोबाट जोगाउन गाह्रो छ । जाडो सकिन लागे पनि अब बर्खाको चिन्ता हुन थालेको उनले सुनाइन् । वर्षाको पानी यो त्रिपालले थेग्दैन होला, अहिलेदेखि कसरी बस्ने तनाव भएको छ, उनले भनिन्, बल्लतल्ल यहाँ बास पाइएको छ, भएको जग्गाजमिन सबै बगायो, जग्गा किनेर घर बनाउने पैसा छैन । अहिले बसेको अरूको जग्गामा पनि पहिरोको जोखिम भएकाले चिन्ता भइरहेको उनले सुनाइन् । बागमती किनारछेउमा खानीखोला६ चनौटेका प्रकाश र कान्छीमायासहित बाढीबाट प्रभावित ७ परिवार छन् । प्रकाश र कान्छीसहित अन्य दुई परिवार सगोलमा एकै स्थानमा त्रिपालमा बस्दै आएका छन् । अन्य दुई परिवार पनि चनौटेमै त्रिपालमुनि बस्दै आएका छन् । बाढीबाट विस्थापित भएको अर्को एक परिवार भने अन्यत्र सरेको स्थानीयले बताए । बाढीपहिरोबाट प्रभावितलाई स्थानान्तरण गर्ने तयारी भइरहेको खानीखोला गाउँपालिकाका अध्यक्ष इन्द्रबहादुर थिङले बताए । उनका अनुसार यस विषयमा संघीय सरकारलाई जानकारी गराए पनि चासो देखाएको छैन । स्थानीय सरकारलाई प्राप्त अधिकारअनुसार उहाँहरूलाई त्रिपाल उपलब्ध गराएर बासको प्रबन्ध मिलाइएको छ, रासन, लत्ताकपडा, ओढ्नेओछ्याउने उपलब्ध गराइएको छ, उनले भने, अस्थायी आवास व्यवस्थापनका लागि पनि केन्द्रीय सरकारको निर्णयबमोजिमको ५० हजार रुपैयाँसमेत प्राप्त भएको छैन । उनीहरूलाई सुरक्षित स्थानमा स्थानान्तरण गराउने अधिकार स्थानीय सरकारलाई नभएको उनले बताए । सार्वजनिक जग्गा उपलब्ध गराउन प्राविधिक कठिनाइ र कार्यविधिमा समस्या भएको जानकारी आएको उनको भनाइ छ । सबै प्रक्रिया मिलेर र कार्यविधि बनेपछि सुरक्षित स्थानमा स्थानान्तरण गरिने थिङले बताए । उनका अनुसार विपद्बाट पालिकाभर ५० घर पूर्णरूपमा क्षति भएका छन् ।विपद् प्रभावित पारिवारलाई गुजारा खर्चबापतको १५ देखि २० हजार र अस्थायी आवास निर्माण गर्न ५० हजार रुपैयाँ जिल्लामा कार्यरत गैरसरकारी संस्थाले उपलब्ध गराइरहेको जिल्ला विपद् व्यवस्थापन समिति संयोजक एवं प्रमुख जिल्ला अधिकारी उमेशकुमार ढकालले बताए । प्रभावितलाई जोखिमयुक्त बस्तीबाट स्थानान्तरण गराउन प्राधिकरण र सहरी विकास तथा भवन कार्यालयलाई पटकपटक ताकेता गरिरहेको उनले जानकारी दिए ।"
टुंगियो मोन्टीको नेपाल यात्रा,"काठमाडौं (कास) नेपाली क्रिकेटलाई एउटा उचाइमा पुर्याएका प्रशिक्षक मोन्टी देसाईसँगको सम्झौता नेपालले टुंग्याएको छ । नेपाल क्रिकेट संघ (क्यान) ले शनिबार प्रेस विज्ञप्ति निकाल्दै भारतीय प्रशिक्षक मोन्टीको सम्झौता नवीकरण नगर्ने जनाएको छ । यसअघि क्यानडा र अफगानिस्तानको परामर्श प्रशिक्षक तथा वेस्ट इन्डिजको ब्याटिङ प्रशिक्षक रहिसकेका मोन्टी २०२३ को फेब्रुअरीमा दुई वर्षे सम्झौतासहित नेपाल आएका थिए, जतिखेर नेपाल एकदिवसीय अन्तर्राष्ट्रिय मान्यता गुमाउने संघारमा रहेको थियो । उनै मोन्टीको प्रशिक्षणमा नेपालले विश्वकप लिग २ को अन्तिम १२ मध्येको ११ खेलमात्र जितेन, एकदिवसीय मान्यता बचाउँदै सोझै विश्वकप छनोटमा पुगेको थियो । त्यसपछि नेपालले एसीसी प्रिमियर कप जितेर पहिलो पटक एसिया कपमा छनोट भएको थियो । नेपालले एसिया कपमा पाकिस्तान र भारतविरुद्ध खेलेको थियो । मोन्टीकै प्रशिक्षणमा नेपाल १० वर्षपछि पुनः ट्वान्टी२० विश्वकपमा पुग्न सफल भएको थियो । सोक्रममा घरेलु मैदानमा भएको एसिया क्षेत्रको विश्वकपमा छनोट हुँदै नेपाल दशकपछि पुनः विश्वकपमा पुगेको थियो । मोन्टीको कार्यकालमा नेपालले विशेष गरी घरेलु मैदानमा उच्च प्रदर्शन गरेको थियो । तर पछिल्लो समय नेपालको प्रदर्शन सो अनुरूप रहेको छैन । नेपालका लागि प्रमुख प्रतियोगिता मानिएको विश्वकप लिग २ मा सहभागी ८ राष्ट्रमा नेपाल १२ खेलमा ६ अंकसहित सातौं स्थानमा छ । २ खेलमात्र जित्न सकेको नेपाल एकदिवसीय अन्तर्राष्ट्रिय मान्यता जोगाउनलाई संघर्ष गरिरहेको छ । ओमानमा भएको एसिया कप छनोटमा पनि डिफेन्डिङ च्याम्पियन नेपाल चौथो भएको थियो । इन्डियन प्रिमियर लिग (आईपीएल) मा राजस्थान रोयल्समा आबद्ध रहिसकेका मोन्टीको योगदानप्रति क्यान आभारी छ । क्यानको विज्ञप्तिमा भनिएको छ, नेपाल पुरुष राष्ट्रिय क्रिकेट टिमले गरेको उत्कृष्ट प्रदर्शन र टिमको सफलतासँग जोडिएका मोन्टी देशाईको योगदानप्रति नेपाल क्रिकेट संघ हार्दिक धन्यवाद व्यक्त गर्न चाहन्छ ।"
थाइल्यान्डसँग गुमेको अवसर,"(काठमाडौं)नेपालसामु एउटा यस्तो अवसर आएको थियो, जहाँ थाइल्यान्डलाई महिला क्रिकेटमा दशकभन्दा बढी यता पहिलो पटक पराजित गर्न सक्थ्यो । कप्तान इन्दु बर्मा आफैं क्याच छुटाउन पुगिन् र जारी त्रिकोणात्मक महिला ट्वान्टी २० क्रिकेट शृंखलामा शनिबार नेपालले यो अवसर गुमाउन पुग्यो । नानापात कोन्चारोनेकाईले लगातार दोस्रो अर्धशतक बनाएपछि थाइल्यान्डले नेपाललाई ४ विकेटले पराजित गर्यो । उनी ४६ रनमा भएको समयमा नेपालले पाएको अवसरमा खेल आफ्नो पक्षमा पल्टाउन मद्दत गर्दथ्यो । तर रुविना क्षेत्रीको बलमा इन्दुले नियमित क्याच फुत्काउन पुगिन् । जतिखेर थाइल्यान्ड १६ औं ओभरमा ७४५ को स्थितिमा थियो । थाइल्यान्डलाई अझै १८ बलमा २२ रन बनाउनु अवस्था थियो । तर त्यसपछि कोन्चारोनेकाईले कुनै अवसर दिइनन् । उनले अविजित ६० रन बनाएपछि थाइल्यान्डले १ सय २ रनको लक्ष्य ६ बल अगाडि पूरा गर्यो । नेदरल्यान्ड्सविरुद्ध अविजित ५६ रन बनाएकी उनले ५८ बल खेल्दै ५ चौका प्रहार गरिन् ।थाइल्यान्डले १८ औं ओभरमा १४ रन प्रहार गरेर खेल आफ्नो पक्षमा पारेको थियो । त्यसमा कोन्चारोनेकाईले १ चौका र सुवानान खिएटोले एक छक्का प्रहार गरिन् । खिएटोले १४ र कप्तान नारुइमोल चाइवाईले १३ रन बनाइन् । नेपालबाट मनिषा उपाध्यायले २ विकेट लिइन् । अन्तर्राष्ट्रिय क्रिकेटमा पहिलो पटक बलिङ गरेकी उनले ४ ओभरमा १३ रन खर्चिन् । कविता कुँवर, रुविना क्षेत्री र कविता जोशीले ११ विकेट लिइन् ।शृंखलामा थाइल्यान्डको यो लगातार दोस्रो विजय हो । नेदरल्यान्ड्सलाई शुक्रबार थाइल्यान्डले ८ विकेटले पराजित गरेको थियो । नेपालको हकमा यो लगातार दोस्रो पराजय हो । नेदरल्यान्ड्सले बिहीबार नेपाललाई २० रनले पराजित गरेको थियो । नेपालले आइतबार नेदरल्यान्ड्ससँग खेल्ने छ । यसअघि त्रिवि क्रिकेट मैदान कीर्तिपुरमा टस जितेर पहिला ब्याटिङ गर्ने निर्णय गरेको नेपालले निर्धारित २० ओभर खेली ९ विकेट गुमाई १ सय १ रन बनाएको थियो । नेपालको ब्याटिङलाई लिएर प्रशिक्षक मनोज कटुवाल सन्तुष्ट थिएनन् । हामीले १ सय ४० रनको लक्ष्य बनाएर ब्याटिङका लागि ओर्लिएका थियौं, तर हाम्रो ब्याटरहरूले राम्रो गर्न सकेनन्, उनले भने, त्यही अनुसार हामीले ब्याटिङक्रममा परिवर्तन गर्यौं तर त्यसमा हामी सफल हुन सकेनौं ।ममता चौधरीलाई ओपनिङमा ओराल्दै नेपालले सीता रानामगरलाई मध्यक्रममा पठाएको थियो । तर ओपनर सम्झना खड्का दोस्रो बलमै एलबीडब्लू आउट भइन् भने शृंखलामा पहिलो खेल खेल्ने मौका पाएकी अर्की ओपनर ममता पनि २ रनमै आउट भएपछि नेपाल सुरुआत देखि नै दबाबमा थियो । आक्रामक खेलेकी इन्दु बर्मा १७ बल खेली २ चौका प्रहार गर्दै १५ रनमा बोल्ड भइन् । पूजा महतो ८ बलमा ६ रन बनाइ आउट भइन् । पूर्व कप्तान रुविना ४ रनमा रनआउट भइन् । कविता कुँवर र विन्दु रावलले समान २५ रन बनाइन् । कविताले ३२ बल खेलि २ चौका र विन्दुले २५ बल खेली ३ चौका प्रहार गरिन् ।एक छक्का प्रहार गरेकी कविता जोशी ९ बलमा ८, सीता रानामगर २ रनमा आउट भइन् । एलिसाकुमारी यादव २ र मनिषा १ रन बनाई अविजित रहिन् । थाइल्यान्डबाट थिपात्चा पुथावोङले ४ ओभरमा १ मेडन राख्दै १७ रन खर्चेर ३, फनिता माया र नताया बुचाथामले २२ विकेट लिए ।नेपालले २०११ यता थाइल्यान्डलाई पराजित गर्न सकेको छैन । सन् २०१९ मा नेपालले ट्वान्टी २० अन्तर्राष्ट्रिय मान्यता पाए यता थाइल्यान्डविरुद्ध खेलेको सवै तीन खेलमा पराजित हुँदै आएको छ ।"
रूपेश र सिन्दिराद्वारा उपाधि रक्षा,"(मकवानपुर)रूपेश जैसवाल र सिन्दिरा जोशी क्रमशः पुरुष र महिलातर्फ राष्ट्रिय बुद्धिचाल च्याम्पियन भएका छन् । हेटौंडा एक सातासम्म चलेको प्रतियोगितामा रौतहटका रूपेश ९ अंक जोडेर २५ औं राष्ट्रिय चेस च्याम्पियन बनेका हुन् । उनको यो दोस्रो राष्ट्रिय उपाधि हो । रूपेशले चौथो वरियतावाट खेल प्रारम्भ गर्दै सात जीत, चार बराबरी खेले । उनले आफ्नो व्यक्तिगत रेटिङ २०९३ बाट खेल सुरु गरेर ३०२ रेटिङ बढाएका छन् । युवा पुरुषोत्तम सिलवालले टाइब्रेकरका आधारमा दोस्रो बन्दै प्रतिस्पर्धा अन्त्य गरेका छन् । वतर्मान नेपाल च्याम्पियन राजन सुवेदीसँग समान ८५ अंक बनाएका पुरुषोत्तमको ३७२५ टाइब्रेक प्वाइन्ट र राजन ३६२५ मा सीमित भए । झापाका राजन तेस्रो स्थानमा अडिए ।मकवानपुरका एफएम क्षितिज भण्डारीले ८ अंक बनाई चौथो भए । दोलखाका आशिष फुयाल ७ अंक जोडेर पाँचौं, झापाका सिएम शुश्रुत दहाल ६५ अंकसहित सातौं, काठमाडौंका एफएम रिजेन्द्र राजभण्डारी ६ अंकसहित आठौं, प्रेमकृष्ण महर्जन नवौं र ललितपुरका सुरोज महर्जन दसौं भए । नेपाल बुद्धिचाल महासंघको आयोजनामा सञ्चालन भएको १० औं महिला राष्ट्रिय वुमन च्याम्पियन सिन्दिराले ९ अंक जोडिन् । उनले उत्कृष्ट खेल खेली उपाधि जोगाउन सफल भएकी छन् । पुनम प्रसाईंले ८ अंक जोडेर दोस्रो भइन् । निकै कडा प्रतिस्पर्धामा झापाका पुनमले टाइब्रेक प्वाइन्ट ३८७५ प्राप्त गरिन् । बाँकेकी इशा गिरी ८ अंक टाइब्रेक प्वाइन्ट ३६२५ का आधारमा तेस्रो भइन् । उदीयमान इशाले पहिलो प्रयासमा फड्को मारेकी हुन् । काठमाडौंका एञ्जल महर्जनले समान ८ अंक जोडेर चौथो स्थानमा रहने क्रममा अप्रत्याशित उत्कृष्ट खेल प्रदर्शन गर्दै ३५ टाइब्रेक प्वाइन्ट बनाएकी हुन् ।यसैगरी मोरङका शान्ति धिमाल ७५ अंक सहित पाँचौं, झापाका कृतिसारा अधिकारी ६५ अंकमा छैटौं, कीर्तिपुरका बिनिता कपाली ६ अंक प्राप्त गर्दै सातौं, बारा जिल्लाका सुशीला गुरुङ ५५ अंक आठौं, चितवनका लक्ष्मी कँडेल नवौं र काठमाडौंका निहाना श्रेष्ठ दसौं भए । बागमती प्रदेश सरकार कृषि तथा पशुपक्षी विकास मन्त्री प्रकाश श्रेष्ठ, बुद्धिचाल संघका अध्यक्ष हेराकाजी महर्जनले खेल पत्रकार कान्तिपुर राष्ट्रिय दैनिकका ध्रुवकुमार तुलाधर र गोरखापत्र अनलाइनका गोविन्द रेग्मीलाई सम्मानको घोषणा गरिएको थियो । व्यक्तिगत कारण दुवै कार्यक्रममा भने उपस्थित थिएनन् । कार्यक्रममा बागमती प्रदेश सांसद एकालाल श्रेष्ठ, साउथ एसियन चेस फेडेरेसनका अध्यक्ष एव अल इन्डियन चेस फेडेरेसनका कोषाध्यक्ष धर्मेन्द्र कुमार, महासंघका उपाध्यक्ष श्याम ब्यञ्जनकार, प्रवक्ता राजु ताम्राकार लगायतले अन्य खेलाडीलाई पुरस्कृत गरे ।"
डडेलधुराको विजयी सुरुवात,"(धनगढी)फ्रेन्ड्स क्लब डडेलधुराले शनिबारदेखि सुरु अर्जुन ट्रफी राष्ट्रिय क्रिकेट प्रतियोगितामा विजयी सुरुवात गरेको छ । धनगढीस्थित फाप्ला क्रिकेट मैदानमा उद्घाटन खेलमा डडेलधुराले डीसीए धनगढीलाई ८ विकेटले पराजित गर्यो । डडेलधुराले १ सय ३३ रनको लक्ष्य १५५ ओभरमै पूरा गर्यो । प्लेयर अफ द म्याच कुशल भुर्तेलले ५१ बलमा ८७ रनको अविजित इनिङ्स खेले । विनोद भण्डारीले ४२ रन बनाए । धनगढीका ललित राजवंशी र अमित श्रेष्ठले ११ विकेट लिए । यसअघि टस हारेर ब्याटिङको निम्तो पाएको धनगढीले निर्धारित २० ओभरमा ९ विकेट गुमाउँदै १ सय ३२ रन बनाएको थियो । अमित श्रेष्ठले ३२, निरज ऐरले २७, कप्तान नारायण जोशीले १५ रन बनाए । डडेलधुराका राहुल लुनियाले ३, कुशल भुर्तेल र रवि बिष्टले २२ तथा हेमन्त धामीले १ विकेट लिए । सुदूरपश्चिम प्रदेशका सामाजिक विकासमन्त्री मेघराज खड्काले प्रतियोगिताको उद्घाटन गरेका थिए । गो ड्रिमर्सको आयोजनामा सुरु भएको प्रतियोगिताको विजेताले नगद १० लाख र उपविजेताले नगद पाँच लाख पाउनेछन् । प्रतियोगिताको सर्वोत्कृष्ट खेलाडीलाई नगद एक लाख प्रदान गरिनेछ । उत्कृष्ट ब्याटर, उत्कृष्ट बलर र उदीयमान खेलाडीले जनही ५०५० हजार पाउने छन् । प्रत्येक खेलका प्लेयर अफ द म्याचलाई नगद १० हजार प्रदान गरिने आयोजकले जनाएको छ । धनगढीमा क्रिकेट खेलको विकासका लागि महत्त्वपूर्ण योगदान गरेका प्रशिक्षक अर्जुन खड्काको स्मृतिमा आयोजना गरिएको प्रतियोगिता माघ २८ गतेसम्म सञ्चालन हुनेछ ।"
टाइगर कप भलिबल: आयोजक र गण्डकी फाइनलमा,"(पोखरा)महिलातर्फ आयोजक टाइगर ग्रुप अफ पोखरा र पुरुषतर्फ गण्डकी प्रदेश एनसेल पाँचौं टाइगर कप राष्ट्रिय तथा अन्तर्राष्ट्रिय भलिबल प्रतियोगिताको फाइनल प्रवेश गरेका छन् । पोखरा रंगशालामा शनिबार दोस्रो क्वालिफायरमा आयोजकले टिपटप न्यु डायमन्डलाई पराजित गर्दै एपीएफ क्लबसँगको फाइनल भेट पक्का गरेको हो । न्यु डायमन्डलाई ३१ सेटले पराजित गर्दै आयोजक टोलीले फाइलन यात्रा तय गरेको हो । पहिलो सेट १६२५ ले गुमाएको टाइगर ग्रुपले दोस्रो, तेस्रो र चौथो सेटमा उत्कृष्ट पुनरागमन गर्दै फाइनल यात्रा सुरक्षित गर्यो । टाइगर ग्रुपले दोस्रो सेट २५१९, तेस्रो २५१५ र चौथो सेट २५२३ ले आफ्नो पक्षमा पार्यो । न्यु डायमन्ड तेस्रो बनेको छ । न्यु डायमन्डले १ लाख ८५ हजार ५ सय ५५ रुपैयाँ प्राप्त गर्यो । पुरुषतर्फ गण्डकीले दोस्रो क्वालिफायरमा आर्मीलाई हराउँदै पुलिसँग फाइनल खेल्ने भएको छ । गण्डकीले आर्मीलाई ३१ सेटमै हरायो । पहिलो सेट २५१६ ले आफ्नो पक्षमा पारेको गण्डकीले दोस्रो सेट २२२५ ले आर्मीलाई सुम्पिएको थियो । तर, तेस्रो र चौथोमा पुनः उत्कृष्ट प्रदर्शन गर्दै साविक उपविजेता गण्डकी फाइनलमा पुगेको हो । तीन विदेशी खेलाडी सहित मैदानमा उत्रिएको गण्डकीले तेस्रो सेट २५१५ र चौंथो सेट २५१९ ले आफ्नो पक्षमा पार्यो । तेस्रो स्थानमा चित्त बुझाएको आर्मीले १ लाख ८५ हजार ५ सय ५५ रुपैयाँ पाउनेछ । टाइगर ग्रुप अफ पोखरा नेपालको आयोजनामा माघ १२ गतेदेखि सुरु भएको च्याम्पियनसिपको महिला र पुरुषतर्फका दुवै फाइनल खेल आइतबार हुनेछन् । आइतबार पहिलो फाइलन खेल महिला र दोस्रो पुरुषतर्फको हुनेछ ।"
मुन्धुंगे कपको उपाधि थुम्बेदिनलाई,"ताप्लेजुङ (कास) मिक्वाखोला गाउँपालिका ३ लिवाङमा आयोजित पाँचौं मुन्धुंगे कप खुला पुरुष भलिबल प्रतियोगिताको उपाधि थुम्बेदिनले जितेको छ । पाथीभरा याङवरक गाउँपालिका ६ थुम्बेदिनले उपाधि सँगै १ लाख ३१ हजार प्राप्त गर्यो । मिक्वाखोला गाउँपालिका ५पापुङको हिमाली तोक्पेगोला भलिबल टिम उपविजेता बन्दै ८१ हजार नगद प्राप्त गर्यो । विजेता र उपविजेतालाई गाउँपालिका अध्यक्ष भक्तबहादुर कार्की वडाध्यक्ष मचिन्द्र लिम्बू, पूर्ववडाध्यक्ष दिपेन्द्र लिवाङ, मुन्धुंगे संरक्षण तथा हाट बजार व्यवस्थापन समिति अध्यक्ष धिरेन लिम्बू, खेल संयोजक राजन कार्कीलगायतले पुरस्कार प्रमाणपत्र प्रदान गरे ।"
केभिआर स्टेज रेस च्यालेन्जमा रामचन्द्र र सिनिमा विजयी,काठमाडौं (कास) ट्रायलमान्डुको आयोजनामा शनिबार भएको नेपालको पहिलो एक सय माइलको केभिआर स्टेज रेस च्यालेन्जको चौथो चरणमा पुरुषतर्फ रामचन्द्र महतारा र महिलातर्फ सिनिमा शेर्पा पहिलो भएका छन् ।रानीकोटमा सुरु भएर फर्पिङमा सम्पन्न भएको ३५ किमि दौडअन्तर्गत पुरुषमा रामचन्द्रले निर्धारित दूरी चार घण्टा २४ मिनेट ५८ सेकेन्डमा पूरा गरे । विशाल गुरुङ चार घण्टा २९ मिनेट ४ सकेन्ड समय लगाएर उपविजेता र राजा महतारा चार घण्टा ३३ मिनेट ५४ सेकेन्डमा दौड पूरा गरेर तेस्रो स्थानमा रहे ।महिलातर्फ च्याम्पियन बनेकी सिनिमा शेर्पाले पाँच घण्टा १२ मिनेट ३६ सेकेन्डमा दौड पूरा गरिन् । सोन्या मार्टिनले पाँच घण्टा १४ मिनेट र ८ सेकेन्डका साथ दोस्रो र अनिशा गुरुङ पाँच घण्टा ४८ मिनेट ३३ सेकेन्ड समय लगाएर तेस्रो भइन् ।
चर्च ब्वाइजलाई सफलता,"(सुनसरी) सहिद स्मारक ए डिभिजन लिग च्याम्पियन चर्च ब्वाइज युनाइटेडले २५ औं संस्करणको अन्तर्राष्ट्रिय आमन्त्रण बुढासुब्बा गोल्डकप फुटबल प्रतियोगितामा विजयी सुरुवात गरेको छ । धरान रंगशालामा शनिबार भएको उद्घाटन खेलमा चर्च ब्वाइजले नेपाल पुलिस क्लबलाई १० गोल पराजित गर्यो । चर्च ब्वाइजलाई सेमिफाइनलमा पुर्याउन सन्तोष खत्रीले गोल गरे । प्लेयर अफ द म्याच उनले ४७ औं मिनेटमा एन्ड्रिउ इबो यामाहाको पासलाई सदुपयोग गरेका थिए । उनले नगद १० हजार पुरस्कार प्राप्त गरेका छन् । प्रतिस्पर्धात्मक खेलमा चार पटकको विजेता पुलिसले पाएको अवसर गुमाएको थियो । चर्च ब्वाइजले पहिलो हाफ भन्दा दोस्रो हाफमा राम्रो प्रदर्शन गरेको थियो । पहिलो हाफको १० औं मिनेटमा पुलिसका राम वाजीले गरेको प्रहार पोस्ट नजिकबाट बाहिरिएको थियो । १९ औं मिनेटमा सन्जित लामाको पासमा विवेक पाण्डेको प्रहार चर्च ब्वाइजका गोलरक्षक निश्चल मोक्तानले मुस्किलले जोगाएका थिए । चर्च ब्वाइजका समिर तामाङले २४ औं मिनेटमा गरेको प्रहार गोलरक्षक सञ्जीव श्रेष्ठले नियन्त्रणमा लिएका थिए । आइतबारको खेल आयोजक धरान फुटबल क्लब र यूकेएफसी भारतबीच हुनेछ । आयोजक धरान फुटबल क्लबले रजत महोत्सवको रूपमा आयोजना गरेको गोल्डकपमा भारत र भुटानका दुईसहित ८ टिमले सहभागिता जनाएका छन् । एक सातासम्म चल्ने प्रतियोगिताको विजेताले १० लाख रुपैयाा र उपविजेताले ५ लाख रुपैयाा प्राप्त गर्नेछन् । सर्वोत्कृष्ट खेलाडीले १ लाख रुपैयाा, सर्वाधिक गोलकर्ताले ३५ हजार रुपैयाा र विधागत उत्कृष्टले जनही २५२५ हजार रुपैयाा पुरस्कार पाउनेछन् ।"
फिल्म फुटसल कप हुने,काठमाडौं (कास) बक्स अफिस इन्टरनेसनल ग्रुपको आयोजनामा ओपन च्यालेन्ज सेभेन ए साइड फिल्म फुटसल कप हुने भएको छ । प्रतियोगिता माघ २५ र २६ दुई दिन हुनेछ र यसमा ४६टिमको सहभागिता रहनेछ ।यस वर्ष हुने फिल्म फेयर अवार्डको प्रवर्द्धन अभियानअन्तर्गत यो फुटसल प्रतियोगिता नकआउटका आधारमा हुनेछ । विजेता टिमले एक लाख एक हजार एक सय रुपैयाँ प्राप्त गर्नेछ । यस्तै १४ व्यक्तिगत पुरस्कार पनि राखिएको छ ।
