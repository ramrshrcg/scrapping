शीर्षक,विवरण
"भीड नियन्त्रण गर्न म्याद गुज्रेका उपकरण, सरकारको ध्यान घातक हतियार खरिदमा","(काठमाडौं)सडक प्रदर्शन व्यवस्थापन र भीड नियन्त्रण गर्न प्रहरीले म्याद गुज्रेका उपकरण प्रयोग गरिरहेको छ । सरकारको ध्यान भने घातक हातहतियारगोलीगट्ठा खरिदमा केन्द्रित देखिएको छ । सडकमा जम्मा भएको भीड तितरबितर पार्नेदेखि भड्किएको प्रदर्शन नियन्त्रण गर्न प्रहरीले म्याद गुज्रेका अश्रुग्यास प्रयोग गर्न थालेको वर्षौं भइसक्यो । म्याद सकिएका उपकरण प्रयोगलाई मानवअधिकारका दृष्टिले अमानवीय मानिन्छ । म्याद गुज्रेका यस्ता उपकरण प्रयोगले सुरक्षा कमजोर हुन्छ भने स्वास्थ्यमा गम्भीर असर पर्छ । नेपाल प्रहरी र सशस्त्र दुवैमा गैरघातक सुरक्षा सामग्रीको अभाव छ । दंगा तथा भीड नियन्त्रणका लागि चाहिने राएट कन्ट्रोल गियर, अश्रुग्यास, ब्लांक फायर, रबर बुलेट, मल्टी ग्यास गन, वाटर क्यानन (पानीको फोहोरा हान्ने सवारी), दमकल, गोताखोर उपकरण, विपद् व्यवस्थापनका लागि रबर बोट, सुरक्षा गस्तीका सवारीलगायत बन्दोबस्तीका अत्यावश्यक उपकरण खरिद गर्न दुवै प्रहरी संगठनले गृह मन्त्रालयमा प्रस्ताव लगे पनि प्रक्रिया अघि बढेको छैन ।गृहले घातक हतियार खरिदलाई प्राथमिकतामा लिने तर गैरघातक सामग्री किन्न चासो नदिने गरेकाले शान्तिसुरक्षा र सडक सुरक्षासँग जोडिएका उपकरण अभाव देखिएका हुन् । राजावादी समूहले चैत १५ मा तीनकुने क्षेत्रमा गरेको प्रदर्शन नियन्त्रण गर्न प्रहरीले म्याद गुज्रेका अश्रुग्यास सेल प्रयोग गरेको थियो । तीनकुने प्रदर्शनमा प्रहरीले म्याद गुज्रेका ७ सय ७६ राउन्ड अश्रुग्यास सेल, १ सय ९२ ब्ल्यांक राउन्ड, ५८ राउन्ड गोली र २ सय ३९ कार्टिज प्रहार गरेको थियो । प्रहरीले गत वर्ष नै भीड नियन्त्रण र शान्तिसुरक्षा व्यवस्थापन गर्न राएट कन्ट्रोल गियर ८ हजार ८ सय थान, अश्रुग्यास २४ हजार राउन्ड, ब्ल्यांक फायर १ लाख राउन्ड, रबर बुलेट २ लाख राउन्ड, धूवाँ फाल्ने ह्यान्ड ग्रिनेड २ हजार थान र मल्टी ग्यासगन सेल ५ हजार राउन्ड खरिद गर्न गृहमा प्रस्ताव गरेको थियो । सशस्त्रले पनि सीमा सुरक्षा, भीड नियन्त्रण, गस्ती, विपद् व्यवस्थापनलगायतमा गैरघातक र प्राविधिक उपकरणका लागि आवश्यक बजेट सुनिश्चित गर्न आग्रह गरेको थियो । सीमा सुरक्षालाई प्रभावकारी बनाउन डिजिटल बोर्डर को अवधारणाअनुसार उपकरण माग गरेको थियो । संघीय राजधानी, प्रदेश राजधानी, महानगर तथा उपमहानगर, सहरी इलाका, जोखिम तथा चुनौतीका आधारमा राजमार्ग र अन्य स्थानमा वाटर क्यानन, अग्नि नियन्त्रण यन्त्रसहितका उपकरण जोहो गरी तयारी हालतमा राख्नुपर्ने प्रस्ताव दुवै सुरक्षा निकायले गरेका थिए । विपद्का लागि चाहिने मोटररबर बोट, पानीभित्र पसेर खोज तथा उद्धारमा प्रयोग गर्ने अन्य प्रविधियुक्त उपकरण पनि व्यवस्थापन गर्न दुवै सुरक्षा निकायले प्रस्ताव गरेका थिए । आगलागीजन्य विपद् जोखिमका क्षेत्र पहिचान गरी दमकलसहितका उपकरण पनि व्यवस्थापन गरिदिन सुरक्षा निकायले सरकारसँग अनुरोध गरेका थिए । तर मागअनुसारका उपकरण खरिद भएका छैनन् । नेपाल प्रहरीका पूर्वएआईजी पुस्कर कार्की सुरक्षा निकायलाई आवश्यक पर्ने स्रोतसाधन सरकारले उपलब्ध गराउन नसक्दा भीड नियन्त्रणदेखि सबै किसिमका सुरक्षा व्यवस्थापनमा प्रतिकूल असर पुगेको बताउँछन् । १५ वर्षअघि म एसपी हुँदा पनि भीड नियन्त्रण र गैरघातक हतियारसहितका उपकरण खरिदका लागि गृहमा प्रस्ताव गरिएको थियो, अहिले म अवकाशमा गएको ६ वर्ष भइसक्यो, समस्या उही छ, कार्की भन्छन्, पछिल्लो पटक तीनकुने प्रदर्शन र त्यससँग जोडिएर आएका विषय पनि गैरघातक सामग्री अभावसँगै ठोकिन्छ, यसको सम्बोधन हुनैपर्छ । शान्तिसुरक्षा र अपराध नियन्त्रणमा खटिने प्रहरीलाई तालिम, बन्दोबस्ती, जागिरको सुनिश्चितता, फिल्डको मानसिकता निर्धारणसँग जुध्ने गरी तयार पार्नुपर्नेमा त्यसअनुसार काम हुन नसकेको उनको भनाइ छ । २०७९ मा तत्कालीन सरकारले दुवै प्रहरीलाई डेढ अर्ब रुपैयाँका घातक र गैरघातक हतियार खरिदका लागि प्रक्रिया अघि बढाएको थियो । विदेशी मुद्रा संचितिमा दबाब परेकाले अत्यावश्यक वस्तु आयातमा समेत प्रतिबन्ध लगाएको बेला सरकारले रकमान्तर गरेर हतियार खरिद गर्न खोजेपछि विरोध भएको थियो । त्यसपछि रोकिएको प्रक्रिया अघि बढाउन अहिले पनि प्रयास भइरहेको गृहका अधिकारी बताउँछन् । तर नागरिकको स्वास्थ्य र सार्वजनिक शान्तिसुरक्षासँग प्रत्यक्ष सरोकार राख्ने गैरघातक उपकरण खरिदमा सरकारले बेवास्ता गरेको छ ।सुरक्षा निकायलाई विनियोजन गरिने वार्षिक बजेटबाटै आवश्यक सुरक्षा बन्दोबस्तीका उपकरण खरिद गर्नेतर्फ पनि सरकारको ध्यान गएको देखिँदैन । सुरक्षा प्रणाली तथा उपकरण प्राप्ति खर्च अन्तर्गत प्रहरीका लागि आव ०७९८० मा १६ करोड ८ लाख, ०८०८१ मा २९ करोड ८७ लाख र चालु वर्ष ०८१८२ मा ४६ करोड ९७ लाख रुपैयाँ विनियोजन गरिएको छ । सोही शीर्षकमा सशस्त्र प्रहरीका लागि आव ०७९८० मा ८ करोड १ लाख, आव ०८०८१ मा ४ करोड ६१ लाख र चालु वर्ष ०८१८२ मा ६ करोड १ लाख विनियोजन भएको छ । गृहका एक अधिकारीका अनुसार बजेटमा शीर्षक तोकेर योजना नराख्ने तर पटके निर्णयबाट तजबिजमा मन्त्रिपरिषद्बाट स्वीकृत गराएर ठूलो रकम घातक हतियार किनाउने समूह सक्रिय छन् तर गैरघातक र भीड नियन्त्रणका उपकरण किन्न चासो दिइएको छैन ।भीड एवं दंगा नियन्त्रणमा गैरघातक उपकरण अभावका कारण स्थिति नियन्त्रणमा लिन बारम्बार प्रहरीले थप बल प्रयोग गर्दै आएको छ । यसबाट अनाहकमा सर्वसाधारणको ज्यानसमेत जाने गरेको छ । प्रहरीकै गोली लागेर तीनकुने प्रदर्शनमा कीर्तिपुरका सविन महर्जनको ज्यान गएको थियो । प्रदर्शन नियन्त्रणमा लिन नसकेकै कारण राजावादीले आगो लगाएको घरभित्र जलेको अवस्थामा पत्रकार सुरेश रजक मृत फेला परेका थिए । प्रदर्शनमा कसको गल्ती छ ? घातक बल प्रयोग भएनभएको, म्याद गुज्रेका अश्रुग्यास प्रहार भएनभएको लगायत सबै किसिमका विषयमा मानवअधिकार आयोगले सूक्ष्म अनुसन्धान अघि बढाएको छ, राष्ट्रिय मानवअधिकार आयोगका सदस्य लिली थापा भन्छिन्, सत्यतथ्य छिटो बाहिर ल्याउने छौं र दोषी देखिएकालाई कारबाहीका लागि सिफारिस गर्छौर् ं। अध्ययनअनुसन्धान विश्वसनीय बनाउन आयोग बाहिरबाट विशेषज्ञसहितलाई समावेश गरिने उनले जानकारी दिइन् ।२०८० पुस १३ मा सरकारविरोधी प्रदर्शन भड्किएर स्थिति नियन्त्रणमा लिन नसक्दा प्रहरीले गोली चलाउँदा ललितपुरको बालकुमारीमा अछामका वीरेन्द्र शाह र दैलेखका सुजन रावतले ज्यान गुमाएका थिए । त्यसकै अर्को साता पुस २० मा सर्लाहीको बरहथवामा भड्किएको प्रदर्शन नियन्त्रणमा लिने क्रममा प्रहरीको गोली लागी स्थानीय जयशंकर साह मारिएका थिए ।हामीलाई अत्यावश्यक भनेको नियमित शान्तिसुरक्षा कायम तथा भीड नियन्त्रणमा चाहिने उपकरण हो, बर्खायाममा विपद् व्यवस्थापनका लागि त्यही किसिमका सुरक्षा सामग्री चाहिन्छ, अर्का एक सुरक्षा अधिकारी भन्छन्, तर सरकारले सुरक्षा सामग्री खरिदमा आवश्यकभन्दा पनि घातक सामग्री किन्न जोडबल गरेको देखिन्छ, यसले आवश्यकता एकातिर र खरिदमा ध्यान अर्कैतिर भएको छ, यो पटक्कै मिलेको छैन ।सर्वोच्च अदालतले भीड नियन्त्रण र प्रदर्शन व्यवस्थापनमा खटिएका प्रहरीबाट भएको घातक बल प्रयोग बारे सरकारलाई कारण देखाउ आदेश दिएको थियो । बालकुमारी घटनामा घातक बल प्रयोग गरी दुई युवाको ज्यान लिएको र बरहथवामा पनि त्यस्तै घटना दोहोरिएपछि वरिष्ठ अधिवक्ता दिनेश त्रिपाठीले प्रधानमन्त्री तथा मन्त्रिपरिषद् कार्यालय, गृह मन्त्रालय, प्रहरी र सशस्त्रलाई विपक्षी बनाएर सर्वोच्चमा रिट दायर गरेका थिए । त्यसमा सर्वोच्चले कारण देखाउ आदेश पनि जारी गर्यो, सरकारले आदेशबारे जवाफ पनि फर्कायो । तर कारण देखाउ आदेशमा उल्लेख गरिएका विषयलाई सम्बोधन हुने गरी गैरघातक उपकरण खरिदमा ध्यान जान सकेको छैन । वरिष्ठ अधिवक्ता त्रिपाठीका अनुसार सर्वोच्चमा दायर उक्त रिट अझै विचाराधीन छ ।"
नेपालसहित १८५ देशका वस्तुमा ट्रम्पले लगाए उच्च भन्सार,"(काठमाडौं)चुनावी अभियानदेखि नै अमेरिका फर्स्ट नीतिलाई जोडतोडका साथ उठाएका अमेरिकी राष्ट्रपति डोनाल्ड ट्रम्पले अमेरिका भित्रिने सबै विदेशी वस्तुमा उच्च भन्सार शुल्क घोषणा गरेका छन् । ट्रम्पको नयाँ घोषणामा नेपालसहित १ सय ८५ मुलुकको व्यापार प्रभावित हुने भएको छ । ट्रम्पले नेपाललाई १० प्रतिशत भन्सार शुल्क लाग्ने देशको सूचीमा समावेश गरेका छन् । हाल नेपालले सयभन्दा बढी वस्तु शून्य भन्सारमा अमेरिका निर्यात गर्दै आएको छ । भन्सार विभागको तथ्यांकअनुसार आर्थिक वर्ष ०८०८१ मा नेपालबाट १७ अर्ब ३१ करोड बराबरका उत्पादन अमेरिका निर्यात भएको थियो । त्यस्तै, चालु वर्षको फागुनसम्ममा ११ अर्ब ३७ करोड बराबरको वस्तु अमेरिका निर्यात भएको छ । अमेरिकी सरकारको तथ्यांकअनुसार सन् २०२४ मा नेपाल र अमेरिकाबीचको व्यापार २४ करोड १४ लाख अमेरिकी डलर (करिब ३४ अर्ब रुपैयाँ) बराबर थियो । त्यसमा १२ करोड ९ लाख डलर (करिब १६ अर्ब ९२ करोड रुपैयाँ) बराबरका सामान नेपालले आयात गरेको थियो भने १२ करोड ५ लाख डलर (करिब १६ अर्ब ८७ करोड रुपैयाँ) बराबरका सामान अमेरिका निर्यात भएको थियो । राष्ट्रपति ट्रम्पले करिब ९० देशबाट हुने आयातमा अमेरिकाले जवाफी कर लगाएको बताएका छन् । अन्य देशबाट हुने सबै आयातमा भने १० प्रतिशत कर लगाइएको हो । अमेरिकाले करिब ६० देशमाथि उनीहरूले अमेरिकी उत्पादनमाथि लगाएको महसुलको करिब ५० प्रतिशत भन्सार शुल्क लगाएको ट्रम्पले बताए । १० प्रतिशत शुल्क ५ अप्रिलदेखि र अन्य शुल्क ९ अप्रिलदेखि लागू हुनेछ ।शून्य भन्सार दर लगाउँदा पनि नेपालले ठूलो लाभ लिन नसकेकाले अहिले पनि न फाइदा न घाटाको अवस्था हुने अर्थशास्त्री विश्व पौडेलको दाबी छ । यसअघि शून्य भन्सार दरमा पनि हामीले अपेक्षित रूपमा लाभ लिन सकेका थिएनौं । अब १० प्रतिशत भन्सार लगाउँदा पनि अन्तर्राष्ट्रिय व्यापार धेरै प्रभावित हुने सम्भावना छैन, उनले भने । नेपालबाट जाने वस्तुमा १० प्रतिशत भन्सार लगाउने अमेरिकी निर्णयले नेपाललाई नोक्सानभन्दा बढी अवसर दिएको अर्थशास्त्री केशव आचार्य बताउँछन् । एउटा राम्रो पक्ष छ, हाम्रो प्रतिस्पर्धा श्रीलंका, भारत, चीन बंगलादेशसँग हो । ती राष्ट्रले जुन वस्तु निर्यात गरिरहेका छन्, थोरै भए पनि हामीले अमेरिका निर्यात गर्ने वस्तु पनि तिनै हुन्, उनले भने, अब ती वस्तु निर्यातमा अरू देशले धेरै र हामीले थोरै भन्सार तिर्नुपर्ने भएपछि लाभ भयो ।ट्रम्पले चीनका वस्तुको भन्सार दर ३४ प्रतिशत थपेर ५४ प्रतिशत पुर्याएका छन् । भारतीय उत्पादनमा २६ प्रतिशत भन्सार कर लगाएका छन् । ट्रम्पको ऐतिहासिक भन्सार दर घोषणाले दक्षिण एसियामा पनि दीर्घकालीन प्रभाव पार्ने देखिन्छ । भारतले अमेरिकाले लगाएको २६ प्रतिशत भन्सार महसुल शुल्कको प्रभावबारे अध्ययन गरिरहेको जनाउँदै यसै वर्षभित्र व्यापार सम्झौता टुंग्याउन प्रयास गर्ने जनाएको छ । भारतीय उद्योग र निर्यातकर्तासँग परामर्श गर्दै शुल्कको असरबारे विस्तृत मूल्यांकन गरिने वाणिज्य मन्त्रालयको भनाइ छ । अन्तर्राष्ट्रिय व्यापार मामिलाका जानकार पोषराज पाण्डेले आयातमा भन्सार शुल्क लगाउने अमेरिकी निर्णयले विश्व बजार नै मन्दीमा जान सक्ने सम्भावना रहेको बताउँछन् । अन्तर्राष्ट्रिय बजारमै मन्दी भएपछि नेपालबाट अरू राष्ट्रमा हुने निर्यात पनि प्रभावित हुने उनको भनाइ छ । यो निर्णयसँगै अप्रत्यक्ष रूपमा नेपाली वस्तुले प्राथमिकता पाउँछन्, उनले भने, हाम्रा प्रतिस्पर्धीहरूले भन्दा हामीेले सस्तो मूल्यमा वस्तु बिक्री गर्न सक्छौं, यो नेपाललाई अवसर हो । अमेरिकामा भन्सार शुल्क महँगो हुँदा चीन, बंगलादेश, भारतलगायत राष्ट्रले उता नबिकेको सामान नेपालमा डम्प गर्न सक्ने जोखिम पनि रहेको उनले बताए । ट्रम्पले श्रीलंकालाई ४४ र बंगलादेशलाई ३६ प्रतिशत भन्सार दर घोषणा गरेका छन् । ट्रम्पले पहिलो कार्यकालमा आयात शुल्क लगाएपछि कतिपय कम्पनीले आफ्ना आपूर्ति चक्रलाई चीनबाट अन्यत्र सारेका थिए । ट्रम्पको पछिल्लो कदमले पछिल्ला वर्षमा त्यसरी लगानी बढ्दै गरेका देशबाट हुने निर्यातलाई समेत असर गर्नेछ । ट्रम्पको घोषणाअनुसार अब अमेरिकाले विदेशमा निर्मित गाडीमा २५ प्रतिशत भन्सार महसुल लगाउनेछ । यसअघि अमेरिकाले अन्य देशबाट आयात हुने मोटरसाइकलमा २ दशमलव ४ प्रतिशत मात्र भन्सार महसुल लिन्थ्यो । नयाँ कर घोषणालाई मुक्ति दिवस को रूपमा व्याख्या गर्दै ट्रम्पले अमेरिका र चीनदेखि युरोपेली संघसम्मका अन्य देशहरूबीचको व्यापार घाटा अन्त्य गर्न नयाँ कर नीति आवश्यक भएको बताए । यो हाम्रो आर्थिक स्वतन्त्रताको घोषणा हो, ट्रम्पले भनेका छन् । ट्रम्पले राष्ट्रिय आपत्काल घोषणा गर्दै अमेरिकालाई पाँच दशकदेखि निकट र टाढाका तथा मित्र र शत्रुहरूले समान रूपमा लुटेको दाबी गरेका छन् । नयाँ कर नीतिले अमेरिका विश्वकै धनी देश बन्ने दाबी ट्रम्पको छ । आज हामी अमेरिकी श्रमिकको पक्षमा उभिइरहेका छौं र अन्ततः अमेरिकालाई पहिलो स्थानमा राख्दै छौं, ट्रम्पले भनेका छन् । उनका अनुसार भन्सार महसुलबाट बच्न अमेरिकीलाई बेच्न चाहने सामान अमेरिकामै उत्पादन गर्नुपर्नेछ । भन्सार महसुलबाट छुट चाहने जोकोहीले अमेरिकामै उत्पादन गर्नुपर्नेछ ।नयाँ कर नीतिले अमेरिकामा उद्योगहरू थपिने र रोजगारी सिर्जना हुने उनको दाबी छ । धेरै देशले अमेरिकी बजारको फाइदा उठाएर आफूलाई समृद्ध बनाएका र अमेरिकी सामानका लागि आफ्ना बजार बन्द गरेका ट्रम्पको दाबी छ । क्यानडाले डेरी उत्पादनमा अत्यधिक भन्सार महसुल लगाएको र त्यो अमेरिकी कृषकहरूका लागि अन्यायपूर्ण भएको उनको भनाइ छ । क्यानडा र मेक्सिको जस्ता देशलाई उद्योग जोगाउन अमेरिकाले अनुदान दिँदै आएको जनाउँदै ट्रम्पले अब अमेरिकी कृषक र पशुपालकको हकका लागि उभिने प्रतिबद्धतासमेत व्यक्त गरेका छन् । ट्रम्पले भन्सार शुल्कमार्फत मित्र र शत्रु दुवै देशसँग अमेरिकाको व्यापारिक असन्तुलन समाधान गर्ने बताउँदै आएका थिए । तर ट्रम्पको नयाँ घोषणालाई दोस्रो विश्वयुद्धपछिको अन्तर्राष्ट्रिय व्यापार व्यवस्थाको सबैभन्दा ठूलो उथलपुथलका रूपमा हेरिएको छ । आयातकर्ताले लागत हस्तान्तरण गर्दा अमेरिकी उपभोक्ताले मात्र यसको भार बहन गर्ने नभई स्वदेश तथा विदेशमा हानिकारक मन्दीको जोखिम बढाउने विज्ञहरूको भनाइ छ । ट्रम्पको कदमले अमेरिका र अन्य बजारमा पनि सामान महँगो हुने अर्थशास्त्री पौडेलको भनाइ छ । ट्रम्पलाई धेरै पैसा चाहिएको छ । भन्सार शुल्कबाट पैसा संकलन गरेर धनीलाई कर छुट दिने नीति हो । तर भन्सार शुल्कले तत्काल अमेरिकामा सामानको भाउ बढ्ने भएकाले त्यहाँ उच्च मुद्रास्फीतिको अवस्था रहन सक्छ । उद्योगहरू तत्काल स्थापना भइहाल्ने अवस्था नरहन सक्छ, पौडेलले भने । अन्तर्राष्ट्रिय मुद्राकोषका पूर्वप्रमुख तथा अर्थशास्त्री केन रोगोफले नयाँ घोषणासँगै विश्वकै ठूलो अर्थतन्त्र मन्दीमा पर्ने सम्भावना ५० प्रतिशतमा पुगेको भविष्यवाणी गरेका छन् । राष्ट्रपति ट्रम्पले विश्वव्यापी व्यापार प्रणालीमा परमाणु बम खसालेका छन्, उनले बीबीसीसँग भनेका छन् । त्यस्तै, ट्रम्पको पछिल्लो कदमले अन्य देशहरूसँग व्यापार युद्ध बढाउने र अमेरिकाले सम्बन्ध बलियो बनाउन चाहेका सहयोगीसँगको सम्बन्ध टाढिने जोखिम पनि देखिएको छ । अमेरिकाले चिनियाँ विश्वव्यापी महत्त्वाकांक्षाविरुद्ध जापान र दक्षिण कोरियालगायतका देशको सहयोग लिने गरेको छ । तर ती देशहरूले भने मिलेर अमेरिकाको व्यापार नीतिको प्रतिक्रिया दिने जनाइसकेका छन् । दक्षिण कोरियाका कार्यवाहक राष्ट्रपति हान डकसुले विश्वव्यापी व्यापार युद्ध वास्तविकतामा परिणत भएको प्रतिक्रिया दिएका छन् । त्यस्तै, युरोपेली संघ (ईयू), बेलायत, क्यानडालगायत प्रमुख अर्थतन्त्र भएका देशले पनि जवाफी कदम चाल्ने बताएका छन् । ईयूले वार्ताद्वारा समाधान निकाल्ने आशा राखेको तर प्रतिशोध लिन आवश्यक सबै उपकरणहरू टेबलमा रहेको प्रतिक्रिया दिएको छ । संघले अमेरिकी नयाँ भन्सार महसुलको अप्रिल महिनाको अन्त्यभित्र जवाफ दिने जनाएको छ । ईयू प्रमुख उर्सुला भोन डेर लियनले ट्रम्पको कदमले विश्वभरका लाखौं मानिसका लागि भयानक परिणाम ल्याउने बताएकी छन् । बेलायती प्रधानमन्त्री कियर स्टार्मरले ट्रम्पसँग बेलायतअमेरिका व्यापार सम्झौतातर्फ उत्पादक वार्ताहरू बारे कुरा गरेको जनाएका छन् । चीनले अमेरिकी कदमविरुद्ध दृढ प्रतिरोधात्मक उपायहरू अवलम्बन गर्ने जनाएको छ । चीनको वाणिज्य मन्त्रालयले अमेरिकी कदमले एकपक्षीय धम्कीपूर्ण कार्य गरेको र आफ्नो अधिकार र हितको रक्षा गर्न दृढ प्रतिवाद गर्ने बताएको छ । क्यानडाका प्रधानमन्त्री मार्क कार्नीले उद्देश्य र बलका साथ कार्य गर्नु आवश्यक छ भनेका छन् । क्यानडाकातर्फबाट लड्न हामीले लिएका उपायहरूका सन्दर्भमा हामी धेरै सावधानी अपनाउनेछौं, क्यानडाका प्रधानमन्त्री मार्क कार्नीले भनेका छन् । इटालीका प्रधानमन्त्री जर्जिया मेलोनीले अमेरिकी कर गलत भएको जनाउँदै यसले व्यापार युद्ध निम्त्याउन सक्ने बताएकी छन् । अस्ट्रेलियाली प्रधानमन्त्री एन्थोनी अल्बानिजीले ट्रम्पले गरेको कार्य कुनै मित्रले गर्ने कार्य नभएको प्रतिक्रिया दिएका छन् । स्विट्जरल्यान्डकी प्रधानमन्त्री करिन केलरसटरले आफ्नो देशले पनि चाँडै जवाफी निर्णय निर्धारण गर्ने बताएकी छन् । त्यस्तै, जर्मनी, बेल्जियम, नर्वे, दक्षिण अफ्रिकालगायतका देशले पनि ट्रम्पको कदमको आलोचना गरेका छन् । भियतनामले भने ट्रम्पलाई खुसी पार्न विभिन्न वस्तुमा भन्सार महसुल घटाउने बताएको बीबीसीले जनाएको छ । गत वर्षको राष्ट्रपतीय चुनावी अभियानका क्रममा ट्रम्पले अमेरिकी समृद्धिका लागि नयाँ युगको वाचा गर्दै त्यो उत्पादन बढाउनमा प्रयोग गर्ने बताएका थिए । ट्रम्पले लामो समयको पूर्वसमीक्षापछि मात्रै नयाँ आयात शुल्क घोषणा गरेका ह्वाइटहाउसले जनाएको छ । आयात शुल्कले सन् २०३४ सम्ममा २२ खर्ब डलर अमेरिकी राजस्व बढाउन सक्ने ननपार्टिसन कंग्रेसनल बजेट अफिस ले जनाएको छ ।राष्ट्रपति ट्रम्पले यसअघि नै चीनबाट आयात हुने सामान, विदेशी कार, स्टिल र आल्मुनियममा आयात शुल्क बढाएका थिए । त्यस्तै उनले मेक्सिको र क्यानडाबाट आउने केही सामानमा २५ प्रतिशत शुल्क बढाएका थिए । ट्रम्पको पछिल्लो घोषणाले अमेरिकाका दुई निकट व्यापार साझेदार मेक्सिको र क्यानडाका लागि भने तत्काल कुनै परिवर्तन हुने छैन ।अमेरिकी अर्थमन्त्री स्कट बेसेन्टले अन्य देशहरूलाई जवाफी कदम नचाल्न चेतावनी दिएका छन् । एक ठाउँमा बसेर विचार गर्नुहोस् । यसलाई बुझ्नुहोस् र अब के हुन्छ हेरौं । किनभने तपाईंले जवाफी कारबाही गर्नुभयो भने तनाव बढ्नेछ, बेसेन्टले भनेका छन् । ट्रम्पको घोषणासँगै अमेरिकी सेयर बजारमा भारी गिरावट देखिएको छ । आफ्ना अधिकांश उत्पादन चीनमा बनाउने एप्पलका साथै आफ्ना उत्पादन एसियाली देशमा केन्द्रित रहेका धेरैजसो स्पोर्ट्सवेयर रिटेलरको सेयर बजारमा पनि ठूलो गिरावट देखिएको छ । नाइक, लुलुलेमोन, ग्याप, बेस्ट बाइ, टार्गेटलगायत कम्पनीको सेयर घटेको छ । त्यस्तै, एसियाप्रशान्त तथा युरोपका सेयर बजारमा पनि गिरावट आएको छ । अमेरिकी सेयर बजारमा आएको तीव्र गिरावटका विषयमा कुरा गर्दै अमेरिकी राष्ट्रपति कार्यालय ह्वाइटहाउसका प्रेस सचिव क्यारोलाइन लेभिटले वालस्ट्रिटमा भएका जोकोहीलाई पनि राष्ट्रपति ट्रम्पमाथि विश्वास राख्न आग्रह गरेकी छन् । ५ अप्रिलमा लागू हुनुअघि ट्रम्पले नयाँ करमा पुनर्विचार गर्न सक्ने विषयमा सोधिएको प्रश्नमा लेभिटले सीएनएनसँग भनिन्, शुल्क वार्ता होइनन् ।"
"छावाको न्वारन, नाम पायो दीपगज","(चितवन)पुरोहित रेशम पौडेल न्वारनको कर्मकाण्डका लागि बुधबार बिहानै चितवन निकुञ्जनजिक खोरसोरमा रहेको हात्ती प्रजनन तथा प्रशिक्षण केन्द्र पुगे । न्वारनको विधि पूरा गरेर राशि र नक्षत्र निकाले । त्यसपछि निकुञ्जका प्रमुख संरक्षण अधिकृत गणेश पन्तले नाम जुराए, दीपगज । गत चैत ८ को मध्यरात रिमझिमकलीले जन्माएको उक्त छावाको १२ औं दिनमा विधिपूर्वक न्वारन गरिएको हो । दीपगज खोरसोर हात्ती प्रजनन केन्द्रको ६६ औं छावा भएको केन्द्रका प्रमुख मनपुरन चौधरीले बताए । निकुञ्जको पश्चिम क्षेत्र सुखीभार पोस्टमा रहेका बेला दुई वर्षअघि रिमझिमकली ध्रुवे हात्तीबाट गर्भवती भएको चौधरीले जानकारी दिए । भाले छावा भएमा नामका पछाडि गज या प्रसाद र पोथी भएमा कली या माला जोड्ने चलन छ । विधि पुर्याएर छावाको न्वारन गर्ने चलन पुरानै हो । पहिले छावा जन्मेपछि त्यसको जानकारी राष्ट्रिय निकुञ्ज विभागमार्फत राजदरबार पुर्याइने र नाम पनि उतैबाट तोकिएर आउने प्रचलन रहेको केन्द्रका पूर्वप्रमुख रामेश्वरप्रसाद चौधरीले बताए । तर स्थानीय तवरमा नाम राख्ने अधिकार आएको धेरै भएको छैन, उनले भने, दरबारले प्रायःजसो राजपरिवारका सदस्यको नाम राखेर पठाउँथ्यो । ०६२६३ को जनआन्दोलनपछि यो क्रम टुटेको केन्द्रमा १९ वर्ष जागिर खाएर २०७० मा अवकाश पाएका चौधरीले जानकारी दिए । जनआन्दोलन सफल भएकै दिन २०६३ जेठ ११ मा खोरसोरमा जन्मिएकी छावाले पहिलो पटक स्थानीय तवरमै लोकतन्त्रकली नाम पाएपछि न्वारनको नयाँ परम्परा सुरु भएको थियो । नाम तोक्ने चलन नयाँ बसे पनि न्वारनका अन्य कर्मकाण्ड भने यथावतै छ । न्वारन सकिएपछि माहुते रामदयाल चौधरीले रिमझिमकलीलाई थान बाट फुकाए । पछुवा दिलीप महतो रिमझिमकलीको ढाडमा चढे, रामदयालले दीपगजलाई सम्हाल्दै अगाडि बढाए । थान छाडेर जंगलतर्फ बढेको रिमझिमकलीको पाइला दीपगजले धेरैबेर अलमलायो । जंगल आडैआड केहीबेर हिँडेर रिमझिमकली खोरसोरको बूढी राप्ती खोलामा पौडिन पुग्यो । सुँढले पानी फालेर ज्यान भिजायो । पहिलो पटक पानीमा पाइला राखेको दीपगज आमाको यो गतिविधि नियाल्दै बस्यो ।सुत्केरी हात्तीलाई छावाको न्वारन भएपछि मात्र बाँध्न बनाइएका किला थान बाट बाहिर निकालिने चलन रहेको माहुते रामदयालले बताए । भने, त्यसपछि नै आमासँगै छावालाई बाहिर हिँड्न सिकाउने तालिम सुरु हुन्छ । त्योभन्दा अघि माहुते र पछुवाले रातदिन कुरेर स्याहार गर्छन् । छावा दुई वर्ष पुगेपछि तीन वर्षसम्म तालिम दिइने बताउँदै केन्द्रका प्रमुख मनपुरनले थपे, तालिम पूरा भएपछि निकुञ्जको पोस्टमा खटाइन्छ । सरदर एक क्विन्टल तौलका हुने नवजात छावा त्यसको आधा घण्टाभित्रै उभिन थाल्ने र जन्मेको डेढ घण्टाभित्रै हिँड्न सक्ने भए पनि न्वारनअघि धेरै पर जान पाउँदैन । २०४३ मा स्थापना भएको खोरसोरको हात्ती प्रजनन केन्द्रमा जन्मेका छावामा दीपगज ६६ औं छावा भएको केन्द्रका प्रमुख मनपुरन चौधरीले जनाए । २०५४ देखि नै यस केन्द्रमा छावा जन्मन थाले । छावाले तीन महिनासम्म आमाको दूध मात्र खान्छ । तीन महिनापछि अलिअलि घाँस टिप्न सुरु गर्ने माहुते रामदयालले बताए । सुत्केरी हात्तीलाई चना, भेली, ज्वानो, मेथी सात किलो चामलमा पकाएर खिर बनाएर खुवाउने उनले बताए । हात्तीको दैनिक खान्की दुई क्विन्टल घाँस र दुई सय लिटर पानी हो । प्रजनन केन्द्रका हात्तीलाई दैनिक डेढ किलो भेली, सवा किलो चना, २५ ग्राम नुन र १५ केजी धान घाँसमा कुची (ढल्लो पारेर) बनाएर खुवाउने गरिएको माहुते रामदयाल बताउँछन् ।"
सर्वोच्चको द्वारमा विवश आमाको गुहार,"(काठमाडौं)विष्णुमाया पाण्डेलाई लेखपढ गर्न आउँदैन । र पनि कागजातको एउटा ढड्डा बोकेर उनी करिब दुई सातादेखि नयाँ बसपार्कको एउटा होटलमा बसिरहिन् । बिहीबार बिहानै जन्मथलो पोखरा फर्किनुअघि हरेक दिन उनको दैनिकी एउटै थियो दिउँसो सर्वोच्च अदालत धाउनु र साँझ निराश मनस्थितिमै गलहत्याइनु । यो कस्तो न्याय हो यो देशमा ? अदालतका कर्मचारीले आइतबार सम्झाइबुझाइ गरी घर पठाउन खोज्दा उनी डाँको छाडेर रुँदै सर्वोच्चतिर फर्किन जिद्दी गरिरहेकी थिइन्, वर्षौं भइसक्यो, एउटा मुद्दा टुंगो लाग्दैन, आदेश दिएँ भन्छन्, हेर्न दिँदैनन्, के चाला हो यो ? लेखपढ गर्न नजान्ने विष्णुमाया १२ वर्षदेखि कागजपत्रको ढड्डा बोकेर छोराका हत्यारालाई कारबाही गराइपाऊँ भनी अड्डा अदालत धाइरहेकी छन् । र, काम नबनेपछि आजित भएर यसै गरी आँसु खसाल्दै र गलहत्याइँदै घर फर्केकी छन् । कास्कीको जिल्ला र पुनरावेदनपछि पोखरा मझुवाकी उनी तीन वर्षयता सर्वोच्च धाइरहेकी छन् । तर मुद्दा पेसी चढ्ने पालै नआउने र आए पनि हेर्न नभ्याइने सूचीमा परेर सर्ने हुँदा उनी गएका तीन वर्षमा धेरै पटक पोखरादेखि सर्वोच्च अदालतसम्म आएर हिस्स परी फर्कनुपरेको छ । यस पटक शुक्रबार न्यायाधीशद्वय मनोजकुमार शर्मा र महेश शर्मा पौडेलको इजलासमा मुद्दा सुनुवाइ भयो । उनलाई आशा थियो, ढिलै भए पनि अबचाहिँ मुद्दा छिनिने भयो, न्याय मिल्ने भयो । तर त्यस्तो केही भएन । इजलासले अन्य आदेश गर्यो । यो भनेको के हो, के लेखिएको हो भनेर उनले फाँटमा गई सोधिन् । फाँटवालाले उनलाई इजलासबाट न्यायाधीश गइसकेकाले आदेश लिन आइतबार आउनुहोला भनी पठाए । पुराना कागजपत्रको ठेली बोकेर सुनुवाइ हुने एक साताअघि नै उनी नयाँ बसपार्कको एउटा होटलमा सर्वोच्चको यही न्याय कुरेर बसिरहेकी थिइन् । पर्खाइको घडी आइतबारचाहिँ टुंगिएला भनेर उनी अदालत खुल्नेबित्तिकै सर्वोच्च पुगिन् । त्यहाँका फाँटफाँट चहारिन् । श्रीमान् आज आउनुभएको छैन, सर्वोच्चका कर्मचारीले साँझतिर उनलाई फर्काउन खोज्दै भने, तपाईं भोलि आउनुस् । आफ्नो उमेरसमेत कति भयो भन्नेसमेत निश्चयसाथ भन्न नसक्ने विष्णुमायाको यस पटक भने धैर्यको बाँध टुट्यो । र, उनी डाँको छाडेर रुन थालिन् । आफ्नो मृत छोराको न्यायका लागि छाती पिट्दै जति लड्दा पनि केही कहीँ सुनुवाइ नभएकामा देशको न्याय व्यवस्थालाई धिक्कारिन् । महिला प्रहरीले उनलाई इजलासबाट निकाल्न तानतुन गर्दा चुरा फुटेर उनको हातमा चोट लाग्यो र भुलुक्क रगत पनि निस्कियो । तर यो सबको बेवास्ता गर्दै सर्वोच्चतिर फर्केर आँसुका धारा खसालिरहेकी विष्णुमाया हिक्का छाड्दै एकोहोरो बोलिरहिन्, पोहोर वैशाखमा आउँदा पनि केही भएन, पुसमा आउँदा पनि केही भएन, अस्ति शुक्रबार आउँदा पनि केही भएन, आज आइतबार हुन्छ भनेका थे, न्यायाधीशै आएनन् रे ।सर्वोच्चमा आएका सेवाग्राही विष्णुमायाको अरण्यरोदन देखेर केही टिठाए । तर अवस्थाचाहिँ उनीहरूको पनि यसै गरी रुनुपर्ने खालको पीडादायी थियो । महिनौंसम्म पेसीको पालो नआउने र आइहाले पनि सुनुवाइ नभएर सर्ने हुनाले सर्वोच्चमा विष्णुमाया रुनु र पीडाले छाती पिट्नु उनीहरूले महसुस गर्न सक्ने वेदना थियो । सर्वोच्च प्रशासनले विष्णुमायालाई थामथुम पार्न एक महिला कर्मचारीलाई खटाएको थियो । उनले विष्णुमायालाई फकाएर चमेना गृहसम्म लगेर खाजा खुवाइन् । तर, बिहानैदेखिकी भोकी विष्णुमायाले टेबलमा दिइएको खाजा तत्काल खाइनन्, बरु धेरै बेरसम्म सुँक्कसुँक्क गर्दै रोइरहिन् । विष्णुमायाका २४ वर्षीय छोरा सूर्यको २०७१ फागुन ५ मा शिवरात्रिका दिन हत्या भएको थियो । शव भोलिपल्ट बिहान तुलसीघाटस्थित राम मन्दिरको भीरमा फेला परेको थियो । बुझ्दै जाँदा सूर्यलाई उनकै साथी बुद्ध श्रेष्ठ, ध्रुव मानन्धर र रामचन्द्र मानन्धरले हत्या गरेको खुल्न आएको भनी विष्णुमायाले प्रहरीमा जाहेरी दिएकी थिइन् । तर चारचार वर्षसम्म प्रहरीले उनको जाहेरी पनि बुझेन । आफूमाथि भएको यो अन्यायका लागि बोलिदिन विष्णुमायाले मानवअधिकार आयोगदेखि स्थानीय सरकारका प्रमुखसम्मलाई धेरै पटक हारगुहार गरिन् । उनले बोकेको ठेलीभरि अनेक मानिसका नम्बर छन्, जसमा फोन गर्न उनी अरू कसैको सहयोग माग्छिन् । धेरै रोइकराइ गरेपछि र हारगुहार लगाएपछि अन्ततः २०७५ चैत २९ मा उनले दिएको किटानी जाहेरी प्रहरीले दर्ता गर्यो । त्यसपछि पक्राउ परेका उनीहरूले केटी जिस्काएको निहुँमा भएको झगडाका कारण सूर्यको हत्या भएको बयान दिए । जिल्ला अदालत कास्कीले २०७६ जेठ १३ मा थुनछेकको बहसमा उनीहरू तीनै जनालाई पुर्पक्षका लागि थुनामा पठाउने आदेश गर्यो । तर, उच्च अदालत पोखराले २०७६ असार ५ मा जिल्लाको आदेशलाई आंशिक उल्ट्याउँदै बुद्ध र ध्रुवलाई जनही १ लाख धरौटीमा छाडिदियो । उच्चको यो आदेश बेरीतको भएको भन्दै विष्णुमायाको पक्षबाट सरकारी वकिलको कार्यालय पोखराले सर्वोच्चमा निवेदन दिएको छ ।विष्णुमायाको धेरै जोडबलपछि सर्वोच्चमा २०७९ जेठ २० मा दर्ता भएको उक्त मुद्दा परेको ३३ महिना नाघ्दा १२ पटक तारिख तोकिएको छ । यस अवधिमा पेसीमा भने ५ पटक मात्रै परेको छ । पहिलो पेसी २०८० वैशाख २१ मा प्रकाशमान सिंह राउत र कुमार रेग्मीको इजलासमा परेको थियो । त्यस दिन उनी दिनभर इजलासमा पालो कुरेर बसिन् । तर साँझ उनको मुद्दा हेर्न नभ्याइने सूचीमा पर्यो । र, उनी हिस्स परेर फर्किन् । अर्को पटक उनको मुद्दा त्यसको ११ महिनापछि २०८० फागुन १ मा पेसी चढ्यो । यस पटक पनि विष्णुमायाको मुद्दा हेर्न नभ्याइने सूचीमै चढेर हट्यो, उनी काठमाडौं आउनु मात्रै भयो । तेस्रो पटक चार महिनापछि गत वर्ष असार २० मा उनको मुद्दा पेसी चढ्यो । यस पटक न्यायाधीश तिलप्रसाद श्रेष्ठ र टेकप्रसाद ढुंगानाको इजलासले बुझ्ने आदेश जारी गर्यो । मुद्दाको छिनोफानो नभई मिसिल कागजमा भएका तथ्य र अरू यस्तै प्रमाण बुझ्ने भएकाले यस पटक पनि विष्णुमायाका लागि मुद्दाको पालो नआएकै सरह भयो । चौथो पटकको पेसी गत पुस ८ मा सपना प्रधान मल्ल र टेकप्रसाद ढुंगानाको इजलासमा पर्यो । अब त केही होला कि भनेर उनी बडो आशा लिएर आएकी थिइन् । तर, मुद्दा फेरि हेर्न नभ्याइने सूचीमा परेर हट्यो । पछिल्लो पटकको पेसी गएको शुक्रबार शर्मा र पौडेलद्वयको इजलासमा पर्यो । इजलासले आदेश अन्य गर्यो भन्ने जनाउ कर्मचारीले दिए । तर त्यो अन्य आदेश भनेको के हो, लिखित पाऊँ भन्दा उनले हात पार्न सकिनन् । आखिर के भएको छ उनको मुद्दामा आदेश ? सर्वोच्चका प्रवक्ता अच्युत कुइँकेललाई त्यसै दिन सोधिएको थियो । त्यो लिखित नआई भन्न सकिन्न, आदेश गरेको छैटौं दिन बिहीबार सोध्दा पनि सर्वोच्चका प्रवक्ता अच्युत कुइँकेल भन्छन्, मुद्दाको अंग नपुगेको भए त्यो पुर्याउन वा अरू केही प्रक्रिया नमिलेको भए त्यो मिलाउन हुने आदेश हो अन्य आदेश भनेको तर केचाहिँ भनिएको हो भन्नेचाहिँ लिखितै नहेरी थाहा हुँदैन, म हेरेर भनुँला ।सर्वोच्चकै प्रवक्ताले बुझ्न नसकेको यो आदेश निरक्षर विष्णुमायाले बुझ्न सक्ने कुरै भएन । के रहेछ भनेर उनी अझै पनि सर्वोच्च धाइरहन चाहन्थिन् । तर, लामो समय होटलमा बस्न र अड्डा अदालतमा हिस्स परेर फर्किरहन मन र धन दुवैले दिएन । आज पनि म रित्तै फर्किंदै छु, पोखरा जाने बस चढेर थानकोट कटिसकेकी विष्णुमायाले कान्तिपुरसँग भनिन्, यो देशमा न्याय हामी गरिबले पाउने रहेनछौं ।विष्णुमाया वर्षौंदेखि न्यायको तड्पाईमा छिन् । र, त्यो नपाएपछि रोइरहेकी छन् । तर उनको रोदन एउटा नियमित प्रदर्शनीजस्तो कसैलाई नछुने हुँदै गएको छ । न्यायाधीशको संख्या कम र मुद्दाको चाप बढी हुँदा सर्वोच्चमा पेसीको पालै नआउने र आए पनि सुनुवाइ नभई मुद्दा सर्ने अनि सुनुवाइ नै भए पनि अन्य वा यस्तै प्रक्रियागत झिनामसिना आदेश हुने भएपछि सेवाग्राही तारिख धाउँदा विष्णुमायाझैं हत्तुहैरान र निराश छन् । देशको न्याय सम्पादनको सर्वोच्च निकायमा भएको यो चरम ढिलासुस्तीले ढिलो न्याय दिनु भनेको न्याय नपाउनुसरह हो भन्ने उक्तिलाई चरितार्थ गरेको छ । तर पनि त्यसको निकासका लागि प्रयत्न कहीँकतै नहुँदा विष्णुमायाहरू रोएका रोयै हुन अभिशप्त छन् ।"
राजनीति र अपराधको सम्बन्धविच्छेद कहिले ?,"२५ करोड रुपैयाँ बराबरको विदेशी मुद्रा तस्करीको अनुसन्धानले राजनीति र अपराधबीचको विद्रुप साइनोलाई पुनः सतहमा ल्याएको छ । ट्रकमा राखिएको विदेशी मुद्रासहित पक्राउ परेका चालक कुसाङ लामामाथि गरिएको अनुसन्धान अघि बढ्दै जाँदा तस्करीका मुख्य योजनाकार भने सिन्धुपाल्चोकका माओवादी नेता नारायण पौडेल भएको खुलेको हो । उनका दाइ तथा २०७४ मा भोटेकोशी गाउँपालिकको अध्यक्षमा निर्वाचित राजकुमार पौडेल पनि १५ किलो सुन तस्करीमा त्यतिबेलै आरोपित थिए । पौडेलका चार जना दाजुभाइ रहेकामा कोही सुन तस्करी, कोही हुन्डी, कोही विदेशी मुद्रा र कोही रक्तचन्दन तस्करीमा मुछिएका देखिन्छन् । ठूला घोटला, अनियमितता र तस्करी प्रकरणमा राजनीतिक कनेक्सन सामान्य बन्न थालेको छ । विगतका सुनदेखि डलर तस्करी, ठूला भ्रष्टाचार, सार्वजनिक जग्गा हिनामिना, भुटानी शरणार्थीदेखि अनेकौं प्रकरणको पृष्ठभूमिमा विभिन्न राजनीतिक केन्द्रको संलग्नता स्थापित भइसकेको छ । यसपटकको डलर र युरो तस्करी त्यसैको सिलसिला मात्रै हो । पछिल्लो प्रकरणपछि निष्पक्ष अनुसन्धान र वास्तविक दोषीले कारबाही भोग्ने परिस्थिति निर्माण भएमा राजनीति र अपराधको गठजोड विच्छेद गर्न थोरै भए पनि सहयोग मिल्नेछ ।ट्रकको फल्स बटम मा लुकाएर स्थल नाका हुँदै रसुवागढीबाट चीनको केरुङतर्फ तस्करी गर्न लागिएको १३ लाख ६९ हजार १ सय ५० युरो र ३ लाख २० हजार ८ सय ५० अमेरिकी डलरसहित ट्रक चालक कुसाङ लामा चैत ५ मा टोखाबाट पक्राउ परेका थिए । अनुसन्धानमा लामाले असहयोग गरेपछि उनको मोबाइल फरेन्सिक जाँचका लागि पठाइएको थियो । त्यसपछि मात्र माओवादी कार्यकर्ता पौडेलसँग जोडिएका विवरण उजागर भएका हुन् । २०४८४९ बाटै खासाबाट कपडाको व्यापार गर्ने पौडेल बिस्तारै तस्करीको नेटवर्कमा छिरेर पैसा कमाउँदै नेताकर्मचारी, प्रहरी र अरू राज्य संयन्त्रलाई प्रभावित बनाउन सफल भएका व्यक्ति भएको खुलेको छ । राजनीतिक संरक्षण नहुने हो भने कोही तस्करले जोखिम मोल्दै गैरकानुनी र तस्करीलाई फैलाउन कठिन छ । तर यहाँ एकअर्काको स्वार्थको रक्षा हुँदै आएको छ । त्यसका अनेकौं दुष्परिणाम पनि सतहमा आएकै छन् । यो स्थिति अन्त्यका लागि सरकार, सदन, राजनीतिक दल संवेदनशील हुनुपर्छ ।राजनीतिमा जोडिँदा उन्मुक्ति पाइन्छ भनेरै होला, आपराधिक पृष्ठभूमिका मान्छेले दलको झन्डा बोक्छन् । यसले हाम्रो राजनीतिलाई अपराध कर्म चोख्याउने वा जोगाउने छाताजस्तो बनाएको छ । राजनीतिक दल, समग्र राजनीति नै आफ्नो मूल मुद्दाबाट बरालिँदै गएको छ । जुन वर्गसँग नियमित स्वार्थ आदानप्रदान हुन्छ, स्वाभाविक रूपमा दल र नेता उसैसँग नजिक हुन्छन् । उनीहरूलाई नै लाभको पद दिलाउन संघर्ष चल्छ । उनीहरूकै गतिविधिमा सहजीकरण गरिदिन्छन् । पार्टी र नेताहरूमा सैद्धान्तिक र वैचारिक पक्षमा खासै बहस हुन छोड्छ, अपारदर्शी बन्दै जान्छन् । यतिबेला जनताका एजेन्डा मुलतबीमा पर्छन् । जनताको अपेक्षा पूरा हुन सक्दैन । राज्यबाट पाउनुपर्ने सेवा प्रवाह पनि पाउँदैनन् । राज्य र जनताबीचको सम्बन्ध प्राविधिक मात्रै हुन पुग्छ । यतिबेला यस्तै भइरहेको छ ।राजनीतिक दलको खर्च अपारदर्शी छ । चुनावमा उनीहरू अथाह खर्च गर्छन् तर वास्तविक विवरण देखाउँदैनन् । नेतृत्वको जीवनशैली पनि विलासी र अपारदर्शी छ । चुनावी खर्चदेखि नेताको दैनिक खर्च व्यवस्थापनको पृष्ठभूमिमा अवैध गतिविधिमा संलग्नकै पैसा हुने गरेको बुझाइ स्थापित छ । यसलाई चिर्न न राजनीतिक दल र नेताले प्रयत्न गरेका छन्, न त राज्यको कानुनी प्रबन्ध नै त्यस किसिमको छ । आम्दानीका वैध स्रोत र जीवनशैलीबीच तालमेल नदेखिएका साधारणदेखि राजनीतिक व्यक्तिसम्मलाई सम्पत्ति शुद्धीकरण, राजस्व अनुसन्धान, अख्तियार दुरुपयोग अनुसन्धान आयोग जस्ता निकायले सूक्ष्म निगरानी गर्ने हो भने परिस्थितिमा सुधार आउन सक्छ । राजनीतिलाई अपराधबाट मुक्त गर्न नागरिक भूमिका पनि निर्णायक हुन्छ । नेतृत्वले टिकट दिए पनि कुनै उम्मेदवारलाई अनुमोदन गर्ने वा नगर्ने सार्वभौम अधिकार मतदातासँग हुन्छ । अपराध गर्न वा लुक्न दलको बर्को ओढेका उम्मेदवारलाई मत नदिने हो भने सम्बन्धित दल र समग्र राजनीतिका लागि त्योभन्दा ठूलो सन्देश अरू केही हुन सक्दैन । यसका लागि मतदाता आत्मअनुशासनमा बाँधिनुपर्छ । नागरिक अनुशासित र जिम्मेवार नभएसम्म राजनीतिमा शुद्धीकरण असम्भव छ । कसैले पनि अपराध कर्मका लागि राजनीतिक पहुँच प्रयोग गर्न खोज्नु स्वाभाविक हो । यसबाट अलग रहने दायित्व राजनीतिक वर्गकै हो । त्यो त्यतिबेला सम्भव हुन्छ, जतिबेला अपराधमा संलग्नमाथि प्रहरीले कुनै दबाब र प्रभावबिना अनुसन्धान गर्न पाउँछ । बाँकी निकायले पनि आफ्नो भूमिका त्यसैगरी खेल्न पाउँछन् । राजनीतिक दलले पनि अपराधमा संलग्न व्यक्तिलाई बचाउ गर्न शक्ति र सत्ताको प्रयोग नगरी निष्पक्ष अनुसन्धानमा सघाउनुपर्छ । अपराधका आरोपितलाई दलमा ठाउँ दिनु हुँदैन र अपराधमा मुछिए तत्काल निलम्बन गर्ने प्रक्रिया अपनाउनुपर्छ । अन्तरदेशीय र सीमापार अपराधका कारण देशको छविसमेत धुमिल बनाउने भएकाले कडाइ जरुरी छ । तर अहिले सीमापार अपराधसँग जोडिएको अपराधसँग प्रत्यक्ष जोडिएका कारोबारको नियमन फितलो छ । त्यसैले कर्मचारी र सुरक्षाकर्मीको तजबिजीमा हुने मानवीय जाँच प्रणालीलाई प्रतिस्थापन गर्दै उच्च प्रविधियुक्त विद्युतीय जाँच प्रणालीलाई स्थापित गर्नुपर्छ ।"
तस्करीमा राजनीतिक संरक्षणलाई कहिलेसम्म उन्मुक्ति ?,"नेपालमा तस्करीजन्य अपराध र राजनीतिको आपसी सम्बन्ध कुनै नौलो विषय होइन । पछिल्ला घटनाक्रमले फेरि पनि पुष्टि गरेको छ संगठित अपराधी समूहहरू राजनीतिक पहुँचका कारण कानुनी प्रक्रियाबाट उम्किन सफल भइरहेका छन् । काठमाडौंको टोखाबाट बरामद २५ करोड रुपैयाँ बराबरको विदेशी मुद्रा तस्करी प्रकरणमा माओवादी पृष्ठभूमिका नारायण पौडेल संलग्न रहेको खुलासासहितको समाचार सार्वजनिक हुनु यसैको पछिल्लो दृष्टान्त हो । यो घटनामा व्यक्ति होइन, परिवार नै विभिन्न तस्करी गतिविधिमा संलग्न रहेको तथ्यले थप आशंका उब्जाएको छ । सुन, हुन्डी, विदेशी मुद्रा र रक्तचन्दन तस्करीमा मुछिएको यो परिवारको विगत खोतल्दा राज्यसंयन्त्रको अक्षमताको झल्को स्पष्ट देखिन्छ । राज्यका निकायहरूले पटकपटक अनुसन्धानको दायरामा ताने पनि प्रभावशाली राजनीतिक सम्बन्धका कारण उनीहरू जोगिँदै आएका छन् । यो घटनाले राजनीति, अपराध र सत्ता बीचको घनिष्ट सम्बन्ध उजागर गरेको छ । खासगरी सिन्धुपाल्चोकको भोटेकोशी क्षेत्र तस्करीका लागि संवेदनशील नाका मानिन्छ । विभिन्न गिरोहले लामो समयदेखि यहाँबाट सुन, विदेशी मुद्रा, लागूऔषध तथा अन्य अवैध सामग्री ओसारपसार गर्दै आएका छन् । यसमा सुरक्षा निकायको संलग्नता छैन भन्न सकिने स्पष्ट आधार भेटिँदैन । यसअघि ट्रकको फल्स बटम प्रयोग गरी विदेशी मुद्रा चीन पठाउने योजनामा संलग्न व्यक्तिहरूको पहिचान भइसके पनि कारबाही प्रक्रिया अन्योलमा हुनु सामान्य नागरिकका लागि पनि निराशाजनक विषय हो । संगठित अपराधको यो संरचना राजनीतिक दलहरूकै संरक्षणमा हुर्किबढिरहेको छ । यो घटनामा संलग्न भनिएका पौडेल सत्तासँग नजिक रहँदै आएका थिए । विगतका तस्करी काण्डमा पनि यस्तै प्रवृत्ति देखिएको छ । तैपनि राज्य संयन्त्र अपराधीलाई कानुनी दायरामा ल्याउन असफल देखिन्छ । यस्तो प्रवृत्तिले निरन्तरता पाउने हो भने राज्यको नीति, सुरक्षा संयन्त्र र कानुनी शासनमाथि प्रश्न उठ्नु स्वाभाविक छ । पछिल्लो घटनाले फेरि एक पटक गम्भीर प्रश्नहरू खडा गरेको छ । किन बारम्बार शक्तिशाली राजनीतिक पहुँच भएका व्यक्तिहरू मात्र यस्ता अपराधमा मुछिन्छन् त ? उनीहरूलाई प्रचलित कानुनबमोजिम कारबाही किन प्रभावकारी हुँदैन ? सुरक्षाकर्मी तथा अनुसन्धान संयन्त्रको भूमिका कति निष्पक्ष छ ? अब यी र यस्ता थुप्रै जिज्ञासाको चित्तबुझ्दो जवाफ खोज्ने समय आएको छ । जवाफ मात्र खोजेर पुग्दैन, समाधानका लागि ठोस कदम नै चाल्नुपर्नेछ । त्यसका लागि सर्वप्रथम, संगठित अपराधमा संलग्न राजनीतिक व्यक्तिहरूमाथि कठोर कारबाही हुनुपर्छ । दोस्रो, तस्करी रोक्न नाकाहरूमा सुरक्षा संयन्त्रलाई थप पारदर्शी र जवाफदेही बनाइनुपर्छ । तेस्रो, आर्थिक अपराध अनुसन्धानलाई प्रविधिमैत्री र प्रभावकारी बनाउँदै लैजानु जरुरी छ । अतः यस किसिमका संगठित अपराधलाई गम्भीर रूपमा नलिने हो भने राज्य संयन्त्रको नैतिकतामा गम्भीर क्षति पुग्ने निश्चित छ । अब राजनीतिक संरक्षणमा हुने अपराधको यो सिलसिला तोड्ने समय आइसकेको छ । यो वा त्यो बहानामा अझै पनि त्यसमा ढिलाइ गर्ने छुट कसैलाई छैन । टेकेन्द्र अधिकारी, विराटनगर"
जरिवाना तिर्नुको विकल्प छैन,"काठमाडौं महानगरपालिकाले गत मंसिर ७ मा दरबारमार्गमा जागरण अभियानका नाममा सार्वजनिक स्थान फोहोर गरेको भन्दै एमालेमाथि १ लाख रुपैयाँ जरिवाना तोकेको थियो । चार महिना बितिसक्दा पनि एमालेले उक्त रकम तिरेको छैन । मेयर बालेन्द्र शाहका स्वकीय सचिव भूपदेव शाहका अनुसार एमालेले जरिवाना तिर्नुपर्ने पत्र बुझ्नसमेत अस्वीकार गरेको छ । यो व्यवहारले उसको जिम्मेवारीप्रतिको उदासीनता र कानुनी शासनप्रतिको बेवास्ता प्रस्ट हुन्छ । एमालेका नेताहरू भने यो जरिवानालाई राजनीतिक प्रतिशोधको संज्ञा दिँदै ठूलो स्वरमा विरोध जनाइरहेका छन्, जुन उचित होइन । सरकारको नेतृत्वमा रहेको दलले सार्वजनिक सम्पत्तिको संरक्षण र स्वच्छताको उदाहरण प्रस्तुत गर्नुपर्ने हो । तर, जरिवाना तिर्नुको साटो उल्टै बहाना बनाउनु र महानगरको निर्णयलाई राजनीतिक रंग दिन खोज्नुले एमालेको चरित्र पनि उदांगिएको छ । जनताको करबाट सञ्चालित सरकारको नेतृत्वकर्ताले यस्तो गैरजिम्मेवार व्यवहार देखाउँदा उसको विश्वसनीयतामाथि गम्भीर प्रश्न उठ्छ । यो घटनाले एमालेको कार्यशैलीमाथि मात्र होइन, उसको नेतृत्वमा रहेको सरकारको प्रभावकारितामाथि पनि शंका उत्पन्न गराउँछ । महानगरले अब आर्थिक कार्यविधि तथा वित्तीय उत्तरदायित्व ऐन, २०७६ अनुसार असुलउपर गर्ने निकायमा पत्राचार गर्ने तयारी गरेको जनाएको छ । यो कदमले एमालेलाई कानुनी दायरामा ल्याउन सक्छ र यदि उसले अटेर गरे निर्वाचन आयोग वा अन्य निकायले कारबाही गर्न सक्नेछन् । तर, सरकारको नेतृत्वमा रहेको दलले यस्तो कारबाहीको सामना गर्नुपर्ने अवस्था आउनु आफैंमा लज्जास्पद हो ।  सन्तोष सिम्खडा, टोकियो, जापान"
बालेनको सही निर्णय कि अल्पज्ञान ?,"नयाँ सोच र भिजन बोकेर आएका काठमाडौं महानगरपालिकाका मेयर बालेन शाहले काठमाडौंको मुहार फेर्न देखाएको तदारुकताले धेरैको मन जितेको छ । जनताको मन जित्ने केही काम गरेपछि उनका फ्यानहरूले त अहिले काठमाडौंको पर्यायवाची नाम नै बालेन सिटी राखिदिएका छन् । पुराना पार्टीहरूको अवरोध नभएको भए सायद अहिले टुकुचाको दुवैतर्फ सरर्र गाडी चलिसक्थे । बागमती र विष्णुमती करिडोर पूर्ण रूपमा सञ्चालनमा आइसक्थे । तर उनलाई संघीय सरकारले असहयोग गर्दा यी काम अहिले अधुरै छन् । अहिले पनि बालेनको काम गर्ने उत्साहमा खासै कमी आएको छैन । केही समयअघि विशाल बजार, इन्द्रचोकको फुटपाथ फराकिलो पारेर जनताको मन जितेका छन् । राजधानीलाई सफासुग्घर राख्न बालेनले गरेका प्रयास सराहनीय छन् । राजधानीमा आमसभा र आन्दोलन गर्दा फोहोर गर्ने, तोडफोड गर्नेलाई दण्ड जरिवाना तिराउने उनको प्रयास पनि प्रशंसनीय नै लाग्छ । सुरुमा राप्रपा, त्यसपछि एमाले र अहिले आएर पूर्वराजालाई जरिवानाका लागि महानगरले पत्र नै काटेको छ । अहिले पूर्वराजालाई जरिवाना तिराउने उनको निर्णय कानुनी रूपमा अलिक मिलेन कि ? किनकि, त्यो आन्दोलनको आयोजक भनेर बकाइदा जिल्ला प्रशासन कार्यालयमा दिएको निवेदन र अनुमति पत्रमा राष्ट्र, राष्ट्रियता, धर्म, संस्कृति र नागरिक बचाउ महाअभियान नामक संस्था आयोजक भनेर उल्लेख गरिएको छ । सोही अभियानलाई जरिवाना तिराउन पत्र लेख्ने होइन र ?  गोपाल देवकोटा,काठमाडौं७, चाबहिल पिपलबोट"
प्रहरीको गैरजिम्मेवार अभिव्यक्ति,"सुन्दै पनि जोकोहीलाई अचम्म लाग्छ । प्रहरीले गोली चलाउँछ अनि झुक्किएर गोली लागेको प्रतिक्रिया दिन्छ । प्रहरीको मुख्य जिम्मेवारी शान्ति सुरक्षा कायम गर्नु हो, न कि अन्धाधुन्ध गोली चलाउने । मान्छेको ज्यानसँग खेलबाड गर्ने छुट हाम्रो कानुन र संविधानले कसैलाई पनि दिँदैन । नेपाल प्रहरीका केन्द्रीय प्रवक्ता दिनेश आचार्यले झुक्किएर गोली लागेको मात्रै प्रतिक्रिया दिएका छैनन्, कसैको घरको छतमा गएर प्रहरीले अश्रुग्यास नहानेको पनि दाबी गरेका छन् । यतिसम्म झूट नबोलेको भए पनि हुने । किनकि, अहिले सामाजिक सञ्जालमा धेरैको पहुँच छ । विभिन्न भिडियो क्लिप र फुटेज हरूले उनको बोलीलाई शतप्रतिशत गलत साबित गरिदिन्छन् । आन्दोलनका नाममा राजावादीले सडकमा देखाएको तोडफोड, आगजनी र लुटपाटका घटनाको जति निन्दा गरे पनि कम हुन्छ । तर, प्रहरीजस्तो संवेदनशील सरकारी निकायले धैर्यता र संयम मात्रै अपनाएको भए सायद तीनकुनेको घटनाले मानवीय क्षति नै हुने किसिमको यति ठूलो रूप लिने थिएन होला ।  पुरुषोत्तम घिमिरे, जोरपाटी, काठमाडौं"
प्रोपोगान्डाको साम्राज्यमा बीपीको विरासत,"सन् १९६५ मा फिलिपिन्सको राष्ट्रपति भएका कुख्यात तानाशाह फर्डिन्यान्ड मार्कोस सन् १९८६ को जनआन्दोलनबाट सत्ताच्युत भएपछि अमेरिकामा शरण लिएका थिए । सन् १९८९ मा मार्कोसको मृत्यु भएपछि १९९१ मा उनको परिवारले फिलिपिन्स फर्कन अनुमति पाएको थियो । सन् २०१५ पछि उनका छोरा बोङबोङ मार्कोसले फेसबुक, एक्स, टिकटक, युट्युबजस्ता सामाजिक सञ्जाल र डिजिटल प्ल्याटफर्ममार्फत मार्कोसलाई शक्तिशाली नेता र उनको कार्यकाललाई स्वर्ण युग को संज्ञा दिँदै आक्रामक प्रोपोगान्डा अभियान सुरु गरे । मार्कोसको तानाशाही शासन नभोगेका युवा पुस्ता यस्तो मिथ्या सूचना, प्रोपोगान्डा र प्रायोजित भाष्यबाट भ्रमित र प्रभावित हुँदै गए । त्यसैले राष्ट्रवाद र मार्कोसको स्वर्ण युग फर्काउने प्रमुख नाराको आधारमा सन् २०२२ मा बोङबोङ मार्कोस राष्ट्रपति निर्वाचित भए । विगत केही समयदेखि नाटकीय रूपमा विकसित भएका अस्वाभाविक राजनीतिक घटनाक्रम र प्रायोजित भाष्यका आधारमा विश्लेषण गर्दा नेपाली राजनीतिमा पनि फिलिपिन्स सिन्ड्रोमको प्रारम्भिक संकेत देखिएको त होइन भन्ने यक्षप्रश्न खडा भएको छ ।राजा महेन्द्रको अमेरिकाको राजकीय भ्रमण र संयुक्त संसद्लाई गरेको सम्बोधन, बेलायत भ्रमणमा महारानीले गरेको स्वागत तथा राजा वीरेन्द्रको विदेश भ्रमणको संक्षिप्त भिडियो दृश्यप्रति नेपाली जनता विशेषगरी युवा पुस्ता सम्मोहित तथा रोमाञ्चित भएको देखिन्छ । राजाकै कारणले राष्ट्रहितको संरक्षण भई नेपालको अन्तर्राष्ट्रिय छवि उच्च भएको अतिरञ्जित राष्ट्रवादी भाष्य सामाजिक सञ्जाल र डिजिटल प्ल्याटफर्ममा भाइरल हुँदै गएको छ । भ्रष्टाचार, कुशासन, सरकारका शृंखलाबद्ध विवादित निर्णयको पृष्ठभूमिमा अहिलेभन्दा त राजतन्त्रकाल नै ठीक भन्ने निराशाजनक र भ्रमित भाष्यको परिधि विस्तारित हुँदै गएको देखिन्छ । तर इतिहासको कालखण्डमा भारत र चीनजस्ता शक्तिशाली देशका अन्तर्राष्ट्रियस्तरमा समेत प्रभावशाली प्रधानमन्त्रीलाई नेपालका प्रधानमन्त्रीले राष्ट्रहित, सार्वभौमिकता र राष्ट्रिय सुरक्षाको पक्षमा अडान लिँदै माफ माग्न र स्पष्टीकरण दिन बाध्य बनाएका थिए । ती प्रधानमन्त्री थिए बीपी कोइराला । इतिहासदेखि नै सरकारले राष्ट्रहित र राष्ट्रिय स्वार्थको संरक्षण गर्न नसकेको बहस चल्दै आइरहेको पृष्ठभूमिमा यो प्रसंग नयाँ पुस्ताका लागि किम्वदन्तीजस्तो पनि लाग्छ । तर यो किम्वदन्ती होइन, गौरवमय इतिहास हो । जसले स्वतन्त्र र सन्तुलित विदेश नीतिको जग बसालेबीपी नेतृत्वको प्रथम जननिर्वाचित सरकारको २०१६ जेठ १३ देखि २०१७ पुस १ सम्मको कार्यकालमा नेपालको अन्तर्राष्ट्रिय सम्बन्ध र विदेश नीतिका दृष्टिले स्वर्णकाल मानिन्छ । बीपीसँग राजनीतिक तथा सैद्धान्तिक रूपमा असहमतहरूले पनि अन्तर्राष्ट्रिय सम्बन्ध र विदेश नीतिका दृष्टिले उल्लेखनीय भएको वास्तविकता स्वीकार गरेका छन् । विशेषगरी तीन कारणले बीपीको कार्यकाल सफल मानिन्छ । पहिलो, १०४ वर्षे राणाशासनमा नेपालको स्वतन्त्र विदेश नीति थिएन । बेलायत (तत्कालीन इस्ट इन्डिया कम्पनी) सँग आत्मसमर्पण गरी जनताको निर्ममतापूर्वक दमन गरेर राणाहरूले सत्ता टिकाएका थिए । कांग्रेसको नेतृत्वमा भएको २००७ को जनक्रान्तिबाट प्रजातन्त्र स्थापना भएपछि बनेका सरकारले पनि स्वतन्त्र विदेश नीति अख्तियार गर्न सकेका थिएनन् । तर बीपीले राष्ट्रहित र राष्ट्रिय स्वार्थलाई सर्वोच्च प्राथमिकता दिएर अन्तर्राष्ट्रिय सम्बन्धका मार्गनिर्देशक सिद्धान्तलाई स्पष्ट व्याख्या गरी स्वतन्त्र, सन्तुलित र स्वाधीन विदेश नीतिको जग बसालेका थिए । राष्ट्रिय एकता, भौगोलिक अखण्डता, सार्वभौमिक स्वतन्त्रता, राष्ट्रिय सुरक्षा, संयुक्त राष्ट्रसंघको बडापत्र, पञ्चशील, असंलग्नतालाई मार्गनिर्देशक सिद्धान्तका रूपमा स्थापित गरे । यसैगरी बहुलवादी समाज, लोकतान्त्रिक प्रणाली, विधिको शासन, आर्थिक कूटनीति, मानव अधिकार, शान्तिपूर्ण सहअस्तित्व तथा दिगो शान्ति बीपीका प्रमुख प्राथमिकता थिए । छिमेकी भारत र चीनसँगको बहुआयामिक सम्बन्धलाई उच्च प्राथमिकतामा दिँदै प्रमुख शक्तिराष्ट्र अमेरिकालगायत बृहत् अन्तर्राष्ट्रिय जगत्सँग पारस्परिक हित, स्वार्थ र समानताका आधारमा कूटनीतिक सम्बन्धलाई थप प्रगाढ र घनिष्ट बनाएका थिए । वास्तवमा बीपीले नै राष्ट्रहितको पक्षमा अन्तर्राष्ट्रिय सम्बन्ध र विदेश नीतिको आधारशीला तय गरेका थिए । सोही विदेश नीति तथा अर्थ नीतिको प्रतिफलस्वरूप वैदेशिक सहयोग भित्रिएपछि आर्थिक विकासको संघार उद्घाटित भएको थियो ।दोस्रो, अन्तर्राष्ट्रिय सम्बन्ध विविधीकरण गरी कूटनीतिक छवि उच्च बनाएका थिए । १८ महिनाको छोटो कार्यकालमा पाकिस्तान, इजरायल, इटाली, फिलिपिन्स, म्यानमार, मलेसिया, अस्ट्रेलिया, थाइल्यान्ड, अस्ट्रिया, नेदरल्यान्ड, पोल्यान्ड, सर्विया, स्विडेनलगायत १८ देशसँग कूटनीतिक सम्बन्ध स्थापित भएको थियो । त्यति छोटो अवधिमा यति धेरै देशसँग कूटनीतिक सम्बन्ध हालसम्म कुनै पनि सरकारको कार्यकालमा भएको छैन र भविष्यमा हुने सम्भावना पनि छैन । तत्कालीन जटिल भूराजनीतिक सन्दर्भमा इजरायल र पाकिस्तानसँगको सम्बन्ध राजनीतिक र कूटनीतिक दुवै दृष्टिले जोखिमपूर्ण थियो । स्वयं राजा महेन्द्रले पनि इजरायलसँग कूटनीतिक सम्बन्ध स्थापित नगर्न पटकपटक दबाब दिएको खुलासा बीपीले आत्मवृत्तान्तमा गरेका छन् । तर विकसित अन्तर्राष्ट्रिय परिस्थितिलाई मध्यनजर गर्दै इजरायलसँग सम्बन्ध स्थापित गरेका थिए । उक्त दृष्टिकोण कति दूरदर्शी रहेछ भन्ने पुष्टि भइसकेको छ । नेपालबारे गहन अध्ययनअनुसन्धान गरेका अमेरिकाको क्यालिफोर्निया विश्वविद्यालयका प्राध्यापक लियो ई रोजले उनको नेपाल स्ट्राटेजी फर सर्भाइभल पुस्तकमा अन्तर्राष्ट्रिय सम्बन्ध र विदेश नीतिमा बीपीको योगदानको सविस्तार व्याख्या गरेका छन् ।तेस्रो, दोस्रो विश्वयुद्धको अन्त्य, शीतयुद्धको प्रारम्भ, द्विध्रॅवीय अन्तर्राष्ट्रिय परिवेशमा छिमेकी लोकतान्त्रिक भारत र कम्युनिस्ट चीनसँगको सम्बन्ध र विदेश नीतिलाई राष्ट्रहितअनुकूल व्याख्या गरी नयाँ आयाम दिएका थिए । बीपीले सन् १९६० सेप्टेम्बर २९ मा संयुक्त राष्ट्रसंघको महासभालाई सम्बोधन गर्दै असंलग्न विदेश नीति, संयुक्त राष्ट्रसंघमा चीनको प्रतिनिधित्व र तेस्रो विश्वका साना तथा अल्पविकसित देशको पक्षमा ठोस दृष्टिकोण राखेका थिए । बीपीको उक्त ऐतिहासिक मन्तव्य कति दूरगामी र यथार्थवादी रहेछ भन्ने अहिले घामजत्तिकै छर्लङ्ग भएको छ । स्मरण रहोस, त्यतिबेलासम्म संयुक्त राष्ट्रसंघमा जनवादी गणतन्त्र चीन (अहिलेको चीन) ले होइन, गणतन्त्र चीन (ताइवान) ले प्रतिनिधित्व गर्दै आएको थियो । सन् १९७१ देखि मात्रै संयुक्त राष्ट्रसंघमा जनवादी गणतन्त्र चीनले प्रतिनिधित्व गरेको हो । तेस्रो विश्वका साना तथा अल्पविकसित देशको सार्वभौमिकता, भौगोलिक अखण्डता, राष्ट्रिय सुरक्षा तथा ती देशको विकासमा विकसित राष्ट्रहरूको भूमिकाका बारेमा बीपीले स्पष्ट विचार व्यक्त गरेका थिए । बीपीका विचार केवल नेपालका लागि मात्रै होइन, सम्पूर्ण साना र अल्पविकसित देशका लागि पनि उत्तिकै महत्त्वपूर्ण थिए ।माओसँग संवाद गरी सगरमाथा सीमा विवाद समाधानबीपीको कार्यकालमा चीनसँग सीमा विवाद थियो । नेपालमा सगरमाथा र चीनमा चोमालोङ्मा भनी चिनिने विश्वको सर्वोच्च शिखरलाई दुवै देशले दाबी गर्दै आइरहेका थिए । तर चीनसँग सगरमाथा सीमा विवाद समाधानका दृष्टिले प्रधानमन्त्री भएको मितिदेखि नै बीपीले लामो राजनीतिक, कूटनीतिक र प्राविधिक गृहकार्य गरेका थिए । सन् १९६० मा चीनको राजकीय भ्रमणमा प्रधानमन्त्री चाउ एन लाईसँग सीमा विवाद समाधान गर्न बीपीले पटकपटक लामो संवाद र गहन छलफल गरेका थिए । तर चाउ एन लाईसँगका संवाद सकारात्मक भए पनि ठोस निष्कर्षमा पुगेका थिएनन् । सीमा विवादजस्तो जटिल मुद्दामा चाउ एन लाईले एक्लै निर्णय गर्न नसक्ने मनोविज्ञान र राजनीतिक यथार्थता बुझेर शक्तिशाली नेता चेयरम्यान माओसँग संवाद गर्ने रणनीतिक कूटनीति बीपीले अख्तियार गरेका थिए । बीपीको चाहनाअनुसार सन् १९६० मार्च १८ को मध्यरातमा बीपी र माओबीच शिखर बैठक भएको थियो । उक्त ऐतिहासिक बैठकका क्रममा सगरमाथा सीमा विवादका साथै नेपालचीन सम्बन्धका बहुआयामिक पक्षहरूका बारेमा विस्तृत छलफल भएको थियो । नेपालको नक्सासहित ऐतिहासिक दस्ताबेज, अभिलेख र प्रमाण पेस गर्दै सगरमाथा नेपाली भूमि भएको बीपीले पुष्टि गरेपछि माओ पनि अन्ततः सहमत भएका थिए ।सोही बैठकबाट नै सगरमाथा सीमा विवाद सदाका लागि समाधान भएको थियो र बीपीको चीन भ्रमणको क्रममा नै मार्च २१ गते सीमा सम्झौतामा हस्ताक्षर गरिएको थियो । वास्तवमा सगरमाथा सीमा विवाद समाधानका दृष्टिले माओ र चाउ एन लाईको लचकता तथा बीपीको उच्च कूटनीतिक कौशलताको प्रमुख भूमिका थियो । त्यसैले सगरमाथा सीमा विवाद समाधानका दृष्टिले बीपीमाओ संवाद र बीपीको चीन भ्रमण कोसेढुंगा मानिन्छ । बीपीमाओ संवादका क्रममा माओले चीनविरुद्ध संयुक्त सुरक्षा नीति बनाउने भारतको प्रस्तावलाई बीपीले अस्वीकार गरेको प्रति खुसी मात्रै व्यक्त गरेनन्, भारतका प्रधानमन्त्री नेहरू र चीनका प्रधानमन्त्री चाउ एन लाईलाई काठमाडौं निम्त्याउने प्रस्तावको प्रशंसासमेत गरेका थिए । बीपी र माओबीच औपचारिक कूटनीतिक शिष्टाचारमा सीमित नरही एकअर्काप्रति उच्च श्रद्धा र आत्मीयतापूर्वक संवाद गरेका देखिन्छ, जबकि बीपी र माओको यो नै पहिलो र अन्तिम संवाद थियो ।बीपीमाओबीचको उक्त दुर्लभ ऐतिहासिक संवादको विस्तृत दस्ताबेज चिनियाँ विदेश मन्त्रालयद्वारा सन् १९९४ मा प्रकाशित माओ जेदुङ् अन डिप्लोमेसी नामक पुस्तकमा (पृष्ठ ३०२ देखि ३०७ सम्म) प्रकाशित गरिएको छ । सन् १९३७ देखि १९७४ सम्मको अवधिका माओका १६० वटा भाषण, विचारमूलक लेख, अन्तर्वार्ता, राष्ट्र तथा सरकार प्रमुखसँगका उच्चस्तरीय संवादको एकीकृत दस्ताबेज नै उक्त पुस्तक हो । त्यसैले उक्त संवाद केवल सीमा विवाद समाधान गर्ने तत्कालीन दृष्टिले मात्रै होइन, नेपालचीन दूरगामी सम्बन्धका दृष्टिले पनि कति महत्त्वपूर्ण दस्ताबेज रहेछ भन्ने पुष्टि भएको छ । भारतका प्रधानमन्त्री नेहरूको स्पष्टीकरणभारतको स्वतन्त्रता संग्राममा सक्रिय सहभागी भई करिब तीन वर्ष जेल जीवनसमेत व्यतीत गरेका बीपीको महात्मा गान्धी, भारतका प्रथम राष्ट्रपति राजेन्द्रप्रसाद, प्रधानमन्त्री जवाहरलाल नेहरूलगायत नेताहरूसँग आत्मीय र घनिष्ठ सम्बन्ध थियो । तर नेपालको राष्ट्रिय स्वार्थ, सार्वभौमिकता र राष्ट्रिय सुरक्षाका बारेमा प्रश्न उठेपछि आत्मीय र घनिष्ठ सम्बन्ध भए पनि नेहरूसँग बीपीले गम्भीर असहमति मात्रै होइन, आपत्ति र असहमतिसमेत व्यक्त गरेका थिए । एसियाली देशहरूको राजनीतिक अवस्था तथा क्षेत्रीय सुरक्षा अवस्थाबारे सन् १९५९ नोभेम्बर २७ मा नेहरूले लोकसभालाई सम्बोधन गर्ने क्रममा विवादास्पद र आपत्तिजनक अभिव्यक्ति दिएका थिए । नेहरूले भनेका थिए नेपाल, भुटान र सिक्किममाथि कहीं कतैबाट कुनै किसिमको आक्रमण भए त्यसलाई भारतले आफूमाथिको आक्रमणको रूपमा लिनेछ ।उक्त विवादास्पद अभिव्यक्ति सार्वजनिक भएको ४८ घण्टा पनि नबित्दै मंसिर १४ गते बीपीले एक विज्ञप्ति प्रकाशित गरी तीव्र प्रतिवाद गरेका थिए । उक्त विज्ञप्तिमा उल्लेख गरिएको थियो नेपाल पूर्ण सार्वभौमसत्तासम्पन्न स्वतन्त्र राष्ट्र हो । नेपालको आन्तरिक वा बाह्य कुनै पनि मामिलामा नेपालले आफैं निर्णय गर्छ र कुनै पनि देशको हस्तक्षेप स्वीकार्य छैन । सबै देशहरूसँग शान्तिपूर्ण सम्बन्ध रहेको उल्लेख गर्दै नेपाललाई कुनै पनि देशबाट खतरा नरहेको भनी कडा र स्पष्ट कूटनीतिक सन्देश नेहरूलाई दिएका थिए । बीपीको प्रतिवादपछि डिसेम्बर ३ मा गरिएको पत्रकार सम्मेलनमा नेहरूले लोकसभामा सम्बोधन गर्ने क्रममा गल्ती भएको स्वीकार गर्दै भनेका थिए नेपालका प्रधानमन्त्रीले जे भन्नुभएको छ, ठीक भन्नुभएको छ । भारत वा अरू कुनै देशले नेपालमा एकतर्फी रूपमा निर्णय गर्न सक्दैनन् । नेपाल पनि भारतजस्तै स्वतन्त्र र सार्वभौमसत्ता सम्पन्न देश हो । उक्त ऐतिहासिक सन्दर्भका विस्तृत दस्ताबेजहरू भारतको विदेश मन्त्रालयका अवकाशप्राप्त उच्च अधिकारी एवं नेपाल, भारत तथा चीन मामिलाका शोधार्थी अवतारसिंह भासिनको पुस्तक नेपालभारत तथा नेपालचीन सम्बन्ध मा संग्रहित छन् ।नेपालको राष्ट्रियता, राष्ट्रिय स्वार्थ, सार्वभौमिकता र राष्ट्रिय सुरक्षाको पक्षमा लिएको अडानका कारणले कतिपय सन्दर्भमा नेहरूसँगको सम्बन्धमा समेत आँच आएको प्रसंग बीपीले आत्मवृत्तान्त र जेल जर्नलमा उल्लेख गरेका छन् । बीपीका राष्ट्रवादी अडान र अन्तर्राष्ट्रिय व्यक्तित्वको कारणले राजा महेन्द्रले लोकतान्त्रिक प्रणालीमा कू गरी निरंकुश पञ्चायती व्यवस्था लाद्ने निर्णयलाई नेहरूले प्रकारान्तरले मौन समर्थन गरेको रहस्योद्घाटनसमेत बीपीले गरेका छन् । तर नेहरूसँगको सम्बन्धमा जतिसुकै आँच आए पनि राष्ट्रिय स्वार्थप्रति बीपीले कहिल्यै कुनै सम्झौता गरेनन् ।चीनका प्रधानमन्त्री चाउ एन लाईको माफीसन् १९५९ मार्च २५ मा तिब्बतको राजधानी ल्हासामा सैन्य आक्रमण गरी चीनले कब्जामा लिएपछि चीनसँग सिमाना जोडिएको उत्तर पूर्वी अरुणाञ्चल प्रान्तको थवाङ उपत्यका हुँदै धार्मिक नेता दलाई लामा मार्च ३१ मा भारत प्रवेश गरी शरण लिएका थिए । चिनियाँ जनमुक्ति सेनाले तिब्बत कब्जा गरेपछि तथा दलाई लामाले भारतमा शरण लिएपछि तिब्बती सेना नेपालको सीमावर्ती जिल्लामा प्रवेश गरी चिनियाँ सेनाका विरुद्धमा सैन्य गतिविधि गर्दै आएका थिए । सामरिक दृष्टिले समेत महत्त्वपूर्ण मानिने मुस्ताङलाई आधारभूमि बनाएर खम्पा विद्रोहीका कमान्डर गे वाङदीले मुस्ताङको कैसाङमा अस्थायी हेडक्वाटर नै खडा गरेका थिए । अमेरिकी गुप्तचर निकाय सीआईएको समेत आर्थिक र हतियार सहयोग पाएका खम्पा विद्रोहीले नेपाली भूमिबाट चिनियाँ सेनाको विरुद्धमा सशस्त्र गतिविधि गर्दै आएपछि नेपालको सार्वभौमिक स्वतन्त्रतामाथि मात्रै प्रश्न उठेको थिएन, त्यसले अर्थपूर्ण भूराजनीतिक रङसमेत ग्रहण गर्दै आइरहेको थियो । त्यसैले नेपाली जनताको सुरक्षा र नेपालको सार्वभौमिक स्वतन्त्रता रक्षा गर्न सरकारले सेना नै परिचालन गर्नुपरेको थियो ।खम्पा विद्रोहीको चिनियाँ सेना, नेपाली सेना तथा नेपाली जनतासँग सशस्त्र द्वन्द्व र झडप हुँदै आएको थियो । चिनियाँ सेना र खम्पा विद्रोहीको सशस्त्र र अराजक गतिविधिको मारमा नेपाली सेना र जनता पर्दै आएका थिए । खम्पा विद्रोहीले मात्रै आधारभूमि बनाएका थिएनन्, चिनियाँ सेना नेपाली भूमिमा प्रवेश गरी खम्पा विद्रोहीविरुद्ध अपरेसन गर्ने तथा नेपाली सेना र नेपाली जनतालाई समेत आक्रमण र हातपात गर्दै आएका थिए । यस्तै क्रममा सन् १९६० जुन २८ मा चिनियाँ सेना नेपाली भूमिमा प्रवेश गरी मुस्ताङको कोरोला भन्ज्याङमा नेपाली सेना र सर्वसाधारण जनतामाथि समेत सशस्त्र आक्रमण गरे । उक्त आक्रमणबाट नेपाली सेनाका सुवेदार बमप्रसाद बाँस्कोटाको मृत्यु भएको थियो भने नेपाली सुरक्षाकर्मी र सर्वसाधारण जनता गरी करिब एक दर्जनलाई चिनियाँ सेनाले अपहरण गरेका थिए । उक्त घटनाको जानकारी पाउनासाथ बीपीले चीनका प्रधानमन्त्रीलाई कडा विरोधपत्र पठाएका थिए । नेपालको सार्वभौमिकता र राष्ट्रिय सुरक्षालाई ठाडो चुनौती दिँदै नेपाली भूमिमा प्रवेश गरेर नेपालका सुरक्षाकर्मीको हत्या गरी सर्वसाधारण जनतालाई समेत बन्दी बनाएको गम्भीर घटनाप्रति चीनले माफी माग्नुपर्ने र मृतकका परिवारलाई उचित क्षतिपूर्ति दिनुपर्ने माग गरिएको थियो । प्रधानमन्त्री चाउ एन लाईले बीपीलाई लेखेको प्रत्युत्तर पत्रमा भनिएको थियो, विद्रोही खम्पाहरू भनेर लखेट्दै जाँदा हाम्रो सेना नेपाली भूमिभित्र प्रवेश गरी उक्त घटना भएकोमा चीन सरकार दुःख व्यक्त गर्दै नेपाल सरकारसँग माफी माग्दछ र मृतकका परिवारलाई ५० हजार क्षतिपूर्ति दिने निर्णय गरेको छ । यस्तो अप्रिय घटना पुनः हुन नदिन चीन सरकार अब उप्रान्त सजग रहनेछ । यसरी मुस्ताङ घटना सम्मानजनक रूपमा टुंगिएपछि सन् १९६० मार्च १० मा दुई हप्ता लामो राजकीय भ्रमणमा गएका बीपीले बेइजिङमा उच्च सम्मान पाएका थिए ।निष्कर्षप्रधानमन्त्री र राष्ट्रपतिभन्दा प्राविधिक रूपमा प्रोटोकल उच्च हुने भएका कारण सेरेमोनियल स्वागत र सत्कार पाए पनि राष्ट्रहितका दृष्टिले राजाहरूले भन्दा बीपीले उल्लेखनीय भूमिका निर्वाह गरेका छन् । केवल अन्तर्राष्ट्रिय सम्बन्ध र विदेश नीतिका दृष्टिले मात्रै होइन, आर्थिक विकास र सामाजिक रूपान्तरण गरी समतामूलक समाज सिर्जना गर्ने बीपीको स्पष्ट दृष्टिकोण र दृढसंकल्प थियो । १५ वर्षमा हरेक नेपालीको जीवनस्तर आफ्नो जस्तै बनाउने बीपीको सपना र संकल्प थियो । उक्त सपना र संकल्प पूरा गर्न बीपीले आजीवन सम्झौताहीन कठोर संघर्ष गरे । यदि बीपीको मार्गचित्रअनुसार लोकतान्त्रिक प्रणाली र आर्थिक विकासको गति अगाडि बढेको भए आज राजनीतिक दृष्टिले समृद्ध लोकतान्त्रिक र आर्थिक विकासका दृष्टिले समुन्नत नेपाल हुने थियो । तर राजा महेन्द्रले २०१७ मा लोकतान्त्रिक प्रणाली कू गरी निरंकुश अधिनायकवादी शासनको सूत्रपात गरेपछि नेपाल र नेपाली जनताको भाग्य र भविष्यमाथि ३० वर्ष लामो ग्रहण लागेको थियो । फिलिपिन्सजस्तै नेपाल त्यस्तो प्रायोजित र भ्रामक प्रोपोगाण्डाको सिकार हुने सम्भावना त छैन । तर जनतामा अन्योलता सिर्जना गरी केही समय राजनीतिक वातावरण थप प्रदूषित र विषाक्त हुने सम्भावना भने कायमै छ ।"
जगतप्रसादको 'चौरासी',"चैत ८ मा कान्तिपुरको मुखपृष्ठमा छापिएका महायज्ञका नाममा दलितको उठीबास र जसले ५५ रुपैयाँ मागेर बनाए वृद्धाश्रम भन्ने समाचार धर्म र लोक कल्याणसँग सम्बन्धित थिए । पहिलो, सिरहाको औरही गाउँपालिकामा महायज्ञका नाममा त्यहाँको दलित परिवारको घर डोजर लगाएर भत्काई उठीबास लगाएको दुःखद् एवं खेदजनक खबरले मथिंगल खलबल्यायो भने अर्को जसमा एउटा अवकाशप्राप्त ८४ वर्षीय शिक्षक जगतप्रसाद अर्यालले ५५ रुपैयाँ मागेर वृद्धाश्रम बनाएको कुराले मनलाई आल्हादित बनायो र शीतलता प्रदान गर्यो । धर्म भनेको के हो त ? भन्ने प्रश्नले मेरो मनलाई सधैं चिमोटिरहन्छ । अछूतले टेकेको माटो पनि अपवित्र हुन्छ भन्दै दलितको घरमा डोजर लगाएर र माटोसमेत हटाएर सम्पन्न गरिने महायज्ञ धर्म हो कि एउटा वयोवृद्ध र अवकाशप्राप्त शिक्षकले ५ रुपैयाँका लागि दुनियाँसँग हात थाप्दै कमिलाले चारो जम्मा गरेजसरी असहाय वृद्धवृद्धाका लागि गाँस र बासको जोहो गर्नु धर्म हो ? हिन्दु संस्कारअनुसार मानिसले जीवनको ८४ वर्ष प्रवेश गरेपछि अब जीवनको उत्तरार्द्धमा पुगेको हुँदा मृत्युपछि देवलोक प्राप्तिको कामना गर्दै अनेकथरी पूजा, यज्ञ, होम र दानदक्षिणा गर्दै चौरासी पूजा गर्ने धार्मिक परम्परा छ । यसलाई आम भाषामा चौरासी पूजा भन्ने गरिन्छ । उमेर पुगेपछि सक्नेले आफैं र नसक्नेले छोराछोरीलाई गुहारेर पनि चौरासी पूजा गरेर आत्मसन्तोष प्राप्त गर्छन्, मानौं यो उनीहरूको अन्तिम धोको हो । प्रायः ब्राह्मण समाजमा चौरासी पूजा नगरे स्वर्ग पुगिन्न भन्ने चिन्ता बाबुआमामा हुन्छ भने बाबुआमाको चौरासी नगरिदिने सन्तानलाई समाजले कर्तव्यहीन भनिदिन्छ । चौरासी पूजाकै कुरा गर्दा अधिकांशले मन फुकाएर पण्डितलाई अनेकथरी दान दिन्छन्, तुलादान गर्ने भन्दै आफ्नो तौल बराबरको पैसा दान गर्छन् । तर त्यो दानले उनीहरूको स्वर्ग त सुरक्षित हुन्छ हुँदैन, आजसम्म कसैले देखेको प्रमाण छैन । तर यो यो कुरा दान गर भन्ने पण्डितको आर्थिक अवस्थाचाहिँ पक्कै केही सुरक्षित हुन्छ । यति मात्र होइन, धर्म अहिले मानव कल्याणभन्दा व्यवसाय र व्यापार बन्दै गएको छ । धर्मको आडमा गरिने महायज्ञहरू कमाउ धन्दा बनेका छन् । अनेक किसिमका महाराजहरू र बाबा हरू प्रकट भएर ठाउँठाउँमा महायज्ञ सञ्चालन गर्ने र व्यासासनमा बसेर दानको अपार महिमा को व्याख्या गर्दै करोडौं रकम जम्मा गर्छन् । तर त्यसरी जम्मा भएको रकम कुनै सामाजिक काममा प्रयोग भएको कमै सुनिन्छ । यिनै बाबाहरूमध्येका एक जना बाबाको आदेशमा सिरहामा गरिन लागेको महायज्ञस्थलमा दलितको घर परेको र दलितले टेकेको माटो पनि अपवित्र हुन्छ भन्दै डोम परिवार (दीपक मरिक डोम) को घरमा स्थानीय जनप्रतिनिधि नै लागेर डोजरले घर भत्काइदिए । दलितको घर भत्काएर मात्र नपुगेर जगको माटोसमेत खनेर फाल्नु जातीय विभेद र छुवाछूतका नाममा संविधान र कानुनलाई ठाडो चुनौती मात्र नभएर मानवताविरुद्धको अपराध पनि हो । यस्तो अपराधमा स्थानीय जनप्रतिनिधि नै संलग्न हुनु भनेको झन् ठूलो दुर्भाग्य हो । हुन त यतिबेला यस कार्यमा संलग्न भएका गाउँपालिका अध्यक्ष र पूर्ववडाध्यक्ष कानुनको दायरामा आइसकेका छन् तर आयोजक भनिएका बजरंगी बाबा फरार छन् ।एकातिर धर्मका नाममा समाजमा यसरी अधर्म हुने गर्दछ भने अर्कोतिर आफ्नो अवकाशप्राप्त जीवन छोरानाति, आफन्त, इष्टमित्र र छरछिमेकी जम्मा गरेर धुमधामले चौरासी पूजा गर्नुपर्ने अवस्थाका जगतप्रसादले यही समाजका अशक्त, परित्यक्त तथा बेसहारा वृद्धवृद्धाहरूका लागि छाना, नाना र खानाको जोहो गर्न सुविधासम्पन्न वृद्धाश्रम निर्माण गरेका छन् । योभन्दा ठूलो महायज्ञ, योभन्दा ठूलो चौरासी पूजा अरू के हुन सक्ला ? ८४ वर्षे जगतप्रसादको यो पुण्यकर्म ले उनलाई वर्षौं वर्ष समाजमा जीवित राख्नेछ र उनको यो योगदानलाई समाजले सम्झिरहनेछ ।हाम्रो समाज यति आडम्बरी छ कि मान्छेले धर्म (?) का नाममा मन फुकाएर चन्दा दिन्छ र आफूलाई महान् देखाउन चाहन्छ । तर यदि कुनै सामाजिक कामका लागि सहयोग माग्दा होस् या कुनै वृद्धाश्रम वा अनाथाश्रमका लागि सहयोगको अपेक्षा गर्यो भने बहाना बनाएर तर्किने गर्छ । यसै प्रसंगमा यहाँ एक जना अनाथाश्रमकी सञ्चालक सरु सुवेदीको हारगुहार उल्लेख गर्न उपयुक्त ठानें । सरुजीले आफ्ना बुबाआमाको सम्झनामा तुलसालय हरिहर फाउन्डेसन नामको अनाथाश्रम सञ्चालन गर्दै आएकी छन् । उनको आश्रममा नेपालको पूर्व मेचीदेखि पश्चिम महाकालीसम्मका अनाथ, असहाय र टुहुरा बालबालिका करिब सयको हाराहारीमा छन् । प्रायः कर्णालीका जन्मँदै टुहुरा भएका बालबालिकालाई उनी आफैं त्यहाँ पुगेर उद्धार गरी ल्याएकी छन् । त्यति मात्र नभएर कोही बेसहारा वृद्धवृद्धा कसैले भेटेमा उनैकोमा पुर्याइदिने रहेछन् । हालसम्म आफ्नै घर र नजिकैको भाडाको घरमा आश्रम चलाइरहेकामा अहिले स्थान अभावका कारणले ललितपुरमै अलि टाढा बालबालिका र वृद्धवृद्धाहरूका लागि सहज हुने भवन निर्माणमा लागेको तर रकम अभावमा बन्दै गरेका संरचनाहरू अधुरै रहेको केही समयअघि यो पंक्तिकार तुलसालय आश्रम गएको अवसरमा बताएकी थिइन् । राज्यले एक पैसा सहयोग गर्दैन । जनप्रतिनिधिसँग कुरा गर्यो, गरौंला मात्र भन्छन्, उनले भनेकी थिइन्, कतैबाट सहयोग पाइँदैन । व्यक्तिसँग हात थापेर पनि सम्भव नहुने रहेछ । के सरुको यो अभियान कुनै महायज्ञभन्दा कम छ र ? किन कोही यी असहाय वृद्धावृद्धा र टुहुराका लागि सहयोग गर्न अघि सर्दैन त ? यो पुनीत कार्यका लागि सरकारले १०२० लाख सहयोग गर्न किन सक्दैन ? सरकारले चाहे यति रकम उसका लागि त केही पनि होइन ।फेरि पनि जगतप्रसादकै महान् अभियानमा फर्कौं । जगतप्रसादले हरेक व्यक्तिबाट ५ रुपैयाँका दरले चन्दा संकलन गरेर ८ वर्षमा ४ लाख ९२ हजार ९ सय ३ जनाबाट करिब ६३ लाख रुपैयाँ सहयोग संकलन गरी विराटनगरमा सुविधासम्पन्न आश्रम निर्माण मात्र गरेका छैनन्, सुविधासम्पन्न अस्पताल पनि बनाएका छन् । जसले जेसुकै भनून् पर्वाह नगरी थोत्रो साइकलको पछाडि टिनको बाकस लिएर माग्दै हिँडेका जगतप्रसादको दृढ इच्छाशक्ति र संकल्प कुनै कोटिहोम महायज्ञ को संकल्पभन्दा कम थिएन । आज सिंगो समाज मात्र होइन, पूरै परिवार विखण्डित, व्यक्तिवादी र स्वार्थी बन्दै गइरहेको छ र ज्येष्ठ नागरिक बुढेसकालमा सन्तानको सहाराबाट विमुख बन्दै गइरहेको दुःखद् अवस्था छ । युवापुस्तामा बाक्लिँदै गइरहेको विदेशमोहका कारण हरेक घरमा एक्लो, न्यास्रो र निरस जीवन बाँच्न विवश यस्ता वृद्धवृद्धाका लागि राज्यले सोच्नुपर्ने दायित्व त छँदै छ, व्यक्ति र समाजले पनि उनीहरूको एक्लोपन हटाउनका लागि यस्ता सुविधासम्पन्न सामूहिक आवासको निर्माणमा ध्यान दिनु जरुरी देखिँदैन र ? यसर्थ विराटनगरका जगतप्रसाद अर्यालको ५ रुपैयाँ अभियानबाट व्यक्ति, समाज र राज्यले पाठ सिक्ने कि ?"
ट्रम्प सरकारबाट बाहिरिन लागेका हुन् इलन मस्क ?,"(काठमाडौं)अमेरिकी राष्ट्रपति डोनाल्ड ट्रम्पले मन्त्रिपरिषद् सदस्यसहित आफ्ना केही निकटस्थलाई बताएअनुसार अर्बपति इलन मस्क अब सरकारी भूमिकाबाट चाँडै बाहिरिँदै छन् । अमेरिकी समाचार पोर्टल पोलिटिको ले ट्रम्प प्रशासनका सक्रिय साझेदार, उत्साही समर्थक र वासिङ्टनका आक्रामक प्रवक्तासरह रहेका मस्क यसबाट पछि हट्न लागेको समाचार सार्वजनिक गरेको छ । ट्रम्प र मस्कबीच हालैको छलफलपछि यो निर्णय भएको ह्वाइटहाउसका तीन विश्वसनीय स्रोतलाई उद्धृत गर्दै पोलिटिकोले जनाएको छ । मस्कले डज भनिने सरकारी दक्षता विभागको नेतृत्व गर्दै आएका थिए । यो विभाग ट्रम्पले संघीय खर्च कटौती गर्न भन्दै इलनकै लागि भनेर स्थापना गरेका थिए । राष्ट्रपति ट्रम्प मस्क र डज दुवैको कामबाट सन्तुष्ट भए पनि अब मस्क आफ्ना व्यवसायमा फर्किने र सरकारलाई परोक्ष रूपमा सहयोग गर्ने बताइएको छ । ट्रम्प प्रशासनका कतिपय भित्री र केही बाह्य सहयोगीहरू मस्कका अनपेक्षित व्यवहार र मन्त्रिपरिषद्मा उनले स्पष्ट रूपमा आफ्ना योजना र संवाद प्रस्तुत गर्न नसकेकामा असन्तुष्ट छन्, एबीसीको समाचारमा भनिएको छ ।ह्वाइटहाउसकी प्रवक्ता क्यारोलाइन लेभिटले डजको उद्देश्य पूरा भएपछि र कार्य समापनसँगै मस्क विशेष सरकारी कर्मचारीका रूपमा सार्वजनिक सेवाबाट बाहिरिने बताएकी छन् । तर, उनी आउँदो साताभित्रै सरकारी भूमिकाबाट पछि हट्ने खबर वाहियात भएको लेभिटको भनाइ छ । तथापि उनले डजको जिम्मेवारी पूरा भएसँगै मस्क बाहिरिने स्पष्ट पारेकी छन् ।बुधबार ह्वाइटहाउसले भने सरकारी खर्च कटौती गर्ने र संघीय कर्मचारीको संख्या चुस्त बनाउने अभियान पूरा गर्न मस्क पदमै रहने जनाएको थियो । न्यायाधीश नियुक्तिका लागि मंगलबार विस्कन्सिन सर्वोच्च अदालतमा भएको चुनावमा ट्रम्प र मस्कले समर्थन गरेका न्यायाधीश पराजित भएसँगै मस्क सरकारी भूमिकाबाट पछि हट्ने खबर बाहिरिएको हो ।मस्क निजी क्षेत्रमा फर्किने खबरपछि सरकारी ठेक्का प्राप्त गरेका कतिपय कम्पनीको सेयर मूल्यवृद्धि भएको रोयर्टसले उल्लेख गरेको छ । मस्कको टेस्लाकै सेयर पनि बुधबार दिउँसो करिब ५ प्रतिशतले बढेको थियो । गत हप्ता मात्रै फक्स न्युजसँगको अन्तर्वार्तामा मस्कले डजमा आफ्नो १ सय ३० दिने कार्यकालभित्र संघीय खर्चमा १ ट्रिलियन डलर कटौती गर्ने लक्ष्य पूरा गरिछाड्ने जिकिर गरेका थिए ।"
क्यानडा चुनाव: लिबरल बलियो कि कन्जरभेटिभ ?,"(काठमाडौं)अमेरिकासँग तनाव बढिरहेका बेला क्यानडाका नवनियुक्त प्रधानमन्त्री मार्क कार्नीले मध्यावधि चुनाव घोषणा गरेका छन् । जस्टिन ट्रुडोको राजीनामापछि लिबरल पार्टीका कार्नीले दुई साताअघि क्यानडाको प्रधानमन्त्रीमा शपथ लिएका थिए । उनले क्यानडामा २८ अप्रिलमा चुनाव गराउने घोषणा गरेका छन् । डोनाल्ड ट्रम्पले दोस्रो कार्यकालका लागि राष्ट्रपतिको पद सम्हालेसँगै क्यानडासँग तनाव चर्किएको छ । ट्रम्पले छिमेकी क्यानडासँग व्यापार युद्ध मात्र चर्काएका छैनन्, क्यानडालाई ५१ औं अमेरिकी राज्य बन्न आह्वान गर्दै आइरहेका छन् । एक महिनापछिको चुनावमा यी मुद्दा मुख्य एजेन्डा बन्ने अपेक्षा गरिएको छ ।राष्ट्रपति ट्रम्पले लगाएको आयात शुल्कले आर्थिक अस्थिरता निम्त्याउने र क्यानडालाई मन्दीतर्फ धकेल्न सक्ने विज्ञहरूको अनुमान छ । ट्रम्पले २ मार्चमा क्यानडेली सामानमा २५ प्रतिशत कर लगाएका थिए । त्यस्तै १२ मार्चमा ट्रम्पले अमेरिका भित्रने सबै आल्मुनियम र स्टिल आयातमा २५ प्रतिशत आयात शुल्क लगाएपछि क्यानडेली आयातकर्तालाई असर गरेको छ । ट्रम्प प्रशासनले २ अप्रिलमा थप विश्वव्यापी कर लगाउने योजना अघि सारेको छ । अमेरिकी निर्णयको बदलामा क्यानडाले हालसम्म करिब ४२ अर्ब अमेरिकी डलर बराबरका अमेरिकी सामानमा कर लगाइसकेको छ । आगामी चुनाव भने मुख्यतः लिबरल र कन्जरभेटिभ दलबीच नै हुने देखिएको छ । विभिन्न सर्वेक्षणहरूले पिएर पोलिएभको पार्टी सन् २०२३ को मध्यदेखि अगाडि रहेको देखाएका थिए । तर पछिल्ला दिनका सर्वेक्षणले भने कार्नी नेतृत्वको लिबरल र पोलिएभ नेतृत्वको कन्जरभेटिभबीच कडा प्रतिस्पर्धा हुने देखाएका छन् । यसअघिको चुनावमा क्यानडेली संसद् हाउस अफ कमन्समा लिबरले १ सय ५३ सिट जितेको थियो । कन्जरभेटिभ १ सय २० सिटमा विजयी भएका थिए । ब्लक क्वेबेकोइस ३३, एनडीपी २४ र ग्रिन पार्टी २ सिटमा विजयी भएका थिए । मत सर्वेक्षणमा एक वर्षदेखि कन्जरभेटिभ २० अंगले अगाडि थियो । तर केही सातायता आश्चर्यजनक रूपमा नतिजा उल्टिएको देखिन्छ । औपचारिक रूपमै निर्वाचन अभियान सुरु भएकाले चुनावी नतिजा जुनसुकै दलको पक्षमा पनि जान सक्ने देखिन्छ । मुख्य प्रतिस्पर्धी ठानिएका दुई नेताहरूले चुनावी र्यालीसमेत आयोजना गरेका छन् । सेन्ट जोन्स, न्युफाउन्डल्यान्ड र ल्याब्राडोरमा आयोजित कार्यक्रममा कार्नीले अमेरिकी आयात करको खतरा रहेको बताए । अमेरिकासँगको व्यापार युद्धमा पनि हक्कीमा जस्तै क्यानडाले जित्ने उनको भनाइ छ । त्यसअघि ओटावाको कार्यक्रममा बोल्दै कार्नीले ट्रम्पसँग व्यवहार गर्न स्पष्ट, सकारात्मक जनादेश आवश्यक रहेको भन्दै मतदाता रिझाउने प्रयास गरे । राष्ट्रपति ट्रम्पका अनुचित व्यापार कार्य र हाम्रो सार्वभौमिकतामाथिको उनको धम्कीका कारण हामी हाम्रो जीवनकालको सबैभन्दा महत्त्वपूर्ण संकटको सामना गरिरहेका छौं, उनले भनेका छन् । त्यस्तै, टोरन्टोमा आयोजित र्यालीमा पोलिएभले परिवर्तनका लागि कार्नीको पार्टी असफल रहेको दाबी गरेका छन् । लिबरल पार्टीले १० वर्षभन्दा लामो समयदेखि उस्तै वाचा दोहोर्याइरहेको र तोडिरहेको बताए । कार्नीले पोलिएभलाई अमेरिकी राष्ट्रपति डोनाल ट्रम्पजस्तै भन्छन् भने पोलिएभले कार्नीलाई क्यानडाका पूर्वप्रधानमन्त्री जस्टिन ट्रुडोजस्तो भन्छन् ।"
प्रतिस्पर्धामा कोको ?,"पिएर पोलिएभ (कन्जरभेटिभ)अल्बर्टाको क्यालगरीका ४५ वर्षीय पोलिएभ करिब दुई दशकदेखि क्यानडाको राजनीतिमा सक्रिय छन् । उनी पहिलो पटक २५ वर्षको उमेरमा हाउस अफ कमन्समा निर्वाचित भएका थिए । त्यसयता उनले क्यानडामा कम कर र चुस्त सरकारको पक्षमा निरन्तर वकालत गर्दै आएका छन् ।राजनीतिमा उनी द्वन्द्वात्मक शैलीका कारण पनि परिचित छन् । पछिल्ला वर्षहरूमा उनले लिबरल पार्टी र पूर्वप्रधानमन्त्री ट्रुडोमाथि आक्रमण गर्दै आएका थिए । ट्रुडोका विनाशकारी नीतिले क्यानडामा जीवनस्तर बिग्रेको उनको आरोप छ । आफ्नो दलले सरकार बनाएको खण्डमा देशको अवस्था सामान्य हुने उनको दाबी छ । पछिल्लो समय धेरै क्यानडेलीहरू आवास संकट, स्थिर ज्याला र उच्च जीवनयापनका विषयमा चिन्तित रहेका बेला उनका एजेन्डाले मतदाता आकर्षित हुन सक्ने अनुमान छ । तर पोलिएभको लोकप्रिय शैलीबारे भने आलोचना हुने गरेको छ । जसका कारण क्यानडेलीहरूले उनलाई अमेरिकी राष्ट्रपति ट्रम्पसँग तुलना गरेका छन् । उनले आफूलाई ट्रम्पबाट टाढा राख्दै क्यानडा पहिलो नीति अख्तियार गर्ने बताएका छन् । ट्रम्प आफैंले पनि पोलिएभको आलोचना गरेका छन् । तर ट्रम्पका सहयोगी तथा प्रविधि अर्बपति इलन मस्कले भने उनको प्रशंसा गरेका छन् ।इभ फ्रान्सिस ब्लान्चेट (ब्लक क्युबेकोइस)ब्लक क्युबेकोइस क्यानडाको क्युबेक प्रान्तको राष्ट्रवादी पार्टी हो । फ्रान्सेली भाषा बोलिने प्रान्तमा मात्र उम्मेदवारी दिने भएकाले यो पार्टीका नेता प्रधानमन्त्री बन्ने सम्भावना भने छैन । यद्यपि क्युबेकमा लोकप्रिय भएकाले सरकार बनाउन खोज्ने अन्य प्रमुख दलको भाग्य निर्धारणमा भने यसले भूमिका निर्वाह गर्न सक्छ ।ब्लान्चेटले सन् २०१९ देखि पार्टीको नेतृत्व गर्दै आएका छन् । उनले ट्रम्पको ५१ औं राज्यको आह्वान बकवास भएको बताउँछन् । यो निकै बकवास हो, ब्लान्चेटले मार्च सुरुमा मोन्ट्रियलमा भनेका थिए, हामी जे चाहन्छौं त्यो भन्न सक्छौं । तर यसको मतलब यो होइन कि हामी जे चाहन्छौं त्यो गर्न सक्छौं ।घरेलु मुद्दामा ब्ल्यान्चेटले आफ्ना व्यापार साझेदारलाई विविधताका लागि क्युबेकलाई जोड दिन आग्रह गर्दै आएका छन् । क्युबेकमा देशकै ठूलो आल्मुनियम खानी भएकाले क्यानडाको आर्थिक योजनामा प्रमुख स्थान दिनुपर्ने उनको माग छ । चुनावी सर्वेक्षणका अनुसार क्युबेकमा यसले लिबरल पार्टीलाई पछि पारेको छ । जगमित सिंह (न्यु डेमोक्रेटिक)न्यु डेमोक्रेटिक वामपन्थी झुकाव भएको पार्टी हो । यो पार्टी परम्परागत रूपमा कामदार र श्रम मुद्दाहरूमा केन्द्रित छ । ४६ वर्षीय सिंह पार्टीका नेता हुन् । उनले २०१७ मा इतिहास रच्दै जातीय अल्पसंख्यक सिख समुदायबाट पहिलो पटक क्यानडामा प्रमुख राजनीतिक दलको नेतृत्व सम्हालेका हुन् । पूर्वफौजदारी वकिल सन् २०१९ मा ब्रिटिस कोलम्बियाबाट सांसद बनेका हुन् । त्यसबेलादेखि उनले सार्वजनिक पदमा सेवा गर्दै आएका छन् । एनडीपीले सन् २०२१ देखि ट्रुडो नेतृत्वको सरकारलाई सत्तामा आफ्नो पकड कायम राख्न मद्दत गरेको थियो । तर २०२४ को अन्त्यमा ट्रुडोको मन्त्रिपरिषद्ले आफ्नो औद्योगिक सम्बन्ध बोर्डलाई क्यानडाका दुई ठूला रेलमार्गमा काम रोक्न बाध्यकारी मध्यस्थता लागू गर्न निर्देशन दिएपछि सिंहले एनडीपीलाई दिएको समर्थन फिर्ता लिएका थिए । तर उनको पार्टीले मतदाताको समर्थन जुटाउन भने संघर्ष गरिरहेको छ । सर्वेक्षणहरूले मार्च मध्यसम्ममा केवल ९ प्रतिशत क्यानडेलीले मात्र एनडीपीलाई भोट दिने बताएका छन् । त्यसमाथि लिबरलप्रति समर्थन बढ्दै जाँदा एनडीपीले हाउस अफ कमन्समा सिट संख्या बढाउन र आधिकारिक पार्टी बन्न सक्षम हुनेमा शंका उत्पन्न भएको छ । एनडीपी नेता सिंहले कार्नी वा पोलिएभ दुवै क्यानडाका लागि सही विकल्प नभएको बताएका छन् । दुवै नेताले साधारण क्यानडेलीलाई बेवास्ता गरेको र धनीलाई जोगाएको उनको आरोप छ । तपाईं आफ्नो सर्वोत्तम हितमा निर्णय लिन्छ भन्ने विश्वास गर्न सक्ने प्रधानमन्त्रीको हकदार हुनुहुन्छ, उनले भने ।"
आर्थिक वृद्धि ४५ प्रतिशत हुने विश्व बैंकको प्रक्षेपण,"कान्तिपुर संवाददाता (काठमाडौं) विश्व बैंकले आर्थिक वर्ष २०८१८२ मा नेपालको आर्थिक वृद्धिदर ४५ प्रतिशत हुने प्रक्षेपण गरेको छ । गत आर्थिक वर्ष २०८०८१ को तुलनामा यो ०६ प्रतिशत बिन्दुले बढी हो । गत आर्थिक वर्षमा मुलुकको आर्थिक वृद्धिदर ३९ प्रतिशत थियो । सन् २०२४ को अन्त्यतिर मुलुकभर आएको भीषण बाढीपहिरोलगायत ठूला प्राकृतिक विपत्ति घटे पनि आर्थिक वृद्धिदरमा केही सुधारको सम्भावना देखिएको विश्व बैंकले जनाएको छ । विश्व बैंकले बिहीबार सार्वजनिक गरेको नेपाल विकास प्रतिवेदन ः आर्थिक वृद्धि उकास्नका लागि उद्यमशीलताको लाभ उपयोग तथा सुधार कार्यान्वयन ले गत वर्षको तुलनामा यस वर्ष आर्थिक वृद्धिमा सुधार हुने प्रक्षेपण गरेको हो ।यस वर्ष मुख्यतः आन्तरिक व्यापार, जलविद्युत् तथा धान उत्पादनमा वृद्धि भएकाले आर्थिक वृद्धिमा सुधार आउने प्रतिवेदनले बताएको छ । प्रतिवेदनले आगामी दुई आर्थिक वर्ष (२०८२८३ र २०८३८४) मा नेपालको अर्थतन्त्रले औसत ५४ प्रतिशतको आर्थिक वृद्धिदर हासिल गर्ने विश्व बैंकको प्रक्षेपण छ । यसमा सेवा क्षेत्रमा पनि सूचना प्रविधि क्षेत्रको प्रभाव उल्लेख्य हुने बताइएको छ ।नेपालले आवश्यक रोजगारी सिर्जना गर्न निजी क्षेत्रले अगुवाइ गरेको आर्थिक वृद्धिलाई बढावा दिनु अत्यावश्यक छ । यसलाई हासिल गर्न नेपालले आफ्नै उत्थानशीलता वृद्धिको प्रभावशाली इतिहासको जगमा प्रमुख संरचनागत सुधार कार्यान्वयन गर्न आवश्यक छ, विश्व बैंकका माल्दिभ्स, नेपाल र श्रीलंकाका लागि राष्ट्रिय विभागीय निर्देशक डेभिड सिसलेनले भने ।प्रतिवेदनले नेपालको आर्थिक परिदृश्यमा रहेका सम्भावित जोखिम (अपेक्षित प्रतिफल कम भएर लगानी ह्रास) लाई पनि औंल्याएको छ, जसमा भूराजनीतिक र व्यापारसम्बन्धी अनिश्चितता समावेश छन् । यसले नेपालको वित्तीय क्षेत्रमा ऋणको गुणस्तरमा थप गिरावट आउन सक्ने सम्भावनाका साथै सरकारले बारम्बार कर्मचारीको सरुवा गर्ने कारण उत्पन्न हुने नीतिगत असंगतिको जोखिम तथा पुँजीगत बजेट कार्यान्वयनमा हुने ढिलाइका सम्बन्धमा पनि प्रतिवेदनमा उल्लेख छ । नेपालको १६औं योजना लक्ष्य हासिल गर्न आर्थिक वृद्धिलाई थप मजबुत बनाउनुपर्ने भएकाले प्रभावकारी पुँजीगत बजेट कार्यान्वयन एवं चालु परियोजना समयमै सम्पन्न गर्न आवश्यक रहेको राष्ट्रिय योजना आयोगका उपाध्यक्ष शिवराज अधिकारीले जनाए । नेपाल विकास प्रतिवेदनले पछिल्ला आर्थिक विकासबारे महत्त्वपूर्ण अन्तर्दृष्टि प्रदान गर्नुका साथै नेपालको उत्थानशील आर्थिक वृद्धिलाई प्रकाश पार्दै आएको छ । नेपाल डेभलपमेन्ट अपडेट वर्षमा दुई पटक प्रकाशन हुने प्रतिवेदन हो । यसले अघिल्लो वर्षका प्रमुख आर्थिक घटनाक्रमलाई दीर्घकालीन विश्वव्यापी सन्दर्भमा राखेर विस्तृत विश्लेषण प्रदान गर्दछ ।राष्ट्रिय तथ्यांक कार्यालयले आर्थिक वर्ष २०८१८२ को दोस्रो त्रैमासमा मुलुकको आर्थिक वृद्धिदर ५१ प्रतिशत रहने प्रक्षेपण गरेको छ । कार्यालयको दोस्रो त्रैमासिक कुल गार्हस्थ्य उत्पादन (जीडीपी) प्रतिवेदनले पाँच प्रतिशतभन्दा बढीको आर्थिक वृद्धि हुने प्रक्षेपण गरेको हो । यस वर्षको दोस्रो त्रैमासमा पाँच प्रतिशतभन्दा बढीको आर्थिक वृद्धि हुनुमा यातायात र निर्माण क्षेत्रमा भएको वृद्धि, कृषि उत्पादनमा भएको वृद्धि, विद्युत् उत्पादन तथा वितरणमा भएको वृद्धि, वित्तीय मध्यस्थताको कुल मूल्य अभिवृद्धिमा भएको सुधारलगायत मुख्य कारण रहेको कार्यालयले बताएको छ । अर्थतन्त्रका १८ वटा क्षेत्रगत वर्गीकरणमध्ये यस त्रैमासमा सबैमा घनात्मक वृद्धिदर रहेको कार्यालयको तथ्यांक छ । खासगरी यस अवधिमा शिक्षा, आवास तथा भोजन र अन्य सेवा क्षेत्रमा उल्लेख्य वृद्धि हुन नसकेकाले अर्थतन्त्रको वृद्धिदर सामान्य रहन गएको अनुमान छ, प्रतिवेदनमा भनिएको छ ।"
"घिसिङको रिटमा सर्वोच्चले दिएन अन्तरिम आदेश, प्राधिकरणमा शाक्य निरन्तर","(काठमाडौं)नेपाल विद्युत् प्राधिकरणको कार्यकारी निर्देशकबाट बर्खास्त गरिएका कुलमान घिसिङको पक्षमा आदेश दिन सर्वोच्चले अस्वीकार गरेको छ । तत्कालीन कार्यकारी निर्देशक हितेन्द्रदेव शाक्यले २०७८ भदौ १ मा दायर गरेको रिट एकै प्रकृतिको भएको र त्यो किनारा लाग्न बाँकी रहेकाले अहिले अन्तरिम आदेश जारी गर्दा उक्त मुद्दामा समेत असर पर्ने आदेशमा उल्लेख छ ।सर्वोच्चका न्यायाधीशद्वय कुमार चुडाल र नित्यानन्द पाण्डेयको इजलासले घिसिङको मागबमोजिम अन्तरिम आदेश दिन मनासिव नदेखिएको बताएको छ । तर रिटलाई अग्राधिकार दिन इजलासले आदेश दिएको छ । निवेदक (कुलमान घिसिङ) लाई नियुक्ति गरेको मिति २०७८ साउन २५ नै कानुनसम्मत नरहेको भनी हितेन्द्रदेव शाक्यले दायर गरेको रिट निवेदन यसै अदालतमा विचाराधीन रहेको सन्दर्भमा चार वर्ष पदावधि तोकी नियुक्त नेपाल विद्युत् प्राधिकरणको कार्यकारी निर्देशक सो अवधि व्यतीत नहुँदै पदमुक्त हुने गरी सोही पदमा अर्को व्यक्ति नियुक्त हुने वा गर्ने कार्यको वैधताको समान प्रश्न निहित रहेको रिट निवेदन (शाक्यले दायर गरेको) समेत विचाराधीन देखिँदा उक्त रिट निवेदनको अन्तरवस्तुमै प्रभाव पर्ने गरी तत्काल निवेदन मागबमोजिम अन्तरिम आदेश जारी हुन मनासिव हुने देखिएन, सर्वोच्चले घिसिङको मागबमोजिम अन्तरिम आदेश जारी नहुनुपर्नाको कारणबारे भनेको छ । घिसिङले अन्तरिम आदेश नपाएसँगै शाक्यले प्राधिकरणको कार्यकारी निर्देशकका रूपमा निरन्तरता पाउने भएका छन् । यही चैत ११ मा बसेको मन्त्रिपरिषद्को बैठकले घिसिङलाई कार्यकारी निर्देशकबाट हटाएर शाक्यलाई नियुक्त गरेको थियो । घिसिङले चैत १४ मा उक्त निर्णयविरुद्ध सर्वोच्चमा रिट दायर गरेका थिए । गत चैत १५ मा न्यायाधीश अब्दुल अजिज मुसलमानको इजलासले दुवै रिटलाई एकसाथ राखेर हेर्ने गरी आदेश गरेका थिए । साथै अन्तरिम आदेश जारी गर्नेनगर्ने विषयमा पनि छलफल गर्न दुवै पक्षलाई बोलाएको थियो । प्रधानमन्त्री केपी शर्मा ओली नेतृत्वको तत्कालीन सरकारले २०७७ माघ २७ मा शाक्यलाई चार वर्षका लागि प्राधिकरणको कार्यकारी निर्देशकमा नियुक्त गरेको थियो । तर त्यसपछि गठित देउवा सरकारले २०७८ साउन २५ मा शाक्यलाई सरुवा गरेर घिसिङलाई चार वर्षका लागि नियुक्त गरेको थियो । आफूलाई गैरकानुनी रूपमा पदबाट हटाइएको भन्दै शाक्यले २०७८ भदौ १ मा सर्वोच्चमा रिट दिएका थिए । तर साढे तीन वर्षसम्म पनि उनको रिटको टुंगो लागेको छैन । घिसिङ सरकारको निर्णयविरुद्ध सर्वोच्च गएपछि शाक्यले अघिल्लो कार्यकालदेखिको आफ्नो सेवासुविधा पाउनुपर्ने माग गर्दै सर्वोच्चमा अर्को रिट निवेदन दिएका थिए । उनको रिटमा पनि अन्तरिम आदेश आएन । यसै इजलासबाट (कुलमान घिसिङले दायर गरेको) उत्प्रेषण रिट निवेदनमा अन्तरिम आदेश जारी नहुने भनी आदेश भएको र उक्त निवेदन यस निवेदनसँग अन्तरसम्बन्धित भएकाले प्रस्तुत रिट निवेदनमा समेत अन्तरिम आदेश जारी गर्न परेन, शाक्यको रिटमा सर्वोच्चको आदेश छ ।"
राजावादीको हुलदंगामा भएको क्षतिमा ५ करोडको बिमा दाबी,"(काठमाडौं) यही चैत १५ मा राजावादीको हुलदंगामा भएको क्षतिमा ४ करोड ८७ लाख ६८ हजार रुपैयाँ बराबर बिमा दाबी परेको छ । बुधबारसम्म ४३ वटा बिमा दाबीमार्फत उल्लिखित रकम बराबर बिमा दाबी परेको हो । दाबी आउने क्रम जारी रहेकाले दाबी रकम र संख्या अझै बढ्ने प्राधिकरणले जनाएको छ ।हालसम्म परेको दाबीअनुसार २२ वटा निजी गाडी, १६ वटा घर तथा व्यवसाय (सम्पत्ति), ३ वटा इन्जिनियरिङ तथा ठेकेदार जोखिम र अन्य २ वटा गरी कुल ४३ वटा दाबी परेको प्राधिकरणले जनाएको छ । यसअनुसार सबैभन्दा बढी दाबी सम्पत्ति बिमामा परेको छ । १६ वटा आवेदनमा ३ करोड ११ लाख ६६ हजार रुपैयाँ बराबरको दाबी परेको हो । मोटर बिमामा १ करोड २९ लाख, इन्जिनियरिङ तथा ठेकेदार जोखिमका ३ दाबीमा ३७ लाख र विविधमा १० लाख रुपैयाँ बराबरको दाबी परेको प्राधिकरणले जनाएको छ । परेका दाबीमध्ये बुधबारसम्म ४५ हजार रुपैयाँ भुक्तानी भइसकेको पनि प्राधिकरणले जनाएको छ । शिखर इन्स्योरेन्सले उक्त दाबी भुक्तानी गरेको हो । काठमाडौं उपत्यकाका विभिन्न स्थानमा भएका हुलदंगाका कारण बिमितको धनसम्पत्तिमा भएको क्षतिबाट परेको बिमा दाबी छिटो फर्छ्योट गर्न नेपाल बिमा प्राधिकरणले निर्देशन दिएको छ । काठमाडौं उपत्यकामा चैत १५ मा भएको हुलदंगाका कारण भएको क्षतिको विवरण एक्सेल स्प्रिड सिट ढाँचामा साप्ताहिक रूपमा प्रत्येक साताको बुधबार प्राधिकरणमा पेस गर्न पनि सबै निर्जीवन बिमा कम्पनी र निर्जीवन लघुबिमा कम्पनीलाई निर्देशन दिइएको प्राधिकरणका कार्यकारी निर्देशक सुशीलदेव सुवेदीले बताए ।राजावादी प्रदर्शनकारीले गत शुक्रबार तीनकुने, कोटेश्वरलगायत क्षेत्रमा गरेको तोडफोड र आगजनीबाट करोडौं रुपैयाँ बराबरको क्षति पुगेको जनाइएको छ । यद्यपि यकिन विवरण आइनसके पनि केन्द्रीय सुरक्षा समिति बैठकमा प्रहरी महानिरीक्षक दीपक थापाले करोडौंको क्षति भएको ब्रिफिङ गृहमन्त्री रमेश लेखकसमक्ष गरेको स्रोतले बताएको छ ।प्रदर्शनकारीले तीनकुने क्षेत्रमा निजी कार्यालय सञ्चालन भएका घर, नेकपा एकीकृत समाजवादीको पार्टी कार्यालय, माओवादीको पार्टी कार्यालय, भाटभटेनीलगायत सार्वजनिक तथा निजी सम्पत्तिमा तोडफोड र आगजनी गरेका थिए । ऋणका लागि धितोमा राखेको बाहेक निजी घर तथा व्यवसाय बिमा गर्ने प्रचलन हामीकहाँ छैन । यसकारण धेरै रकमको क्षति भए पनि बिमा दाबी निकै कम आउने सम्भावना छ, एक बिमा कम्पनीका प्रमुख कार्यकारी अधिकृतले भने ।हुलदंगामा भएको क्षतिबापत परेको बिमा दाबीबारे तथ्यांक संकलन सुरु भएकाले अब साप्ताहिक रूपमा सार्वजनिक गरिने प्राधिकरणले जनाएको छ ।"
दिनदिनैजसो मूल्यमा कीर्तिमान बनाउँदै सुन,"(काठमाडौं) पहेंला धातुका रूपमा चिनिएको सुनको मूल्यले दिनहुँजसो नयाँ कीर्तिमान बनाएको छ । अन्तर्राष्ट्रिय बजारमा भइरहेको आर्थिक एवं राजनीतिक उथलपुथलले सुनको मूल्यमा कीर्तिमान बनाएको हो । यसको प्रभाव स्वदेशी बजारमा समेत परेको छ । चैतमा मूल्य दिनहुँजसो बढेको नेपाल सुनचाँदी व्यवसायी महासंघको तथ्यांकले देखाउँछ । चैत १ मा प्रतितोला सुनको मूल्य १ लाख ७४ हजार ५ सय रुपैयाँ थियो । चैत २० सम्म आइपुग्दा मूल्य बढेर प्रतितोला १ लाख ८० हजार ३ सय रुपैयाँ पुगेको छ । तर बजार अस्थिर छ, गहनाविज्ञ तेजरत्न शाक्यले भने । महासंघले बिहीबार (चैत २१) मूल्य निर्धारण गर्दा अन्तर्राष्ट्रिय बजारमा प्रतिऔंस सुनको मूल्य ३ हजार १ सय ४८ अमेरिकी डलर थियो । यो मूल्य अहिलेसम्मकै उच्च हो । यसअनुसार स्वदेशी बजारका लागि महासंघले प्रतितोला १ लाख ८० हजार ३ सय रुपैयाँ निर्धारण गरेको छ । यो मूल्य पनि इतिहासकै उच्च हो । चैत १९ र चैत २० को तुलनामा भने सुन तोलामा ६ सय रुपैयाँ घट्यो । चैत १९ मा प्रतितोला १ लाख ७९ हजार ७ सय रुपैयाँ थियो । चैत २० मा १ लाख ७९ हजार १ सय रुपैयाँ निर्धारण भएको थियो । त्यसपछि चैत २१ मा फेरि मूल्यले कीर्तिमान बनाएको छ । अन्तर्राष्ट्रिय बजारमा चैत २० मा प्रतिऔंस ३१ सय २६ डलर थियो । चैत २१ मा मूल्य बढेर ३१ सय ४८ डलर पुग्यो, शाक्यले भने । एकातिर बजार सुस्त छ भने आएका ग्राहक पनि किन्नेभन्दा सुन बेच्ने बढी छन् । महासंघले बिहीबार प्रतितोला सुनको मूल्य १ लाख ८० हजार ३ सय रुपैयाँ तोके पनि उपभोक्ता मूल्य दुई लाख रुपैयाँभन्दा बढी पर्छ । किनभने, गहना व्यवसायीले गहना बिक्री गर्दा ज्यालाजर्ती जोड्छन् । उनीहरूले १२ देखि १८ प्रतिशत जोडेर उपभोक्ता मूल्य तय गर्छन् । यसलाई औसत १२ प्रतिशत मान्दा एक तोला सुनको गहना थप २१ हजार ६ सय ३६ रुपैयाँ महँगो पर्छ । र, एक तोला गहना किन्दा उपभोक्ताले २ लाख १ हजार ९ सय ३६ रुपैयाँ तिर्नुपर्छ । गहनाको भाउले दैनिक नयाँ कीर्तिमान कायम गरेपछि सर्वसाधारण खरिदभन्दा बिक्री गर्न आएको उनीहरूको दाबी छ । गहनाको मूल्य अहिलेसम्मकै उच्च छ । अझै कतिसम्म बढेर घट्ने हो, अनुमान गर्न सक्ने अवस्था छैन । मूल्य बढे पनि गहना पसलमा किन्नेभन्दा बेच्ने ग्राहक बढी छन्, महासंघका उपाध्यक्ष पवन सोमानीले भने, विगतमा किनेर लगेका सुनका गहना फेरि बजारमा आउन थालेको छ । गहना बजारमा आउने ७५ प्रतिशत उपभोक्ता आफूसँग भएका पुरानो गहना बेच्ने वा पुरानोसँग नयाँ गहना साट्न खोज्ने छन् । महासंघले अन्तर्राष्ट्रिय बजारलाई आधार मानेर मूल्य निर्धारण गर्दै आएको जनाएको छ । अन्तर्राष्ट्रिय बजारमा देखिएको आर्थिक, राजनीतिक द्वन्द्वले नेपाली बजार प्रभावित बनाएको व्यवसायी बताउँछन् । महासंघमा करिब ७ हजार गहना व्यवसायी आबद्ध छन्, तर नेपालभरकै कुरा गर्दा करिब २० हजार गहना व्यवसायी छन् । सबैको अवस्था उस्तै छ । बिक्रीभन्दा पुरानो गहना किन्नुपर्ने अवस्था छ, सोमानीले भने ।"
"नेप्सेमा झिनो अंकको वृद्धि, पौने ८ अर्बको कारोबार","(काठमाडौं)साप्ताहिक कारोबारको अन्तिम दिन बिहीबार नेप्से परिसूचक ३३५ अंकले बढेर बन्द भएको छ । अघिल्लो दिनको तुलनामा शून्य दशमलव १२ प्रतिशतले बढेर समग्र नेप्से २ हजार ७ सय ३३९ बिन्दुमा उक्लिएको हो । नेप्से बुधबार २३८६ अंकले बढेर २ हजार ७ सय बिन्दुमा उक्लिएको थियो । बिहीबार दिउँसो १२२४ बजे २ हजार ७ सय ३२४९ मा पुगेको नेप्से कारोबार बन्द हुँदा घटेर २ हजार ७ सय ३ मा ओर्लेको हो ।उक्त दिन कुल ९३ कम्पनीको सेयर मूल्य बढ्यो भने १५१ कम्पनीको मूल्य घट्यो । बिहीबार ६९ हजार ८९ पटकको सेयर किनबेचबाट ७ अर्ब ८४ करोड ४६ लाख ४२ हजार रुपैयाँको सेयर कारोबार भएको छ । सो दिन कुल १ करोड ५५ लाख २ हजार ९ सय ९८ कित्ता सेयर किनबेच भए । बैंकिङ, जलविद्युत्, निर्जीवन बिमा र अन्यबाहेक बाँकी सबै उपसमूहको परिसूचक घट्यो । यसअनुसार बैंकिङ उपसमूहको परिसूचक १३१३, जलविद्युत्को १३८, निर्जीवन बिमाको ७२४९ र अन्य ३५४७ अंकले बढे । तर, जीवन बिमा उपसमूहको परिसूचक ९०२०, व्यापारको ८१२२, उत्पादन तथा प्रशोधनको ७०२४ र फाइनान्स कम्पनीको ४१९७ अंकले घटेको नेप्सेले जनाएको छ ।बिहीबार धेरै कमाउने कम्पनीमध्ये सबैभन्दा अघि ग्रिन भेन्चर्स लिमिटेड रह्यो । यो कम्पनीको सेयर मूल्य ९९९ प्रतिशतले बढ्यो । सुपर मादी हाइड्रोपावरको सेयर मूल्य ६९५, राधी विद्युत् कम्पनीको ४९०, एनएलजी इन्स्योरेन्स कम्पनीको ४६३, नेपाल एसबीआई बैंक ऋणपत्र २०८९ को २७५, युनिभर्सल पावर कम्पनीको २७३ प्रतिशतले सेयर मूल्य बढ्यो । हिमालयन रिइन्स्योरेन्सको सेयर मूल्य २७०, नेपाल रिइन्स्योरेन्स कम्पनीको २२७, सानिमा डिबेञ्चर २०८९ को २ र बीओके डिबेन्चर २०८६(क) को २ प्रतिशतले बढेको नेप्सेले बताएको छ । उक्त दिन उपकार लघुवित्त, विन नेपाल लघुवित्त, गार्डियन माइक्रो लाइफ इन्स्योरेन्स, बोटलर्स नेपाल (बालाजु), कुमारी सबल योजना, एनआईबीएल स्टेबल फन्ड, बलेफी हाइड्रोपावर, गुराँस लघुवित्त, मनकामना इन्जिनियरिङ हाइड्रोपावर, कुथेली बुखारी स्मल हाइड्रोपावरका लगानीकर्ताले धेरै गुमाए । कारोबारका आधारमा हिमालयन रिइन्स्योरेन्स सबैभन्दा अघि छ । यो कम्पनीको ७२ करोड ३२ लाख ३८ हजार रुपैयाँको सेयर कारोबार भएको छ । नेपाल रिइन्स्योरेन्स कम्पनीको ५५ करोड ९९ लाख २२ हजार, एनआरएन इन्फ्रास्ट्रक्चर एन्ड डेभलपमेन्टको ४२ करोड ९७ लाख ९५ हजार र हिमालयन पावर पार्टनरको ३४ करोड २ लाख ४९ हजार रुपैयाँको सेयर कारोबार भएको नेप्सेले जनाएको छ ।राधी विद्युत् कम्पनीको ३२ करोड ८७ लाख २२ हजार, सीईडीबी होल्डिङ्सको २३ करोड ७६ लाख ५६ हजार, गार्डियन माइक्रो लाइफ इन्स्योरेन्सको १८ करोड ४२ लाख ६९ हजार, माउन्टेन इनर्जी नेपालको १६ करोड ५० लाख ७१ हजार, ङादी पावर ग्रुपको १५ करोड ४८ लाख ९० हजार र कुमारी बैंकको १४ करोड ७६ लाख ७८ हजार रुपैयाँको सेयर कारोबार भएको नेप्सेको तथ्यांक छ ।"
जिल्ला अस्पताल भवन चार वर्षसम्म अधुरै,"(गुल्मी)दुई वर्षभित्र निर्माण पूरा गर्ने सम्झौता गरिएको जिल्ला अस्पतालको भवन अझै अधुरै छ । १५ शय्या सञ्चालित अस्पताललाई ५० मा विस्तारका लागि भइरहेको भौतिक पूर्वाधार निर्माण सुस्त गतिमा चलेको छ । ठेक्काको दुई पटक म्याद थपिए पनि निर्माण सकिएको छैन । गत पुस मसान्तमा निर्माणको म्याद सकिएपछि थपिएको छैन । भारत सरकारको आर्थिक सहयोगमा पीएमसी कन्सल्टेन्ट सीएसआईआरमार्फत सघन सहरी तथा भवन निर्माण कार्यालय, रूपन्देहीअन्तर्गत निर्माणको काम भइरहेको हो । भवन निर्माणका लागि २०७८ असार १८ मा स्वच्छन्दबानियाँ जेभी मकवानपुरले भ्याटबाहेक २५ करोड ९४ लाख ६४ हजार २ सय ३ रुपैयाँमा ठेक्का सम्झौता गरेको थियो । सम्झौताअनुसार २०८० असार १७ भित्र काम भइसक्नुपर्ने निर्माण कम्पनीका इन्जिनियर अरविन्द चौधरीले बताए । जनशक्ति र निर्माण सामग्रीको अभाव छ, चौधरीले भने, अब असारसम्म भवन निर्माण सक्ने लक्ष्य छ । सम्झौता अवधिमा काम नसकिएपछि पहिलो पटक ६ महिना र दोस्रो पटक १ वर्ष म्याद थपिएको थियो । गत पुसमा सकिएको म्याद थपका लागि ठेकेदार कम्पनीले कार्यालयमा कागजात बुझाइसकेको छ । अहिले २५ जना कामदारमार्फत टायल, वाल, पेन्टिङ, इलेक्ट्रोनिक, आल्मुनियम पाटेसन र जिप्सनको काम भइरहेको छ । लक्ष्यअनुसार काम पूरा गर्न ५० जना कामदार आवश्यक रहेको निर्माण कम्पनीले जनाएको छ । भूकम्प प्रतिरोधी पाँच तलाको भवन लिफ्टसहितको अपांगमैत्री हुनेछ । भवन निर्माणको गुणस्तर, सुरक्षा र सम्झौताअनुसारको काम भएनभएको निगरानी गरिरहेको दातृ निकायका तर्फबाट कन्सल्टेन्ट इन्जिनियर सतिशकुमार यादवले बताए । हालसम्म सम्पन्न काममा कुनै कमजोरी छैन, उनले भने, सामग्री नेपालमा नपाउँदा समस्या भइरहेको वास्तविक हो । बारम्बार ताकेता गर्दा पनि सुस्त गतिमा काम भइरहेको सघन सहरी तथा भवन निर्माण कार्यालय रूपन्देहीका आयोजना प्रमुख राजु न्यौपानेको भनाइ छ । दुई पटक म्याद थपियो, काम सुस्त गतिमा छ, उनले भने, तत्काल म्याद थप्न सकिन्न । खरिद नियमावलीको १३औं संशोधनबाट थपिएको अवधिभित्र काम नसकिएपछि म्याद थप्न मिल्दैन ।कार्यालयका अनुसार अस्पताल भवनको ८५ प्रतिशत भौतिक काम सकिएको छ । यसअनुसार ८० प्रतिशत भुक्तानी निर्माण कम्पनीले लिइसकेको छ । २१ करोड ७३ लाख ४७ हजार रुपैयाँ भुक्तानी भइसकेको सघन सहरी तथा भवन निर्माण कार्यालयले जनाएको छ । भवन निर्माण पूरा नहुँदा सेवाग्राही र सेवाप्रदायक दुवैले सास्ती खेप्नुपरेको छ । साँघुरो भवनबाट सेवा प्रवाहमा सास्ती भइरहेको गुल्मी अस्पताल विकास समिति अध्यक्ष गोपालप्रसाद पाण्डेले बताए । बिरामीलाई यताउता हिँडडुल गर्नसमेत गाह्रो छ, उनले भने, डाक्टरलाई पनि बिरामी जाँच्न समस्या छ । अस्पतालमा अहिले विशेषज्ञ सेवाअन्तर्गत फिजिसियन, स्त्रीरोग, हाडजोर्नी र एमडीजीपीसहित डेन्टल दुई जना र सात मेडिकल अधिकृत गरी १ सय २५ जना जनशक्ति छन् । गुल्मी अस्पतालबाट स्वास्थ्य बिमासहित दैनिक २ सय ५० देखि ३ सय जना सेवाग्राहीले सेवा लिन्छन् ।"
सय दिनपछि महानगरमा प्रमुख प्रशासकीय अधिकाृत गुरागाईंले गरे हाजिर,"(काठमाडौं)काठमाडौं महानगरपालिकाका प्रमुख प्रशासकीय अधिकृत सरोज गुरागार्ईं १०१ दिनपछि महानगरपालिकामा हाजिर भएका छन् । गत ८ पुसदेखि बिदामा रहेका गुरागाईं बिहीबार महानगरमा हाजिर हुन जाँदा कार्यकक्षमा ताला लगाइएको थियो । गुरागाईंलाई हाजिर हुन नदिन नगर प्रहरीले अवरोधसमेत गरेको थियो । तर महानगरकै जनप्रतिनिधि र कर्मचारीले ताला तोडी गुरागाईंलाई कार्यकक्षमा प्रवेश गराएका हुन् ।महानगर प्रमुख बालेन्द्र शाह र प्रमुख प्रशासकीय अधिकृत गुरागाईंबीच रत्नपार्कस्थित भवनको नक्सापासको विषयलाई लिएर विवाद भइरहेको छ । महानगर प्रमुख बालेन्द्र शाहका स्वकीय सचिव भूपदेव शाहका अनुसार गुरागार्इंले प्रक्रिया नै पूरा नगरी विवादास्पद काठमाडौं टावरको नक्सा स्वीकृत गरिदिएपछि उनीमाथि जाँचबुझ भइरहेको छ । महानगरपालिकाकै स्वामित्वमा रहेको रत्नपार्कको जग्गामा बसपार्कसहितको व्यावसायिक भवन बनाउन सार्वजनिक निजी साझेदारी अवधारणा (पीपीपी) अन्तर्गत निर्माण नक्सा बनाउने सम्झौता २०७१ फागुन २२ मा भएको थियो । महानगर र जलेश्वर स्वच्छन्द बिकोई बिल्डर्स प्रालिबीच भएको सम्झौताअनुसार २०७२ साउन २३ मा जग (प्लिन्थ लेभल) सम्म नक्सापास भएकामा साउन ३० मा बिल्डर्स र महानगरबीच पाँच वर्षभित्र निर्माण सक्ने र ३० वर्ष कम्पनीले चलाउने गरी सम्झौता भएको थियो ।२०७८ मा उक्त सम्झौताको म्याद सकियो । कुनै पनि सम्झौतामा लेखिएको कुरा समयमा पूरा नभए त्यो सम्झौता संशोधन गर्नुपर्ने हुन्छ । अब त्यसपछाडि के गर्ने भन्ने निर्णय सार्वजनिक निजी साझेदारी (पीपीपी) बोर्डले गर्ने हो, शाहले भने, त्यस बोर्डमा छलफल गरी एजेन्डा कार्यपालिकामा लगेर मात्र सम्झौता संशोधन गर्न मिल्छ । यो सम्झौता संशोधन गर्ने अधिकार बोर्डसँग छ । त्यसपछि मात्र कति तला भन्ने प्रक्रिया आउँछ । उहाँले त्यो प्रक्रिया पूरा नगरी आफैं स्वीकृत गर्नुभयो ।२०७३ वैशाख १३ मा महानगरले स्वीकृत गरेको नक्साभन्दा विपरीतको संरचना निर्माण गर्न नपाइने गरी २०७४ वैशाख ८ मा दुवै पक्षबीच सहमतिपत्रमा हस्ताक्षर भएको थियो । बिल्डर्सले २०८० कात्तिक १ गते म्याद थप तथा नक्सा संशोधन गर्न निवेदन पेस गरेको थियो । तर १२ तलाको नक्सापास प्रक्रिया अगाडि बढाउनुपर्नेमा १९ तलाको संशोधित नक्सा पेस गरेको भन्दै नक्सा संशोधन प्रक्रिया रोकिएको थियो । यसैबीच २०८१ असोज ७ मा गुरागाईं महानगरको प्रमुख प्रशासकीय अधिकृतमा सरुवा भएर आएका थिए । महानगरमै हाजिर भएको भोलिपल्ट त्यो नक्सामा दस्तखत गरेर आफ्नो ड्रअरमा राख्नुभयो, भूपदेव भन्छन्, त्यसको जानकारी हामीले आन्तरिक नभई बाह्य माध्यमबाट दुई महिनापछि पायौं । सोही प्रक्रियामा १२ तलाको नक्सापास प्रक्रिया अगाडि बढाउनुपर्नेमा १९ तलाको संशोधित नक्सा प्रमुख प्रशासकीय अधिकृत गुरागाईंले पास गरेको आरोप छ ।भवन निर्माणको नक्सापास कागजातको अनुमतिपत्रमा प्रमुख प्रशासकीय अधिकृत गुरागाईंले आधिकारिक प्रणालीबाट प्रक्रिया नै पूरा नगरी नक्सा स्वीकृति गरेको देखिएको भन्दै छानबिन अगाडि बढाइएको थियो । गुरागार्इंले सोधपुछ गरेर काठमाडौं टावरको नक्सापास भएको बताए । महानगर प्रमुखबाट जरिवाना तोकी प्रमुख प्रशासकीय अधिकृतबाट नक्सापास गर्ने टिप्पणी उठेको छ । मैले सोधपुछ गरेर नै नक्सापास गरेको हो, उनले भने, महानगर प्रमुखज्यूले पाँच लाख रुपैयाँ जरिवाना गर्नुभएको छ । त्यसपछि मात्रै प्रमाणपत्र दिएको हो । मैले एक्लै निर्णय गरेको हैन । महानगरमा हाजिर भएसँगै शान्तसँग काम गर्न चाहेको समेत बताए । आरोप त जे लगाए पनि हुन्छ, उनले भने, तर, छानबिनबाट पुष्टि हुनुपर्छ । छानबिन समिति नै गठन भएको छ । प्रतिवेदनको निचोड आएन । बरु मलाई भ्रष्ट भनियो ।छानबिन गरिने भएपछि उनी पुस ७ देखि बिदामा बसेका थिए । पुस १६ मा समिति पनि गठन भयो तर प्रतिवेदन भने तयार गर्न सकेन । यही बीचमा संघीय मामिला तथा प्रशासन मन्त्रालयले महानगरलाई प्रतिवेदन पेस गर्न ताकेता गरिरहेको थियो । गठित छानबिन समितिले प्रतिवेदन तयार गर्न नसकेपछि मेयर बालेन्द्र शाहले आफ्ना तीनवटा विभागबाट लिएको राय फागुन १९ मा मन्त्रालयमा पेस गरेका थिए । लगत्तै फागुन २१ मा गुरागाईंले महानगरमा काम गर्ने वातावरण मिलाइदिन मन्त्रालयमा निवेदन दिएका थिए । फागुन २२ मा मन्त्रालयले गुरागाईंलाई काम गर्ने वातावरण मिलाउन भनी पत्र काट्यो । सोही दिन महानगरका प्रमुख शाहले भवन मापदण्ड तथा भवन संहिताविपरीत हुने गरी आधिकारिक तहमा विचाराधीन रहेको विषयमा त्रुटिपूर्ण कार्य गरेको प्रमुख प्रशासकीय अधिकृतलाई हाजिर नगराउने जवाफ पठाए । त्यस्तै चैत १४ मा महानगर प्रमुखले मन्त्रालयलाई पत्र पठाउँदै गुरागाईंले गरेको उक्त निर्णय अवैध भएको जानकारी गराएका छन् ।गुरागाईं बिदामा भएसँगै महानगरको सम्पूर्ण आर्थिक कारोबार रोकिएको थियो । स्थानीय सरकार सञ्चालन ऐन २०७४ अनुसार प्रमुख प्रशासकीय अधिकृतलाई प्रशासकीय तथा आर्थिक नियन्त्रण गर्ने अधिकार छ । लामो समय महानगर प्रमुख प्रशासकीय अधिकृतविहीन हुँदा समस्या आएको र व्यक्तिलाई नभई पदलाई हाजिर गराएको महानगरका प्रवक्ता नवीन मानन्धरले बताए । आज व्यक्तिभन्दा पनि महानगरभित्र पदलाई स्थापना गरेका हौं । उहाँ पदस्थापना भइसकेको अवस्था छ । शुक्रबारदेखि नागरिकले सहज रूपले काम गर्ने वातावरण बन्छ, उनले भने, काठमाडौं महानगर लामो समय प्रमुख प्रशासकीय अधिकृतविहीन हुँदा धेरैमा समस्या आयो । समस्या फुकाउने साँचो प्रमुख प्रशासकीय अधिकृतसँग छ । प्रमुख प्रशासकीय अधिकृतविहीनताको अवस्था हुनुहुन्न भनेर उहाँलाई हाजिर गर्ने वातावरण बनाइएको हो ।महानगरमा गुरागाईं हाजिर भएसँगै तीन महिनादेखि महानगरका सम्पूर्ण कर्मचारीहरू रोकिएको तलब पाउने आशामा छन् । स्थानीय तह कर्मचारी युनियन नेपालका अध्यक्ष नरबहादुर साउदले भोको पेटले काम गर्न नसकिने र कर्मचारीले पनि हाजिर गर्नमा सहयोग गरेको बताए । हाम्रो समर्थन र विरोधको कुरा होइन । यसमा जनप्रतिनिधि नै संलग्न भएको कुरा हो, उनले भने, हामी राजनीतिक दलकै जस्तै भएर अगाडि बढ्न चाहेको पनि होइन । हाम्रो समस्या समाधान होस् ।"
झापाको गोल नगर्ने बानी,पोखराका पदाधिकारी कारबाहीमाअन्ततः पोखरा थन्डर्स र टोलीका पदाधिकारी बिहीबार कारबाहीमा परेका छन् । एनएसएलको बुधबारको खेलमा रेफ्री तथा अन्य पदाधिकारीमाथि हातपातमा उत्रेका सुन्दर थापालाई प्रतियोगिताको पूरा अवधिका लागि दशरथ रंगशाला प्रवेशमा प्रतिबन्ध लगाइएको छ । थापासँगै सहायक प्रशिक्षक दीपक श्रेष्ठ ललितपुर सिटी एफसीविरुद्धको खेलमा गोलको निर्णय आफ्नो पक्षमा नभएपछि विवाद र झगडामा उत्रिएका थिए । पोखराका नवयुग श्रेष्ठको प्रहार ललितपुरका गोलरक्षक जेफ्री विल्लीले रोकेका थिए । पोखराले त्यसमा बलले गोललाइन नाघेको दाबी गरेको थियो । दीपकलाई दुई खेलको प्रतिबन्ध लगाइएको छ । पोखरालाई पनि अनुशासन तोडेको र खेलभावना प्रदर्शन गर्न नसकेको भन्दै ५० हजार रुपैयाँ जरिवाना पनि गरिएको छ । प्रतियोगिताको अनुशासन कमिटीले पूरा घटनाक्रमलाई लिएर थप अनुसन्धान गरिरहेको र थप तथ्य फेला परेमा अझ कारबाही हुनसक्ने जनाएको छ । खेलमा पोखरा पराजित रहेको थियो । टोलीको लगातार दोस्रो हार थियो ।
अफगानिस्तानको ठूलो जित,"(काठमाडौं)नेपाली यू१९ टोली पहिलो युथ एकदिवसीय क्रिकेटमा बिहीबार अफगानिस्तान यू१९ सँग १ सय ३० रनले पराजित भएको छ । ३ सय १ रनको विशाल लक्ष्य पाएको नेपाल ४६२ ओभरमा १ सय ७० रनमै अलआउट भयो ।नेपाल र अफगानिस्तानको यू१९ टोली अर्को साता मूलपानीमै हुने आईसीसी यू१९ विश्वकप एसिया छनोट प्रतियोगिताको तयारीको क्रममा तीन खेलको यो शृंखला खेलिरहेको छ । अफगानिस्तान यू१९ ले पहिलो पटक नेपालमा आएर शृंखला खेलेको हो । नेपालसँगको विजयले अफगानिस्तान यू१९ विश्वकपमा पुग्न प्रमुख दाबेदार रहेको पनि देखाएको छ । ओपनर नीरजकुमार यादवले नेपालबाट सर्वाधिक ५३ रन बनाए । उनले ६१ बलमा ४ चौका र २ छक्का प्रहार गरे । अर्का ओपनर साहिल पटेल २ रनमै आउट भए । कप्तान नरेन भट्ट १३, सिब्रिन श्रेष्ठ ११, अमर मिश्र १, रोशन विश्वकर्मा ४, अभिषेक तिवारी १७ रनमा आउट भए । तल्लोक्रममा सन्तोष यादव र अशोक धामीले समान २४ रन बनाए । सन्तोषले ३९ बलमा १ चौका र अशोकले २६ बलमा ३ चौका प्रहार गरे । विपिन शर्मा ४ रनमै बोल्ड भए । दयानन्द मण्डल ४ रनमा अविजित रहे । अफगानिस्तानका वाहिदुल्लाह जद्रान, जतिउल्लाह साहिन र महबुब खानले २२ विकेट लिए । यसअघि टस जितेको अफगानिस्तानी टोलीले मूलपानी क्रिकेट मैदानमा ५० ओभर खेल्दै ९ विकेट गुमाई ३ सय रन बनाएको थियो । फैजल शिनोजादाले अफगानिस्तानबाट सर्वाधिक ९७ रन बनाए । सन्तोष यादवको बलमा आउट भएका उनले ८८ बलमा ९ चौका र ४ छक्का प्रहार गरे । उजेरउल्लाह निजाई २२ बलमा २ चौका र १ छक्का प्रहार गर्दै २४ रन बनाई आउट भएको अवस्थामा शिनोजादाले ओपनर खालिद अहमदजाईसँग दोस्रो विकेटमा १ सय ५४ रनको साझेदारी गरे ।अहमदजाई १ सय ७ बलमा ६ चौकासहित ७६ रन बनाए । कप्तान महबुब खानलाई सन्तोषले ९ रनमा कट एन्ड बोल्ड गरे । वक्रत इब्राहिमजाईले २६ बलमा समान २ चौका र छक्कासाथ ३५, अजिजुल्लाह मिया खिलले २ चौकासहित २१ र नाजिफुल्लाह अमिरीले १ छक्कासहित १० रन बनाए ।अब्दुल अजिजले १ छक्कासहित १५ रन बनाए । उनले नै इनिङ्सको अन्तिम बलमा दयानन्द मण्डललाई छक्का प्रहार गरी अफगानिस्तानको स्कोरलाई ३ सय रनमा पुर्याए । नेपालका देव्रेहाते स्पिनर सन्तोषले ३ विकेट लिए । अभिषेक तिवारीले २ तथा दयानन्द र विपिन शर्माले ११ विकेट लिए ।"
कोलकाताको दोस्रो जित,"कोलकाता (एजेन्सी) कोलकात्ता नाइट राइडर्सले इन्डियन प्रिमियर लिग (आईपीएल) क्रिकेटमा बिहीबार सनराइजर्स हैदराबादलाई ८० रनले पराजित गरेको छ । गत वर्ष फाइनलमा हैदराबादलाई नै पराजित गर्दै उपाधि जितेको कोलकाता ४ खेलमा दोस्रो विजय हात पार्दै पाँचौं स्थानमा उक्लेको छ । हैदराबाद ४ खेलमा तेस्रो पराजय भोग्दै पुछारमा पुगेको छ ।ओपनरद्वय क्विन्टन डी ककलाई १ र सुनिल नारिनलाई ७ रनमा गुमाए पनि टस हारेर ब्याटिङ गर्न आएको कोलकाताले निर्धारित २० ओभरमा ६ विकेट गुमाई २ सय रन बनाएको थियो । भारतीय ब्याटरहरूको मद्दतमा कोलकाता चुनौतीपूर्ण स्कोर दिन सफल भएको थियो । कप्तान अजिन्क्या रहानेले २७ बल खेल्दै १ चौका र ४ छक्कासहित ३८, अंगकृष रघुवंशीले ३२ बल खेल्दै ५ चौका र २ छक्कासहित ५०, वैंकटेश ऐरले २९ बलमा ७ चौका र ३ छक्कासहित ६० रन बनाए । रिंकु सिंह १७ बलमा ४ चौका र १ छक्का प्रहार गरेर ३२ रनमा अविजित रहे । कोलकाताले स्पेन्सर जोनसनको स्थानमा मोइन अलीलाई खेलाएको थियो । तर उनी शीर्ष ८ ब्याटिङ लाइनभित्र पनि परेनन् भने बलिङको मौका पनि पाएनन् । ब्याटिङमा गहराई रहेको हैदराबाद जबाफमा १६४ ओभरमा १ सय २० रनमै अलआउट भएपछि टोली लगातार तेस्रो खेलमा पराजित भयो । प्रमुख तीन ब्याटर ट्राभिस हेड ४, अभिषेक शर्मा र इशान किशन २२ रनमा आउट भएपछि हैदराबाद ठूलो दबाबमा परेको थियो । इनिङ्सको पहिलो बलमै चौका प्रहार गरेका हेडलाई अर्को बलमा वैभव अरोराले क्याच गराएका थिए । दोस्रो ओभरमा हर्षित रानाले अभिषेकलाई र तेस्रो ओभरमा अरोराले किशनलाई आउट गरेका थिए । अभिषेक र किशन लगातार बलमा आउट भए । नितिशकुमार रेड्डी १९, कामिन्दु मेन्डिस २७ र हेनरिक क्लासेन २१ बल खेल्दै समान २ चौका र छक्का प्रहार गरी ३३ रनमा आउट भए । कप्तान प्याट कमिन्सले १५ बलमा १४ रन बनाए भने अनिकेत बर्मा ६ रनमै आउट भए । कोलकाताबाट अरोरा र वरुण चक्रवर्तीले ३३ विकेट लिए । इम्प्याक्ट प्लेयर को रूपमा आएका अरोराले ४ ओभरमा १ मेडन राख्दै २९ रन खर्चेर प्लेयर अफ द म्याचको ट्रफी जिते । चक्रवर्तीले ४ ओभरमा २२ रन खर्चेका थिए । एन्ड्रे रसेलले २ तथा हर्षित राना र नारिनले ११ विकेट लिए ।"
खेलकुदमन्त्रीलाई आईओसीको पत्र,"(काठमाडौं)अन्तर्राष्ट्रिय ओलम्पिक कमिटी (आईओसी) ले बिहीबार युवा तथा खेलकुदमन्त्री तेजुलाल चौधरीलाई पत्र लेख्दै एनओसीमाथि सरकारी हस्तक्षेप नगर्न भनेको छ । आईओसीले मन्त्रीलाई नेपाल ओलम्पिक कमिटी (एनओसी) को विवाद समाधानतर्फ अग्रसर रहेको पनि जनाएको छ । आईओसीले पत्रमा जोड दिएको छ, आफूहरूले निरन्तर रूपमा एनओसी विधान तथा निर्वाचन विवादसम्बन्धी अध्ययन गरिरहेको छ । समाधान पनि चाँडै आउने छ । यसअघि मन्त्री चौधरीले एनओसीको विधान संशोधन र निर्वाचनपछि उत्पन्न परिस्थितिबारे आईओसीसँग पत्रचार गरिरहेको बताएका थिए । त्यसैको जवाफस्वरुप आईओसीले पत्र लेखेको हो । मन्त्रीलाई पठाएको पत्रमा आईओसी सम्बन्ध, ओलम्पिक सोलिडारिटी एन्ड ओलम्पिजम विभागका निर्देशक जेम्स म्याकलियोडले हस्ताक्षर गरेका छन् । पत्रमा भनिएको छ, ओलम्पिक काउन्सिल अफ एसिया (ओसीए) को पहलमा कुवेतमा एनओसी र पाँच राष्ट्रिय संघबीच सम्झौता भएको तपाईंलाई थाहा नै छ । त्यसअनुसार पाँच संघलाई एनओसीले सदस्यता पनि दिइसकेको छ । सम्झौताअनुसार ती पाँच संघले अदालतमा दायर गरेको मुद्दा पनि फिर्ता लिइसकेको विश्वास छ । म्याकलियोडले एनओसी विवादमा मन्त्री चौधरीको सहयोगको अपेक्षा गर्दै एनओसी तथा खेल संघको स्वायत्तताप्रति सम्मान गर्दै विना हस्तक्षेप उनीहरूलाई काम गर्न दिन अनुरोध गरेको छ । अदालतमा परेको मुद्दा कारण देखाउँदै युवा तथा खेलकुद मन्त्रालय र राष्ट्रिय खेलकुद परिषद्ले पनि एनओसीको निर्वाचनलाई मान्यता दिएको छैन । सरकारी हस्तक्षेपका कारण अनलाइनको माध्यमबाट भएको निर्वाचनले जीवनराम श्रेष्ठलाई पुनः अध्यक्षमा निर्वाचित गरेको थियो ।"
नमोबुद्ध सहिद गोल्डकप फाइनलमा,(धनकुटा)धनकुटामा जारी १७ औं संस्करणको सहिद भीमनारायण गोल्डकप फुटबल प्रतियोगिताको बिहीबार पहिलो सेमिफाइनलमा सप्तरीले नमोबुद्ध फुटबल क्लबले डिफेन्डिङ च्याम्पियन बिर्तामोड युनाइटेड क्लब झापालाई पराजित गरेको छ ।धनकुटा बजारको तल्लो टुँडिखेलमा भएको सनसनीपूर्ण खेलमा नमोबुद्धले ३१ ले हराएको हो । नमोबुद्धका पहिलो हाफको १४ औं मिनेटमा विवेक राईले गोलको खाता खोले । नमोबुद्धका टिम कप्तान सिर्जनराज गौतमको व्यक्तिगत गोल नै जितको निर्णायक बन्न पुग्यो । उनले पहिलो हाफको २० औं र ९० औं मिनेटमा गोल गरे । त्यसपछि विपक्षी बिर्तामोड टिम दबाबमा रह्यो ।बिर्तामोडका कप्तान गिल्सन कन्दङ्बाले पहिलो हाफको २६ औं मिनेटमा एक गोल फर्काए । निकै प्रतिस्पर्धात्मक खेलमा दुवै टिमले आधा दर्जन बढी उत्कृष्ट गोल गर्ने मौका गुमाए । पहिलो हाफमा दुवै टिम सन्तुलित रहे पनि मध्यान्तरपछिको खेल भने अधिकांश समय नमोबुद्धले आफ्नो पक्षमा बल कब्जा जमायो । यसअघि नमोबुद्धले आयोजक सहिद भीमनारायण स्मृति टिम धनकुटालाई पराजित गर्दै सेमिफाइनल पुगेको थियो । बिर्तामोडले चित्लाङ फुटबल क्लब काठमाडौंलाई हराएको थियो ।विभागीय टोली एपीएफ क्लब र गाईघाट फुटबल क्लबबीच सेमिफाइनल भिड्ने छन् । शुक्रबार विजेताले नमोबुद्धसँग शनिवार फाइनल खेल्नेछ । विजेताले ५ लाख र उपविजेताले २ लाख ५० हजार रुपैयाँसहित ट्रफी जित्नेछ ।
थ्रीस्टारले स्वर्ण वर्ष मनाउने,"काठमाडौं (कास) नेपालको प्रतिष्ठित ए डिभिजन क्लब ललितपुरको थ्रीस्टारले स्वर्ण वार्षिकोत्सव विविध कार्यक्रम गरी मनाउने भएको छ ।२०३१ सालमा स्थापित थ्रीस्टार क्लबले ५० वर्ष पुगेको अवसरमा स्वर्ण महोत्सव गरिने क्लबका महासचिव धर्मेन्द्रराज शाक्यले बिहीबार पत्रकार सम्मेलनमा बताए । उनले दुई चरणमा स्वर्ण जयन्ती कार्यक्रम गरिने जानकारी गराए । पहिलो चरणमा शनिबार रक्तदान तथा स्वास्थ्य परीक्षण कार्यक्रम हुनेछ । थ्रीस्टारका पूर्व खेलाडीबीच मैत्रीपूर्ण फुटबलसहित पुनर्मिलन कार्यक्रम हुनेछ । थ्र्रीस्टार क्लबबाट खेलेका सबै खेलाडीलाई भेला गरी मैत्रीपूर्ण खेलको माध्यमबाट पुनर्मिलन गर्ने क्लबले जनाएको छ ।चैत २९ गते दोस्रो चरणमा सम्मान तथा अभिनन्दन कार्यक्रमसहित सांगीतिक र नेवाः भ्वय् (नेवारी भोज) कार्यक्रम गरिनेछ । अहिलेसम्म थ्रीस्टारबाट खेल्ने खेलाडी, शुभचिन्तक र सहयोगी संघसंस्थालाई सम्मान तथा अभिनन्दन गरिनेछ । साथै क्लबका आजीवन सदस्यहरू पनि सम्मानित हुनेछन् । त्यसमा थ्रीस्टारले प्राप्त गरेको सफलता पनि प्रदर्शन गरिनेछ ।सहिद स्मारक लिगमा २०२६ देखि सहभागी भएको थ्रीस्टार क्लब डी, सी, बी हुँदै २०३९ सालमा ए डिभिजनमा बढुवा भएको थियो । थ्रीस्टारले राष्ट्रिय र अन्तर्राष्ट्रिय प्रतियोगितामा गरी कुल ३४ उपाधि जितेको छ । थ्रीस्टार क्लब विभिन्न प्रतियोगितामा १४ पटक उपविजेता बनेको छ । थ्रीस्टाले नेपालको ए डिभिजन लिग तीन पटक, राष्ट्रिय लिग एक पटक र भारतमा भएका विभिन्न प्रतियोगितामा सात पटक उपाधि जितेको छ ।"
निशा र उषा सम्मानित,"गोरखा (कास) गोरखा नगरपालिकाले राष्ट्रिय फुटबल खेलाडी निशा थोकर र भलिबल खेलाडी उषा भण्डारीलाई सम्मान गरेको छ । मेयर कप फुटवल र उपमेयर कप भलिबलको बिहीबार उद्घाटनमा उनीहरूलाई २० हजार रुपैयाँसहित सम्मान गरिएको हो । उनीहरूलाई गण्डकी प्रदेशका सभामुख कृष्ण धिताल, गोरखा नगरपालिकाका मेयर कृष्ण राना र उपमेयर मसली माया थोकरले सम्मान गरे । फुटबलमा १४ वडा र महिला भलिबलमा ८ टिमको सहभागिता छ ।"
पारा विश्व पौडीमा दुई खेलाडी,काठमाडौं (कास) नेपालका दुई पारा खेलाडीले विश्व पारा पौडी सिरिजमा प्रतिस्पर्धा गर्ने भएका छन् । जापानको फुजी सिजुकामा अप्रिल ७ देखि १२ सम्म हुने प्रतियोगितामा ११ पुरुषमहिला खेलाडीले भाग लिनेछन् । पुरुषमा हर्कमान घर्तीले ४ र महिलामा समना गैरेले २ स्पर्धामा प्रतिस्पर्धा गर्नेछन् । व्यवस्थापकमा राष्ट्रिय पारा पौडी संघ नेपालका अध्यक्ष सरोज श्रेष्ठ छन् ।
जिम्न्यासाइडमा भाग लिने,"काममाडौं (कास) आईएसएफ यू१५ जिम्न्यासाइड (जुनियर स्कुल समर गेम्स) मा मा भाग लिन तीन खेलका ९ खेलाडीसहित २२ सदस्यीय नेपाली टोली बिहीबार सर्बियाको ज्लाटिवोर गएको छ । चैत २२ देखि वैशाख १ सम्म हुने गेम्समा नेपालबाट थ्री बाइ थ्री बास्केटबल र पौडीमा ४४ तथा बक्सिङमा १ खेलाडी प्रतिस्पर्धी छन् । बास्केटबलमा मन्दिप गुरागाईं, स्पर्श खतिवडा, सुसन हमाल र वरदान मल्लले भाग लिनेछन् । प्रशिक्षकमा प्रेमसुन्दर होना छन् । पौडीमा मायोन श्रेष्ठ, प्राप्ति पाण्डे, श्रयला महर्जन र कल्किन श्रेष्ठ छन् । प्रशिक्षकमा नवीन महर्जन छन् । बक्सिङमा रिजोन रुम्बा लामाले खेल्नेछन् । प्रशिक्षकमा दोर्जे घले छन् । नेपाल विद्यालय खेलकुद महासंघका महासचिव राजकुमार कार्की पनि आईएसएफ साधारणसभालाई सर्बिया जानेछन् ।"
