शीर्षक,विवरण
बजेट अधिवेशनमा ३२ विधेयकको चाङ,"(काठमाडौं) संघीय संसद्को बजेट (बर्खे) अधिवेशन शुक्रबार सुरु हुँदै छ । सामान्यतया बर्खे अधिवेशन आगामी आर्थिक वर्षको नीति तथा कार्यक्रम र बजेटमा केन्द्रित हुने भए पनि यस पटक संसद् केही विधेयक पारित गर्नैपर्ने दबाब छ । खासगरी आन्दोलनरत शिक्षकको माग सम्बोधन गर्न संसद्ले विद्यालय शिक्षा विधेयकलाई प्राथमिकता दिनैपर्ने भएको छ । कर्मचारीलाई सडकमा आउनबाट रोक्न संघीय निजामती सेवासम्बन्धी विधेयक टुंगोमा पुर्याउनैपर्ने भएको छ । विद्यालय शिक्षा विधेयक पारित गर्नुपर्ने मुख्य माग राखेर शिक्षकले काठमाडौंकेन्द्रित आन्दोलन घोषणा गरेकै बेला गत १९ चैतमा संसद्को हिउँदे (विधेयक) अधिवेशन अन्त्य गरिएको थियो । अडानमा शिक्षकहरू टसमस नभएपछि विद्यालय शिक्षा विधेयकसमेत पारित गर्ने गरी मन्त्रिपरिषद्ले यस पटक नियमित समयभन्दा अगावै बर्खे अधिवेशन आह्वान गर्ने निर्णय गरेको थियो । मन्त्रिपरिषद्ले २ वैशाखमा गरेको सिफारिसबमोजिम राष्ट्रपति रामचन्द्र पौडेलले बजेट अधिवेशन शुक्रबार १ बजेका लागि आह्वान गरेका छन् । संघीय संसद्का दुवै सदनमा सरकारी र गैरसरकारी गरी ३२ विधेयक विचाराधीन छन् । सरकारले कानुन निर्माणको दबाबलाई ख्याल गर्दै विचाराधीन विधेयक अगाडि बढाउने कार्यतालिका तयार गर्न संसद् सचिवालयलाई भनेको छ । बजेट अधिवेशनका सुरुवाती तीन दिन (१४, १५ र १६ वैशाख) मा विचाराधीन विधेयक संसदीय समितिमा पठाउने, समितिबाट पारित भएर आएका विधेयक प्रतिवेदनसहित पारित गर्ने लगायतका सम्भावित कार्यतालिका तयार पारिएको छ । शिक्षक आन्दोलनका कारण विद्यालय भर्ना अभियान प्रभावित भएको, कक्षा १२ को परीक्षा सरेको र एसईईको उत्तरपुस्तिका परीक्षण सुरु नै नभएका कारण विद्यालय शिक्षा विधेयक जतिसक्दो चाँडो पारित गराउनुपर्ने दबाबमा सरकार छ । यो विधेयक शिक्षा, स्वास्थ्य तथा सूचना प्रविधि समितिअन्तर्गत उपसमितिमा दफावार छलफलका क्रममा छ । संसद् अधिवेशन आह्वानको निर्णय भएका बेला तत्कालीन शिक्षामन्त्री विद्या भट्टराईले विद्यालय शिक्षा विधेयक पारित गर्न कति दबाब छ भन्ने प्रस्ट संकेत दिएकी थिइन् । मन्त्रिपरिषद्को निर्णय सुनाउँदै उनले भनेकी थिइन्, विद्यालय शिक्षा विधेयक यथासक्य पारित गर्नेसमेतको प्रयोजनका लागि संघीय संसद्को अधिवेशन आह्वान गरी सरकारका तर्फबाट सो विधेयक पारित गर्न आवश्यक समन्वय र सहजीकरण गर्ने एवं संघीय संसद् बैठकको आह्वान गर्ने निर्णय भयो । बजेट अधिवेशनको पहिलो बैठक बसिरहँदा नजिकै बानेश्वर सडकमा शिक्षकले प्रदर्शन गर्ने तयारी छ । विद्यालय शिक्षा विधेयकलाई तत्काल समितिबाट टुंगो लगाएर सदनमा पुर्याउन सत्तासँगै प्रतिपक्षी दलहरूले पनि पहल गरिरहेका छन् । प्रमुख प्रतिपक्ष माओवादीको बिहीबारको संसदीय दल बैठकमा अध्यक्ष पुष्पकमल दाहालले शिक्षकका माग सरकारले मन्त्रिपरिषद् निर्णयबाट पूरा गर्न नसकेकाले अब संसद्बाटै सम्बोधन गर्ने गरी भूमिका निर्वाह गर्न पार्टीका सांसदहरूलाई निर्देशन दिएका छन् । अर्कातिर निजामती कर्मचारीका ६ वटा ट्रेड युनियनले संघीय निजामती सेवासम्बन्धी ऐनलाई लिएर आन्दोलनमा उत्रिने अल्टिमेटम दिइसकेका छन् । यो विधेयक प्रतिनिधिसभाको राज्यव्यवस्था तथा सुशासन समितिमा विचाराधीन छ । उपसमितिले दफावार छलफल गरी तयार पारेको यस विधेयकको प्रतिवेदनलाई समितिले टुंगोमा पुर्याउनै लागेको छ । यसलाई चाँडो पारित गरिदिनुपर्यो भनेर संघ, प्रदेश र स्थानीय सरकारले दबाब दिइरहेका छन्, राज्यव्यवस्था समितिका सभापति रामहरि खतिवडाले भने, एकातिर कर्मचारी विधेयक नआउँदा संघीयताको अनुभूति भएन भनिँदै छ, अर्कातिर यो विधेयक विचाराधीन राख्दा विभिन्न तहका कर्मचारीले व्यक्तिगत मागसमेत पूरा हुनेगरी कानुन निर्माणमा दबाब दिइरहेका छन् । त्यसैले पनि निजामती विधेयक जतिसक्दो छिटो पारित गर्नुपर्ने बाध्यता छ । प्रतिनिधिसभामा प्रस्तुत भएर अड्किएका नेपाल हवाई सेवा प्राधिकरण र नागरिक उड्डयन प्राधिकरणसम्बन्धी विधेयक पनि पारित गर्नैपर्ने दबाब सरकारमाथि छ । युरोपियन युनियनले नेपालको हवाई सेवामा नियमनकारी र सेवा प्रदायक निकाय एउटै भएको लगायतका कारण देखाउँदै सन् २०१३ देखि नेपालका वायुसेवा कम्पनीहरूलाई आफ्ना सदस्य मुलुकमा उडान प्रतिबन्ध लगाएको छ । त्यो प्रतिबन्धबाट मुक्त हुनका लागि सरकारले नागरिक उड्डयन प्राधिकरणलाई टुक््रयाउन अघिल्लो अधिवेशनमा दुई विधेयक प्रतिनिधिसभामा दर्ता गराएको थियो । अधिवेशनको सुरुमै यी विधेयक अन्तर्राष्ट्रिय सम्बन्ध तथा पर्यटन समितिमा पठाउने सम्भावित कार्यसूची छ । नागरिक उड्डयनमन्त्री बद्री पाण्डेले यी विधेयक यसअघिको अधिवेशनबाटै पारित गर्ने भनी बारम्बार भाषण गर्दै आएका थिए ।कानुन समितिबाट पारित भएको केही नेपाल ऐन संशोधन गर्न बनेको विधेयक, विद्युत् र ऊर्जासँग सम्बन्धित विधेयक पनि पारित गर्नैपर्ने दबाबमा सरकार छ । संघीय संसद्को कार्यव्यवस्था महाशाखा प्रमुखसमेत रहेका प्रवक्ता एकराम गिरीले १९ वैशाखमा राष्ट्रपति पौडेलले नीति तथा कार्यक्रम प्रस्तुत गर्ने, २८ वैशाखमा बजेटका सिद्धान्त तथा प्राथमिकतामाथि छलफल सुरु हुने सम्भावित कार्यतालिका रहेको जानकारी दिए । १५ जेठमा सरकारले आगामी आर्थिक वर्षको बजेट प्रस्तुत गर्नुपर्नेछ । बजेट आश्रित विधेयकबाहेक नियमित विधायिकी काममा लाग्नैपर्ने अवस्थामा संसद्को आगामी अधिवेशन छ । समितिबाट पारित भएर विधेयकको प्रतिवेदन आए त्यसलाई सभाले बजेटमाथि छलफल चलिरहेकै बीच पनि अगाडि बढाउने तयारी छ, उनले भने । सरकारको नेतृत्व गरिरहेको एमालेका मुख्य सचेतक महेश बर्तौलाले बजेट अधिवेशन मुख्यतया आगामी आर्थिक वर्षको नीति तथा कार्यक्रम र बजेट आश्रित विधेयकमा केन्द्रित रहने भए पनि यसपालि कानुन निर्माणको नियमित कार्यलाई प्राथमिकताका साथ अगाडि बढाउने चाप रहेको बताए । यस पटकको बजेट अधिवेशनमा संसद्का समितिहरूमा विचाराधीन विधेयक अगाडि बढाउने मुख्य कार्यभार छ । संसदीय समितिका बैठक बिहानसाँझ डाकेर भए पनि विचाराधीन विधेयक निष्कर्षमा पुर्याउनैपर्ने दबाब छ, उनले भने, विद्यालय शिक्षा विधेयक त सकेसम्म वैशाखमै पारित गर्ने गरी काम भइरहेको छ । संघीय निजामती विधेयक पनि चाँडै पारित गर्ने तयारी छ । कानुन निर्माणमा प्रतिपक्षलाई पनि साथमा लिएर अगाडि बढ्ने बर्तौलाले बताए । प्रमुख प्रतिपक्ष माओवादीका प्रमुख सचेतक हितराज पाण्डेले बजेटसम्बन्धी काम गर्दै जाँदा बीचमा खाली हुने समयमा कानुन निर्माणलाई प्राथमिकता दिनुपर्ने बताए । असार मसान्तभित्र बजेटको काम सकिएपछि विधेयक पारित गरिन्छ नै, त्यसअघि पनि कानुन निर्माण प्रक्रियालाई तीव्रता दिनुपर्छ । शिक्षा र निजामती विधेयक छिट्टै आउने सम्भावना छ, उनले भने ।संसद्मा विचाराधीन केही महत्त्वपूर्ण विधेयक  विद्यालय शिक्षा  संघीय निजामती सेवा  हवाई सेवा प्राधिकरण  नागरिक उड्डयन प्राधिकरण  केही नेपाल ऐन संशोधन  विद्युत्  नेपाल प्रहरी  सशस्त्र प्रहरी  संवैधानिक परिषद्  जलस्रोत  अख्तियार दुरुपयोग अनुसन्धान आयोग  सामाजिक सञ्जाल  निर्माणमुखी सामग्री  नेपाल नागरिकता ऐन  नवीकरणीय ऊर्जा  निकासी पैठारी  धितोपत्रसम्बन्धी  भन्सार विधेयक  बैंक तथा वित्तीय संस्था  सहिद दशरथ चन्द स्वास्थ्य विज्ञान विश्वविद्यालय  नेपाल कानुन व्यवसायी परिषद्  वैकल्पिक विकास वित्त परिचालन  राष्ट्रिय विधि विज्ञान  पर्यटन विधेयक"
"एमसीसी बन्द गर्ने अमेरिकाको निर्णय, नेपालका परियोजनाबारे अझै अन्योल","(काठमाडौं)अमेरिकाले मिलेनियम च्यालेन्ज कर्पोरेसन (एमसीसी) का सहयोग कार्यक्रम बन्द गर्ने निर्णय गरेको छ । राष्ट्रपति डोनाल्ड ट्रम्प र उनका अर्बपति सल्लाहकार इलन मस्कले अमेरिकी करदाताको पैसाको दुरुपयोग रोक्ने प्रयासको एक कदमका रूपमा एमसीसी बन्द गरेका हुन् । विश्वभर गरिबी घटाउन र आर्थिक वृद्धि प्रवर्द्धन गर्न भन्दै दुई दशकअघि स्थापित एमसीसी अर्बपति मस्क नेतृत्वको डिपार्टमेन्ट अफ गभर्मेन्ट इफिसिएन्सी (डज) ले बन्द गर्ने निर्णय लिएको हो । यस निर्णयपछि पनि नेपालमा सञ्चालित परियोजनाको भविष्य अन्योलमा छ । अमेरिकी सरकारको निर्णयको विषयमा एमसीए नेपाल र नेपाल सरकारले औपचारिक जानकारी नआएको बताएका छन् । अन्तर्राष्ट्रिय समाचार एजेन्सी रोयटर्सले भने नेपालमा चालु कार्यक्रम नरोकिने जनाएको छ । एमसीसीका एक अधिकारीलाई उद्धृत गर्दै रोयटर्सले लेखेको छ, नेपाल र सेनेगलका विद्युत् प्रसारण लाइन, मंगोलियाको पानी प्रशोधन प्लान्ट र आइभरिकोस्टका विद्यालयसहितका केही चालु निर्माण परियोजनाबाहेक अन्य सबै काम रोक्न आदेश दिइएको छ । एमसीसीका ती अधिकारीको भनाइलाई मान्ने हो भने एमसीए नेपालअन्तर्गतका परियोजनामध्ये धानखोलादेखि लमहीसम्मको ४० किमि सडक निर्माण मात्र प्रभावित हुनेछ । एमसीए नेपालका अध्यक्ष एवं अर्थ सचिव घनश्याम उपाध्याले एमसीसी कार्यक्रम बन्द हुने सम्बन्धमा बिहीबार कार्यालय समयसम्म कुनै आधिकारिक जानकारी प्राप्त नभएको बताए । सञ्चारमाध्यममा आएका कुरा मात्र हेरेका र पढेका छौं, औपचारिक रूपमा कुनै जानकारी आएको छैन, उनले भने, औपचारिक जानकारी नआई केही भन्न सकिएन । कार्यक्रम बन्द भएनभएको बारे कुनै जानकारी नआएकाले आफूहरूले नियमित रूपमा काम गरिरहेको पनि उनले जानकारी दिए । उता अमेरिकाले भने एमसीसीका कर्मचारीलाई ५ मेदेखि प्रशासकीय बिदामा राख्ने तयारी गरेको अमेरिकी सञ्चारमाध्यमले उल्लेख गरेका छन् । एमसीसी बन्द हुनेबारे संस्थाले बुधबार कर्मचारीलाई इमेलमार्फत सूचना दिएको रोयटर्सले जनाएको छ । बुधबारको बैठकमा एमसीसीका कर्मचारीलाई परियोजनाका सबै कार्यक्रम बन्द गरिने र कर्मचारी संख्या न्यूनतममा झारिने जानकारी दिइएको थियो । त्यस्तै इमेलमा पनि एमसीसीका सम्पूर्ण कार्यक्रम बन्द गरिने र कर्मचारी संख्या घटाइने उल्लेख भएको रोयटर्सले उल्लेख गरेको छ ।तपाईं र तपाईंको परिवारको हितमा के उपयुक्त हुन्छ, त्यसबारे गम्भीर भएर सोच्नुस्, त्यो तपाईंको यस संस्थाप्रतिको प्रतिबद्धताभन्दा बढी महत्त्वपूर्ण हो, एमसीसीकी एक वरिष्ठ अधिकारी क्येह किमले कर्मचारीलाई भनेकी छन्, संस्थाको भविष्य निकै अन्धकारमय देखिन्छ ।रिपब्लिकन राष्ट्रपति जर्ज डब्लु बुसले विश्वभर गरिबी घटाउन र आर्थिक वृद्धिलाई प्रवर्द्धन गर्न भन्दै सन् २००४ मा एमसीसी स्थापना गरेका थिए । एमसीसीले विकासशील मुलुकसँग साझेदारी गर्दै विद्युत् आपूर्ति, सडक निर्माणजस्ता पूर्वाधारमा लगानी गर्दै आएको छ । हाल यसको बजेट वार्षिक करिब ९० करोड अमेरिकी डलर छ । ट्रम्प प्रशासनले यसअघि करिब ४० अर्ब डलर वार्षिक सहायता दिँदै आएको अमेरिकी सहयोग नियोग (यूएसएआईडी) लाई पनि पनि विघटन गरिसकेको छ, जसका कारण नेपालमा अमेरिकी अनुदानमा सञ्चालित ३४ कार्यक्रम खारेज भइसकेका छन् । यूएसएआईडीअन्तर्गत नेपालमा सञ्चालित ३२ करोड ४९ लाख २९ हजार ५ सय १६ अमेरिकी डलर (करिब ४५ अर्ब ४३ करोड रुपैयाँ) का कार्यक्रम खारेज भएको हो । एमसीसीले गत २ फागुनमा ८० दिनका लागि कार्यक्रम रोक्न इमेलमार्फत अर्थ मन्त्रालयलाई सूचित गरेको थियो । तर चैत पहिलो साता एमसीएलाई कार्यक्रम सञ्चालन गर्न भनिएको थियो । अमेरिकी सरकारले एमसीसी नेपाल कम्प्याक्टअन्तर्गतका केही कार्य अगाडि बढाउन अनुमति प्रदान गरेको छ, यस अनुमतिले समीक्षाबाट निस्किने कुनै निश्चित परिणामप्रति भने कुनै संकेत गर्दैन, गत चैतमा एमसीएद्वारा जारी सूचनामा भनिएको थियो । उक्त सूचनापछि एमसीसीअन्तर्गतका परियोजनाले निरन्तरता पाएका थिए ।नेपाल सरकार र एमसीसीबीच २९ भदौ ०७४ मा भएको सम्झौताअनुसार १३ भदौ ०८० देखि परियोजना कार्यान्वयन सुरु भएको हो । सुरुवाती सम्झौतामा ६९ करोड ७० लाख डलर (करिब ९२ अर्ब) परियोजनामा अमेरिकी सरकारले ५० करोड डलर र नेपाल सरकारले १९ करोड ७० लाख डलर बेहोर्ने उल्लेख थियो । गत पुसमा अमेरिकी सरकारले परियोजनाका लागि थप ५ करोड डलर दिने घोषणा गरेको थियो ।एमसीए नेपालले बुटवलगोरखपुर अन्तरदेशीय प्रसारण लाइनअन्तर्गत नेपालमा पर्ने १८ किमि प्रसारण लाइन निर्माण गर्न १ करोड २३ लाख ६० हजार अमेरिकी डलरमा ट्रान्सरेल लाइटिङ लिमिटेडसँग १४ भदौ २०८१ मा सम्झौता गरेको थियो । उक्त प्रसारण लाइन २१ महिनामा सक्ने लक्ष्यका साथ प्रारम्भिक चरणका काम भइरहेको छ । बुटवलगोरखपुर प्रसारण लाइनका लागि अहिलेसम्म ट्रान्सरेल लाइटिङ कम्पनीलाई १६ करोड ७९ लाख ३२ हजार ९ सय ६२ रुपैयाँ भुक्तानी दिइएको एमसीए नेपालले जनाएको छ ।तनहुँमा निर्माणाधीन ४ सय केभी क्षमताको नयाँ दमौली सबस्टेसनको विस्तृत सर्वेक्षण, भूप्राविधिक अनुसन्धान तथा साइट निर्माणको प्रारम्भिक काम भइरहेको छ । नयाँ दमौली सबस्टेसन निर्माणका लागि भारतको टेक्नो इलेक्ट्रिक एन्ड इन्जिनियरिङ कम्पनीसँग १६ साउन २०८१ मा सम्झौता भएको थियो । ठेक्का पाएको कम्पनीलाई ५२ करोड २१ लाख ५ हजार ३ सय ५४ रुपैयाँ भुक्तानी भएको छ ।नुवाकोटमा ४ सय केभी रातामाटे सबस्टेसन निर्माण गर्न भारतको टेक्नो इलेक्ट्रिक एन्ड इन्जिनियरिङ कम्पनी लिमिटेडसँग १ असार २०८१ मा सम्झौता भएको थियो । उक्त सबस्टेसन ३९ महिनाभित्र निर्माण गरिसक्ने गरी ५ करोड १६ लाख अमेरिकी डलरमा सम्झौता भएको थियो । उक्त सबस्टेसनको डिजाइन र निर्माणमा जानुअघिका तयारीलाई अन्तिम रूप दिने काम भइरहेको तथा कम्पनीलाई हालसम्म ६९ करोड ९७ हजार ७ सय ३२ रुपैयाँ भुक्तानी दिएको एमसीए नेपालले जनाएको छ ।नवलपरासी (बर्दघाट सुस्ता पश्चिम) को ४ सय केभी नयाँ बुटवल सबस्टेसन निर्माण गर्न लिंकसन इन्डियासँग २७ वैशाख २०८१ मा सम्झौता भएको थियो । ३९ महिनाभित्र सम्पन्न गर्ने लक्ष्य लिएको उक्त सबस्टेसन ३ करोड ५५ लाख १० हजार डलरमा सम्झौता भएको थियो । ठेक्का पाएका कम्पनीलाई ४७ करोड २७ लाख ७० हजार ५ सय ७६ रुपैयाँ भुक्तानी गरिसकेको एमसीए नेपालले जनाएको छ ।एमसीए नेपालले २९७ किमि विद्युत् प्रसारण लाइन निर्माण गर्न गत १२ मंसिरमा पुनः बोलपत्र आह्वान गरेको थियो । बोलपत्रमा ७ फागुन २०८१ सम्म प्रस्ताव पेस गर्ने म्याद थियो । तीन वटा प्रसारण लाइन निर्माण गर्न ९ कम्पनीले बोलपत्र पेस गरेकामा अहिले प्रस्ताव मूल्यांकन भइरहेको छ । २९७ किमि प्रसारण लाइन निर्माणको अनुमानित लागत २ करोड ६४ लाख २० हजार डलर छ । धानखोलादेखि लमहीसम्म फुल डेप्थ रिक्लेमेसन (एफडीआर) प्रविधिमार्फत ४० किलोमिटर सडक खण्ड मर्मतसम्भारका लागि बोलपत्र आह्वान भएको छ । जीविकोपार्जन पुनःस्थापना कार्यक्रममार्फत २ सय ७० जनालाई तालिम प्रदान गरिएको, जग्गाको मुआब्जा निर्धारण गर्न ९ जिल्लामा निर्धारण समिति गठन गरिएको, धादिङ, मकवानपुर र नवलपरासी पश्चिम गरी ३ जिल्लामा जग्गाको मुआब्जा निर्धारण भएको तथा ९ जिल्लामा पहिलो चरणको रूख गणना सम्पन्न भएको छ ।"
कतार उड्ने पर्खाइमा खगेन्द्रप्रसाद र रुद्रकली,"(चितवन) ठीक एक वर्षअघि १२ वैशाख २०८१ मा नेपाल भ्रमणमा आएका कतारका अमिर शेख तमिम विन हमाद अल थानीले फर्कंदा खगेन्द्रप्रसाद र रुद्रकलीलाई पनि साथै लैजाने घोषणा गरिएको थियो । भ्रमण सकेर कतारका शेख फर्केको वर्ष दिन बित्दा पनि दुई हात्ती खगेन्द्रप्रसाद र रुद्रकली कतार उड्न पाएका छैनन् । नेपाल सरकारले कतारलाई उपहारका रूपमा यी दुई हात्ती पठाउन लागेको हो । हामी तयारीमा अवस्थामै छौं, लैजाने भनेका दिन पठाउन सक्छौं, राष्ट्रिय निकुञ्ज तथा वन्यजन्तु संरक्षण विभागका महानिर्देशक रामचन्द्र कँडेल भन्छन् । चितवन राष्ट्रिय निकुञ्जका प्रमुख संरक्षण अधिकृत गणेश पन्त लैजाने घोषणा गरिए पनि वर्ष दिनसम्म पठाउने प्रक्रिया थाल्नेबारे कुनै निर्देशन नआएको बताउँछन् । कतारलाई दिन उपयुक्त हात्ती तयार गर्न भनेपछि निकुञ्जले रुद्रकली र खगेन्द्रप्रसाद छानेको थियो । हात्ती उपहार दिने विषय अगाडि बढेपछि चितवन राष्ट्रिय निकुञ्जका तत्कालीन वरिष्ठ पशु चिकित्सक डा विजय श्रेष्ठसहितको टोली कतार पुगेर त्यहाँको वातावरण बुझेर फर्केको थियो । उक्त टोलीले हात्ती लगेर राख्ने भनेको कतारको अलखोर जू (चिडियाखाना) को अध्ययनसमेत गरेको थियो ।चितवन निकुञ्जका तत्कालीन प्रमुख संरक्षण अधिकृत डिलबहादुर पुर्जा पुनले नेपाली टोलीले अलखोर जूमा हात्तीका लागि बस्न मिल्ने वातावरण तयार गर्न सकिने क्षमता रहेको र त्यो तयार गर्न उनीहरू प्रतिबद्ध रहेको जानकारी गराएको बताएका थिए । अलखोर जूका प्रतिनिधि पनि चितवन आएर लैजाने भनिएका दुवै हात्तीबारे बुझेर फर्केका थिए । हात्तीलाई कार्गो विमानबाट लैजानुपर्ने भएका कारण कतार एयरवेजको टोली चितवन आएर सबै कुरा बुझेर फर्केको थियो, पुन भन्छन् । रुद्रकली सन् २०१८ अक्टोबर ९ मा जन्मेको हो भने खगेन्द्रप्रसाद सन् २०१९ सेप्टेम्बर २५ मा जन्मेको हो ।निकुञ्जमा जन्मेका हात्तीको बच्चाको न्वारन गरी पोथी भएमा नामका पछाडि कली या माला र भाले भए प्रसाद या गज लेख्ने चलन छ । रुद्रकली पूजाकलीको र खगेन्द्रप्रसाद कोशीकलीको सन्तान भएको चितवन निकुञ्जले जनाएको छ । दुवैको बाबु चितवन निकुञ्जमा डुल्ने र प्रायः पूर्वी भेग सौराहा तथा खोरसोर वरपर बस्ने जंगली भाले हात्ती रोनाल्डो रहेको निकुञ्जका अधिकारी बताउँछन् । ठूलो हात्ती उपहार दिँदा नयाँ वातावरणमा घुलमिल हुन नसक्ला कि भनेर भर्खर तालिम पूरा गरेका साना हात्ती छनोट गरिएको थियो । लोपोन्मुख जीव हात्तीलाई अर्को देश लैजाने विषयमा संकटापन्न एव लोपोन्मुख वन्यजन्तु तथा वनस्पतिको अवैध रूपमा हुने संकलन, ओसारपसार र व्यापारलाई नियमन गर्ने साइटिस महासन्धिको पनि पालन गर्नुपर्छ । साइटिस प्रावधानलाई पूरा गर्नुपर्दार् समय लागेको हुन सक्ने चितवन निकुञ्जका प्रमुख संरक्षण अधिकृत पन्तको भनाइ छ । राष्ट्रिय निकुञ्ज तथा वन्यजन्तु संरक्षण विभागका महानिर्देशक रामचन्द्र कँडेल अरू सबै विषय टुंगिएकाले कतार सरकारले हात्ती पठाइदेऊ भन्नासाथ प्रक्रिया अघि बढाउने बताउँछन् । उनले हात्तीलाई चितवनबाट विमानस्थलसम्म ल्याउने खर्चको पनि इस्टिमेट गर्न भनिसकेको बताए ।"
भारतले रोक्यो पानी पाकिस्तानले आकाश,एजेन्सीको सहयोगमा
सरकारको स्थिरताबारे प्रधानमन्त्री नै सशंकित,"(काठमाडौं) प्रधानमन्त्री एवं एमाले अध्यक्ष केपी शर्मा ओलीले सरकार ढल्नेबारे चिन्ता नगर्न कार्यकर्तालाई आग्रह गरेका छन् । लोकतन्त्र दिवसको अवसर पारेर एमालेले बिहीबार काठमाडौंमा गरेको युथ सेलिब्रेसन सभामा उनले संसद्को बनावटअनुसार देशलाई ठीक ढंगले अगाडि बढाउन सकेसम्मका प्रयास आफ्नो दलले गरिरहेको समेत बताएका छन् । लोकतान्त्रिक गणतन्त्रलाई युवासँग जोड्न तथा लोकतन्त्रबारे फैलाइएको भ्रमबारे युवालाई प्रस्ट्याउन भनेर आयोजना गरिएको सभामा प्रधानमन्त्री ओलीले राष्ट्रवादी अडानका कारण एमालेमाथि आक्रमण भइरहेको बताए । कुनै भ्रममा नपनर््स्,ु हामीले राष्ट्रियताको स्पष्ट अडान लिएको हुनाले विदेशका दलाल तत्त्वहरू एमालेविरुद्ध खनिएका छन्, उनले भने, लोकतान्त्रिक अभ्यास, आचरण, दृष्टिकोण र देशलाई अगाडि बढाउने स्पष्ट नीतिका कारणले विभिन्न प्रकारका शक्ति हामीसँग भयभीत भएका छन् र दिनैपिच्छे अनेक प्रकारका भ्रम फिजाउन खोजेका छन् ।प्रमुख प्रतिपक्षी दलका नेता एवं माओवादीका अध्यक्ष पुष्पकमल दाहालले सरकार ढल्नै लागेको भनेर दिएको अभिव्यक्तिका सन्दर्भमा उनले राजनीतिक स्थायित्वका लागि बनेको सरकारले त्यहीअनुसार काम गरिरहेको बताएका थिए । उनले कार्यकर्तालाई २०८४ को निर्वाचनमा केन्द्रित हुन निर्देशन पनि दिए । एमालेले सरकार बनाऊ, सरकार बचाऊ भनेर कराएको छैन, उनले भने, एमालेले जहिले पनि चुनाव हेरेको हुन्छ । हामीले २०७० को चुनाव भन्यौं, २०७४ को चुनाव भन्यौं, २०७९ को चुनाव भन्यौं र २०८४ को चुनाव भनिराखेका छौं, मिसन ०८४ भनेका छौं । ढुक्कले मिसन, ०८४ मा लाग्नुस् ।प्रधानमन्त्री ओलीले संविधान र लोकतन्त्रको रक्षाका लागि युवालाई संघर्षमा उत्रने मानसिकता बनाउन निर्देशन दिए । आवश्यक पर्छ भने संघर्षको मैदानमा उत्रिन तयार हुनुपर्छ र हाम्रा अग्रज, पुर्खाले जुन संघर्ष गरेर देशलाई यहाँसम्म ल्याएका छन्, आज ती उपलब्धिको रक्षा गर्दै अगाडि बढ्न युवा पुस्ताको संकल्प र त्यसका निम्ति सक्रिय प्रयास जरुरी छ, उनले भने । मुलुकमा साम्प्रदायिक विद्वेष भड्काउन खोजिएको भन्दै त्यसको प्रतिवाद गर्न पनि प्रधानमन्त्रीले आग्रह गरे । अनेक ढंगले साम्प्रदायिक विद्वेष भड्काउने, नेपालीलाई फुटाउने र विभाजित गर्ने प्रयास भइराखेका छन् । जातका नाममा, धर्मका नाममा, भाषाका नाममा, संस्कृति, भ््ूगोल र अनेक नाममा फुटाउने प्रयास भइराखेका छन्, उनले भने, यस्ता कुप्रयास र कुचेष्टाबाट हामी स्पष्ट हुनुपर्दछ र देशलाई एकताबद्ध बनाएर लोकतन्त्रको रक्षा गर्दै, संविधानको रक्षा गर्दै समृद्धिको बाटोमा देशलाई अगाडि बढाउनुपर्छ । राजतन्त्र फर्काउने प्रयासलाई उनले पाखण्डी सिद्धान्त को संज्ञा दिए । उनले प्रतिगमनतर्फ देशलाई लैजान हत्या, तोडफोड, आगजनी, व्यक्तिका घर, पार्टीका कार्यालय, व्यापारिक प्रतिष्ठान, सञ्चार गृहमाथि आक्रमण गरी जंगली शासन थप्न खोजिएको टिप्पणी गरे । युवाले यस्ता कुरालाई अस्वीकार गर्न आँट गर्नुपर्छ, उनले भने, संविधानको रक्षा गर्ने र देशलाई सुशासन तथा समृद्धिको बाटोमा अगाडि बढाउने काम गर्नुपर्छ ।एमाले महासचिव शंकर पोखरेलले स्वाधीनता, स्वाभिमानको पक्षमा दह्रो गरी उभिएका कारण एमालेमाथि घेराबन्दी र आक्रमण भएको दाबी गरे । पछिल्लो समय राजावादी सम्हू तथा पार्टीले हालको व्यवस्थामाथि प्रश्न उठाएर प्रदर्शन बढाएपछि सत्तामा रहेको एमालेले त्यसको जवाफ सडक प्रदर्शनबाटै दिन खोजेको छ । सभामा काठमाडौं महानगरपालिकाकी उपप्रमुख सुनिता डंगोल, कपिलवस्तुको शिवराज नगरपालिकाकी उपप्रमुख शिवकुमारी चौधरी, बाग्लुङ क्याम्पसका स्ववियु सभापति अश्विनी शेख, पृथ्वीनारायण क्याम्पसका स्ववियु सभापति विष्णु पोखरेललगायतले पनि मन्तव्य राखेका थिए ।"
निर्घात कुटपिटमा संलग्न चार ट्राफिक प्रहरीको जिम्मेवारी खोसियो,(काठमाडौं)काठमाडौंको व्यस्त सडकमा एक व्यक्तिमाथि निर्घात कुटपिट गरेको आरोपमा चार ट्राफिक प्रहरीको जिम्मेवारी खोसिएको छ । ट्राफिक प्रहरीले निर्घात कुटपिट गरिरहेको भिडियो सामाजिक सञ्जालमा सार्वजनिक भएपछि उनीहरूको जिम्मेवारी खोसेर छानबिन थालिएको हो । काठमाडौं उपत्यका ट्राफिक प्रहरी कार्यालयका प्रहरी प्रमुख वरिष्ठ उपरीक्षक विनोद घिमिरेले भिडियोमा देखिएका चार जनालाई नै जनसेवाको जिम्मेवारीबाट हटाई छानबिन सुरु गरिएको जानकारी दिए । उनका अनुसार घटना २३ मंसिरमा सुन्धारास्थित आकाशे पुलमुनि भएको हो । भिडियोमा एक व्यक्तिलाई लडाएर कुटपिट गरेको देखिन्छ । एक ट्राफिक प्रहरीले बुटले उनलाई कुटपिट गरेको र कागजपत्र भुइँमा फ्यालिदिएका थिए । मोटरसाइकलमा सामान लिएर ती यात्रु आएको प्रहरीले बताएको छ ।गत माघ पहिलो साता पनि चितवनको भरतपुर महानगरपालिका११ केन्द्रीय बस टर्मिनलदेखि आँपटारी जाने सडकमा ड्युटीमा रहेका प्रहरी सहायक निरीक्षक बुद्धिबहादुर घर्ती भुजेलले एक युवकमाथि बुटैबुटले अन्धाधुन्ध आक्रमण गरेका भिडियो सार्वजनिक भएको थियो । कुटपिट गरिरहेको भिडियो ७ माघमा सामाजिक सञ्जालमा सार्वजनिक भएपछि कुटपिट गर्ने भुजेल निलम्बित भएका थिए । प्रहरीले उक्त घटनाको अनुसन्धान गर्न छानबिन समिति नै बनाएको थियो ।
तीन दिनभित्र पठनपाठनको वातावरण बनाउनू: सर्वोच्च,"काठमाडौं (कास) सर्वोच्च अदालतले शिक्षकका माग तीन दिनभित्र पूरा गरी पठनपाठनको वातावरण बनाउन सरकारका नाममा आदेश जारी गरेको छ । मन्त्रिपरिषद्, प्रधानमन्त्रीको कार्यालय तथा शिक्षा मन्त्रालयलाई विपक्षी बनाई अधिवक्ता श्रवणकुमार चौधरीले दायर गरेको रिटमा सुनुवाइ गर्दै सर्वोच्चले पढ्न पाउने मौलिक अधिकारबाट बालबालिकालाई वञ्चित हुनबाट रोक्नुपर्ने अन्तरिम आदेश बिहीबार जारी गरेको हो ।न्यायाधीश नहकुल सुवेदीको इजलासले जारी गरेको अन्तरिम आदेशमा भनिएको छ, शिक्षकका जायज र संविधानसम्मत माग तत्काल सम्बोधन गर्ने सम्बन्धमा विपक्षी निकायहरूले उचित र आवश्यक निर्णय गरी यो आदेश प्राप्त भएको मितिले तीन दिनभित्र आन्दोलनरत शिक्षकहरू विद्यालयमा फर्की नियमित पठनपाठन गर्ने वातावरण सुनिश्चित गर्नू । आदेशमा आन्दोलनरत शिक्षकका कारण एसईईको परीक्षाफल समयमा प्रकाशन हुन नसक्ने अवस्था सिर्जना हुन नदिन सरकारलाई तत्काल आवश्यक र उपयुक्त प्रबन्ध गर्न पनि भनिएको छ । विद्यालय शिक्षा ऐन जारी हुनुपर्नेलगायतका मागसहित देशभरिका सामुदायिक विद्यालयका शिक्षक गत २० चैतदेखि आन्दोलनमा उत्रँदा नयाँ शैक्षिक सत्रको भर्ना अभियान अवरुद्ध छ भने विद्यालयमा पठनपाठन बन्द छ । एसईईको उत्तरपुस्तिका परीक्षण सुरु भएको छैन । शिक्षक आन्दोलनका कारण बिहीबारबाट हुने भनिएको कक्षा १२ को परीक्षासमेत १० दिन सारिएको छ । आन्दोलन जारी नै रहे परीक्षा समयमा हुन नसक्ने र त्यसले लाखौं विद्यार्थीको भविष्य अन्योलमा पर्ने भन्दै सर्वोच्चले आदेश प्राप्त भएको मितिले चौथो दिन यसको कार्यान्वयन प्रतिवेदन अदालतमा पेस गर्न प्रत्यर्थीमध्येको एक शिक्षा मन्त्रालयलाई आदेश दिएको छ ।"
भूकम्पको त्रास: राज्य संयन्त्र उदास,"दस वर्षअघि वैशाख १२ गते नेपालमा विनाशकारी भूकम्प आएको थियो । ७८ रेक्टर स्केलको शक्तिशाली भूकम्पले नेपाललाई ५५ सेकेन्ड हल्लाएर जनतालाई त्राहिमाम बनाएको थियो । शक्तिशाली भुइँचालोले जमिन हल्लाउँदै थेचार्दै गर्दा ९ हजार जना नेपालीको ज्यान गयो । २२ हजार घाइते र २ सय ७६ बेपत्ता भएका थिए । भूकम्पका कारण निजी, सरकारी, सम्पदा, विद्यालय, सार्वजनिक गरी ७४ हजार घर भत्केका थिए । ७ लाख ७६ हजार घरमा निकै क्षति पुगेको थियो भने २ लाख ८४ हजार घरमा आंशिक रूपमा क्षति भएको थियो । १० वर्षको अन्तरालमा हामीमध्ये कतिपयले त्यो क्षण बिर्सिसक्यौं होला । तर त्यस विनाशकारी भुइँचालोले छाडेको परिणामलाई हामी नबिर्सौं । यतिकै स्केलको अथवा योभन्दा पनि ठूलो महाभूकम्प फेरि हाम्रो घरदैलोमा आयो भने कसरी त्यस प्रलयबाट जोगिने र अरूलाई कुन तरिकाबाट जोगाउने भन्ने कुरा सदैव हामीले हाम्रो मनमस्तिष्कको एउटा कुनामा राखौं । किनभने नेपाल भूकम्पको जोखिम क्षेत्रमा छ । १० वर्षसम्म पनि शक्तिशाली स्तरका ६ वटा भूकम्प र त्यसभन्दा कम स्केलको परकम्पन गइरहेकाले मानिसलाई एक प्रकारको त्रास छुटेको छैन । यस्ता परकम्पन छुट्दा छुट्दै २०७२ वैशाख १२ को भन्दा ठूलो महाभूकम्प आउने हो कि भन्ने डर छ । २०७२ मा ८ रेक्टर स्केलभन्दा माथिको भूकम्प आएन । त्यसैले भूकम्पको ऊर्जाशक्ति फल्ट (चिरा) लाइनको प्लेटभित्र अड्केर बसेको छ । यस्ता प्लेटहरू आकस्मिक रूपले द्रुतगतिमा चलायमान भए भने त्यो अड्किरहेको ऊर्जाशक्तिमा थपिने अथवा थपिएको शक्तिले महाभूकम्प पैदा गर्न सक्छ भन्ने आकलन भूकम्पबेत्ता तथा भूगर्भविद्को रहेको छ । सम्वत् १८९० मा ८ रेक्टर स्केल र १९९० मा ८४ स्केलको महाभूकम्प गएको थियो । अमेरिका कोलोराडो विश्वविद्यालयका भूकम्पबेत्ता रजर विलहामका अनुसार हिमालय क्षेत्रमा रहेका मुलुकमा साधारणतः सय वर्षको साइकलमा एउटा महाभूकम्प जान्छ । तर नेपालमा महाभूकम्पको अर्को समयचक्र नपुग्दै अर्थात् ८२ वर्षमै शक्तिशाली भूकम्प गयो । २०७२ को महाभूकम्पीय स्तरको नभएकाले अर्को महाभूकम्प बाँकी नै रहेको छ भन्ने ठानिन्छ ।अन्य केही भूगर्भबेत्ताहरू भन्दै छन् २०७२ वैशाख १२ मा गोरखा केन्द्रबिन्दु भएको भूकम्प जाँदा फाटेको बार्पाकदेखि पूर्वतिर दोलखासम्मको लगभग १३० किलोमिटर पूर्वपश्चिम लामो र ५० किमि चौडा धाँजा (चिरा) को शक्ति काठमाडौंभन्दा दक्षिणतिर महाभारत क्षेत्रमुनि लगभग १० किमि गहिराइमा अड्किएको छ ।यस क्षेत्रमा गत ८२ वर्षदेखि सञ्चित सम्पूर्ण उर्जाशक्ति स्खलन हुनका निम्ति उक्त धाँजा फाट्दै चुरे र तराईको सिमाना क्षेत्रमा जमिनको सतहसम्म अइपुग्नुपर्ने थियो । तर त्यसो हुन सकेन । त्यसैले गोरखा भूकम्पपछि काठमाडौंभन्दा दक्षिणको भागमा भूकम्पीय जोखिम बढेर गएको छ । यस कारण १०२० वर्षपछि महाभूकम्प आउन सक्छ भन्ने उनीहरूको धारणा रहेको पाइन्छ । यद्यपि, भूकम्प जाने भविष्यवाणी विज्ञानले सिर्जना गर्न सकेको छ्रैन । विज्ञानले तिथि, मिति र समय यकिन गर्न नसके तापनि नेपालमा साना ठूला भूकम्प गई नै रहन्छन् । भूकम्पीय हिसाबले हिमालय क्षेत्र सधैं जोखिममा रहेको छ । एक सर्भेक्षणअनुसार सम्भावित मृत्युको आधारमा नेपाल भूकम्पीय जोखिमको हिसाबले विश्वको ११ औं नम्बरमा पर्छ । नेपाल कहिल्यै भूकम्पप्रुफ थिएन र भविष्यमा पनि हुन सक्दैन भन्ने भूकम्पबेत्ताहरूको अवधारणा रहिआएको छ ।स्मरणीय छ, ८ रेक्टर स्केलभन्दा माथिको भूकम्पलाई महाभूकम्प भनिन्छ भने ७ देखि ८ सम्मकोलाई शक्तिशाली, ६ देखि ७ सम्मको मझौला र ४ देखि ६ सम्मकोलाई साना भूकम्पमा वर्गीकरण गरिएका छन् । यसैगरी २ देखि ४ रेक्टरसम्मको भूकम्पलाई परकम्प भनिन्छ । २ देखि कमको परकम्पलाई रेकर्ड गरिँदैन । १ रेक्टर स्केलको तलमाथि हुँदा ३२ गुणा शक्ति कम वा बढी हुन जान्छ । सम्वत् २०७२ को शक्तिशाली भूकम्प पछि पनि बेलाबखत मझौलास्तरका भूकम्प गइरहेकै छन् । राष्ट्रिय भूकम्प मापन केन्द्रको तथ्यांकअनुसार गोर्खा भूकम्पपछि १० वर्षभित्र ५ वटा मझौला (६ देखि ७ रेक्टर स्केल), ८२० साना (२ देखि ४ स्केल) र ५५ हजार परकम्प (४ भन्दा कम स्केल) गएका छन् । केन्द्रका अनुसार नेपालमा ससाना परकम्प दिनको १०१२ पटक जान्छन् । हालै २०८१ चैत २२ मा जाजरकोट क्षेत्रमा बेलुका तीन मिनेटमा दुईवटा भूकम्प (५२ तथा ५५ रेक्टर स्केल) गए । केही घर चिरा परे । अतालिएर भाग्दा केही मानिस घाइते भए । यसरी भूकम्प गइरहेकै छन् । यसरी भूकम्प र परकम्प गइरहेकाले हामीले जहिल्यै पनि सावधानी अपनाउनुपर्ने आवश्यकता छ ।नेपालको भौगोलिक अवस्थिति५ करोड वर्ष पहिले दक्षिणर्फको इन्डियन प्लेट उत्तरमा रहेको तिब्बती युरेसियन प्लेटमा ठोक्किन आइपुगी भित्र पस्यो । फलस्वरूप अफगानिस्तानदेखि म्यानमारसम्म २५ सय किलोमिटर हिमालय शृंखला बन्यो । यसमा ८ सय किलोमिटर नेपालको हिमशृंखला पर्छ । भूकम्पसम्बन्धी अध्ययन अनुसन्धान तथा मनिटरिङ गरिरहेका स्वदेशीविदेशी वैज्ञानिकहरूका अनुसार करोडौं वर्षदेखि भारतीय प्लेट तिब्बती प्लेटमा घुस्नेघस्रने क्रम जारी छ । हालमा पनि प्रतिवर्ष करिब २ सेन्टिमिटरका दरले पस्दै छ । यस्तै, शिवालिक महाभारत पहाडी शृंखला प्रतिवर्ष ३ मिलिमिटर उठ्दै गएको र हिमालय करिब २ देखि ७ मिमि अग्लिँदै गरेको अनुमान गरिएको छ । नेपालको जमिनभित्र चुरे शिवालिक शृंखलामा पूर्वपश्चिम तीनवटा फल्ट लाइन (चिरा) बनेका छन् । यस्ता फल्टमा रहेका साना प्लेट घर्षणका कारण एकआपसमा ठोक्किन पुग्दा पनि सतहमा कम्पन छुट्ने गर्छ ।भूकम्पीय शिक्षा, प्रविधि र व्यवस्थापन कथंकदाचित् भविष्यमा ठूलो स्केलको महाभूकम्प आयो भने कसरी बाँच्ने र अरूलाई बचाउने अथवा कमभन्दा कम क्षति कसरी गराउन सकिन्छ भन्ने ज्ञान हासिल गर्नुपर्छ । वास्तवमा भूकम्पले मान्छेलाई मार्दैन । तर मानिसलाई आफ्नै घरले किचेर मार्छ । भूकम्प छुटेको समयमा कसरी बच्ने भन्नेबारे मानिसले केही मात्र भए पनि पूर्वसावधानी अपनाएर आफू सदैव जागरुक रहे भूकम्प आइहाले बच्न सक्ने सम्भावना रहन्छ । यसका निम्ति उचित तौरतरिका अपनाउँदा धेरै मात्रामा आफू सुरक्षित हुन सकिन्छ । भूकम्प गएको समय आफू विद्यालयमा अथवा घरको कुनै तलामा रहेको भए नआत्तिएर संयमका साथ कताबाट बाहिर निस्कन सकिन्छ भन्ने कुरा दिमागले तत्काल निर्णय गरी कामयाव गर्नुपर्छ । भूकम्पले हल्लाएको क्षणमा कस्तो उपायबाट घरबाहिरतिर भागेर ज्यान जोगाउन सकिन्छ भन्नेजस्ता विषयवस्तुसम्बन्धी भूकम्पको ज्ञान गराउन उच्च माध्यमिक विद्यालयसम्मको पाठ्यक्रममा संलग्न गरी शिक्षादीक्षा दिने व्यवस्था गरिनुपर्छ । भूकम्पको क्षति कम गराउनका लागि भूकम्प प्रतिरोधक घरभवन बनाउने प्रविधि अवलम्बन गर्नुपर्छ । यससम्बन्धमा विभिन्न क्षेत्रको माटो परीक्षण गरी थेग्ने क्षमताअनुसारको मात्र भवन संरचना निर्माण गर्न अनुमति दिने पद्धतिको विकास गर्नुपर्छ । आवासीय घर, भवन, हाउजिङ कम्प्लेक्स, व्यापारिक मल, अफिस कम्प्लेक्स निर्माणसम्बन्धी वैज्ञानिक राष्ट्रिय मापदण्ड निर्धारण गरी कडाइका साथ अवलम्बन गराउने संयन्त्र विकास गरिनुपर्छ । यस्ता संरचनाहरूमा भूकम्प प्रतिरोधक (रिजलेन्ट) प्रविधि अपनाउन सहरी विकास मन्त्रालयअन्तर्गतका सम्बन्धित विभाग तथा निकायहरूले हदैसम्म कडाइ गर्नुपर्छ । भूकम्प गएपछि तत्काल सबै व्यावसायिक हवाई उडान रद्द गरी हेलिकप्टर तथा साना हवाई जहाज उद्धारकार्यमा लाग्नुपर्ने नियमावली निर्माण गरिनुपर्छ । आवश्यक मात्रामा खाद्यान्न, कम्बल, ओछ्यान, पाल, त्रिपाल, फास्टफुड (तयारी खाने कुरा) आदिको क्षेत्रीयस्तरमा भण्डारण गर्ने व्यवस्था हुनुपर्छ । गोदाममा सञ्चित यस्ता सामान ६ महिनावर्ष दिनमा बदलिइरहनुपर्छ । पुरानो सामान बिक्री गरी नयाँ स्टक राख्ने प्रचलन गर्नुपर्छ । क्षेत्रीयस्तरको स्वास्थ्य संस्थामा भूकम्पपीडितका लागि आवश्यक पर्ने औषधिको स्टक राखिने प्रबन्ध गरिनुपर्छ । यस्ता सञ्चित औषधि वर्षवर्ष दिनमा बिक्री गरी नयाँ औषधि तथा स्वास्थ्य सेवासम्बन्धी सामग्री उपकरण बदलिरहने व्यवस्था हुनुपर्छ । भूकम्प गएको छोटो समयभित्रै धेरै उद्धार कार्य गर्न सकिने प्रबन्ध मिलाइराख्नुपर्छ । उद्धार उपकरणहरू जस्तो, सिमेन्ट ढलानलाई तत्काल काट्ने, प्वाल पार्न सक्ने विद्युतीय उपकरण, ब्याट्रीचालित ज्याबल, थुप्रेको इँटालाई टुक्राटुक्रा पारी माटोमा परिणत गर्न सक्ने केमिकल तरल पदार्थ आदि सामग्री तत्काल उपलब्ध हुने प्रबन्ध गर्नुपर्छ । यस्ता उपकरण र प्राविधिक सरसामान चलाउन जान्ने तालिमप्राप्त व्यक्ति तयार पार्नुपर्छ । थुप्रेको इँटा, माटो आदि तत्काल छिटो हटाउने सोहोर्ने विकसित प्रणालीको व्यवस्थापन गर्नुपर्छ ।अन्त्यमा१० वर्षअघिको शक्तिशाली भूकम्पपछि विपत् व्यवस्थापनमा सरकारले निकै ढिलासुस्ती गरेको अनुभव नेपाली जनताले गरेका थिए । त्यस भूकम्पीय प्रकोपमा परेका पीडितलाई उद्धार गर्न केही दिनसम्म नेपाल आफैंले सकेन । तर छिमेकी देश भारतको सुसज्जित उद्धार टोली भोलिपल्टै र चीनको टोली पर्सिपल्ट सखारै, अनि अन्य देशका उद्धारक नेपाल उत्रिए । केही विदेशी टोली विमानस्थलबाट सिधै संरचना ध्वस्त भएको इलाकामा पुग्यो । घरले चेपिएरका कतिपय पीडितलाई जिउँदै र केही पुरिएका लास बाहिर निकाले । त्यसपछि नेपाली टोली पनि सुसज्जित भए । केही टोलीले आफैं काम गरे भने केही टोली विदेशीसँग संलग्न भएर उद्धार कार्यमा जुटे । यी सबै अनुभवका आधारमा भविष्यका लागि विपत् व्यवस्थापनमा स्वचालित संयन्त्रको विकास गर्नुपर्ने देखिन्छ । भूकम्पीय प्रकोपजस्ता आइलाग्ने विपत्का लागि उद्धार कार्यको अग्रिम व्यवस्थापन हुनुपर्छ । तर हामीकहाँ विपत् परेको केही दिनपछि मात्रै व्यवस्थापन जुर्मुराउने गरेको छ । डेढ वर्षअघि आएको जाजरकोट र बझाङका भूकम्पपीडितहरूले तत्कालका लागि चिसो हावा छल्ने टेन्ट त्रिपाल र जाडोबाट बच्ने न्यानो ओढ्ने ओछ्याउने सामग्री पाउन महिनौं कुर्नुपर्यो । पीडितहरूमध्ये अधिकांशले अहिलेसम्म राहत पाउन सकेका छैनन् ।हाम्रोजस्तो भूकम्पीय जोखिम रहेको देश नेपालमा चक्रीयक्रम तथा नियमित आकस्मिकताका रूपमा आउने महाभूकम्प छुट्दा कसरी आफू बाँच्ने र अरूलाई बचाउने भन्ने ज्ञान प्रचारप्रसार गर्नुपर्छ । भूकम्प प्रतिरोधक निर्माण मापदण्ड अवलम्बन गर्दै भूकम्पीय शिक्षा हासिल गरी सदा चनाखो तथा जागरुक हुनुपर्छ । जोखिम कम गर्नाका लागि यस्तो मापदण्ड अवलम्बन गराउने तथा जनचेतना जगाउने कार्यमा सरकारले जनतालाई जागरुक बनाउनुपर्छ । भूकम्पीय जोखिममा रहेको हाम्रो देशमा विनाशकारी भूकम्प जतिसुकै बेला आउन सक्छ भन्ने हेक्का राख्नुपर्छ । भूकम्प आउँदा यस्सो झस्किने र फेरि केही दिनमै बिर्सने प्रवृत्ति राज्य संयन्त्रमा हुनुहुन्न । श्रेष्ठ भूकम्पको ज्ञान पुस्तकका लेखक तथा सीमा अध्येता हुन् ।"
विकासका संवाहक बन्ने आसक्तिले बेथितिका वाहक बन्दै सांसद,"बजेट निर्माणको तयारी सुरु भएसँगै आफ्नो निर्वाचन क्षेत्रमा विकासका योजना पार्न सांसद सक्रिय हुन्छन् । विभिन्न मन्त्रालय धाएर मन्त्रीलाई योजना पार्न भनसुन गर्छन्, दबाब दिन्छन् । संसद् विकास कोष भनेर परिचित स्थानीय पूर्वाधार विकास साझेदारी कार्यक्रमलाई बजेटमा समावेश गर्न लागि सामूहिक पहल गर्छन् । संघीय संसद्को अर्थ समितिले बुधबार अर्थ मन्त्रालय र राष्ट्रिय योजना आयोगका पदाधिकारीसँग गरेको आगामी आर्थिक वर्षको बजेटसम्बन्धी बैठकमा सांसदले कि हरेक सांसदलाई पूर्वाधार निर्माणसम्बन्धी बजेट दिनुपर्ने कि सबै निर्वाचन क्षेत्रमा भौतिक पूर्वाधारका कार्यक्रम आगामी वर्षको बजेटमा समेटिनुपर्ने माग गरे । आगामी दिनमा यस्तो माग विस्तारै ध्यानाकर्षण हुँदै दबाबमा परिणत हुने निश्चित छ । विगतको अनुभव हेर्दा दबाब सहन नसकेरै बजेटमा सो कार्यक्रमलाई समावेश गर्न अर्थमन्त्री बाध्य हुने गरेका छन् । तर विवादास्पद र दुरुपयोगको अधिक सम्भावना हुने यस्ता कार्यक्रमलाई सिधै वा घुमाउरो बाटोबाट बजेटमा समावेश नगर्ने आँट अर्थमन्त्रीले राख्नुपर्छ । उनलाई राजनीतिक दलका नेतृत्वले पनि साथ दिनुपर्छ ।तत्कालीन प्रधानमन्त्री केपी शर्मा ओलीले २०७८ जेठ ७ गते राति प्रतिनिधिसभा विघटन गरेपछि जेठ १५ मा आर्थिक वर्ष २०७८७९ को बजेट अध्यादेशमार्फत ल्याइएको थियो । सांसद नै नभएपछि रकम दिने कार्यक्रम स्वाभाविक रूपमै बजेटमा परेन । २०७९८० मा आमनिर्वाचनको वर्ष भएकाले सो कार्यक्रम खारेजीमै पर्यो । त्यसपछिका अर्थमन्त्रीलाई सो कार्यक्रम खारेजीलाई निरन्तरता दिने अवसर प्राप्त भएको थियो । तर पुष्पकमल दाहाल नेतृत्वको सरकारका अर्थमन्त्री प्रकाशशरण महतले २०८०८१ को बजेट वक्तव्यमार्फत कार्यक्रमलाई पुनः ब्युँत्याए । यद्यपि सर्वोच्च अदालतले २०८० भदौ ६ मा स्थानीय पूर्वाधार विकास साझेदारी कार्यक्रमको बजेट कार्यान्वयन नगर्न अन्तरिम आदेश दियो । सोही आदेशकै कारण २०८१८२ को बजेट वक्तव्यमा सिधै यस्तो कार्यक्रम राखिएन । बरु प्रत्येक निर्वाचन क्षेत्रका लागि सांसदका रोजाइका ५ करोड हाराहारीका योजना पहिल्यै मागियो र यथाशक्य बजेटमा समावेश गरियो ।सांसदहरूले चुनावमा उम्मेदवार बन्दैदेखि विकास योजनालाई आफ्नो एजेन्डाका रूपमा प्रस्तुत गरेका हुन्छन् । विजयी भएपछि पनि आफ्ना निर्वाचन क्षेत्रका जनताबाट योजना ल्याउने दबाब खेपिरहेका हुन्छन् । एक पटक निर्वाचित भइसकेपछि अर्को पटक जित्नका लागि आफ्नो निर्वाचन क्षेत्रमा विकासको काम गरेको देखाउनुपर्ने बाध्यतामा हुन्छन् । त्यसैले पनि उनीहरू बजेटमा स्थानीय पूर्वाधार विकास साझेदारी कार्यक्रम राख्न जोड दिन्छन् । प्रधानमन्त्री, मन्त्री र पहुँचवालाको क्षेत्रमा योजना र बजेट बढी पुग्ने र पहुँचविहीन सांसदको क्षेत्रमा नपुग्ने भएकाले त्यस्तो कार्यक्रम राखिँदा जनतामाझ मुख देखाउन सकिने मनोविज्ञानमा सांसद हुने गर्छन् । त्यसैले पनि दबाब बढ्ने गर्छ । निर्वाचनका उम्मेदवारदेखि सांसदको मूल्यांकन र अपेक्षाका मापदण्ड यथावत् रहुन्जेल यस्तो दबाबले निरन्तरता पाउने निश्चित छ । तर यस्ता योजनाले ठोस काम नहुने र बजेट मात्रै छरिने गरेको विश्लेषण हुने गरेको छ । अर्कोतर्फ, सांसदले आफ्नो निर्वाचन क्षेत्रका कार्यकर्तालाई आर्थिक खेलोफड्कोको आधार तयार गरिदिएको पाइन्छ ।यस्ता कार्यक्रमलाई निरन्तरता दिने वा नदिने सवाल सांसदको मूल जिम्मेवारीप्रतिको बुझाइसँग जोडिएको छ । सांसदको मूल काम नीतिकानुन बनाउने हो । सरकारको गतिविधिप्रति निगरानी गर्ने हो । जब सांसद आफैं बजेट बोकेर हिँड्न रुचि राख्छन्, उनीहरू स्वयं नै निगरानीमा पर्छन् । सरकारले गर्ने अनियमिततामा प्रश्न उठाउने नैतिक आधार गुमाउँछ । यस्तो हुँदै जाँदा सरकारका अंग स्वेच्छाचारी र संसद् भुत्ते बन्दै जान्छ । बजेट परिचालनमा अभ्यस्त भएपछि सांसदले नीति निर्माण र निगरानीमा खरो उत्रिनै सक्दैन । स्वार्थ बाझिन्छ । शक्ति पृथकीकरणको सिद्धान्त शिथिल बन्छ । यसले संसदीय व्यवस्थाको मूल मर्मलाई नै खलबल्याउँछ । अर्कोतर्फ कुनै पनि ठाउँमा योजनाको आवश्यकता महसुस हुनेदेखि निर्माण गर्नेसम्मका कामका लागि राज्यका आफ्नै प्रक्रिया हुन्छन् । आआफ्नो जिम्मेवारी र जवाफदेहिता बोकेका संयन्त्र हुन्छन् । यदि विकास बजेटको समान वितरण भएको छैन भने सांसदको सामूहिक भूमिका नीति र कानुनमार्फत सबै भौगोलिक क्षेत्रमा समान दरमा विकास योजनाका काम हुने आधार तयार गर्नु हो । आआफ्ना क्षेत्रका योजना बोकेर हिँड्ने हो भने त्यस्तो भूमिका निर्वाह हुनै सक्दैन । अहिले त तीन तहका सरकार छन्, जसले सानादेखि ठूला योजनाको कार्यान्वयन गर्ने जिम्मेवारी पाएका छन् । सांसदले बोक्ने योजना सामान्यतः स्थानीय तहले गर्ने काममा पर्छन् । संघीयताको सम्मानका लागि पनि सांसदलाई बजेट दिन हुँदैन ।नेपाललाई योजनाबद्ध विकास रणनीतिको आवश्यकता छ । बहुपक्षीय लाभ सुनिश्चित भएको, बढीभन्दा बढी जनताको जीवनमा सकारात्मक प्रभाव पार्ने, रोजगारी र व्यवसायका सम्भावना बढाउने, विकासका चक्र सिर्जना हुने खालका योजना चाहिएका छन् । कम्तीमा संघीय र प्रदेशले सरकारले रणनीतिक योजनामा जोड दिनुपर्छ । तर सांसदले तजबिजीमा योजना छनोट र बजेट परिचालन हुने नीति अख्तियार गरियो भने विकास होइन, बजेट दुरुपयोगका मोडल मात्रै विस्तारित हुनेछन् । हाम्रो जस्तो कमजोर आर्थिक क्षमता रहेको मुलुकले त बजेट परिचालनमा अत्यन्तै चलाखी अपनाउनुपर्छ । दुरुपयोगको शंका हुने कार्यक्रमका लागि रुचि नै राख्नु हुँदैन । वर्षौंदेखि अति भ्रष्टाचार हुने सूचीमा परिरहेको र दुई महिनाअघि मात्रै सम्पत्ति शुद्धीकरणको ग्रे लिस्ट मा समेत परेको हुनाले पनि सांसदको व्यक्तिगत तजबिज हुने तर पूर्ण सदुपयोगको सुनिश्चितता नहुने कार्यक्रमलाई बजेटमा समावेश गरिनु हुँदैन । सर्वोच्चको अन्तरिम आदेशकै कारण सांसदलाई रकम दिने कार्यक्रम बजेटमा सोझै राखिने सम्भावना छैन । तर घुमाउरो बाटो पनि बन्द गरिनुपर्छ । सांसदले आफ्नो जिम्मेवारीको सैद्धान्तिक पक्ष बुझ्दा र सरकारले जायज विषयमा कठोर निर्णय लिने आँट गर्दा यो विवादित कार्यक्रमले विश्राम पाउन सक्छ ।"
पूर्ण लोकतन्त्र कहिले आउने ?,"अहिले नाम मात्रको लोकतन्त्र छ । पञ्चायतकालभन्दा फरक देखिँदैन । नेताले लोकतन्त्र भनेपछि जनताले मान्नुपर्ने अवस्था सिर्जना भएको छ । मनैदेखि आज लोकतन्त्र दिवस भनेर खुसी हुने दिन कहिले आउला ? लोकतन्त्रमा जनताको आवाज किन सुनिँदैन ? नेताको आचरण सुध्रनुपर्यो भनेर पटकपटकभन्दा नेता किन सुध्रँदैनन् ? देशमा लोकतन्त्र आएको २० वर्ष भयो । तर यस अवधिमा जनताले आफ्नो अधिकार पाए त भन्ने प्रश्न उब्जेको छ । जनताले राजा फालेर नेताको शासन चलाउन लोकतन्त्र ल्याएका होइनन्् । हिजो लोकतन्त्र ल्याउँदा अग्रपंक्तिमा उभिने नागरिक समाज, मानव अधिकारवादी संस्था र स्वतन्त्र नागरिक कता हराए भन्ने प्रश्न उब्जन थालेको छ । नेताहरूको मनोमानी चल्दा पनि नागरिक समाज किन मौन बसेको छ ? जनताले निर्वाचित गरेका जनप्रनितिधिहरू जनताबाट विमुख बन्दै छन्, जनता र नेताको दूरी बढेको छ । जनता विकल्पको खोजीमा छन् । जनताले चाहेर नै देशमा लोकतान्त्रिक गणतन्त्र आएको हो । भोलि जनता रुष्ट हुँदा यो व्यवस्था जान पनि सक्छ । दलहरूलाई घमण्ड छ, हाम्रो विकल्प छैन भन्ने । तर त्यस्तो घमण्ड हिजो राजाले पनि गरेका थिए । त्यसकारण एक पटक देश र जनताका बारेमा सोचौं । राजनीतिमा सधै फोहोरी खेल खेलेर मिडियाबाजी मात्र नगरौं । लोकतन्त्रजस्तो राम्रो व्यवस्था नेताहरूकै कारण बदनाम बन्दै छ । हिजो राजाले केही गर्न दिएन भन्ने दलहरू आज किन सत्ताको वरिपरि घुमिरहेका छन् ? आज यिनै नेताहरूलाई देश विकास गर्न केले रोक्यो ? राम्रो र देशको हित हुने काम जसले गरे पनि हुन्छ । सत्ताकै लागि राजनीति कहिलेसम्म गर्ने ? अब त होस् खुलोस् । जनताको आवाज सुनियोस् । अब आउने वर्षदेखि जनताले मेरो लोकतन्त्र भन्ने वातावरण बनोस् । पुरुषोत्तम घिमिरे, जोरपाटी, काठमाडौं"
विद्यार्थीको भविष्यसँग खेलबाड सह्य छैन,"नेपालको शिक्षा क्षेत्र आज गम्भीर संकटमा छ । वर्षौंदेखि विभिन्न नाममा विद्यार्थीको भविष्यमाथि राज्यले गरेको खेलबाड अहिले हद नाघिसकेको छ । कक्षा १२ को परीक्षा अनिश्चित बनेको छ । लाखौं विद्यार्थीहरू अन्योलमा छन् । उच्च शिक्षाको ढोका खोल्न खोजिरहेका किशोरमनहरू अहिले राज्यको निष्क्रियताको चक्रव्यूहमा फसेका छन् ।यो केवल एउटा ब्याचको समस्या होइन । यो पुस्तापुस्ताको सपना, संघर्ष र सम्भावनामाथिको हमला हो । परीक्षा स्थगन वा अनिश्चितता कुनै विकल्प हुन सक्दैन । विद्यार्थीको भविष्य न त सत्ता समीकरणको वस्तु हुन सक्छ, न त नेताहरूको स्वार्थको प्रयोगशाला ।हाम्रो राज्यले शिक्षालाई कहिल्यै पहिलो प्राथमिकता मानेन । नेताहरूको भाषणमा शिक्षा हुन्छ, बजेटमा हुँदैन । उनीहरूको नजरमा शिक्षा भोट बटुल्ने औजार मात्र हो जहाँ एकातिर शिक्षकहरूलाई कार्यकर्ताजस्तै प्रयोग गरिन्छ, अर्कातिर विद्यालय र विश्वविद्यालयहरूलाई पार्टीको शाखा बनाइन्छ । शिक्षक सरुवा, बढुवा, नियुक्ति, तालिम सबैतिर राजनीति मिसाइएको छ ।युनेस्कोले सिफारिस गरेअनुसार जीडीपीको ६ प्रतिशत शिक्षामा लगानी गर्नुपर्ने मान्यता हामीले कहिले पूरा गर्ने ? वर्षौंदेखि तात्कालिक लोकप्रियताका लागि भ्युटावर बन्ने तर शिक्षकको तलब, पाठ्यपुस्तक, विद्यार्थीको मनोवैज्ञानिक परामर्शजस्ता आधारभूत पक्ष उपेक्षित रहने ? यो अब सह्य छैन ।अब समय हो नाफानोक्सानको राजनीतिभन्दा माथि उठी शिक्षा र विद्यार्थीको पक्षमा बोल्ने । विद्यार्थीहरूका लागि अनलाइन, क्षेत्रीय वा अन्य वैकल्पिक परीक्षाको व्यवस्था तत्काल गर्नुपर्छ । दीर्घकालमा शिक्षा नीति निर्माणमा विद्यार्थी, शिक्षक र शिक्षाविद्हरूको प्रत्यक्ष सहभागिता सुनिश्चित गर्नुपर्छ ।शिक्षा मन्त्रालय नेताहरूको निजी क्लब होइन । शिक्षक सेवा आयोग नेताहरूको कोठा बैठकको एजेन्डा होइन । यिनीहरू स्वायत्त हुनुपर्छ, जवाफदेही बन्नुपर्छ । सिंगो राष्ट्रले शिक्षा नीति सुदृढ बनाउन जनदबाब सिर्जना गर्नुपर्छ ।अब न त गफका दिन बाँकी छन्, न त मौन बस्ने अधिकार । विद्यार्थीमाथि भएको अन्यायको हिसाब माग्ने समय आएको छ । भोलिको भविष्य बचाउने हो भने, आज नै उठ्नुपर्छ । विद्यार्थीको भविष्यसँग खेलबाड अब सह्य छैन । सन्तोष सिम्खडा, टोकियो, जापान"
कागजी घोडाबाट विकास असम्भव,"नेपालको दिगो बिकासलाई मूर्तरूप दिने हिसाबले सन् २०१८ मा सरकारले निर्धारण गरेको लक्ष्य देश र जनता उत्थानको निम्ति सही नै मान्नुपर्छ । अर्थ वाणिज्य पृष्ठमा प्रकाशित बर्सेनि सवा ३० खर्ब लगानी गरे मात्र दिगो विकास लक्ष्य पूरा हुने खवरले भने ठूलो लगानी भित्र्याउन नसक्ने हाम्रो शीर्ष नेतृत्व एवं सत्ताधारीलाई भने झस्काएको हुनुपर्छ । दिगो विकासअन्तर्गत गरिबी उन्मूलन, भोकमरीको अन्त्य, स्वस्थ जीवनको सुनिश्चितता, गुणस्तरीय शिक्षा, लैंगिक समानता, शुद्ध खानेपानी तथा सरसफाइलाई अग्रपंक्तिको लक्ष्य मानिएको छ । त्यस्तै ऊर्जामा सर्वसाधारणको पहुँच, समावेशी, दिगो र फराकिलो आर्थिक वृद्धि, बलियो पूर्वाधार, दिगो औद्योगिकीकरणजस्ता लक्ष्यलाई पनि सर्वाङ्गीण विकासका निम्ति अनुचित मान्न सकिँदैन । अन्य लक्षहरूमा असमानताको अन्त्य, समावेशी, सुरक्षित र दिगो मानव बस्ती, दिगो उपभोग र उत्पादन, जलवायु परिवर्तनको प्रभाव न्यूनीकरण, सामुद्रिक स्रोतसाधनको संरक्षण, दिगो पर्यावरणीय प्रणाली र दिगो विकास कार्यान्वयनमा साझेदारी कार्यक्रम पर्दछन् ।राष्ट्रिय योजना आयोगले उपरोक्त दिगो विकास लक्ष्य सार्वजनिक गरेको र लक्ष्य कार्यान्वयन गर्न २०२४३० अवधिमा २ सय ११ खर्ब ६५ अर्ब रुपैयाँ लाग्ने देखिएको छ, जवकि अहिलेको हाम्रो वार्षिक बजेट १८ खर्ब हाराहारी मात्र छ । यसरी अनगिन्ती लक्ष्य प्राप्त गर्न अहिलेको अवस्थामा ३५ प्रतिशत थप रकम आवश्यक देखिन्छ । दुःखका साथ भन्नुपर्छ अहिलेसम्म हाम्रा अधिकांश विकास कार्यक्रम बालुवामा पानी खन्याएझैं भएका छन् । जस्तोसुकै मिठासले भरिएका शब्द राखेर कार्यक्रम वनाए पनि गरिबी दिन दुई गुना रात चार गुना बढेको यथार्थ कसैबाट लुकेको छैन ।पञ्चायती शासनकालको विकासको मूल फुटाऊँ, नेपाललाई एसियाली मापदण्डमा पुर्याऊँ भन्ने नारा होस् या राजनीतिक परिवर्तनपछिको गरिबसँग विश्वेश्वर या समृद्ध नेपाल सुखी नेपाली भन्ने उद्घोष नै किन नहोस्, कसैबाट विकासको जग बस्न सकेको छैन । भ्रमण दशकको विषय अलपत्र परेको छ भने सत्ताधारीमाझ रेमिट्यान्स र अनुदानबाट दिगो विकास हासिल गर्ने भूत सवार भएको छ । युवा पलायनको अन्त्य, मौलिकता जोगाउने गरी नेपाली शैलीका सरकारी भवन, न्यून भौतिक निर्माण, प्रकृति संरक्षण, कृषि र पर्यटनका बृहत्तर कार्यक्रम, आयात प्रतिस्थापनलगायत विषयमा अर्जुनदृष्टि नराखेसम्म दिगो विकास दिवा स्वप्न मात्र हुनेछ । भुवनेश्वर शर्मा, चन्द्रागिरि२, काठमाडौं"
संस्कृति र समृद्धि जोड्ने संघीयता,"नेपालको संघीयता केवल संविधानको कागजको पाना वा राजनीतिक नाराको संग्रह होइन । यो त पहिचानको खोज र मर्यादाको अपेक्षासहित केन्द्रीकृत राज्यविरुद्ध दशकौंको संघर्षबाट जन्मिएको जीवन्त कथा हो । २०७२ सालमा बनेको संविधानले संघ, सात प्रदेश र ७५३ स्थानीय तहसहितको राज्य संरचना र विकेन्द्रीकृत शक्तिको परिकल्पना गर्दै एउटा नवीन युगको ढोका खोल्यो । यो संरचना शासनको पुनर्गठन मात्र थिएन । लामो समयदेखि उपेक्षित आवाजहरूलाई मञ्च दिने प्रतिज्ञा थियो । यसबाट शक्ति काठमाडौंको गुम्बजबाट बाहिर निस्केर कर्णालीका हिमाल, सुदूरपश्चिमका पहाड, मधेशका मैदान, लुम्बिनीका खेतबारी, गण्डकीका गाउँघर र कोशीका कुनाकन्दरासम्म पुग्न सक्थ्यो । यो एक सपना थियो जहाँ राउटे, थारू, मधेशी, लिम्बू, चौधरी, गुरुङ, दलित आदि सबैले आफ्नो भाषा, कला र कथालाई राष्ट्रको क्यानभासमा रंगाउन सक्थे । एकात्मक राज्यले लादेको एकल सांस्कृतिक छविलाई यी समुदायले चिर्न सक्थे । तर, संघीयताको एक दशक यात्रामा, एउटा गहिरो प्रश्न उब्जिछ, के यो सपना साकार भएको छ ? किन सम्पदाको संरक्षण र समृद्धिको दौडबीच यति ठूलो खाडल छ ? अर्थात् के हामीले आफ्नो समृद्ध सम्पदालाई जोगाउँदा आधुनिकताको गति व्यवस्थापन गरेका छौं, वा समृद्धिको दौडमा आफ्नो आत्मा गुमाउने जोखिम मोल्दै छौं ? कर्णालीको हिमालदेखि मधेशको तराईसम्म फैलिएका विविध कथाले यी प्रश्न सोध्न बाध्य बनाएका छन् । कर्णाली, जहाँ हिमालका काखमा बुद्धको शान्ति र बोन धर्मको रहस्यमयी आलोक मिसिन्छ । यो नेपालको सांस्कृतिक सम्पदाको जीवन्त चित्र हो । यहाँका राउटे समुदाय जंगलको काखमा फिरन्ते जीवन बिताउँछन् । ती केवल कर्णालीको इतिहासका पात्र होइनन्, उनीहरू स्वयं इतिहास हुन् । उनीहरूले बनाउने ठेकी र मादल केवल उपयोगी वस्तुहरू होइनन् पुस्तौंदेखि बग्दै आएको सांस्कृतिक स्मृतिका धरोहर पनि हुन् । संघीयताले यस्ता समुदायलाई आफ्नो पहिचान जोगाउने अवसर दिएको हो । तर, राउटे समुदायको जनसंख्या घट्दो छ । उनीहरूको फिरन्ते जीवनशैली आधुनिकताको चपेटामा टिक्न संघर्षरत छ । जुम्लामा सिंजा उपत्यकाको खस भाषा अझै जीवित छ, तर यो जीविकासँग जोडिन सकेको छैन । तातोपानी र सिंजा गाउँपालिकाजस्ता केही स्थानीय तहले खस संस्कृतिलाई जोगाउन भनेर स्थानीय विद्यालयमा लोककथा र खस सभ्यताका कथाहरू सुनाउने प्रयास थालेका छन् । स्थानीय सरकारको यो पहल नयाँ पुस्तालाई आफ्नो जरा बुझाउनु र सांस्कृतिक निरन्तरता कायम राख्नु हो । पाठ्यसामग्री, शिक्षक तालिम र बजेटको अभावले यस्ता गतिविधिहरू नियमित हुन सकेका छैनन् । कतिपय स्कुलमा शिक्षकहरूले आफ्नै पहलमा यी कथाहरू सुनाउँछन् । स्थानीय नेताहरूले खस भाषा र संस्कृति पुनर्जागरणका निम्ति सांस्कृतिक उत्सव आयोजना गर्छन् । यी उत्सवमा खसान नृत्य र देउडा गीतहरू गुन्जिन्छन्, तर यहीँका युवा रोजगारी र अन्य अवसरको खोजीमा थातथलोबाट पलायन छन् । स्थानीय एक शिक्षकले भने, संस्कृति हाम्रो आत्मा हो तर हाम्रा छोराछोरीलाई रोटी पनि चाहिन्छ । यो कथन कर्णालीको मात्र होइन । यो नेपालको संघीयताको दोसाँध हो । व्यवस्थित नीति र स्रोतको अभावमा स्थनीय पहल प्रभावकारी बन्न सकेका छैनन् । यहाँका किसानहरू स्याउ खेतीलाई बजारसम्म पुर्याउन सिँचाइ र सडकको माग गर्छन् । हामीले संस्कृति जोगाउने नारा त पायौं तर जुम्लाको स्याउले बजार नपाउँदा किसानको मिहिनेत किन खेर जाँदै छ ? सुदूरपश्चिमको कैलालीमा थारू समुदायले आफ्नो अष्टिमकी चित्रकलालाई बजारमा ल्याएका छन् । यो कला उनीहरूको आध्यात्मिक अभिव्यक्ति मात्र होइन । आर्थिक सम्भावनाको प्रतीक पनि बन्दै छ । तर, त्यही थारू समुदाय असमान रूपले सिकलसेल एनिमिया ले प्रताडित भइरहँदा, स्थानीय सरकार बजेट र योजनाको अभावमा अलमलिएको छ । यी दृश्यले देखाउँछन् कि संघीयताले पहिचानको ढोका खोल्यो, तर समृद्धिको बाटो बनाउने जिम्मेवारी कसले लिने ? मधेश प्रदेशको मिथिला चित्रकला विश्व बजारमा चिनिँदै छ । स्थानीय महिलाहरूले यो कलालाई जीविकोपार्जनको साधन बनाएका छन् । तर उनीहरूलाई प्रशिक्षण र बजार पहुँचको अभाव छ । यहाँका नेताहरू धोती दिवस मनाउँदै मधेशी गौरवको कुरा गर्छन् तर उनीहरूकै घोषणापत्रमा १० लाख मान्छेका लागि रोजगारी सिर्जनाको सपना पनि छ । यो सपना पूरा गर्न कृषि नवप्रवर्तन र उद्योग चाहिन्छ, जुन स्थानीय र प्रदेश सरकारकै प्रथामिकतामा छैन, संघ सरकार त अझै टाढा छ । कोशीका किरात समुदायले आफ्नो साकेला र याक्थुङलाई जोगाउन खोज्छन्, तर त्यहींका युवा रोजगारी खोज्दै विदेश पलायन छन् । यो सांस्कृतिक संरक्षण र आर्थिक अवसरको कमी बीचको खाडल हो, जुन तुलना होइन एउटै सिक्काका दुई पाटा हुन् । लुम्बिनी प्रदेशको दाङमा थारू समुदायले आफ्नो होरिया गीत गाउँछ । तर उनीहरूको खेतमा सिँचाइको अभाव छ । गण्डकीको लमजुङमा गुरुङहरूले तमु ल्होसार मनाउँछन्, तर उनीहरूको गाउँमा स्वास्थ्य चौकीको अभाव छ । यी कथाले एउटै सत्य उजागर गर्छन्, पहिचान जोगाउनु मात्र पर्याप्त छैन, त्यसलाई समृद्धिसँग जोड्नुपर्छ । संघीयताको यो यात्रा राजनीतिक मात्र थिएन, यसको जन्म नै मानमर्दनविरुद्ध सम्मानको खोजबाट भएको थियो । लामो समयसम्म काठमाडौंको नेपालीभाषी, हिन्दु अभिजात वर्गले राष्ट्रको कथा लेख्यो र बाँकी समुदायहरू आफ्नै भूमिमा पराई भए । संविधानले यो गल्तीलाई सच्याउने वाचा गर्यो । सुदूरपश्चिम प्रदेशका थारू बाहुल स्थानीय तहमा थारू, कर्णालीको मुगुम कार्मारोङ गाउँपालिकाका स्कुलमा भोट र खस नेपाली भाषामा, लुम्बिनी प्रदेशको सुनछहरी गाउँपालिकामा मगर खाम भाषामा पढाउन सुरु गरिएको छ । अनुसन्धानले बालबालिकाहरू आफ्नो मातृभाषामा छिटो सिक्ने देखाएको छ । तर, यहाँका अभिभावकहरू अंग्रेजीमाध्यमको स्कुल माग गर्छन् । अंग्रेजीले अवसर ल्याउँछ भन्ने उनीहरूको बुझाइ छ । कर्णालीको हुम्लामा बौद्ध समुदायले लामा नृत्य र माने चक्रलाई जोगाउन चाहन्छ, तर उनीहरूलाई सडक र बिजुली पनि उत्तिकै आवश्यक छ । मधेश प्रदेशमा बेटी पढाऊ, बेटी बचाऊ कार्यक्रमले बालिकाहरूलाई शिक्षित गर्ने सपना देखायो । तर बजेटको दुरुपयोग, प्राथमिकताको अभावजस्ता कुप्रबन्धनले उक्त कार्यक्रम निरन्तर हुन सकेन । यस खाले तनावले एउटा प्रश्न उठ्छ कि, संघीयता समावेशी पहिचान र समृद्धिको सपना बोकेर आएको भए पनि, के राज्य संयन्त्र र राजनीतिक नेतृत्वले आधुनिकताको खोजमा सम्पदा गुमाउने र समृद्धिको नाममा जवाफदेहितालाई ओझेलमा पार्ने प्राथमिकताको द्वन्द्व समाधान गर्न सकेका छन् त ? संघीय सरकारको अनिच्छाले यी चुनौतीलाई झन् जटिल बनाएको छ । यो संवैधानिक अधिकारको विकेन्द्रीकरणप्रति संघको उदासिनता र स्रोतको असमान वितरणको कथा हो । केन्द्रकै अनिच्छाले अत्यावश्यकीय कानुन निर्माणमा पनि ढिलाइ भइरहेको छ । संविधानले प्रदेश र स्थानीय तहलाई शिक्षा, स्वास्थ्य, संस्कृतिलगायतको अधिकार दियो । तर काठमाडौंले ती क्षेत्रमा बजेट र नीतिगत नियन्त्रण किन छोडेन ? कर्णालीको हुम्लामा सांस्कृतिक संरक्षणको कुरा हुन्छ तर सडक बनाउन बजेट पुग्दैन । मधेशमा महिला सशक्तीकरणको नारा लाग्छ, तर मिथिला कलालाई प्रोत्साहन दिने नीति किन बन्दैन ? कोशी, लुम्बिनी र गण्डकीमा सांस्कृतिक संरक्षणका लागि छुट्टिएको सीमित बजेट पनि किन सँधै कटौती हुन्छ ? यी प्रश्नको जड शक्ति र स्रोत बाँड्ने संवैधानिक वाचालाई परिणाममा परिणत गरियोस् । संघीयताको सपना पूरा गर्न काठमाडौंले शक्ति बाँड्नुपर्छ र प्रदेशले त्यसलाई उपयोग गर्न सक्नुपर्छ । यो खाडलको सबैभन्दा ठूलो चुनौती सम्पदा र समृद्धिको सन्तुलन हो । कर्णालीको डोल्पामा शेफोक्सुण्डो राष्ट्रिय निकुञ्ज नजिकैका गाउँहरूले प्राचीन मठ संरक्षण गर्न पर्यटन व्यवसाय अंगालेका छन् । उनीहरूले गुम्बालाई आध्यात्मिक केन्द्र मात्र नभई आर्थिक अवसरको स्रोत बनाएका छन् । लुम्बिनी प्रदेशको बर्दियामा थारू होमस्टेले सांस्कृतिक अनुभव र आर्थिक लाभ दुवै दिइरहेका छन् । मधेशको मिथिला कलाले विश्व बजारमा पहिचान बनाइरहँदा स्थानीय महिलाहरूको जीवन बदल्ने सम्भावना बोकेको छ । गण्डकीको लमजुङमा गुरुङ गाउँहरूले सांस्कृतिक पर्यटनबाट आय आर्जन गरिरहेका छन् । यी साना प्रयासहरूले सम्पदा र समृद्धि एकसाथ जान सक्छन् भन्ने सन्देश दिएका छन् । तर, यी प्रयासलाई देशव्यापी रणनीतिमा बदल्ने हुटहुटी राजनीतिक नेतृत्वमा देखिँदैन ।त्यसो भए अबको प्रस्थान कतातिर हो ? पहिलो, हाम्रो संघीयता यात्रा र अभ्यासको स्पष्ट हिसाब खोजौं । संघीयताका शिल्पकारहरूले यसलाई बहिष्करणको उपचारको रूपमा मात्र बेचे, तर यो छुट्टै जादूको छडी होइन । सांस्कृतिक सम्पदा भावनाले मात्र जोगिँदैन, पैसा र रणनीति चाहिन्छ । प्रदेशहरूले बृहत्तर सोच्नुपर्छ, सांस्कृतिक संरक्षणका नाममा एउटा उत्सव आयोजना गर्ने बजेट खर्चिने परिपाटीबाट माथि उठ्न पर्छ । उदाहरणका लागि सांस्कृतिक पर्यटनले साकेला र थारु नृत्य वा थकाली खानाको प्रदर्शनबाट स्कुल र क्लिनिकलाई आर्थिक सहयोग गर्न सकोस् । त्यसैगरी विश्वबजारको सम्भावना बोकेका मिथिला कलामा व्यापकता ल्याउन स्थानीयलाई रोजगारी दिने प्रशिक्षण केन्द्रहरू बनाउन सकियोस् । दोस्रो, सम्पदा र समृद्धिको सेतु शिक्षा बन्नुपर्छ । भाषा सम्पदा हो । शिक्षण सिकाइको बहस भाषाबाटै हुनुपर्छ । सांस्कृतिक आत्मविश्वास बढाउन बालबालिकाको शिक्षादीक्षा आफ्नो भाषामा हुनुका साथै नेपाली र अंग्र्रेजीसँग पनि जोड्नुपर्छ । ताकि उनीहरू वैश्विक अवसरमा प्रतिस्पर्धी बनून् । उदाहरणका लागि, थारू भाषामा विज्ञान, गणित, सामाजिक शिक्षा पढाउने तर अंग्रेजीमा कम्प्युटर कोडिङ सिकाउने प्रणालीले उनीहरू आफ्नो भुइँ र भविष्य दुवैमा जोडिन सक्छन् । कर्णालीका विद्यालयमा स्थानीय समाजअनुसार खस र भोट भाषालाई समेटेर बच्चाहरूलाई सांस्कृतिक गर्व सिकाउन सकिन्छ । साथै उनीहरूलाई डिजिटल साक्षरता र कृषि प्रविधि सिकाएर स्याउ खेती र पशुपालनको नवप्रवर्तनमा जोड्न सकिन्छ । मधेशमा मैथिली, भोजपुरी, अवधीजस्ता त्यहाँका स्थानीय भाषामा मिथिला कलाको इतिहासका साथै डिजाइन सफ्टवेयर सिकेर उनीहरू विश्वबजारमा प्रतिस्पर्धी बन्न सक्छन् । लिम्बू बच्चाहरूलाई याक्थुङ भाषामा साहित्य पढाउनुका साथै पर्यटन व्यवस्थापन सिकाएर साकेला नृत्यलाई आर्थिक सम्पत्तिमा बदल्न सकिन्छ । यसरी स्थानीयताअनुसार परम्परागत ज्ञान आधुनिक सीप समानान्तर लैजान सकिन्छ । यो प्रणालीले सम्पदालाई जीवित राख्छ र समृद्धिको ढोका खोल्छ । तेस्रो, लिम्बूवान् सांस्कृतिक केन्द्रले व्यावसायिक विद्यालय बन्न सक्नेजस्ता परियोजनामा स्रोतको वितरण हुने गरी बजेटमा पुनर्विचार गर्नुपर्छ । संघीयताले एउटा अवसर दिएको छ, हाम्रो सम्पदालाई प्रगतिमा बुन्ने । सुदूरपश्चिमको एक थारू युवाले मलाई भने, मेरो कला मेरो आत्मा हो, तर जीविकाका लागि जागिर चाहिन्छ । मधेशकी एक महिलाले थपिन्, मिथिला कला मेरो आत्मा हो तर मेरा बच्चालाई स्कुल चाहिन्छ । यी आवाजहरू बाझिँदैनन्, ती हाम्रो साझा सपनाका रंग हुन् । यदि हामीले यो सन्तुलनलाई सही ढंगले समात्यौं भने, नेपालले आफ्नो विगतलाई सम्झँदै भविष्यतिर उडान भर्न सक्छ । राज्यको जवाफदेहिताविना यो सम्भव छैन । चलाउने डेमोक्रेसी रिसोर्स सेन्टर नेपालका अनुसन्धानकर्ता हुन् ।"
दुर्लभ 'वनप्याज' संरक्षणको महत्त्व,"वैशाख महिनामा सुनसरी जिल्लाको चारकोसे जंगलमा ४५ घण्टा हिँडियोे । यस पटकको यात्रा वनस्पतिका फूल तथा फलका तस्बिर खिच्ने र नौला प्रजाति भेटिएमा नमुना संकलन गर्ने उद्देश्य थियो । यसपटक मैले पहिले कहिल्यै नदेखेका दुई प्रजातिका वनस्पति फुलेको देखें । नमुना संकलन गरें जसमध्ये एक, दुधिलो रस निस्कने कुसुमको रुखमा ८१० फिट झुन्डिएको लहरे वनस्पति रहेछ । पछि अध्ययन गर्दा यसको वैज्ञानिक नाम डिस्किडिया बेन्गालेन्सिस भन्ने थाहा भयो । यो प्रजाति सन् २०१६ मा प्रवीण भण्डारी र कृष्णकुमार श्रेष्ठले कास्कीबाट नेपालमा पहिलो पटक फेला पारेको जानकारी प्रकाशित गरिसकेका रहेछन् । कास्कीमा यसलाई औंले हडचुर भनिँदो रहेछ । अर्को वनस्पति भुइँमा आकर्षक सेतो फूल फुलेको, बास्ना निक्कै आउने, स्थानीयले वनप्याज भन्ने गरेको चाहिँ नेपालका निम्ति नयाँ नै रहेछ । यो जानकारी वैज्ञानिक अभिलेखका निम्ति एक जर्नलमा प्रकाशित गर्न पठाइसकेको छु । वनप्याज के हो ?प्याजसँग सम्बन्धित वनस्पति परिवार एमारिलिडेसी हो । यो वनस्पति परिवारअन्तर्गत संसारभर ७१ जाति तथा करिब १ हजार ६ सय प्रजाति छन् । एमारिलिडेसी परिवारअन्तर्गतका अधिकांश जातिको जमिनमुनि काण्ड गानोका रूपमा परिवर्तित भएको हुन्छ । कृष्णकुमार श्रेष्ठ र अरूहरूद्वारा लिखित प्लान्टस् अफ नेपाल शीर्षक पुस्तकमा एमारिलिडेसी परिवारअन्तर्गत ४ जाति र १७ प्रजाति सूचीकृत छ (२०२२, पृ१३०१३२) । वनप्याज प्यान्क्रेटियम जातिअन्तर्गतको वनस्पति हो । संसारभर यसका करिब २ दर्जन प्रजाति फेला परेका छन् । त्यसमध्ये एक प्रजाति प्यान्क्रेटियम वेरेकुन्म नेपालको वनस्पति सूचीमा सूचीकृत छ । सुनसरीको जंगलमा वैशाख महिनामा सेतो फुलेको प्रजाति चाहिँ प्यान्क्रेटियम ट्राइफ्लोरम रहेछ । यो वनस्पतिको खोज अनुसन्धानको कुन्डली हेर्दै जाँदा विलियम रक्सबर्घले भारतको तमिलनाडु प्रान्तको कोरोमन्डेल तटबाट नमुना संकलन गरी वैज्ञानिक नामकरण गरेका रहेछन् । प्यान्क्रेटियम ट्राइफ्लोरम प्रकाशित भएको पहिलो पुस्तक उनै विलियम रक्सबर्घद्वारा लिखित फ्लोरा इन्डिका भोलम २ (सन् १८३२, पृ १२६) मा समावेश छ । रक्सबर्घले भारतको वनस्पतिसम्बन्धी पुस्तक सबैभन्दा पहिले लेखेको हुनाले उनलाई भारतीय वनस्पतिशास्त्रका पिता भनिन्छ । यता नेपालमा बुखानन् ह्यामिल्टनलाई नेपालको वनस्पतिशास्त्रको पिता भनिन्छ । किनभने उनले सन् १८०२ मा नेपालमा वनस्पतिको वैज्ञानिक अध्ययन अनुसन्धान सुरु गरेका थिए । प्यान्क्रेटियम जातिको वनस्पतिको जमिनमुनि गानो वा बल्ब हुन्छ, जुन केही वर्षसम्म बाँच्छ । त्यो गानो जमिनभित्र भए पनि जरा नभई भूमिगत काण्ड हो । त्यो गानोबाट चैतवैशाख महिनामा एकैचोटि पात र फूल निस्कने रहेछ । काण्डबाट एकैचोटि पात तथा फूल पलाउने जनाउन विशेषण शब्द सिनन्थस प्रयोग गरिन्छ । प्यान्क्रेटियम ट्राइफ्लोरमको फूल र पात प्याजको भन्दा फरक हुन्छ । जमिनमुनि रहेको गानोको आकार चाहिँ रंगबाहेक काटीकुटी प्याजैजस्तो हुने रहेछ । काट्दा भित्रपट्टिको भाग पनि प्याजै जस्तो तर अलि पातलो केस्रा हुँदो रहेछ । अनि एउटा बोटमा ३ वटा फूल हुने रहेछ । टुप्पोमा पहिले फुल्ने गरेको देखियो । बाँकी दुईवटा टुप्पोको फूल ओइलिन लाग्दा फुल्दो रहेछ । ज्यादै थोरैमा चाहिँ ४५ वटा फूल पनि देखियो । फूल ठूलो, आकर्षक, फूल टुप्पोमा पहिले फुल्ने, पाता भालाजस्तो, जरा बल्बबाट पलाउने, सुक्खामा पनि केही वर्ष बाँच्न सक्ने गुण भएका वनस्पति एमारिलिडेसी परिवारअन्तर्गत प्यान्क्रेटियम जातिमा समावेश छ । ल्याटिन भाषामा ट्राई भनेको तीन र फ्लोरम ले फूल जनाउँछ । यसै आधारमा यो प्रजातिको नामकरण प्यान्क्रेटियम ट्राइफ्लोरम राखिएको रहेछ । उद्भव तथा विस्तार प्यान्क्रेटियम जातिका वनस्पति अफ्रिकाको अधिकांशजसो देशमा पाइँदो रहेछ । यो जातिका वनस्पति उत्तरी अफ्रिकासँग जोडिएका युरोपको ग्रिस, इटली, स्पेन, पोर्चुगल, युगोस्लाभियासहित पश्चिम एसियादक्षिण पश्चिम, एसियामध्यपश्चिमी देशहरू ओमन, यमन, सउदी अरबसहित दक्षिण एसिया तथा केही दक्षिणपूर्वी, केही एसियाली देशमा पाइन्छ । दक्षिणपूर्वी एसियाबाट वनस्पति फैलँदै अफ्रिकी देशहरूमा विरलै पुग्छन् । यसको एक उदाहरण काठमाडौंतिर व्यापक रूपमा रोपिने जापानिज पर्सिमोन जातिको वनस्पति लिन सक्छौं । जापानिज पर्सिमोन वनस्पतिको डायास्पिरोस जातिको वनस्पति हो । यो जातिको वनस्पतिको उद्विकास दक्षिणपूर्व एसियामा भएको मानिन्छ । यसको जीवाष्मा अफ्रिकामा पाइएको छ । यतैबाट यो वनस्पति केही लाख वा करोड वर्षअघि अफ्रिकामा पुगेको हुनुपर्छ । प्यान्क्रेटियम जातिको वनस्पति दक्षिण अफ्रिका वा मेडिटेरियन क्षेत्र (दक्षिणी युरोप, उत्तरी अफ्रिका र पश्चिमी एसिया) मा उद्विकास भएको मानिन्छ । यो जातिको वनस्पति ३ देखि ५ करोड वर्षअघि उद्विकास भएको आकलन गरिएको छ । प्लेट टेक्टोनिक्स थ्योरी अनुसार यता, ५ करोड वर्षअघि दक्षिण एसियाली भूभाग दक्षिणबाट बग्दै तिब्बती भूभागसँग भर्खर जुधाजुध गर्न थालेको थियो । त्यसक्रममा हिमालय र महाभारत शृंखला उद्भव भए । यिनीहरू अग्ला भएको त डेढदुई करोड वर्षअघि मात्र हो । प्यान्क्रेटियम जातिका धेरैजसो प्रजाति बालुवा भएको केही चिसो र खुला वन क्षेत्रमा पाइँदो रहेछ । प्यान्क्रेटियम ट्राइफ्लोरम चाहिँ सुनसरी जिल्लाको रामधुनी नगरपालिका७ स्थित कुमारखत सामुदायिक वनको सखुवा मिश्रित वनमा थियो । त्यो कचरा खोलाको करिब ३० देखि ४० मिटर पश्चिममा थियो । सम्भवतः, त्यहाँ केही सय वर्षअघिसम्म त्यही खोला बग्थ्यो होला । हिजोआज रुख पातलिएको, झाडी पनि कम भएको ठाउँमा ५० वर्गमिटर क्षेत्रमा फाट्टफुट्ट उम्रिएका थिए । यसको आकर्षक फूल टाढैबाट देखिन्छ । फूलको आकार करिब १० सेन्टिमिटर व्यासको थियो । नजिक जाँदा यसबाट मनमोहक बास्ना निस्केको सहजै महसुस हुन्थ्यो । वनबाट बगैंचापृथ्वीमा अन्तिम हिमयुग करिब ११ हजार ५ सय वर्षअघि अन्त भयो । त्यसपछि वातावरण न्यानो बन्दै गयो । न्यानोले गर्दा वनस्पति राम्ररी बढ्न थाले । मानवले फिरन्ते जीवनशैलीबाट स्थायी बसोबास गर्न थाले । उनीहरूले सिकार र संकलनको जीवनशैली छोड्दै कृषि सुरु गरे । करिब एकै ताका पश्चिम एसियामा गहुँ, गेडागुडी, मध्य तथा दक्षिण अमेरिकामा मकै र चीनको याङ्जे नदी उपत्यका (युनान, सिचुवान) मा धान खेती सुरु भयो । इजिप्ट, मेसोपोटामिया, ग्रिस, रोम तथा चीनमा मानिसले करिब ८१० हजार वर्ष पहिलेबाट औषधिजन्य वनस्पति रोप्न थाले । इजिप्टमै सबभन्दा पहिले जंगली फूललाई घरमा रोप्न थालिएको थियो । तिनै जंगली फूलहरू क्रमिक रूपमा घरपालुवा फूलका रूपमा परिवर्तित भए । गुम्बाहरूमा ५१५ औं शताब्दीमा फूलहरू व्यापक रूपमा रोप्न थालियो । १६१८ औं शताब्दीमा युरोपमा व्यापक रूपमा बगैंचाहरू स्थापना गरिए । त्यस क्रममा संसारभरका राम्रा फूल फुल्ने वनस्पतिहरू जंगलबाट बीउ संकलन गरी युरोप पुर्याइयो । १९ औं शताब्दीदेखि फूलहरू घरघरमा रोप्न थालियो । तर पनि अझै दुर्लभ वनस्पतिहरू जंगलबाट बगैंचामा पुर्याउने काम बाँकी छ ।तीमध्ये प्यान्क्रेटियम ट्राइफ्लोरम पनि एक हो । यो वनस्पति चिसोमा बाँच्न नसक्ने भएकाले युरोपियनहरूले यसप्रति ध्यान नदिएको हुनुपर्छ । यसको फूल ज्यादै मुलायम हुने भएकाले टिपेर फूलको गुच्छा बनाउन पनि सकिन्न । अर्को कुरा, जहाँ पाइन्छ यो वनस्पति, अत्यन्त थोरै भएकाले पनि फूल व्यवसायीहरूको नजरबाट बच्दै आएको हुनुपर्छ । तर, यसलाई फूलका रूपमा घरमा रोप्दा उपयुक्त हुन्छ । यसका निम्ति सर्वप्रथम यसको बीउ उत्पादनतर्फ ध्यान दिइनुपर्छ । अनुसन्धानकर्ताहरूले प्यान्क्रेटियम जातिअन्तर्गत केही प्रजातिका वनस्पतिमा क्यान्सरविरोधी, भाइरसविरोधी र ब्याक्टेरियाविरोधी गुणहरू भएका अल्कलोइडहरू पाइएका छन् । प्यान्क्रेटियम ट्राइफ्लोरममा पनि औषधीय गुण भएका अल्कलोइड हरू पाइन सक्छ । प्यान्क्रेटियम ट्राइफ्लोरम आजका दिनसम्म भारत र बंगलादेशमा मात्र पाइन्छ भन्ने जानकारी थियो । यो वनस्पति भारतमा फेला परेको १ सय ९३ वर्षपछि नेपालमा पनि पाइने पुष्टि भयो । अब यसको महत्त्व के कति छ, अध्ययन हुन जरुरी छ ।"
तालिमलाई उद्यमशीलतासँग कसरी जोड्ने ?,"अघिल्लो महिना विराटनगर महानगरपालिका११ ले एउटा स्थानीय संस्थासँग सहकार्य गरी सातदिने सेनेटरी प्याड बनाउने तालिम सम्पन्न गर्यो । उक्त तालिम अवधिमा २० जना सहभागीहरूले झन्डै सय थानभन्दा बढी सेनेटरी प्याड बनाए । प्रशिक्षक मालती आचार्यले ती प्याडहरू नेपाल घरेलु तथा साना उद्योग महासंघअन्तर्गत महिला समितिले नारी दिवसको उपलक्ष्यमा आयोजित एकदिने प्रदर्शनीमा बिक्री गर्न सहभागीहरूलाई प्रोत्साहित गरिन् र केही थान बिक्री पनि भयो ।सेवामूलक होस् वा उत्पादनमूलक, पछिल्लो समय प्रदेश र स्थानीय तहहरूले विभिन्न संघसंस्थासँग समन्वय र सहकार्य गरी युवा तथा महिलाहरूलाई स्वरोजगार बनाउन लामो छोटो अवधिका तालिमहरू सञ्चालन गर्दै आएका छन् । बहुसंख्यक सहभागीहरूले उद्यमशीलतासम्बन्धी आधारभूत कुराहरू थाहा नपाएर तालिमको उपादेयता र यसको महत्त्व त्यति धेरै बुझेको देखिँदैन । अझ दुःखलाग्दो कुरा त तालिम आयोजक संस्थाहरूले पनि यस्ता तालिम प्राप्त सहभागीहरूलाई उद्यमशीलतासम्बन्धी चाहिने आधारभूत कुराहरू बुझाउन वा उद्यम व्यवसाय थाल्दा चाहिने आधारभूत कुराहरूबारे अवगत गराउन सकेको देखिँदैन । त्यसैले अधिकांश तालिमहरूबाट प्राप्त ज्ञानलाई प्रशिक्षार्थीहरूले उद्यमशीलतासँग जोड्न सकेका छैनन् ।उद्यमी तयार गर्न उद्यमशीलताका आधारभूत ज्ञानबारे तालिम आयोजक संस्थाहरूले प्रशिक्षार्थीहरूलाई बुझाउन जरुरी छ । हुन त तालिम लिने सबै उद्यमी नै बन्छन् भन्ने हुँदैन । उद्यमी बन्नका लागि उद्यम वा व्यवसायसम्बन्धी आधारभूत कुराहरू थाहा पाउनुपर्ने हुन्छ । स्थानीय तथा प्रदेशले सञ्चालन गर्ने कतिपय यस्ता तालिमहरू एउटै प्रशिक्षार्थीले दोहोर्याइतेर्याइ लिइरहँदा पनि उनीहरू स्वरोजगार बन्न सकेका छैनन् । अर्को मुख्य कुरा कतिपय तालिम आयोजक संस्थाहरूले पनि तालिमका लागि के कस्तो प्रशिक्षार्थी चाहिन्छ भन्ने मापदण्ड बनाउन सकेको देखिँदैन । त्यसमाथि प्रशिक्षार्थीहरू आफैं पनि आफूले के कस्तो तालिम लिँदा उद्यम व्यवसाय गर्न सकिन्छ भन्ने कुराको भेउ पाउन सकेका छैनन् । यसरी आफ्नो रुचि थाहा नपाउँदा पनि प्रशिक्षार्थीहरू आफै रनभुल्लमा परेको देखिन्छ । हुन पनि हो यस्ता प्रशिक्षार्थीहरूकै कारण पछिल्लो समय जुनसुकै तालिमहरू अनुत्पादक बन्दै गएको देखिन्छ ।गत आर्थिक वर्षको अन्तिम महिनामा साना तथा मझौला व्यवसायी महासंघ जिल्ला कार्यसमिति मोरङले प्रदेश सरकारको सहयोगमा विराटनगर ११ र १२ का झन्डै ५० जना महिलाहरूलाई मोती र क्रिस्टलको मालालगायत झोला बनाउने दसदिने तालिम दियो । एउटा स्थानीय सहकारीमा आबद्ध तालिम प्राप्त दुई जना सहभागीलाई एक जना मनकारी सदस्यले बीउपुँजी दिएर केही महिना तालिममा पाएको सीपलाई निरन्तरता दिए । उद्यमशीलतासम्बन्धी आधारभूत ज्ञानको कमीले उनीहरूले आफ्नो सीपलाई उद्यमसँग जोड्न सकेनन् । एक जना सहभागीले अर्को साथीसँग मिलेर मालाहरू बनाइरहेका छन् । तर माला बजारसम्म पुग्न सकेको छैन ।खासमा उद्यमशीलतासम्बन्धी तालिमअन्तर्गत नै आफ्नो उत्पादन र सेवाको कसरी बजारीकरण गर्ने भन्ने विषय पनि समेटिएको हुन्छ । पछिल्लो समय प्रशिक्षार्थीहरूमा उद्यमशीलतासँगै बजारीकरणसम्बन्धी आधारभूत ज्ञानको कमीले स्थानीय तहलगायत प्रदेश सरकारले दिने गरेका तालिमहरू उपयोगी हुँदाहुँदै पनि यस्ता तालिमहरू फलदायी बन्न सकेका छैनन् । प्रदेश र स्थानीय तहहरूले दिने गरेका अधिकांश तालिमहरू फलदायी हुन नसके पनि पछिल्लो समय कतिपय वित्तीय संस्थाहरूले भने उद्यमशीलतासम्बन्धी लामो छोटो अवधिका तालिमहरू आयोजना गर्दै आएका छन् । त्यसो त नेपाल घरेलु तथा साना उद्योग महासंघले सातै प्रदेशमा आफ्ना शाखाहरूमार्फत उद्यम व्यवसायसम्बन्धी तालिमहरू दिने गरेको धेरै भयो । यस्तै महासंघमा आबद्ध उद्यमी तथा व्यवसायीहरूले वस्तु उत्पादन मात्र गरेका छैनन्, कतिपयले सयौंलाई रोजगारीसमेत दिएका छन् । खासमा स्थानीय तहहरूले दिने गरेका तालिमलाई उद्यमशीलतासँग जोड्न जरुरी छ । किनभने उद्यमशीलतासम्बन्धी आधारभूत ज्ञानले नै प्रशिक्षार्थीहरूमा उद्यमी बन्न अभिप्रेरित गर्छ । यस्तै गुगलका कार्यकारी अधिकृतसमेत रहिसकेका तथा वर्तमान अवस्थामा अमेरिकी विज्ञानका निर्देशक एरिक स्किम्डकै शब्द सापटी लिएर भन्ने हो भने उद्यमी भनेका ती व्यक्तिहरू हुन्, जसले यो संसार फरक र असल बन्न सक्छ भन्ने विश्वास गर्छन् । यसका लागि उनीहरूले आफ्नो जीवनका उर्वर समय र अर्थ खर्चेर लाखौं रोजगारी सिर्जना गर्न सक्छन् र अर्बौं सम्पत्ति आर्जन गर्न सक्छन् । विश्व परिदृश्यमा यस्ता उद्यमीहरूको फेहरिस्त निकै लामो बन्छ । हामीकहाँ पनि पछिल्लो समय उद्यमीहरूले समाजमा आफ्नो दरिलो उपस्थिति जनाइरहेका छन् । यस्ता उद्यमीहरूकै कारण पनि पछिल्लो समय उद्यम तथा उद्यमशीलताबारे निकै चर्चापरिचर्चा हुन थालेको छ ।यस्तै केहीअघि मात्र सम्पन्न पाँचौं राष्ट्रिय श्रम तथा रोजगार सम्मेलनमा सहभागी प्रधानमन्त्री केपी शर्मा ओलीलगायत संघीय मन्त्री, सांसद तथा सरोकारवालहरूले रोजगारी सिर्जना गर्न पनि उद्यमशीलताको विकास हुनुपर्ने कुरामा विशेष जोड दिएका थिए । खासमा संघीयमन्त्री र सांसदहरूले मात्र हैन, प्रदेश र स्थानीय सरकारले पनि उद्यमशीलताले मात्र देशलाई विकास र समृद्धिको शिखरमा पुर्याउन सक्छ भन्ने गाँठी कुरा बुझ्न जरुरी छ ।"
सुपारीको अवैध निर्यात प्रोत्साहन गर्दै सरकार,"(काठमाडौं)स्वदेशमा सुपारी उत्पादन पर्याप्त हुँदाहुँदै सरकारले अवैध निर्यातलाई प्रोत्साहन गर्न १२ उद्योगलाई करिब साढे ११ हजार टन आयातको अनुमति दिएको छ । गत फागुनदेखि आयात कोटा खारेज गरेको सरकारले ६ महिनामा १ अर्ब ६६ करोड रुपैयाँको सुपारी आयात अनुमति दिएको हो । मुलुकमा वार्षिक साढे १४ हजार टन सुपारी उत्पादन हुने गरेको सरकारी तथ्यांक छ । यसले उद्योगीको माग धान्न सक्ने सरोकारवाला बताउँछन् । तर उद्योगीको स्वार्थमा उद्योग वाणिज्य तथा आपूर्ति मन्त्रालयले आयात कोटा खारेज गरेर धमाधम सुपारी आयात अनुमति दिएको छ । मन्त्रालयको निर्णयले किसान विस्थापित हुने सुपारी उत्पादक किसान संघ नेपालका अध्यक्ष नीलकण्ठ तिवारीले जनाए । अहिलेको उत्पादनले स्वदेशी माग धान्छ । सरकारले प्रोत्साहन गरे पर्याप्त निर्यात गर्न सकिन्छ, उनले भने, तर सरकारले किसानलाई मार्ने गरी उद्योगी व्यवसायीको स्वार्थमा आयात खुलायो । यसले किसानलाई समस्या परेको छ । यसअघि राष्ट्रिय सभाअन्तर्गत दिगो विकास तथा सुशासन समितिले मुलुकमा ७ हजार टन सुपारी भए पर्याप्त हुने जनाएको थियो । तेस्रो मुलुकबाट हुने व्यापारमा भइरहेको नीतिगत व्यवस्थाबारे अध्ययन गर्न गठित उपसमितिले स्वदेशी उत्पादनले माग धानेर केही अंश निर्यात गर्न सकिने पनि बताएको थियो । तर पर्याप्त अध्ययनबिना अवैध आयातलाई प्रोत्साहन गर्न इजाजत दिइएको सरोकारवालाको दाबी छ । उद्योग विभागको सिफारिसमा वाणिज्य आपूर्ति तथा उपभोक्ता संरक्षण विभागले आयात अनुमति दिएको हो । कात्तिकयता १२ उद्योगीले १ अर्ब ६६ करोडको ११ हजार ४ सय ५७ टन सुपारी आयात अनुमति पाइसकेका छन् । सबैभन्दा धेरै मनकामना उद्योगले ८० करोड ९२ लाख रुपैयाँको ५ हजार ५ सय ६२ टन सुपारी आयात अनुमति पाएको छ । मनकामनाले इन्डोनेसियाबाट विराटनगर भन्सार नाका हुँदै सुपारी ल्याउने अनुमति पाएको हो । दोस्रोमा श्रीराम टोबाको उद्योगले ३४ करोड ९८ लाख रुपैयाँको सुपारी आयात अनुमति पाएको छ । श्रीरामले २ हजार ६ सय ४७५ टन सुपारी आयातको अनुमति पाएको उल्लेख छ । श्रीरामले इन्डोनेसियाबाट भैरहवा नाका हुँदै आयात गर्ने विभागले जनाएको छ । सोया श्री प्रोसेसिङ उद्योगले १८ करोड ४८ लाख रुपैयाँ बराबरको १ हजार २ सय ६० टन र श्रीदेउती गुट्खा उद्योगले ८ करोड ९७ लाख रुपैयाँको ५ सय ८९ टन सुपारी आयात गर्ने गरी इजाजत पाएको विभागको भनाइ छ । मधु प्रोडक्टलाई ८ करोड ५७ लाख रुपैयाँको ५ सय ८१ टन र विजार्ड फ्रेग्रेन्सेस उद्योगलाई ४ करोड ९० लाख रुपैयाँको २ सय ८८ टन सुपारी आयात अनुमति दिएको छ । आईपीए गुट्खा उद्योगले ४ करोड ३७ लाखको २ सय ५२ टन, बालाजी उद्योग प्रालिले १ करोड ६० लाखको ९६ टन र गणपति एग्रो प्रोडक्ट प्रालिले १ करोड ४७ लाख रुपैयाँको ७२ टन आयात गर्ने गरी अनुमति पाएको विभागको तथ्यांक छ । महाशक्ति गुट्खा उद्योगलाई ८२ लाख रुपैयाँको ५० टन, अरिहन्त सुपारी प्रोसेसिङ उद्योगलाई ६० लाखको ३६ टन र नारायणराज प्रोडक्ट प्रालिलाई २७ लाख रुपैयाँको २३७ टन आयात अनुमति दिइएको विभागले जनाएको छ । यसरी धमाधम इजाजत दिँदा किसान विस्थापित हुने अखिल नेपाल किसान महासंघको भनाइ छ । किसानले २०७९ देखिकै सुपारी बिक्री गर्न पाएका छैनन् । किसानको सुपारी बिक्री नभएर जगेडा बसेको छ । तर सरकारले उद्योगीले मागेजति नै आयात खुलाएको छ । यो निर्णय नेपाली किसानका लागि उचित होइन, महासंघका अध्यक्ष प्रेम दंगालले भने, एक अध्ययनले आगामी ४ वर्षमा करिब ३५ हजार टन सुपारी उत्पादन हुन्छ । सुपारी खेती विस्तारको सम्भावना हुँदाहुँदै पनि स्वदेशी उत्पादन बिक्री गर्ने वातावरण बनेको छैन । इजाजत पाएका धेरैजसो उद्योगको उद्देश्य भारत पठाउने नै रहेको विभागका अधिकारी नै बताउँछन् । धेरैजसो उद्योग सीमा क्षेत्रमा छन् । आयातित सुपारी केही मात्रामा स्वदेशमा राखेर बाँकी तिनले भारत नै पठाउँछन्, वाणिज्य विभागका एक अधिकारीले भने, उद्योग विभागले सिफारिस गरेपछि वाणिज्यले इजाजत दिनैपर्छ । यसले निर्यात बजार बिगार्छ । गुट्खा उद्योगको क्षमता र मौज्दात अवस्था जानकारी लिन वाणिज्यले तराई क्षेत्रमा अनुगमन भने खटाएको उनले जनाए । तेस्रो मुलुकबाट आयातित सुपारी अवैध रूपमा भारत गएपछि सरकारले २०७६ चैतमा सुपारी, केराउ, मरीच आयातमा बन्देज लगाएको थियो । विदेशी विनिमय सञ्चिति बढाउन भन्दै तत्कालीन अर्थमन्त्री युवराज खतिवडाले निकासी पैठारी (नियन्त्रण) ऐन, २०१३ को दफा ३ (१) बमोजिम वस्तु पैठारीमा बन्देज लगाएका थिए । २०७७ चैत ९ मा राजपत्रमा सूचना प्रकाशन गरेर पूर्ण बन्देज हटाएर परिमाणात्मक बन्देज लगाइएको थियो । तस्करी रोक्न २०७६ चैत २४ मा आयात बन्देज गरेको सरकारले बिचौलियाको प्रभावमा २०८१ फागुनमा राजपत्रमा सूचना प्रकाशन गरी सुपारी, केराउ, मरीचको आयात कोटा फेरि हटाएको छ । मन्त्रालयले औद्योगिक प्रयोजनका लागि दाबी गरे पनि अन्नतः तस्करी भई भारत नै पुग्ने जानकार बताउँछन् । दुई मुलुकबीच भन्सारदर धेरै फरक छ, त्यही भएर तस्करी हुने गरेको पूर्ववाणिज्य सहसचिव रवि सैंजूको भनाइ छ ।"
नेप्सेमा झिनो अंकको सुधार,"(काठमाडौं)साप्ताहिक कारोबारको अन्तिम दिन बिहीबार सेयर कारोबार मापक नेप्से परिसूचक झिनो अंकले बढेको छ । अघिल्लो दिनको तुलनामा २०८ अंक (००७ प्रतिशत) ले बढेर समग्र नेप्से २ हजार ६ सय ५८ दशमलव ०२ बिन्दुमा उक्लिएको छ । पछिल्लो चार कारोबार दिनयता निरन्तर घटेको नेप्सेमा साताको अन्तिम कारोबार दिन झिनो अंकको सुधार देखिएको हो । गत आइतबार नेप्से परिसूचक १६६८, सोमबार ७७५, मंगलबार ९९६ र बुधबार ३२३८ अंकले घटेको थियो । लगातार घटिरहेको सेयर बजारमा बिहीबार केही कम्पनीको सेयरमा लगानीकर्ताले बढाएपछि समग्र नेप्से सकारात्मक बनेको हो ।सो दिन कुल ८३ कम्पनीको सेयर मूल्य बढ्यो, १ सय ६१ कम्पनीको मूल्य घट्यो भने एक कम्पनीको मूल्य स्थिर रह्यो । अन्तिम कारोबार दिन अधिकांश उपसमूहको परिसूचक घट्यो । जसअनुसार होटल तथा पर्यटन उपसमूहको परिसूचक ७५८४, जीवन बिमाको ४२९९, विकास बैंकको ४१४६, निर्जीवन बिमाको ३४६७ र फाइनान्स कम्पनीको २०६८ अंकले घटे । तर, व्यापार उपसमूहको परिसूचक १७७२, जलविद्युत्को ७७३ र लगानीको २८१ अंकले बढेको नेप्सेले जनाएको छ । बिहीबार ७० हजार ७ सय ३ पटक किनबेच हुँदा ७ अर्ब ८७ करोड ९३ लाख ८१ हजार रुपैयाँको सेयर कारोबार भएको छ । कुल १ करोड ९७ लाख ५४ हजार २ सय ४५ कित्ता सेयर किनबेच भए । यस दिन नेपाल माइक्रो इन्स्योरेन्स कम्पनी र क्रेस्ट माइक्रो लाइफ इन्स्योरेन्सको सेयर मूल्य सबैभन्दा धेरै ९९९ प्रतिशतका दरले बढे । यस्तै, ङादी ग्रुप पावरको सेयर मूल्य ७५६, विन नेपाल लघुवित्तको ७२९ र युनिभर्सल पावर कम्पनीको ७२० प्रतिशतले बढेको नेप्सेको तथ्यांक छ ।उक्त दिन नेपाल हाइड्रो डेभलपर्सको सेयर मूल्य ७१२, ग्रिन डेभलपमेन्टको ४८५, कर्पोरेट विकास बैंकको ४२०, सिन्धु विकास बैंकको ४१९ र कुथेली बुखारी स्मल हाइड्रोपावरको सेयर मूल्य ३६६ प्रतिशतले घट्यो । कारोबार रकमका आधारमा ङादी ग्रुप पावर, राधी विद्युत् कम्पनी, एनआरएन इन्फ्रास्ट्रक्चर एन्ड डेभलपमेन्ट, युनिभर्सल पावर कम्पनी र हाइड्रो इलेक्ट्रिसिटी इन्भेस्टमेन्ट एन्ड डेभलपमेन्ट कम्पनी अग्रपंक्तिमा रहे ।बिहीबार ङादी ग्रुप पावरको ७० करोड ३४ लाख, राधी विद्युत् कम्पनीको ५७ करोड २३ लाख, एनआरएन इन्फ्रास्ट्रक्चर एन्ड डेभलपमेन्टको ५२ करोड ५२ लाख, युनिभर्सल पावर कम्पनीको ४७ करोड ३ लाख र हाइड्रो इलेक्ट्रिसिटी इन्भेस्टमेन्ट एन्ड डेभलपमेन्टको २८ करोड २८ लाख रुपैयाँको सेयर कारोबार भएको नेप्सेले जनाएको छ ।"
मागअनुसार भारतबाट बिजुली नआउँदा उद्योगमा आंशिक कटौती,"(काठमाडौं)इन्डियन प्रिमियर लिग (आईपीएल), बढ्दो तापक्रमलगायत विभिन्न कारणले भारतमै माग उच्च हुँदा नेपालले चाहे जति बिजुली किन्न नपाउँदा औद्योगिक क्षेत्रमा बिजुली कटौती गरिएको नेपाल विद्युत् प्राधिकरणले बताएको छ । विद्युत् व्यवस्थापनमा कठिनाइ भएकाले औद्योगिक क्षेत्रमा केही समय आंशिक लोड दिइने प्राधिकरणले बुधबार जारी गरेको विज्ञप्तिमा उल्लेख छ ।विद्युत् विनिमय समिति (पावर एक्सचेन्ज कमिटीपीईसी) मार्फत भारतबाट ५० मेगावाट मात्र बिजुली आयात भइरहेको प्राधिकरणले जनाएको छ । अहिले आन्तरिक उत्पादन औसत १ हजार १ सय ७५ मेगावाट रहेको प्राधिकरणको भनाइ छ । बिजुलीको उच्च माग (पिक लोड) २ हजार ७७ मेगावाट पुगे पनि उक्त समयमा अधिकतम उत्पादन १ हजार ५९३ मेगावाट रहेको प्राधिकरणले जनाएको छ । सुक्खायाममा अपुग बिजुली बर्सेनि भारतबाट आयात गरेर पुर्याउने गरिएको छ । गर्मीयाम सुरु भएसँगै भारतमा अत्यधिक बढेको विद्युत् मागका कारण नेपालले चाहे जति विद्युत् किन्न नपाएको प्राधिकरणले जारी गरेको विज्ञप्तिमा उल्लेख छ ।पीईसीमार्फत बेलुका ६ देखि बिहान ६ बजेसम्म अधिकतम ३५० मेगावाट बिजुली आयात गर्ने अनुमति पाएको छ । तर १३२ केभी सम्पतियामनैया प्रसारण लाइनबाट बिहान २ देखि ६ र बेलुका ६ देखि ७ बजेसम्म ५० मेगावाट मात्र विद्युत् आपूर्ति भइरहेको प्राधिकरणले जनाएको छ ।भारतमा आईपीएल जारी रहँदा माग बढेकाले इन्डियन एक्सचेन्ज मार्केट (आईएक्स) को दररेट पीईसीको दररेटभन्दा बढी भएकाले बिहारसँग जोडिएका १३२ केभी लाइनबाट अधिकतम प्रयास गर्दासमेत विद्युत् प्राप्त हुन सकेको छैन, विज्ञप्तिमा भनिएको छ । गत फागुनमा भारतमा भएको पीईसीको १६औं बैठकले १३२ केभी प्रसारण लाइनबाट आयातनिर्यात हुने बिजुलीको प्रतियुनिट दर ८१ भारु (१२ रुपैयाँ ९६ पैसा) तय गरेको छ । ३३ केभी प्रसारण लाइनमार्फत हुने बिजुली प्रतियुनिट दर ८७८ भारु (१४ रुपैयाँ ०४ पैसा) र ११ केभी प्रसारण लाइनमार्फत आयातनिर्यात हुने विद्युत्को प्रतियुनिट दर ९४१ भारु (१५०५ रुपैयाँ) तोकेको छ । नेपालले चाहेका बेला बिजुली लिने गरी नयाँ दर तोकिएको र यो भारततर्फ निर्यात गर्दा पनि लागू हुने प्राधिकरणले जनाएको छ ।भारतको प्रतिस्पर्धी बजार (आईएक्स) बाट बिहान ६ देखि बेलुका ५ बजेसम्म र राति ११ देखि बिहान ४ बजेसम्म विद्युत् खरिद गर्ने अनुमति छ । राति ११ देखि बिहान ४ बजेसम्म तोकिएको अधिकतम मूल्यमा बोलकबोल गरी खरिद गर्न खोज्दासमेत नेपाललाई प्रो राटा आधारमा सप्लाई दिइने गरिएकाले मागको तुलनामा अत्यन्तै कम मात्र विद्युत् प्राप्त हुन सकेको छ, विज्ञप्तिमा उल्लेख छ ।कुल उत्पादन र खरिदको मागलाई हेरेर भारतले खरिदकर्तालाई आनुपातिकका आधारमा बिजुली बेच्ने गरेको प्राधिकरणका प्रवक्ता राजभाइ शिल्पकारले बताए । प्राधिकरणले बोलकबोल गरेको प्रतियुनिट बिजुलीको मूल्यभन्दा प्रतिस्पर्धी बजारमा मूल्य बढी हुँदा खरिद गर्न सकेको छैन । प्राधिकरण स्रोतका अनुसार प्रतियुनिट बिजुलीको मूल्य १० भारुभन्दा बढी मूल्यमा बोलकबोल गर्न मिल्दैन । प्रतिस्पर्धी बजारमा प्रतियुनिट बिजुलीको मूल्य १० भारुभन्दा बढी भएकाले खरिद गर्न सकेको छैन ।मागको तुलनामा अत्यन्तै कम मात्रामा विद्युत् आयात हुँदा विद्युत् व्यवस्थापनमा कठिनाइ भएको प्राधिकरणले जनाएको छ । विद्युत् व्यवस्थापनमा कठिनाइ देखिएको र औद्योगिक क्षेत्रमा केही समय आंशिक लोड दिइने गरेको भए तापनि माग र आपूर्तिको व्यवस्थापनमा अधिकतम प्रयास गरिएको छ, विज्ञप्तिमा उल्लेख छ । औद्योगिक क्षेत्रमा उच्च माग (पिक आवर) भएका बेलामा र राति बिजुली दिन नसकेको शिल्पकारले बताए । उद्योगहरूमा पनि त्यसको क्षमता हेरेर बिजुली दिइरहेका छौं, उनले भने । नेपालका नदीनालामा बहाव छिट्टै बढ्ने र भारतबाट पनि विद्युत् आपूर्ति बढ्ने अवस्था रहेकाले हाल देखिएको समस्या शीघ्र समाधान हुनेसमेत प्राधिकरणको भनाइ छ ।"
चक्रपथ दोस्रो खण्ड विस्तारको सर्भे गर्न आयो चिनियाँ टोली,"(काठमाडौं) लामो समयदेखि काम अघि नबढेको चक्रपथ दोस्रो खण्ड विस्तारको काम अघि बढाउन अन्ततः चिनियाँ प्राविधिक टोली आइपुगेको छ । टोलीले दुई महिना सर्भे गर्ने र त्यसपछिका चार महिनाभित्र विस्तृत परियोजना प्रतिवेदन (डीपीआर) फाइनल गर्ने चक्रपथ सडक विस्तार आयोजनाले जनाएको छ । त्यसपछि मात्र निर्माण प्रक्रिया अघि बढ्नेछ । निर्माण गर्ने ठाउँमा केही समस्या नरहेको र तयारीका सबै काम पनि सकिएको काठमाडौं चक्रपथ सडक विस्तार योजना प्रमुख कृष्णनाथ ओझाले जनाए । डीपीआरको काम सकिएपछि आवश्यक अध्ययन गरेर मात्र त्यसको स्वीकृति सडक विभागले गर्ने उनको भनाइ छ । चीनबाट शनिबार प्राविधिक टोली आएको छ, टोलीले ड्रोन उडाएर सर्भे गर्नेछ, उनले भने, विस्तार गरिने क्षेत्रमा काम गर्न अनुमति मागेको छ । त्यसका लागि मंगलबार अनुमति दिइसकेका छौं । सर्भे गर्न चिनियाँ सरकारी कम्पनी सीसीसीसी फस्ट हाइवे कन्सल्टान्ट्स र सीआन फाङ्झाउ इन्जिनियरिङ कन्सल्टिङ लिमिटेडका पाँच जना प्राविधिक आएका छन् । यो संख्या भने थपघट हुँदै जाने सडक विभागले जनायो ।डीपीआर तयार भएपछि कति लागत लाग्छ, थाहा हुने सडक विभागको विकास सहायता कार्यान्वयन महाशाखाका प्रमुख विजय जैसीले बताए । अध्ययनको काम सबै सकिएपछि लागत अनुमान तयार हुन्छ, चिनियाँ प्राविधिकले धेरै काम यहीँ बसेर सक्नेछन्, आवश्यक तथ्यांक लिने र अध्ययन गरेर मात्र चीन फर्कनेछन्, उनले भने, कुनै समस्या नआए अबको एक वर्षभित्र यस खण्डको ठेक्का लागेर काम सुरु हुन्छ ।चीन सरकारको अनुदानमा बन्न लागेकाले यसको मुख्य ठेक्का चिनियाँ कम्पनी नै रहने जनाइएको छ । यसमा हामीले समन्वय मात्र गर्ने हो, ठेक्का चीनमै भएर निर्माणको जिम्मा लिने कम्पनी मात्र नेपाल आउँछ, जैसीले भने, त्यहीअनुसार ठेक्का गरेर काम अघि बढाउँछौं । अहिले कलंकीदेखि सीतापाइलासम्म चार लेन र सीतापाइलादेखि चक्रपथ खण्डमा दुई लेन सडक छ । अब विस्तार गर्दा सर्भिस लेनबाहेक आठ लेन सडक बन्नेछ । गत भदौ ६ मा नेपाल र चीन सरकारका प्रतिनिधिबीच सहयोग गर्नेसम्बन्धी पत्रमा हस्ताक्षर भएको थियो तर त्यसपछि प्रगति नहुँदा सर्वसाधारणमा निराशा थपिएको हो । काठमाडौंका विभिन्न क्षेत्रका सांसदले विस्तारको काम छिटो थाल्नुपर्ने माग राख्दै सरकारलाई दबाब दिँदै आएका थिए ।कोटेश्वरकलंकी पहिलो खण्डको काम भने २०६९ मा सुरु भई २०७५ सालमा सकिएको थियो । चीन सरकारको अनुदानमा दोस्रो खण्ड कलंकीदेखि बसुन्धरा कल्भर्टसम्म ८२ किलोमिटर सडक विस्तार गर्न लागिएको हो । चीनसँग सन् २०१८ मा सडक विस्तारका लागि जीटूजी सम्झौता भएको थियो ।तत्कालीन भौतिक पूर्वाधार तथा यातायातमन्त्री नारायणकाजी श्रेष्ठ, नेपालका लागि चिनियाँ राजदूत छन सोङलगायतको संयुक्त टोलीले २०७९ फागुन ११ मा सडक विस्तार गर्ने खण्डको स्थलगत निरीक्षणपछि डिजाइनको काम अघि बढाइएको सुनाएका थिए । तर त्यसपछि डिजाइनबारे न चीन बोल्यो, न नेपाल सरकारले डिजाइन पूरा भएको जानकारी गरायो । यसअघि कोटेश्वरदेखि कलंकीसम्म १०३९ किमि सडक बनाउन चीनलाई ६ वर्ष लागेको थियो । चीनको ५ अर्ब अनुदानमा उक्त सडक ८ लेनमा विस्तार गरिएको थियो ।नेपाल सरकार आफैंले महाराजगन्जबाट चप्पल कारखानाको ७ सय मिटरमा भने ठेक्का लगाएर काम गरिरहेको छ । यस खण्डमा चिनियाँ संलग्नता छैन । महाराजगन्जदेखि गोपीकृष्ण पुलसम्मको २ दशमलव ४ किमि खण्डमा सर्भिस लेनबाहेक सडक ८ लेनमा विस्तार गरिने सडक डिभिजन काठमाडौंका प्रमुख नारायणदत्त भण्डारीले बताए । ठेक्का लागेर काम अघि बढेको खण्डको काम २० प्रतिशत सकिइसकेको पनि उनको दाबी छ ।चक्रपथ दोस्रो खण्ड विस्तार गर्ने चर्चा चलेको ७ वर्ष भइसक्यो । तर न डिजाइनको काम भयो, न निर्माणले गति लियो । पूर्वतयारीका लागि भन्दै कलंकीबसुन्धरा खण्डमा जताततै सडक भत्काइयो । छेउछाउमा माटो थुपारेर सडक नै साँघुरो पारियो । यही कारण हिउँदमा धूलो र बर्खामा हिलोले गर्दा बसुन्धराकलंकी सडक भएर यात्रा गर्ने सर्वसाधारण अनि चालकले दिनहुँ सास्ती बेहोरिरहे । सुरुका दिनमा चीनले पूर्वतयारी नसकी निर्माणको प्रक्रिया अघि नबढाउने अडान लियो । तयारीमा ढिलाइ गरिरहेको नेपाल सरकारले हतारमा आफ्नो जिम्मेवारीको काम सक्यो । पूर्वतयारीको काम सकेको चार वर्ष पुग्दा पनि चिनियाँ टोलीले आएर काम थालेन । स्थानीय जनगुनासो दैनिक बढ्न थालेपछि बढी धूलो उड्ने सडक खण्डमा मर्मत गरिएको ओझाले जनाए ।"
लिपमोटरको बी०१ को सेडान१७७ र २१५ एचपी गाडी,काठमाडौं (कास) लिपमोटरले नयाँ विद्युतीय गाडी सार्वजनिक गरेको छ । चीनमा भइरहेको २१औं संस्करणका अटो सांघाई २०२५ मा नयाँ सवारी सार्वजनिक गरेको हो । कम्पनीले बुधबार लिपमोटरको बी०१ को सेडान१७७ र २१५ एचपी विद्युतीय सवारी सार्वजनिक गरेको हो । कम्पनीले बी०१ सिरिजका गाडीअन्तर्गत नेपालमा बी१० का गाडी ल्याउने तयारी गरिरहेको सांग्रिला मोटर्सले जनाएको छ । गाडीले एक पटकको चार्जमा ५०० किलोमिटर रेन्ज दिने कम्पनीको भनाइ छ । यसमा ६९९ किलोवाटको एलएफपी ब्याट्री छ । नेपालमा भने बी१० सिरिजको गाडी आगामी साउनमा भित्र्याउने तयारी रहेको कम्पनीले बताएको छ ।
दराजको नयाँ 'च्वाइस' अप्सन,"काठमाडौं (कास) दराज नेपालले नयाँ अप्सनका रूपमा च्वाइस सार्वजनिक गर्ने घोषणा गरेको छ । यस अप्सनमा उपभोक्ताले उत्कृष्ट मूल्यमा निर्माता स्रोतबाट छानिएका एक हजाभन्दा बढी टपरेटेड उत्पादन सीधै खरिद गर्न सक्ने कम्पनीले जनाएको छ । ती उत्पादनको न्यूनतम मूल्य १३० रुपैयाँदेखि सुरु हुने दराजले जारी गरेको विज्ञप्तिमा उल्लेख छ । एकै कार्ट र एकै वेयर हाउस प्रणालीमार्फत किनमेल प्रक्रियालाई अझ सहज बनाउने कम्पनीको विश्वास छ । यस प्रणालीले एकै पटक धेरै सामग्री किन्न, १ देखि ३ दिनभित्र डेलिभरी प्राप्त गर्न र ३ वा त्यसभन्दा बढी सामान किन्दा निःशुल्क डेलिभरीको सुविधासमेत उपलब्ध उपलब्ध गराउने कम्पनीको भनाइ छ ।"
आरण्य नेचर रिसोर्टमा एटमोसफेर कोरको व्यवस्थापन,काठमाडौं (कास) बनेपास्थित आरण्य नेचर रिसोर्टको व्यवस्थापन एटमोसफेर कोर हस्पिटालिटीले गर्ने भएको छ । लस्ट होराइजन जंगल रिसोर्ट लिमिटेडको साझेदारीमा बन्दै गरेको आरण्य नेचर रिसोर्ट सन् २०२५ को अन्त्यसम्म एटमोसफेर कोरको व्यवस्थापनमा सञ्चालनमा आउन लागेको हो । नेपाल दक्षिण एरियाको विलासी पर्यटकीय गन्तव्यका रूपमा अघि बढिरहेको र पाहुनाहरू जहिल्यै नयाँ रोमाञ्चित गन्तव्यको खोजीमा रहने एटमोसफेर कोर ग्रुपका प्रबन्ध निर्देशक सलिल पनिग्राहीले बताए । एटमोसफेर कोरसँग साझेदारी गर्न पाएकामा लस्ट होराइजन जंगल रिसोर्टका अध्यक्ष ज्ञानेन्द्रलाल प्रधानले खुसी व्यक्त गरे । २५ एकड जमिनमा फैलिएको रिसोर्टबाट हिमाल र मनोरम पहाडको दृश्यावलोकन गर्न सकिने कम्पनीले जनाएको छ ।
रामेश्वरले जिते वाइवाइ उपहार योजनाअन्तर्गत कार,"काठमाडौं (कास) वाइवाइ चाउचाउले थोक विक्रेतालाई लक्ष्य गर्दै ल्याएको थोक विक्रेता उपहार योजना अन्तर्गतका विजेताले विभिन्न उपहार पाएका छन् । यसमा हिरो एक्सपल्स मोटरसाइकल ५ जनाले, एलजी टीभी ५ जनाले र एलजी फ्रिज १० जनाले पाएका छन् । यसैगरी योजनाका विजेता जोरपाटीस्थित तिवारी स्टोरका सञ्चालक रामेश्वर तिवारीले नेटा भी कार हात पारेका छन् । तिवारीलाई वाइवाइका प्रमुख कार्यकारी अधिकृत प्रदीप पुडासैनीले बुधबार ललितपुरमा आयोजित विशेष कार्यक्रममा कार हस्तान्तरण गरे । कम्पनीले काठमाडौं, भक्तपुर र ललितपुरका थोक विक्रेतालाई लक्ष्य गर्दै उक्त योजना सञ्चालनमा ल्याएको हो । यस उपहार योजनाअन्तर्गत प्रत्येक ५० कार्टुन वाइवाइ चाउचाउ खरिद गर्दा थोक विक्रेतालाई पहेंलो कुपन र ५०० कार्टुन खरिद गर्दा हरियो कुपन प्रदान गरिएको थियो, जसबाट थोक विक्रेता लक्की ड्रमा समावेश भई उपहार जित्ने मौका पाएका थिए ।"
संसदीय समितिले हटायो दोषी ठहर पूर्वकर्मचारीलाई पेन्सन दिने प्रस्ताव,"(काठमाडौं)अवकाशप्राप्त निजामती कर्मचारी भ्रष्टाचारसहित नैतिक पतन हुने अभियोगमा अदालतबाट दोषी ठहर भए पनि पेन्सन सुविधा पाउने गरी संसदीय उपसमितिले तयार पारेको निजामती विधेयकको विवादास्पद प्रावधान हटाइएको छ । दिलेन्द्रप्रसाद बडूको संयोजकत्वमा गठित उपसमितिले मूल विधेयकमा गरेको संशोधनलाई राज्य व्यवस्था तथा सुशासन समितिमा सच्याएको हो ।समितिले मूल विधेयकको दफा ६८ मा उल्लिखित नैतिक पतन देखिने कसुरमा अदालतबाट पूर्वकर्मचारी वा उनीहरूका नजिकका हकदार दोषी ठहर भएमा राज्यबाट पेन्सन सुविधा नपाउने भन्ने व्यवस्था नै कायम गरेको छ । यसअघि उपसमितिले मूल विधेयकको दफा ६८ को उक्त प्रावधान हटाएर त्यस ठाउँमा दोहोरो सुविधा सम्बन्धी प्रावधान राखेको थियो । उपसमितिले गरेको संशोधन हटाएर मूल विधेयककै दफामा भएको प्रबन्ध कायम राखेर विधेयक सदनमा पठाउने निर्णय भएको छ, राज्य व्यवस्था समितिका सभापति रामहरि खतिवडाले भने ।मूल विधेयकको दफा ६८ को उपदफा १ मा अवकाश भई निवृत्तिभरण वा पारिवारिक निवृत्तिभरण पाइरहेका व्यक्ति भ्रष्टाचार, सरकारी वा सार्वजनिक लिखत किर्ते, राज्यविरुद्धको अपराध, लागूऔषध कारोबार, सम्पत्ति शुद्धीकरण, पुरातात्त्विक वस्तुको बेचबिखन, मानव बेचबिखन, अपहरण तथा शरीर बन्धक, जबर्जस्ती करणी, बहुविवाह वा नैतिक पतन देखिने अन्य फौजदारी अपराध अभियोगमा अदालतबाट कसुरदार ठहरेमा निजले त्यस्तो निवृत्तिभरण पाउने छैन भन्ने व्यवस्था थियो ।निजामती सेवासम्बन्धी विधेयक २१ फागुन २०८० मा तत्कालीन संघीय मामिला तथा सामान्य प्रशासनमन्त्री अनिता देवीले प्रतिनिधिसभामा पेस गरेकी थिइन् । त्यसको एक वर्षपछि गत ९ फागुनमा राज्य व्यवस्था समितिले विधेयक अध्ययन गरी प्रतिवेदन पेस गर्न कांग्रेस सांसद बडूको नेतृत्वमा कांग्रेसकै ईश्वरी न्यौपाने, एमालेका लीलानाथ श्रेष्ठ र रघुजी पन्त, माओवादीका हितराज पाण्डे, रास्वपाकी चन्दा कार्की, राप्रपाका बुद्धिमान तामाङ, एकीकृत समाजवादीका राजेन्द्र पाण्डे, जसपाका अशोक राई, जसपा नेपालका प्रकाश अधिकारी र लोसपाका सर्वेन्द्रनाथ शुक्ल रहेको उपसमिति गठन गरेको थियो ।उपसमितिले बन्द कोठामा दफावार छलफल गरी प्रतिवेदन गरेको थियो । मूल विधेयकका विभिन्न दफा संशोधन गरी गत १४ चैतमा समितिलाई प्रतिवेदन पेस गरेको थियो । उपसमितिले दोषी ठहर पूर्वकर्मचारीको पेन्सन कायम रहने गरी बनाएको प्रतिवेदनबारे कान्तिपुरले शृंखलाबद्ध समाचार प्रकाशन गरेको थियो ।कांग्रेसका बडू, एमाले सांसद रघुजी पन्त र माओवादीका हितराज पाण्डेले आइतबारको अनौपचारिक बैठकमा समिति बैठकमा छलफल नभई मिडियामा कसरी प्रतिवेदन लिक भयो ? भनेर उपसमितिमा असन्तुष्टि जनाएका थिए । सोमबारको समिति बैठकमा पनि उनीहरूले मिडियाले भ्रमपूर्ण समाचार प्रकाशन गरेको भन्दै आक्रोश पोखेका थिए । एमाले सांसद पन्तले त मिडियालाई समितिका बैठकमा प्रवेशमै रोक लगाउनुपर्ने भन्दै आक्रोश पोखेका थिए । समितिको बैठकमा उपसमिति संयोजक बडूले सानातिना फौजदारी अभियोगमा पेन्सन पनि नपाउने प्रावधान राख्दा कर्मचारीलाई अन्याय हुने तर्क गरेका थिए । तर समितिले बुधबार सर्वसम्मतिले उपसमितिको प्रतिवेदनमा संशोधन गरेको हो ।प्रचलित निजामती ऐनमा पूर्वकर्मचारी अवकाशपछि मुद्दा चलेर दोषी ठहरे पेन्सन प्रबन्ध के हुने भन्ने व्यवस्था उल्लेख छैन । त्यही कारण दोषी ठहर भएका पूर्वकर्मचारीसुरक्षाकर्मीले पेन्सन सुविधा लिइरहेका छन् । भ्रष्टाचार निवारण ऐन, २०५९ को दफा ४५ मा कुनै राष्ट्रसेवकले आफू पदमा बहाल रहेको अवस्थामा सरकारी वा सार्वजनिक सम्पत्ति वा नेपाल सरकारको स्वामित्वमा रहेको संस्थाको सम्पत्ति हिनामिना वा हानिनोक्सानी गरी भ्रष्टाचार गरेको सम्बन्धमा त्यस्तो व्यक्ति आफ्नो पदबाट अवकाशप्राप्त गरिसकेपछि पनि निजउपर मुद्दा चलाउन यस ऐनमा राखिएका कुराले बाधा पुर्याएको मानिने छैन मात्र लेखिएको छ । बहालवाला कर्मचारीको हकमा भने बहाल छँदै मुद्दा परेर दोषी ठहरेमा पेन्सन नपाउने व्यवस्था छ । अब पूर्वकर्मचारीको हकमा पनि यही प्रबन्ध राख्न लागिएको हो ।"
घरेलु मैदानमा आरसीबीको पहिलो जित,बेंगलुरु (एजेन्सी) जेसल हेजलउडले उत्कृष्ट बलिङ गरेपछि रोयल च्यालेन्जर्स बेंगलुरु (आरसीबी) ले इन्डियन प्रिमियर लिग (आईपीएल) क्रिकेटमा बिहीबार नाटकीय खेलमा राजस्थान रोयल्सलाई ११ रनले पराजित गरेको छ । राजस्थानलाई अन्तिम २ ओभरमा विजयनिम्ति १८ रन बनाउनुपर्ने अवस्था थियो । तर १९ औं ओभरमा हेडजउडले लगातार बलमा ध्रुव जिरेल र जोफ्रा आर्चरलाई आउट गर्दै १ रनमात्र दिएपछि आरसीबीले खेलमा उत्कृष्ट पुनरागमन गरेको थियो । अन्तिम ओभरमा यश दयालले पहिलो बलमै शिवम दुवेलाई आउट गरी ५ रनमात्र खर्चेर घरेलु टोलीलाई विजय दिलाए । २ सय ६ रनको लक्ष्य पाएको राजस्थानले ९ विकेट गुमाई १ सय ९४ रनमात्र बनाउन सक्यो । घरेलु मैदान एम चिन्नास्वामी रंगशालामा आरसीबीको जारी सिजनमा यो पहिलो विजय हो । यसअघिका घरेलु मैदानका तीनै खेलमा टोली पराजित रहेको थियो । विजयपछि आरसीबी तेस्रो स्थानमा उक्लेको छ । टोलीले ९ खेलमा १२ अंक बटुलेको छ । शीर्षस्थानको गुजरात टाइटन्स र दोस्रो स्थानको दिल्ली क्यापिटल्सको पनि १२ अंक छ । राजस्थानको यो लगातार पाँचौं हार हो । ९ खेलमा ४ अंकमात्र बोकेको राजस्थानको प्लेअफ पुग्ने सम्भावना लगभग समाप्त भएको छ । हेजलउडले १७ औं ओभरमा ६ रनमात्र दिएर सिमरन हेटमायरको विकेट लिएका थिए । प्लेयर अफ द म्याच हेजलउडले ४ ओभरमा ३३ रन खर्चेर ४ विकेट लिए । क्रुनाल पाण्ड्येले ४ ओभरमा ३१ रन खर्चेर २ तथा भुवनेश्वर कुमार र दयालले ११ विकेट लिए । यशस्वी जयसवालको आक्रामक इनिङ्समा ९ ओभरमा २ विकेट गुमाई १ सय १० रनमात्र बनाए पनि राजस्थानले खेल जित्न सकेन । १४ वर्षे वैभव सूर्यवंशी १२ बलमा २ छक्का प्रहार गरेर १६ रन बनाई आउट भए । जयसवालले १९ बलमै ४९ रन बनाए । उनले ७ चौका र ३ छक्का प्रहार गरे । नितिश राना २२ बलमा २८ र कप्तान रियान पराग १० बलमा २२ रन बनाई आउट भए । जिरेलले ३४ बल खेल्दै समान ३ चौका र छक्कासहित ४७ रन बनाए । हेटमायर ११ र दुबे १२ रनमा आउट भए । यसअघि टस हारेर ब्याटिङमा आएको आरसीबीले २० ओभरमा ५ विकेट गुमाई २ सय ५ रन बनाएको थियो । फिल साल्ट २३ बलमा २६ रन बनाई आउट भएपछि विराट कोहली र देवदत्त पाडिकलले ९ ओभरभित्र ९५ रनको साझेदारी गरेका थिए । उत्कृष्ट फर्ममा रहेका कोहलीले ४२ बल खेल्दै ८ चौका र २ छक्कासहित ७० र पडिकलले २७ बलमा ४ चौका र ३ छक्कासहित ५० रन बनाए । टिम डेबिड १५ बलमा २३ रन बनाई इनिङ्सको अन्तिम बलमा आउट भए । जितेश शर्मा १० बलमा ४ चौका प्रहार गरी २० रनमा अविजित रहे । राजस्थानबाट सन्दीप शर्माले २ विकेट लिएका थिए ।
लुम्बिनी कपमा भिड्दै एपीएफ र पुलिस,"(नेपालगन्ज)पहिलो लुम्बिनी कप आमन्त्रण महिला फुटबल प्रतियोगिताको उपाधिका लागि दुई विभागीय टोली एपीएफ र नेपाल पुलिस क्लब भिड्ने छन् । फाइनल शुक्रबार नेपालगन्ज रंगशालामा हुँदै छ ।फाइनलअघि बिहीबार प्रिम्याच कन्फ्रेन्समा दुवै टोलीका कप्तान र प्रशिक्षक आफ्नो टिम उपाधि हकदार भएको दाबी गरेका छन् । पुलिसका प्रशिक्षक सुमन सुवेदीले एपीएफमा राष्ट्रिय टोलीका खेलाडी बाहुल्य रहे आफूहरू उपाधि जित्न तयार रहेको बताए । विपक्षीका अधिकांश खेलाडीसँग राष्ट्रिय टिमबाट खेलेको अनुभव छ, एपीएफ बलियो टिम हो । हामी पनि उपाधि जितकै लागि खेल्ने हो, उनले भने, जित्ने रणनीति बनाएर नै खेल्ने हो ।कप्तान निरु थापाले आफ्ना टिमका सबै खेलाडीको प्रदर्शन राम्रो भएकाले उपाधि जित्नेमा ढुक्क भएको बताइन् । एपीएफ बलियो टिम हो । तर हामी उपाधि जित्न सक्दो प्रयास गर्नेछौं । मैदानको असजिलो अवस्था र नेपालगन्जको गर्मीमा पनि आफ्ना खेलाडीले निकै राम्रो खेल खेल्दा थप हौसला बढेको उनले बताइन् । २०७९ सालयता एपीएफलाई कुनै पनि टोलीले पराजित गर्न सकेको छैन । त्यतिबेला च्याम्पियन बनेको पुलिस पनि त्यसयता उपाधिविहीन छ । एपीएफले दुई पटक महिला लिग जितिसकेको छ । टोलीले हालै इलाम र चितवन गोल्डकपको उपाधि पनि उचालेको थियो ।लुम्बिनी कपमा पुलिसले पहिलो खेलमा भारतको सिलिगुढी एफसीलाई ४० ले र सेमिफाइनलमा त्रिभुवन आर्मी क्लबलाई सडनडेथमा हराएको थियो । यता, एपीएफले पहिलो खेलमा कर्णाली प्रदेश फुटबल संघलाई ६० र सेमिफाइनलमा रौतहटलाई ३० ले पराजित गरेर फाइनल तय गरेको हो । एपीएफकी प्रशिक्षक भगवती थापाले रौतहटविरुद्ध खेल आफ्ना लागि चुनौतीपूर्ण भए पनि फाइनलमा पुलिसको सामना गर्न तयार रहेको सुनाइन् । यहाँको मौसमले पनि हामीलाई गाह्रो भएको हो । आफ्ना कमजोरी सुधारेर फाइनललाई मैदान उत्रन्छौं, प्रशिक्षक थापाले भनिन्, कुनै पनि प्रतिस्पर्धी टिम कमजोर आँकलन गर्न सकिँदैन । तर खेल जित्नलाई नै खेलिने हो । एपीएफकी कप्तान अनिता बस्नेतले पनि उपाधि जित्ने गरी खेल्ने बताइन् । अघिल्लो वर्ष लगातार तीन उपाधि जितेको एपीएफमा २०८२ को पहिलो उपाधिका रूपमा लुम्बिनी कप उपाधि भित्र्याउने प्रयासमा छौं, अनिताले भनिन्, पुलिस हाम्रा लागि नयाँ प्रतिस्पर्धी होइन । त्यसैले गोल गर्ने मौका हामी छोड्दैनौं गोल गर्ने मौका पुलिसलाई दिँदैनौं ।यो सिजन एपीएफ र पुलिस दोस्रो पटक फाइनलमा भिड्दै छन् । यसअघि राष्ट्रिय महिला लिगको फाइनलमा एपीएफले पुलिसलाई हराएको थियो । एपीएफले इलाम र चितवनमा भने आर्मीलाई हराउँदै उपाधि जितेको हो ।बाँके जिल्ला फुटबल सघसँगको सहकार्यमा अन्तरालले आयोजना गरेको प्रतियोगिता विजेताले ५ लाख ५ हजार ५ सय ५५ रुपैयाँ र उपविजेताले २ लाख ५० हजार रुपैयाँ पुरस्कार पाउनेछन् । विधागत उत्कृष्ट खेलाडी पनि पुरस्कृत हुनेछन् ।"
मिथिला एमपीएल च्याम्पियन,"(राजविराज)मधेश प्रिमियर लिग (एमपीएल) क्रिकेट प्रतियोगिताको तेस्रो संस्करणमा मिथिला वारियर्स च्याम्पियन भएको छ । राजविराजस्थित पवि मावि मैदानमा बिहीबार भएको फाइनलमा दीपेन्द्रसिंह ऐरीको कप्तानीमा रहेको मिथिला वारियर्सले सप्तरी बलानबिहुललाई ५ विकेटले हरायो ।टस जितेर बलानबिहुलले १९३ ओभरमा सबै विकेट गुमाई १ सय ५३ रन बनाएको थियो । कप्तान विवेक यादवले २ चौका र ४ छक्काबाट सर्वाधिक ४५ रन, लोकेश बमले ४१, सुजन थपलियाले २८ र फिर्दोष अन्सारी १५ रन बनाए । मिथिलाका वसन्त खत्री ३, शेर मल्ल र कुशल भुर्तेल २२ तथा नन्दन यादवले १ विकेट हात पारे । १ सय ५४ रनको लक्ष्यसहित मैदान ओर्लेको मिथिला वारियर्सले १८३ ओभरमा ५ विकेट गुमाएर जित पायो । कुशल भुर्तेलले उत्कृष्ट ब्याटिङ गर्दै ५८ रन बनाए । अर्का ब्याटर रवि साहले ४४ र बसिर अहमदले २५ रनको योगदान गरे । सप्तरीका विवेक यादव र अरनिको यादवले २२ विकेट लिए । फाइनलका प्लेयर अफ द म्याच कुशल भुर्तेल घोषित भए । प्लेयर अफ द सिरिज जनकपुर सनराइजर्सका विशाल पटेल, जनकपुरकै आशिष शेख बेस्ट ब्याटर, मिथिलाका शेर मल्ल बेस्ट बलर घोषित भए । विजेता टिमलाई मधेश प्रदेशका मुख्यमन्त्री सतीशकुमार सिंहले पुरस्कृत गरे । विजेताले ९ लाख १ हजार र उपविजेताले ४ लाख १ हजार पुरस्कार पाए ।"
आर्मी र एपीएफ विजयी,"काठमाडौं (कास) एपीएफ क्लब र त्रिभुवन आर्मी क्लब आठौं केएनपी शेरबहादुर खड्का स्मृति राष्ट्रिय महिला भलिबल प्रतियोगितामा बिहीबार सेमिफाइनल पुगेका छन् ।त्रिपुरेश्वरस्थित राष्ट्रिय खेलकुद परिषद् (राखेप) को कभर्डहलमा समूह ए को लिग खेलमा डिफेन्डिङ च्याम्पियन एपीएफले एभरेस्ट भलिबल क्लबलाई २५१९, २५१५, २५१० को सोझो सेटमा पराजित गर्यो । एपीएफकी पूजा चौधरी प्लेयर अफ द म्याच घोषित भइन् ।समूह ए मै अर्को लिगमा आर्मीले एभरेस्टलाई २५१६, २५१८, २५१७ ले हरायो । आर्मीकी सोफिया पुन प्लेयर अफ द म्याच बनिन् । तीन टोली रहेको यो समूहबाट लगातार दोस्रो हारसँगै एभरेष्ट प्रतियोगिताबाट बाहिरिएको छ ।एपीएफ लगातार दोस्रो जितसँगै समूह विजेताका रूपमा सेमिफाइनल पुगेको हो । एक खेल जितेको आर्मी उपविजेताको हैसियतमा सेमिफाइनल पुग्यो ।सेमिफाइनलमा आर्मीको भेट पुलिससँग हुनेछ भने अर्को सेमिफाइनलमा एपीएफले न्यु डायमन्डविरुद्ध खेल्नेछ ।"
वारियर्स २ रनले विजयी,"पर्सा (कास) गढीमाई प्रिमियर लिग क्रिकेटमा बिहीबार सुधीर वारियर्सले अल्फा एभेन्जर्सलाई २ रनले पराजित गरेको छ । अल्फाले टस जितेर फिल्डिङ रोजेको थियो । ब्याटिङमा आएको सुधीर वारियर्सले पूरा १६ ओभर खेलेर ९ विकेट गुमाई ९८ रन बनायो । विवेक पटेलको सर्वाधिक योगदान रह्यो । उनले ३६ बलमा ३२ रन बनाए । अल्फाका भूषण पटेलले ३ विकेट लिए । अभिषेक महतो र अभय यादव २२ विकेट लिए । जवाफी ब्याटिङ गर्ने क्रममा अल्फा ५ विकेट क्षतिमा ९६ रन मात्र जुटाउन सफल भयो । रवि यादवले ४० बलमा ४० रन र बिकी यादवले ३१ बलमा २२ रन बनाए । सुधीरका अंगुर आलमले ३, अलिराज र मोहम्मद सरिफले ११ विकेट लिए । प्लेयर अफ द म्याच वारियर्सका अंगुर आलम भए ।"
जाभा बास्केटबल लिग वैशाख २० देखि,"काठमाडौं (कास) नेपाल बास्केटबल संघ (नेबा) ले हिमालयन जाभासँगको सहकार्यमा हिमालयन जाभा बास्केटबल लिग (एचजेबीएल) आयोजना गर्ने भएको छ ।पहिलो पटक हुन लागेको बास्केटबल लिग वैशाख २० देखि हुनेछ । प्रतियोगितामा ६ टोलीको सहभागिता रहने नेबाका अध्यक्ष भीमसिंह गुरुङले बिहीबार पत्रकार सम्मेलनमा बताए । प्रतियोगितामा टाइम्स क्लब, हाउन्ड्स क्लब, गोल्डेनगेट क्लब, रोयल्स, कीर्तिपुर बास्केटबल क्लब र सामाखुसी क्लबले प्रतिस्पर्धा गर्नेछन् । हिमालयन जाभा बास्केटबल लिग ६ साता चल्नेछ । खेल विकेन्डमा खेलाइने छ । हरेक शनिबार र आइतबार खेल हुनेछ । मौसमको अवस्था हेरेर मंगलबार र बुधबार पनि खेल खेलाउन सकिने अध्यक्ष गुरुङले बताए । खेल डबल राउन्ड रोबिन लिगमा हुनेछ । हरेक टिमले अर्को टिमसँग दुईदुई पटक खेल्नेछ । लिगका खेल राखेपस्थित आउटडोर भलिबल कोर्टमा हुनेछ । होम एन्ड अवे फर्म्याटमा खेल्ने योजना भए पनि मौसमको अवस्थाले गर्दा एउटै भेन्यूमा खेलाउन लागेको बताउँदै अध्यक्ष गुरुङले राखेप कभर्डहल र कीर्तिपुर कभर्डहल पनि विकल्पमा राखेको बताए । फाइनलमा दुई प्लेअफ खेल हुनेछ । बास्केटबल लिग आयोजनाका लागि यसअघि नै नेपाल बास्केटबल संघ र हिमालयन जाभाबीच सम्झौता भइसकेको छ ।पहिलो पटक परीक्षणस्वरुप विकेन्ड लिग गर्न लागेको उनले बताए । प्रतियोगिताका लागि १५ लाख अनुमानित बजेट रहेको र यो अझै बढ्न सक्ने आयोजकले जनायो ।"
कबड्डीमा नेपालको तेस्रो जित,काठमाडौं (कास) नेपाल र बंगलादेशबीच पाँच खेलको महिला कबड्डी शृंखलामा बिहीबार नेपालले तेस्रो जित हात पारेको छ । चार खेल समाप्तिमा नेपाल ३१ ले अगाडि छ । शृंखलाको चौथो खेलमा नेपाल २११७ अंकले विजयी भयो । नेपालकी मानमती विष्ट प्लेयर अफ म्याच बनिन् । उनले ८ अंक जोडेकी थिइन् । अन्तिम खेल शुक्रबार हुनेछ ।
युथ टेबलटेनिस सुरु,काठमाडौं (कास) लैनचौरस्थित राष्ट्रिय टेबलटेनिस प्रशिक्षण केन्द्रमा दक्षिण एसियाली युथ टेबलटेनिस प्रतियोगिता बिहीबार सुरु भएको छ । पहिलो दिन पुरुषमहिलातर्फ टिम इभेन्टका खेल भए । नेपालसहित ६ राष्ट्रका ८५ खेलाडी प्रतिस्पर्धी छन् । आइतबारसम्म चल्ने प्रतियोगितामा दुई उमेर समूहमा गरी १४ इभेन्टमा प्रतिस्पर्धा हुनेछ । उज्वेकिस्तानमा हुने एसियाली जुनियर टेबलटेनिसको छनोटका रूपमा यो प्रतियोगिता रहेको छ ।
शारदा र बागचौर सफल,"सल्यान (कास) शारदा नगरपालिका२ लुहापिङस्थित त्रिभुवन जन माविको मैदानमा भइरहेको दोस्रो शारदा मेयर कप तथा अन्तरपालिका कप क्रिकेट प्रतियोगितामा शारदा नगरपालिका, बागचौर नगरपालिका, त्रिवेणी र कुमाख गाउँपालिका सेमिफाइनलमा पुगेका छन् । लिग चरणका केही खेल बाँकीमै समूह ए बाट बागचौर, त्रिवेणी तथा समूह बी बाट शारदा र कुमाख गाउँपालिका अन्तिम चारमा पुगेको जिल्ला क्रिकेट संघ सल्यानका अध्यक्ष सविन कुमार हमालले बताए । बागचौरले लिगका तीन खेल जितेर र त्रिवेणीले दुई जित र एक हार निकाल्दै सेमिफाइनल पुगे । समूह बी बाट शारदा र कुमाखले समान दुई जितेका थिए । फाइनल आइतबार हुनेछ ।"
