शीर्षक,विवरण
सल्लाझैं आमा सुसाइरहिन्,"काठमाडौं स्वयम्भूको तल्लो फाँटस्थित डल्लु चौतारानजिकै छिँडीजस्तो डेरामा ३४ वर्षीया सन्तोषी नेपाली भेटिइन् । उनलाई अरूका घरको धन्दा, होजियारी कम्पनीको ज्यालादारी काम र काखका दुई छोराको हेरविचार गर्नै भ्याइनभ्याई छ । यहीबीचमा उनलाई बुधबारदेखि फेरि जिल्ला अदालत धाउनु परेको छ ।छोरीको बलात्कारपछि हत्या घटनामा न्यायका निम्ति भौंतारिइरहेकी सन्तोषीको सोतोजस्तो कोठामा कपडा, खानेकुरा, ग्यास, पानी बोटल, जुत्ताचप्पल असरल्ल देखिन्छन् । भाइबुहारी, छोरासहित ७ जनाको परिवार त्यही एउटै कोठामा बस्दा रहेछन् । १० महिनाअघि (जेठ ५) बलात्कारपछि हत्या गरिएकी १० वर्षीया छोरी अमृताको सम्झनाले उनलाई घरीघरी झस्काइरहन्छ । मुनाजस्ती थिई । सानैमा घरपरिवार र खानपिनको हेरचाह गर्थी, सन्तोषीले भनिन्, ललितपुरको लेलेमा श्रीमान् (अशोक) ले कान्छी भित्र्याएपछि म २ छोरा र १ छोरी लिएर काठमाडौं छिरेकी हुँ, यता आएको एक वर्षजतिमा छोरी मारिई । त्यसपछि झनै एकल र अनाथ भएकी छु ।यस्तो थियो घटनाललितपुर, टीकाभैरव गाउँमा गरिब पृष्ठभूमिमा जन्मेहुर्केकी सन्तोषीले ५ कक्षासम्म मात्रै पढ्न पाइन् । गाउँले रीतिमा उनको १८ वर्षमै बिहे भयो । छोराछोरी र अरू पारिवारिक भार बढ्दै गयो । पारिवारिक खटपट, श्रीमान्को हप्कीदप्की र कुटपिट बेहोर्दै जीवन धानिरहेकी थिइन् । श्रीमान्ले कान्छी श्रीमती ल्याएपछि उनको जीवनको लय बिथोलियो । तीन लालाबाला चेपेर स्वयम्भूनजिकै आफ्ना दिदीभाइ डेरा बसेको ठाउँमा शरण माग्न पुगिन् । आफूले जानेको कपडा सिउने सीप र होजियारी फिनिसिङको ज्यालादारी काम गरेरै मुस्किलले जीवन गुजारा चलाइरहेका बेला जेठ ५ गते नसोचेको घटना खेप्नुपर्यो । डल्लुकै एक स्थानीय स्कुलमा कक्षा ६ मा पढिरहेकी अमृताको संसार एकदमै सानो थियो डेरादेखि स्कुल, स्कुलदेखि डेरा । गरिबी र अभाव उस्तै । जेठ ५ गते शुक्रबार विद्यालयमा अतिरिक्त क्रियाकलापको तालिका थियो तर उनी जान सकिनन् । किनकि, त्यसका लागि उनीसँग अतिरिक्त ड्रेस थिएन । त्यसैले डेरामै टीभी हेरेर बसिरहेकी थिइन् अमृता । साँझपख उनी एकाएक असहज अवस्थामा मृत भेटिएको खबर फैलियो ।डल्लु, चागलमा सन्तोषीको डेरासँगैका छिमेकी थिए, मोरङ, बाहुनीका दिनेश चौधरी (विश्वराम रनपैली) । सन्तोषीको परिवारसँग दिनेशको आउजाउ र हिमचिम बढिरहेको थियो । अमृताको जीवनहरणको कारण नै यही सम्बन्ध बन्न पुग्यो । तर सत्य बाहिर आइसकेर पनि पीडित पक्षको आवाज सुरुदेखि नै दबाउन खोजिएका प्रमाण पाइएका छन् । घटनास्थल प्रकृति मुचुल्का उठाउने क्रममा ७ वर्षीय कान्छो छोरासँग मात्रै सोधपुछ गरिएको मैले थाहा पाएँ, आमा सन्तोषीले भनिन्, पोस्टमार्टम गर्ने क्रममा यौनांगसहित तल्लो पेटमा देखिएको चोट, नीलो डाम र छोरीको घाँटीमा समेत चिथोरिएको, रक्ताम्य अवस्था थियो । उनले यसबारे कहींकतै लिखित जानकारी नदिइएको गुनासो गरिन् । किटानी जाहेरीमा परिसकेका व्यक्तिको फिंगर प्रिन्ट र अन्य विधि विज्ञान प्रयोगशालामा परीक्षण गरिएको मलाई थाहा भएन । घटनाबारे झन्डै एक महिनासम्म स्वयम्भू प्रहरीले मेरो किटानी जाहेरीसमेत लिन मानेन । यो स्थितिले धेरै शंका बढाएको थियो । तर, मेरो आवाज कसैले सुनेन, उनले भनिन् ।डल्लुमै टेलरिङ पेसा गर्ने चौधरी बेलाबेला आफ्नो डेरामा आउने गरेको र छोराछोरीकै सामु नराम्रो दृष्टिले आफूलाई समाउने गरेको उनले सुनाइन् । नाबालक छोरीलाई समेत अपशब्द प्रयोग गर्ने गरेको सन्तोषीको भनाइ छ । घटनाको एक साताअघि मात्रै आफ्नो सुकाएको कट्टु अमृताले लुकाइदेको भन्दै चौधरीले मेरी छोरीलाई कुटपिट गरेको थियो । त्यतिबेला मैले कडा प्रतिवाद गरेकी थिएँ, सन्तोषीले सुनाइन्, हेर्दै जा, म तेरी छोरीलाई एकदम ठेगान लगाएर छाडदिन्छु भनेको थियो । त्यसको सात दिनमै छोरी मारिएको अवस्थामा भेटिई ।सन्तोषीका अनुसार चौधरीको स्वभाव केटी देख्नासाथ झम्टने खालको रहेको जानकारी उसकी ४५ वर्षीया श्रीमतीलाई समेत थियो तर उनी प्रतिवाद गर्न सक्दिनथिन् । जेठ ५ गते बिहान पनि म सधैंझैं १० बजे काममा निस्किएकी थिएँ, साँझ ५ बजेतिर सानो छोरो रुँदै मैले काम गर्ने कारखानामै आयो, सन्तोषीले सम्झिइन्, बेलुका ३ बजे स्कुलमा लिन जानुपर्नेमा अमृता गइनछ, अनि डेरामा आएर बाहिरैबाट बोलाउँदा दिदी (अमृता) नबोलेपछि छोराले अँध्यारो कोठामा दिदी नबोली घोप्टिएर बसेको देखेछ । छोराले भनेको सुनेर म कद्दै डेरा पुगेकी थिएँ । सन्तोषीले छोरीलाई हातखुट्टा खुम्चिएको, झ्यालमा सलको पासो अडकाइएको र घोप्टिएको अवस्थामा ओछ्यान देखिन् । कपाल भुत्ल्याइएको जस्तो देखिन्थ्यो । बेहोस अवस्थामा भेटिएकी छोरीलाई अस्पताल लैजान चौधरी दम्पती र आसपासका छिमेकी गुहारे पनि कोही नआएको उनले बताइन् । त्यसपछि डल्लुमै बस्ने उनकी दिदीसहितको सहयोगमा वीर अस्पताल लगेकी थिइन् । अस्पताल पुर्याएर अक्सिजन चढाउने क्रममै डाक्टरले बच्ची अमृतालाई मृत घोषित गरेका रहेछन् ।घटनामा विरोधाभासअमृताको शव वीर अस्पतालबाट जेठ ५ कै राति शिक्षण अस्पताल लगिएको थियो । जेठ ७ मा मात्रै पोस्टमार्टम भयो । त्यसबेला पोस्टमार्टममा संलग्न डा रिजन श्रेष्ठले अमृताको यौनांगको झिल्ली फुटेको, घाँटीमा घाउ देखिएको, मुखमा चोट देखिएको बताएका थिए । उनले मौखिक रूपमा दिएको यो रिपोर्टको रेकर्ड रक्षा नेपाल नामक संस्थासँग सुरक्षित रहेको सन्तोषीले बताइन् । एक सातापछि पोस्टमार्टम रिपोर्ट आउँदा अमृताको मृत्युको कारण झुन्डिएको (हयांगिङ) भनेर दिइयो, सन्तोषीले आँसु पुछदै सुनाइन्, स्वयम्भू प्रहरीले पनि दिदी, तपाईंकी छोरी त सलमा झुन्डिएर पो मरेकी रहिछन् भन्यो । म अचम्ममा परें । डेराको खाटमा उभिए माथि भित्तो छुनेबराबरको उचाइ छ, न सल उन्ने ठाउँ छ । यो कसरी सम्भव होला ? चिथोरेजस्तो रक्ताम्य घाँटी, तल्लो पेट, यौनांगमा कसरी नीलो डामघाउ उत्रिएको हो भनेर कारण बुझ्न चाहें । तर, कसैले जवाफ दिएन ।स्वयम्भू प्रहरीले हतारमै र कुनै गहिरो अनुसन्धानबिनै घटनास्थल प्रकृति मुचुल्का उठाएको उनले आरोप लगाइन् । अमृताको टाईमा बिर्य भेटिए पनि त्यसलाई पनि थप प्रमाणका रूपमा नलगिएको उनको भनाइ छ । सन्तोषीको हारगुहारपछि दलित आयोग र रक्षा नेपालले चासो दिएपछि मात्रै स्वयम्भू प्रहरीले जेठ ३० मा किटानी जाहेरी लिएको थियो । प्रहरीले सुरुमा दिनेशलाई पक्राउ गरे पनि साधारण तारेखमा ५ हजार रुपैयाँ धरौटी लिएर छाडिदिएको रहेछ । त्यसअघि नै मेरा श्रीमान् अशोकले आफ्नी छोरी झुन्डिएर मरेकी हो भनेर स्वयम्भू प्रहरीमा हस्ताक्षरसहितको स्वीकारोक्ति निवेदन दिएको रहेछ, सन्तोषीले सुनाइन्, भरे बुझदा त्यो पनि प्रहरीले आफैं निवेदन लेखेर श्रीमान् अशोकलाई जबर्जस्ती सहीछाप गराएको रहेछ । यसरी जालसाजी भएपछि मैले किटानी जाहेरीको व्यक्तिलाई कानुनत: सजाय नदिलाइन्जेल आफ्नी छोरीको शव उठाउँदिनँ भनेर प्रतिज्ञा कसें ।अमृताको बलात्कारपछि हत्या गरिएको अभियोगपत्र काठमाडौं जिल्ला अदालतमा असार १६ मा मात्रै दर्ता भएको थियो । चौधरीलाई पुर्पक्ष थुनामा राखिए पनि यो गम्भीर मुद्दामा सन्तोषीले न्याय पाउन सकिरहेकी छैनन्, वादीतर्फबाट स्वतन्त्र वकालत गरिरहेका अधिवक्ता स्वागत नेपाल भन्छन्, स्वयम्भु प्रहरीले सुरुदेखि नै घटनाको अनुसन्धान र पोस्टमार्टममै लापरबाही गरेको देखिन्छ । मुद्दाको छिनोफानो नभइन्जेल र अभियुक्तले सजाय नपाइन्जेल छोरीको शव नउठाउने सन्तोषीको अडान कायमै छ ।अदालत स्रोतका अनुसार अमृता हत्या प्रकरणमा जिल्ला अदालतको फाँट नम्बर २० मा रहेको मुद्दामा ७ वटा पेसी चढिसकेको छ । सरकारी वकिल कार्यालयबाट ३ चोटि पेसी स्थगित भइसकेको छ भने एकचोटि इजलासै बस्न सकेको थिएन, स्रोतले भन्यो, अदालतले लास जाँच, घटनास्थल मुचुल्का गराउने कर्मचारी, साक्षी, रोहबरमा बस्नेसहित सबैलाई बुधबार बोलाएर बयान लिन थालेको छ ।आदेशमा अभियुक्त चौधरीलाई मुद्दाको अन्तिम किनारा नलागेसम्म पुर्पक्ष थुनामा राख्ने भनिए पनि यो सरकारवादी मुद्दामा हार भएमा पुनरावेदन जान सक्ने अथवा साधक जाँच गराइनेसम्मको कानुनी व्यवस्था छ ।"
समाचार लेखेकै आधारमा अवहेलना हुन्न,"जनकपुर (कास) नेपाल पत्रकार महासंघले समाचार लेखेकै आधारमा अदालतको अवहेलना हुँदैन भन्ने मान्यतामा महासंघ सधंै अडिग रहेको जनाएको छ । कार्यपालिका, न्यायपालिका र व्यवस्थापिका सबै निकायले प्रेस स्वतन्त्रताको सम्मान गर्नुपर्छ, जनकपुरमा दुई दिनसम्म चलेको केन्द्रीय समिति बैठकपछि बुधबार महासंघ अध्यक्ष गोविन्द आचार्यले भने । समाचार लेखेकै आधारमा कान्तिपुरले अवहेलनाको मुद्दा खेपिरहेकामा महासंघले विरोध जनाएको हो । अध्यक्ष आचार्यले राज्यका सबै निकायले प्रेस स्वतन्त्रताको सम्मान गर्नुपर्ने बताए । सबै निकायले प्रेस स्वतन्त्रताको विरोध नहुने गरी कानुन बनाउनुपर्छ, उनले भने ।महासचिव रमेश विष्टले समाचार लेखेकै आधारमा कान्तिपुरलाई लगाइएको अवहेलना मुद्दाको तीव्र विरोध गरे । समाचार लेख्दा अदालतको अवहेलना हुन्न भन्नेमा महासंघको दृढता र अडान कायमै छ, उनले भने ।यस्तै सरकारले ल्याएको अनलाइन निर्देशिका प्रेस स्वतन्त्रताविरोधी रहेको भन्दै महासंघले त्यसलाई फिर्ता गर्न माग गरेको छ । बैठकले वैशाख २२ मा प्रदेश अधिवेशन गर्ने निर्णय गरेको छ । त्यो दिन सबै प्रदेशमा एकै दिन प्रत्यक्ष निर्वाचन हुनेछ । महासंघले १८ बुँदे जनकपुर घोषणापत्र सार्वजनिक गर्दै आमसञ्चार प्रशिक्षण प्रतिष्ठान गठन प्रक्रिया रोकिएकामा सरकारको ध्यानाकर्षण गराएको छ । केन्द्र र प्रदेशमा प्रतिष्ठान स्थापनाको प्रक्रिया अगाडि बढाउन सरकारसँग माग गरेको छ ।"
राष्ट्रपतिमा भण्डारी दोहोरिँदै,राष्ट्रपति निर्वाचनका लागि संघीय संसद्का ३ सय ३१ र प्रदेश संसद्का ५ सय ४९ मतदाता छन् । तर मतदाताको मतभार फरकफरक हुन्छ । संघीय संसद्का एक सांसदको मतभार ७९ र प्रदेश सांसदको मतभार ४८ निर्धारण गरिएको छ । यसअनुसार संघीय सांसदको मतभार २६ हजार १ सय ४९ र प्रदेश सांसदको मतभार २६ हजार ३ सय ५२ हुन्छ । त्यसमध्ये जित्नका लागि कुल मत ५२ हजार ५ सय १ को बहुमत अर्थात् २६ हजार २ सय ५१ मत ल्याउनुपर्छ । संघीय संसद्मा एमाले र माओवादी केन्द्रका २ सय १३ र प्रदेशसभामा ३ सय ५१ जना सांसद छन् । एमाले र माओवादीका कुल सांसदको मतभार ३३ हजार ६ सय ७५ हुन्छ । जुन राष्ट्रपति निर्वाचित हुनका लागि बहुमतभन्दा पनि निकै बढी हो । भण्डारीको पक्षमा संघीय समाजवादी फोरमले समेत समर्थन गर्ने तयारी छ । राजपालगायत अन्य स्वतन्त्र दलका सांसदले समेत समर्थन गरे भण्डारीको पक्षमा दुई तिहाइ मत पुग्नेछ ।
मनोनीतलाई शपथ लिन बाटो खुला,"काठमाडौं (कास) प्रधानमन्त्री केपी ओली सरकारको सिफारिसमा राष्ट्रपति विद्यादेवी भण्डारीबाट राष्ट्रिय सभामा मनोनीत ३ सांसदलाई शपथ लिने बाटो खुलेको छ । सर्वोच्च अदालतका न्यायाधीशद्वय केदारप्रसाद चालिसे र शारदाप्रसाद घिमिरेको संयुक्त इजलासले बुधबार अल्पकालीन अन्तरिम आदेशलाई निरन्तरता दिइरहनु नपर्ने फैसला गरेको छ ।अब राष्ट्रिय सभा सदस्यहरू डा युवराज खतिवडा, रामनारायण बिडारी र डा विमला पौडेल राईले शपथ लिएर सदनको गतिविधिमा भाग लिन पाउने छन् । डा खतिवडा अर्थमन्त्रीसमेत छन् । यसअघि फागुन १३ मा सर्वोच्चकै न्यायाधीश प्रकाशमानसिंह राउतको एकल इजलासले राष्ट्रिय सभा सदस्य मनोनीत डा खतिवडा, विडारी र पौडेललाई शपथ नगर्ननगराउन संघीय संसद् सचिवालय तथा विपक्षीका नाममा अल्पकालीन अन्तरिम आदेश जारी गरेको थियो । अदालतको आदेशका कारण उनीहरूले शपथ लिन पाएका छैनन् । संयुक्त इजलासले राउतको अल्पकालीन आदेश खारेज गरी राष्ट्रिय सभा सदस्यको मनोनयनसम्बन्धी संवैधानिक तथा कानुनी प्रश्नको निरूपण संवैधानिक अदालतबाट हुनुपर्ने सुझाएको छ । यही फागुन १३ मा जारी अल्पकालीन अन्तरिम आदेशलाई निरन्तरता दिइरहन परेन । संवैधानिक तथा कानुनी प्रश्नको निरूपण संवैधानिक इजलासबाट हुन उपयुक्त देखिएको छ, संयुक्त इजलासको आदेशमा भनिएको छ । संयुक्त इजलासले विषयवस्तुको गाम्भीर्यका आधारमा चाँडो निर्णय हुनुपर्ने प्रकृतिको देखिएकाले अग्राधिकार दिई प्रस्तुत निवेदन संवैधानिक इजलासमा पेस गर्नसमेत आदेश दिएको छ ।"
प्रक्रिया बुझ्दै सांसद,"संसद्मा के गर्ने, के नगर्ने ? सांसदलाई मर्यादित व्यवहार र अनुशासनमा राख्न नियमावली बनाइए पनि प्रक्रिया बुझ्न अध्ययनकै खाँचो रहेको संसद् सचिवालयका पूर्वसचिव मुकुन्द शर्माले बताए । संसद्मा प्रस्तुत हुँदा आफूलाई विकासको एजेन्टका रूपमा भन्दा पनि नीतिनिर्माताका रूपमा प्रस्तुत हुन सक्नुपर्ने उनले सुझाए । विकासको काम स्थानीय र प्रदेश सरकारले गर्ने भएकाले संघीय सांसदले ऐनकानुन बनाउन प्राथमिकता दिनुपर्ने उनको भनाइ छ । सांसदले दलको घोषणापत्रअनुसार नीतिनिर्माण बनाउन सक्षम हुनुपर्ने उनको अर्को सुझाव छ । बैठक हुनुभन्दा अघिल्लो दिन नै छलफल हुने विषयको कार्यसूची सांसद र संसदीय दलको कार्यालयमा पठाइसकिएको हुन्छ । छलफल हुने विषयमा जानकारी नभए सम्बन्धित विज्ञसँग बुझेर पूर्ण जानकार हुनुपर्ने शर्माको सुझाव छ । बैठकमा कसरी प्रस्तुत हुने ? नियमावलीले यसको विधि नै तोकेको हुन्छ । बोल्दा के गर्ने ? छलफलमा भाग लिँदा के गर्ने ? नियमावलीको परिधिभित्र रहेर काम गर्नुपर्छ, शर्माले भने । संसद् बैठक चलिरहँदा उपस्थिति न्यून हुन्छ । कतिपय अवस्थामा कोरमसमेत नपुग्ने अवस्था आउँछ । बैठकमा छलफल भइरहेको एजेन्डालाई भन्दा अरू विषयमा ध्यान गइरहेको हुन्छ । यस्तो काम गर्नु हुँदैन, उनले भने । सांसदहरूले संसदीय मर्यादा कायम राख्नुपर्ने उनी सुझाउँछन् । जसले क्यालेन्डर मेन्टेन गर्छ, एकआपसमा कुरा गर्दैन, मोबाइल चलाउँदैन, बैठकमा ध्यान केन्द्रित गर्छ, अरूलाई आक्षेप नलाग्ने गरी मर्यादित रूपमा तोकिएको समयभित्र आफ्ना कुरा प्रस्तुत गर्न सक्छ, जनताको सही प्रतिनिधि उही ठहरिन्छ, उनले भने । व्यक्तिगत स्वार्थ गाँसिएका विषयको छलफलमा समेत भाग लिन नहुने उनले बताए ।मोबाइल चलाउन प्रतिबन्ध प्रतिनिधिसभा र राष्ट्रिय सभाले बैठक सञ्चालन गर्न बनाएको अन्तरिम कार्यविधिमा सांसदले पालना गर्नुपर्ने नियम पनि उल्लेख छन् । सोमबारको पहिलो बैठकले कार्यविधि जारी गरेको हो । अन्तरिम कार्यविधिमा बैठक कक्षमा सभामुख प्रवेश गर्दा सबै सांसद उठ्नुपर्ने, सभामुख बैठकबाट बाहिरिएपछि मात्रै सांसदहरू बैठकबाट निस्कनुपर्ने, समय दिएपछि मात्रै बोल्नुपर्ने, बैठकमा बोल्दा सभामुखलाई सम्बोधन गर्नुपर्नेलगायत नियम छन् । सभामुखले बैठकमा बोलिरहँदा सांसदहरूले स्थान छाड्न नहुने, सभामुखले बोल्दा ध्यान दिएर सुन्नुपर्ने, सभामुखको आसन र बोलिरहेका सांसदको बीचबाट हिँड्न, पिठ्यूँ फर्काएर बस्न नहुने नियम छ । बैठक चलिरहँदा पुस्तक, समाचारपत्र र अन्य कागज पढ्नसमेत रोक लगाइएको छ । बैठक कक्षमा मोबाइल तथा अन्य विद्युतीय उपकरणसमेत प्रयोग गर्न रोक लगाइएको छ । छलफलमा भाग लिने सांसदले सभामुखले नाम लिएपछि मात्रै बोल्न पाउँछन् । अश्लील र अपमानजनक शब्द बोल्न प्रतिबन्ध लगाइएको छ । सभामुखको कुनै पनि निर्णयको आलोचना गर्नसमेत पाइँदैन । बैठकमा अभद्र व्यवहार गर्ने सांसदलाई सभामुखले चेतावनी दिन सक्ने कार्यविधिमा व्यवस्था छ । सभामुखको आदेश पालना नगर्ने सांसदलाई बैठक कक्षबाट बाहिर जान आदेश दिन सक्ने व्यवस्था छ । अटेर गर्ने सांसदलाई मर्यादापालक लगाएर निष्कासनसमेत गर्न सकिने व्यवस्था छ । बैठकबाट निष्कासनमा परेको सांसदले तीन दिनसम्म भाग लिन नपाउने कार्यविधिमा उल्लेख छ । प्रतिनिधि र राष्ट्रिय सभा बैठक सञ्चालनसम्बन्धी नियमावली बनाउन दुई छुट्टाछुट्टै समिति गठन गरिसकिएको छ । समितिलाई नियमावलीको मस्यौदा तयार गर्न एक महिना समयावधि दिइएको छ ।"
राष्ट्रपतिको भूमिकाले लोकतन्त्र खतरामा,"काठमाडौं (कास) कांग्रेस सभापति तथा पूर्वप्रधानमन्त्री शेरबहादुर देउवाले राष्ट्रपतिको भूमिका र प्रधानमन्त्रीको अभिव्यक्तिले लोकतन्त्रमाथि खतरा देखिएको बताएका छन् । वाम गठबन्धनले अदालतलाई समेत कब्जामा लिन खोजेको उनले आरोप लगाए ।पार्टीको भ्रातृ संगठन नेपाल तरुण दलका जिल्ला अध्यक्षहरूको राष्ट्रिय भेला तथा प्रशिक्षण भक्तपुरको नगरकोटमा बुधबार उद्घाटन गर्दै सभापति देउवाले वाम गठबन्धनबाट लोकतन्त्रविरुद्ध आउन सक्ने चुनौती सामना गर्न युवाहरू तयार हुनुपर्ने बताए । प्रधानमन्त्री केपी ओलीले केही दिनअघि राष्ट्रिय सभा सदस्य नियुक्तिमा अदालतले गरेको आदेशलाई कार्यकारी अधिकारमाथिको हस्तक्षेप भनी टिप्पणी गरेका थिए । त्यही अभिव्यक्तिलाई लिएर देउवाले अदालतलाई समेत कब्जामा लिने नियत वाम गठबन्धनको रहेको धारणा राखे । राष्ट्रपतिले आफ्नो नेतृत्वको सरकारले राष्ट्रिय सभा सदस्य मनोनयनका लागि गरेको सिफारिस रोकिराखेर ओली सरकारको सिफारिसअनुसार मनोनयन गरेप्रति देउवाको आपत्ति थियो ।उनले कांग्रेसमा शुद्धीकरण गरेर बलियो र जुझारु पार्टी बनाउने उद्घोषसमेत गरे । सरकारले राज्यका सबै अंगमा राजनीतीकरण गर्न खोजेको भन्दै उनले त्यसको सशक्त प्रतिरोध गरिने बताए । उनले पार्टीमा पनि अनुशासन कायम गरेर हिँड्न तरुण कार्यकर्तालाई निर्देशन दिए । आफूविरुद्ध लक्षित अभिव्यक्तिप्रति संकेत गर्दै देउवाले अनुशासन कायम राख्न सबैसँग आग्रह गरेका हुन् । अब कुनै गुट नबनाई अनुशासन कायम गर्नेतिर लाग्नुहोस्, उनले भने । तरुण दलका महासचिव भूपेन्द्रजंग शाहीका अनुसार भेलामा ७५ जिल्लाकै अध्यक्षहरू सहभागी छन् । मुलुक नयाँ राजनीतिक चरणमा प्रवेश गरेको विशेष परिस्थितिमा तरुण दलको भूमिकाबारे समीक्षा गर्दै भावी योजना र रणनीति तयार गर्न भेला आयोजना गरिएको शाहीले बताए । भेला बिहीबारसम्म चल्नेछ ।"
पाकिस्तानले किन खोज्यो नेपालको साथ ?,"काठमाडौं संविधान कार्यान्वयनका क्रममा तीनै तहको निर्वाचनपछि बनेको सरकारको पहिलो पाहुना बने पाकिस्तानका प्रधानमन्त्री शाहिद खकान अब्बासी । संयोग नै होला, प्रतिनिधिसभाको पहिलो बैठक संसद् भवनमा चलिरहँदा राजनीतिक अस्थिरताले जेलिएको र आतंकवाद एवं उग्रवाद सँग जुधिरहेको मुलुकका कार्यकारी प्रमुख नेपाल ओर्लिए । दसवर्षे माओवादी विद्रोह र लामो राजनीतिक उतारचढावपछि स्थायित्वतर्फ उन्मुख रहेको भन्दै अब्बासी नयाँ प्रधानमन्त्रीलाई शुभकामना दिन अचानक काठमाडौं ओर्लिए ।भ्रमणको कुनै पूर्वनिर्धारित कार्यक्रम थिएन । केपी ओली प्रधानमन्त्री चयन हुनेबित्तिकै शुभकामना सन्देश दिएसँगै उनले भेटेर खुसी साट्ने इच्छा व्यक्त गरे । उनको इच्छालाई प्रधानमन्त्री ओलीले स्वीकार गरे । सम्बन्धित निकायले त्यसमा अडेर आफ्नो काम अघि बढाए । जसले गर्दा २४ वर्षपछि नेपालमा पाकिस्तानका तर्फबाट दुईपक्षीय भ्रमण भयो । हुन त यसबीच सार्क शिखर सम्मेलनमा सहभागी हुन या भुटान जाँदा ट्रान्जिटमा उच्चस्तरको भ्रमण भने भएका थिए । अहिलेको भ्रमणलाई सद्भावना भ्रमणभन्दा माथिल्लो भनिएको छ । १९ घण्टा काठमाडौंमा रहँदा अब्बासीले आफ्नो चासो र सन्देश स्पष्ट मात्र पारेनन्, क्षेत्रीय सन्तुलनको खाकासमेत प्रस्तुत गरे । यद्यपि उनी आउने दिनसम्म पनि उनको भ्रमण किन र केका लागि भन्ने स्पष्ट थिएन । उनको छलफल र प्रस्तुतिले भने भ्रमणको औचित्य लुकिरहन सकेन ।पाकिस्तानका सञ्चार माध्यम नियाल्ने हो भने उनले काश्मीरको विषयमा नेपालको साथ खोजेका छन् । हरेक वर्ष काश्मीर डे मनाउँदै आएको पाकिस्तानले राष्ट्रसंघ भावनालाई ध्यान दिनुपर्ने बताउँदै आएको थियो । काश्मीर मात्र होइन, सार्क र भारतपाकिस्तान मामिलामा पनि नेपालले मध्यस्थता गर्न सक्ने धारणा उनले व्यक्त गरेको बताइएको छ । उनले काश्मीर र सार्क शिखर सम्मेलनमा नेपालको बलियो समर्थन खोजेको विषय पाकिस्तानका सञ्चार माध्यमले बाहिर ल्याएका छन् । काश्मीरको विषयले भारत र पाकिस्तानको सम्बन्ध शत्रुवत् छ । भेटवार्तामा सहभागी एक कूटनीतिज्ञले भने, उहाँले आफ्नो धारणा राख्नुभयो । तर हामीले यसमा बोलेका छैनौं । सार्कको विषयमा हामी गम्भीर छौं ।अब्बासीले यहाँ रहँदा राष्ट्रपति, प्रधानमन्त्री, पूर्वप्रधानमन्त्रीहरू, सरकार साझेदार दल माओवादी केन्द्रका अध्यक्ष र प्रतिपक्ष दलका केही नेताहरूसँग भेटवार्ता गरे । प्रमुख प्रतिपक्ष दलका नेता शेरबहादुर देउवासँग भेट गर्न नसके पनि देउवाका प्रतिनिधिसँग भने उनी राम्रै गफिए । नयाँ सरकारलाई बधाई दिने बहाना देखिए पनि भ्रमणको दायरा निकै फराकिलो थियो । उनको भ्रमण नेपाल र पाकिस्तान सम्बन्धका अलावा यस क्षेत्रको राजनीतिमा बढी केन्द्रित भएको सहभागीहरूको कुराकानीबाट बुझ्न सकिन्छ । विगत डेढ वर्षदेखि सार्क सम्मेलन गराउन नसकेको पाकिस्तानले यसमा नेपालको साथ खोजेको छ । सार्कको विषयमा मात्र होइन, चीनसँग पाकिस्तानले बढाएको सहकार्य र त्यसबाट भएको फाइदाको पोको पनि उनले फुकाए । त्यो पोकोले यो क्षेत्रमा छुट्टै प्रकारको राजनीतिक तरंग ल्याउने देखिन्छ । अब्बासीले निर्धक्क चीनसँगको सहकार्यले आफ्नो मुलुकको विकास प्रक्रिया अघि बढेको समेत बताए । चीनसँगको सहकार्यले पाकिस्तानले विकासको लक्ष्य चुमेको सन्देश दिनु चानचुने विषय होइन । चीनपाकिस्तान आर्थिक करिडोर (सिपेक) र आफ्नो धारणा उनले पस्किए । चीनले अघि बढाएको बेल्ट एन्ड रोड इनिसिएटिभ्स (बीआरआई) को औचित्यसमेत उनले सुनाए । त्यो अभियानबाट यस क्षेत्रका मुलुकले फाइदा लिन सक्ने उनले बताएको सहभागीहरूले सुनाए । भेटका क्रममा सार्कलाई सक्रिय बनाउने र दुई देशको आपसी हित झन् उचाइमा लैजाने विषयमा जोड दिए । उनको भ्रमण यो क्षेत्रमा पाकिस्तान पनि उत्तिकै सक्रिय छ भन्ने सन्देश नै हो । त्यसका लागि पाकिस्तानले नेपालको साथ खोजेको यथार्थ पनि छिपेको छैन । अन्तर्राष्ट्रिय मात्र होइन, क्षेत्रीय राजनीतिक बदलाव र तत्काल एवं दीर्घकालमा पर्ने प्रभाव पनि यसमा झल्किन्छ । सार्कमा भारतको प्रभाव रहेको र त्यो छायाबाट बाहिर निस्कन सक्नुपर्ने सन्देश उनले दिन खोजेको भेटिन्छ ।कम्युनिस्ट गठबन्धन सरकार बन्ने निश्चित भएपछि भारतका प्रधानमन्त्री नरेन्द्र मोदीले आफ्ना विदेशमन्त्री सुष्मा स्वराजलाई नेपाल पठाएर दिएको सन्देशको अर्को पाटोका रूपमा अब्बासीको भ्रमणलाई हेर्न सकिन्छ । भारतले आफ्नो उपस्थिति नेपालमा बढाउन थालेपछि पाकिस्तानले पनि यो क्षेत्रमा आफ्नो प्रोएक्टिभ र आउटरिच कूटनीति अवलम्बन गर्ने बताइसकेको छ । यसमा उसलाई अन्य शक्ति मुलुकको साथ पनि हुन सक्छ । पाकिस्तानमा पनि निर्वाचन नजिकिएको अवस्थामा आफ्नो क्षेत्रीय कूटनीतिक पहुँच र आन्तरिक खपतका लागि पनि यो यात्रा रोजेको आकलन गर्न सकिन्छ । साथै चीन, पाकिस्तान र नेपालको सहकार्य अघि बढाउन वर्तमान सरकारसँग कत्तिको सहज हुन्छ भनेर नाडी छाम्ने घुमाउरो प्रयास अमेरिकी विश्वविद्यालयमा अध्ययन गरेर खारिएका अब्बासीमार्फत भएको हुन सक्ने आकलन परराष्ट्र अधिकारीकै छ ।अब्बासीले बेल्ट एन्ड रोड इनिसिएटिभ्स (बीआरआई) मा नेपालले पनि हस्ताक्षर गरेको र यसबाट नेपालले लाभ लिन सक्नुपर्ने सन्देश दिएपछि भ्रमणको जरोलाई त्यति धेरै खोतल्नै पर्दैन । बीआरआईमा अघि बढेर सडक सञ्जालमा जोडिनुपर्नेमा उनले जोड दिएका थिए । क्षेत्रीय राजनीति र सार्कको प्रभाव यही स्पष्ट हुन्छ । नेपालले हस्ताक्षर गरेर पनि अपेक्षाकृत लाभ लिन नसकेको विषय उठाउँदै उनले पाकिस्तानको अनुभव सुनाए । आतंकवाद र उग्रवाद सँग लडिरहेका अब्बासीले क्षेत्रीय शान्तिको पहल थाल्न ढिलो गर्न नहुने सन्देश यहाँ दिए । यो आफैंमा अर्थपूर्ण छ । आतंकवादसँग लडिरहेको मुलुकलाई आतंकवादसँग सहकार्य भनेर यस क्षेत्रबाट पाकिस्तानलाई एक्ल्याउने प्रयास भएको भन्दै उनले त्यस प्रयासको विरुद्धमा नेपालको साथ खोजेको देखिन्छ । यसबाट नेपालको भूराजनीतिक महत्त्व बढेको छ । तर यसलाई थेग्न नेपालले के गर्न सक्छ, यो आफैंमा सोचनीय छ । भौगोलिक दूरीमा टाढा नभए पनि नेपाल र पाकिस्तानबीच सीधा हवाई उडान छैन । सन् १९६० मार्चमा कूटनीतिक सम्बन्ध कायम भएपछि नेपालले १९६२ मा पाकिस्तानमा आफ्नो आवासीय दूतावास स्थापना गरेको हो । त्यसपछि राजा महेन्द्रले पाकिस्तानको भ्रमण गरेर भूराजनीतिमा नयाँ तरंग ल्याएका थिए । पछिल्लो समय पाकिस्तानबाट सन् १९९४ मा तत्कालीन प्रधानमन्त्री बेनजिर भुट्टोले दुईपक्षीय भ्रमण गरेकी थिइन् । त्यस्तै तरंग अहिले अब्बासीको भ्रमणले ल्याए । यसबाट नेपाललाई कति फाइदा हुन्छ, त्यो त अहिले आकलन गर्न सकिँदैन तर यस क्षेत्रमा नेपालको सामरिक महत्त्व बढेको छ ।अहिलेको परिस्थितिले नेपाललाई आफ््नो अन्तर्राष्ट्रिय सम्बन्धलाई फेरि एकपटक विश्व समुदायमा सक्रिय बनाउने मौका मिलेको छ । त्यहीअनुरूपको परराष्ट्र संयन्त्र थप चुस्त बनाएर अघि बढ्नुपर्ने देखिन्छ ।"
३६ बिचौलिया पक्राउ,"काठमाडौं (कास) वैदेशिक रोजगारीका लागि बिदामा आएका कामदारलाई पुन: श्रम स्वीकृतिको बहानामा ठगी गर्ने ३६ जना बिचौलियालाई बुधबार प्रहरीले पक्राउ गरेको छ । ताहाचलस्थित श्रम कार्यालयमा श्रमस्वीकृति गराउन जाने सेवाग्राहीलाई ठगी गर्ने, धम्काउने, गालीगलोज गर्ने, छेक्ने बिचौलियाहरूलाई प्रहरीले पक्राउ गरी कारबाही प्रक्रिया अगाडि बढाएको हो । पक्राउ पर्नेमा रवि तामाङ, राजेन्द्र गुरुङ, ऐनबहादुर चम्रकार, रामबहादुर पन्त, उज्ज्वल पन्त, राधेश्याम थापा, विवेक खड्गी, दिपेन खवास, हरिचन्द्र गुरुङ, अन्जन ढकाल, विशाल दराई, सुनील श्रेष्ठ, राहुल कार्की, राजकुमार श्रेष्ठ, विजय लामा, जीवन विक, सन्तोष विक, सिर्जना मगर, संगीता मगर, रिमा मगर, सानु लामा, सीता मगरलगायत छन् ।"
चिनियाँ सहयोग र साथको अपेक्षा : रक्षामन्त्री,काठमाडौं (कास) रक्षामन्त्री ईश्वर पोखरेलले नेपाल र चीनबीच भएका सम्झौता कार्यान्वयन हुनुपर्ने बताएका छन् । उनलाई बधाई दिन आएकी चीनकी राजदुत यू होङसँग पोखरेलले नेपालको पूर्वाधार विकासका लागि चीनको निरन्तर सहयोग अपेक्षित रहेको बताएका थिए । भेटमा उनले नेपाल र चीनबीच सेनाको सहकार्य र सम्बन्ध विस्तार अपरिहार्य रहेको पनि बताएका थिए । मन्त्री पोखरेलले वर्तमान सरकार चीनको चासो र चिन्ताको विषयमा जानकार रहेको जनाउँदै नेपाल जहिले पनि एक चीन नीति को पक्षमा रहेको बताएको रक्षाले जारी गरेको विज्ञप्तिमा उल्लेख छ । भेटका अवसरमा राजदूत होङले दुई देशबीचको मित्रवत् सम्बन्ध आगामी दिनमा अझ बढी प्रगाढ हुने र परस्पर सहयोगको अभिवृद्धि हुने धारणा राखेकी थिइन् ।
फोहोर व्यवस्थापन जिम्मा निजी क्षेत्रलाई,"काठमाडौं सरकारले उपत्यकाको फोहोरमैला व्यवस्थापनको जिम्मा निजी क्षेत्रलाई दिने प्रारम्भिक सम्झौता गरेको छ । लगानी बोर्डले नेप वेस्ट नामक संस्थालाई पहिलो चरणमा १० वटा नगरपालिकाको फोहोरमैला व्यवस्थापन जिम्मा दिने सम्झौता गरेको हो ।बुधबार लगानी बोर्डका सीईओ महाप्रसाद अधिकारी र नेप वेस्टकी अध्यक्ष संगीता श्रेष्ठले सम्झौतापत्रमा हस्ताक्षर गरे । नेप वेस्टले ६ महिनाभित्र १० वटै नगरपालिकाको फोहोर संकलनको जिम्मा लिने जानकारी अधिकारीले दिए । लामो प्रयासपछि फोहोरमैला व्यवस्थापनको जिम्मा निजी क्षेत्रलाई दिने सम्झौता भएको छ, उनले भने, अब उपत्यका स्वच्छ र सफा हुन्छ । प्रारम्भिक सम्झौता भएको ९ महिनामा नेप वेस्टले यससम्बन्धी आर्थिक प्रस्ताव पेस गर्नुपर्नेछ । त्यसका लागि आवश्यक परे ३ महिना थप्न सकिने सम्झौतापत्रमा उल्लेख छ । तर, पूर्ण रूपमा सञ्चालन अनुमतिका लागि मन्त्रिपरिषद्बाट निर्णय हुनुपर्ने अधिकारीले जनाए । फोहोरमैला व्यवस्थापन परियोजना सञ्चालन २ वर्षभित्र गरिसक्नुपर्ने सम्झौतामा उल्लेख छ । सार्वजनिकनिजी साझेदारी (पीपीए) मोडलअनुसार सञ्चालन हुने उक्त परियोजना २० वर्षपछि नेप वेस्टले सरकारलाई हस्तान्तरण गर्नेछ ।काठमाडौं महानगरपालिका, दक्षिणकाली, चन्द्रागिरि, नागार्जुन, तारकेश्वर, टोखा, बूढानीलकण्ठ, गोकर्णेश्वर, कागेश्वरी मनोहरा र शंखरापुर नगरपालिकाका घरघरबाट नेप वेस्टले पहिलो चरणमा फोहोर संकलन गर्नेछ । फोहोरमैला संकलन गरेबापत नेप वेस्टले प्रतिघरपरिवार २ सय १९ रुपैयाँ रकम उठाउनेछ । यसरी संकलन गरेको फोहोर नुवाकोट बन्चरे डाँडामा जम्मा गरिनेछ । सम्बन्धित निकायसँग समन्वय र जनचेतनामूलक शैक्षिक अभियान चलाउने सम्झौतामा उल्लेख छ । लगानी बोर्डका अनुसार परियोजना सञ्चालनमा ल्याउन ५ अर्ब रुपैयाँ लाग्नेछ । साथै, ३ अर्ब रुपैयाँ परियोजनाले रोयल्टी बुझाउनेछ । फोहोरमैलाबाट कम्पोस्ट मल, विद्युत्, प्राकृतिक ग्यासलगायत उत्पादन गरिनेछ । प्रत्येक घर, गल्ली, खोला किनार, ढलको माथिल्लो सतह, सार्वजनिक स्थल (जस्तै: मन्दिर) बाट नेप वेस्टले फोहोरमैला संकलन गर्नेछ । फोहोरमैलाबाट ४ देखि ५ मेगावाटसम्म विद्युत् उत्पादन गर्ने सम्झौतामा छ । अध्यक्ष श्रेष्ठले आफ्नो कम्पनीले फोहोरमैला व्यवस्थापन जिम्मा इमानदारीपूर्वक पूरा गर्ने बताइन् । फोहोरमैला व्यवस्थापनमा निकै चुनौती छ, उनले भनिन्, त्यसलाई हामी इमानदारीपूर्वक काम गर्दै अवसरमा बदल्छौं । बोर्डका अनुसार दोस्रो र तेस्रो चरणमा कीर्तिपुर नगरपालिका तथा ललितपुर र भक्तपुर जिल्लाका सबै नगरपालिका र गाउँपालिकाको फोहोरमैला व्यवस्थापन जिम्मा क्लिन भ्याली नामक संस्थालाई दिइनेछ । उक्त संस्थासँग सम्झौता प्रक्रिया अन्तिम चरणमा रहेको बोर्डले जनाएको छ । क्लिन भ्यालीले पनि कम्पोस्ट मल, बायोग्यास, इन्धनको वैकल्पिक साधन र बायोडिजेल उत्पादन गर्नेछ । काठमाडौं महानगरपालिकाले फोहोरमैला व्यवस्थापनमा वर्षको ५५ करोड रुपैयाँ खर्च गर्दै आएको छ । प्रवक्ता ज्ञानेन्द्र कार्कीले फोहोरमैला व्यवस्थापनको जिम्मा निजी क्षेत्रलाई दिएपछि महानगरको खर्च कम हुने बताए । अहिले खर्च भइरहेको बजेट विकास निर्माणमा लगाउँछौं, उनले भने, निजी क्षेत्रले राम्रो व्यवस्थापन गरे राम्रो हुन्छ । अहिले फोहोर व्यवस्थापनमा १ हजारभन्दा बढी जनशक्ति परिचालन हुँदै आएको उनले बताए ।"
छट्पटिँदै बिरामी,"डोटी दिपायलमा दलित समुदाय बसोबास गर्ने पिपल्ला बस्तीमा मंगलबार दिउँसो महिलाको होहल्ला सुरु भयो । कोही कानेखुसी गर्न थाले, कोही अत्तालिन थाले । अप्ठेरो महसुस गरेपछि गर्भवती सरस्वती नेपाली भिडियो एक्सरेका लागि बिहानै अस्पताल गएकी थिइन् । तर, एक्सरे जाँच नगरी रित्तै फर्केर आइन् । बच्चाले चलमल नगरेको दुई दिन भयो, केही तलमाथि भयो कि भनेर बुझ्न गएकी थिएँ, आँसु चुहाउँदै उनले उपचार नपाएको दु:खेसो पोख्दै भनिन्, बच्चा मरे, बाँचेको भनिदिने भगवान् जस्ता डाक्टरहरू नभएपछि रुँदै फर्केर आएँ । ३ वटा गर्भ तुहिएर चौथोपटक बसेको गर्भ पनि खेर जाने हो कि भनेर पिपल्ला बस्तीका दलित समुदाय निराश थिए । दु:खी गरिबलाई हेर्ने त तिनै सरकारी डाक्टर हुन्, जहाँ भए पनि डाक्टरहरूलाई ल्याइदिनुपर्यो, पिपल्लाका वृद्ध महिलाहरूले पत्रकारहरूसँग हात जोड्दै डाक्टर नहुँदाको पीडा पोखे, भगवान्सरहका भगवान् कहाँ गए ? हामी त उपचारै नपाई मारिने भयौं । हरिनादेवी चन्दले पनि मलिन अनुहार लगाउँदै दु:खेसो पोखिन् । भगवान्का रूप हुन् भनेर उपचारमा गर्न आउँछौं, बोगटानबाट हरिनादेवीसँग आएकी आफन्त शारदा बमले भनिन्, तर सेवा गर्न नआएको कुरा सुनेपछि कताकता उहाँहरूप्रति पनि विश्वास हट्न थाल्यो ।पत्थरीको दुखाइले घरमै बेहोस भएपछि हरिनादेवी चन्द बोगटानबाट उपचारका लागि जिल्ला अस्पताल आइपुगिन् । अस्पताल डाक्टरविहीन भएको खबरपछि लामो सुस्केरा हाल्दै उनी अत्तालिन् । त्यस्तै रूखबाट लडेर खुट्टा भाँचिएपछि खिरसैनबाट आएका वीरबहादुर खड्का निराश अवस्थामा अस्पतालमा भेटिए । उपचार यतै हुन्छ भनेर आशा बोकेर आइयो तर डाक्टर नै भेटिएनन्, खड्काले भने, अब धनगढी जानुबाहेकको विकल्प छैन । विगत १८ दिनदेखि सयौं बिरामीहरू उपचार नपाएर छट्पटिन थालेका छन् । उपचार नभएको पूर्वाधारको कमी या जनशक्तिको अभावले भने होइन । अस्पतालमा उपचारका लागि खटाइएका चिकित्सकहरूले उपचार सेवा गर्न छाडेपछि बिरामीहरू १७ दिनदेखि डोटीमा छट्पटिरहेका हुन् ।फागुन ६ गते जिल्ला अस्पताल डोटीमा कार्यरत डाजितेन्द्र सिंहमाथि कुटपिट गरेको विरोधमा अस्पतालका मेडिकल सुपरिटेन्डेन्टसहित चिकित्सकहरूले उपचार सेवा छोड्दा बिरामीहरू अलपत्र परेका हुन् । डाक्टरहरूले उपचार गर्ने असुरक्षित वातावरण रहेको भन्दै जिल्ला छाडेपछि अस्पतालको सेवा ठप्प छ । १७ दिनदेखि डाक्टरहरू उपचारमा नफर्किएपछि बिरामीहरू निराश भएका छन् । बिरामीहरूको अवस्था देखेर दया लागेर आइरहेको छ, जिल्ला स्वास्थ्य डोटीका वरिष्ठ जनस्वास्थ्य प्रशासक सतिश विष्टले भने । उनले मन्त्रालयबाट चाँडै नै नयाँ चिकित्सकहरू पठाउनेबारे छलफल भइरहेको जानकारी दिएका छन् । जिल्ला अस्पताल डोटीमा आकस्मिकबाहेकका सबै सेवा ठप्प छ । पोस्टमार्टम, ल्याब परीक्षण, भिडियो एक्सरे पनि नहुँदा सामान्य रोगका बिरामीलाई पनि उपचारका लागि अन्यत्र पठाउनुपर्ने बाध्यता रहेको जिल्ला अस्पताल व्यवस्थापन समिति अध्यक्ष सोपान बोहराले बताए । उनले अहेब अनमीलगायतको सामान्य परामर्श दिएर बिरामीलाई फर्काउनु परिरहेको बताए ।"
हार्दिक श्रद्धाञ्जली स्रष्टा राई,"नेपाली भाषावाङ्मयमा इन्द्रबहादुर राई (विसं १९८४२०७४) लाई साहित्यिक प्रयोग, लेखनशिल्प र अति साधारण विषयमा मानवीय संवेदना भरेर लेख्न सक्ने सिद्धहस्त स्रष्टाका रूपमा चिनिने गरेको छ । भारतको दार्जिलिङमा जन्मेहुर्केर नेपाली भाषा साहित्यको वृहत्तर चिन्ता र प्रवद्र्धनमा लागिपरेका स्रष्टा राईले लेखकीय धर्म निर्वाह गर्ने कुरामा नेपाली जाति, सभ्यता, संस्कृति र कठिनाइका मिहिन विषयहरूलाई मात्रै आफ्नो लेखनमा उठाइरहे । उनको ९० वर्षको उमेरमा मंगलबार निधन हुँदा केवल एक नेपालीभाषी भारतीय लेखकको निधन भएको नठानी देशविदेशमा रहेका नेपालीभाषी पाठक तथा शुभेच्छुकहरूले एकजना नेपाली बौद्धिक, प्राज्ञिक र लोकप्रिय लेखकको युग टुंगिएको अनुभूति गरेका छन् । बौद्धिक र प्राज्ञिक धरातलमा उभिएर पनि अति सामान्य जनचासोका विषयलाई सामान्य तवरमै उठाउन सक्ने क्षमता राख्ने साहित्यकार राईको आज रमिता छ उपन्यासले पूर्वी नेपालदेखि दार्जिलिङसम्मको जनजीवन र अस्थिर समाजको चित्रलाई उतारेको छ । उनका जयमाया आफू मात्रै लिखापानी आइपुगी, जार : भएको एउटा कथा, खिर, रातभरि हुरी चल्यो जस्ता कथाले नेपाली साहित्यमा अति सीमित पृष्ठभूमि र कथासार समातेर पनि कालजयी प्रभाव छाड्न सकेका छन् । नेपाली साहित्यमा गुरुप्रसाद मैनालीको परम्परागत शैली र सिर्जनाको लगातारको प्रभाव कायमै रहेका बेला दार्जिलिङवासी आईबी राईले विषयवस्तु, लेखन र शैलीमा समेत पुन:व्याख्या तथा पुन:संरचना भित्र्याएका थिए । साहित्यिक आन्दोलनका रूपमा आयामेली र लीला लेखनका भिन्न स्वरूपहरूमा लागिपरे पनि लेखनमा सम्पूर्णता भित्र्याउने सिद्धान्त र प्रयोगको सेतु बनेर आईबी उभिएका थिए । भारतीय संविधानमा नेपाली भाषालाई मान्यता दिलाउन चलेको आन्दोलनदेखि गोर्खाल्यान्ड अभियानसम्म समन्वयी नाम बनेर भारतभर चिनिएका राई नेपालमा हुने साना वा ठूला साहित्यिक कार्यक्रमहरूमा निम्तो पाउनासाथ आइपुग्थे । भाषा, साहित्य र संस्कृतिका हिसाबमा नेपालीभाषीलाई एउटै छातामा राखेर व्याख्या गर्न रुचाउने राई नेपाली जाति र जातित्वको मन्त्र सबैलाई सुनाउन चाहन्थे । नेपाली भाषाका साधक र सेवक भएकै कारण राईलाई नेपालबाट प्रतिष्ठित जगदम्बा पुरस्कार दिइएको थियो भने भारतले प्रतिष्ठित साहित्य अकादमी पुरस्कार दिएको थियो । नेपाली भाषावाङ्मयको श्रीवृद्धिमा लेखक आईबी राईले दिएको योगदान र नेपालभारतका साहित्यिकारबीच उनले बनाएको भावनासंवेदनाको साहित्यिकपुल सधैंसधैं स्मरणमा आइरहनेछ ।साहित्यलाई सधैं पूजनीय सिर्जना ठान्ने आईबीले साहित्यलाई गहिरो साधना र चिन्तनको माध्यम मात्रै बनाइरहे । आफ्नो भाषासाहित्य र वाङ्मय जगत्सँग पाश्चात्य लेखन, शैली र प्रयोगको तुलना गर्दै सकेसम्म परिष्कार खोज्ने आईबीको शैली आफैंमा अनुकरणीय थियो । एकदुईवटा हलुका गीतकविता वा रचना कोरेकै भरमा वरिष्ठ र विशिष्टको पगरी आफैंले आफैंलाई भिराउने नेपाली लेखकहरूको भीडमा आईबी अपवाद थिए । उनले नेपाल र भारतका केही विश्वविद्यालयबाट महाविद्यावारिधि उपाधिसमेत पाए, तर सधैं एउटा साधारण लेखकको साधारण जीवनशैलीमै उनले आफ्नो सिर्जनधर्मलाई निर्वाह गरिरहे । अहम्, दम्भसहित म मात्रै राम्रो भन्ने भ्रम पालेर बसिरहेका जोकोहीलाई आदरणीय आईबी राईले भन्ने गरेको मैले राम्रैराम्रो काम गरेको हुँला भन्ने छैन । मलाई सम्झनेले मेरो भूलसहित सम्झना गरिदियून्को सत्विचार आफैंमा मननीय हुन सक्छ । नेपालभारतबीच र विश्वभरका नेपालीभाषी पाठकका बीच प्रिय लेखकको सेतु बनेका इन्द्रबहादुर राईलाई हार्दिक श्रद्धाञ्जली !"
नारीवादका १०० वर्ष,"अबको चुनौती नेपाली महिलाहरूको शताव्दी लामो आन्दोलनको सामु अबको चुनौती भनेको संवैधानिक अधिकारलाई जीवनमा अनुभूत गर्न सक्नेगरी गरिने कार्यान्वयन हो । जुन कुरा त्यति सहज छैन, तर असम्भव हँुदै होइन । नेतृत्वको सोच्ने तरिकामा पितृसत्ताको प्रतिविम्ब अझै बाँकी रहेको कारण संवैधानिक अधिकारलाई कानुन र नियमहरूमा प्रतिविम्बित गर्न सहज छैन भन्ने कुरा केही महिनाअघि देवानी संहिता बन्दा पैतृक सम्पत्तिमाथिको अधिकारमा देखापरेको विवाद र शीर्ष तहमा रहेका महिला नेतृत्वमाथि केही सज्जनहरूले प्रयोग गरेका शव्द महिलालाई शीर्ष तहमा लानेबारे सोच्नुपर्छ मा प्रतिविम्बित सोचबारे अझै चनाखो हुनु जरुरी छ । सहभागिताको सन्दर्भमा सहज बहुमतसाथ स्थिर सरकार गठन गर्ने जनादेश प्राप्त दुई वाम दलको एकताको प्रक्रिया अगाडि बढेको छ । तर समृद्ध नेपालको नक्सा कोर्ने निर्णय गर्ने प्रक्रियामा रहेको एकात्मकतालाई कसरी विविधतायुक्त बनाउने भन्ने कुरा पेचिलो बन्दैछ । एकताप्रतिको आम जनतामा रहेको चाहनामा धक्का नपुग्ने, तर विगतमा सिमान्तकृत गरिएका बहुसंख्यक नागरिकलाई मूलधारमा समावेश गर्नेबारे सचेतनतापूर्वक लिन जरुरी छ । संघीयता अन्तर्गत तीनै तहको संसद र सरकारलाई वर्गीय, लैंगिक, जातीय र क्षेत्रीय रूपमा सचेत नीति र समावेशी सहभागिताका लागि समयसापेक्ष बनाउनु जरुरी छ । यसका लागि सिमानामा पारिएका वर्ग र समुदायबीच बृहत्तर एकता र ऐक्यबद्धता आवश्यक छ । समाजवादी सोच विनाको नारीवादमा रणनीति हँुदैन भन्ने सोचलाई मन र मस्तिष्कमा राखेर मर्यादित श्रम, सम्मानित श्रमजीवी वर्ग र सारभूत समानता सहितको समाज निर्माणको अभियानलाई एकसाथ अगाडि बढाउनसके मात्र समाजवाद उन्मुख सुखी अनि खुसी नागरिक सहितको समृद्ध नेपाल निर्माणको बाटोमा हामी अगाडि बढ्नेछौं । त्यसो हुन समाजका हरेक निकायमा समान सहभागिता, हिंसामुक्त वातावरण, मर्यादित श्रम र सम्मानित श्रमजीवी वर्ग निर्माण आवश्यक हुन्छ । पाण्डे एमाले सांसद हुन् ।"
राईको बिदाइ,"प्रवासमा बसेर पनि नेपाली साहित्यको श्रीवृद्धिमा जीवनपर्यन्त समर्पित हुने भाषासेवीमध्ये इन्द्रबहादुर राईको नाम अग्रणी पङ्क्तिमा आउँछ । नेपाल भाषा जाति र संस्कृतिको सेरोफेरोमा रचना गरिएका उनका काव्यकृति नेपाली साहित्यमा रुचाइएका र कहिल्यै नमेटिने सितारा हुन् । उनका सबै कृतिको आआफ्नै विशेषता भए पनि आज रमिता छ उपन्यासले प्रस्तुत गरेको देशभक्ति र रातभरि हुरी चल्यो कथाको जीवन दर्शनले पाठक, श्रोता सबैलाई पटकपटक आफू र देशका लागि सोच्न बाध्य तुल्याउँछन् । तेस्रो आयाम र लीला लेखनका माध्यमबाट नेपाली साहित्यमा विभिन्न तरङ्ग सिर्जना गरेर भाषा साहित्यको विकासमा महत्त्वपूर्ण भूमिका खेलेका राई नेपाली साहित्याकाशका कहिल्यै ननिभ्ने चम्किला तारा हुन् । करिब ६ दशकको जोशिलो साहित्यिक यात्रा र ९० वर्षको पाको शरीरले मङ्गलबार दार्जिलिङमा विश्राम लियो । राईको निधनले तेस्रो आयामको खम्बामात्र ढलेन, लीला लेखनको दीयो मधुरो भएको छ । जीवनको अर्थ बुझ्न र त्यसलाई सार्थकता दिन जोकोहीका लागि सम्भव छैन । राईले आफूलाई मात्र बुझेनन्, आफ्ना काव्यकृतिका माध्यमबाट अरुले पनि आफूलाई बुझ्ने दरिलो आधारसमेत तयार गरे । यही नै महानताको चिनारी हो, जातिप्रतिको आत्मीयता हो र भाषा, साहित्यप्रतिको सच्चा उपासना पनि । आज रमिता छ उपन्यासको अंग्रेजी अनुवादका माध्यमबाट विश्व साहित्यले पनि उनको बौद्धिकता, हार्दिकता र भाषा साहित्यप्रतिको आत्मीयताको मूल्याङ्कन गर्नसके उनको मृतात्माले अझ बढी शान्तिको महसुस गर्ने थियो । भौतिक रूपमा यो संसारमा नरहे पनि उनी नेपाली जाति र नेपाली साहित्यका सदैव प्रेरणाका स्रोत बनेका छन् । उनको मृतात्मालाई शान्ति मिलोस् । लक्ष्मीनारायण मिश्रशिवसताक्षी नपा११, झापाबर्माबाट लखेटिएका नेपालीहरूमध्ये जयमायालाई लिखापानीसम्म ल्याएर उद्धार गर्यौ । सुखका लागि गाउँ छोडेर सहर अनि सहर छोडेर गाउँको बसाइँ खोज्ने निम्न वर्गीय नेपालीको घरमा रातभरि हुरी चलिरहेको चित्रण गरिरह्यो । तेस्रो आयामको तेस्रो आँखाले नेपाली साहित्यलाई हेर्न खोजेर हलचल नै मच्चायौ । अन्तत: आज रमिता छ भन्दाभन्दै सांसारिक लीलालेखन सबैलाई बुझाएर तिमी सदाका लागि सशरीर अस्तायौ । तर तिम्रो कीर्तिमय उज्यालो नेपाली वाङ्मयमा सदैव जीवन्त रहिरहने छ । तिम्रो शाश्वत महाप्रयाण सुखद रहोस् ! हार्दिक श्रद्धाञ्जली । डा मतिप्रसाद ढकालगैंडाकोट, नवलपुर"
धुलोमैलोसँग गाँसिएको साइनो,"काठमाडौं उपत्यकाले लामो समयदेखि फोहोरमैलाको सामना गरिरहेको सन्दर्भबाट हामी अनभिज्ञ छैनौं । यसको व्यवस्थापनका लागि साढे ३ दशकअघि पञ्चायती शासनकालमा जर्मन सरकारको सहयोगबाट फोहोरमैला व्यवस्थापन आयोजना सञ्चालन भएको थियो । उक्त आयोजनाको नामबाट अनगिन्ती पदाधिकारीलाई विदेश सयर गर्ने मौका पनि मिलेकै हो । तैपनि समस्याले स्थायी समाधान पाउनसकेको छैन, दूरगामी दृष्टिकोण लिएर काम हुने गरेको छैन । त्यसमाथि पछिल्लो समय अधिकांश स्थानमा बनेका खाल्डाखुल्डी र धुलोधुवाँले उपत्यकालाई कुरूप बनाउँदा राजधानीवासी २४ सै घन्टा उकुसमुकुसको वातावरणमा बाँच्न बाध्य छन् । यसरी बेथिति चरमविन्दुमा पुगेको बेला फोहोरमैला व्यवस्थापनमा देखिंँदै आएको कुसंस्कारलाई जोड्नु पनि नितान्त आवश्यक देखिन्छ । विश्वका अधिकांश मुलुकमा २४ घन्टामा जम्मा हुने फोहोरमैला बिहान ७ बज्नु अघि नै संकलन गर्ने व्यवस्था गरिएको हुन्छ । यसले गर्दा बढी चहलपहल हुने समयमा यसको नकारात्मक असर पर्न पाउँदैन । अब हाम्रो स्थिति हेरौं : जब अबोध बालबालिकादेखि स्कुल, कलेज जाने विद्यार्थी, कर्मचारीको भिड लाग्छ, त्यही बेला फोहोरको डंगुर बोकेका वाहन पनि तँछाडमछाड गर्दै कुदिरहेका हुन्छन्, कतिपय स्थानमा यिनीहरूकै कारण जाम हुने गर्छ भने फोहोरको पोका खसेर वातावरण दुर्गन्धित बन्न पुग्छ । ससाना गल्लीमा फोहोरमैला बोक्ने रिक्सा, ठेलागाडाले गाईजात्रा देखाउन लाग्दा अनौठो मान्दै पर्यटकको क्यामेरा त्यतैतिर सोझिने यथार्थलाई हाम्रो निरीहतामाथि प्रहार भएको मान्नैपर्छ । स्थानीय सरकार गठन भएको १० महिना पुग्दा पनि पदाधिकारीभित्र नयाँ सोच र क्रियाकलाप देख्न नपाउनुलाई विडम्बना मान्नुपर्छ । आफ्नो धोती खुस्केको थाहा नपाउने संस्कारमा हुर्केको नेतृत्वले भविष्यमा पनि उपत्यका लगायतका ठूला सहरमा वातावरणीय स्वच्छता कायम राख्न सक्ने देखिँंदैन । डा भुवनेश्वर शर्माचन्द्रागिरि२, काठमाडौं"
आत्मविश्वास जगाउन आवश्यक,"अन्तर्राष्ट्रिय नारी दिवसको अघिल्लो दिन विविधा पृष्ठमा डा साधना प्रतीक्षाको नारीवाद : समानता कि अग्रता ? ले नारीको सीप र क्षमतालाई उत्प्रेरित गराउने प्रयास गरेको छ । पुरुष लिङ्गलाई महिलामाथि शासन गर्ने आधार तथा उनीहरूलाई दण्ड दिने हतियार ठानिनुले आज समाजमा बलात्कार र यौन उत्पीडन महिलाका लागि त्रासदीय सजाय बनिरहेको छ भन्ने वाक्यांशले नेपाली समाजको पितृसत्तात्मक व्यवस्थालाई एकैचोटी खुलस्त गरिदिएको छ । यसको विपरीत एउटा किशोरीको भो, अब म यसभन्दा बढी पढ्दिनँ र काम खोज्ने त कुरै छैन । बरु आफ्ना लागि योग्य वर पो खोज्ने हो । यस्तो वर जोसंँग रूप, बल, धन सबै होस्, अनि त आनन्दको जीवन भन्ने वाक्यांशले नारीको अन्ध समर्पणलाई चित्रित गरेको छ । उपरोक्त दुवै परिदृश्य यथार्थ नजिक छन् । यी दुइटै स्थितिबाट निस्किनसके मात्र नारी आन्दोलनले गति लिएर प्रगति गर्न सक्छ । आवश्यकता छ, नारीभित्र लुकेको दृढ आत्मविश्वासलाई जगाउन र व्यवहारमा ल्याउन । महेन्द्रसिंह बमटीकापुर१, कैलाली"
चिकित्सकको चरम लापरबाही,"देब्रे घुँडाको समस्या लिएर भरतपुरबाट काठमाडौंको नर्भिक अस्पतालमा आएका एक बिरामीको दाहिने खुट्टाको शल्यक्रिया गर्नु चरम लापरबाही होइन र ? नर्भिकका कार्यकारी निर्देशक र बिरामीका पतिबीच भएको लिखित सहमति पत्रमा भुलवश मानवीय त्रुटिको कारण दाहिने घुँडाको अप्रेसन भएको लेखिएको छ । तर नेपाल मेडिकल काउन्सिललाई शल्यक्रियामा संलग्न चिकित्सकले सरासर ढाँटेका छन् । चिकित्सकले उल्टै आफ्नो नजरमा दाहिने खुट्टामा समस्या देखिएकोले त्यसैको शल्यक्रिया गरेको उल्लेख गर्नु बदमासीको पराकाष्ठा हो । अर्को अचम्म त के छ भने केही नभएको अंगको शल्यक्रिया गरेर ठिक पारेको भन्ने चिकित्सकले आखिर के काम गरे त शल्यक्रिया गर्दा ? यस्तो लापरबाही गर्ने चिकित्सकलाई शल्यक्रियाजन्य कार्यमा नलगाइयोस् । तुलसीराम खरेलविर्तामोड, झापा"
यहाँबाट सुरु हुन्छ विग्रह,"फागुन २९ गते हुने राष्ट्रपतीय निर्वाचनका लागि एमालेले पुन: विद्या भण्डारीलाई उम्मेदवार बनाउने घोषणा गरेको छ । बितेका अढाई वर्ष देशको राष्ट्रपति भइसकेकी विद्या भण्डारी पुन: राष्ट्रपति बन्ने आम आँकलन सत्यसावित भएको छ । पार्टीभित्र र वाम गठबन्धनमाझ केपी शर्मा ओली सर्वशक्तिमान भएको अवस्थामा विद्या भण्डारीको कुनै पनि विकल्प स्वीकार हुन नसक्ने अनुमान यथार्थमा अनुवाद भइरहँदा यहींबाट राजनीतिक विग्रहको प्रारम्भ हुने अनुमान बिभिन्न कोणबाट हुनथालेको छ । वाम एकता जटिल घुम्तीतर्फ उन्मुख भइरहेको बखत खासगरी जिम्मेवारी बाँडफाँट र पद समायोजन कसिलो बन्दै गइरहेको छ । पार्टीका वरिष्ठ नेता स्वयं राष्ट्रपति पदको आकांक्षी रहेको अवस्थामा कुन क्षमता र दक्षताको मूल्यांकन गर्दै विद्या भण्डारीलाई नै पुन: राष्ट्रपति पदका लागि उम्मेदवार छनोट गरियो ? यो सर्वत्र चासोको विषय बन्न सक्छ । राष्ट्रपति संविधानको रक्षक पनि हो । पछिल्ला दिनमा राष्ट्रियसभा नियमावली विधेयकमाथि भएको बक्रदृष्टि, राष्ट्रियसभा सदस्य मनोनयनमा तत्कालीन सरकारले गरेको सिफारिसलाई दराजमा थन्काउने धृष्टता तथा प्रतिनिधिसभा सदस्यका रूपमा सपथ नै नलिएको व्यक्तिलाई हठात् प्रधानमन्त्री पदमा नियुक्ति दिएर राष्ट्रपतिले पदीय मर्यादालाई खिल्ली उडाएको तथ्य जगजाहेर छ । राष्ट्रपति आफैंमा राष्ट्रको अभिभावकका रूपमा उपस्थित हुन सक्नुपर्छ । बर्मामा रोहिंग्या जातिमाथि भइरहेको अपमान र उनीहरूलाई शरणार्थी बन्न बाध्य पारिएको परिस्थितिलाई विश्व समुदायले नजिकबाट नियालिरहेको र बर्मेली नेतृ आङसान सुकीलाई दिइएको पुरस्कार र सम्मान फिर्ता लिने क्रम प्रारम्भ भएको बखत त्यहाँको सैनिक प्रमुखलाई भेट दिएर के कुरा राखिन् विद्या भण्डारीले ? राष्ट्रपति देशको प्रतिष्ठा हो । तीक्ष्ण आँखा, शालिन स्वभाव अनि निखारिएको व्यक्तित्व राष्ट्रपतिका योग्यता हुन् । ढुंगामा अक्षरहरू कोर्न सक्ने दक्षता राष्ट्रपतिमा हुनुपर्छ । एउटा सरकारको सिफारिसलाई दराजमा थन्काएर अर्को सरकारको सिफारिसमा ३ जना राष्ट्रियसभा सदस्यको मनोनयन विरुद्ध सर्वोच्च अदालतमा मुद्दा विचाराधीन रहेको तथ्यलाई हेर्ने हो भने राष्ट्रपतिको भूमिका अस्वाभाविक रह्यो । सगरमाथाको उचाइमा पुग्नेहरू उचाइमै टिकिरहने चाहना राख्दैनन् । तत्काललाई सर्वसम्मत रूपमा विद्या भण्डारीलाई पुन: राष्ट्रपति बनाउने निर्णय भएको नाटक मञ्चन भए पनि यही बिन्दुबाट पार्टीभित्र विग्रह प्रारम्भ हुने सम्भावनालाई अस्वीकार गर्न नसकिएला । उत्तम पुडासैनी जोरपाटी, काठमाडौं"
विविधतामा एकता,"कान्तिपुर दैनिकको मुखपृष्ठमा सांसदहरू आआफ्नो मौलिक पहिरनमा सजिएको तस्बीर देख्दा वास्तवमै नेपाल बहुल संस्कृति भएको मुलुक हो भन्ने प्रस्ट भयो । संघीय संसदका सदस्यहरूको सपथ ग्रहण समारोहमा मोती दुगडदेखि गंगा चौधरीसम्म लहरै उभिएका सांसदहरू आआफ्नै मौलिक संस्कृति झल्कने पोसाकमा सजिएका थिए । पूर्व सभामुख ओनसरी घर्ती आफ्नो मौलिक मगर पहिरनमा संसद भवनमा प्रस्तुत भएकी थिइन् । यस प्रकारको दृश्य देख्दा एवं समाचार पढ्दा एउटा भिन्न प्रकारको भाव मनमा पैदा भयो कि यति विविध संस्कृति भइकन पनि हामी नेपालीमा सांस्कृतिक तथा धार्मिक सहिष्णुता छ । यो सँगै सांसदहरूले सपथ पनि हिन्दी, बज्जिका, मगरसहित आआफ्ना मातृभाषामा लिएका थिए । प्रतिनिधिसभाका ज्येष्ठ सदस्य महन्थ ठाकुरले पनि राष्ट्रपतिबाट आफ्नो मातृभाषा मैथिलीमा सपथ लिए । यो सुखद पक्ष हो कि हरेकमा निजको भाषा, संस्कृतिप्रतिको प्रेम हुनुपर्छ र छ पनि । हरेकको एउटा छुट्टै संस्कृति हुन्छ र त्यसैबाट उसको पहिचान स्थापित भएको हुन्छ । दार्चुलादेखि ताप्लेजुङसम्मको भेषभूषामा फरकपना छ । हो, भिन्नभिन्न संस्कृति र भाषाको प्रतिनिधित्व गरे पनि समग्रमा जुन तादात्म्य सम्बन्ध छ, त्यो नै नेपालीहरू र नेपाली संस्कृतिको मौलिक विशेषता हो । अमितप्रसाद भट्ट भीमदत्त नगरपालिका७, हल्दुखाल, कञ्चनपुर"
"महिलाको होस्टे, पुरुषको हैंसे","भारतीय महिला अधिकारकर्मी कमला भासिनले बारम्बार भन्ने गर्छिन् पितृसत्ताले जति महिलालाई हिंसा गरिरहेको छ, त्योभन्दा बढी पीडित पुरुषलाई बनाएको छ । पितृसत्ता वा पितृसत्तात्मक सोचजस्ता शब्द सुन्ने बित्तिकै धेरैले निधार खुम्च्याउँछन् र झिञ्जो मान्छन् । तर यो शब्दले खालि पुरुषलाई मात्र जनाउँदैन, महिलामा पनि यस्तो सोच हुन्छ । पितृसत्ता वा पितृसत्तात्मक सोच भनेको शक्ति सम्बन्ध हो । यसको अर्थ जो शक्तिमा हुन्छ, ऊसँग स्रोतको पहँुच हुन्छ र उसले आफूभन्दा कमजोरलाई विभेद र हिंसा गर्छ । यसर्थ महिला पनि शक्तिमा छन् भने आफूभन्दा कमजोरलाई विभेद गर्छन् । यही हो, पितृसत्तात्मक सोच । महिलामाथिको हिंसाका कुरा गर्ने बित्तिकै हामीमध्ये धेरैले सामना गर्ने प्रश्न हो, महिलाले महिलालाई धेरै हिंसा गरिरहेछन् । जस्तै सासुले बुहारीलाई, नन्दले भाउजुलाई, जेठानीले देवरानीलाई यस्तैयस्तै । यो मात्रै होइन, घरमा काम गर्न राखेको मानिस पुरुष छ भने पनि ऊमाथि महिलाबाटै उत्तिकै हिंसा र विभेद हुन्छ, भइराखेको छ । त्यसैले यस्तो सोच वा व्यवहार शक्ति सम्बन्ध र स्रोतमाथिको नियन्त्रण वा पहुँचको उपज हो र यो पितृसत्तात्मक सोचले ल्याएको परिणाम हो । किनभने त्यहाँ सबैभन्दा निरीह, स्रोत र शक्तिविहीन जो छ, उसैमाथि हिंसा भइरहेछ । त्यसैले यो सोच पुरुषमा मात्रै निहित हुँदैन, महिलामा पनि हुन्छ । सामान्यतया धेरैजसो घर र सम्पत्तिका मालिक, कार्यालयका हाकिम लगायत देशको नेतृत्व तहमा पुरुष छन् । सम्पत्ति वा स्रोतसाधन पुरुषको नियन्त्रणमा छ, कानुन पुरुषले बनाउँछन्, घरदेखि सबै निर्णय गर्ने ठाउँमा पुरुष छन्, त्यसैले यस्तो शक्तिको अभ्यास पुरुषबाट धेरै भैरहेको छ, त्यसैले विभेद र हिंसामा प्रत्यक्ष संलग्न पनि पुरुष नै धेरै देखिन्छन् । नेपाल प्रहरीको तथ्याङ्क अनुसार आर्थिक वर्ष २०७२०७३ मा ११ हजार ४ सय ७२ जना महिलामाथि हिंसा भयो । तीमध्ये ९ हजार २ सय ९८ महिला घरेलु हिंसाका सिकार भए । यो तथ्याङ्कले महिला आफ्नै र आफन्तबाटै सबैभन्दा धेरै असुरक्षित छन् भन्ने देखाउँछ । घरेलु हिंसामा सबैभन्दा धेरै श्रीमान र त्यसपछि परिवारको संलग्नता देखिएको प्रहरीको भनाइ छ । यस्तै इन्सेकले निकालेको मानवअधिकार वर्ष पुस्तक २०१८ का अनुसार गतवर्ष मानवअधिकार उल्लंघनका ६ हजार ५९ वटा घटना भए । यी मध्ये ५ हजार २ सय ८२ वटा महिलासँग सम्बन्धित थिए । यहाँ सबै पुरुषलाई आरोप लगाउन खोजिएको पटक्कै होइन र सबै पुरुष पीडकमात्रै हुन् भन्न खोजिएको पनि होइन । तर दाइजो कम ल्याएको नाममा श्रीमती जलाउनेदेखि आफ्नै छोरीबुहारी, नातिनी, भतिजी, भान्जी बलात्कार गर्ने पुरुषहरूका कारण विश्वास गर्ने वातावरण नभएको र सबै पुरुष परपीडक हुन् भन्ने नराम्रो खालको सन्देश गएको देखिन्छ । त्यसैले यस्तो नराम्रो सन्देशलाई चिर्न अब महिला आन्दोलन वा महिला हिंसा विरुद्धको आन्दोलनमा पुरुषको सहभागिता अनिवार्य देखिन्छ, ताकि हिंसामा संलग्नहरूमा पनि केही चेतना आओस्, हिंसा गर्न निरुत्साहित बनुन् । किनकि अझै पनि यो मुद्दा महिलाको मात्रै छ र उनीहरूको कुरा कमैमात्र सुनिन्छ । त्यसैले पुरुषले महिला हिंसा विरुद्ध आवाज उठाउँदा यो बलियो हुन्छ र सुनिन्छ भन्ने विश्वास छ । अहिले महिला अधिकार र उनीहरूमाथि भइरहेको हिंसा विरुद्ध आवाज उठाउने पुरुषहरूको जमात उल्लेख्य बढेको छ । सामाजिक सञ्जालमा बलात्कार विरुद्ध आत्मग्लानि सहितका सन्देश बेलाबेला देखिन्छ । आफूलाई पुरुष हुँ भन्न लाज लाग्छ भन्ने अभिव्यक्ति पनि निकै देखिन थालेका छन् । लैंगिक हिंसा विरुद्ध युवा पुरुषको अभिव्यक्ति सुन्दा र अभियानमा उनीहरूलाई पाउँदा लाग्छ, अब आउँदो पुस्ताका महिलाले यस्ता निकृष्ट खालका हिंसाबाट गुज्रनु पर्दैन कि ! जसको सवाल उसकै अगुवाइ भन्दै महिला तथा दलित, जनजाति, मधेसी, अपांगता भएकाले आफ्नो अधिकार प्राप्तिका लागि लडेको लामै समय भयो । अधिकार पाउँदै नपाएको होइन, कानुनी रूपमा पनि निकै उपलब्धि हासिल भएको छ, जुन यस्तै आन्दोलनका कारणले पाएकोमा दुईमत छैन । तर अब यी सिमान्तकृत र विभेदमा परेकोहरूको अधिकारको आवाजमा अरुको पनि आवाज मिसिनु अत्यन्त जरुरी भइसकेको छ । जसले हरेक मुद्दालाई राष्ट्रिय मुद्दा बनाउन सकोस् । अहिले यस्ता अभियान एक्लिँदै गएर यो सामाजिक समस्या वा सवालभन्दा पनि सम्बन्धितहरूको मात्र सवाल भएजस्तै भएको छ । यी सवाल राष्ट्रिय र राजनीतिक सवालसमेत बन्नसकेको छैन । पछिल्लो समय नेताहरूले भाषण गर्दा माथि उल्लेखित कुनै पनि समुदायलाई सम्बोधन गर्न छुटाउँदैनन्, तर जब उनीहरूलाई अवसर दिने पालो आउँछ, ती सबै बिर्सिन्छन् । त्यस्तै महिलाका विषयमा कार्यक्रम भए वा समाचार लेख्ने काममा महिलालाई नै खटाइन्छ, यो चलन अब तोड्नुपर्ने बेला भएको छ । महिलाका विषय अब महिलाले मात्र बुझेर नहुने भएको छ । कार्यक्रममा आउने धेरै महिलाको कुरा हुन्छ, हामीले त बुझ्यौं, परिवारलाई पनि बुझाइदिनुपर्यो ।महिला अधिकार र महिला हिंसाका कुरा महिलाले मात्र बुझ्दा कतिपय अवस्थामा घरपरिवारमा द्वन्द्व निम्तिएको छ । महिलाहरू अहिले घर बाहिरका काममा पनि उत्तिकै संलग्न हुनथालेका छन् । आफूले गर्दै आएका घरभित्रका काम अनि कार्यालयको कामका कारण दोहोरो जिम्मेवारीले महिला निकै मारमा परेका छन् । तर घरपरिवार र श्रीमानले यी कुरा नबुझिदिँदा द्वन्द्व हुने सम्भावना बढेको छ । सहयोग माग्दा वा कामको भारबारे कुरा उठाउँदा घरपरिवारमा द्वन्द्व सुरु हुन्छ । परिवारका सदस्य र खासगरी श्रीमान यस्ता कुरामा संवेदनशील भइदिँदा परिवार सञ्चालन सहज हुन्छ । परिवारमा द्वन्द्व हुँदा महिला पीडित त हुन्छन् नै, पुरुषलाई झन् धेरै पीडा दिन्छ, किनकि उसमाथि परिवारका सम्पूर्ण सदस्यको जिम्मेवारी छ । कमाएर ल्याउनुपर्छ । यसका लागि मानसिक रूपमा स्वस्थ हुनु जरुरी छ ।त्यसैले अब महिला अधिकारका पक्षमा, महिला हिंसा विरुद्ध बोल्ने र बुझ्ने पुरुषहरूको संख्या बढाउनुछ । उनीहरूलाई महिलाप्रति संवेदनशील हुन र सम्मान गर्न सिकाउनुछ । उनीहरूको कामलाई सम्मान गर्न सिकाउनुछ । घरभित्रको काम गरे पनि पुरुषहरूको सम्मान घट्दैन भन्ने सन्देश दिनुछ । श्रीमतीलाई माया वा सम्मान गर्नु र काममा सघाउनु भनेको जोइटिङ्ग्रे हुनु होइन भन्ने बुझाउनुछ । त्यसैले महिला आन्दोलनमा पुरुषको सहभागिता जरुरी छ । हरेक वर्ष अन्तर्राष्ट्रिय नारी दिवस ८ मार्चमा थुप्रै महिला अधिकारका क्षेत्रमा काम गर्ने संघसंस्थाले कार्यक्रम गर्छन्, सरकारी आयोजनामा भब्य जुलुस निस्किन्छ । मन्त्रालयले त्यस दिन निकाल्ने जुलुसमा सरकारी कर्मचारीलाई उपस्थितिका लागि उर्दी जारी हुन्छ र बाध्य भएर ती कर्मचारी जुलुसमा सहभागी हुन्छन् । त्यसैले यस्ता औपचारिकताका लागि आयोजना गरिने जुलुस कर्मकाण्डी बाहेक केही होइनन् । बाध्यतावश कार्यक्रममा हुने सहभागिताले सहभागीमा कुनै परिवर्तन आउँछ भन्ने विश्वास लाग्दैन । तर यहाँ छोरा पुस्ताका यस्ता युवा पुरुष अभियन्ता छन्, जसले कुनै दाताको सहयोगविना प्रत्येक वर्ष आफ्नै पहलमा महिला हिंसा विरुद्ध कार्यक्रम गर्छन्, जुलुस निकाल्छन्, कविता र गीतमार्फत महिलामाथि हुँदै आएको हिंसा विरुद्ध खबरदारी गर्छन् । महिला अधिकार र उनीहरूमाथि भइरहेको हिंसा विरुद्ध खुलेर बोल्छन् र अरुलाई पनि बोल्न आह्वान गर्छन् । यस्ता कार्यक्रमले अब महिलाका सवाल महिलाले मात्रै बोल्नुपर्छ भन्ने मान्यता विस्तारै भत्किँदैछ । यो क्रम बढोस् । अग्रजहरू पथप्रदर्शक बनुन् । अन्तर्राष्ट्रिय नारी दिवसमा मात्रै हैन, प्रत्येक दिन हिंसा विरुद्ध आवाज उठाउन र यस्तो काम घरैबाट सुरु गर्न प्रेरणा मिलोस् । शुभकामना !"
८ मार्च नमनाउनेलाई,"मेरी आमाले आठ मार्च मनाउनु भएन । आमालाई न क्लारा जेट्किनबारे थाहा थियो, नत महिलाको आफ्नो शरीर माथिको अधिकारबारे । समान कामका लागि समान ज्याला, उस्तै राजनीतिक र आर्थिक अधिकार, महिलाका लागि आराम र मनोरञ्जन मेरी आमाले नसुनेका कुरा थिए । अधिकारको अ नजान्ने मेरी आमाले जीवनमा कस्ता सपना देख्नुहुन्थ्यो, थाहा छैन । आमा उहिल्यै बित्नुभयो । त्यसपछि हामी आयौं । हामीलाई आठ मार्चबारे थाहा छ । महिला अधिकारबारे सुनेका छौं, पढेका छांै र नाराहरू पनि लगाएका छौं । मेरी आमाभन्दा हामी थोरै भाग्यमानी छौं । किनभने हामीले केही यस्ता कुरा थाहा पाएका छौं, जसले भन्छ, महिला र पुरुष बराबर छन् । त्यसो त आज पनि धेरै महिला आठ मार्च मनाउँदैनन् । मुख्य कुरा आज पनि धेरै महिलालाई आठ मार्च, महिला अधिकार र समानताबारे थाहा छैन । आठ मार्च नमनाउनु कुनै विस्मातको कुरा होइन । विस्मातको कुरा त आज पनि महिला बलात्कृत हुनु हो । विस्मातको कुरा त आज पनि महिलाहरू दाइजोको नाममा जल्नु हो । विस्मातको कुरा त आज पनि महिलाहरू रातोदिन पसिना बगाउनु र अभावमा जीवन गुजार्नु हो । विस्मातको कुरा त महिला राष्ट्रपति, प्रधानमन्त्री, मन्त्री हुनु र उनीहरूको आँखै अगाडि आज पनि महिलामाथि तेजाव खन्याइनु हो । आज पनि महिला बालविवाहको सिकार बन्नु हो, बेचिनु हो र हरेक दिन पति परमेश्वरका हातबाट हिंसा र निरन्तर हिंसाको सिकार हुनु हो । आर्थिक र सामाजिक हिंसा कति निर्मम हुन्छ, सायद बोक्सीको नाममा घरबाट लखेटिएकी महिलालाई सबैभन्दा धेरै थाहा छ । विस्मातको कुरा त सहरमा आठ मार्च मनाउनु र गाउँमा त्यसको छनकसम्म नआउनु हो । हामी आठ मार्च मनाउने महिला आफ्नो अधिकारबारे सुन्दर कविता लेख्न सक्छौं । चर्को गीत गाउन सक्छौं । हामी बोल्न सक्छौं, अदालत जान सक्छौं र डिभोर्स दिन सक्छौं । तर जो महिला कविता लेख्न सक्दैनन्, गाउन सक्दैनन्, अदालत जान सक्दैनन् र डिभोर्स दिन सक्दैनन्, उनीहरूका लागि हरेक वर्ष अठ मार्च पनि उस्तै दु:ख लिएर आउँछ । निश्चय नै आठ मार्च मनाउनेहरूलाई यो दिन एउटा विश्वासको दिन हो कि महिला र पुरुष बराबर छन् । महिलाका दु:खका दिन सकिनेछन् । हामी आर्थिक, राजनीतिक र सांस्कृतिक बन्धनहरूबाट मुक्त हुनेछौं । तर जो महिला आठ मार्च मनाउँदैनन् र महिला अधिकारको कुरा बुझ्दैनन्, उनीहरूलाई विश्वास दिने कसले ? उनीहरूका लागि जीवनको आशा कहाँ छ ? आठ मार्च मनाएर सत्ताको भर्याङ चढ्ने महिलाहरू र आठ मार्च कहिल्यै मनाउन नपाएका महिलाको दु:खको सीमारेखा बुझ्ने र मेट्ने कसले ? यी आजका लागि हाम्रा सबैभन्दा दु:खद प्रश्न हुन् । यहींनेर थप प्रश्न गरौं । पहिलो, महिला र पुरुषमा काम र आरामको वितरण किन असमान छ ? दोस्रो, महिला र पुरुषमा यौनको परिभाषा किन अलग छ ? तेस्रो, महिला र पुरुषमा सम्पत्तिको स्वामित्वमा किन विभेद छ ? यस्ता प्रश्नको कुनै मूल्य छैन भने ठिकै छ, यस्ता प्रश्नलाई बेवास्ता गरौं । अन्यथा यस्ता प्रश्नको थोरै पनि अर्थ छ भने बहस गरौं । यस्तो बहस गरौं, जसले महिला र पुरुषलाई समान अर्थ र अस्तित्वको मान्छेका रूपमा स्वीकार गरोस् । अन्यथा समानताका दुईचार शब्द मिलाएर भाषण गर्नु र आठ मार्च मनाउनुको कुनै अर्थ छैन । औपचारिक आठ मार्च हामीले धेरै मनाएका छांै । तर हामीले मनाएका आठ मार्चहरूले ग्रामीण र निर्धा महिलालाई थोरै पनि मान्छे हुनुको विश्वास दिलाउनसकेका छैनन् ।एउटा छोटो हिन्दी फिल्म छ, जुस । कुनै घरमा पाहुना आएका छन् । पाहुना मोजमस्ती, खानपानमा छन् । उनीहरूको रसरंग र सुविधाका लागि महिलाहरू पसिना पुस्न पनि नपाई काम गर्छन् । तर थोरै पनि अप्ठ्यारो पुरुषहरूमा देखिँदैन । फिल्मले प्रश्न उठाउँछ कि यस्तो किन हुन्छ ? पुरुष र महिलाको काम र आराममा कि असमानता ? जस्तो सोचौं त, बिहान को चाँडो उठ्छ ? राति को अबेला सुत्छ ? घरमा पाहुना आउँदा को सबैभन्दा ब्यस्त हुन्छ ? चाडबाडमा कसले मस्ती गर्छ ? सानासाना कुरा छन् । निश्चय नै महिलाको आरामरहित जीवन र निरन्तर सास्तीको मूल्य के हो ? अहिले म कुनै बलात्कारको घटनाबारे सम्झिरहेकी छु । केही वर्ष अगाडि तराईमा उखुबारीमा घाँस काट्दै गरेकी कुनै किशोरी बलात्कारमा पर्छे । बलात्कारी काम फत्ते गर्छ, चोकमा आउँछ, पान किन्छ, चपाउँछ र मोटरसाइकल लिएर निस्कन्छ । केटी आफू बलात्कारमा परेको घटना आमालाई बताउँछे । कचहरी बस्छ । कचहरीले भन्छ, किन एक्लै घाँस काट्न गएकी ? किन उखुबारीमै घाँस काट्न जानुपर्यो ? सायद यस्तै प्रश्नको जवाफ खोज्छ, फिल्म पिन्क । केटीहरूले बोलेको, हाँसेको, मैत्रीपुर्ण व्यवहार गरेको कुरालाई पुरुषहरू हिन्ट किन ठान्छन् ? के महिलाहरू यौनिक वस्तु हुन् ? के महिला हर्दम यौन अपिलमा हुन्छन् ? सायद खोट कतै छ । त्यसैले हामीले सोच्ने ढाँचामै परिवर्तन गर्नुपर्छ । अबका आठ मार्चहरूमा प्रश्न गरौं, किन महिलाहरू बलात्कारमा पर्छन् र उनीहरूले नै अन्याय पनि सहनुपर्छ ? तपाई यो विषयमा के बोल्नुहुन्छ ? सरकारले के बोल्छ ? पुरुषहरू के बोल्छन् ? अर्को प्रश्न छ, महिला र पुरुषमा सम्पत्तिमाथि विभेद किन ? खासगरी एसियाली महिला सम्पत्तिको अधिकारबाट बञ्चित छन् । ग्रामीण महिलामा यो समस्या अझ धेरै छ । घर, खेत, बैंक ब्यालेन्स सबैमा पुरुषको अधिकार र स्वामित्व छ । किन ? यसले महिलालाई घरको मालिक बनाउँदैन, बरु अवैतनिक कामदार र यौनदासी मात्र बनाउँछ । यस्तो मेसिन जसलाई प्रश्न गर्ने अधिकार छैन । प्रश्न गरी भने ऊ सडकमा फालिन्छे । सडकले महिलालाई के गर्छ, भनिरहनु पर्दैन । यो आजको आठ मार्चको कथा हो । सबैलाई थाहा छ, सहरमा आठ मार्च गोष्ठीहरूमा आउँछ, तर गाउँमा कसरी आउँछ ? त्यो निकै थोरैलाई मात्र थाहा छ । एकातिर हामीसंँग महिला नेतृहरू छन् । महिला अभियन्ता छन् । हामी छौं । बोल्न सक्नेहरू छौं । तर जो बोल्न सक्दैनन् । जो महिला सम्मेलनमा छैनन् । जो जुलुसमा छैनन् । जो सामाजिक संस्था र गैससमा छैनन् । जो पार्टीमा छैनन् । जो जंगल, घाँसदाउरा, चुलाचौकामा छन् र जसले आठ मार्च सुनेका छैनन् । उनीहरूको मुक्तिको सपना र आवाज कसले बोल्छ ? यो प्रश्न मैले आफैलाई गरँे । लौन महिला साथीहरू, भनौं जसले आठ मार्च मनाउँदैनन्, उनीहरूका लागि के बोल्ने होला ? के गर्ने होला ? यस्तो होस् कि आउने वर्षको आठ मार्च गाउँ र सहर दुबैतिर आओस् । गाउँका महिलाले पनि चर्को स्वरमा बोल्न सकुन् । उनीहरूले भनुन्, हाम्रो धर्ती, हाम्रो आकाश र हाम्रो सम्पूर्ण जीवनका स्वामी हामी आफै हौं । त्यो सामुहिक स्वर कति मधुर र मिठो सुनिन्थ्यो होला ।"
असमानताविरूद्ध संघर्ष,"अन्तर्राष्ट्रिय नारी दिवस मनाउन थालेको एक शताब्दी नाघिसकेको छ । यो दिवस संसारैभरि उत्साह, उमंग र बिभिन्न नाराका साथ मार्च ८ मा मनाउने गरिएको छ । यस वर्ष नेपालको नारा छ आर्थिक सशक्तीकरण सहितको सामाजिक जागरण : ग्रामीण तथा सहरी महिलाको जीवनस्तर रूपान्तरण । यो नारा समय सान्दर्भिक छ । अन्तर्राष्ट्रिय नारी दिवस मनाएको यति लामो समय बितिसक्दा पनि अझै विश्वब्यापी रूपमा महिलाको जीवनमा रूपान्तरण आएको छैन । सामाजिक, आर्थिक, राजनीतिक क्षेत्रमा महिला र पुरुषका बीचमा प्रशस्त असमानता छ । अहिले स्थानीय तहमा ४० प्रतिशत र संसदमा ३३ प्रतिशत प्रतिनिधित्व निश्चित गरिएपछि महिलाको राजनीतिक सहभागिता उल्लेख्य वृद्धि भएको छ । अमेरिकाको न्युयोर्कमा कपडा कारखानामा काम गर्ने महिलाले सन् १९०९ मा पहिलोपटक आफूहरूमाथि भएको शोषण, असमानता र बढी समय काम गर्नुपर्ने प्रावधान विरुद्ध सडकमा आन्दोलन गरेका थिए । सन् १९११ मा अन्तर्राष्ट्रिय समाजवादी समूहहरूले डेनमार्कको कोपेनहेगनमा महिला अधिकार र महिला आन्दोलनको समर्थनमा सम्मेलन आयोजना गरेका थिए, जसमा १७ देशका १ सय महिलाको सहभागिता थियो । १९११ मा पहिलोपटक, अस्ट्रिया, डेनमार्क, जर्मनी, स्विजरल्यान्ड आदि देशमा नारी दिवस मनाइयो । विगत केही वर्षदेखि सयुक्त राष्ट्र संघले पनि यो दिवसलाई निकै महत्त्व दिएको छ । दस वर्ष यताका नारा १९९५ को चीनको राजधानी बेइजिङमा भएको महिलाको चौथो विश्व सम्मेलनका महिला सरोकारका बाह्रवटा विषयसँग सम्बन्धित देखिन्छन् । ती सरोकारका विषय थिए महिला र गरिबी, महिला र आर्थिक सशक्तीकरण, महिला विरुद्ध हिंसा, महिलाको मानवअधिकार, शक्ति संरचनाका बिभिन्न तहमा महिला सहभागिता, संस्थागत संरचनामा महिला सहभागिता, बालिका, महिला र वातावरण, महिला र स्वास्थ्य, महिला । आज पनि विश्वका महिलाको प्रमुख सरोकारका विषय यिनै देखिन्छन् । सरसर्ती हेर्दा महिलाले समानताको लडाइँ लडेको १०९ वर्ष भइसकेको छ । तर पनि महिला विरुद्ध असमानता, विभेद, शोषण धेरै देशमा अन्त्य भइसकेको छैन । कतै धर्म र संस्कृति, कतै परम्परा र प्रचलन, कतै मानव निर्मित कानुनले महिलालाई विभेद र शोषण गरेका छन् । सामाजिक, राजनीतिक, आर्थिक हरेक क्षेत्रमा महिला र पुरुषबीच ठूलो खाडल छ । अझ महिलामाथि हुने हिंसा चरम उत्कर्षमा देखिन्छ । संयुक्त राष्ट्र संघले विश्वका महिलाको अवस्थाबारे सन् २०१० मा गरेको अध्ययन प्रतिवेदनले महिलाको जनसंख्या, स्वास्थ्य, शिक्षा, आर्थिक अवस्था आदिमा केही सकारात्मक परिवर्तन देखिए पनि महिलामाथि हुने हिंसामा कमी नआएको देखाएको छ । नेपालमा मात्र हैन, अन्य धेरै देशमा भएका हिंसाका घटनाले पनि यस कुरालाई पुष्टि गर्छन् । बालिका, महिलामाथि यौन दुव्र्यवहारका घटनाका खबर दिनानुदिन आइरहेका छन् । बलात्कारका कैयौं घटनापछि बालिकाको हत्यासमेत गरिएको पाइन्छ । मानव बेचबिखन सम्बन्धी अपराध, बालविवाह, बहुविवाह, घरेलु हिंसा, बोक्सीको आरोपमा महिलामाथि हुने गरेको हिंसा र हत्याका घटना नियन्त्रण प्रभावकारी बन्नसकेको देखिँदैन । कतिपय अवस्थामा कानुन पनि प्रभावकारी पाइँदैन । महिलाको अधिकार स्थापित गर्न र लैंगिक समानता कायम गर्न प्रशस्तै चुनौती छन् । कानुनले व्यवस्था गरेका अधिकार बहुसंख्यक महिलाका लागि आकाशको फलजस्तो भएका छन् । त्यसैले सबैले चनाखो भएर कानुन कार्यान्वयनमा जोड दिन आवश्यक छ ।महिलाले आफूमाथि भएको असमान व्यवहार, अन्याय र अत्याचार विरुद्ध संगठित रूपमा दरिलो आवाज उठाउनुपर्छ । किनभने संगठित रूपमा उठाएको आवाजमा ठूलो शक्ति हुन्छ । महिलामाथि विभेद र कुनै पनि किसिमको शोषण गरिनु हुँदैन । महिलाको अधिकार पनि मानवअधिकार हो भन्ने कुरालाई आत्मसात गर्न जरुरी छ । विशेष गरेर यो कुरा नीति निर्माणमा बस्नेहरूले राम्ररी बुझ्नुपर्छ । यस्तै आफूमाथि हुने अन्याय विरुद्ध बोल्नुपर्छ । महिलाले आफूमाथि भएका असमानता र अन्याय विरुद्ध मौन भएर बस्नु हँुदैन । सबैले बुझ्नुपर्ने कुरा के हो भने महिलाको आवाजलाई दबाउन सकिँदैन । नीति निर्माता, प्रशासक, राजनीतिक पार्टीका नेताहरूले पनि महिलाको आवाजलाई सुन्नुपर्छ । विकासका हरेक आयाममा महिलालाई समावेश नगरे दिगोपन हुनसक्दैन । आज संसारैभरि नारी दिवस महिलाले मात्र मनाउँदैनन्, पुरुषले पनि बिभिन्न कार्यक्रमका साथ मनाउँछन् । पुरुष र महिला दुबै मिलेरै नारी दिवस मनाए यसको महत्त्व अझ बढ्दै जान्छ ।"
मिर्गौला बचाऔं,"प्रत्येक मानिसभित्र शरीर स्वस्थ राख्न मद्दत गरिरहेको एउटा अंग हो, मिर्गौला । मेरुदण्डको दुवैतर्फ एकएक मिर्गौला हुन्छ । कैयांै व्यक्ति एउटामात्र मिर्गौला लिएर जन्मेका हुन्छन् । पूर्ण जीवन स्वस्थ बाँच्नका लागि स्वस्थ मिर्गौला एउटैमात्र पनि काफी छ । अहिले के प्रमाणित भएको छ भने मिर्गौला कति गतिलो र बलियो छ भन्ने आमाको कोखमा रहँदै टुंगो लाग्ने गर्छ । आमाको खानपिन सन्तुलित रहे बच्चाको मिर्गौला बलियो हुने रहेछ । सामान्यतया हुनुपर्ने तौल लिएर जन्मेको बच्चामा मात्र मिर्गौलाले काम गर्ने इकाइनेफ्रोन १० लाख हुने रहेछ । त्यसैगरी ३० वर्षपछि मिर्गौला बूढो हुनथाल्छ र क्रमश: ती नेफ्रोन घट्न थाल्छन् । स्वस्थ व्यक्ति ९० वर्ष पुग्दा मिर्गौलाले जम्माजम्मी ५० प्रतिशतमात्र काम गर्छ । तर त्यो स्वस्थ रहन पर्याप्त रहेछ ।मिर्गौला बलियो भए पनि अस्वस्थ जीवनशैली, उच्च रक्तचाप, मधुमेह, जथाभावी कडा औषधि सेवनले बिगार्न सक्ने रहेछ । कमसल मिर्गौला भएको व्यक्तिको के गति हुन्छ, स्वत: बुझ्न सकिन्छ । भित्र रोग सुरु हँुदा र त्यो रोगले मिर्गौला बिगँ्रदै जाँदासमेत उक्त व्यक्तिमा कुनै लक्षण नदेखिने हुनाले समयमै परीक्षण गर्ने प्रश्न त उठ्ने नै भएन । यसरी बाहिरबाट स्वस्थ हँुदैमा मिर्गौला स्वस्थ नहुन सक्छ । त्यसैले यो देशमा ३० लाख व्यक्तिमा केही न केही मिर्गौलाको समस्या रहेको अनुमान गरिएको छ । त्यसैगरी ३ लाख व्यक्तिको मिर्गौला बिग्रन थालिसकेको छ । ३० हजार व्यक्तिको मिर्गौला निको पार्न नसक्नेगरी बिग्रिसकेको अनुमान छ र प्रत्येक वर्ष ३ हजार व्यक्ति मिर्गौला बिग्रेर अन्तिम अवस्थामा पुग्ने रहेछन्, जसलाई बचाउन डायलाइसिस वा मिर्गौला प्रत्यारोपण चाहिन्छ ।डायलाइसिस अर्थात रगतबाट फोहोर घटाउने उपचारविधि प्रत्येक साता तीनपटक गर्नुपर्छ र एक पटकमा कम्तीमा चार घन्टा गरिन्छ । पानी डायलाइसिस अर्थात पेटभित्र विशेष पानी हाली रगतमा रहेको विकार घटाउने विधिलाई पेरिटोनियल डायलाइसिस भनिन्छ । यो प्रत्येक दिनमा तीनपटक घरमै गर्नुपर्छ । यो बिरामी आफै वा परिवारका सदस्यले गर्न सक्छन् । यो गर्न डाक्टर, नर्स वा मेसिन चाहिँदैन । यो उपचार बाँचुन्जेल वा मिर्गौला प्रत्यारोपण नगरुन्जेल जारी राख्नुपर्छ । मिर्गौला प्रत्यारोपणमा आफन्तको मिर्गौला अपरेसन गरी निकालेर बिरामी व्यक्तिको शरीरमा जोडिन्छ । तर जति नजिकको आफन्त भए पनि राखेको मिर्गौलाले काम गरोस् भनी विशेष औषधि जीवनभरि सेवन गर्नुपर्ने हुन्छ । हाम्रो देशमा हाल आएर डायलाइसिस र प्रत्यारोपण निशुल्क छ । तर त्यो औषधि आफै खरिद गर्नुपर्छ, जुन महँगो छ ।एकातर्फ मिर्गौला रोगी बढ्दै जाने अर्कोतर्फ उपचार महँगो हुँदा सबैले धान्न नसक्ने अवस्थामा विश्वभरि मार्च महिनाको दोस्रो बिहीबार विश्व मिर्गौला दिवस मनाउन थालिएको हो । यसलाई सार्थक बनाउन नयाँ प्रयासको सुरुवात भएको छ मिर्गौला बचाऔं अभियान । रोकथाम उपचारभन्दा वेश हुन्छ भनेर मात्र भएन, गरेर देखाउनुपर्ने हुन्छ । मिर्गौलाबारे जानकारी दिने, मिर्गौला स्वस्थ राख्ने तरिकाबारे ज्ञान बाँड्ने, मिर्गौला स्वस्थ छछैन भनी वार्षिक परीक्षण गर्ने बानी बसाल्ने, समयसमयमा निशुल्क मिर्गौला परीक्षण शिविर सञ्चालन गर्ने र उपचार विधिमा सर्वसाधारण जनताको पहुँच बढाउने उद्देश्यले सञ्चालित यो अभियानमा जतिसक्दो बढी मानिसको सहभागिता आवश्यक देखिन्छ । प्रत्येक व्यक्तिबाट वार्षिक पाँच सय नेपाली रुपैयाँँ सहयोग आह्वान गरिएको छ । मानिसले यो रकमलाई दान सम्झेर दिनु वेश हुनेछ । केही पाउने प्रलोभनको व्यवस्थापन सजिलो हुने रहेनछ । त्यसैले राम्रो काममा सहयोग पुर्याउने यो अभियानमा सहभागी होऔं । थोपाथोपाबाट समुद्र बनेझंै एकएक रुपियाँबाट यथेष्ट रकम जम्मा हुनसक्छ, जसबाट मिर्गौला बचाऔं अभियान सशक्त हुनसक्छ । यसले स्वस्थ मिर्गौला स्वस्थ नेपाल बनाउन मद्दत गर्छ ।"
ग्रिजको बाल्टिनमा लागूऔषध,"काठमाडौं प्रहरीले ग्रिजको बाल्टिनमा छिपाएर ल्याइएको मेडिकल औषधिजन्य लागूपदार्थसहित ३ कारोबारीलाई पक्राउ गरेको छ । प्रहरीले उनीहरूबाट धूलो गाँजा ११ सय ग्रामसहित १६ सय सेट डाइजेपाम, नुर्फिन, फेनारगन र गाजा पेल्ने हाते मेसिन बरामद गरेको छ । बरामद लागूऔषधको बजार मूल्य करिब २३ लाख रुपैयाँ छ । लागूऔषधसहित पक्राउ परेकामा बाराका बिगु रायभर र भारत दरभंगाका मोहम्मद रियाजुद्दिन छन् । उनीहरूबाट लागूऔषध बुझेका काठमाडौंका मुख्य डिलर भनिएका सुनील पनि पक्राउ परेका छन् । ती दुई कारोबारीले भारतको रक्सौलबाट विराटनगर हुँदै लागूऔषध काठमाडौं भित्र्याएका थिए । दुवै जनालाई महानगरीय प्रहरी, जनसेवाको टोलीले पक्राउ गरेको हो । डीएसपी टेकुनन्द इवा लिम्बूका अनुसार लागूऔषधले भरिएको ग्रिजको बाल्टिन एउटा बसमा पठाएर उनीहरू छुट्टै बसमा काठमाडौं आएका थिए । यसरी लागूऔषध ओसारेबापत दुवैले एक लटको २० हजार रुपैयाँ लिने गरेको प्रारम्भिक अनुसन्धानमा खुलेको लिम्बूले बताए ।उनीहरूले मुख्य डिलर सुनीललाई लागूऔषध जिम्मा लगाएका थिए । काठमाडौंका विभिन्न सबडिलरहरूले सुनीलसँग लागूऔषध किनेर प्रयोगकर्तासम्म पुर्याउने गरेको प्रहरीको ठम्याइ छ । प्रहरीले सुनीलको साथबाट २ सय ३ थान डाइजेपाम, त्यति नै थान नुर्फिन र फेनारगन बरामद गरेको थियो । महानगरीय प्रहरी परिसर, काठमाडौंका एसएसपी विश्वराज पोखरेलका अनुसार पछिल्लो घटनाबाट लागूऔषध ओसारपसारको नयाँ तथ्य खुलेको छ । ओसारपसारकर्ताले रक्सौल भन्सारबाट ग्रिजको बाल्टिन पास गराएको नक्कली भन्सारपत्रसमेत बनाएको देखिन्छ ।प्रहरीका अनुसार सुनील पछिल्लो ६७ महिनायता लागूऔषधको मुख्य डिलर बनेका हुन् । त्यसअघि उनी सबडिलरको भूमिकामा थिए । लागूऔषध ओसारपसारमा संलग्न बिगु भने यसअघि कर्तव्यज्यान मुद्दामा सजाय काटेका व्यक्ति हुन् । रक्सौल र विराटनगरको रानी भन्सार हुँदै लागूऔषध काठमाडौं भित्रिने गरेको प्रहरी अनुसन्धानले देखाएको छ ।"
जोर्डनमा घरेलु कामदार पठाउन खुला,"काठमाडौं (कास) वैदेशिक रोजगार कार्यालयलाई जोर्डनमा ३ सय महिला घरेलु कामदार (हाउसमेड) पठाउन श्रम स्वीकृति प्रदान गर्ने बाटो खुलेको छ । संस्थागत रूपमा जोर्डनमा पहिलो पटक हाउसमेड पठाउने प्रक्रिया सुरु भएको हो ।श्रम तथा रोजगार मन्त्रालयका सचिव लक्ष्मणप्रसाद मैनालीले दुई देशबीच श्रम सम्झौता भइसकेको भन्दै कार्यान्वयनका लागि वैदेशिक रोजगार कार्यालयलाई मंगलबार अनमुति दिएका हुन् । जोर्डनमा ३ सय महिला पठाउन ३ म्यानपावर कम्पनीले मागपत्र पेस गरेका थिए । मन्त्रालयको अनुमति तथा निर्देशन नहुँदा रोकिएको थियो, वैदेशिक रोजगार कार्यालयका निमित्त प्रमुख प्रेमकुमार देसारले कान्तिपुरसँग भने, मन्त्रालयको अनुमति आइपुगेको छ । फाइल अध्ययन गरी श्रम स्वीकृतिको प्रक्रिया बढाउनेछौं । नेपाल र जोर्डनबीच गत कात्तिकमा श्रम सम्झौता भएको थियो । घरेलु कामदार निर्देशिकाले श्रम सम्झौता भएपछि मात्रै घरेलु कामदार पठाउन अनुमति दिन मिल्छ । संसदको अन्तर्राष्ट्रिय सम्बन्ध तथा श्रम समितिले श्रम सम्झौता नभएसम्म हाउसमेड पठाउन रोक लगाउने निर्देशन दिएपछि विभागले व्यक्तिगत र संस्थागत रूपमा हाउसमेड पठाउन एक वर्षअघि रोकेको थियो । विभागले बिदामा आएका हाउसमेडलाई समेत पुन: श्रमस्वीकृति दिएको छैन । घरेलु कामदार पठाउन जोर्डनसँग मात्रै श्रम सम्झौता भएको छ, वैदेशिक रोजगार विभागका प्रवक्ता मोहन अधिकारीले कान्तिपुरलाई भने, हामीले २५ लाख रुपैयाँ थप धरौटी राखेर हाउसमेड पठाउने म्यानपावर सूचीकरण गरेका छौं । उनीहरूलाई मात्रै घरेलु कामदार पठाउन अनुमति दिनेछौं । अब दुवै सरकार आफ्ना दायित्व पूरा गर्न बाध्य हुनेछन्, विभागका महानिर्देशक भुवन आचार्यले बताए ।"
पृथ्वी राजमार्गमा दुर्घटना बढेको बढ्यै,"धादिङ धादिङस्थित पृथ्वी राजमार्गमा सवारी दुर्घटनामा ६ महिनामा ७५ जनाको मृत्यु भएको छ । तीमध्ये अधिकांश दुर्घटना राति १ देखि बिहान ५ बजेको बीचमा भएको पाइएको छ । गजुरीस्थित जिल्ला ट्राफिक कार्यालयका अनुसार गत साउनदेखि पुस मसान्तसम्म ७४ वटा सवारी दुर्घटना भए । तिनमा ७५ जनाले ज्यान गुमाएका छन् । १ सय ९ जना गम्भीर घाइते र १ सय २५ जना सामान्य घाइते भएका छन् । जिल्ला ट्राफिकका प्रहरी निरीक्षक कृष्णराज सापकोटाका अनुसार अधिकांश दुर्घटना बिहानी निद्रा, चालकको लापरबाही, तीव्र गति, मादक पदार्थ सेवन र छाडा चौपायाका कारण भएका छन् । यसबाहेक तनाव, उत्तेजना, सडकको दुरवस्था र पुराना सवारीसाधनको प्रयोगले पनि दुर्घटना बढेको देखिन्छ, उनले भने ।पृथ्वी राजमार्गको धादिङ खण्ड भएर दैनिक १० हजारभन्दा बढी सवारीसाधन गुड्छन् । साँघुरो र जीर्ण सडक, एकअर्कालाई उछिन्ने होडबाजी र तीव्र गतिले पनि दैनिकजसो सवारी दुर्घटना हुने गरेका छन् । फागुन पहिलो साता पृथ्वी राजमार्गको सलाङघाटमा जिप दुर्घटना हुँदा सिँचाइ मन्त्रालयका सचिव रामानन्दप्रसाद यादवको ज्यान गएको थियो । गत वर्ष असोजमा पनि मुग्लिन नजिकै त्रिशूली नदीमा जिप खस्दा पूर्वमुख्यसचिव माधवप्रसाद घिमिरेको ज्यान गएको थियो । पृथ्वी राजमार्गको मुग्लिनदेखि महेशदोभानसम्मको क्षेत्रमा त्रिशूली नदी पर्छ । सडकको डिलमुनि रहेको नदीमा सवारी खस्दा त्यहाँबाट जीवित फर्कन मुस्किल पर्छ । दुर्घटना भइसकेपछि सरकारी अधिकारी दुर्घटनास्थल पुगे पनि समस्याको दीर्घकालीन समाधान नखोजिँदा एउटा घटना बिर्सन नपाउँदै अर्को घटना दोहोरिने गरेको छ । गत कात्तिक ११ गते घाटबेंसीमा ३४ जनाको ज्यान जाने गरी रात्रिबस दुर्घटना भयो । गृहमन्त्रालयले छानबिन समिति गठन गर्यो । तर न छानबिन समितिले बुझाएको प्रतिवेदन अध्ययन गरिन्छ, न त दुर्घटनाको कारण नै खोजिन्छ । छानबिन समितिको प्रतिवेदन पनि खोज्दा भेटिन मुस्किल हुन्छ । लामो यात्रा र घुम्ती धेरै भएको साँघुरो राजमार्ग भएकाले पनि दुर्घटना बढेका हुन् । लामो दूरीमा दुईजना चालक राख्नुपर्नेमा एउटै चालकले गाडी हाँक्ने र सडक विभागको टालटुले कामले पनि दुर्घटना बढेको यात्रुको गुनासो छ ।२०२४ मा देशभरि २ हजार सवारी भएका बेला सोही आधारमा टेकेर निर्माण गरिएको सडकमा हजारौं सवारीसाधन थपिँदा पनि सडकको गुणस्तर उस्तै छ । १० टन क्षमताका लागि बनाइएको राजमार्गमा ४० टनभन्दा बढी भारका मालवाहक गाडी गुडाउने गरिन्छ । दुर्घटनाबाट जोगाउन सडक किनारमा राख्नुपर्ने सुरक्षाका उपाय अवलम्बन नगरिएको यात्रुको भनाइ छ । नेपाल अटोमोबाइल्स स्पोर्ट एसोसिएसन (नासा) का अध्यक्ष गोविन्द भट्टराई राजमार्गको धादिङ खण्डमा दुर्घटना बढी हुने गरेको र यात्रा सुरक्षित बनाउन सडकको स्तरोन्नति गर्नुपर्ने र दुर्घटना हुँदा तत्काल उद्धार गर्न संयन्त्र तयार हुनुपर्ने बताउँछन् । प्रमुख जिल्ला अधिकारी श्यामप्रसाद भण्डारी दुर्घटना कम गर्न र सुरक्षित यात्राका लागि व्यापक सुधार आवश्यक रहेको बताउँछन् । सबैको इच्छाशक्ति हुने हो भने दुर्घटनामा कमी आउन सक्छ, उनले भने, सबैले सक्रियता देखाए यात्रुको छिटो उद्धार गर्न सकिन्छ ।राजमार्ग क्षेत्रमा सुविधायुक्त अस्पतालको पनि कमी छ । प्राथमिक स्वास्थ्य केन्द्रमा थोरै औषधि हुुने र औषधि तथा अन्य स्वास्थ्य सामग्री जोगाएर नराख्दा राजमार्ग क्षेत्रका अस्पताल तथा स्वास्थ्यचौकीहरूले प्रभावकारी उपचार गर्न नसकेको गजुरी गाउँपालिका प्रमुख राजेन्द्रविक्रम बस्नेतले बताए ।"
बलेवा विमानस्थलमा चैत ९ देखि जहाज,"बागलुङ बागलुङस्थित बलेवा विमानस्थलमा चैत ९ देखि जहाज चल्ने भएको छ । बागलुङ नगरपालिकाले नेपाल एयरलाइन्स र तारा एयरसँग नियमित जहाज चलाउन सम्झौता गरेको हो । यसबारे नगरप्रमुख जनकराज पौडेल र नेपाल एयरलाइन्सका वाणिज्य विभाग प्रमुख जनकराज कालाखेतीका बीचमा हस्ताक्षर भएपछि जहाज चल्नेमा स्थानीय ढुक्क भएका छन् । सम्झौताअनुसार जहाजमा १२ सिटभन्दा कम यात्रु भएमा नगरपालिकाले सिट भारवहन गर्ने र बलेवामा कार्यालय सञ्चालनका लागि नि:शुल्क जग्गा उपलब्ध गराउनुपर्ने उल्लेख छ । विमानस्थलको कन्ट्रोल कक्ष भने सामान्य मर्मतपछि सञ्चालनमा आउने अवस्थामा छ । विमानस्थल आसपासका अग्ला रूख काट्ने काम सम्पन्न भएकाले विमान सञ्चालनका लागि कम्पनीका पदाधिकारी तयार भएका हुन् ।सम्झौताअनुसार तारा र नेपाल एयरलाइन्सका जहाजले पहिलो चरणमा साताको दुई उडान भर्नेछन् । दुवै कम्पनीका लागि नगरपालिकाले १०१० लाख रुपैयाँ धरौटी जम्मा गरिदिने सम्झौतासमेत भएको नगरप्रमुख पौडेलले बताए । लामो प्रतीक्षाको घडी अन्त्य गर्न यो सम्झौता गरेका हौं, उनले भने, फ्लाइट नियमित चल्न थालेपछि नगरपालिकाको भार कम भएर जानेछ । बलेवा विमानस्थल सञ्चालन भएका बागलुङ र पर्वतवासीले राजधानी जान सजिलो हवाईमार्ग उपयोग गर्न पाउनेछन् । पोखराबागलुङ राजमार्ग बनेपछि २५ वर्षअघि बलेवा विमानस्थल बन्द भएको थियो । सञ्चालनका लागि नगरपालिकाले नेपाल नागरिक उड्डयन प्राधिकरणलाई आग्रह गरेपछि प्राविधिक टोलीले स्थलगत निरीक्षण गरेको थियो । निरीक्षणको क्रममा दिएको प्राविधिक सल्लाहअनुसार जहाज सञ्चालनका लागि न्यूनतम आवश्यकताका प्रक्रिया तथा पूर्वाधार बनेपछि बुधबार दुईपक्षीय सम्झौता भएको हो । चैतेदसैंमा बागलुङमा ठूलो मेला लाग्छ । यही समयमा जहाज चल्ने भएपछि स्थानीय बासिन्दा खुसी छन् । बलेवामा जहाज नचल्दा हामीले कसैलाई उपचारका लागि काठमाडौं लैजान परे पोखरा पुगेर मात्रै जानुपरेको छ, बागलुङ नगरपालिका १४ का वडाध्यक्ष चक्रबहादुर खत्रीले भने, अब कामका लागि राजधानी गएर फर्कनुपर्नेलाई पनि धेरै सजिलो हुने भयो । जहाज नचलेपछि मैदान गौचरनमा परिणत भएको थियो । गत वर्षको बजेटमा १ करोड रुपैयाँ लगानी गरेर घेरबारा गर्ने काम भइसकेको छ । नारायणस्थानमा अवस्थित बलेवा विमानस्थलमा नेपाल एयरलाइन्सले चार वर्षअघि पनि परीक्षण उडान गरेको थियो । २०१८ सालमा निर्माण भएपछि नियमित सञ्चालन भइरहेको विमानस्थल २०४९ सालपछि बन्द भएको थियो ।गत मंसिरमा भएको निर्वाचनमा प्रतिनिधि र प्रदेशसभाका उम्मेदवारहरूले आफ्ना चुनावी नारामा बलेवा विमानस्थल सञ्चालन गर्ने उल्लेख गरेका थिए । त्यस्तै स्थानीय तहको निर्वाचनपछिको पहिलो नगरपरिषद्मा पनि बलेवा विमानस्थल सञ्चालनका लागि कार्यक्रम बनाइएको थियो । जहाज चल्ने भएमा हाल निर्माणाधीन कालीगण्डकी करिडोरको स्तरोन्नति र कालोपत्रेका काम तत्काल सुरु गर्न थप दबाब परेको छ । नेपाली सेनाले करिडोरको ट्रयाक खोलेपछि सदरमुकामबाट ४० मिनेटमा विमानस्थल पुग्न सकिने भएको छ ।"
पृतनाविरुद्ध सुकुम्बासी,"महोत्तरी (कास) सेनाले पृतना कार्यालयका लागि जग्गा अधिग्रहण गरेपछि सुकुम्बासी परिवार विरोधमा उत्रेका छन् । सरकारले बर्दिबासमा मध्यपूर्वी पृतना राख्ने निर्णय गरेपछि नापी र मालपोत कार्यालयले कित्ता नम्बरसहित पृतनाको नाममा भर्खरै ३ सय बिघा जग्गाको लालपुर्जा हस्तान्तरण गरेको छ । आफ्नो बसोबासको जग्गासमेत पृतनाको नाममा पास गरिदिएको भन्दै सुकुम्बासी परिवार विरोधमा उत्रेका छन् । उनीहरूले राज्यबाटै ठगिएको बताए । वर्षौंदेखि बसोबास र जोतभोग गर्दै आएको जग्गामा सेनाले साँध गाड्न थालेपछि गाँस, बासको सुरक्षा का लागि नगरपालिकादेखि जिल्ला भूमि अधिकार मञ्चसम्म उनीहरूले गुहार गरेका छन् ।पृतनाको नाममा धनीपुर्जा बनेपछि बर्दिबास नपा ७ किसाननगर, वडा नं ८ विजय बस्ती र गिरी टोल, वडा नं ९ पशुपतिनगर र वडा नं १३ विजलपुराका १ सय ६४ परिवार विस्थापित हुनुका साथै ६० बिघा खेतबारी सेनाको साँध सिमानाभित्र परेको उनीहरूको दुखेसो छ । वडा नं ८ विजयबस्तीका ६० वर्षीय रामबहादुर दर्लामीले ०४६ देखिको थातथलो छाडनुपर्ने भएपछि बस्तीमा रुवाबासी चलेको बताए । सेनाले भने उठीबास लगाउने आरोप आधारहीन र कपोलकल्पित भन्दै खण्डन गरेको छ । पृतनाको नाममा पास भएको जग्गा वर्षौंदेखिको ऐलानी, खोला उकास र बाँझो पर्ती बगर हो, कर्णेल कृष्ण खड्काले भने, भ्रम र हल्लाका पछि नलाग्न आग्रह गर्छाैं ।"
सरकारलाई ४ खर्ब थप दायित्व सिर्जना,"काठमाडौं चालु आर्थिक वर्षको बजेटमा हुँदै नभएको रकम र स्रोतविहीन आयोजना समावेश गर्दा करिब ४ खर्ब रुपैयाँको दायित्व सिर्जना भएको छ । अर्थ मन्त्रालयमा चालु आर्थिक वर्षको बजेटको अर्धवार्षिक समीक्षा सार्वजनिक गर्दै अर्थमन्त्री युवराज खतिवडाले उक्त जानकारी दिएका हुन् ।बजेटमा ४ खर्ब रुपैयाँको अतिरिक्ति दायित्व सिर्जना हुँदा व्यवस्थापन चुनौतीपूर्ण भएको छ, मध्यावधि समीक्षा सार्वजनिक गर्दै उनले भने । अर्थ मन्त्रालयका अनुसार यस वर्षको बजेटमा गत वर्ष खर्च नभएको रकम आउने भन्दै १ खर्ब २ अर्ब रुपैयाँ राखिएको छ । जबकि अघिल्लो वर्ष नै ४८ अर्ब रुपैयाँ घाटा रहेछ । जसले गर्दा बजेटमा व्यवस्था भएको तर स्रोतमा १ खर्ब ५० अर्ब न्यून रहेको समीक्षामा औंल्याइएको छ । यो न्यून रकमलाई पूर्ति गर्नु चुनौतीपूर्णसमेत रहेको समीक्षामा उल्लेख छ । बजेट निर्माणमा संलग्न तत्कालीन अधिकारीहरूले खर्च र आम्दानीको विवरण राम्ररी नकेलाउँदा यस्तो समस्या देखिएको अर्थका एक अधिकारीले बताए । राष्ट्र बैंकमा सरकारी विभिन्न कोषहरूमा भएको रकमलाई पनि बचतका रूपमा देखाइँदा समस्या भएको हो, ती अधिकारीले भने, त्यतिबेला १ खर्ब ५० अर्ब बचत देखिएको रहेछ, बजेट निर्माणमा संलग्न अधिकारीहरूले १ खर्ब त बचिहाल्छ नि भनेर हचुवाको भरमा राखेको जस्तो देखियो । यसैगरी दाताहरूबाट प्राप्त हुने अनुमान गरी करिब ३२ अर्ब रुपैयाँ राखिएको तर प्राप्त नभएको पनि अर्थ मन्त्रालयको समीक्षामा छ । बजेटमाथि यो रकमसमेत ऋणात्मक हुन जानेछ । थप ३२ अर्बसमेत जोडदा स्रोत १ खर्ब ८२ अर्ब रुपैयाँ खुद ऋणात्मक हुने अवस्था देखिएको छ, समीक्षामा भनिएको छ । स्रोतको सुनश्चितता नभई आयोजनामा बजेट राखेर गल्ती गरेको देखिएको छ । २ खर्ब ४ अर्ब रुपैयाँ बराबरका आयोजनाहरू स्रोतको सुनिश्चितता नगरी बजेट राखिएको भेटिएको छ । बजेटको आकार बढाउने ध्याउन्नमा तत्कालीन अर्थमन्त्री कृष्णबहादुर महरा र संलग्न अन्य अधिकारीले ती आयोजना राखेको भेटिएको हो । विगतमा स्रोतको सुनिश्चितता दिइएका र बहुवर्षीय ठेक्का लागेका आयोजना कार्यक्रमहरूको दायित्व भुक्तानी चुनौतीपूर्ण छ, मध्यावधि समीक्षामा उल्लेख छ । यसैगरी विभिन्न मन्त्रालय तथा सरकारी निकायले ३ खर्ब २६ अर्ब रुपैयाँ गैरबजेटरी रकम माग गरिएको पनि समीक्षामा उल्लेख छ । वार्षिक बजेटमा उल्लेखित कार्यक्रम खर्च नगर्ने र नयाँ कार्यक्रमका लागि सरकारी निकायहरूले उक्त रकम माग गरेका हुन् । यससँगै संघीयता कार्यान्वयनमा बढेको खर्च र राजस्व लक्ष्यअनुसार नउठदा सरकार स्रोत व्यवस्थापनको चेपुवा परेको छ । लक्ष्यभन्दा बढी राजस्व उठ्न सकेको छैन । समीक्षा अवधि (चालु आर्थिक वर्षको ६ महिना) मा राजस्व संकलनको लक्ष्य मुस्किलले पूरा भएको छ । ३ खर्ब ३४ अर्ब १४ करोड ३० लाख लक्ष्य रहेकामा ३ खर्ब ३५ अर्ब १० करोड असुली भएको छ । जुन लक्ष्यभन्दा ० दशलमव २९ प्रतिशत मात्रै बढी हो । उल्लेखित तथ्यांकको विश्लेषण गर्दा यो वर्षको ६ महिनाको राजस्व संकलनको अवस्था अपेक्षाअनुसार भएको देखिँदैन, समीक्षामा भनिएको छ । चालु खर्च भने निकै बढेको समीक्षामा आंैल्याइएको छ । ठूलो रकम स्थानीय तहमा रोकिएका कारण पनि केन्द्र सरकारलाई स्रोतको अभाव भएको हो । स्थानीय तहमा १ खर्ब ४६ अर्ब रुपैयाँ हस्तान्तरण भएको बजेटमध्ये हालसम्म ४६ अर्ब रुपैयाँ खर्च भएको छ । जुन ३१ दशमलव ५० प्रतिशत मात्रै हो । बाँकी रकम स्थानीय तहकै खातामा थन्किएर बसेको छ । संविधान र संघीय संरचना कार्यान्वयनका लागि जारी ऐनहरूअनुसार स्थानीय तहमा हस्तान्तरण भइसकेको उक्त रकम सरकारले माथि तान्न पाउँदैन । जसले गर्दा सरकारलाई खर्च व्यवस्थापनमा दबाब परिरहेको छ ।अपेक्षाअनुसार राजस्व संकलन नभएको, बजेटको तुलनामा स्रोत ऋणात्मक भएको र खर्च गर्ने क्षेत्रहरू बढ्दै गइरहेकाले सरकारमाथि बजेट जुटाउन निरन्तर दबाब परेको हो । यो पृष्ठभूमिमा सरकारी निकायहरूमा खर्चमा मितव्ययी प्याकेज ल्याउने तयारी रहेको अर्थसचिव शंकर अधिकारीले बताए । उक्त प्याकेज फागुन मसान्तभित्रै सार्वजनिक गरिने समीक्षा प्रतिवेदनमा घोषणा गरिएको छ । धेरै दायित्व भएकाले आगामी दिनमा मितव्ययी कार्यक्रम ल्याउने तयारी छ, उनले भने । यसैगरी सामाजिक सुरक्षा भत्ता प्रणालीको पुनरावलोकन गर्ने तयारी पनि अर्थको छ । दोहोरो लाभ लिइरहेकालाई कटौती र सुरक्षाका नयाँ उपाय अवलम्बन गरिनेछ अर्थमन्त्री खतिवडाले बताए । सामाजिक सुरक्षा आवश्यक छ तर सबै नगदकै रूपमा हुनुपर्छ भन्ने छैन, उनले भने, सबैले सुरक्षा पाउने गरी यसको व्यवस्थापन गरिनेछ ।तलब, भत्ता, पानी तथा बिजुली, सञ्चार महसुल र घरभाडा, बिमा, खाद्यान्न, औषधिजस्ता अनिवार्य दायित्वको विनियोजित रकम अन्यत्र अथवा चालु खर्चमा रकमान्तर गर्न नपाइने व्यवस्था पनि गरिएको छ । राजस्व सचिव शिशिर ढुंगानाले राजस्वलाई लक्ष्यभन्दा बढी उठाउने गरी कार्यक्रम ल्याइने दाबी गरे । अर्थमन्त्री खतिवडाले भन्सारमा नै न्यून बिजकीकरण रोक्ने प्रक्रिया सुरु भइसकेको बताए । मुहान नै सफा नगरी हुँदैन, उनले भने, त्यसमा पहल भइरहेको छ । कार्यक्रममा राष्ट्र बैंकका गभर्नर चिरञ्जीवी नेपालले तरलताको समस्या समाधानका लागि पहल भइरहेको बताए ।समीक्षाले चालु आर्थिक वर्षको बजेटमा उल्लेख भएअनुसार नै हुन नसक्ने आंैल्याएको छ । बजेटमा यो वर्ष ७२ प्रतिशतको आर्थिक वृद्धि हुने अनुमान गरिएको थियो । यो पूरा नहुने केही कारण अर्थमन्त्री खतिवडाले समीक्षा मन्तव्यमा उल्लेख गरेका छन् । समीक्षा अवधिमा नेपाल सरकार संघ र प्रदेशको चुनाव सम्पन्न गर्तेतर्फ केन्द्रित रहेकाले विकास खर्च अपेक्षित रूपमा हुन सकेन भने चालु खर्च अनपेक्षित रूपमा बढयो । कर राजस्व असुलीमा शिथिलता, आयातमा वृद्धि, निर्यात घटदो अवस्था, विप्रेषण आप्रवाहमा ह्रास, शोधानानतर घाटा र चालु खर्च घाटाजस्ता आर्थिक परिसूचकहरूसमेत सन्तोषजनक देखिएनन्, खतिवडाले मन्तव्यमा भनेका छन्, तसर्थ चालु आर्थिक वर्षमा लक्षित वृद्धिदर हासिल हुन कठिन देखिएको छ । संशोधित अनुमानअनुसार ६ प्रतिशतभन्दा बढी हुनेछ ।"
अलमलमै अन्तर्राष्ट्रिय विमानस्थलहरू,"काठमाडौं सम्झौताअनुसार यतिबेला भैरहवाको गौतम बुद्ध अन्तर्राष्ट्रिय विमानस्थल सञ्चालनमा आइसक्नुपर्ने थियो । अर्थ मन्त्रालयले बुधबार गरेको चालु वर्षको अर्धवार्षिक बजेट समीक्षाअनुसार राष्ट्रिय गौरवको सूचीमा राखिएको यसको निर्माण कार्य सन्तोषजनक देखिँदैन । सन् २०१५ मा सुरु भई २०१७ डिसेम्बरमा सम्पन्न भइसक्नुपर्ने यो विमानस्थलको निर्माण कार्य ३० प्रतिशत मात्रै सकिएको छ । समीक्षा अवधिमा रनवे, टयाक्सी वे, एप्रोन निर्माण कार्य ३० दशमलव २० प्रतिशत सम्पन्न भएको छ, अर्थले सार्वजनिक गरेको प्रतिवेदनमा उल्लेख छ ।यसको कुल लागत ६ अर्ब ६६ करोड ७५ लाख हो । यसमा एसियाली विकास बैंकको ऋणसहित नेपाल सरकारले स्थानीय र आन्तरिक स्रोत पनि राखेको छ । चालु वर्ष इन्टरनेसनल रनवे, ट्याक्सीवे, टर्मिनल बिल्डिङ, सीएनएसएटीएम उपकरण तथा थप जग्गा अधिग्रहणका लागि भनेर ७ अर्ब २२ करोड बजेट विनियोजन गरिएको थियो । समीक्षा अवधिसम्म २ अर्ब खर्च भएको छ ।यो विनियोजित बजेटको २७ दशमलव ७० प्रतिशत मात्रै हो । डेडिकेटेड इलेक्ट्रिसिटी फिडर लाइन जडान गर्न ढिलाइ हुनु, रनवे, ट्याक्सी वे तथा एप्रोन निर्माण सम्बन्धमा निर्माण कम्पनीहरूबीच आन्तरिक विवाद हुनु, कमजोर व्यवस्थापनका कारण आयोजनाको कार्य अपेक्षाकृत रूपमा अगाडि बढ्न सकेको छैन, प्रतिवेदनमा लेखिएको छ । निजगढ अन्तर्राष्ट्रिय विमानस्थलमा पनि चालु वर्ष विनियोजन गरिएको १ अर्ब ५० करोड खर्च हुन सकेको छैन । वन क्षेत्रका रूख कटान गर्न अनुमति प्राप्त नभएकाले फेन्स तथा पेरिमिटर सडक निर्माण गर्न सकिएको छैन, प्रतिवेदन भन्छ, विमानस्थल निर्माणका लागि लगानीको मोडालिटी पनि तय भइसकेको छैन ।पोखरामा बन्दै गरेको क्षेत्रीय अन्तर्राष्ट्रिय विमानस्थलको भौतिक प्रगति पनि सन्तोषजनक छैन । समीक्षा अवधिमा १० प्रतिशत मात्रै काम भएको छ । यसका लागि ५ अर्ब बजेट विनियोजन गरिएको छ । बजेट खर्च हुन सकेको छैन । चीन र नेपाल सरकारबीच सन् २०१७ मार्चमा ऋण सम्झौता भई सन् २०२१ मा सम्पन्न गर्ने लक्ष्य राखिएको यो परियोजनामा हालै सरकारले पेरिमिटर सडकका लागि थप ५० रोपनी जग्गा अधिग्रहण गरेको छ । यसको मुआब्जा निर्धारण गर्ने कार्य भइरहेको छ । यस वर्ष सरकारले राष्ट्रिय गौरवका २१ वटा आयोजनाका लागि ६३ अर्ब ७० करोड विनियोजन गरेको छ । समीक्षा अवधिमा १२ अर्ब ५ करोड खर्च भएको छ । यो १८ दशमलव ९२ प्रतिशत मात्रै हो । आर्थिक वर्षको ६ महिना मात्रै बाँकी रहेकाले बाँकी ८१ प्रतिशत खर्च हुने आधार अब बाँकी रहेन ।अर्थ मन्त्रालयले सरकारले उच्च प्राथमिकतामा राखेका आयोजनाहरूमा सम्भाव्यता अध्ययन नै नभएको, कुनैमा काम नै सुरु नभएको, कुनै आयोजना निर्माण प्रक्रियामै अलमलिएको औंल्याएको छ । यस्ता आयोजनमा बेलैमा सजिलै जग्गा अधिग्रहण नहुने, वन क्षेत्रका रूख कटानमा ढिलाइ, निर्माण सामग्रीको अभाव, प्राविधिक कर्मचारीको अभाव, फितलो मूल्यांकन तथा अनुगमन आदि समस्या देखिएका छन् । गौरवका आयोजनाको कार्य बेलैमा सम्पन्न गराउन सरकारले पर्याप्त स्रोत उपलब्ध गराउनुपर्ने, प्रक्रियागत विषयलाई छोटयाउनुपर्ने, आवश्यकताअनुसार परियोजनाहरूका लागि बेग्लै कानुन बनाउनुपर्ने देखिन्छ । राष्ट्रिय गौरवका आयोजनाको महत्त्वबारे निर्माण व्यवसायीहरू नै संवेदनशील नभएकाले प्रोत्साहन र दण्डको व्यवस्था गरिनुपर्ने प्रतिवेदनले सुझाएको छ । त्यस्तै मुअब्जा निर्धारणमा सम्बन्धित प्रमुख जिल्ला अधिकारीको कार्यालयले अधिक मूल्यांकन गर्ने तर मालपोत रजिस्ट्रेसन प्रयोजनमा न्यूनतम मूल्यांकन हुने भएकाले यसलाई समायोजन गरिनुपर्ने भनिएको छ । त्यसैगरी राष्ट्रिय गौरवका आयोजनाको कार्य बेलैमा सम्पन्न गर्न आयोजना प्रमुखहरूको कार्य सम्पादनलाई कार्य सम्पादन मूल्यांकनसँग आबद्ध गरिनुपर्ने पनि भनिएको छ ।"
कोलकाता बन्दरगाहमा मनपरी रोक,"पर्सा पर्सा बाराका उद्योगी व्यवसायीले कोलकाता पोर्ट ट्रस्टसँग कोलकाता बन्दरगाहमा जारी सिपिङ लाइन कम्पनी र कस्टम हाउस एजेन्टहरूको बोलवाला र मनपरी अन्त्यको माग गरेका छन् । नेपाली उद्योगी व्यवसायीसँग प्रत्यक्ष भेटघाट र संवाद गर्न नेपाल आएका कोलकाता पोर्ट ट्रस्टका वरिष्ठ अधिकारीहरूसँग बुधबार वीरगन्ज उद्योग वाणिज्य संघमा आयोजित अन्तरक्रियात्मक छलफल कार्यक्रममा उनीहरूले यस्तो माग गरेका हुन् । यहाँका उद्योगी व्यवसायीहरूले आफूहरूसँग सिपिङ कम्पनी र कोलकाता बन्दरगाहका कस्टम एजेन्टहरूले लामो समयदेखि नक्कली बिलबीजक बनाएर ठूलो रकम असुलिरहेकाले अब त्यसबाट मुक्ति चाहेको बताए । यसमा कोलकाता पोर्ट ट्रस्टको तत्काल सार्थक हस्तक्षेप नभए आफूहरू ठगिने क्रम नरोकिने चिन्ता उद्योगी व्यवसायीले जाहेर गरे । मुलुकको आयात निर्यात व्यापारमा पर्सा बाराका उद्योगी व्यवसायीको महत्त्वपूर्ण योगदान र भूमिका रहेकाले यस विषयमा गम्भीर हुन पनि उनीहरूले आग्रह गरे । वीरगन्ज उद्योग वाणिज्य संघका कार्यबाहक अध्यक्ष सुवोधकुमार गुप्ताले कोलकाता बन्दरगाह नेपालकै आयात निर्यात व्यापारका लागि सबैभन्दा नजिकको महत्त्वपूर्ण बन्दरगाह रहे पनि त्यहाँ नेपाली आयात निर्यातकर्ता ठगिने क्रम भने जारी रहेको बताए । नेपालबाट कोलकाता बन्दरगाहमा सिपिङ कम्पनी र एजेन्टहरूलाई मात्र गरी बर्सेनि ५ सय करोड रुपैयाँ डिमरेज र डिटेन्सन शुल्कका नाममा आफूहरूले तिरिरहेको उनले बताए । यसरी आयातकर्ताले तिर्ने अतिरिक्त शुल्कले नेपालमा वस्तुको उत्पादन लागत बढ्ने र त्यसको भार नेपालका उपभोक्तामा पर्ने गरेको उनको भनाइ थियो ।संघका पूर्वअध्यक्ष प्रदीपकुमार केडियाले कोलकाता बन्दरगाहले बर्सेनि नेपालका ७२ हजार मालबाहक कन्टेनर हयान्डलिङ गरिरहेको र थप गर्न सक्ने भएकाले उसले आफ्नो भौतिक पूर्वाधार विकास र विस्तारमा पनि ध्यान केन्द्रित गर्नुपर्ने सुझाए । २ वर्षअघिको मधेस बन्द र भूकम्पका कारण त्यति बेला नेपाली आयातकर्ताहरूसँग सिपिङ कम्पनी र कोलकाता कस्टम हाउस एजेन्टको मिलेमतोमा डिटेन्सन र डिमरेज शुल्क ८ सय करोड रुपैयाँ माग दाबी गरिएको बताउँदै उनले हालसम्म कतिपय आयातकर्ताले त्यस्तो अनधिकृत शुल्क तिर्न नसक्दा उनीहरूको कन्टेनर बुकिङको काम सिपिङ कम्पनीहरूले गर्न नमानिरहेको केडियाले बताए । त्यति बेला हामीले २ लाख रुपैयाँ लाग्ने कन्टेनरको भाडा शुल्क १० लाख रुपैयाँसम्म तिर्नुपर्यो, उनले भने, कोलकाता पोर्ट ट्रस्टले हाम्रो पक्षमा केही बोलिदिएन, उसले हस्तक्षेप गर्न सक्नुपथ्र्यो, हामी नेपालको हकमा डिटेन्सन फ्री कोलकाता बन्दरगाह चाहन्छौं । उनले कोलकाता बन्दरगाहको भौतिक पूर्वाधारमा स्तरोन्नति आवश्यक रहेको औंल्याउँदै भने, कोलकाता बन्दरगाह साँघुरो छ, हामी अझै पनि प्रत्येक कन्टेनरमा एकडेढ लाख रुपैयाँ अतिरिक्त शुल्क तिर्दै छौं, कोलकाताको स्थिति मजबुत भए हामी अन्यत्र जाँदैनौं ।संघका पूर्वअध्यक्ष अशोककुमार वैद्यले कोलकाता पोर्ट ट्रस्ट र भारतीय रेल्वेबीचको सम्बन्धमा अझै सुधार र समन्वय आवश्यक रहेको सुझाए । उनले कोलकातादेखि रक्सौल वीरगन्जसम्म थप अर्को रेल्वे लिक र रेल्वे र्याकको आवश्यता पनि औंल्याए । नेपाल उद्योग वाणिज्य महासंघका केन्द्रीय सदस्य तथा सडक यातायात तथा पारबहन समितिका सभापति अशोक टेमानीले कोलकाता बन्दरगाहको सफल र चुस्त व्यवस्थापन भए नेपालका सबै कार्गो त्यहीँबाटै आउने बताए । उनले हरेक वर्ष दुर्गा पूजादेखि नयाँ वर्षको बीचको ४५ महिना कोलकातामा हुने भीडभाडले नेपालको आयात निर्यात व्यापार प्रभावित हुने भएकाले त्यसको विकल्पका रूपमा हल्दिया बन्दरगाह उपयोग गर्ने वातावरण बन्नुपर्ने बताए । उनले कोलकाता पोर्टलाई पनि अनलाइन प्रणालीबाट सञ्चालन गर्नुपर्ने सुझाए । महासंघका अर्का केन्द्रीय सदस्य गणेश लाठले के कति कारणले कोलकाताबाट नेपालको कन्टेनर ढिलो गरी आउँछ, त्यसका वास्तविक कारणहरू पत्ता लगाउन जरुरी रहेको बताए । कोलकाता बन्दरगाहको क्षमता विस्तारमा भौतिक र नीतिगत रूपमा भइरहेको कामबारे बन्दरगाह व्यवस्थापनले पारदर्शी जानकारी आयातकर्ताहरूलाई दिनुपर्ने उनले सुझाए । वीरगन्ज उद्योग वाणिज्य संघका पूर्वअध्यक्ष रामअवतार खण्डेलवालले कोलकातामा आफूहरूलाई सिपिङ कम्पनी र एजेन्टहरूले लुटिरहेको आरोप लगाए । आफूहरू उनीहरूले जे जस्तो बिलबीजक दाबी गर्छन्, त्यो तिर्न बाध्य भइरहेको उनले बताए । संघका सचिव माधव राजपालले कोलकाता बन्दरगाहमा नेपालको हेल्प डेस्क स्थापना हुनुपर्ने सुझाए । उद्यमी सुशान्त चाचानले कोलकाता बन्दरगाहमा नेपालका लागि डेडिकेटेड सर्भिस को माग गरे । कोलकाता पोर्ट ट्रस्टका पोर्ट म्यानेजर जेजे विश्वासले नेपाली उद्योगी व्यवसायीबाट कोलकाता बन्दरगाहमा रहेको धेरै गडबडीबारे जानकारी पाएको स्वीकारे । उनले ट्रस्टले बन्दरगाहसँग प्रत्यक्ष सरोकार राख्ने नेपाली उद्योगी व्यवसायीको समस्याको सम्बन्धमा प्रत्यक्ष भूमिका खेल्ने प्रतिबद्धता जाहेर गरे । कोलकाता बन्दरगाहलाई मानव बस्तीले घेर्दै गएपछि बन्दरगाह सञ्चालन र व्यवस्थापनमै समस्या भइरहेको उनले बताए । ट्रस्टका ट्राफिक म्यानेजर हिमांशु शेखरले पुरानो कोलकाता बन्दरगाहमा परिवर्तन र सुधार जरुरी रहेको स्वीकारे ।"
नेप्से १३ सय माथि उक्लियो,"काठमाडौं (कास) अघिल्लो दिन १ हजार ३ सय विन्दुभन्दा तल रहेको नेप्से परिसूचक बुधबार फेरि माथि उक्लेको छ । मंगलबार परिसूचक ८७० अंकले बढेपछि समग्र नेप्से १ हजार २ सय ९६४४ विन्दुमा बन्द भएको थियो । बुधबार करिब सेयर बजार करिब साढे १८ अंकले बढेपछि समग्र नेप्से परिसूचक १ हजार ३ सय १५१३ विन्दुमा पुगेको हो । उक्त दिन कारोबारमा आएकामध्ये उत्पादन तथा प्रशोधनबाहेक सबै समूहको सेयर परिसूचक बढेपछि समग्र नेप्से करिब १९ अंकले बढ्न सकेको हो । सेयर बजारमा राम्रो वृद्धि देखिए पनि कारोबार रकम खासै बढ्न सकेको छैन । यसको अर्थ परिसूचकको वृद्धिलाई कारोबार रकमले सपोर्ट गर्न नसकेको भन्ने हो । उक्त दिन ४३ करोड १७ लाख रुपैयाँ बराबरको सेयर कारोबार भएको छ । अघिल्लो दिनको सेयर कारोबारमा ४८ करोड रुपैयाँ परिचालन भएको थियो । बुधबार दिनभर ५ हजार ७ सय कारोबारबाट १ सय ५८ कम्पनीका १० लाख ५५ हजार ३ सय २१ कित्ता सेयर किनबेच भए । ती किनबेचबाट ४३ करोड १७ लाख रुपैयाँ बराबरको सेयर कारोबार भएको छ । योसँगै सेयर बजारको आकार (कुल बजार पुँजीकरण) पनि फैलिएर १५ खर्ब ३९ अर्ब रुपैयाँ कायम भएको छ । उक्त दिन बिमा समूहको परिसूचक सबैभन्दा बढी २५६ प्रतिशतले बढयो । यसैगरी बैंकिङ समूहको परिसूचक १३५, व्यापारको १४८, होटलको १३, विकास बैंक १३२, जलविद्युत् १९४, वित्त कम्पनीको ०७९ र लघुवित्तको १७१ प्रतिशतले उकालो लागे । तर, उत्पादन तथा प्रशोधन समूहको परिसूचक सामान्य ऋणात्मक रहयो ।"
दुई दिनमै सेयर बाँडफाँट,काठमाडौं (कास) आरम्भ माइक्रोफाइनान्स वित्तीय संस्थामा सेयर आवेदन दिने दिन सकिएको दुई दिनमै बाँडफाँट भएको छ । बुधबार आयोजित पत्रकार सम्मेलनमा सीडीएस एन्ड क्लियरिङले यस्तो जानकारी दिएको हो । यो कम्पनीको बिक्री प्रबन्धकमा एनआईसी एसिया क्यापिटल छ । कम्पनीका अनुसार परेको आवेदनमध्ये २७ हजार ४८ जनाले १० कित्ताका दरले सेयर पाएका छन् । कम्पनीले यही फागुन १५ देखि २१ गतेसम्म सर्वसाधारणका लागि सेयर जारी गरेको थियो । सीडीएस एन्ड क्लियरिङले सीआस्बा (सेन्ट्रलाइज्ड एप्लिकेसन फर आस्बा बेस्ड इस्युआन्स) अनिवार्य गरेपछिको यो पहिलो बाँडफाँट हो । सीडीएसले यही फागुन ११ गतेदेखि सीआस्बा अनिवार्य गरेको थियो ।सीआस्बा प्रणालीमार्फत सेयर आवेदन भर्दा सम्पूर्ण तथ्यांक सीडीएसको कारोबार प्रणालीमा सिधा प्रविष्टि (इन्ट्री) हुने भएकाले निष्कासन बन्द भएपछि पुन: प्रविष्टि गर्नु पर्दैन । यसकारण आवेदन दिने मिति सकिएको ३७ घण्टाभित्रै सेयर बाँडफाँट भएको हो । यसअघि सेयर आवेदन बन्द भएको एकदेखि डेढ महिनाभित्र मात्र बाँडफाँट हुँदै आएको थियो । कम्पनीले सर्वसाधारणका लागि २ लाख ७० हजार ४ सय ८० कित्ता सेयर जारी गरेको थियो । उक्त सेयरका लागि १ लाख ८६ हजार ३८ जनाले १ करोड १८ लाख ७८ हजार ७ सय ५० कित्ता सेयरका लागि आवेदन हालेको थिए । यो कुल जारी सेयरको करिब ४४ गुणा बढी हो । यसकारण आवेदनहरूमध्ये सबैलाई १०१० कित्ता सेयर पुग्ने जतिलाई मात्र चिट्ठामार्फत वितरण गरिएको हो ।
सामसङ ग्यालेक्सी ८ मा थप सुविधा,"काठमाडौं (कास) सामसङ ग्यालेक्सी ८ स्मार्ट फोनको खरिदमा थप सुविधाहरू सार्वजनिक गरेको छ । सामसङले हालै बन्डलिङ अफरअन्तर्गत ग्यालेक्सी ८ स्मार्टफोनको खरिदमा ग्राहकले सामसङको बटल स्पिकर, टुटफुट भएमा बिमाको सुविधा तथा एनसेलसँगको सहकार्यमा १६ जीबीको फोरजी डाटा सुविधा उपलब्ध गराउने भएको हो । फोरजी डाटा प्रतिमहिना २ जीबीका दरले ८ महिनासम्म ग्राहकलाई निरन्तर प्राप्त हुनेछ, विज्ञप्तिमा भनिएको छ, विभिन्न साझेदार बैंकबाट सहज किस्ताबन्दीको सुविधा पनि मिलाइएको छ ।"
सिभिल बैंकलाई कमर्ज बैंक व्यापार अवार्ड,काठमाडौं (कास) सिभिल बैंक लिमिटेड कमर्ज बैंकको कमर्ज बैंक व्यापार अवार्ड २०१७ द्वारा सम्मानित भएको छ । कमर्ज बैंक फ्रान्कफर्ट जर्मनीका दक्षिण एसिया प्रतिनिधि स्टेफन मन्दोभिट्सद्वारा सो सम्मान सिभिल बैंकका प्रमुख कार्यकारी अधिकृत गोविन्द गुरुङलाई प्रदान गरिएको हो । सो सम्मान अन्तर्राष्ट्रिय व्यापारमा कमर्ज बैंकसँग उत्कृष्ट साझेदारी गरेबापत सिभिल बैंकलाई प्रदान गरिएको जनाइएको छ ।
यामाहाको स्कुटर डे सुरु,"काठमाडौं (कास) यामाहाले नेपालमै पहिलोपटक स्कुटर डे (स्कुटर दिवस) मनाएको छ । यामाहाले ७ मार्चलाई स्कुटर डे का रूपमा मनाएको हो । पहिलो स्कुटर डे का अवसरमा यामाहाले आफ्ना सबै सर्भिस सेन्टरबाट फ्री स्कुटर वास को अफर दिएको थियो, जसमा विभिन्न ब्रान्डका स्कुटर चढ्ने राइडरले सहभागिता जनाएका छन् । पहिलो स्कुटर डेलाई स्मरणीय बनाउन हामीले स्कुटर राइडरहरूलाई नि:शुल्क स्कुटर वासको अफर दिएका हौं । राइडहरूबाट हामीले निकै राम्रो प्रतिक्रिया पायौं, एमएडब्लूका सर्भिस हेड शरद मिश्रले भने, नेपालभरका यामाहा सर्भिस सेन्टरबाट विस्तृत विवरण आइनसके पनि हजारौंको संख्यामा राइडरहरू आफ्नो स्कुटर धुलाउन आएको जानकारी पाएका छौं । स्कुटर डे कै अवसरमा एमएडब्लूले नेपाल ट्राफिक प्रहरीलाई दुइटा साइरनजडित यामाहा स्कुटर हस्तान्तरण गरेको छ । एमएडब्लूका प्रबन्ध निर्देशक विष्णु अग्रवालले ट्राफिक एसएसपी उमेश रञ्जितकारलाई स्कुटरको साँचो हस्तान्तरण गरेका हुन् ।"
मानव संसाधन भेला चैत ५ र ६ मा,"काठमाडौं (कास) ग्रोथ सेलर्सले मानव संसाधन भेला एचआर मिट २०१८ आगामी चैत्र ५ र ६ गते गर्ने भएको छ । मानव संसाधनले परिवर्तन ल्याउन सक्छ, मानव संसाधनले हाँक्न सक्ने भन्ने नारा दिई ११ औं संस्करणअन्तर्गत उक्त भेला गर्न लागेको ग्रोथ सेलर्सले जनाएको छ । दुईदिने गैरआवासीय सम्मेलनमा मानव संसाधनका विषयमा आफ्ना सत्रहरूमा प्रस्तुतिका लागि ख्याति प्राप्त राष्ट्रिय र अन्तर्राष्ट्रिय वक्ताहरू हुनुहुनेछ, विज्ञप्तिमा भनिएको छ, एक्सेन्चरकी मानव संसाधन प्रबन्ध निर्देशक डाक्टर तनाया मिश्र र एसियन पेन्ट्स प्रालि, भारतका पूर्व मानव संसाधन प्रमुख एनएस आइयर यस सम्मेलनका दुई प्रमुख वक्ताहरू हुनुहुनेछ । उनीहरूले आफ्ना सत्रहरूमा रूपरेखा सोच्ने तरिका र कर्मचारी संलग्नता विषयक कार्यपत्र प्रस्तुत गर्नेछन् । विज्ञहरूको प्यालन छलफल, समानान्तर सत्रहरू, प्यानल अन्तर्वार्ता र तनाव व्यवस्थापन तथा काम र जीवन सन्तुलनसम्बन्धी एकल सत्रहरू रहने जनाइएको छ ।"
एनआईसी एसियाको शाखा मनहरिमा,"काठमाडौं (कास) एनआईसी एसिया बैंकको नयाँ शाखा मनहरि गाउँपालिका ७ मनहरि मकवानपुर विस्तार भएको छ । मनहरि गाउँपालिकाका अध्यक्ष एकराज उप्रेतीबाट शाखा उद्घाटन गरिएको छ । मनहरि शाखाको समुद्घाटनसँगै हाल मुलुकभर १ सय ८० शाखा कार्यालय, १८३ एटीएम एवं ४ एक्स्टेन्सन काउन्टरहरूबाट ग्राहकहरूलाई सेवा प्रदान गर्दै आइरहेको छ, विज्ञप्तिमा भनिएको छ ।"
कोरियाली शिखर बैठक अर्काे महिना,"सोल (एएफपी) उत्तर र दक्षिण कोरियाका शीर्ष नेताहरूबीचको शिखर बैठक आगामी महिना हुने भएको छ । उत्तर कोरियाली नेता किम जोङउनसँगको बैठकपछि मंगलबार स्वदेश फर्केको दक्षिण कोरियाली टोलीले उक्त जानकारी दिएको हो ।उक्त बैठक दक्षिण कोरियाली राष्ट्रपतिको कोरियाली प्रायद्वीपमा दीर्घकालीन शान्ति स्थापना गर्ने पहलको सुरुवातका रूपमा लिइएको छ । दक्षिण कोरियाली प्रतिनिधिहरूसँगको बैठकमा उत्तर कोरियाली नेता किमले सुरक्षाको सुनिश्चितता भए परमाणु अस्त्र निर्माणको कार्यमा पनि पुनर्विचार गरिने बताएको जनाइएको छ । परमाणु हतियारको उत्पादन र यसले कोरियाली प्रायद्वीपमा पारेको प्रभावका बारे पनि भेटका क्रममा कुराकानी भएको थियो । पछिल्लो समयमा केही सुधार आएको सम्बन्धलाई उच्चस्तरीय बैठकसम्म पुर्याउने प्रयासस्वरूप दक्षिण कोरियाली राष्ट्रपतिले सोमबार आफ्ना विशेषदूतलाई उत्तर कोरिया पठाएका हुन् । उत्तर र दक्षिण कोरियाबीच जतिसक्दो चाँडो वार्ताको वातावरण तयार पार्न विशेषदूत त्यहाँ पुगेको दक्षिण कोरियाले बताएको छ । त्यस्तै उत्तर कोरियाले उक्त भेटवार्तालाई महत्त्वपूर्ण भनेको छ । दक्षिण कोरियाका राष्ट्रपति मुन जायइनका विशेषदूतका रूपमा राष्ट्रिय सुरक्षा सल्लाहकार तथा राष्ट्रपतिको कार्यालयका राष्ट्रिय सुरक्षा प्रमुख युईयोङ सोमबार उत्तर कोरिया पुगेका थिए । उनले सोमबार साँझ किमसँग भेटवार्ता गरेका हुन् ।गत फेब्रुअरी ९ देखि १८ सम्म दक्षिण कोरियामा भएको शीतकालीन ओलम्पिक खेलकुदमा यी दुई देशका प्रतिनिधिको सहभागितापछि सम्बन्धमा पछिल्लो समयमा केही सुधार आएको महसुस गरिएको छ । यसैबीच, दक्षिण कोरियाली राष्ट्रपति मुन जायइनले उत्तर कोरियाले अमेरिकालाई प्रस्ताव गरेको परमाणु अस्त्रसम्बन्धी छलफल अहिले नै गर्नु चाँडै हुने बताएका छन् । उत्तर कोरिया पुगेको टोली स्वदेश फर्केपछि राजनीतिक नेताहरूसँगको छलफलमा मुनले यस्तो बताएका हुन् ।"
ट्रम्पका सल्लाहकारको राजीनामा,"वासिङ्टन (बीबीसी) अमेरिकी राष्ट्रपति डोनाल्ड ट्रम्पका प्रमुख आर्थिक सल्लाहकार गेरी कोहनले राजीनामा दिने घोषणा गरेका छन् । आल्मुनियम तथा स्टिल आयातको नीतिमा कडाइ गर्नुपर्ने ट्रम्पको योजनाबाट असन्तुष्ट बनेका कोहनले राजीनामा दिन लागेका हुन् । कोहन स्वतन्त्र व्यापारका समर्थक हुन् । ट्रम्पले आल्मुनियम र स्टिल आयातमा सीमा शुल्क लगाउने योजना ल्याएपछि उनीहरूबीच मतभेद सिर्जना भएको बताइएको छ । ट्रम्पले गत साता ट्रम्पले आफ्नो योजना अगाडि बढाएमा आफूले राजीनामा दिन सक्ने बताएका छन् । उनले आगामी साता ह्वाइटहाउस छाड्ने बताइएका छन् । ५७ वर्षीय कोहन गोल्डम्यान स्यास बैंकका पूर्वअध्यक्ष हुन् । कोहनको बहिर्गमनबाट राष्ट्रपतिको आर्थिक निर्णय र वित्तीय उद्योगमा असर पर्ने बताइएको छ । गेरीले प्रमुख आर्थिक सल्लाहकारका रूपमा हाम्रा एजेन्डा अघि बढाउन, ऐतिहासिक कर कटौती र सुधारका मुख्य योजनाकारका रूपमा र अमेरिकी अर्थतन्त्रलाई पुन: उठाउनका लागि सहयोगजस्ता उत्कृष्ट काम गरेका छन् । अमेरिकी जनताको सेवाको लागि उनलाई धन्यवाद, राष्ट्रपति ट्रम्पले विज्ञप्तिमा भनेका छन् । उनले यस पदमा नयाँ नियुक्ति चाँडै हुने र बुद्धिमत्तापूर्वक निर्णय लिइने पनि बताएका छन् । कोहनले राजीनामा दिने चर्चा लामो समयदेखि चलेको थियो । उक्त चर्चापछि यो पदमा ट्रम्पले आफ्ना लामो समयदेखिका अनौपचारिक सल्लाहकार ल्यारी कुड्लोलाई नियुक्त गर्ने पनि आँकलन गरिएको छ । ट्रम्प प्रशासनलाई छाड्ने कोहन सातौं उच्च अधिकारी हुन् । तीमध्ये केहीलाई ट्रम्प आफैंले हटाएका हुन् भने केहीले आफैं राजीनामा दिएका हुन् । यसअघि ह्वाइटहाउसकी सञ्चार निर्देशक होप हिक्स, ह्वाइटहाउस स्टाफ सेक्रेटरी रब पोर्टर, एफबीआईका उपनिर्देशक एन्ड्रयु म्याकक्याबे, स्वास्थ्यमन्त्री टम प्राइस, प्रमुख रणनीतिक सल्लाहकार स्टिभ ब्यानन र न्युयोर्क फेडरल प्रोसिक्युटर प्रित भराराले राजीनामा दिइसकेका छन् ।"
श्रीलंकामा रोकिएन हिंसा,"कोलम्बो (रोयटर्स) साम्प्रदायिक हिंसापछि श्रीलंकाको क्यान्डी जिल्लामा संकटकाल लगाइए पनि बौद्धमार्गीहरूको समूहले आक्रमण जारी राखेका छन् । अल्पसंख्यक मुस्लिम समुदायका मस्जिद तथा व्यवसायमा आक्रमण भएको प्रहरीले जनाएको छ । उक्त जिल्लामा बौद्धमार्गी समुदायका एक युवाको मृत्यु भएपछि आइतबारदेखि जातीय हिंसा फैलिएको थियो । सरकारले अनिश्चितकालीन कर्फ्यु जारी गरे पनि हिंसा रोकिएको छैन । प्रहरी प्रवक्ता रुवन गुणशेखराले क्यान्डी क्षेत्रमा मंगलबार राति हिंसाका थुप्रै घटना भएको बताए । क्यान्डी क्षेत्र चिया बगानका लागि पर्यटकीय आकर्षणको थलो मानिन्छ । प्रहरीले हिंसामा संलग्न भएको आरोपमा ७ मानिसलाई पक्राउ गरेको छ भने झडपमा तीन प्रहरी अधिकारी घाइते भएका छन् । आक्रमणमा कति सर्वसाधारण घाइते भए भन्नेबारे स्पष्ट जानकारी आएको छैन । कट्टर बौद्धमार्गी समूह र मुस्लिम समुदायबीच लामो समयदेखि तनाव हुँदै आएको छ । बौद्धमार्गीहरूले मानिसलाई जबर्जस्ती धर्म परिवर्तन गराएको र बुद्धका पुरातात्त्विक सम्पदा तोडफोड गरेको आरोप लगाउँदै आएका छन् । २ करोड १० लाख जनसंख्या भएको श्रीलंकामा मुस्लिम समुदायको संख्या ९ प्रतिशत छ । सामाजिक सञ्जालमा प्रतिबन्धयसैबीच, हिंसा नियन्त्रण गर्न सरकारले फेसबुकलगायत सामाजिक सञ्जालमा बन्द गराएको छ । मुस्लिमविरुद्ध थप आक्रमण गर्ने चेतावनी दिँदै फेसबुकमा स्टाटस राखिन थालेपछि प्रतिबन्ध लगाइएको सरकारी अधिकारीहरूले जनाएका छन् । सरकारले फेसबुकसहित भाइबर, ह्वाट्स एपमा तीन दिनका लागि प्रतिबन्ध लगाएको हो ।"
भूकम्पमा १८ को मृत्यु,सिड्नी (रोयटर्स) पपुवा न्युगिनीको दक्षिणी पहाडी क्षेत्रमा मंगलबार राति गएको ६७ म्याग्निच्युडको भूकम्पमा १८ जनाको मृत्यु भएको छ । भूकम्पको केन्द्रबिन्दु राजधानी पोर्ट मोस्र्बीबाट ६ सय किलोमिटर टाढा रहेको जनाइएको छ । यसअघि गत साता यसै क्षेत्रमा ७५ म्याग्निच्युडको भूकम्प जाँदा ५५ जनाको मृत्यु भएको थियो ।गत साताका भूकम्प पीडितलाई अस्ट्रेलिया र न्युजिल्यान्डले सहयोग गरिरहेका छन् । नयाँ भूकम्पपछि उद्धार तथा राहतका लागि अस्ट्रेलियाले थप तीन हेलिकोप्टर पठाउने भएको छ भने न्युजिल्यान्डले औषधि तथा उपकरणसहित सैनिक विमान पठाएको छ । गत साताको भूकम्पयता त्यहाँ पटकपटक परकम्पन गइरहेका छन् । यसका कारण दुर्गम पहाडी क्षेत्रमा उद्धार तथा राहतमा कठिनाइ भएको जनाइएको छ । पपुवा न्युगिनीका एक अधिकारीले क्षतिग्रस्त संरचनामा पुरिएका मानिसको खोजी जारी रहेको बताएका छन् । रेडक्रसले भूकम्पबाट ५ सय घाइते र १७ हजार मानिस विस्थापित भएको आँकलन गरेको छ ।
सिरियामा रूसी विमान दुर्घटना,दमास्कस (एएफपी) सिरियामा दुर्घटनामा परेको रूसी विमानमा रहेका सबै ३२ सैनिकको मृत्यु भएको छ । उक्त विमान रूसी सेनाले सिरियामा प्रयोग गर्दै आएको सैन्य अखडानजिकै दुर्घटना भएको हो । सिरियाको राजधानी दमास्कसबाट उक्त क्षेत्र नजिकै छ । उक्त विमान अवतरण गर्न लाग्दा दुर्घटनामा परेको हो । दुर्घटनाबारे छानबिन हुने रूसी सेनाले जानकारी दिएको छ ।
नाइजेरियाको हिंसामा २४ मारिए,"अबुजा, (सिन्हवा) नाइजेरियाको बेनौ राज्यमा भएका हिंसात्मक घटनामा २४ जनाको मृत्यु भएको छ ।पशुचौपायासम्बन्धी विवादका कारण गत सोमबारदेखि त्यस क्षेत्रमा हिंसात्मक घटना भएको स्थानीय अधिकारीले जनाएका छन् । हिंसामा सबैभन्दा बढी महिला र बालबालिका प्रभावित भएको राज्य गभर्नर साम ओर्टोमले बताए । उनले यो घटना अमानवीय घटना भएको पनि उल्लेख गरे । घटनाका दोषी पत्ता लगाउन र कडा कारबाही गर्न प्रहरीलाई निर्देशन दिइसकिएको उनले जानकारी दिए । सोमबार र मंगलबार भएका घटनामा मृत्यु हुनेमा विद्यालयका छात्राछात्र पनि छन् । हिंसा अन्त्यका लागि विभिन्न बैठक तथा छलफल भइरहेको अधिकारीहरूले जनाएका छन् । नाइजेरियाका राष्ट्रपति मोहम्मद बुहारीले हिंसात्मक घटना चाँडै नियन्त्रण हुने अपेक्षा गरिएको बताए ।"
कुपोषित बालबालिका घटे,"कपिलवस्तु (कास) जिल्लामा बालबालिका कुपोषित हुने दर ५ प्रतिशतले घटेको छ । ६ वर्षयता सञ्चालित सचेतना अभियान र बेलैमा उपचार हुन थालेपछि कुपोषित बालबालिकाको संख्यामा कमी आएको हो । उनीहरूलाई विशेष खालको खाना वितरणले पनि सकारात्मक प्रभाव परेको स्थानीयले बताए । जिल्ला जनस्वास्थ्य कार्यालयले हालै जिल्लाभरका ६ देखि ५९ महिनासम्मका ५९ हजार ६ सय ४६ बालबालिकामा कुपोषण जाँच गरेको थियो । जसमा पहिलेभन्दा अवस्था निकै सुधारिएको पाइयो ।कार्यालयले १० दिनसम्म स्वास्थ्यकर्मीलाई घरघरै पठाएर स्वास्थ्य परीक्षण गराएको थियो । अझै पनि १० दशमलव ६ प्रतिशत बालबालिका भने कुपोषित भेटिएका छन् । तीमध्ये ८ सय ४ जना गम्भीर र ५ हजार ६ सय ३ जना मध्यम खालका कुपोषित बालबालिका भेटिएको स्वास्थ्यका पोषण सम्पर्क व्यक्ति विष्णु पौडेलले बताए ।यसअघि सन् २०११ मा स्वास्थ्य तथा जनसांख्यिक सर्वेक्षणले गम्भीर खालका ३ दशमलव १ प्रतिशत र मध्यम खालका १२ प्रतिशत गरी १५ दशमलव १ प्रतिशत कुपोषित बालबालिका रहेको तथ्यांकले देखाएको थियो । उनका अनुसार त्यसपछि यहाँ सचेतनाका विभिन्न योजना र कार्यक्रम चलाइएको छ । पाखुराको मध्यभाग नाप्नुका साथै उचाइअनुसार तौल नभएको र दुई खुट्टामध्ये एउटा सुन्निएको भए बालबालिका कुपोषित हुन्छन् । ६ वर्षयता सचेतना कार्यक्रम गरियो, वरिष्ठ जनस्वास्थ्य प्रशासक योगेन्द्र भगतले भने, औषधोपचार र विशेष खाना वितरणपछि सुधार भएको छ । कुपोषित मानिस ठूलो भएपछि शारीरिक र मानसिक रूपमा कमजोर हुने उनले बताए ।"
हत्या आरोपमा महिला पक्राउ,उदयपुर (कास) स्थानीय पुरुषलाई ढुंगाले हानी हत्या गरेको अभियोगमा एक महिला पक्राउ परेकी छन् । हत्यापछि फरार रहेकी उदयपुरगढी गाउँपालिका ७ विरालीटारकी दमिनी भन्ने ३२ वर्षीया शर्मिला कार्की बुधबार पक्राउ परेकी हुन् । त्रियुगा नगरपालिका ७ चुहाडेका शिव कार्कीले मदिरा सेवन गरी अपशब्द प्रयोग गरेपछि दुवैबीच हात हालाहालको अवस्था आएको थियो । विवादपछि घर फर्किन लागेका ५१ वर्षीय शिवलाई शर्मिलाले ढुंगा प्रहार गरी घाइते बनाएकी थिइन् । उनको उपचारका क्रममा जिल्ला अस्पताल उदयपुरमा मृत्यु भएको थियो । शिवको मृत्युपछि शर्मिला फरार रहेको प्रहरी निरीक्षक मनप्रसाद श्रेष्ठले बताए ।शर्मिलालाई आवश्यक कानुनी कारबाहीका लागि जिल्ला प्रहरी कार्यालयको हिरासतमा लिइएको छ ।
विशिष्ट कामिनी,"कामिनी राजभण्डारीको चर्चा नेपाल टेलिकमकी प्रथम महिला प्रबन्ध निर्देशकका रूपमा हुने गरेको छ, तर यति मात्रै परिचय उनका लागि मनग्ये हुने छैन । उनी प्रतिस्पर्धाबाट छानिएकी नेपाल टेलिकमकी पहिलो प्रबन्ध निर्देशक पनि हुन् । उनको नियुक्तिअघि गैरप्राविधिक व्यक्ति नेपाल टेलिकमको सर्वोच्च कार्यकारी पदमा नियुक्त भएको भन्दै विरोधका स्वर सुनिने गर्थे । तर प्राविधिक पृष्ठभूमि र प्रतिस्पर्धाबाट छानिएकी प्रबन्ध निर्देशकका रूपमा उनले विरोधको स्वर मात्रै मत्थर पारेकी छैनन्, आफ्नो १ करोड ८७ लाख ग्राहकलाई नयाँनयाँ सेवा दिने ध्याउन्नमा उनले आफूलाई व्यस्त राखेकी छन् । प्रबन्ध निर्देशकसम्मको उनको यात्राको थालनी भने २०४२ सालमा भएको हो । भारतको पञ्जाव विश्वविद्यालयबाट चारवर्षे इलेक्ट्रोनिक्स एन्ड इलेक्ट्रो कम्युनिकेसन इन्जिनियरिङ सकाएर नेपाल फर्किएलगत्तै उनले टेलिकममा जागिर पाएकी थिइन् । अमृत साइन्स क्याम्पसको उत्कृष्ट विद्यार्थीको रूपमा उनले भारतको पञ्जावका लागि छात्रवृत्ति पाएकी थिइन् । इन्जिनियरको रूपमा भने उनले ७ औं तहको अधिकृत पद पाएकी थिइन्, त्यो पनि ज्यालादारी रूपमा । सुरुवाती एक वर्ष उनले काम गरेको दिनको मात्रै ज्याला पाउँथिन् । वर्ष दिनपछि बल्ल उनी टेलिकममा स्थायी अधिकृत बनिन् ।कोलम्बो प्लानअन्तर्गत छात्रवृत्ति पाएर जब उनले इन्जिनियरिङ पढ्ने निधो गरिन्, त्यो बेला महिलाहरूको रोजाइमा इन्जिनियरिङ पर्दैनथ्यो । अझ, त्यो बेला इन्जिनियरिङमा पनि सिभिल इन्जिनियरिङको क्रेज थियो । रोजेको फरक खालको विषयले नै उनलाई काममा अब्बल बनायो । उनी आफ्नो जागिरे जीवनमा पटकपटक अब्बल दरिइनै रहिन् । उनले योजना विभागमा रहेर बनाएको योजनामै अहिलेको नेपाल टेलिकमको सफलता टिकेको छ । योजना विभागमा रहँदा नै टेलिकमको फाइबर टु होम (एफटीटीएच) प्रविधिमा जाने निर्णय गरेको थियो । त्यो बेला खर्च धेरै लाग्ने भन्दै असहमति राख्नेलाई उनले नै विश्वस्त पारिन् । हामीले गर्ने योजना पछिको लागि हुनुपर्छ, उनी भन्छिन्, सधैं भविष्यको लागि तयार बन्नुपर्छ । उनी योजना प्रबन्धक रहेकै बेला डिजिटल प्रविधिबाट आईपी प्रविधिमा जाने खाका बनेको थियो । यस्तै योजना नबनेको भए, टेलिकमको स्थान तीव्र प्रतिस्पर्धा रहेको नेपाली इन्टरनेट बजारका मुख्य कम्पनीको सूचीमा नेपाल टेलिकमको नम्बर कहाँ हुन्थ्यो ? त्यो भन्न सकिन्नथ्यो, अहिले भने यो सूचीको अग्रपंक्तिमा छ । र, यसको नेतृत्व गरिरहेकी छन् उनै कामिनी ।टेलिकमले अहिले पुराना प्रविधिलाई विस्थापित गरी नयाँ प्रविधि विस्तारलाई तीव्रता दिएको छ । यसअन्तर्गत आईपीमा आधारित प्रविधि सबैतिर पुर्याउने, पुराना एक्सचेन्जहरूलाई एक्सेस गेटवेले प्रतिस्थापन गर्ने, नयाँ बीटीएस सञ्चालनजस्ता काममा टेलिकम धमाधम लागिपरेको छ । केहीअघि मात्रै टेलिकमले चीनबाट ब्यान्डविथ नेपाल भित्र्याइसकेको छ । यसले नेपाललाई भारत बाहेकका मुलुकबाट इन्टरनेट भित्र्याउने विकल्प दिएको छ ।कामिनी यति बेला फेरि नयाँ योजनाका लागि तल्लीन छिन् । देशैभरि एकसाथ फोरजीएलटीई विस्तार गर्ने उनको योजना अहिले अन्तिम चरणमा पुगेको छ । यसका लागि टेलिकमले केही दिनमै ठेकेदार कम्पनी छान्दै छ । टेलिकमको सफल भविष्यका लागि यो अनिवार्य काम मान्छिन् उनी । अहिले टेलिकमका उपत्यका र पोखरामा रहेका ग्राहकले मात्रै यो सुविधा पाइरहेका छन् । अबको भविष्य डाटा हो, उनी भन्छिन्, यसको लागि हामी तयार हुनुपर्छ ।देशैभर फोरजी विस्तार भएपछि प्रयोगकर्ताले आफ्नो रुचिअनुसार टुजी, थ्रीजी वा फोरजी चलाउन पाउँनेछन् । अहिले नेपाल टेलिकमले नेपालका सबै जिल्लामा थ्रीजी सेवा पुर्याइसकेको छ ।२०७३ असोज ९ गते प्रबन्ध निर्देशकका रूपमा जिम्मेवारी सम्हालेपछि नेपाल टेलिकमले केही सफलताको स्वाद पनि पाइसकेको छ । केहीअघि मात्रै नेपाल टेलिकमले आफ्ना सेयरधनीलाई सबैभन्दा धेरै ५५ प्रतिशत बोनस बाँड्यो । उनको कार्यकालमै नेपाल टेलिकमको वार्षिकोत्सव इतिहासमै पहिलोपटक समयमै भयो । प्रबन्ध निर्देशक हुनुअघि उनी टेलिकमको प्रमुख प्राविधिक अधिकृतका रूपमा कार्यरत थिइन् ।टेलिकमको नाफा वृद्धिका लागि नयाँनयाँ योजना पनि उनले बनाइरहेकी छन् । उनका पालामा टेलिकमका ग्राहक र डाटा प्रयोगकर्ताको संख्या बढिरहेको पनि छ र खर्च ६ प्रतिशतले घटेको छ । खर्च घटाउन उनले भर्खरै सवारी नीति लागू गरेकी छन्, जसअनुसार टेलिकमका १० र ११ औं तहका अधिकृतले मात्रै कार्यालयको सवारी प्रयोग गर्न पाउँछन्, बाँकीलाई सवारीभत्ता मात्रै उपलब्ध गराइएको छ । यी दुई तहका अधिकृतबाहेक अन्यलाई समूहमा बसेर काम गर्न प्रोत्साहित गरेको उनी बताउँछिन् । यसले गर्दा थोरै ठाउँमा धेरै कर्मचारी अटाउने र बाँकी स्थान भाडामा दिने उनको योजना छ । यही योजनाअन्तर्गत टेलिकमले आफ्नो जनकपुरस्थित भवन सञ्चय कोषलाई भाडामा दिएको छ ।आफूमा व्यवस्थापकीय क्षमता वृद्धिका लागि थाइल्यान्डमा गरेको एमबीएको भूमिका उनी भुल्दिनन् । २ र ९ वर्षका दुई छोरा घरमा छाडेर एमबीए गर्न छात्रवृत्तिमा उनी थाइल्यान्डको एसियन इन्स्टिच्युट अफ टेक्नोलजी (एआईटी) पुगेकी थिइन्, सन् १९९९ मा । २८ देशका विद्यार्थीसँग गरेको यही पढाइले व्यवस्थापकीय क्षमता वृद्धि भएको उनले बताइन् ।३१ वर्ष नेपाल टेलिकमको सेवामा बिताएकी राजभण्डारी कार्यालयलाई आफ्नो घर मान्छिन् । भन्छिन्, म बिहान ८ देखि बेलुका ८ बजेसम्म यहीं हुन्छु, त्यसैले मलाई यो घरभन्दा प्यारो छ ।आफूअन्तर्गतका ४ हजार १ सय ५९ कर्मचारी र आफ्ना ग्राहकप्रति आफू सबैभन्दा बढी उत्तरदायी भएको उनी बताउँछिन् । यही सोचका कारण आफ्नो कार्यकालमा कुनै पनि कर्मचारी संगठनबाट अवरोध नआएको उनको अनुभव छ । विभिन्न स्वार्थबाट रोकिने कर्मचारीको वृत्ति विकास र भर्ना प्रक्रिया अहिले शतप्रतिशत सुचारु भएको उनको दाबी छ । हरेक पदपूर्ति समयमा भएको छ र बढुवा पनि समयमै भएको छ, उनले भनिन्, यसले गर्दा कर्मचारीको मनोबल बढेको छ । महिला भएकै कारणले काममा कहिले बाधा परेको छ ? प्रश्न भुइँमा नखस्दै उनी भन्छिन्, छैन । मैले महिला भएर होइन, प्रबन्ध निर्देशकको रूपमा काम गरिरहेकी छु ।"
जागिरभन्दा उद्यमशीलतामा जोड दिनुपर्छ,"नीतिगत तहको एउटा क्षेत्रमा तपाईं पनि हुनुहुन्छ । महिलाहरूकै लागि तपार्इंले अहिलेसम्म के गर्नुभयो र के गर्दै हुनुहुन्छ ?ठूला उद्योगमा महिलाको संलग्नता त्यति छैन । साना, लघु, घरेलु उद्योगमा मात्रै महिला संलग्नता बढी छ । यस्ता कार्यक्रममा ७० प्रतिशत महिला हुनुपर्छ भन्ने नीति बनाएका छौँ । महिला उद्यमशीलता कोषको पनि व्यवस्था छ । ४६ जिल्लामा यो कोष कार्यान्वयनमा आइसकेको छ । यो कोषबाट महिलाहरूले एक लाखदेखि ५ लाख रुपैयाँसम्म ऋण ६ प्रतिशत ब्याजमा पाउनुहुन्छ । समयमै ऋण बुझाउनुभयो भने एक प्रतिशत थप छुट हुन्छ । महिलाहरूले उत्पादन गरी निर्यात गर्ने उद्यमका लागि पनि ऋण दिने व्यवस्था औद्योगिक व्यवसाय ऐनमा गरिएको छ । विशेष आर्थिक क्षेत्र (सेज) मा महिलाहरूको उद्योग विशेष प्राथमिकतामा राख्ने व्यवस्था छ । उद्योग दर्तामा महिलाहरूका लागि ३५ प्रतिशत छुटको व्यवस्था पनि गरिएको छ ।  प्रस्तुति : कृष्ण आचार्य"
महिला सशक्तीकरणका लागि फिल्म,"काठमाडौं उनीहरूलाई सर्कस जादूको संसार जस्तै लाग्थ्यो । पहिलोपटक भारतको सर्कस पुगेर झिलीमिली लुगामा सजिएका आफूभन्दा ठूला दिदीहरूलाई देखेपछि मान्छे हुन् कि पुतली भनेर अल्मलिए पनि । पछि उनीहरूले पनि त्यस्तै लुगा लगाउन पर्यो र जादूजस्तै लाग्ने स्टन्ट आफैंले गर्नुपर्यो । भित्री अंग देखिने लुगा लगाएर सर्कसमा स्टन्ट गर्न मन नलागे पनि पिटाइ खाने डरले मालिकले जेजे अह्रायो सबै गर्थे । यो कथा हो, परिवारले सानै उमेरमा भारतको सर्कसमा बेचेका शीतल र सरस्वतीको । उनीहरूको जीवनमाथि बनाइएको इभन ह्वेन आई फल डकुमेन्ट्री फिल्म प्रदर्शन गर्दै बुधबार राजधानीमा नेपाल मानव अधिकार अन्तर्राष्ट्रिय फिल्म फेस्टिभलले घुम्टो खोल्यो । यस वर्षको फेस्टिभलको थिम महिला सशक्तीकरण भएकोले यही डकुमेन्ट्री पहिलो रोजाइमा राखिएको मानव अधिकार फिल्म सेन्टरका अध्यक्ष चिरञ्जीवी कर्णविहारीले जनाए । न पढाइ थियो, न त राम्रो कमाइ हुने जागिर नै । डकुमेन्ट्री सर्कसबाट उद्धार गरेपछि नेपाल आइसकेपछि उनीहरूले बाँच्न र सर्कसबारे मानिसमा भएको नकारात्मक धारणा मेटाउन गरेको संघर्ष छ । उनीहरूले आफूले सानैदेखि सिकेको कलालाई नै आफ्नो हतियार बनाए । र, नेपालमै पहिलो सर्कस काठमाडौं पनि खोले । यही संस्थामार्फत उनीहरू देश र विदेशमा आफ्नो कला देखाउँछन् । पहिले हामी बाध्यतामा गथ्र्याैं, फ्रिडम थिएन, एउटै पर्खालभित्र बाँधिनुपथ्र्याे । नगरे संवेदनशील ठाउँमा पिट्थे, शीतल र सरस्वतीले डकुमेन्ट्रीमा भन्छन्, अहिले हाम्रो सर्कस भारतको भन्दा फरक छ । अहिले पनि नेपालमा सर्कस गर्नु नराम्रो मानिन्छ । तर अहिले सर्कस गर्दा इन्जोय गर्छाैँ र सर्कस राम्रो कला हो भन्ने कुरा स्थापित गर्न चाहन्छौं । आफूजस्तै अन्य बालबालिका, महिलाहरू बेचबिखनको सिकार हुन नपरोस् भनेर नेपालका विभिन्न ठाउँहरूमा सर्कससँगै नाटक पनि देखाउने गरेका छन् उनीहरूले । डकुमेन्ट्रीमा उनीहरूसँगै उद्धार गरिएका एघार जना समेटिएका छन् । फेस्टिभलको उद्घाटन राष्ट्रिय मानव अधिकार आयोगका अध्यक्ष अनुपराज शर्माले गरे । महिलाहरूको उपस्थितिले मात्रै महिला सशक्तीकरण हुन्न, उनले भने, परिवारदेखि नै महिलाको विचार अगाडि बढाउनुपर्छ । यसका लागि फिल्म राम्रो माध्यम हो । कार्यक्रममा गभर्नेन्स फयासिलिटीकी प्रमुख क्यारोलिन भेन्डेनाविलाले फेस्टिभलमा महिला सशक्तीकरणका पक्षमा बनेका फिल्महरूलाई स्थान दिएकोमा प्रसंशा गरिन् । उनले छायामा रहेका मानव अधिकारको पक्षहरूलाई बाहिर ल्याएर भ्वाइस अफ द भ्वाइसलेस को काम गर्ने प्रकृतिका फिल्महरू बनाउन आग्रहसमेत गरिन् । फेस्टिभलमा बुधबारै दीपक तोलाङ्गेको डकुमेन्ट्री फिल्म डस्ट देखाइएको थियो । यसमा भक्तपुरको नलिञ्चोकमा रहेको इँटाभट्टामा काम गरिरहेका बालबालिकाको विषयवस्तु समेटिएको छ । त्यसैगरी पाकिस्तानको महेरा ओमारको परविन रहमान : रिबेल अप्टिमिस्ट डकुमेन्ट्री पनि देखाइयो । डकुमेन्ट्रीमा पाकिस्तानकी एक महिलाले कराँचीका गरिब र सहरी विकासको अवधारणा बनाउने र प्रदूषित खोला र नाला सरसफाइका लागि गरेका कामहरू देखाइएको छ । परविनले विकासबारे डकुमेन्ट्रीमा भनेकी छन्, विकास भनेको पाँचतारे होटल हुनु, मेगा सडक प्रोजेक्ट हुनु मात्रै हैन । महत्त्वपूर्ण भनेको मानव विकास हो ।"
फुङलिङबाट एउटा टिकट,"सुदूरपूर्वी पहाडी जिल्ला ताप्लेजुङको चाँगेमा जन्मिएकी पूर्णकला लिम्बूको बाल्यकाल कुदाकुदमै बित्यो । ब्रिटिस लाहुरे परिवारमा जेठी छोरी भएपछि बाबुआमाको काखमा चेपिएर कहिले हङकङ, कहिले धरान, कहिले ब्रुनाई त कहिले फुङलिङ, चाँगे आउजाउ गरेरै उनको बाल्यकाल बित्यो । साथीभाइ, रमाइलो, लुकीछिपी गर्ने फुर्सदै पाइनन् उनले । काठमाडौंको बागमती बोर्डिङ स्कुलबाट २०५१ मा एसएलसी गरेपछि भने पूर्णकला पढाइ र बसाइमा केही स्थिर बनिन्, अघि बाल्यकालजस्तो ठाउँ न ठहर कुदिरहनु परेन ।लिम्बू खलकमा कहींकतै नभएको सोख पूर्णकलामा थियो पाखाबारी, पहाड, हिमाल, पाथीभरा, तमोर खोला, बाआमा अथवा सामुमा जे भेटिन्छ त्यसैको चित्र कोरिरहने गजबको स्वभाव । त्यसैलाई समातेर उनले क्याम्पस पढ्ने बेलामा आफ्नै रुचिमा कला क्याम्पसमा भर्ना भइन् । बीचमा देशदेशावर घुम्दै र नियमित नभएरै पनि फाइन आर्टमा स्नातक गरिन् । आफ्नो कुलवंशमैं नपढेको (आर्ट) पढाइ र नगरेको कामको यो बाटो गलत थियो भन्नेहरू पनि थिए तर म लहडी बनेर कलाजगत्मै होमिएँ, पूर्णकला सम्झिन्छिन्, मसँग अर्को सोख पनि थियो कपडा बुन्ने, ढाकापस्मिना बुन्ने । बीचमा ढाका बुन्ने कामको प्रशिक्षक भएर काम गरेकी थिएँ । अझै पनि भित्री इच्छा भने कपडा डिजाइनिङमै छ । पूर्णकलाका आमाबाबुले त एसएलसी फस्ट डिभिजनमा पास भएकी छोरीले साइन्स पढेर डाक्टर भइदिए हुन्थ्यो भनेर हत्ते हालेका थिए । तर, स्वभावमा मनमौजी छोरीका अगाडि बाआमाको केही जोड चलेन । कलाकला भन्दै एकरसको जिन्दगी बिताइरहेका बेला पूर्णकलाले एकजना कालिकोटे (सानेपावासी) आर्टिस्ट साथी भेटिन्, सन्तोष विष्ट । फाइन आर्टमा दुवैको रुचि मिल्यो । यही कारण मन पनि मिल्यो । फाइन आर्ट पढेर अरू साथीभाइजस्तै कतै ग्यालरी खोलेर अर्कै दुनियाँमा हराउने कि प्रदर्शनी गर्दै नामकाम देखाइरहने ? जीवनमा अन्योलता थियो नै । टेक्सटाइल डिजाइनिङमा एकदमै सोख थियो उनको । सपना पनि यस्तै कपडाढाकाको लघु उद्यमी बन्ने थियो । तर, उनै आर्टिस्ट साथी सन्तोषले दिएको सुझावमा पूर्णकलाले लोक सेवा पढ्ने र सरकारी जागिरे बन्ने सपना देख्न थालेकी थिइन् । लोक सेवा कुन चरीको नाम हो, मलाई थाहा थिएन, पूर्णकला सम्झिन्छिन्, सन्तोषले दिएको सुझाव र सरकारी कर्मचारी बन्ने सपनामा म लोक सेवाको दुनियाँमा लागिहालेँ । पहिलो प्रयासमै पूर्णकला सरकारी जागिरे बनिन्, हुलाक सेवा विभागमा । २०६७ मंसिरदेखि कला अधिकृतका रूपमा हुलाकमा प्रवेश गरेकी पूर्णकलाले पाँच वर्षयता हुलाकबाट निस्कने सबै टिकटको डिजाइनिङ गर्दै आएकी छन् । यस बीचमा २ सयभन्दा बढी टिकटमा पूर्णकलाको नामकाम जोडिएको छ । सुन्दैमा सरकारी भन्ने विशेषता हुन्छ, स्थायित्व पनि हुन्छ भनेर यतातिर लागेकी हुँ, पूर्णकला भन्छिन्, पहिला पनि ढाका वा पस्मिना बुन्ने, कपडामा डिजाइन भर्ने र तालिम दिने काम गर्दै आएकी थिएँ । पछि यस्तो निजी सोख र एनजीओको काम भनेको प्याकेज टाइपको मात्रै हुने रहेछ भन्ने बोध भयो । निजी क्षेत्रको काम भनेको पैसा भएर पनि स्थिरता नहुने ठान्दै सरकारी जागिरे हँुदा परिवारलाई समय दिन सकिने र जीवनमा स्थिरता पनि आउने भनेर उनी सरकारी दुनियाँमा लागेकी रहिछन् । हुलाक सेवामा प्रवेश गर्नासाथ पूर्णकलालाई विशुद्ध फाइन आर्टको कुरा मात्रै थाहा थियो । प्लेसमेन्ट, कम्पोजिसन, स्पेसिफिकेसन, प्रिन्टिङ आदिको पत्तो थिएन । त्यस बेला वरिष्ठ कला अधिकृत मोहननरसिंह राना, केके कर्माचार्यले हुलाक टिकटको शैली र प्रक्रियामा गाइड गरेका रहेछन् । तर पहिलेजस्तो विशुद्ध कलाका भरमा, आर्ट गरेरै टिकट डिजाइन तयार गर्ने जमाना अहिले नरहेकाले केही अर्थमा सजिलो युगमा पनि आएकी छन् पूर्णकला । ग्राफिक्स डिजाइनको सुविधाले छोटो समयमा धेरै काम गर्न सकिने अवसर उनले पाएकी छन् । एउटै काम, शैली, टिकट साइजको वरपर दिक्कै लाग्ने गरी ग्राफिक्समा घोत्लिरहँदा कहिलेकाहीँ मोनोटोनस पनि हुन्छ, उनी भन्छिन्, तर, यो एकरीतको कामसँगै मुलुकको चिनारी जोडिने काम गर्न पाएकी छु भन्ने हुन्छ, अनि ढुक्क लाग्छ । आर्टवर्क वा ग्राफिक्समा पनि कतिपय वनस्पति, संस्कृति, चाडपर्वसम्बन्धी काम भने निकै सजिलो लाग्ने गरेको रहेछ उनलाई । तर, व्यक्तिमालाको काममा भने हेरफेर भइरहने अवस्था आउने रहेछ । आफूले गरेका कामबारे बाहिरी बजारमा चियोचर्चा चल्ने गर्दा आफूले ध्यान दिएर सुन्ने गरेको पूर्णकला बताउँछिन् । जस्तो सुरुमा सहिद भनेर निकालिएको रामप्रसाद राईको हुलाक टिकट छापिएर पनि उपयोगमा आएन । यस्तो गल्ती भेटिँदा भने हामी सबैले सचेत बन्नुपर्नेमा ध्यान बढी जान्छ । अहिले भने गृह मन्त्रालयबाट सहिदको सूची लिएर आएका छौँ, अब आइन्दा यस्तो गल्ती नहोस् भनेर, उनले सुनाइन्, यसैगरी सहिद दुर्गानन्द झाको हातमा बम राखिएको टिकट आएपछिको चर्चा पनि मैले पढेकी छु । टिकटमा राखिने स्पेसिफिकेसन आधारमा डिजाइनिङ उतारिने भएकाले विभाग, मन्त्रालयले गरेको निर्णयअनुसार काम भएजस्तो लाग्छ । यस्ता कुराहरू सार्वजनिक बहसमा नगए पनि मन्त्रालयभित्र र विज्ञहरूबीच बहस भएकै हुन्छ ।यदाकदा भने आफ्नो विवेक र अन्तरचेतनाले गरेको निर्णयले हुलाक टिकटमा पनि काम गर्न सक्ने पूर्णकलाको बुझाइ छ । जस्तो, सुरुमा हुलाक टिकटका लागि श्री ३ प्रधानमन्त्री देवशमशेरको श्रीपेच लगाएको फोटो आएको रहेछ, पछि मन्त्रालयभित्रको बहस र डिजाइनरको सुझावमा समेत श्रीपेच नलगाएको फोटोमा टिकट निकालिएको रहेछ । हुलाक टिकट छाप्ने क्रममा मैले पनि सुझाव दिने गरेकी छु, उनी भन्छिन्, कालिकोटको पचाल झरना, पर्वतबाग्लुङ जोड्ने झोलुंगे पुल, बुद्धको थाङ्का चित्र, लुम्बिनी पिस म्याराथन, पश्चिम नेपालमा पाइने लोपोन्मुख चरा खरमजूर, तेह्रथुमको हयाथु्रङ झरना आदिको टिकट निकाल्न मैले सिफारिस गरेकी थिएँ । आफ्नो जाति, वर्ग र समुदायको हकहितमा निकै सचेत पूर्णकलालाई आफ्नै लिम्बू भाषामा संवाद गर्न मुस्किल पर्ने रहेछ । सानैदेखि गौंथली चरीझैं गुँड फेर्दै यताउता चहारिरहनुपर्दा भाषामा उनी बहुभाषिक बनेकी रहिछन्, मातृभाषीभन्दा पनि । घरजम पनि उनै मन मिल्ने कलाकार सन्तोष विष्टसँग गरेकी रहिछन् । एउटी महिलालाई पुरुष हेरीकन हरेक कामकाजमा अप्ठयारो त छ नै, उनी भन्छिन्, आफ्नै सेवाको कुरा गर्दा, पनि म विशुद्ध प्राविधिक क्षेत्रकी कर्मचारी परेँ । कतिपय प्रशासनिक कुरा थाहा नहुँदा अथवा थाहा नदिँइदा धेरै कुरा बुझ्नै गाह्रो भइरहेको हुन्छ । आफ्नै बलबुता र प्रयत्नमा यो चिनारीयुक्त ठाउँमा आइपुगेकै हुनाले पूर्णकला आरक्षण भन्दैमा कसैले टिपेर ल्याएर कहीँकतै राख्ने पद्धतिको विरोधी रहिछन् । आरक्षण भनेर मात्रै हुँदैन, आफू पनि सक्षम हुनैपर्छ, उनी भन्छिन्, हाम्रो जस्तो पितृसत्तात्मक समाजमा महिलालाई शिक्षा, स्वास्थ्य, अधिकारको प्रशस्त सुविधा हुनैपर्छ । तर, आरक्षण मात्रै भनेर हुँदैनजस्तो लाग्छ । तर, एकोहोरो नाराले मात्रै न जीवन चल्छ, न समाज नै । उनले महिलाहरू आफैं सचेत नभई अरूको कुरा मात्रै गर्ने होइन, सकारात्मक सोच राखेर आफैं अग्रसर हुनुपर्ने अनुभव सुनाइन् । नेपाली समाजमा र विशेषत: महिलामाझ पनि अधिकार भनेर सदुपयोगभन्दा बढी दुरुपयोग गर्ने ट्रेन्ड आफूले देखेकोमा पूर्णकला यसमा सुधार खोजिरहेकी थिइन् ।कामकाजी महिला, अफिस, घर, आफन्तजन, नाताकुटुम्ब सबैतिरको भागबण्डा मिलाउन पूर्णकलालाई सधैंजसो मुस्किल पर्ने गरेको छ । उनी विवाहपछि ताप्लेजुङ जान पाएकी छैनन् । श्रीमान् सन्तोषको कालिकोट पुस्तैनी घर जान पनि सकेकी छैनन् । यो जीवन पनि हुलाक टिकटजस्तै रहेछ, उनी सोचाइ बुझाइमा कविझैं पनि लाग्छिन्, टिकटको खेस्रामा प्लेसमेन्ट, कम्पोजिसन, डिजाइनिङ चाहिएजस्तै जीवनमा पनि चाहिन्छ । विशेष अवस्थाजस्तै जसरी टिकट रिप्रिन्ट मा आउँदैन नि, यो जीवन पनि यस्तै छ । एक पटकमा चाहे ५० हजार छापियोस् अथवा ५ लाख, टिकट एकैपटक मात्रै छापिन्छ । जीवन पनि एकबारको हो, जेजस्तो कम्पोजिसन मिलाउन सक्यो, त्यस्तै मात्रै ।"
महिलापुरुष प्रतिस्पर्धी हैनन्,"तपाईंले आम महिलाको पक्षमा के गर्नुभएको छ वा के गर्न सक्नुहुन्छ ?रागिनी : म कुलपति रहेको नेपाल ललितकला प्रज्ञा प्रतिष्ठानमा पहिला १८ प्रतिशत मात्र महिला थिए । अहिले प्राज्ञ परिषद् र सभामा गरी ३० देखि ४० प्रतिशत हुनुहुन्छ । यसलाई म उपलब्धि मान्छु । हुन त मलाई काम गर्न सहज छैन, धेरै चुनौती झेलिरहेकी छु । मजस्तो फाइटर महिलालाई त गाह्रो छ भने अरूको हालत कस्तो होला ? हामीले घरदेखि नै लडाइँ सुरु गर्नुपर्छ । परिवार, समाज, कार्यालय र देशसँगै भिड्नुपर्छ ।निशा : काउन्सिलिङ गर्न सक्छु । नाटकमार्फत चेतना फैलाउन सक्छु । सही ज्ञान बाँड्न सक्छु । यस्तो गर्दै पनि आएकी छु ।केकी : अरूका लागि गर्ने त छँदै छन्, पहिले आफ्नै लागि केही गर्न सकियो भने त्यो ठूलो कुरा हुन्छ । मैले कसैसँग झुकेर वा दबिएर काम गरिनँ भने यो अरूका लागि पनि प्रेरणा बन्छ । सबैले आफूलाई बलियो बनाउँदै लगे समाज धेरै हदसम्म अनुशासित हुन्छ । समाजका लागि काम गर्नेहरू एकातिर हुनुहुन्छ । उहाँहरूले आम मानिसका पक्षमा बोल्नुहोला । मैले अभिनेत्रीका रूपमा महिला केन्द्रित वा समान अधिकारसम्बन्धी फिल्म खेलेर जानकारी फैलाउने काम गर्न सक्छु । घरेलु हिंसा, बलात्कारका घटनामा कमी नआउनुको कारण के होला ? रागिनी : बालमनोविज्ञान बिग्रेको मानिसले पछि गएर अपराध गर्न सक्छ । सानोमा माया, ममता, सत्कार नपाएको बच्चा ठूलो भएपछि हिंस्रक बन्ने खतरा हुन्छ । राम्रो शिक्षा पाएकाहरू त्यस्तो गर्दैनन् । त्यसकारण स्कुल स्तरदेखि नै यौन शिक्षाको प्रबन्ध हुनुपर्छ । मिडिया र सरकारले चेतना फैलाउने काम गर्नुपर्छ । महिला पछि परेको पनि शिक्षाकै कमीले हो ।निशा : पढाइ भनेको किताबी ज्ञान मात्र होइन । पढेको छ तर राम्रोनराम्रो छुट्याउन सक्दैन भने ऊ ज्ञानी भएन । मान्छेले आफ्नो दायित्व र कर्तव्यबोध गर्न सक्यो भने मात्रै अपराध घट्छ । हाम्रो शिक्षा शैली बलियो छैन । पढेकाहरू नै जेब्रा क्रसिङमा गाडीबाइक रोक्दैनन्, पैदल यात्रुलाई उछिनेर कुद्छन् । ती ज्ञानी भए त ? अर्को कुरा, कानुन कमजोर भएपछि अपराधीको मनोबल बढ्छ । अहिले इन्टरनेटले पनि मान्छेलाई अपराधी बनाइरहेको छ ।केकी : यस्ता अपराध पहिले पनि हुन्थे, भनौँ झन् धेरै हुन्थे होलान् । त्यो बेला यसलाई लुकाइन्थ्यो । इज्जतको डरले महिलालाई बोल्न दिइन्थेन । महिला डराउँथे । अहिले त्यस्तो अवस्था छैन । महिलाहरू बोल्न थालेका छन् । असल र प्रभावकारी शिक्षाले यसलाई रोक्न सक्छ ।"
बलात्कारको तथ्य र मिथ्या,"धेरैजसो बलात्कारपीडितहरू अत्यन्त गरिब, दलित भनिने परिवारका हुने गरेका छन् । कतिपय अवस्थामा सामान्य बाटोखर्च, राजस्व, हुलाक टिकट टाँस्ने रकम पनि नहुने घरपरिवारका पीडितहरू स्वयं पीडकबाट आर्थिक प्रभावमा परेर मुद्दा हार्नुपर्ने स्थितिमा रहेको पाइएको छ ।बलात्कारसम्बन्धी जतिसुकै कडा कानुन बने पनि बलात्कारका घटना किन बढिरहेका छन् ? यो प्रश्न महिला, कानुनविद् र अधिकारकर्मीलाई सोध्यो भने अधिकांशको जवाफ एउटै आउँछ पुरुषवादी सोच नै बलात्कारको प्रमुख कारण हो । यो सोचको अन्त्य नभएसम्म यस्ता घटनाहरू नियन्त्रणमा आउनै सक्दैनन् । साहित्यकार तसलिमा नसरिनका कृतिहरूदेखि सिमोन द बाउबरको द सेकेन्ड सेक्स सम्म पढ्दा पनि उनीहरूले निष्कर्षमा पुरुषहरूले मुखले जे भने पनि मनमनै महिलालाई बलात्कार गरिसकेका हुन्छन् भन्ने भाव लेखेका छन् । श्रीमद्देवीभागवत महापुराण ले पनि राम्रो काम होस् या अपराधजन्य तन, वचन र कर्मले मात्र नभएर मनले पनि हुन्छ भनेको छ । यो तथ्यमा अडिएर अमेरिकी, युरोपेली र पश्चिमाले मनबाट पनि बलात्कार हुन्छ भन्ने कानुनी व्यवस्था अझै गरेका छैनन् । उनीहरूले भर्खरै आशय करणीको व्यवस्था कानुनमा गर्न खोज्दै छन् । तर, नेपाली कानुनमा त्यही शास्त्रीय मान्यतालाई आत्मसात गरेर सम्वत् १९१० को पहिलो मुलुकी ऐनमै यस्तो व्यवस्था गरिएको थियो । वास्तवमा मनमनै पुरुषले महिलालाई बलात्कार गरिसकेका हुन्छन् भन्ने विचारको पछाडि पञ्चतन्त्रमा महिला पुरुषभन्दा आहारामा दुई गुणा बढी, बुद्धिमा चार गुणा बढी, व्यवसायमा ६ गुणा बढी र कामवासनामा ८ गुणा बढी अगाडि हुन्छन् भन्ने स्वीकारोक्ति सन्देश दिइएको छ । बलात्कारसम्बन्धी मुद्दामा वकिलदेखि न्यायाधीशसम्म, अधिकारकर्मीदेखि अनुसन्धानकर्मीसम्म त्यसैगरी स्वयं पीडक र पीडित अनि चिकित्सकहरूसम्म पनि तथ्य र मिथ्याबीचमा प्रस्ट हुन सकेका छैनन् । यसकारण पनि बलात्कारका घटना बढिरहेका छन् र सही रूपमा न्याय निरुपण पनि हुन सकेको छैन । मिथ्याका रूपमा पहिलो तथ्य के हो भने, बलात्कारीलाई दिइने सजाय कडा हुनाले मात्रै पनि बलात्कार घट्दैन । त्यसो हुने हो भने त इरानमा बलात्कारीलाई मृत्युदण्ड दिइन्छ भने बलात्कारको प्रकृतिअनुसार ढुंगा प्रहार गरेर मारिन्छ पनि । अफगानिस्तानमा बलात्कारीलाई बलात्कार गरेको चार दिनमा टाउकोमा गोली हानेर मारिन्छ भने चीनमा बलात्कारीलाई मृत्युदण्डसम्मको सजाय व्यवस्था छ । कोरियामा गोली हानेर मारिन्छ भने साउदी अरेबियामा जनसमुदायको भीडमा बलात्कारीलाई ढुंगाले हानेर मार्नेसम्मका सजाय दिइन्छ । भारतमा बलात्कारीलाई जीवनभर जेलमा बस्नुपर्नेसम्मको सजाय पनि छ । तर पनि यस्ता घटना झनै बढिरहेका छन्, सजाय कडीकडाउ रहेका मुलुकमा पनि बलात्कारको अनुपात कम भएको छैन । त्यसैगरी, बलात्कारीहरू हिम्मतवाला, साहसी, डरलाग्दा हुन्छन् भन्ने मिथ्याका कारण धेरैजसो महिलाहरू अझ बढी आत्मसंयम गुमाएर बलात्कारको सिकार हुन पुगेका छन् । सत्यचाहिँ के हो भने, बलात्कारी हीनमनोभावना ग्रसित र मनोरोगी हुन्छन् । उनीहरूलाई आफूजस्तै उमेर समूहका विपरीतलिंगीले मन पराउँदैनन्, स्वीकार गर्दैनन् भन्ने लाग्छ । र, एकान्त ठाउँ, बालबालिका, वृद्धा, सुत्केरी चहार्दै हिँडिरहेका हुन्छन् । अलिकति मात्रै हिम्मत बटुलेर प्रतिकार गर्न पनि बलात्कारीबारेको यस्तै नचाहिँदो मिथका कारण पीडितहरूले सकिरहेका हुँदैनन् । बेलायती न्यायाधीश कोहेन मुर्रेले पनि आफ्नो पुस्तक द साइकोलली अफ रेपिस्ट एन्ड रेप भिक्टिम मा यो तथ्यलाई विस्तारमा उल्लेख गरेका छन् ।नेपालको कानुनमा मुलुकी ऐनले मनमनै बलात्कारको आशयले हेरेको प्रमाणित हुने अवस्थामा समेत सजाय व्यवस्था गरेको छ । तर अर्को मिथ्या कानुनले बलात्कारको पीडा उमेर बढ्दै गएपछि कम हुने ठानेको छ । त्यसैले जतिजति पीडितको उमेर बढी हुन्छ, पीडकलाई उतिउति कम सजायको व्यवस्था गरेको छ । यसको अर्थ धेरै वृद्धा महिलाविरुद्ध भएको बलात्कारको घटनामा पीडितको उमेरका आधारमा कम सजायको व्यवस्थाले बलात्कार भावनात्मक नभएर शारीरिक पीडा मात्र हो भन्ने कानुनले ठानेको छ, यस विषयमा कहीँकतै विमर्श भएको छैन र अदालतले पनि अहिलेसम्म बोलेको छैन । नेपालमा मनोवैज्ञानिक पक्षका आधारमा एक प्रतिशत मुद्दामा पनि न्यायाधीश, अनुसन्धानकर्मी र चिकित्सकहरूले बलात्कारका पीडितहरूको अवस्था (मनोदशा) लाई हेरेर तथ्यगत मूल्यांकन गरी सत्य स्थापित गर्न सकेका छैनन् । मनोविद्हरूले बलात्कार हुँदा मात्र हैन, प्राकृतिक रूपमा सन्तान जन्माउँदासमेत १० प्रतिशत मानसिक पीडा हुने पत्ता लगाएका छन् । अझ बलात्कारपछि पीडित स्वयंले म बलात्कृत भएको होइन भन्ने सबैले भनिदिऊन्, अथवा म बलात्कृत भएको कुरा कसैले नपत्याइदेओस् भन्ने मनोदशा आफूमा हुर्काइरहेको हुन्छ । यो घटना असत्य होस् भन्ने प्रयत्नका माझ म बलात्कृत भएँ भनेर लाखाँैकरोडौँ पटक दिमागमा सोच आइरहने हुनाले पीडित आफँैले होइन भन्न थाल्ने तथा घटनाको समयतालिका र तथ्य फरक पर्ने गरी बोल्न थाल्ने प्रशस्तै उदाहरणहरू पाइने गरेका छन् । यही क्रममा जाहेरी दरखास्तको तथ्य बयानमा मिलेन भनेर मुद्दा कानुनबमोजिम नै ठानेर पीडित उम्कने गरी फैसला गर्ने गरिएको नजिर हाम्रासामु छ । नयाँ वैज्ञानिक तथ्यको अध्ययन र सोधखोजको कमीकै कारण यस्ता फैसला हुने गरेका हुन् । त्यसैले कानुनकर्मीका रूपमा मकहाँ आउने बलात्कारका पीडितहरूलाई सुरुमा मनोपरामर्शदातासमेतको व्यवस्था गरेर उनीहरूलाई बोल्न सक्ने बनाएर मात्र बयान र बकपत्रका लागि अदालतसम्म लैजाने गरेको छु । यस्तो मनोवैज्ञानिक परामर्श कानुनी उपचारसँगै दिने अभ्यासका विकसित मुलुकहरूले पनि गर्न थालेका छन् । अर्को तथ्य के हो भने, नेपालमा बलात्कारीलाई अन्य देशमा जस्तो मृत्युदण्डको व्यवस्था सोझै नभए पनि घुमाउरो पारामा बलात्कारीलाई मारिदियो भने बात नलाग्ने व्यवस्था छ । त्यसको पनि उत्तिकै प्रचार हुनु जरुरी छ । आफ्नो सतित्वको रक्षार्थ केही गर्दा ज्यान मर्न गयो भने बात लाग्ने छैन भन्ने व्यवस्थाले सीधै मार्ने होइन कि सतित्वको रक्षा गर्ने क्रममा बलात्कारीलाई नमारी नहुने भयो भन्ने अर्थ लगाइनुपर्छ । त्यो जरुरी यसकारण पनि भएको छ कि, नेपाल प्रहरीभित्रै महिला प्रहरी बलात्कृत हुँदा संरक्षण भने प्रहरीले नै गरेको पनि उदाहरण छन् । सबैभन्दा मुख्य कुराचाहिँ बलात्कार सामान्य फौजदारी मुद्दा मात्र होइन, त्यसैले यसलाई मुलुकी ऐनले अन्य सामान्य फौजदारी मुद्दामा जस्तो प्रक्रिया र सजाय होइन, क्रूर तथा अमानवीय अपराध मानेर बेग्लै कानुनको व्यवस्था गर्नु अत्यन्त जरुरी छ । लेखक अधिवक्ता हुन् ।"
क्रसर र बालुवा उद्योग अनुगमन: अधिकांश मापदण्डविपरीत,"धादिङ पृथ्वी राजमार्गवरपर सञ्चालन गरिएका अधिकांश क्रसर र बालुवा धुने उद्योग फर्जी कागजात र मापदण्डविपरीत सञ्चालन भएको पाइएको छ । जिल्लास्तरीय नदीजन्य पदार्थ अनुगमन तथा समन्वय समितिले मंगलबार दिनभर गरेको अनुगमनमा अधिकांश उद्योग मापदण्डविपरीत सञ्चालन भएका पाइएको हो । अनुगमनका क्रममा अधिकांश उद्योग सार्वजनिक स्थलमै सञ्चालन गरिएका तथा अनियमित तवरले विद्युत् लाइन जडान गरी दुरुपयोग गरेको फेला पारिएको थियो । प्रमुख जिल्ला अधिकारी श्यामप्रसाद भण्डारी र जिल्ला समन्वय समितिका संयोजक जगन्नाथ नेपालसहितको टोलीले मापदण्डविपरीत उद्योग सञ्चालन र अनियमित तवरले बेल्खु, स्यालटारलगायतका स्थानमा विद्युत् जडान गरेका २ क्रसर र ४० वटा बालुवा धुने उद्योगले प्रयोगमा ल्याएका ८ वटा विद्युत् ट्रान्सफर्मरको लाइन काटेको छ । अधिकांशले एक स्थानको लालपुर्जा र उद्योग दर्ता देखाएर त्रिशूली नदीका बगर, राजमार्ग छेउका सार्वजनिक जग्गा मिचेर उद्योग सञ्चालन गरेको पाइयो, प्रजिअ भण्डारीले भने, विद्युत् प्राधिकरणले पनि जथाभावी विद्युत् लाइन वितरण गरी अनुगमन गरिएको पाइएन । उनले इजाजत पत्रमा उल्लिखित सर्त र मापदण्डबाहिरका क्रसर र बालुवा प्रशोधन उद्योगका विद्युत् आपूर्ति बन्द गरिदिएको र मापदण्डमा आए पुन: जडान हुने बताए । प्रजिअ भण्डारीका अनुसार अनावश्यक रूपमा ट्र्रान्सफर्मरको क्षमता वृद्धि गराई एउटा उद्योगले लिएको विद्युत् लाइनबाट अन्य इजाजत नलिएका उद्योगले विद्युत् खरिद गरी प्रयोग गर्ने गरेको फेला परेको छ । विद्युत् ट्रान्सफर्मर लाइन कटौती पर्नेमा थाक्रे४ स्थित शिवराम रेग्मीसहितका २ वटा क्रसर, स्यालटारस्थित केशव अधिकारीको सक्सेस बालुवा प्रशोधन उद्योग, बेल्खुस्थित गणेशलाल श्रेष्ठको इन्द्रेणी बालुवा प्रशोधन र केबी कर्माचार्यका बालुवा प्रशोधन उद्योगलगायत ८ वटा ट्रान्सफर्मर छन् । ती ट्रान्सफर्मर जडान गर्नेहरूले अन्य अवैध बालुवा प्रशोधन उद्योगलाई बिजुली बेचेको फेला परेको थियो । बेल्खु, स्यालटार, आग्राखोलामा जिल्ला घरेलु तथा साना उद्योग विकास समितिमा पेस गरिएको लालपुर्जा र नक्साबाहेकका सार्वजनिक स्थानमा उद्योग सञ्चालन गरिएको फेला परेको थियो । क्रसर तथा बालुवा धुने उद्योगीहरूले ७ सय रोपनीभन्दा बढी त्रिशूली नदी तथा सार्वजनिक जग्गा अनियमित तवरले प्रयोग गरेको पाइयो, अनुगमनमा संलग्न सहायक प्रजिअ धोलकराज ढकालले भने । जिल्लास्थित घरेलु तथा साना उद्योग विकास समिति र नेपाल विद्युत् प्राधिकरणमा पेस गरिएका कागजातबमोजिम उद्योगहरू सञ्चालन भएका छैनन् । गत साउन ४ गतेदेखि ३ पटकसम्म जिल्ला प्रशासन कार्यालयको अगुवाइमा गरिएको संयुक्त अनुगमनमा उद्योग दर्ता गरिएका कागजात, उद्योग स्थापना गर्ने जग्गाको लालपुर्जा सक्कली भए पनि सञ्चालन गरिएका उद्योगहरूले सरकारी सार्वजनिक जग्गा, त्रिशूली र अन्य खोलाका बगर मिचेको पाइएको अनुगमन प्रतिगमनमा उल्लेख छ । बिजुली जडान गर्दा उद्योगहरूले विद्युत् प्राधिकरणमा पेस गरिएको लालपुर्जामा ३२ वटा उद्योगहरू फेला परेनन्, स्थानीय प्रशासनका शाखा अधिकृत राममणि मिश्रले भने । नेपाल विद्युत् प्राधिकरण र उद्योगीहरूको मिलोमतोमै सार्वजनिक जग्गाहरूमै उद्योगको नाममा विद्युत् ट्रान्सफर्मर जडान गरिएका, ब्लक बनाउने र धान कुट्ने मिल सञ्चालनको उद्योग गर्ता गरी बालुवा धुने उद्योगमा विद्युत् जडान गरिएको फेला परेका थिए । यसबारे सम्बन्धित निकायहरूलाई पत्राचार गरिएको स्थानीय प्रशासनले जनाएको छ । दैनिक १७ देखि २४ ट्रिपर मात्रै बालुवा उत्खनन गर्ने इजाजत पाएका खानीले दैनिक २ सयभन्दा बढी ट्रिपर बालुवा बेच्ने र भ्याट बिल नदिने गरेको पाइएको छ । यस्तै, वर्षमा १ सय १० देखि ६ सय ६० घनमिटर बालुवा दैनिक १ देखि ३ घण्टा मात्रै धुन पाउने इजाजत पाएका बालुवा धुने उद्योगहरूले रातभर बालुवा धुने गरेको पाइएपछि राजस्व चुहावट नियन्त्रण गर्न र त्रिशूली नदी प्रदूषणबाट मुक्त गर्न कडाइका साथ अनुगमन र नियमन थालनी गरिएको जिल्ला समन्वय समितिका संयोजक जगन्नाथ नेपाल बताउँछन् ।"
मृगौला रोगको मारमा महिला,"काठमाडौं सुत्केरी जस्तो विशेष अवस्थामा उनले आराम गरिनन् । बच्चा जन्मेको भोलिपल्टैबाट खाना पकाउने, घाँसदाउरा गर्ने गरेको उनको अनुभव छ । गर्भवती अवस्थामा पनि खाना र आराम नपाउँदा तीन सन्तान नजन्मदै खेर गएको उनले सुनाइन् । उनी हुन् नुवाकोटकी ५२ वर्षीया सानुकान्छी तामाङ । उनका दुवै मृगौला फेल भएर हाल उनी त्रिवि शिक्षण अस्पतालमा उपचाररत छिन् । स्वाँस्वाँ भइरन्थ्यो, खुट्टा सुन्निरहन्थ्यो उनी भन्छिन्, यति हुँदै जँचाएको भए मृगौला बचाउन सकिन्थ्यो रे, अब त खाना पनि अरूले खुवाइदिनुपर्ने हालत भएको छ । जिल्लाको अस्पतालमा मृगौला डायलासिस गर्ने व्यवस्था नहुँदा उनी घरबारै छोडेर उपचारका लागि अस्पताल नजिकैको भाडाको घरमा बस्दै आएकी छन् । नेपाल जस्तो विकासोन्मुख मुलुकमा मृगौलारोगको समस्या बढ्दो छ । सानुकान्छी जस्तै विश्वस्तरमै मृगौलारोगको मारमा महिला नै बढी पर्ने गरेका छन् । मृगौलारोग विशेषज्ञ तथा मृगौलारोग उपचार केन्द्रका निर्देशक डा ऋषिकुमार काफ्ले भन्छन्, यसबारे महिलाहरूमा चेतना नै छैन, उपचारको पहुँचमा पनि उनीहरू छैनन् । गर्भवती अवस्थाका जटिलताहरूले मृगौलारोगको खतरा बढाउने उनले बताए । यस्तो अवस्थामा ख्याल नराखे रोग अन्तिम चरणमा पुग्ने सम्भावना पाँच गुणा बढी हुने डाकाफ्ले बताउँछन् । उनी भन्छन्, गर्भवती अवस्थामा पोसिलो खाना नखाएमा कम तौलको बच्चा जन्मन सक्छ, कम तौल भएको बच्चामा नेफ्रोन नामक तत्त्व कम हुने हुँदा आमा र शिशु दुवैको मृगौला जोखिममा हुन्छ ।विश्व स्वास्थ्य संगठनका अनुसार मृगौला रोगकै कारण संसारभर बर्सेनि ६ लाख महिलाले ज्यान गुमाउँछन् । दस हजारमा एक जनाको मृगौला फेल हुन्छ । नेपालमा बर्सेनि तीन हजार व्यक्तिको मृगौला फेल हुने संगठनको तथ्यांक छ । विश्वभर १९ करोड ५० लाख महिला मृगौलारोग प्रभावित छन् । नेपालमा यसको कुनै यकिन तथ्यांक छैन । अस्पतालको तथ्यांक अनुसार भने बर्सेनि मृगौलारोगका तीन हजार नयाँ बिरामी थपिने गरेका छन् । कुल बिरामीमध्ये १२ प्रतिशत पुरुष र १४ प्रतिशत महिला छन् । तीमध्ये ९० प्रतिशत बिरामी मृगौला फेल भइसकेको अवस्थामा पुग्ने गरेको त्रिवि शिक्षण अस्पताल (टिचिङ) की मृगौला विशेषज्ञ डा दिव्या सिंह बताउँछिन् । भन्छिन्, स्वास्थ्यमा कुनै गम्भीर असर नदेखिएसम्म अस्पताल नधाउने प्रवृत्ति छ, यो रोगको खासै गम्भीर लक्षण हुँदैन, सानातिना लक्षणलाई बिरामीले वास्तै गर्दैनन् । सामान्य लक्षण देखा पर्नासाथ उपचार गराउँदा मृगौला बचाउन सकिने उनले बताइन् । मधुमेह, उच्च रक्तचाप, पत्थरी रोगका बिरामी बढी मृगौला फेल हुने जोखिममा छन् । त्यस्तै, डाक्टरको सल्लाहबिनै दुखाइ कम गर्ने औषधि खाने प्रवृत्तिले पनि मृगौलारोग निम्त्याएको छ । डा सिंह भन्छिन््, परिवारका सदस्यमध्ये कसैको यस्तो समस्या भए सजग हुनुपर्छ, यो वंशाणुगत रोग हो । तीस वर्ष उमेर कटेका व्यक्तिले कम्तीमा वर्षको एकपटक स्वास्थ्य परीक्षण गर्दा बेलैमा रोग पत्ता लागी निदान गर्न सजिलो हुने उनले बताइन् । सरकारले अहिले मृगौला बिरामीका लागि डायलासिस नि:शुल्क गर्ने व्यवस्था गरेको छ । त्यस्तै, मृगौला प्रत्यारोपण सेवा पनि नि:शुल्क छ । सरकारले नि:शुल्क उपचारभन्दा पनि मृगौला बचाउने अभियान चलाउनुपर्ने चिकित्सक बताउँछन् । पिसाबमा पिँज देखिनु, रगतका छिटा देखापर्नु, बिहान उठ्दा आँखाका डिल सुन्निनु, हातखुट्टा फुल्नु मृगौला फेल हुनुका प्रमुख लक्षण हुन् । सामान्य लक्षण देखापर्दै तुरुन्त विशेषज्ञसँग उपचार लिनुपर्ने चिकित्सकको सुझाव छ ।"
आधुनिक चिम्नी निर्माण,"भक्तपुर (कास) मध्यपुर थिमि नगरपालिकाले आधुनिक चिम्नी निर्माण सुरु गरेको छ । परम्परागत माटोका भाँडा बनाउने पेसालाई संरक्षण तथा प्रवद्र्धन गर्न नगरपालिकाले आधुनिक चिम्नी निर्माण गरेको नगरप्रमुख मदनसुन्दर श्रेष्ठले बताए । आधुनिक चिम्नी निर्माणका लागि उपभोक्ता समितिमार्फत नगरपालिकाको ४२ लाख सहयोगमा स्थानीयको २० प्रतिशत लगानीमा ८ वटा च्याम्बर (आधुनिक चिम्नी) निर्माण गरेको श्रेष्ठले बताए । आधुनिक चिम्नी मध्यपुर थिमि६ गार्चामा २, पाटीविहारमा २, मध्यपुर थिमि५ नासननीमा २ र गाँजननीमा २ गरी ८ वटा च्याम्बर निर्माण गरेको जनाएको छ । भाँडा पोल्दा धूवाँखरानीधूलो उडेर वायु प्रदूषण हुने र उक्त प्रदूषणका कारण स्वास्थ्यमा प्रतिकूल असर गर्ने भन्दै स्थानीयले वर्षाैंदेखि नगरपालिकासँग आधुनिक चिम्नी निर्माणका लागि सहयोग माग गर्दै आएको थियो । नगरपालिकाले वातावरण प्रदूषण नियन्त्रण तथा परम्परागत पेसा संरक्षणका लागि स्थानीयको मागअनुसार चिम्नी निर्माण गरेको नगरपालिकाले जनाएको छ । आधुनिक चिम्नी निर्माण गरेपछि परम्परागत पेसा छोडिसकेका व्यवसायीहरू पुन: पेसामा फर्केका छन्, नगरप्रमुख श्रेष्ठले भने, परम्परागत पेसाको संरक्षण तथा प्रवद्र्धन जनप्रतिनिधिको पहिलो प्रयास हो । प्रजापती समुदायले पुस्तौंदेखि अँगाल्दै आएको माटोको भाँडा बनाउने पेसाप्रति नयाँ पुस्ताको सहभागिताका लागि नगरपालिकाले अभियान थालेको जनाएको छ । पछिल्लो समय प्लास्टिकका भाँडाको बढ्दो व्यापारचलनचल्तीका कारण माटोका भाँडाको प्रयोग हराउँदै गएको छ, नगरपालिकाका प्रमुख प्रशासकीय अधिकृत कमल ज्ञवालीले भने, माटोको प्रयोगले मानिसको स्वास्थ्य अवस्था राम्रो हुन्छ, यस पेसालाई जोगाउन सबैको कर्तव्य हुन आउँछ ।"
यातायातमा घटेन बिचौलिया,"काठमाडौं सादा पोसाकका सुरक्षकर्मीसहितको अख्तियारको टोली साताअघि यातायात कार्यालय वाग्मती एकान्तकुनामा पुगेको थियो । उनीहरू कार्यालयका कर्मचारीले लाइसेन्स बनाउन सेवाग्राहीसँग विभिन्न बहाना बनाई घूस मागेको भन्ने उजुरीबारे बुझ्न परिचय लुकाएर गएका थिए । टोलीले बुझ्दै जाँदा सवारी चालक अनुमति पत्र नयाँ दर्ता शाखाका नासु लेखनाथ भुसाललाई ३२ हजार रुपैयाँ घूस लिइसकेको अवस्थामा नियन्त्रणमा लियो । भुसाललाई नयाँ बानेश्वरस्थित बीआईसीसीको पश्चिम गेटतर्फबाट पक्राउ गरिएको थियो ।यसअघि सादा पोसाकमा गएको प्रहरी टोलीले कार्यालयमा भेटिएका बिचौलियासँग सवारी अनुमति पत्र बनाइदिन अनुरोध गर्यो । बिचौलियाले पनि ग्राहक ठानेर लाइसेन्स बनाइदिने भन्दै १५ हजार रुपैयाँ लाग्ने बताए । लगत्तै पक्राउ परेका ती बिचौलियाले बयानमा सवारी प्रशिक्षण दिने, अनुमतिपत्र मिलाइदिने र सवारी दर्ता किताबको नवीकरण गर्ने गरेको स्विकारे । यी दुई घटना यातायात कार्यालयमा चलखेल कति हुन्छ भन्ने उदाहरण हुन् ।कार्यालयका नासु भुसाल फागुन १५ मा पक्राउपछि कार्यालयको स्थिति केही दिन सामान्य बन्यो । लगत्तै दलालको चलखेल उस्तै रह्यो । चलखेल अत्यधिक भएपछि अख्तियारका टोलीले मंगलबार एकान्तकुना कार्यालयका शाखा अधिकृत शिवप्रसाद सुवेदी र कम्प्युटर अपरेटर अर्जुनप्रसाद आचार्यलाई पक्राउ गर्यो । अख्तियार दुरुपयोग अनुसन्धान आयोगका प्रवक्ता दीर्घराज मैनालीले पक्राउ परेका तीनै जनालाई थुनामा राखेर बयान लिइरहेको बताए । अहिले अनुसन्धानकै क्रममा छौं, उनले भने, त्यसपछि प्रमाणसहित अभियोग पत्रसहित विशेष अदालतमा मुद्दा दायर गरिनेछ । यातायात विभागका प्रवक्ता तुलसीराम अर्यालले कान्तिपुरसित भने, कार्यालयमा हामी सुशासन चाहन्छौं । उनले कर्मचारीले घूस मागेमा र काममा ढिलाइ गरेमा सेवाग्राही चुप लागेर बस्नु नहुने बताए । घूस लिने मात्र होइन, दिने पनि अपराधी हो, उनले भने । कार्यालयमा पटकपटक महानगरीय प्रहरी वृत्त सातदोबाटोले छड्के चेकजाँच गर्ने गरेका छन् । प्रहरीले बिचौलियाले कार्यालयअघि राखेको फोटोकपी मेसिन, दर्ता फारमलगायत सामान बरामद गर्ने गरेका छन् । महानगरपालिकाका नगर प्रहरी बल प्रमुख प्रहरी नायब उपरीक्षक कदमलाल महर्जनले समिति कर्मचारीका कारणले नियमित निगरानी गर्न सकेको बताए । दैनिक लगनखेल, मंगलबजार खटाउनुपर्छ, उनले भने, यातायातमा एक पटक खटाउँदा पाँचछ जना प्रहरी आवश्यक पर्छ ।"
झापा सेमिफाइनलमा,बिर्तामोड आत्मघाती गोल मदतमा घरेलु टोली झापा ११ ले युनाइटेड सिक्किम फुटबल क्लबलाई २१ ले पराजित गर्दै झापा गोल्डकप फुटबलको सेमिफाइनल सुरक्षित गरेको छ । बुधबार डोमालाल राजवंशी रंगशालामा भएको खेलमा पहिलो गोल झापाले खाएको थियो । १७ औं मिनेटमा झापाका गोलकिपर किशोर गिरी बिट भएको मौकामा सिक्किमले अग्रता लियो । पोस्टको बायाँ साइडबाट प्राप्त बलमा सिक्किमका मायल डोक लेप्चाले वान टचमै गोल गरेका थिए । गोलकिपर किशोरले उक्त बलमा सही जजमेन्ट गर्न सकेनन् । झापाले २४ औं मिनेटमा गोल गर्दै खेल बराबरीमा ल्यायो । विश्वास श्रेष्ठको पासमा खमिर गिल्सन कन्दङाले गोल गरेका थिए । ४२ औं मिनेटमा विश्वासले गरेको प्रहार सिक्किमका जिग्मे दोर्जी भुटियाको घुँडामा लागेर आत्मघाती गोल हुन पुगेको थियो । दोस्रो हाफमा दुवै टोलीले थप गोललाई मिहिनेत गरे पनि गोल हुन सकेन । अब झापाले फाइनल पुग्नका लागि थ्रीस्टार क्लबसँग प्रतिस्पर्धा गर्नेछ । खेलको सुरुआती २० मिनेटसम्म पाहुना टोली सिक्किमले झापालाई दबाबमा राख्यो । १३ औं मिनेटमा झापाका कर्ण लिम्बूले गोल गर्ने अवसर गुमाए । विश्वास श्रेष्ठले ७ र १५ औं मिनेटमा गरेको एकल प्रयास पनि सफल भएन । २६ औं मिनेटमा सिक्किमका गोलकिपर पिन्सो शेर्पा बिट भएको समयमा खमिर गिल्सनले बललाई पोस्टको दिशा दिन सकेनन् । सिक्किमका खेलाडीले ३८ औं मिनेटमा पाएको फ्रिकिक बाहिर गयो । ५९ औं मिनेटमा देवेन्द्र तामाङको हेड प्रहार पोस्ट माथिबाट बाहिरियो । झापाका पुजन उपरकोटीको हेड प्रहार ६० औं मिनेटमा पोस्ट माथिबाटै आकासियो । इन्ज्युरी समयमा कप्तान योगेश गुरुङको प्रहार बारमा लागेर फर्कदा झापाले गोल अन्तर बढाउने अवसर गुमाएको हो । ७१ औं मिनेटमा सिक्किमका पाल्साङ लामाको प्रहार झापाका गोलकिपर किशोरले बचाए । झापाका विश्वास श्रेष्ठ म्यान अफ द म्याच घोषित भए । उनले २५ हजार रुपैयाँ पाए । बिहीबार त्रिभुवन आर्मी क्लब र नेपाल पुलिस क्लबबीच प्रतिस्पर्धा हुनेछ ।
रूपन्देही र सुदूरपश्चिम भिड्दै,रूपन्देहीलाई प्रायोजनआयोजकको फुटबल टिम अब लाली र करेन्ट रूपन्देही ११ हुने भएको छ । बुधबार आयोजक र यशोदा फुड्स प्रालिले प्रायोजन सम्झौतापत्रमा हस्ताक्षर गरे । लाली र करेन्ट चाउचाउ उत्पादक प्रालिले एक वर्षसम्म रूपन्देही टिमको खर्च बेहोर्ने छ । खेलाडीले लाली र करेन्ट लोगो अंकित जर्सी लगाएर प्रतियोगितामा सहभागिता जनाउने छ । देशको पूर्वी क्षेत्रमा करेन्ट र अन्य क्षेत्रमा लाली रूपन्देही ११ को नामबाट खेल्ने सहमति गरिएको महासचिव पुनले बताए । रूपन्देही ११ ले १७ वर्षदेखि विभिन्न प्रतियोगिताहरूमा सहभागिता जनाउने आएको छ । अबदेखि प्रतियोगितामा सहभागिता हुँदा लाग्ने खर्च आफूहरूले बहोर्ने यशोदा फुड्सका अध्यक्ष चुन्नप्रसाद पौडेलले बताए ।
जेभियरको पहिलो जित,काठमाडौं (कास) जेभियर कलेजले क्वीक्स बास्केटबल लिगमा पहिलो जित दर्ता गर्ने क्रममा बुधबार बूढानीलकण्ठ नगरपालिकालाई ८२७३ स्कोरले पराजित गरेको छ । गल्फुटारस्थित बूढानीलकण्ठको घरेलु कोर्टमा अजय कुसवाहाले २१ अंक जोडेपछि जेभियरले खाता खोल्यो । पहिलो क्वाटरमा १३१२ को अग्रता लिएको जेभियरले दोस्रो क्वाटरमा पनि २० अंक जोड्दै अग्रता दुई अंकमा पुर्यायो । तेस्रो क्वाटरमा २७१६ को फराकिलो अग्रता लिएपछि जेभियर पहिलो जिततर्फ उन्मुख देखियो । अन्तिम क्वाटर २६२२ ले हार्दै पहिलो जित दर्ता गरे पनि जेभियर अंकतालिकाको पुछारमै रह्यो । अनिश मगर र विनेश न्यौपानेले १६१६ अंक जोडे । उत्सव चन्दले ३२ अंक जोडे पनि बूढानीलकण्ठलाई जिताउन सकेनन् ।दोस्रो खेलमा एसडीसी हिमालयन हाउन्ड्सले बीएमसी साउथ साइडर्सलाई ६५५९ ले पराजित गर्यो । माइतीघरस्थित सेन्ट जेभियर्स कलेजको कोर्टमा पहिलो क्वाटरमा २०१४ ले अघि रहेको हाउन्ड्सले दोस्रो क्वाटर २४१२ ले गुमायो । तेस्रो क्वाटरमा पुनरागमन गर्दै हाउन्ड्सले २१८ को अग्रता लियो । अन्तिम क्वाटरमा घरेलु टोली १३१२ ले अगाडि रहे पनि पाहुना टोलीले लिगको चौथो जित दर्ता गर्यो । हाउन्ड्सका सौरभ श्रेष्ठले ३० अंक र ९ रिबाउन्ड जोड्दा विजय बुर्जाले १६ तथा मनीष केसीले १२ अंक र १३ रिबाउन्ड लिए । साइडर्सका सञ्जय व्यञ्जनकारले १५ तथा अभी राजकर्णिकार १२ अंक जोडे ।
युनिभर्सिटी कप भोलिदेखि,"काठमाडौं (कास) युनिभर्सिटी क्रिकेट कपको दोस्रो संस्करण शुक्रबार सुरु हुँदै छ । युनिभर्सिटी क्रिकेट क्लबको आयोजनामा त्रिवि क्रिकेट मैदानमा हुने प्रतियोगितामा १६ कलेजले सहभागिता जनाउने छन् । प्रतियोगितामा गत वर्षका विजेता नेपाल कमर्स र उपविजेता शंकरदेव क्याम्पससहित गोल्डेनगेट कलेज, त्रिभुवन विश्वविद्यालय ए र बी, कसमस कलेज, डीएभी, ओमेगा कलेज, के एन्ड के, बोन कलेज, सेन्ट जेभियर्स, ट्रिटन, क्यारेबियन, युनिग्लोब, न्यु समिट, जनता उमावि कलेजले प्रतिस्पर्धा गर्नेछन् ।प्रतियोगिता आयोजना गरेर नाफा कमाउनु भन्दा पनि कलेज क्रिकेटमा चहलपहल होस् भन्ने हामीले चाहेका छौं, प्रतियोगिताका निर्देशक सुदीप शर्माले बताए । उनले राष्ट्रिय टोलीबाहिरका खेलाडीलाई यसले राम्रो प्लेट फर्म प्रदान गर्ने आस लिए । विजेताले २ र उपविजेताले १ लाख पाउने छन् । उत्कृष्ट खेलाडीले २५ हजार, उत्कृष्ट बलर र ब्याट्सम्यानले १०१० हजार पाउने छन् । प्रत्येक खेलका म्यान अफ द म्याचलाई एक्सस्टेप सुजबाट ५ हजारबराबरको गिफ्ट भौचर र नगद १ हजार रुपैयाँ दिइने आयोजकले जनाएको छ । गोल्डेनगेट कलेजको मुख्य प्रायोजनामा हुने प्रतियोगितालाई मोडल ग्लोबल भिसा कन्सल्टेन्सी र मदन भण्डारी स्पोटर््स एकेडेमीले सहप्रायोजन गरेका छन् । प्रतियोगिता गर्न करिब ३० लाख खर्च लाग्ने आयोजकको दाबी छ । कलेज क्रिकेट नियमित होस् भनेर गोल्डेनगेट कलेज यसमा आबद्ध भएको हो । अर्को वर्ष यसलाई लिगकम नकआउटका आधारमा गर्न हामीले जोड दिएका छौं, गोल्डेनगेटका प्रमुख कार्यकारी अधिकृत रमेश सिलवालले भने ।"
भरौल गोल्डकपमा ८ टोली,धरान (कास) बराहक्षेत्र नगरपालिकास्थित भरौलमा फागुन २६ देखि तेस्रो भरौल गोल्डकप फुटबलको हुने भएको छ । आयोजक न्यु स्टार क्लबले पूर्वका ८ टोलीले भाग लिने जनाएको छ । क्लब अध्यक्ष भेषराज कार्कीले विजेताले २ लाख र उपविजेताले १ लाख रुपैयाँ पुरस्कार जित्ने बताए ।
पोखरालाई फरेस्ट्री गोल्डकप,हेटौंडा (कास) पोखरा युनिभर्सिटी ए ले बुधबार सुशील कोइराला मेमोरियल फरेस्ट्री इन्टर टेक्निकल फुटबल गोल्डकपको उपाधि जितेको छ । बुधबार फाइनलमा आफ्नै बी टिमलाई १० ले हराउँदै उपाधि जितेको पोखरा ए बाट विमान प्रधानले गरेको गोल निर्णायक बन्यो ।
एपीएफ र राइजिङ विजयी,चितवन (कास) रत्ननगर टाँडीमा बुधबार सुरु टी२० महिला क्रिकेट लिगमा एपीएफ क्लब र आयोजक राइजिङ क्रिकेट फर वुमन्स क्लब काठमाडौं विजयी भएका छन् । नेपाल माविको मैदानमा एपीएफले मिलन क्रिकेट एकेडेमीलाई ३ विकेटले हरायो । १ सय २० रनको लक्ष्य एपीएफले ३ बल बाँकीमा ७ विकेट गुमाई पूरा गरेको हो । आयोजक राइजिङले अल इन्डिया वुमन्स टी२० क्रिकेट एसोसिएसनलाई ३६ रनले हरायो ।
एमसीसी विजयी,बुटवल (कास) रूपन्देही सुपर लिग क्रिकेटमा बुधबार लिग चरणको अन्तिम खेलमा बुम एमसीसी क्रिकेट क्लब भैरहवाले बुद्ध क्रिकेट क्लबलाई ५० रनले पराजित गरेको छ । जितसँगै सेमिफाइनल खेल्न नपाए पनि एमसीसी ए डिभिजनमा यथावत रह्यो । बुद्ध रेलिगेसनमा परेर डिभिजन बी झरेको छ ।
खाँचो स्पष्ट जितको,"काठमाडौं आयोजक जिम्बावे र स्कटल्यान्डले पहिलो दुवै खेल जितेपछि विश्वकप छनोट क्रिकेटमा नेपालका लागि धेरै समीकरण बाँकी छैन । जिम्बावेमा भइरहेको प्रतियोगितामा नेपालले बाँकी ३ खेलमा स्पष्ट विजय हात पार्नुपर्छ । सुपर सिक्समा पुग्न अफगानिस्तान र हङकङको चाहिँ खेल जित्नैपर्छ । यस्तोमा नेपालले बिहीबार स्कटल्यान्डको सामना गर्नेछ । नेपालसँगको खेलमा विजय हात पारेमा स्कटल्यान्ड सुपरि लगमा पुग्नेछ । समूह बी को अर्को खेलमा अफगानिस्तानले हङकङको सामना गर्नेछ । दुवै टोली नेपालजस्तै पहिलो जितको खोजीमा छन् । नेपाल आइतबार बुलाबायोस्थित क्वीन्स स्पोटर््स क्लबमा भएको खेलमा जिम्बावेसँग १ सय १६ रनले पराजित भएको थियो । जिम्बावेले ३८०६ को स्कोर बनायो, जुन नेपालले ५० ओभर खेलमा खर्चेको सबैभन्दा बढी रन हो । जिम्बावेले दोस्रो म्याच यही मैदानमा अफगानिस्तानविरुद्ध १ सय ९६ रन बनाउँदै २ रनले जितेको थियो । जिम्बावेसँग २६४८ को स्कोर बनाउदै नेपालले ब्याटिङमा केही आशा देखाएको थियो । स्कटल्यान्डले निकै राम्रो खेलिरहेको छ, उनीहरूलाई हराउन हामीले उत्कृष्ट प्रदर्शन दिनैपर्छ । यो यस्तो खेल हो जसमा एउटा क्षेत्रमा मात्र राम्रो गरेर हुँदैन । ब्याटिङ, बलिङ र फिल्डिङ सबैमा राम्रो गर्न सक्नुपर्छ, जिम्बावेबाट कप्तान पारस खड्काले भने । जिम्बावेसँग शरद भेषावकर र आरिफ शेखले अर्धशतक तथा पारसले ४० रन बनाएका थिए । लिस्ट ए मान्यता खेलमा १ हजार रन बनाउने पहिलो नेपाली खेलाडी बन्न पारस ९ रनले मात्र पछाडि छन् । नेपालको मुख्य चिन्ता त्यही पनि ब्याटिङमै छ । विशेष गरी ओपनिङ जोडी ज्ञानेन्द्र मल्ल र दिलीप नाथ जम्न नसक्दा त्यसले पूरै ब्याटिङमा प्रभाव पार्दै आएको छ । दिलीप जिम्बावेसँग २ रनमै आउट भएका थिए । ज्ञानेन्द्रले ५९ बल खेली ३२ रन बनाएका थिए । हामी सबै खेलाडीको रक्षा गर्छौं तर सबैले उत्तिकै योगदान दिन जरुरी छ, पारसले भने, प्रतियोगितामा फरक देखिन ब्याट्सम्यानले ठूलो स्कोर गर्नुपर्ने हुन्छ ।जिम्बावेसँग नेपाली बलर नराम्रोसँग चुटिएका थिए । त्यो खेलबाटै ललितनारायण राजवंशीले राष्ट्रिय टोलीमा डेब्यू गरेका थिए । देव्रेहाते स्पिनर ललितले १० ओभरमा ६२ रन खर्चेर १ विकेट लिएका थिए । उनले स्कटल्यान्डविरुद्ध खेल्ने नखेल्ने निश्चित छैन । अफ्रिकी भ्रमणमा जानुअघि पारस र प्रशिक्षक जगत टमाटाले जिम्बावे र स्कटल्यान्ड स्पिनरका अगाडि केही कमजोर देखिएकाले नेपाली टोलीमा तेस्रो स्पिनरका रूपमा ललित थपिएको बताएका थिए । ललितलाई नखेलाएमा तीव्र बलर करण केसी प्लेइङ ११ मा फर्किने छन् । स्कटल्यान्ड उत्कृष्ट ब्याटिङ गरिरहेको टोली हो । दाबेदार मानिएको अफगानिस्तानमाथि ७ विकेटको जित हात पार्दा स्कटल्यान्डबाट कालुम म्याकलिओडले १ सय ४६ बलमा नटआउट १ सय ५७ रन बनाएका थिए । स्कटल्यान्डले हङकङलाई ९१ रनमा आउट गरी ४ विकेटको जित पाएको खेलमा भने उनी चाँडै आउट भएका थिए । अफगानिस्तानसँग नखेलेका कप्तान केयल कोएट्जरले नटआउट ४१ रन बनाएका थिए । स्कटल्यान्डसँग नेपालले यसअघि खेलेका तीनै खेलमा पराजय भोगेको छ । सन् २०१४ मा न्युजिल्यान्डमा भएको विश्वकप छनोटमा नेपाललाई पराजित गर्दै अघि बढेको स्कटल्यान्ड प्रतियोगिता नै जितेर विश्वकपमा पुगेको थियो । त्यसपछि स्कटल्यान्डको आयरमा भएको विश्व क्रिकेट लिग च्याम्पियनसिपका दुवै खेलमा पनि नेपाललाई स्कटल्यान्डले पराजित गरेको थियो । च्याम्पियनसिपको उपविजेता बनेपछि स्कटल्यान्ड विश्वकप छनोटमा सोझै पुगेको थियो । च्याम्पियनसिपका शीर्ष चारमा नपरेको नेपाल सातौं भई रेलिगेसनमा परी डिभिजन २ मा झरेको थियो । अघिल्लो महिना नामिबियामा सम्पन्न विश्व क्रिकेट लिग डिभिजन २ को फाइनल पुग्दै नेपाल विश्वकप छनोटमा पुगेको हो । स्कटल्यान्डपछि नेपालले शनिबार अफगानिस्तान र सोमबार हङकङसँग खेल्नेछ । अफगानका विकेटकिपरब्याट्सम्यान मोहम्मद शेहजादलाई आगामी दुई खेलका लागि खेल्न प्रतिबन्ध लगाइएको छ, जसको कारण उनले बिहीबार हङकङ र त्यसपछि नेपालसँग हुने खेल गुमाउने छन् । २४ महिनाको अन्तरालमा उनले दोस्रोपल्ट आचारसंहिता उल्लंघन गरेकाले उनीमाथि अन्तर्राष्ट्रिय क्रिकेट परिषद्ले प्रतिबन्ध लगाएको हो ।"
जयराम र अजित अगाडि,"पोखरा व्यावसायिक गल्फर जयराम श्रेष्ठ र एमेच्योर अजित बिकले सूर्य नेपाल गल्फ टुर २०१७१८ अन्तर्गत वेस्टर्न ओपनको पहिलो दिन शीर्षस्थान ओगटेका छन् । बुधबार हिमालयन गल्फ कोर्समा दुवै खेलाडीले समान १ ओभर ७१ को स्कोर बनाए ।जयरामले पाँचौ होलमा बोगी खेप्दै फ्रन्ट नाइनमा १ ओभर ३५ को स्कोर जोडे । ब्याक नाइनको दसौं होलमा बोगीबाट सुरुआत गरेका उनले ११ औंमा बर्डी खेल्दै स्कोर १ ओभरमै ल्याए । त्यसपछि १२ र १८ औं होलमा बोगी खेपेका जयरामले १६ औं होलमा बर्डीसँगै कुल स्कोर १ ओभर ७१ लेखाउन सफल रहे । स्थानीय एमेच्योर अजितले दोस्रो होलमा बोगी खेपे पनि छैटौं र आठौं होलमा बर्डी लेखाउँदै फ्रन्ट नाइनमा १ अन्डर ३४ को स्कोर बनाए । ब्याक नाइनको ११ औं होलमा डबल बोगी खेपेपछि ओभर लेखाएका अजितले अन्तिम तीन होलमा दुई बोगी र एक बर्डी खेलेपछि १ ओभर ७१ स्कोर जोडे ।नेपालकै सबैभन्दा कठिन मानिने ७० पार कोर्समा दोस्रो स्थानका भूबहादुर गुरुङले अन्तिम होलमा डबल बोगी खेपेपछि २ ओभर ७२ को स्कोर जोड्दै शीर्षस्थानमा बस्ने मौका गुमाए । बोगीबाट खेल सुरु गरेका उनले दोस्रो, १५ र १७ औं होलमा बर्डी लेखाए पनि ११ र १२ औं होलमा बोगी खेप्दा स्कोर बढेको हो । उनीसँगै धनबहादुर थापाले पनि २ ओभर ७२ कै स्कोर जोडेका छन् । फ्रन्ट नाइनको अन्तिम होलमा डबल बोगी खेपेका धनबहादुरले १२ औंमा बोगी तथा १५ औंमा बर्डी लेखाउँदै दोस्रो स्थानमा रहे ।सूर्यप्रसाद शर्मा ३ ओभर ७३ को स्कोरसहित पाँचौं स्थानमा रहँदा भुवन नगरकोटी र सन्जिवबहादुर नेपाली ४ ओभर ७४ को स्कोर जोड्दै छैटौं स्थानमा छन् । डिफेन्डिङ च्याम्पियन तथा नेपाल नम्बर एक गल्फर शिवराम श्रेष्ठका लागि भने दिन सुखद रहेन । पाँच पारको छैटौं होलमा डबल बोगी खेपेपछि लय गुमाएका शिवरामले कुल ५ ओभर ७५ को स्कोर बनाए । उनी समान स्कोर जोडेका कमल तामाङसँगै आठौं स्थानमा छन् । एमेच्योरतर्फ दोस्रो स्थानका युवराज भुजेल ६ ओभर ७६ स्कोर जोडेका छन् । उनलाई ११ ओभर ८१ स्कोरसहित जीवन राईले पछयाइरहेका छन् । २६ व्यावसायिक र १७ एमेच्योरसहित कुल ४३ गल्फरको सहभागी छन् ।"
रियल र लिभरपुल अन्तिम आठमा,पेरिस (एएफपी) क्रिस्टियानो रोनाल्डो र कासेमिरोले गोल गर्दै डिफेन्डिङ च्याम्पियन रियल म्याड्रिडलाई दोस्रो लेगमा मंगलबार पेरिस सेन्ट जर्मेन (पीएसजी) विरुद्ध २१ को सफलतासहित च्याम्पियन्स लिगको क्वाटरफाइनलमा पुर्याएका छन् ।यसअघि रोनाल्डोको दुई गोल सहयोगमा रियलले बेर्नाबेउमा भएको पहिलो लेगमा ३१ को अग्रता लिएको थियो । पेरिसको खेलपछि उसले समग्रमा ५२ को जित हात पार्यो । पार्क डे प्रिन्समा एडिन्सन काभानीले पीएसजीलाई बराबरीमा पुर्याए पनि मार्को भेराटीले रातो कार्ड बेहोर्दै मैदान छाडिसकेका थिए । जिनेदिन जिदानको टिमका लागि अन्त्यतिर कासेमिरोले गोल गरेका थिए ।अन्तिम १६ अर्को अर्को खेलमा लिभरपुल घरेलु मैदान एनफिल्डमा एफसी पार्टोसँग गोलरहित नतिजा निकालेर पनि क्वाटरफाइनल प्रवेश गर्यो । लिभरपुलले पहिलो लेग ५० ले जितेको थियो ।
युनिग्लोबको पराजय,काठमाडौं (कास) तेस्रो एक्सपर्ट कलेज प्रिमियर लिग काठमाडौं क्षेत्रमा बुधबार मोर्गन कलेजले युनिग्लोब ए लाई १ सय ५२ रन र एक्मी कलेजले युनिग्लोब बी लाई ३७ रनले हराए । टस जितेको मोर्गनले २० ओभरमा ६ विकेट गुमाई २ सय ३९ रन जोड्यो । युनिग्लोब १३५ ओभरमा ८७ रनमै समेटियो । ल्याब स्कुल कीर्तिपुरमा दोस्रो खेलमा टस हारेको एक्मीले २० ओभर खेल्दै १ सय ३९ रन बनायो । युनिग्लोब बीले ९ विकेट गुमाई १ सय २ रनमात्र बनाउन सक्यो ।
