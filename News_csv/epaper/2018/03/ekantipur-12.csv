शीर्षक,विवरण
सरकारलाई सानदार समर्थन,"कुन सरकारलाई कति मत ? (उपस्थित कुल सांसद संख्याका आधारमा) पक्ष विपक्षसंघीय सरकार २०८ ६०प्रदेश२ ८२ १८प्रदेश४ ४१ १७प्रदेश५ ६६ १८प्रदेश६ ३२ ६प्रदेश७ ३८ १० प्रदेश१३ (एकल बहुमत रहेकाले विश्वासको मत लिनु नपर्ने, एमाले र माओवादी जोड्दा स्वत: दुई तिहाइ)"
"भ्रष्टाचार गर्दिनँ, हुन पनि दिन्नँ","मधेसवादी दलको पनि समर्थननिर्वाचनअघिसम्म तिक्ततापूर्ण सम्बन्ध रहेका मधेसकेन्द्रित राष्ट्रिय जनता पार्टी र संघीय समाजवादी फोरम, नेपालले पनि प्रधानमन्त्री ओलीको पक्षमा विश्वासको मत दिएका छन् । राजपा अध्यक्षमण्डलका सदस्य महेन्द्र राय यादवले कुनै लिखित सहमति र सम्झौताबिना नै राजपाले प्रधानमन्त्रीलाई विश्वासको मत दिएको बताए । लिखित रूपमा कुनै सहमति भएको छैन, उनले भने, प्रधानमन्त्रीको वचनमा विश्वास छ, जे बोल्नुहुन्छ त्यो गर्नुहुन्छ ।यादवले प्रधानमन्त्रीले नेपाल र नेपाली जनता एक भएको प्रतिबद्धता जनाए स्वयं प्रधानमन्त्री र सरकारको उचाइ बढ्ने विश्वास व्यक्त गरे । त्यसो भयो भने तपार्इंको र सरकारको उचाइ माथि हुन्छ, उनको भनाइ थियो, हिमाल, पहाड र तराईको विकासका लागि आफ्नो माग र मुद्दा सम्बोधन हुनेछ, विश्वासको परम्परा हुनेछ, समृद्धि र शान्तिका लागि प्रस्थानबिन्दु हुनेछ ।यादवले राजपा तत्काल सरकारमा भने नजाने स्पष्ट पारे । सरकारमा जाने राजपाको प्राथमिकता छैन, उनको भनाइ छ, संविधान संशोधनपछि सरकारले वातावरण बनायो भने सरकारमा जानेबारे सोच्न सकिन्छ ।संघीय समाजवादी फोरम, नेपालकी नेत्री सरिता गिरीले प्रधानमन्त्रीमाथि अटल विश्वासको मत दिने बताइन् । संविधानअनुसार दुई वर्षसम्म अविश्वासको मत ल्याउन सकिँदैन, उनले भनिन्, प्रधानमन्त्रीले विश्वासको सम्मान गर्नुहुन्छ भन्ने हामीलाई विश्वास छ । गिरीले विश्वासको मत फिर्ता लिने अधिकार भने आफूहरूसँग सुरक्षित गरेको बताइन् ।प्रधानमन्त्रीलाई एकएक सिट रहेका राप्रपा र जनमोर्चाले पनि समर्थन गरे । ओलीलाई जनमतले विश्वास गरेको छ, राप्रपाका सांसद राजेन्द्र लिङ्देनले भने, राप्रपाको एक मतको केही अर्थ छैन, तर विकास र समृद्धिका लागि विश्वासको मत रहने विश्वास जनाउँछौं । जनमोर्चाकी सांसद दुर्गा पौडेलले प्रधानमन्त्रीले विकास, समृद्धि र सामाजिक न्यायको पक्षमा जनाएको प्रतिबद्धताप्रति आभार व्यक्त गरिन् । उनले नयाँ सरकारले विश्वासको मतको कदर गर्ने पनि आशा जनाइन् ।नेपाल मजदुर किसान पार्टी (नेमकिपा) का सांसद प्रेम सुवालले विश्वासको मत दिएनन् । उनले बहुदलवादी दलहरूले व्यवस्था गरेको ३ प्रतिशतको थ्रेसहोल्डले निर्दलीयताको पक्षपोषण गरेको आरोप लगाए ।"
चरम यातना दिएर हत्या,"जनकपुर चरम यातना दिएर छोरीको हत्या गरेको आशंकामा धनुषा प्रहरीले जनकपुरका एक व्यक्तिलाई पक्राउ गरेको छ । आफ्नी १९ वर्षीया छोरीको हत्या गरी भारत लगेर अन्त्येष्टि गरेको आशंकामा प्रहरीले धनुषा सहिदनगर७ का ४० वर्षीय दिलीपकुमार यादवलाई शनिबार पक्राउ गरेको हो । आमा भने फरार छिन् ।काठमाडौंको नासा कलेजमा कक्षा १२ मा अध्ययनरत १९ वर्षीया स्नेहाकुमारी यादवलाई उनकै बाबुआमाले चरम यातना दिएर मारेको आशंका प्रहरीले गरेको हो । छोरीलाई सम्झाउने क्रममा फागुन ८ गते साँझ ठूलोठूलो स्वरमा उनीहरूबीच झगडा भयो, घटनाको अनुसन्धान गरिरहेका धनुषा प्रहरीका एक अधिकृतले भने, त्यही साँझ नै आमाबुवाको चरम यातनाले स्नेहाको मृत्यु भएको हाम्रो आशंका छ ।पक्राउ परेपछि स्नेहाका बाबु दिलीपले छोरी बिरामी रहेको र उपचारका लागि भारत लैजाने क्रममा बाटोमै मृत्यु भएपछि उतै दाहसंस्कार गरेको बताएका छन् । प्रहरीले भने स्नेहाको हत्या गरिएको दाबी गर्दै अुनसन्धानलाई त्यतै मोडेको छ । अनुसन्धान टिम यादवको जनकपुर२ वकिल टोलस्थित डेरामा पुग्दा रगतका छिटा देखिएको प्रहरीले जनाएको छ । प्रहरीले त्यसलाई संकलन गरेर ल्याएको छ । हामीले घरमा भेटिएको र देखिएका सबै प्रमाण संकलन गरेका छौं, अनुसन्धानका खटिएका एक प्रहरीले भने, स्नेहाको मृत्युपछि घरका सबै सबुतप्रमाण मेटाउने कोसिस भएको देखिन्छ ।कसरी भयो घटना ?कलेजले स्नेहाको विषयमा गुनासो गरेपछि दिलीप आफैं काठमाडौं पुगेर फागुन २ मा जनकपुर ल्याएका थिए । त्यसपछि स्नेहा र बाबु दिलीपबीच दिनहुँ झगडा भइरहन्थ्यो । ठूलो आवाज आउने गरी बाबुछोरीबीचको झगडाले स्थानीय बासिन्दा पनि आतंकित बनेका थिए । फागुन ८ गते साँझ पनि ठूलो स्वरमा झगडा भएको सुनिएको थियो । तर अर्को दिनदेखि त्यो घर सुनसान भएपछि स्थानीय बासिन्दा पनि सशंकित भए । अनुसन्धानमा खटिएका प्रहरीका अनुसार साँझकै झगडाका क्रममा स्नेहाको मृत्यु भएपछि दिलीप दम्पती प्रमाण नष्ट गर्ने र शवलाई तह लगाउने योजना बुन्न थाले । भोलिपल्ट फागुन ९ गते साँझ बाबु दिलीप भाडाको गाडी लिएर डेरामा पुगे । अचेतलाई झैं काँधमा स्नेहालाई बोकेर गाडीमा हाले र भारततर्फ लागे । छिमेकीहरूले चासो राख्दा स्नेहा बिरामी भएकाले उपचारका लागि भारतको दरभंगा लैजान लागेको बताए । धनुषा प्रहरीले भने स्नेहाको मृत्युु जनकपुरमै भइसकेको र बाबु दिलीपले प्रमाण नष्ट गर्न र घटना लुकाउन मृत शरीरलाई भारतमा लगेर जलाइदिएको दाबी गरेको छ । छोरीलाई उपचारको बहानामा भारत लगेका दिलीप उतैबाट फरार भए । आमा सरितादेवी पनि जनकपुरको डेरामा ताल्चा लगाएर फरार भइन् । छोरीको शव जलाएको चार दिनपछि दिलीपले भारतबाटै आफ्नो घर सहिदनगर७ धबौलीमा फोन गरेर छोरीको मृत्यु भएको खबर गरेका थिए । छोरी मृत्यु भए पनि उनको घरमा जुठो बार्नेबाहेक अन्य संस्कार गरिएन । सधैं झगडा हुने घर सुनसान रहेको र बाबुआमासमेत सम्पर्कविहीन भएपछि स्थानीयले घटनाबारे प्रहरीलाई जानकारी गराएका थिए । स्थानीयले खबर गरेपछि स्नेहाका बुवा दिलीपलाई खोज्न थाल्यौं, धनुषा प्रहरीका डीएसपी प्रवीण धितालले कान्तिपुरसँग भने, बुवाआमा दुवै फरार रहेको बुझिएपछि घटना शंकास्पद रहेको देखियो । धितालका अनुसार बिरामी छोरीलाई उपचारका लागि भारत लैजाँदा बाटोमै मृत्यु भएको दिलीपले बताए पनि त्यसपछिका सबै कानुनी प्रक्रिया छलेका छन् । पोस्टमार्टमका लागि अस्पताल लगिएको छैन । बाबुविरुद्ध कर्तव्य ज्यान मुद्दा, अनुसन्धानका लागि म्याद थपमृत्यु भएलगत्तै हतारहतार जलाइएको, बाबुआमा नै फरार भएको जस्ता शंकास्पद स्थितिका आधारमा पक्राउ परेका दिलीपविरुद्ध कर्तव्य ज्यान मुद्दामा अनुसन्धान अगाडि बढाइएको प्रहरीले जनाएको छ ।घटनापछि दिलीप सिरहास्थित ससुराली घरमा लुकेर बसेका थिए । उनलाई आइतबार जिल्ला अदालतमा पेस गरेर अनुसन्धानका लागि म्याद थप लिएको डीएसपी धितालले बताए । स्नेहालाई जलाउन बुवा दिलीपले भाडामा लिएको गाडीका चालकको प्रहरीले खोजी गरिरहेको छ । स्नेहा अध्ययन गर्ने नासा कलेजसँग पनि बुझिरहेको धनुषा प्रहरी स्रोतले जनाएको छ । दिलीप जनकपुर विद्युत् प्राधिकरणका कर्मचारी हुन् । प्रहरीका अनुसार स्नेहाको हत्या भएको केही दिनपछि दिलीप जनकपुर आएर कार्यालयमा हाजिरसमेत गरेको देखिन्छ । कार्यालयमा गयल भएको मितिको हाजिरसमेत गरेका दिलीपले जनकपुर आएको मौकामा छोरीको हत्यासम्बन्धी सबै प्रमाण नष्ट गर्न खोजेको प्रहरीको भनाइ छ । डीएसपी धितालले स्नेहाको शव जलाएको ठाउँबारे दिलीपसँग सोधपुछ भइरहेको बताए । स्नेहाको शव जलाएको ठाउँ र उनलाई बोकेर गएको गाडीका चालक फेला परेपछि घटनाका सबै रहस्य खुल्ने दाबी पनि धितालले गरे ।"
प्रेस स्वतन्त्रता हनन भए सडकमै उत्रन्छौं,"काठमाडौं अवहेलना को प्रावधान दुरुपयोग गर्दै अदालत र प्रेस काउन्सिल मिडियामाथि नै प्रिसेन्सरसिप लगाउनेतर्फ गए सडक आन्दोलनमा उत्रने नेपाल पत्रकार महासंघले चेतावनी दिएको छ ।प्रधानन्यायाधीशको अयोग्यताबारे लेखिएका समाचारलाई लिएर कान्तिपुरमाथि अवहेलना मुद्दा लगाइनु र समाचार छाप्न रोक्न प्रेस काउन्सिललाई आदेश दिइनु प्रेस स्वतन्त्रताविरुद्ध कदम हुन्, महासंघका महासचिव रमेश विष्टले भने, अदालतले त्यही प्रकृतिको फैसला सुनाए महासंघ सडकमा उत्रन बाध्य हुनेछ । प्रधानन्यायाधीश गोपाल पराजुलीको फरकफरक जन्ममिति र प्रमाणपत्र सम्बन्धमा कान्तिपुरमा प्रकाशित समाचारले अदालतको अवहेलना भएको भन्दै दायर मुद्दाको सर्वोच्चमा सुनुवाइ जारी छ । यसअघि पराजुलीकै एकल इजलासले कान्तिपुरलाई सर्वोच्चमा झिकाउनुका साथै सेन्सरसिप लगाउन काउन्सिललाई आदेश दिएको थियो । उक्त कदमले प्रेस तथा अभिव्यक्ति स्वतन्त्रता नै संकुचित हुने स्थितिमा पुगेको निचोडसहित कान्तिपुरप्रति ऐक्यबद्धता जनाउन महासंघको उच्चस्तरीय टोली आइतबार कान्तिपुर कार्यालयमा आएको हो । प्रेस स्वतन्त्रता संयुक्त राष्ट्रसंघको विश्वव्यापी घोषणापत्रमा व्यवस्था गरिएको प्रावधान हो । यसलाई कुनै पनि न्यायाधीशको आदेशले उल्लंघन गर्न त परको कुरा, त्यसविरुद्ध संविधानमै प्रावधान भए स्वत: खारेज हुन्छ, महासंघका उपाध्यक्ष विपुल पोखरेलले भने, प्रेस स्वतन्त्रतालाई संकुचित गरिने कुनै पनि क्रियाकलाप वा निर्णयको महासंघले खुलेर विरोध गर्नेछ । यो नेपालको संविधान र विश्वव्यापी घोषणाविरुद्ध हो । पोखरेलले न्यायाधीशका चारित्रिक विषयले सिंगो अदालतको प्रतिनिधित्व गर्न नसक्ने बताए । समाचारको एउटा पात्रले आफूलाई पीडित दाबी गर्दै प्रेस काउन्सिलमा उजुरी गर्न वा अदालत जान मिल्छ, उनले भने, तर पदीय दुरुपयोग गर्दै प्रेस स्वतन्त्रता कुण्ठित पार्न मिल्दैन । पराजुलीले प्रेस काउन्सिललाई दिएको सेन्सरसिप को आदेश र लगत्तै काउन्सिलले कान्तिपुरलाई तारन्तार स्पष्टीकरण सोधेको घटनालाई गम्भीरतापूर्वक हेर्नुपर्ने महासंघको ठहर छ । हामीले अदालतको क्रियाकलापसँगै काउन्सिलका गतिविधिसमेत नियालिरहेका छौं, महासचिव विष्टले भने, प्रेस स्वतन्त्रताविरुद्ध अघि बढ्न कसैलाई दिँदैनौं । महासंघको टोलीसँग कान्तिपुरका प्रधान सम्पादक सुधीर शर्मा, द काठमान्डु पोस्टका प्रधान सम्पादक अखिलेश उपाध्याय, कान्तिपुरका सम्पादक हरिबहादुर थापालगायतले प्रधानन्यायाधीश पराजुलीले कान्तिपुरविरुद्ध अवहेलना मुद्दामार्फत सिंगो मिडिया जगत्माथि सेन्सरसिप लगाउन खोजेको भन्दै त्यसतर्फ गम्भीर हुन ध्यानाकर्षण गराएका थिए । महासंघका वरिष्ठ पदाधिकारीहरूले त्यो अवस्था आए महासंघ सडकमै उत्रने प्रतिबद्धता जनाएका हुन् ।"
कान्तिपुरविरुद्धको मुद्दा हेर्दाहेर्दै मा,"काठमाडौं कान्तिपुरविरुद्धको अदालतको अवहेलना मुद्दामा सर्वाेच्च अदालतमा आइतबार सुरु भएको सुनुवाइ हेर्दाहेर्दै मा सकिएको छ । प्रधानन्यायाधीश गोपालप्रसाद पराजुलीले ७ सदस्यीय आफ्नै इजलासमा नागरिक अभियन्ता डा गोविन्द केसी र कान्तिपुर दुवैविरुद्धका बेग्लाबेग्लै अवहेलना मुद्दा एकैसाथ राखेर सुनुवाइ गरेका हुन् । इजलासमा अन्य न्यायाधीशहरू ओमप्रकाश मिश्र, चोलेन्द्रशमशेर जबरा, दीपककुमार कार्की, केदारप्रसाद चालिसे, शारदाप्रसाद घिमिरे र तेजबहादुर केसी छन् ।साढे १२ बजे बसेको इजलासले सुरुमा केसीविरुद्धको मुद्दा सुनुवाइ गरेको थियो । त्यसपछि कान्तिपुरविरुद्धको सुनुवाइ गर्दागर्दै ५ बजेपछि सोमबारका लागि पेसी तोकिएको छ ।सुनुवाइ सकिएपछि सर्वाेच्च परिसरमा पत्रकार सम्मेलन गर्दै डा केसीले प्रधानन्यायाधीश पराजुली न्यायालयबाट नहटेसम्म निष्पक्ष न्याय नहुने जिकिर गरेका थिए । आफ्नो मुद्दा आफैंले हेरेर पराजुलीले नग्न नृत्य प्रदर्शन गरिरहेका छन्, उनले भने, यो अपराध हो ।आफ्नो जन्ममिति, शैक्षिक योग्यताको प्रमाणपत्र र न्यायसम्पादनमा प्रश्न उठेपछि त्यसबारे आएका समाचारलाई आधार बनाएर दायर मुद्दामा पराजुलीले अन्तरिम आदेश जारी गर्दै आफूविरुद्ध आइन्दा समाचार नलेख्ने व्यवस्था मिलाउन प्रेस काउन्सिललाई र आदेश पाएको मितिले ३ दिनभित्र आफैं अदालतमा हाजिर हुन कान्तिपुरलाई फागुन १० गते आदेश जारी गरेका थिए । म्याद पाएको ३ दिनभित्र १८ गते सर्वाेच्चमा बयानका लागि पुगेका कान्तिपुरका अध्यक्ष तथा प्रबन्ध निर्देशक कैलाश सिरोहिया, निर्देशक स्वस्तिका सिरोहिया, प्रधान सम्पादक सुधीर शर्मा र संवाददाता कृष्ण ज्ञवालीको गत मंगलबार बयान सकिएको थियो । बयान दिँदै कान्तिपुरले आफूले अदालतको अवहेलना गरेको नभई पदको दुरुपयोग गरेर प्रधानन्यायाधीश पराजुलीबाटै अवहेलना हुन गएको जिकिर गरेको थियो ।"
स्वास्थ्य सर्वेक्षण,"काठमाडौं मुलुकमा १५ देखि १९ वर्ष उमेरका १७ प्रतिशत किशोरीहरू आमा बन्ने गरेको एक अध्ययनले देखाएको छ । नेपाल जनसांख्यिक तथा स्वास्थ्य सर्वेक्षणले यो दर सहरी क्षेत्रभन्दा ग्रामीण क्षेत्रमा बढी रहेको औंल्याएको हो । स्वास्थ्य मन्त्रालयका लागि न्यु एरा ले गरेको सर्वेक्षणअनुसार किशोरावस्थामै गर्भवती हुनेमा सहरमा १३ र ग्रामीण क्षेत्रमा २२ प्रतिशत किशोरी छन् । सबभन्दा कम प्रदेश ३ मा १०, प्रदेश २ मा सबैभन्दा बढी २७ प्रतिशत किशोरी गर्भवती हुने गरेको पाइएको छ ।स्वास्थ्य सेवा विभागका वरिष्ठ डेमोग्राफर डा शरद शर्माका अनुसार शिक्षाको स्तर बढदै जाँदा कम उमेरमै विवाह गर्नेको संख्या भने घटदै गएको देखिएको छ । अशिक्षित किशोरीमध्ये ३३ प्रतिशतले विवाहलगत्तै बच्चा जन्माउने गरेका छन् । एसईई (एसएलसी) भन्दा माथि शिक्षा पाएका ७ प्रतिशतले किशोरावस्थामै बच्चा जन्माउने गरेका छन् । कम उमेरमा बच्चा जन्माउनेमा अति गरिब, गरिब र मध्यम आर्थिक अवस्था भएकाको संख्या सम्पन्नको तुलनामा बढी सर्वेक्षणले औंल्याएको छ । यो समस्या सबैतिर छ, स्वास्थ्य सेवा विभागकी स्त्री तथा प्रसूति रोग विशेषज्ञ डा पुण्या पौडेलले भनिन्, त्यसमा पनि प्रदेश २ मा बढी हुनुमा त्यहाँ जनसंख्या बढी छ, छिट्टै विवाह गर्ने चलन छ, शिक्षाको कमी छ ।पौडेलका अनुसार चाँडै उमेरमा विवाह हुनेहरू बच्चा जन्माउने र हुर्काउनेबारे जानकार हुँदैनन् । शरीरका सबै अंगको पूर्ण विकास भइसकेको हँुदैन, उनले भनिन्, कम उमेरमै आमा बन्दा बच्चा कसरी हुर्काउने भन्ने ज्ञान हँुदैन । उनका अनुसार छिटोछिटो बच्चा जन्माउनेमा पछि पाठेघर खस्ने र पाठेघरको मुखको क्यान्सर हुने खतरा बढी हुन्छ । सर्वेक्षणले प्रदेश २ मा किशोरी उमेरमै आमा बन्नेको संख्या बढी रहेको देखाए पनि यसले त्यसका कारण भने खुलाएको छैन । हामीले यसबारे विश्लेषण गरिरहेका छौं, डेमोग्राफर शर्माले भने । महिलाको चाँडै विवाह हुने गरेको पाइए पनि सर्वेक्षणले पुरुषमा विवाहको औसत उमेर बढी देखाएको छ । २५ देखि ४९ वर्षका महिलाको विवाहको औसत उमेर १७१८ वर्ष छ भने पुरुषको २१२२ । औपचारिक शिक्षा हासिल नगरेका महिलाको विवाहको औसत उमेर १६१७ वर्ष छ भने एसईई वा त्यसभन्दा बढी शिक्षा पाएकामा यो उमेर साढे २१ वर्षजति छ । सर्वेक्षणले ११ प्रतिशत महिलाको पहिलो यौनसम्बन्ध १५ वर्षअघि नै भइसक्ने देखाएको छ । ५१ प्रतिशत महिलाले १८ वर्षअघि पहिलो यौनसम्बन्ध कायम भएको सर्वेक्षणका क्रममा बताए ।परिवार नियोजनका साधन प्रयोगमा भिन्नताप्रदेशअनुसार विवाहित महिलामध्ये परिवार नियोजनका आधुनिक साधन तथा सेवाको प्रयोगमा भिन्नता पाइएको छ । आधुनिक साधन तथा सेवा प्रयोग सबभन्दा कम प्रदेश ४ मा हुने गरेको पाइएको छ । जहाँ ३७ प्रतिशतले मात्र यो साधन प्रयोग गर्छन् । सबभन्दा बढी प्रदेश ३ मा ४९ प्रतिशतले आधुनिक साधन प्रयोग गर्ने गरेका छन् । शिक्षाको स्तर बढदै जाँदा आधुनिक साधन र सेवाको प्रयोग घटदै जाने गरेको पाइएको छ । शिक्षा नै हासिल नगरेका ५२ प्रतिशत विवाहिता आधुनिक साधन प्रयोग गर्छन् भने एसईईभन्दा माथि शिक्षा हासिल गरेका ३४ प्रतिशत महिलाले मात्र साधनसेवा प्रयोग गर्ने गरेको पाइएको छ । औपचारिक शिक्षा प्राप्त नगरेका २५ प्रतिशत महिलाले स्थायी बन्ध्याकरण गर्ने गरेको पाइएको छ ।"
लिलामी नभएपछि संग्रहालयमा राखिँदै,"काठमाडौं लिलामीमा राखिएका हवाई साधन बिक्री नभएपछि नेपाली सेनाले छुट्टै हवाई संग्रहालय को अवधारणा अघि बढाएको छ । सेनाले ९ हवाई साधन लिलामीमा राखेकामा ४ वटाको मात्र बिक्री प्रक्रिया अघि बढेको छ । लगातारका टेन्डरपछि ४ हेलिकप्टरको बिक्री प्रक्रिया अघि बढेको भए पनि ५ वटाका विषयमा प्रक्रिया नै अघि नबढेकाले तिनको व्यवस्थापनका लागि सेनाले यस्तो अवधारणा ल्याएको हो । सेनाका प्रवक्ता सहायक रथी गोकुल भण्डारीले कान्तिपुरसँग भने, बिक्री नभएका हवाई साधनलाई कतै म्युजियम बनाएर राखी ह्यांगर खाली गर्ने योजनाबारे छलफल भइरहेको छ । हेलिकप्टरको बिक्रीबारे सेनाभित्रैबाट पनि प्रश्न उठिरहेको अवस्थामा हवाई साधन म्युजियम मा राख्ने तयारी भएको हो । म्युजियम कहाँ स्थापना गर्ने भन्ने बारेमा छलफल गरेर टुंगोमा पुग्ने अधिकारीहरूले जनाएका छन् । सेनाको हवाई निर्देशनालयले आफूसँग रहेका तीन थान पुमा तथा सुपर पुमा हेलिकप्टर, एक चिता हेलिकप्टर, एक एभ्रो हवाईजहाज, दुई एलौट हेलिकप्टर तथा दुई थान एमआई १७ हेलिकप्टर र त्यसका पार्टपुर्जा लिलाममा राखेको थियो । लिलामीमा राखिएका सबै हवाई साधन र पार्टपुर्जाको कुल न्यूनतम मूल्य ६५ करोड ७६ लाख ५८ हजार निर्धारण गरिएको थियो । बिक्री प्रक्रिया अघि ४ मध्ये एउटा हेलिकप्टर अफ्रिकी मुलुकमा उड्ने निश्चित भइसके पनि अन्य २ हेलिकप्टर र एउटा एभ्रो विमानको अझै टुंगो लाग्न सकेको छैन । एउटा हेलिकप्टरको सबै प्रक्रिया टुंगिसकेको भए पनि अन्य तीनवटा प्रक्रियामा नै रहेको नेपाली सेनाका अधिकारीले जानकारी दिए । हवाई साधनसँगै तीनमा उपयोग हुने पार्टपुर्जासमेत बिक्रीका लागि राखिएको छ । सेनाले मर्मतमा धेरै खर्च लाग्ने भन्दै यस्ता हेलिकप्टर र त्यसमा उपयोग हुने पार्टपुर्जा बिक्री गर्न लागेको थियो । धेरैपटक मर्मत गर्नुभन्दा नयाँ खरिद प्रक्रिया मुलुकको हितमा रहेको सेनाको निष्कर्ष छ । हवाई संग्रहालय मा पुराना हवाई साधन पार्टपुर्जा, गाडी, रोबोटलगायत राख्न सकिने अधिकारीहरूले बताए । टेन्डरमा नबिकेकालाई कवाडीमा बेच्नुभन्दा म्युजियममा राख्दा पछिल्लो पुस्तालाई यसबारेमा जानकारी हुनेसमेत सेनाको भनाइ छ । नेपाली सेनाको छाउनीमा रहेको संग्रहालयमा पुराना हतियार, लडाइँका तस्बिर संगृहीत छन् । बिक्री प्रक्रिया अघि बढेको एउटा पुमा हेलिकप्टर भने केही सातामै अफ्रिकी मुलुक पुग्नेछ । अफ्रिकी महादेशमा रहेका आफ्ना सेनाका अधिकृतमार्फत समेत सेनाले बिक्रीको लबिइङ गरिरहेको भए पनि अन्यमा प्रगति हुन सकेको छैन । उक्त पुमा सामान्य मर्मतपछि उडान भरेरै लैजान सकिने इन्जिनियरिङ परीक्षणको रिपोर्ट छ ।"
सभामुख महराले कार्यभार सम्हाले,"काठमाडौं नवनिर्वाचित सभामुख कृष्णबहादुर महराले आइतबार कार्यभार सम्हालेका छन् । राष्ट्रपति विद्यादेवी भण्डारीबाट शपथ लिएलगत्तै महराले प्रतिनिधिसभा बैठकको अध्यक्षता गरेका छन् । बैठकमा संसद्मा प्रतिनिधित्व गरेका दलका शीर्ष नेताहरूले सभामुख महरालाई बधाई तथा शुभकामना दिए । महराले संसद्मार्फत सबै समस्या समाधान गर्न सफल भए देशलाई आर्थिक समृद्धि, सुशासन र अमनचयन कायम गर्न सफलता मिल्ने बताए । निर्विरोध निर्वाचित गर्न सहयोग पुर्याउने सबैलाई उनले धन्यवाद दिए ।"
ओलीजीको अठोट स्वागतयोग्य,"काठमाडौं प्रधानमन्त्री केपी ओलीद्वारा व्यक्त भ्रष्टाचार अन्त्य गर्न शून्य सहनशीलताको नीति लिने अठोटप्रति प्रमुख प्रतिपक्ष कांग्रेसका वरिष्ठ नेता रामचन्द्र पौडेलले स्वागत गरेका छन् । मुलुकलाई विकास र समृद्धिको बाटोमा अघि बढाउन सुशासन आवश्यक रहेको बताउदै पौडेलले त्यसका लागि भ्रष्टाचारको अन्त्य नै पहिलो सर्त रहेको बताए । प्रधानमन्त्रीले आफ्नो अठोटअनुसार व्यवहारमा पनि कार्यान्वयन गरेर देखाउनुहोस् भन्ने शुभकामना दिन चाहन्छु, पौडेलले कान्तिपुरसँग भने ।"
भ्रष्ट र तस्कर समृद्धिको बाधक,"काठमाडौं गृहमन्त्री रामबहादुर थापाले कर छली गरेर अकुत सम्पत्ति आर्जन गर्नेहरूलाई प्रहार नगरी मुलुकमा समृद्धि आउन नसक्ने बताएका छन् । मुलुकमा राजस्व नतिर्ने अवैध अर्थतन्त्रको जालो फैलिँदै गएको उल्लेख गर्दै उनले भ्रष्टाचारी र तस्करहरू विकासको बाधक रहेको बताए । थापाले गृह मन्त्रालयमा आइतबार पत्रकार सम्मेलन गरी एउटै कम्पनीले ४७ अर्ब राजस्व नतिरी बसेको सूचना पाएको उल्लेख गर्दै मुलुकमा यस्ता थुप्रै उद्यमी र व्यवसायी भएको बताए । उनले कर नतिर्ने र त्यसलाई मिनाहा गर्न राजनीतिक नेताकहाँ धाउने प्रवृत्ति रहेको पनि बताए । गृहमन्त्री थापाले भन्सारमा दिनहुँ अर्बौंको अवैध कारोबार हुने र त्यसलाई नरोकेसम्म अर्थतन्त्र उकालो नलाग्ने बताए । उनले भन्सार छल्ने, कर नतिर्नेहरूलाई भ्रष्ट र तस्करको संज्ञा दिँदै त्यस्ताको हातबाट देशको अर्थतन्त्र खोसेर उद्यमीहरू र देशभक्तहरूको हातमा ल्याएपछि मात्रै विकास र समृद्धि सम्भव हुने बताए । कर नतिर्नु अपराध हो, उनले भने, आज हरेक क्षेत्रमा भ्रष्टाचार छ । अब गृह मन्त्रालयले भ्रष्टाचार गर्ने र कर नतिर्नेलाई कानुनको सीमाभित्र रहेर कारबाही गर्छ ।उनले अवैध हुन्डीका कारोबारीहरूका कारण विदेशबाट नेपाल आउनुपर्ने डलर उतै रोकिएको र त्यसका कारण अर्थतन्त्रमा समस्या देखा परेको बताए । हुन्डीलगायत अवैध कारोबारीहरूको जालो ब्रेक गर्ने योजना गृह मन्त्रालयसँग छ, उनले भने । गृहमन्त्री थापाले देशमा पूर्ण शान्ति र स्थिरता स्थापना हुन नदिन षड्यन्त्र भइरहेको पनि बताए । उनले विप्लव माओवादीतर्फ संकेत गर्दै उनीहरूमाथि पनि स्पष्ट नीति अख्तियार गरिने बताए । अस्थिरता पैदा गर्ने प्रयास भइरहेको उल्लेख गर्दै उनले भने, भित्र र बाहिरका शक्तिहरूले मुख्यत: तीन दिशाबाट अस्थिरता पैदा गर्न खोजिरहेका छन् । गृहमन्त्रीले विप्लव माओवादीतर्फ संकेत गर्दै संघीय गणतन्त्रलाई प्रतिक्रियावादी सत्ता भन्दै अस्थिरता पैदा गर्न एउटा समूह लागिपरेको बताए । त्यस्तो समूहलाई राजनीतिक रूपमा मात्रै नभई कानुनी रूपमा समेत डिल गर्नुपर्ने उनको भनाइ छ । अस्थिरता बढाउन स्वतन्त्र मधेस र अखण्ड सुदूरपश्चिमजस्ता नारा अघि सार्नेहरूदेखि राजावादी र हिन्दुवादीहरूसम्म सक्रिय रहेको उनले बताए । सुरक्षा सुधारका चुनौती गृहमन्त्री थापाले सुरक्षा संयन्त्र अस्तव्यस्त रहेको बताएका छन् । उनले सुरक्षा संयन्त्रमा आमूल परिवर्तनको खाँचो रहेको उल्लेख गर्दै भने, सिपाहीहरू सडक छापजस्तै ब्यारेकविहीन छन्, समस्या खेपिरहेका सुरक्षाकर्मी र कर्मचारीलाई पीडाबाट मुक्ति दिनु छ । थापाले गृह प्रशासनभित्रको संयन्त्र मुठ्ठीभरका मान्छेको हातमा रहेको र कर्मशील कर्मचारीले उचित स्थान नपाएको पनि बताए । उनले आफ्नो कार्यकालमा यस्तो अवस्थाको अन्त्य गर्ने प्रतिबद्धतासमेत गरे ।"
बोक्सी आरोपमा यातना,"मेयरमाथि छानबिनबोक्सी आरोपमा राधालाई कुटपिट गरिएको घटनाको चौतर्फी विरोध भएको छ । अनेरास्ववियुले आइतबार कैलालीको सुखड बजारमा प्रदर्शन गरेको छ । अनेरास्ववियुका केन्द्रीय सचिव सुदेश पराजुलीले घटनाका दोषीलाई आजीवन कारावास सजाय गर्न माग गरे । प्रदेश ७ का मुख्यमन्त्रीलाई ज्ञापन दिँदै उनले यस्तो आग्रह गरेका हुन् । यसैगरी दाङको मुक्त कम्लरी विकास मञ्चले समेत घटनाप्रति ध्यानाकर्षण भएको जनाउँदै दोषीमाथि कडा कारबाहीको माग गरेको छ ।मुक्त कम्लरी विकास मञ्च कैलालीले पनि प्रमुख जिल्ला अधिकारीलाई ज्ञापनपत्र बुझाउँदै सरकारले उचित उपचार र दोषीमाथि कडा कारबाही गर्न माग गरेको छ । दोषीमाथि कारबाही नभए पश्चिम नेपालका ६ जिल्ला बन्द गरी आन्दोलनमा उत्रने मञ्चकी अध्यक्ष विष्णा चौधरीले चेतावनी दिएकी छन् । प्रजिअ रिजालले घटनाको गम्भीर ढंगले अनुसन्धान भइरहेको र कारबाही प्रक्रिया पनि अघि बढाइएको जानकारी दिए । उनले घटनामा संलग्नमध्ये दुई जनालाई पक्राउ गरिसकिएको बताए । पक्राउ गरिएका व्यक्तिविरुद्ध बोक्सी आरोप तथा सजाय ऐन, २०७२ अनुसार आइतबार नै मुद्दा दर्ता गरी म्याद थप गर्ने प्रक्रिया प्रहरीले सुरु गरेको छ, उनले भने ।यसैबीच बोक्सी आरोपमा बर्बर यातनाको घटनालाई मिलापत्र गराउने घोडाघोडी नगरपालिकाका प्रमुख ममताप्रसाद चौधरीका विषयमा छानबिन गर्न नेकपा एमाले कैलालीले टोली गठन गरेको छ ।"
दोषीलाई कारबाही गर्न निर्देशन,"काठमाडौं प्रधानमन्त्री केपी ओलीले कैलालीको घोडाघोडी नगरपालिका५ की राधा चौधरीमाथि बोक्सी आरोपमा निर्घात कुटपिट गरिएको घटना छानबिन गरी दोषीमाथि कारबाही गर्न जिल्ला प्रशासन कार्यालयलाई निर्देशन दिएका छन् । ओलीले सामाजिक सञ्जाल फेसबुक र ट्वीटरमा आइतबार कैलाली घटनाबारे लेख्दै राधाको सम्पूर्ण उपचार खर्च सरकारले व्यहोर्ने र घटनाको छानबिन गरी दोषीमाथि कारबाही गरिने जनाएका छन् ।कैलालीमा राधा चौधरीमाथि भएको कुटपिटमा संलग्नलाई कारबाही गर्न निर्देशन दिइसकिएको छ । यस्तो जघन्य अपराधमा संलग्न जोकसैलाई पनि उन्मुक्ति हुन सक्दैन र दिइने छैन । राधाको सम्पूर्ण उपचार खर्च सरकारले व्यहोर्ने छ । घटनाको छानबिन गरी दोषीमाथि कारबाही गर्नेछ, ओलीले आफ्नो फेसबुक र टिवटरमा लेखेका छन् । प्रधानमन्त्री तथा मन्त्रिपरिषद् कार्यालयले समेत चौधरीमाथि भएको कुटपिट र अभियुक्तलाई प्रहरी हिरासतबाट छुटाइएको विषयमा तत्काल छानबिन गरी दोषीमाथि कारबाही गर्न जिल्ला प्रशासन कार्यालयलाई निर्देशन दिइसकिएको जनाएको छ ।नेपाललगायत विश्वले अन्तर्राष्ट्रिय महिला दिवस मनाइरहेको दिन नै भएको यस्तो गम्भीर घटनाले अन्धविश्वास र कुरीतिको जरा समाजको तल्लो तहमा फैलिएको प्रस्ट भएको छ । यस घटनाले आधुनिक मानवीय चेतना र सभ्यतालाई नै अपमान गरेको छ र देशकै बेइज्जत गरेको छ । यस्ता आपराधिक घटना भविष्यमा दोहोरिन नदिन जनतामा रहेको अशिक्षा, अन्धविश्वास र पछौटेपनजस्ता कुरालाई दुरुपयोग गर्दै लाभान्वित हुन खोज्ने गतिविधिलाई कठोरताका साथ रोक्न जरुरी छ, प्रधानमन्त्रीका प्रेस सहयोगी रामशरण बजगाईंद्वारा जारी विज्ञप्तिमा छ ।"
राष्ट्रसंघ लैजान्छौं,"काठमाडौं थरुहट आन्दोलनका क्रममा कैलालीको टीकापुरमा भएको हिंसात्मक घटनालाई संयुक्त राष्ट्रसंघको पर्मानेन्ट फोरम मा एजेन्डाका रूपमा उठाइने भएको छ । फोरमका दक्षिण एसिया उपाध्यक्ष फूलमान चौधरीले आगामी अप्रिल १६२७ न्युयोर्कस्थित राष्ट्रसंघीय मुख्यालयमा हुने फोरमको बैठकमा टीकापुर घटनालाई गहन ढंगले प्रस्तुत गर्ने बताए । टीकापुरका थारूले संविधानअनुकूल आफ्नो मुद्दा उठाएका थिए, उनले भने, सरकारले दबाउन खोज्दा गम्भीर घटना भयो । अहिले संगठित अपराधको मुद्दामा आदिवासी थारूलाई थुनामा राखिएको छ ।बैठकमा पक्ष राष्ट्र नेपालका तर्फबाट आदिवासी जनजाति उत्थान राष्ट्रिय प्रतिष्ठानका उपाध्यक्ष, मन्त्रालयका सचिवलगायतको सहभागिता रहने जनाइएको छ । फोरमका दक्षिण एसिया उपाध्यक्ष चौधरी पनि बैठकमा हुनेछन् । बैठकमा पक्ष राष्ट्रहरूले वार्षिक प्रतिवेदन प्रस्तुत गर्छन्् । त्यसका लागि राष्ट्रसंघअन्तर्गतका सरोकार संगठनले प्रतिवेदन पूर्वतयारी बैठक गरिसकेका छन् । नेपालले दशकअघि अनुमोदन गरेको राष्ट्रसंघको आईएलओ महासन्धि १६९ र यूएनड्रिपको कार्यान्वयन प्रगति प्रतिवेदन बैठकमा प्रस्तुत गरिने छ । तर, राज्यले पहिचान गरेका आदिवासीमाथि गरिएको विभेद गुपचुप राखिएको कानुनविद्हरूले बताएका छन् । टीकापुर घटनालाई संगठित अपराधको मुद्दामा आदिवासी थारूहरूलाई थुनामा राखिएको छ, प्रतिष्ठानले आयोजना गरेको अन्तक्र्रियामा अधिवक्ता शंकर लिम्बूले भने, संवैधानिक रूपमा उठेको आदिवासीको अधिकारको आन्दोलनमा हुन पुगेको दुर्घटना फोरममा उठाउन जरुरी छ । ढोरपाटनमा सेनाले जमिन कब्जा गरेको विषयसमेत उठाउनुपर्ने उनले जोडदिए । कैलालीको टीकापुरमा २०७२ भदौमा भएको थरुहटथारूवान आन्दोलन र त्यसमा संलग्न आन्दोलनकारीको आक्रमणमा परी एसएसपी लक्ष्मण न्यौपानेसहित ६ सुरक्षाकर्मीको मृत्यु भएको थियो । घटनामा २ वर्षका बालक टेकेन्द्र साउदको पनि मत्यु भएको थियो । ५० भन्दा बढी सुरक्षाकर्मी र दर्जनौं आन्दोलनकारी घाइते भएका थिए । आन्दोलनको अगुवाइ गरेको आरोप खेपेका रेशम चौधरी हालै मात्र प्रतिनिधिसभामा निर्वाचित भए पनि यतिखेर थुनामै छन् ।राष्ट्रसंघीय फोरममा उठाउनैपर्ने विषयबारे प्रदेश सांसद निमा लामा हयोल्मो, नेपाल आदिवासी जनजाति महासंघका पूर्वमहासचिव परशुराम तामाङ, डा चैतन्य सुब्बा, अधिवक्ता शान्तिकुमारी राई, अधिकारकर्मी प्रतिमा गुरुङ, सोनी लामा, अधिवक्ता कुन्साङ लामालगायतले बोलेका थिए । प्रतिष्ठानका उपाध्यक्ष चन्द्रबहादुर गुरुङले अन्तक्र्रियामा उठेका गम्भीर विषयलाई बुँदागत रूपमा राष्ट्रसंघको बैठकमा प्रस्तुत गर्ने बताए ।"
रेल सेवा अध्ययन गर्न भारतीय टोली आउँदै,"नेपालगन्ज राँझा विमानस्थल हुँदै कोहलपुरसम्म रेल सेवा विस्तार गर्न भारतीय अधिकारीहरूले स्थलगत अध्ययन गर्ने भएका छन् । भारतको गोरखपुर र गोन्डाका रेल अधिकारी सोमबार अध्ययनका लागि नेपालगन्ज आउन लागेका हुन् । उनीहरूले नेपाली अधिकारी र स्थानीयसित भेटेर अन्तक्र्रिया गर्नेछन् ।भारतीय अधिकारीले रुपैडिहास्थित रेल स्टेसनबाट अध्ययन सुरु गर्ने कार्यक्रम छ । उक्त रेल स्टेसनले भारतमा अंग्रेज शासनको पालादेखि नेपालभारत जोडेको छ । त्यहाँबाट सीमावर्ती नेपाली गाउँ पिप्रहवा हुँदै राँझासम्म सर्भे गर्ने कार्यक्रम छ । अध्ययन टोलीले यसअघि नेपालगन्जको पूर्वी क्षेत्र पिप्रहवा हुँदै सिधै राँझासम्म रेल सेवा विस्तारको प्रस्ताव गरेको थियो । रेलका लागि लिक निर्माण आवश्यक पर्छ । त्यसैले बस्तीबाहेकको क्षेत्र रोजिएको छ, रेल सेवा विस्तार फाइनल लोकेसन सर्भे टोलीका सदस्य गणेशबहादुर शाहीले भने ।जिल्ला प्रशासन, मालपोत, नापी, वन र भन्सार कार्यालयका अधिकारी टोलीमा सदस्य छन् । भारतीय अधिकारीले रुपैडिहा रेल स्टेसनबाट लिक सुरु गरी राँझा विमानस्थल नजिकैको सोल्टी होटेलसम्म सिधा विस्तार गर्ने प्रस्ताव गरेका छन् । राँझा विमानस्थल बीचमा पर्ने भएकाले त्यहाँबाट पश्चिमतर्फ डाइभर्सन गरिनेछ । फोर लेन सडकलाई डाइभर्सन गर्न आकासे पुल निर्माण गर्ने प्रस्ताव छ । यसो गरिँदा फोर लेन सडकलाई कुनै समस्या हुनेछैन, सदस्य शाहीले भने, राँझा विमानस्थलको पश्चिम हुँदै कोहलपुरसम्म रेल सेवा विस्तार गर्ने योजना छ । नेपाली अधिकारीहरूले भने सुक्खा बन्दरगाह निर्माण गरिने भनिएको जयपुरबाट सिधै कोहलपुरसम्म रेल सेवा विस्तारका लागि सुझाव दिएका छन् । तर भारतीय अधिकारीहरूले बीचमा घना बस्ती पर्न सक्ने भन्दै नेपालगन्जको पूर्वी क्षेत्रबाट र राँझापछि पश्चिम क्षेत्र हुँदै रेल सञ्चालन गर्ने अडान राख्दै आएका छन् । यसअघि नेपालभारत रेल सेवा सञ्चालनका लागि दुई मुलुकका उच्च स्तरीय रेलवे अधिकारीहरूबीच नेपालगन्जमा छलफल भएको थियो । पछिल्लो पटक सरकारको सचिव स्तरीय निर्णयले रेल सेवा विस्तारका लागि फाइनल लोकेसन सर्भे टोली गठन भइसकेको छ । २०७४ साउन ५ गतेको सचिवस्तरीय निर्णयले उक्त टोली गठन गरेको हो ।यसअघि नेपालगन्जमा भएको छलफलमा भारतीय रेलवे विभागका प्रमुख सिनियर इन्जिनियर बिके सिंह र नेपालका तर्फबाट सिनियर डिभिजन इन्जिनियर प्रकाशभक्त उपाध्यायबीच छलफल भएको थियो । भारतीय पक्षले कोहलपुरसम्म रेलवे सेवा विस्तार गर्नुुको कारण नेपालले सञ्चालन गर्ने मेचीमहाकाली रेलवे सेवासँग जोड्नु रहेको जनाएको छ । उक्त परियोजनाको नाम भने नेपालबाट नेपालमै रेलवे सेवा सञ्चालन राखिएको छ ।"
मुख्यमन्त्री पोखरेलले लिए विश्वासको मत,"बुटवल मुख्यमन्त्री शंकर पोखरेलले आइतबार संसद्बाट विश्वासको मत प्राप्त गरेका छन् । संसद् बैठकमा उपस्थित ८४ सांसदमध्ये पक्षमा ६६ र विपक्षमा १९ मत परेको थियो । पक्षमा एमालेका ४१, माओवादी २०, संघीय समाजवादी फोरम ५ र राष्ट्रिय जनमोर्चाको १ मत पर्यो । उक्त मत ७८ दशमलव ५७ प्रतिशत हो । प्रमुख विपक्षी कांग्रेसले १९ मध्ये १८ मत पायो । कांग्रेसका १ र राजपाका १ सांसद अनुपस्थित थिए । ८७ मध्ये सभामुख मतदानमा सहभागी भएनन् ।मुख्यमन्त्री नियुक्त भएको २४ औं दिनमा विश्वासको मत माग्दै पोखरेलले संसदमा ५८ मिनेट भाषण गरेका थिए । पहिलोपटक बोल्दै प्रदेशमा झन्डै ३० प्रतिशत गरिबी रहेको उल्लेख गरे । गरिबी, साक्षरता, मानव विकासलगायत सबै सूचकांकमा प्रदेश चौंथो स्थानमा रहेको उनको भनाइ थियो । मानव विकास सूचकांकमा १२ जिल्लामध्ये पाल्पा, अर्घाखाँची र रूपन्देही माथि छन्, रोल्पा, प्यूठान र रुकुम कमजोर छन्, उनले भने, गरिबीको सूचकांकमा पाल्पा, रूपन्देही र गुल्मी राम्रो तर रोल्पा रुकुम र कपिलवस्तु निकै पछाडि छन् ।प्रतिव्यक्ति आम्दानीमा नवलपरासी, बाँके र दाङ अगाडि रहे पनि रोल्पा, प्यूठान र गुल्मी कमजोर रहेको उनले बताए । यस्ता दुईथरी अनेकन सूचक रहेका सबै जिल्लालाई समान रूपमा ल्याउनेदेखि थुप्रै चुनौती रहेको उनले संसदमा बताए । सरकार ५ वर्षे दीर्घकालीन, मध्यकालीन र अल्पकालीन योजनाका साथ अघि बढेको भन्दै उनले उन्नतिका सम्भावना पनि पर्याप्त रहेको बताए । प्रदेशले अवलम्बन गर्ने वित्तीय नीतिअन्तर्गत बजेट निर्माणमा पारदर्शिता पहिलो प्राथमिकतामा रहेको उनले बताए । वित्तीय नीतिअनुसार प्रदेशको आफ्नै बैंक र लगानी कोष निर्माण, सरकारी, निजी र सहकारी क्षेत्रका माध्यमबाट समग्र अर्थतन्त्रको विकास, स्वदेशी र विदेशी पुँजीलाई आकर्षित, बचत संकलनलाई प्रोत्साहन, सबै नागरिकको आफ्नै बैंक खाता, उत्पादकत्व र राजश्व वृद्धिमा प्रदेश सरकारले जोड दिने छ ।प्रादेशिक आयोग गठन गर्नेछौं, उनले भने, वित्तीय नीति सफल पार्न प्रदेशको आफ्नै परियोजना बैंक तयार गर्ने गरी काम अघि बढेको छ । सिँचाइका लागि भेरीबबई डाइभर्सन, सिक्टा र वडकापथ आयोजना कार्यान्वयन गर्ने, कालीगण्डकीतिनाउ डाइभर्सन, गुहारखोला, कटुवाखोलामा हाइड्याम र वाणगंगामा हाइड्यामको सम्भाव्यता अध्ययन गरिने बताए । कृषि र वनका लागि आधुनिक कृषि प्रविधि र वैज्ञानिक वन व्यवस्थापन नीति अघि सार्ने बताए । पूर्वपश्चिम राजमार्गलाई ६ र हुलाकी सडकलाई ४ लेनमा विस्तार, प्रदेशका पहाडी जिल्ला जोड्न पाल्पादेखि रोल्पासम्म पहाडी राजमार्ग निर्माण र सुरुङ मार्ग योजना पनि संसद् बैठकमा प्रस्तुत मुख्यमन्त्रीले गरेका छन् ।पहाडी जिल्लामा हेलिप्याडदेखि लुम्बिनी विमानस्थलको तीव्र निर्माण, नेपालगञ्ज विमानस्थल विस्तार तथा दाङमा क्षेत्रीय विमानस्थल निर्माण, बुद्ध सर्किटलाई केन्द्रमा राखेर मोनोरेल को सम्भाव्यता अध्ययन र कार्यान्वयन, पोखरालुम्बिनी र परासीबर्दिया रेल्वे योजना पनि उनले अघि सारेका छन् । प्रत्येक गाउँपालिका केन्द्रमा साना सहर र वडाको केन्द्रमा एकीकृत बस्ती विकासदेखि सहरको मौलिक पहिचान र सांस्कृतिक विशेषता झल्काउन र भूमिहीन, सुकुम्बासी तथा अव्यवस्थित बसोबासलाई क्रमिक र योजनाबद्ध ढंगले व्यवस्थापन गर्ने उनको योजना छ ।सरकारले औद्योगिक विकासका लागि पूर्वाधार विकास, नेपालगञ्ज, भैरहवा, कृष्णनगर र कोइलाबास नाका आधारित औद्योगिक करिडोर निर्माण, भन्सार नाकामा पारदर्शिता र सुरक्षासहितको आधुनिकीकरण, स्वास्थ्यमा नकारात्मक असर पार्ने, विशाक्त, गुणस्तरहीन अखाद्यको पैठारीमा रोक लगाउने पनि उनले सदनलाई जानकारी गराए । यी सबै योजना कार्यान्वयनका लागि सरकारको योजनाबद्ध पहल र सबैको सक्रियता आवश्यक रहेको पोखरेलको भनाइ थियो । हाम्रा लागि चुनौती धेरै छन्, संसदमा विश्वासको मत माग्दै उनले भने, आउनुहोस्, हामी सबै मिलेर चुनौतीलाई अवसरमा बदल्ने र हाम्रो प्रदेशलाई समृद्ध र नमुना बनाउने अठोट गरौं । सुखी र समृद्ध प्रदेशको सपना सरकारको संकल्प भएको उनले बताए । अभाव र चुनौतीबीच सरकारको यात्रा सुरु भइसक्यो, उनले भने, यो अब लक्ष्यमा नपुगी रोकिने छैन ।विपक्षमा मतदान गरेको कांग्रेसका सांसद बैजनाथ जयसवालले संसद्मा बोल्दै मुख्यमन्त्रीले प्रस्तुत गरेको प्रदेशको अवस्था, चुनौती र सम्भावना विश्लेषण युक्त भएको बताए । निकै राम्रा कुरा विश्लेषणसहित प्रस्तुत गर्नुभयो, त्यो कार्यान्वयन पनि गर्नुस्, उनले भने, बेरोजगारी समाधान, व्यापार घाटा उन्मूलन र न्यूनीकरण पनि गर्नु जरुरी छ, सरकारको ध्यान त्यता पनि जाओस्, हाम्रो शुभकामना छ । कांग्रेसकै अर्की सांसद रमा अर्यालले कांग्रेस सधैं जनताका पक्षमा रहने, जनताकै पक्षमा वकालत गर्ने र जनताका पक्षमा काम गर्न सरकारलाई झकझक्याउने गरी सशक्त प्रतिपक्षको भूमिका निर्वाह गर्ने बताइन् ।"
सिरियल किलर माथि अनुसन्धान सुरु,"राजविराज आफ्नी श्रीमती, सासू र ससुरासमेत गरेर सप्तरी र सुनसरीमा आठ जनाको हत्या गरेको आरोपमा पक्राउ परेका सकिल हुसेनलाई नियन्त्रणमा राखेर अनुसन्धान थालिएको छ । सप्तरीको कुसहा गाविस६ मा हुसेनमाथि सप्तरी प्रहरीले अनुसन्धान बढाएको छ । सकिलले आफ्ना सहयोगी रइस मियाँसँग मिलेर आठको हत्या गरेको प्रहरीको आरोप छ । हत्याको आरोपमै जिल्ला अदालतको आदेशमा थुनामा परेका सकिल ०६८ माघ २६ गते पुनरावेदन अदालत राजविराजको आदेशमा रिहा भएपछि हत्याको शृंखला नै चलाएको प्रहरीको भनाइ छ । आठ जनाको हत्या गरेपछि लुकेर कतार पुगेका उनलाई नेपाल प्रहरीको आग्रहमा २ साताअघि कतारमा इन्टरपोलले नियन्त्रणमा लिएर नेपाल प्रहरीलाई सुम्पेको थियो । अनुसन्धानका लागि सप्तरी प्रहरीले उनलाई नियन्त्रणमा राखेको छ । जिल्ला अदालतबाट म्याद थप गरेर उनीमाथि अनुसन्धान सुरु गरिएको सप्तरीका प्रहरी प्रमुख एसपी मुकेशकुमार सिंहले जानकारी दिए । आवश्यक अनुसन्धानपछि उनलाई कारबाहीको मागदाबीसहित अदालतसमक्ष पेस गरिने एसपी सिंहले जनाए । उनका सहयोगी भारतीय नागरिक रइसलाई बैदेशिक रोजगारीमा जाने क्रममा केही महिनाअघि त्रिभुवन विमानस्थलबाट पक्राउ गरिएको थियो । सकिलसहितको समूहले गरेको सबै हत्याको घटनामा रकम पचाउने नियत रहेको प्रहरीको दाबी छ ।सकिलले पहिलो हत्या सप्तरी मल्हनियाका आरूल मियाँको गरेको प्रहरीको दाबी छ । ०६४ वैशाख २६ गते आरूलको हत्या भएको थियो । हत्याको आरोपमा ०६८ मंसिरमा पक्राउ परेका सकिल पुनरावेदन अदालत राजविराजको आदेशमा ०६८ माघ २६ गते रिहा भएका थिए । त्यसपछि सकिलसहितको समूहले सप्तरीको कुसहाका ससुराबुहारी सहबुद मियाँ र सगिरा खातुनको हत्या गरेको प्रहरी अनुसन्धानबाट खुलेको छ । यस्तै, सप्तरीको जन्डौल६ की दुलारीदेवी साहका पति धिरेन्द्र साह कर्तव्य ज्यानसम्बन्धी मुद्दाको अनुसन्धानका क्रममा सप्तरी जिल्ला कारागारमा रहेका बेला कारागारबाट निकाल्न सहयोग गर्ने आश्वासन दिँदै दुलारीदेवीसित ६ लाख रुपैयाँ र सुनको गहना लिएर जण्डौल चोकभन्दा उत्तर चुरे जंगलको फेदीमा पुर्याई उनको पनि हत्या गरेको प्रहरीको दाबी छ ।दुलारीदेवी गाउँघरमा नदेखिएको र २ वर्षसम्म कतै फेला नपरेपछि गाउँलेको आशंका र सूचनाका आधारमा २०७० साल मंसिर महिनाको पहिलो साता जन्डौल८ स्थित चुरे जंगलको फेदीमा पुर्याई कर्तव्य गरी हत्या गरेको खुलेपछि ०७२ वैशाख २७ गते उत्खनन गर्दा महिलाजस्तो मानव प्रकृतिको कंकाल फेला परेको र डीएनए परीक्षणपश्चात त्यो कंकाल दुलारीदेवीको नै भएको पुष्टि भएको थियो । पक्राउ परेका सकिल र रइससहितको समूहले पाँचांै हत्या ३ लाख रुपैयाँ पचाउने मनसायले गरेको प्रहरीको दाबी छ । त्रिकोल५ बस्ने जयकुमार साहकी पत्नी निर्मलादेवी साहलाई सकिल र रइस समूहले छोरा दिपकलाई विदेश पठाइदिने भन्दै फकाएका थिए । दिपकलाई बैदेशिक रोजगारीमा पठाइदिने बहाना बनाई ३ लाख असुलेका थिए । निर्मलादेवीले रकम जुटाएपछि दिपकलाई मेडिकल गर्ने बहानामा मिति २०७० चैत १ गते बेलुकी घरबाट लहान पुर्याई त्यही राति रइस र सकिल सहितको समूहले निर्मलादेवी साहलाई घाँटी थिचेर हत्या गरेको अनुसन्धानबाट खुलेको छ । हत्या गरेर निर्मलादेवीको शवलाई बाकसमा राखी उनीसित भएको ३ लाख रुपैयाँ र कागजात लिएर फरार भएको प्रहरीको भनाइ छ । यस्तै, सकिलले आफ्नो परिवारलाई पनि अपराधको निशाना बनाएको प्रहरी अनुसन्धानले देखाएको छ । सकिलले सुनसरी इनरुवास्थित आफनो डेरामा बोलाएर रइससहितका सहयोगीसँग मिलेर आफना ससुरा सप्तरीको जण्डौलका ५० वर्षीय इद्रिस नट मियाँ, सासू ४५ वर्षीया जैतुन खातुन र श्रीमती १७ वर्षीया सेरुन खातुनको हत्या गरेको प्रहरीको दाबी छ ।"
सामुदायिक वनमा आगलागी,"कालिकोट खाडाचक्र ११ जिम्मजेडी, उपिया डाडा, बदालकोट र बरातु सामुदायिक वनमा तीन दिनदेखि लागेको आगो अझै नियन्त्रण हुन सकेको छैन । भिरालो जमिन र भीरमा सल्लाको खोटो निकालिएको जंगल, सल्लिपिरल र खर भएकाले स्थानीय उपभोक्तासहितका सरोकारवाला आगलागी नियन्त्रणमा लागे पनि नियन्त्रण हुन सकेन । यहाँका ५ वटै सामुदायिक वन आगलागीले सखाप भएका छन् । आगो सदरमुकाम मान्मको नैनेलदेव सामुदायिक वनमा प्रवेश गर्ने अवस्थामा छ । खाडाचक्र नगरपालिकाका अन्य वडाभन्दा राम्रो वन क्षेत्र भएको ११ नम्वर वडामा पर्ने बरातु, बदालकोट र जिम्जेडी वनमा आगलागी हुँदा वन, वनस्पति र वन्यजन्तु संकटमा परेको सामुदायिक वन उपभोक्ता महासंघका जिल्ला अध्यक्ष पुष्पराज गिरीले बताए । उनले आगलागी नियन्त्रणमा नेपाली सेना, जिल्ला वन कार्यालयका कर्मचारीसहितका स्थानीयले प्रयास गरे पनि आगो नियन्त्रणमा लिन कठिनाइ भएको बताए । यहींका ३ वटा सामुदायिक वनले सल्लाको खोटो निकालेर पैठारी गर्दा सल्लाको रूखमा पनि आगलागी भएको छ । खाडाचक्र ११ मा कालापातल, बरातु, बदालकोट, गोरेकाडा, रमणीय र कर्णाली र पचालदेव सामुदायिक वन छन् ।त्यस्तै, कालिकोटको तिलागुफा ९ मा पर्ने लुब्रस्थित कालिका सामुदायिक वनमा लागेका आयो नियन्त्रणमा आउन सकेको छैन । ३ दिनअघि लागेको आगो नियन्त्रण गर्ने क्रममा एक जना घाइते भएका छन् भने स्थानीय जयबहादुर कटुवाललाई आगो लागिरहेको भीरबाट खसेको ढुंगा लागेर चोट लागेको छ ।"
प्रवेशाज्ञा लागू गर्न माग,"रसुवा नेपाली पक्षले रसुवाबाहेकका अन्य जिल्लाका बासिन्दालाई चीनको केरुङसम्म जानका लागि एकदिने पासको व्यवस्था लागू गर्न चिनियाँ अधिकारीलाई अनुरोध गरेको छ । नेपाल र चीनका सीमावर्ती जिल्लाका अधिकारीका बीचमा शनिबार केरुङमा भएको बैठकमा उक्त माग गरिएको हो । चिनियाँ अधिकारीले यस्तो व्यवस्था लागू गर्न पहल गरिने र केन्द्रीय स्तरबाट सहमति भएमा एकदिने पास लागू गर्न सकिने जानकारी दिएको रसुवाका प्रमुख जिल्ला अधिकारी चोमेन्द्र न्यौपानेले बताए । एकदिने पासको व्यवस्था नहँुदा रसुवा जिल्लाभन्दा बाहिरकालाई व्यापार गर्न सास्ती भएको छ । गाडी चालकसमेत त्यहाँ जान सकिरहेका छैनन् ।व्यापारी उत्तम गौतमले पासको व्यबस्था नहुदा केरुङसम्म जान नसकेको गुनासो गरे । रसुवा जिल्लाभन्दा बाहिरका व्यापारी र चालकलाई केरुङसम्म जाने पहुँच छैन । त्यहाँ सामान कस्तो अवस्थामा राखिएको छ, थाहा नै हुँदैन । त्यहाँ जान खुकुलो व्यवस्था भए व्यापारव्यवसायले गति लिनेछ, उनले भने । रसुवाका सुरक्षा अधिकारी र चीनको जिलोङ काउन्टीका स्थानीय सुरक्षा अधिकारीका बीचमा बैठक भएको थियो । बैठकमा जिलोङ काउन्टीका सुरक्षा अधिकारी कर्णेल गाओ हुइहाइ र भन्सार, क्वारेन्टाइन तथा अध्यागमनका अधिकारीलगायतको सहभागिता थियो ।दुवै पक्षका बीच सीमा नाकाबाट हुन सक्ने मानव बेचबिखन, अवैध लागूपदार्थ ओसारपसार, वन्यजन्तुका अंग तथा जडीबुटी निकासी र सुन तस्करीजस्ता अवैध गतिविधि हुन नदिन सुरक्षा गस्ती बढाउने सहमतिसमेत भएको छ । दुवै देशले एक अर्को राष्ट्रका विरुद्ध आआफ्नो भूभागमा कुनै पनि गतिविधि हुन नदिने प्रतिबद्धता जनाउँदै उच्च सुरक्षा सतर्कता अपनाउने जनाएका छन् । यस्ता गतिविधि हुन नदिन समयमै सुचना आदानप्रदान गर्ने सहमति भएको छ, प्रजिअ न्यौपानेले बताए ।बैठकमा दुवै देशका स्थानीय प्रशासन, भन्सार, अध्यागमन तथा सुरक्षा निकायबीच समय समयमा बैठक बसी दुवै पक्षको समन्वयलाई थप प्रभावकारी बनाउनेबारे पनि छलफल भएको छ । प्रजिअ न्यौपानेले बैठकमा सीमा नाकाको सुरक्षा व्यवस्था कडा पार्न तथा आवतजावतलाई झन् सुदृढ बनाउन आवश्यक पर्ने उपकरण सहयोग गर्न चिनियाँ पक्ष इच्छुक रहेको बताए ।त्यस्ता सामग्री ल्याउन थप छलफल गरी प्रस्ताव पठाउन चिनियाँ पक्षले आग्रह गरेको उनको भनाइ छ । उनले भने, रसुवागढी नाकामा भएको अध्यागमन, भन्सार, क्वारेन्टाइन (निकासी र पैठारी) को समस्या र समाधानका विषयमा पनि छलफल भएको छ । उनले रसुवागढी नाकाबाट व्यापारिक कारोबार बढे पनि भौतिक अवस्था नाजुक भएकाले सामान जाँचका कुनै पनि उपकरण नहुँदा समस्या बल्झिरहेको बताए । भन्सारमा भेहिकल एक्सरे, मेटल डिटेक्टर र सीसी क्यामेरालगायत उपकरण जडान नहँुदा छामछुमका भरमा सुरक्षा जाँच गर्नुपर्ने बाध्यता छ ।"
मापदण्ड मिच्ने क्रसर बन्द,"धादिङ अनुगमन समितिले जिल्लामा मापदण्डविपरीत सञ्चालित क्रसर र फिरफिरे बन्द गराएको छ । प्रजिअ श्यामप्रसाद भण्डारी नेतृत्वको टोलीले २९ वटा क्रसर उद्योग र बालुवा धुने ६३ वटा फिरफिरेमा बिजुली आपूर्ति रोकिदिएको हो । पृथ्वीराजमार्ग वरपर सञ्चालित उद्योगले राजमार्ग र त्रिशूली नदी प्रदूषित बनाउनुका साथै करसमेत छल्दै आएको समितिको ठहर छ । प्रदूषण नियन्त्रण गर्न प्रशासनले पटकपटक सूचना जारी गरे पनि उद्योगले अवज्ञा गर्दै आएका थिए । बालुवा प्रशोधन र गिट्टी कुट्ने नाममा व्यापक राजस्व छली, सयौं रोपनी सार्वजनिक जग्गा अतिक्रमण, विद्युत्् चोरीजस्ता क्रियाकलाप नियन्त्रण गर्न सबै उद्योग बन्द गरिएको हो, प्रजिअ भण्डारीले भने । उनका अनुसार यी उद्योगले राजमार्गमा बढाएका छन् । उद्योगका ट्रिपरले सवारी दुर्घटनासमेत बढेको छ । स्थानीय तहका पदाधिकारीकै संलग्नतामा राजमार्गवरपर एक दर्जन बालुवा र ढुंगाखानी सञ्चालनमा छन् । क्रसर र फिरफिरे बन्द गरिए अवैध खानी पनि स्वत: बन्द हुनेछन्, सहायक प्रजिअ धोलकराज ढकालले भने ।यी उद्योगमा उच्च राजनीतिक तहकै प्रत्यक्ष संलग्नता छ । जिल्लामा सञ्चालित ३१ वटा क्रसरमध्ये अधिकांश जिल्लास्तरीय नेताका आफन्तकै नाममा दर्ता छन् । ढुंगा र बालुवा खानी पनि दलका कार्यकर्ताका नाममा दर्ता छन् । मापदण्ड मिचेको पाएपछि सरकारले २०७२ असार मसान्तदेखि देशैभरका क्रसर उद्योगको नवीकरण रोकेको छ । राजमार्गवरपर सञ्चालित क्रसरले बर्सेनि करोडौं रकमको कारोबार गरे पनि राजस्व तिरेका छैनन् । उनीहरूले त्रिशूलीसहित आग्रा, बेल्खु, मलेखु, आँखुलगायत खोलाको तीव्र दोहन गर्दै आएका छन् । जिल्लामा खानी तथा भूगर्भ विभागबाट जम्मा २ वटा खानीलाई इजाजत दिइएको छ । बाँकी सबै अवैध प्रक्रियाबाट चलेका छन् । गजुरी र गल्छीमा रहेका इजाजत प्राप्त दुवै खानीले वार्षिक २६२६ हजार घनमिटर बालुवा मात्रै निकासी गर्न पाउँछन् । तर, अनुगमनमा एउटै खानीले दैनिक १५० देखि २ सय ट्रिपरसम्म बालुवा बेचेको देखियो, जिल्ला नदीजन्य पदार्थ अनुगमन तथा समन्वय समितिका सदस्य केदार खडकाले भने । सञ्चालकहरूले सरोकारवाला निकायसम्म सेटिङ मिलाएर नदीजन्य पदार्थ तस्करीको जालो फैलाइरहेका छन् । सेटिङ मिलाउन लागेको खर्चसमेत सामग्रीमै जोडेर ग्राहकसँग असुलिन्छ । क्रसर व्यवसायी, ट्रयाक्टर र ट्रिपर ढुवानी व्यवसायी तथा खानी सञ्चालकले सेटिङ मिलाउन मासिक ६ लाखसम्म संकलन गर्ने गरेका छन् । हामी व्यवसाय हेरेर मासिक १२ देखि १५ हजारसम्म लेबी बुझाउँछौं, रकम संकलन गर्ने समूहले ककसलाई भागबन्डा गर्छ, थाहा छैन, थाक्रेका एक क्रसर व्यवसायीले भने । क्रसर उद्योगबारे सरकारले स्पष्ट नीति लागू नगर्दा व्यवसायीले मनोमानी गर्ने मौका पाएको प्रजिअ भण्डारी बताउँछन् । नवीकरण नगरिएका उद्योगलाई न मन्त्रालयले फुकुवा पत्र दिएको छ न त व्यवसायीले उद्योग बन्द गरेका छन्, उनले भने । पृथ्वी राजमार्गको धादिङ खण्डमा मात्रै ३० वटा क्रसर सञ्चालनमा छन् । भूकम्पपछिको पुनर्निर्माण तीव्र पार्नुपर्ने बेलामा विना पूर्वसूचना विद्युत् काटेर उद्योग बन्द गर्नु उचित नभएको क्रसर व्यवसायी संघका महासचिव पुरुषोत्तम रेग्मीले बताए । उद्योग नियमन र व्यवस्थित गरी विकास निर्माणमा सघाउ पुर्याउनु साटो विकासनिर्माण कार्यले गति लिने बेला बालुवागिट्टी ठप्प पारिँदै छ, उनले भने, यसले राजधानीमा निर्माण सामग्रीको मूल्य झन् बढ्नेछ । गजुरी गाउँपालिका प्रमुख राजेन्द्र बस्नेतले सबै उद्योग नभई प्रदूषण फैलाउनेलाई नियमन र मापदण्डमा ल्याउन विद्युत् कटौती गरिएको बताए । अब प्राकृतिक स्रोतसाधनको नियमन र दर्ताको अधिकार स्थानीय तहमै छ, उनले भने, मापदण्ड पुगेका उद्योगलाई स्थानीय निकायमै दर्ता गरी व्यवस्थित बनाउन स्पष्ट नीति र कानुनको तर्खरमा छौं ।"
बजेट नहुँदा परियोजना अलपत्र,"पर्सा बजेट अभावमा वीरगन्ज महानगरपालिकामा सञ्चालित एसियाली विकास बैंक (एडीबी) को निर्माण परियोजना रोकिएको छ । महानगरको मुरली क्षेत्रमा सिवर लाइन ओछ्याउने र पावरहाउस चोकदेखि पश्चिम खानेपानी कार्यालयसम्मको सडकमा खानेपानीका पाइप व्यवस्थित गर्न बजेट अपुग भएको हो ।वीरगन्ज महानगरपालिका कार्यालयअन्तर्गतको मझौला सहर एकीकृत सहरी वातावरणीय सुधार आयोजनाका प्रमुख शैलेन्द्र श्रेष्ठले बजेट अभावमा त्यो क्षेत्रको काम रोकिएको बताए । मुरली क्षेत्रमा घरबाट निस्कने पानीलाई वाटर ट्रिटमेन्ट प्लान्टमा लैजान काम भइरहेको थियो । त्यहाँ जमिनमुनि खानेपानीका धेरै पाइप रहेकाले व्यवस्थित गर्न परियोजनालाई रकम अभाव भएको श्रेष्ठले बताए । जबरजस्ती खन्दा खानेपानीको लाइन भाँचिने र पानीको प्रवाह रोकिनेछ, प्रमुख श्रेष्ठले भने, खानेपानी संस्थान तथा सरोकारवाला निकायसँग सरसल्लाह र समन्वयमा नै त्यहाँको काम रोकेका हौं ।हुलाकी सडकअन्तर्गतको पावरहाउस चोकदेखि पश्चिमतर्फको सडकमा पनि खानेपानी पाइप जडान गरेर मात्र सडक कालोपत्रे बनाउनुपर्ने भएकाले संस्थानले दुवै काम तत्काललाई नगर्न कार्यालयलाई लिखित पत्राचार नै गरेको श्रेष्ठले जानकारी दिए । अहिलेकै अवस्थामा सडकको बीचमा खानेपानीको पाइपमाथि कालोपत्रे सडक बनाए सवारीसाधनको दबाब थेग्न नसकेर पाइप फुट्छ र सडक भत्किने सम्भावना पनि हुन्छ । संस्थानले लिखित पत्राचार नै गरी दुवै स्थानको काम आफैंले गर्न चाहेको छ, उनले भने, यसका लागि उसले ३ करोड ८७ लाख रुपैयाँ मागेको छ, तर परियोजनाको प्याकेजमा त्यो रकम समावेश छैन, केन्द्रबाट बजेट निकासाको प्रतीक्षामा छौं, बजेट नआउन्जेल काम अघि बढ्दैन । महानगरमा वर्षाको पानी बग्ने र आवासीय क्षेत्रबाट पानी बग्ने नाला, ढल प्रशोधन केन्द्र, सडक, रिक्रिएसन ग्रिन पार्क, ल्यान्डफिल साइटलगायत आधा दर्जन विकास निर्माणका आयोजना सञ्चालनमा छन् । ठेकेदार कम्पनी सिटीसीईकालिका कन्स्ट्रक्सनले काम गरिरहेको छ । सम्झौताअनुसार यही मार्च २४ सम्म परियोजनाको काम सम्पन्न गरिसक्नुपर्नेछ ।समस्या देखिएकाले अवधि थप हुन सक्ने र यसका लागि दाता एडीबी पनि सकारात्मक रहेको कार्यालय प्रमुख श्रेष्ठले बताए । हालसम्म परियोजनाको ८८ प्रतिशत काम सकिएको छ । परियोजनाअन्तर्गत महानगरमा हालसम्म ४३ किमि भूमिगत नाला निर्माण सम्पन्न भएर प्रयोगमा आइसकेको छ । यसबाहेक करिब ४० किमि सडक कालोपत्रे भएको छ । नेसनल मेडिकल कलेजदेखि ल्यान्डफिल साइटसम्म करिब ३ किमि क्यानेल सडक पनि कालोपत्रे भइसकेको छ । सीटीसीईकालिका कन्स्ट्रक्सन कम्पनीले २ अर्ब ८० करोड रुपैयाँमा सकार गरेको परियोजनाका लागि सरकारले ८१ प्रतिशत, नगर विकास कोषले ११ प्रतिशत र वीरगन्ज महानगरपालिका कार्यालयले ८ प्रतिशत रकम विनियोजन गरेको छ ।"
एकल महिलालाई सन्तान हुर्काउनै सकस,"अछाम मंगलसैन नगरपालिका(५ की ३० वर्षीया कोकिला सुनार गिट्टी कुटेर परिवार पाल्छिन् । उनले २६ वर्षको उमेरमा पति गुमाइन् । ४ छोराछोरीको जिम्मेवारी उनकै काँधमा छ । गिट्टी नकुटेको दिन घरमा चुलो जल्दैन । जेठो छोरो ८ वर्षको हुँदा उनको जीवनमा ठूलो संकट आइलाग्यो । पतिको अल्पायुमै मृत्यु भयो । त्यसपछि जीवनयापन गर्न कोकिलालाई निकै सकस भएको छ । छोराछोरीको पालनपोषण गर्न बिहानै काम खोज्न निस्कन्छिन् । अरूले जे खायो, त्यही खाऊँ भन्छन्, अरूले जे लगायो, त्यही चाहियो भन्छन्, उनले भनिन्, छोराछोरीले भनेअनुसार पुर्याउनु त मेरा लागि सपनाजस्तै हो । बिहानबेलुकाको गुजारा चलाउनै मुस्किल छ ।एकल महिलालाई समाजले फरक दृष्टिले हेर्छ । व्यवहार गर्छ । साँझ घर पुग्दा कहाँ पुगेर आइस् भनेर छिमेकीले अनेक शंका गर्ने उनले बताइन् । गाउँलेलाई मेरो अवस्थाबारे थाहा हुँदाहुँदै पनि मैले काम गर्ने वातावरण पाएकी छैन । म छोराछोरी पाल्न संघर्ष गरूँ कि बाँच्नका लागि समाजसँग लडिरहूँ, उनले भावुक हुँदै भनिन् ।छोराछोरी दसैंतिहार आउँदा नयाँ लुगा चाहियो भन्छन् । उनी पुर्याउन सक्दिनन् । कापीकलमकै जोहो गर्न गाह्रो छ उनलाई । कान्छो छोरो जम्मिएको ७ दिनपछि मैले ढुंगा बोक्ने काम सुरु गरेँ । अहिलेसम्म यही काम गर्दै छु, उनले सुनाइन् ।४ छोराछोरी मंगलसैनस्थित षोडसा माविमा पढ्छन् । उनले अहिलेसम्म नयाँ पोसाक किनेर छोराछोरीलाई स्कुल पठाउन सकेकी छैनन् । अरूले दिएका पुराना लुगाले गुजारा चलेको छ । नयाँ पोसाक लगाएर स्कुल जाने छोराछोरीको रहर कहिल्यै पूरा हुन सकेन, उनले भनिन् ।केही वर्ष अघिसम्म घर र सडक निर्माणको काम पाइन्थ्यो । अहिले त्यो काम पाइन छोडेको उनको गुनासो छ । शनिबार र स्कुल बिदाको दिन छोराछोरीले पनि गिट्टी कुट्न सघाउँछन् । गिट्टी बिक्रीको पनि टुंगो हुँदैन । पतिको उपचारमा खर्च भएको ३ लाख ऋण तिर्न अझै सकेकी छैनन् ।मानव अधिकार एकल महिला सञ्जालको तथ्यांकअनुसार अछाममा १० हजार एकल महिला छन् । कोकिला सुनार एक प्रतिनिधि पात्र मात्रै हुन् । सञ्जाल आबद्ध सबै महिलाका समस्या उस्तै भएको सञ्जाल अध्यक्ष कोकिला बिकले बताइन् ।मेरो उमेर २२ वर्षको हुँदा श्रीमान्को मृत्यु भयो । ४ छोराछोरीलाई दु:ख गरेर पाल्दै छु, उनले भनिन्, अब छोराछोरी पनि हुर्किए । एकल महिला हुँदा धेरै दु:ख पाएकाले नेतृत्व नै लिएर हरेक दिदीबहिनीका समस्यासँग जुध्दै छु । सरकार र स्थानीय तहले पनि एकल महिलालाई बजेट छुट्याउन कन्जुस्याइँ गरिरहेको उनको आरोप छ । एकल महिला पनि बाटामा हिँड्छन्, पानी खान्छन् भन्दै सडक र खानेपानी योजनामा बजेट खर्च गर्छन्, उनले भनिन् । सरकारले एकल महिलालाई दिने मासिक एक हजार भत्ताबाहेक स्थानीय तहबाट कुनै सुविधा नपाएको अध्यक्ष बिकले बताइन् । घरेलु कार्यालयसँगको सहकार्यमा गत वर्ष मंगलसैन नगरपालिकाका ५ सय एकल महिलामध्ये १८ जनालाई मात्र सीप विकासअन्तर्गत सिलाइकटाइ तालिम मात्र दिन सकेका छौं, उनले भनिन् ।"
दुर्घटनामा २ को मृत्यु,"नुवाकोट (कास) जिल्लामा भएका छुट्टाछुट्टै सवारी दुर्घटनामा दुई जनाको मृत्यु भएको छ । विदुर नगरपालिका३ का ७५ वर्षीय ईश्वरीलाल श्रेष्ठ र वडा ९ कोलनीका तिलकबहादुर मिजारको मृत्यु भएको हो ।श्रेष्ठलाई बिहान ८ बजे बट्टार, त्रिशूलीबाट काठमाडौंतर्फ जाँदै गरेको बा४ ख ७९८ नम्बरको बसले ठक्कर दिएको जिल्ला प्रहरी प्रमुख एसपी वसन्तबहादुर कुँवरले जनाए । उपचार क्रममा उनको मृत्यु भएको थियो । सडक पार गर्न खोज्दा बसले ठक्कर दिएको थियो । यस्तै बेलकोटगढी नगरपालिका ७ कल्चडीमा बा७०प ४४२७ नम्बरको मोटरसाइकललाई बा३ख ६६६७ नम्बरको ट्रिपरले ठक्कर दिँदा मोटरसाइकल चालक मिजारको घटनास्थलमै मृत्यु भएको छ । बस र ट्रिपर चालक दुवैलाई प्रहरीले नियन्त्रणमा लिएको छ ।"
ठगीमा मूकदर्शक सरकार,"रोजगारीका लागि मलेसिया जाने युवालाई विभिन्न समूहले अवैध संरचना खडा गरेर ठगी गरिरहँदा पनि सम्बन्धित सरकारी निकाय मूकदर्शक बन्नु उदेकलाग्दो छ । ऋण काढेर रोजगारीका लागि विदेश जान खोजेका युवाबाट भिसा निकाल्ने प्रक्रियामा माइग्राम्स, बायोमेडिकल सेन्टर, ओएससी भीएलएन, जीएसजीजस्ता निकायले मात्र करिब १८ हजार ५ सय रुपैयाँसम्म असुलिरहेका छन् । यसले नि:शुल्क भिसा र टिकटमा कामदारलाई पठाउने नेपाल सरकारको घोषणालाई खिल्ली उडाएको छ । यो कामदारमाथि कुनै किसिमको शुल्क लिएर आर्थिक भार पार्न नहुने मलेसिया सरकारको निर्णयविपरीत समेत छ । सम्झौताअनुसार काम र पारिश्रमिक पाइनेनपाइने अनिश्चिततासाथ विदेश जान खोजेका युवा आफ्नै मुलुकमा ठगिनु अझ विडम्बनापूर्ण अवस्था हो । पारिवारिक गुजारा चलाउन आयआर्जनको माध्यम मुलुकभित्रै नभेटेरनदेखेर बाध्यताले युवा घरबाट टाढा विदेश जान तम्सिएका हुन्छन् । तर सम्बन्धित सरकारी निकाय निकम्मा बन्नाले विभिन्न गिरोहले तिनलाई ठगीको माध्यम बनाउँदै आएका छन् । नियमनकारी निकायको कमजोरीको फाइदा उठाउँदै कामदारबाट रकम असुल्ने माइग्राम्स, बायोमेडिकल सेन्टर, ओएससी, भीएलएन, जीएसजीजस्ता संस्था खडा गरिएका हुन् । तिनले विभिन्न परीक्षण गर्ने, भिसा प्रक्रिया मिलाइदिने बहानामा युवालाई लुटिरहेका छन् । यो असुलीलाई कुनै सरकारी निकायबाट अनुमति दिइएको पनि छैन । अवैध रूपमा उठाइएको करोडौं रकमलाई राष्ट्र बैंकले पनि मलेसिया पठाउन नियमित अनुमति दिनु थप आश्चर्यजनक छ । मलेसियामा मुख्य कार्यालय रहेको माइग्राम्सले स्वास्थ्य परीक्षणका लागि अनलाइन दर्ता भनेर ३ हजार ३ सय रुपैयाँभन्दा बढी उठाउँदै आएको छ । कामदारले रकम तिरेको रसिद नदेखाई स्वास्थ्य परीक्षण हुँदैन । बायोमेडिकल सेन्टरले भने बायोमेट्रिक प्रणालीमार्फत मलेसिया जाने कामदारको स्वास्थ्य परीक्षणसँगै विद्युतीय औंठाछाप लिन्छ, सक्कल राहदानी स्क्यान गर्छ र मेडिकल रिपोर्टसँगै अनलाइन सफ्टवेयरमा राख्छ । यसलाई तत्कालीन श्रम राज्यमन्त्री टेकबहादुर गुरुङले २०७२ असार २५ गते बढीमा ६ महिने परीक्षणकाल भनेर अनुमति दिएका हुन् । मलेसिया कामदार पठाउने १४ वटै देशमा लागू भए मात्र मान्य हुने, प्रणालीको सफ्टवेयर अनलाइन प्रणालीमार्फत नि:शुल्क उपलब्ध हुनुपर्ने, सरकारले निर्धारण गरेको शुल्क मात्रै लिनुपर्नेजस्ता अनुमति दिँदाका सर्त उल्लंघन भइसकेको छ । तर पनि यो ३२ महिनादेखि निर्बाध चलिरहेको छ । यस्तै, भिसा प्रक्रियाका लागि वान स्टेप सेन्टर (ओएससी) ले मलेसिया जानेहरूको राहदानी संकलन गरेबापत ३ हजार १ सय ६४ रुपैयाँ भीएलएनले ती राहदानीलाई दूतावास पुर्याउन ३ हजार ६ सय १६ रुपैयाँ उठाइरहेको छ । इमिग्रेसन सेक्युरिटी क्लियरेन्स (आईएससी) का नाममा आपराधिक अवस्था पहिल्याउने भन्दै जीएसजी सर्भिस नेपालले ३ हजार २ सय रुपैयाँ उठाउँछ । सम्बन्धित सरकारी निकायले आँखा चिम्लिदिँदा यस्तो खुलेआम ठगीले निरन्तरता पाइरहेको हो । मलेसिया जाने युवामाथि ठगीको धन्दा नियन्त्रणमा गृह मन्त्रालयको आनाकानी देखिन्छ । व्यवस्थापिका संसद्को अन्तर्राष्ट्रिय सम्बन्ध तथा श्रम समितिले एक वर्षअघि नै तिनलाई बन्द गर्न र अनुमति दिने कर्मचारीलाई कारबाहीसमेत गर्न गृह र उद्योग मन्त्रालयलाई निर्देशन दिएको थियो । यस विषयमा थप बुझ्न गठित श्रम, परराष्ट्र र अर्थ मन्त्रालयका उच्च अधिकारी संलग्न कार्यदलले समेत कामदारमाथि विभिन्न शीर्षकमा गैरकानुनी हिसाबले रकम उठाइरहेको प्रतिवेदन बुझाएको थियो । परराष्ट्र मन्त्रालयले समेत गृहले अवैध धन्दा रोक्न आग्रह गरेको थियो । हजारौं नेपाली युवामाथि खुलेआम ठगी भइरहँदा गृह मन्त्रालयले संसदीय समितिको निर्देशनसमेत अटेर गर्नु संशयपूर्ण छ । रकम उठाउने संस्थाहरूले त्यसका लागि सरकारसँग अनुमति लिएका छैनन् । संवैधानिक र सरकारी अंगहरूले यसलाई पटकपटक अवैध हर्कत भनेका छन् । रोक्न र संलग्नलाई कारबाही गर्न निर्देशन दिएका छन् । तर, अचम्म यो चलेको चल्यै छ । सर्वसाधारण ठगिएका ठगियै छन् । थेत्तरा व्यवसायी र आँखा चिम्लिने अनुगमनकर्ता दुवैलाई कारबाहीको दायरामा ल्याउनुपर्छ । अवैध रूपमा खडा भएका धन्दावाल संस्थालाई तुरुन्त बन्द गराउनुपर्छ । लुटमा संलग्नलाई कानुनी कारबाहीको दायरामा ल्याउनुपर्छ । वैदेशिक रोजगारीमा अराजकता मौलाउन दिनु हुन्न । सरकारको निर्णयअनुसार नि:शुल्क भिसा र टिकटको प्रावधानसमेत प्रभावकारी कार्यान्वयन हुनुपर्छ । त्यसमा परराष्ट्र, गृह, श्रम र अर्थ मन्त्रालयको समन्वयकारी भूमिका अत्यावश्यक छ ।"
अदालतको अवहेलना : औचित्य र प्रयोग,"अहिले सर्वोच्च अदालतका प्रधानन्यायाधीश गोपाल पराजुलीको जन्ममिति विवाद र अदालतको मानहानि चर्चाको शिखरमा छ । यो स्वाभाविक पनि हो, जब मुलुकको प्रधानन्यायाधीशकै उमेरका फरकफरक तिथिमिति पाइन्छन् भने । नागरिकहरूबीच एकले अर्काको अपमान गरेमा उनीहरू आफ्नो मान जोगाइदिन भनी अदालत पुग्छन् । जब अदालतकै अपमान हुने अवस्था आउँछ भने त्यो सबैभन्दा विडम्बनाको कुरा हुन्छ । सायद त्यही कारणले होला, अदालतलाई आफ्नो विरुद्ध भएका अपमान हेर्ने विशेषाधिकार दिइएको छ । नेपालको संविधानले पनि अदालतको काममा कसैले अवरोध गरे, आदेश वा फैसलाको अवज्ञा गरेमा कानुनबमोजिम अवहेलना चलाई सजाय गर्न सक्ने अधिकार सर्वोच्च अदालतलाई दिएको छ ।यस्तो विशेषाधिकार संसद्लाई पनि छ । राज्यप्रति एउटा सम्मानजनक र मर्यादित नागरिक संस्कार बनाउन यी व्यवस्थाहरूको प्रयोजन गरिएको होला भनेर अनुमान गर्न सकिन्छ । तर अहिले यस्तै विवादमा नागरिक अभियन्ता डा गोविन्द केसी र मुलुककै एउटा प्रमुख समाचारपत्र (कान्तिपुर) सर्वोच्च अदालतमा अवहेलना मुद्दा खेप्दै छन् । अदालत मानहानिको मुद्दा सबैभन्दा बढी प्रेसले खेप्नुपरेका दृष्टान्त विश्वव्यापी छन् । कान्तिपुरकै लागि पनि यो पहिलो मुद्दा होइन । यसअघि पनि कान्तिपुरलगायत नेपालको प्रेस जगतले यस्तो पटकपटक बेहोर्दै आएका छन् । तर त्यसैका कारणले प्रेसले जनतामाझ विश्वसनीयता गुमाउनुपरेको छैन । बरु जनतालाई सुसूचित गरेकामा स्याबासी पाएका छन् । यस्तैगरी नागरिक अभियन्ताविरुद्धको अवहेलना मुद्दाको पनि औचित्य छैन । नागरिक अभियन्ता समाजका प्रतिनिधि पात्र हुन्, मुद्दा सिंगो समाजको हुन्छ । अदालतले चाहँदैमा वा न्यायाधीशले फैसला सुनाउँदैमा न त्यसको औचित्य सकिन्छ, न समाज नै दण्डित हुन्छ । बरु अदालतको विश्सनीयतामा ह्रास आउने सम्भावना रहन्छ । डा गोविन्द केसीले उठाएका कुरा उनका निजी स्वार्थका होइनन्, बृहत् सामाजिक एवं सार्वजनिक सरोकारका विषय हुन् । यो विषय मेरो पनि हो, मजस्तै अरू लाखौं नागरिकको हो । उनले नउठाउँदा हुन् त अरू कसैले उठाउँथ्यो । प्रधानन्यायाधीश पराजुलीको जन्ममितिको सत्यतथ्यबारे उनको माग उनले उठाउँदै आएका विषयसँग पनि जोडिन्छ । तसर्थ यो विषय सार्वजनिक स्वार्थको कानुनी विषय (पब्लिक इन्ट्रेस्ट लिटिगेसन) मा समेत पर्छ, जसमा अदालतको समेत अग्रसरता अपेक्षित हुन्छ । अवहेलना मुद्दामा उनलाई दोषी ठहर गरे पनि यो उनले उठाएका विषयको औचित्य सकिंँदैन, बरु बढ्ने निश्चित छ । अवहेलनाको यो आरोपले खुला समाजको मूल्यलाई चुनौती दिएको छ ।किन प्रेस र अदालतबीच यस्तो अवस्था दोहोरिरहन्छ ? यी दुवैको कार्यक्षेत्र मौलिक रूपले भिन्न छन् । स्वतन्त्र न्यायपालिका र प्रेस स्वतन्त्रता लोकतन्त्रको परिचायक हुन् । कुनै एकको निषेध, नियन्त्रण वा संकुचनमा लोकतन्त्र कायम रहँदैन । समाचार, सूचना एवं समसामयिक विषयमा नागरिक अभिमत र दृष्टिकोण समेतलाई निर्वाध रूपमा प्रवाह गर्नु प्रेसको सर्वमान्य कार्यक्षेत्र हो । यसलाई हाम्रो संविधानले नै मौलिक हक अन्तर्गत प्रत्याभूत पनि गरेको छ । यसैगरी संवैधानिक प्रणालीको विकास एवं स्वस्थता र विधिको शासन सुनिश्चित गर्न न्यायपालिकाको भूमिका पनि महत्त्वपूर्ण हुन्छ । संविधानवाद भनेर जुन चर्चा गरिन्छ, त्यसको आशय यही हो । यसका लागि सर्वोच्च अदालत नेतृत्वदायी न्यायिक संरचना हो । न्यायाधीशहरूको व्यक्तित्व, नैतिक उचाइ र विषयगत ज्ञानको पोख्तताले संवैधानिक प्रणालीको स्वस्थ विकासका लागि राजनीतिक नेताको भन्दा महत्त्वपूर्ण भूमिका हुने मानिन्छ । राजनीति गर्नेहरूको ध्यानलाई प्राय:जसो आफू र आफ्नो दलको सत्ता स्वार्थले बढी सीमित र प्रभावित गरेको हुन्छ भने न्यायाधीशहरू त्यसबाट तुलनात्मक रूपले मुक्त हुनुपर्छ भन्ने मान्यता छ, र हुन्छन् भन्ने अपेक्षा पनि । तथापि उनीहरू पनि विवादबाट मुक्त छैनन् । न्यायमूर्ति भनिए पनि उनीहरू ढलोट वा ढुङ्गाका मूर्ति होइनन्, सांसारिक विषयभोगको चाहना बोक्ने मान्छे नै हुन् । न्यायाधीश हुँदैमा यसबाट मुक्त भैहाल्ने कुरा पनि होइन ।बेलायती कमन ल परम्पराबाट प्रारम्भ भएको अदालत अवहेलनाको यो अवधारणामाथि नै निकै प्रश्न उठ्दै आएको छ र यो विषय निर्विवाद पनि छैन । विश्वव्यापी रूपमा यसमाथि बहस जारी छ । सन् १९९८ मा बंगलादेशमा शासन प्रणाली विषयक एउटा अन्तर्राष्ट्रिय सम्मेलन, जसमा म आफू पनि सहभागी थिएँ, न्यायपालिका बारेको एउटा सेसनमा निकै चर्को बहस भएको थियो । सहभागीहरूको प्यानलमा भारत, पाकिस्तान लगायत विभिन्न मुलुकका सर्वोच्च अदालतका चर्चित पूर्वन्यायाधीशहरू, कानुनका स्थापित प्राध्यापकहरू थिए । त्यहाँ अदालत अवहेलनाको अवधारणामाथि निकै तातो बहस भयो । यसको विपक्षमा विचार राख्नेहरूको दुइटा मुख्य दलील थिए । पहिलो, यो अवधारणा शाही सत्ताको लिगेसी हो र लोकतन्त्रको सिद्धान्त विपरीत छ । दोस्रो, यो न्यायाधीशहरूको दम्भ प्रदर्शन गर्ने, अयोग्यता लुकाउने र परम्परागत न्यायपालिकाको अस्त्रका रूपमा बढी प्रयोग हुने गरेको छ । प्रेस स्वतन्त्रतामाथि त यो डेमोकल्स सोर्ड नै मानिन्छ । प्यानलमा सहभागीहरू सबै कमन ल प्रथामा पर्ने अर्थात् बेलायती कानुनी परम्परा अवलम्बन गर्ने मुलुककै प्रतिनिधित्व गर्नेहरू थिए । बेलायतमै पनि यसको पछिल्ला अभ्यास र प्रयोगमा धेरै परिवर्तन आइसकेको छ । लोकतन्त्रमा न्यायपालिका र न्यायाधीश पनि अब सार्वजनिक निगरानी अर्थात् पब्लिक स्क्रुटनीबाट मुक्त मानिन्न । यसको परम्परागत अवधारणा र प्रयोग अब समाप्तितर्फ उन्मुख छ ।नेपलामा उच्चपदस्थ सेना, प्रहरी र न्यायाधीशहरूको उमेर सम्बन्धी विवाद बेलाबेला उठिरहन्छ । तल्लो तहकाहरूको प्राय: उठ्दैन । हुन त यो पटक सांसदकै नागरिकता उमेर र वास्तविक उमेर देखिनेगरी फरक भयो र विवादित पनि । उनले ज्येष्ठ सदस्यताको हैसियतबाट बञ्चित हुनुपर्यो । जन्ममिति सच्याउने वा हेरफेर गर्ने नेपालमा चलन व्यापक छ । त्यसमाथि कहिले चाँडै जागिर खानका लागि उमेर बढाएर नागरिकता लिने र पछि चाँडो सेवा निवृत्त हुन नपरोस् भनेर सच्याउने परम्परा नभएको पनि होइन । सेना, प्रहरी र न्यायक्षेत्रमा काम गर्नेहरूका लागि जागिरको सबैभन्दा माथिल्लो तह सेनापति, पहरी महानिरीक्षक, प्रधानन्यायाधीश बन्ने चाहना स्वाभाविक हो । जब त्यो बाटोमा उमेरको अवरोध देखापर्छ त आफ्नो प्रभाव जमेको बेलामा त्यसको हेरफेर गर्ने प्रवृत्तिले यस्तो विवाद जन्माउने अवस्था आइपर्छ । नेपालमा उमेर तलमाथि नहुने नागरिक सायदै होलान् । कर्मचारीबाट हुने गल्ती र असावधानी पनि व्यापक छ । जन्म, मृत्यु लगायत व्यक्तिगत घटनाको दर्ता गर्ने र एकीकृत अभिलेख राख्ने प्रणाली नबसेसम्म यस्तो समस्या रहिरहन्छ । गोपाल पराजुलीको सम्बन्धमा विवादको स्रोत पनि यही हो । फरक के हो भने उनी प्रधानन्यायाधीश भएकाले यो चर्चित भयो ।तर विचारणीय कुरा के हो भने यतिखेर गोपाल पराजुली मुलुकको प्रधानन्यायाधीश हुन् । उनको व्यवहार र निर्णयले मुलुक प्रभावित हुन्छ । त्यसैले उनी सार्वजनिक निगरानीबाट मुक्त हुन सक्तैनन् । उनको जन्ममिति, शैक्षिक योग्यता, विषयगत अनुभव र काममात्र होइन, निजी जीवन र चरित्र पनि सार्वजनिक चासोको घेरामा पर्छ । यसलाई अस्वाभाविक भन्न मिल्दैन । त्यसमाथि जन्ममिति, शैक्षिक योग्यता र कामको अनुभव त लिखित दस्तावेजमा पर्ने कुरा हुन् । सरकारी र सम्बन्धित संस्थासँग त्यसको अभिलेखसमेत हुन्छ । प्रश्न उठेपछि त्यसको प्रतिरक्षा होइन, सार्वजनिक सफाइ अपेक्षित हुन्छ । यसमाथि आनाकानी गर्दा शंका उत्पन्न हुन्छ । तसर्थ कसले किन यसको सत्यतथ्य माग गर्यो वा कुन पत्रिकामा केके थप सामग्रीसहित समाचार लेखियोभन्दा पनि जे छ, त्यसको यथार्थ जानकारी सार्वजनिक हुनुपर्ने हो । अवहेलना मुद्दा यसको उपचार होइन । यस्तो विवादको यही नै अन्त्य पनि होइन । सार्वजनिक जिम्मेवारीका पदमा बसेका अरू कसैका बारेमा यस्तो विवाद भोलि पनि उठ्न सक्छ । अदालतका काम र निर्णयहरू भविष्यका लागि उदाहरण अर्थात् नजिर पनि हुने भएकाले अहिले उठेको मुद्दाभन्दा पनि यस बारेमा सम्बन्धित न्यायाधीशबाट गरिने व्यवहार ठूलो विषय भएको छ ।अदालत राज्यको सम्मानित निकाय हो । अदालतको अधिकार, सम्मान र यसले सम्पादन गर्ने न्यायको अवज्ञा, प्रतिरोध र असम्मान गर्ने व्यवहार समेतलाई निरुत्साहित गर्न अवहेलना मुद्दा चलाउन सक्ने व्यवस्था गरिएको हो । त्यस्तो काम र व्यवहारलाई गैरकानुनी मान्दै अपराधसरह सजायको व्यवस्था गरिएको हो । तर अदालतको सम्मान न्यायाधीशहरूको योग्यताको उचाइ र गरिमासँग पनि जोडिएको हुन्छ । न्यायाधीशबाट गरिने न्याय सम्पादनको स्वच्छता, निष्पक्षता र विवेकशीलताले जनतालाई विश्वस्त राख्नसकेमात्र अदालतको सम्मान औपचारिकता होइन, यथार्थमा स्थापित हुन्छ । नेपालको अदालत खासगरी न्यायाधीश नियुक्ति र न्याय सम्पादनको विषय विवादबाट मुक्त छैन । भ्रष्टाचार व्याप्त छ भनेर पूर्वप्रधानन्यायाधीशहरूले नै खुलेर भनेका छन् । सबैले देख्नेगरी न्यायाधीश नियुक्तिमा दलीय भागबन्डा र प्रभावले प्रत्यक्ष काम गर्न थालेको छ । योग्यता पुग्नु भनेको विश्वविद्यालयबाट पाएको शैक्षिक प्रमाणपत्र र काम गरेको वर्षगणना मात्र होइन । खासगरी सर्वोच्च अदालतमा जाने न्यायाधीशमा कानुन र विधिको विशिष्ट ज्ञान र मुलुकले अपनाएको संवैधानिक प्रणाली, प्रक्रिया एवं मूल्यकाप्रति उसको दृष्टिकोण पनि उत्तिकै महत्त्वको हुन्छ । त्यसबारे यथास्थितिको भन्दा अग्रगामी र भविष्यमुखी बुझाइको अपेक्षा गरिन्छ । त्यसो भएमा मात्र नयाँ पुस्ताको भावनालाई समेत समेट्दै संविधानको सार्थक व्याख्या हुनसक्छ र संविधान पनि दीर्घजीवी हुन्छ ।अब अवहेलना अस्त्रको औचित्य छैन । हो, कहिलेकाहीं प्रेसले प्रवाह गर्ने सूचना र नागरिक अभिमतको संवेदनशीलताले न्याय सम्पादनमा न्यायकर्मीहरू स्वयं अलमल र अप्ठेरोमा पर्छन् । एकातिर तथ्यपूर्ण सूचनाको कमी भैरहन्छ भने अर्कोतर्फ अनपेक्षित र प्रायोजित सूचना प्रवाहको सम्भावनालाई पनि नकार्न सकिन्न । तर आपराधिक मुद्दा र सार्वजनिक सरोकारका विषय सजिलै छुट्याउन सकिने कुरा हुन् । सार्वजनिक सरोकारका विषयमा त नागरिकका फरकफरक मतलाई स्वागत गर्नुपर्ने हुन्छ । त्यसले त बृहत् एमिकस क्युरीको काममसेत गर्न सक्छ । जहाँसम्म अदालतको अवहेलनाको प्रश्न छ, न्यायका ज्ञाता र विवेकशील न्यायाधीशका लागि यो अस्त्र प्रयोग गर्ने आवश्यकता नै पर्दैन । होइन, अवज्ञा र अनावश्यक भ्रम सिर्जनाको भय लाग्छ भने पनि केही कुराहरू स्पष्ट गरी कानुनी व्यवस्था गर्नु जरुरी छ । संविधानमा भनेअनुसार नेपालमा अदालत अवहेलना कानुन छ वा छैन, मलाई यकिन भएन, कानुन आयोगको वेबसाइटमा पनि भेटिएन । अवहेलनाको प्रस्ट परिभाषा हुनुपर्यो । अझ खासगरी सञ्चार माध्यमका लागि सूचना प्रवाह, स्वतन्त्र अभिव्यक्ति र अभिमत संकुचित नहुनेगरी के छाप्दा वा प्रसारण गर्दा अवहेलना मानिन्छ, स्पष्ट निर्देशिका नै आवश्यक छ । अहिले धेरै कुरामा अदालतको सस्तो प्रयोगका लागि रिट निवेदन गर्ने प्रवृत्ति पनि बढेको छ । अवहेलना मुद्दा लगाउन अपनाउनुपर्ने प्रक्रिया र यसको कार्यविधिको प्रस्ट हुनु जरुरी छ । केही समयदेखि सर्वोच्च अदालतका निर्णयहरूमा सैद्धान्तिक पक्ष अत्यन्त कमजोर देखिन थालेको छ । उदाहरणका लागि तत्कालीन प्रधानन्यायाधीश सुशीला कार्कीविरुद्ध संसदमा दर्ता भएको महाभियोग प्रस्तावलाई लिन सकिन्छ । हो, त्यो प्रस्ताव गलत मनसायबाट प्रेरित थियो र अदालतबाट खारेजयोग्य पनि । तर त्यो प्रस्ताव संविधानको व्यवस्था अनुसार नै दर्ता भएको थियो । उनलाई महाअभियोग जस्तो गम्भीर आरोपबाट फुकुवा गर्दा सर्वोच्चको बेञ्चले प्रक्रिया र सिद्धान्त स्थापित गर्नसकेको देखिन्न । अहिले त झन् निजी सुविधाको लागि नितान्त प्रतिक्रियात्मक व्यवहार केन्द्रित देखिन्छ । सर्वोच्च अदालतका लागि पनि यो एउटा अवसर सावित हुनसक्छ अवहेलनाजस्तो गम्भीर विषयलाई व्यक्तिकेन्द्रित प्रतिक्रियात्मक कारबाहीको सम्भावना दूर गर्दै यस सम्बन्धी अपेक्षित विधि, प्रक्रिया र कानुन निर्माणका लागि निर्देशित गर्न ।"
प्रधानमन्त्री ओलीका अप्ठ्यारा,"झन्डै दुई तिहाइ समर्थन प्राप्त ओली नेतृत्वको सरकारलाई बाहिरबाट हेर्दा काम गर्न जति सहज देखिन्छ, त्यति नै अप्ठ्यारो भित्री रूपमा विद्यमान छ । भ्रष्टाचार निवारण, सम्पत्ति शुद्धीकरण र राष्ट्रिय अनुसन्धान विभागलाई प्रधानमन्त्रीले आफू मातहत राखेर केही गर्न खोजेको देखिन्छ । साथै अर्थविज्ञका रूपमा चिनिएका युवराज खतिवडालाई अर्थमन्त्रीमा नियुक्त गर्नु पनि प्रधानमन्त्रीको सकारात्मक पक्ष हो । तर यति मात्रले प्रधानमन्त्री ओलीको चुनौती समाप्त हुँदैन । आफ्नै पार्टीभित्रको माधव नेपाल, झलनाथ खनाल र वामदेव गौतम गुटलाई व्यवस्थित गर्नु पनि ओलीको निम्ति चुनौती छ । यतिमात्र होइन, यो सरकार वाम गठबन्धनको संयुक्त सरकार भएकाले माओवादीलाई पनि चित्त बुझाउँदै सरकार विस्तार गर्नु ओलीको अर्को चुनौती हो । चुनावी एकता गर्दै पार्टी एकीकरण गर्ने र बहुमतमार्फत ५ वर्षे स्थिर सरकार दिने वाचा गरेर बहुमत ल्याएको यो सरकारले सफल रूपमा पार्टी एकीकरण गर्दै तलैसम्मको पार्टी संरचना मिलाउनु पनि चुनौतीपूर्ण नै छ । किनकि यो सरकारको भविष्य भनेकै वाम एकता कायम रहँदासम्म मात्र हो । कांग्रेससंँग मिलेर एमालेलाई धोका दिने र एमालेसंँग मिलेर कांग्रेसलाई धोका दिने बढी चञ्चल स्वभावका प्रचण्डलाई स्थिर राख्न सक्नु पनि ओलीको अर्को चुनौती हो । त्यसकारण भित्री रूपमा ओलीका सबै हातखुट्टा बाँधिएका छन् । हुन त व्यक्तिले आफ्नो क्षमता देखाउने भनेकै अप्ठ्यारो समयमा हो । आफ्नो क्षमता देखाउने अवसर ओलीलाई अहिले प्राप्त भएको छ । पुरुषोत्तम घोरासैनी बालाजु१६, काठमाडौं केही परम्परामा कम्युनिष्ट प्रधानमन्त्रीले फरकपन ल्याउन खोज्छन् । चाहे ती औपचारिक भ्रमण होस् या सपथको भाषामा । प्रचण्ड प्रधानमन्त्री भएपछि चीन जान पाए । अहिले ओलीले पाकिस्तानका प्रधानमन्त्रीलाई बधाई दिन आएको नाममा स्वागत गर्न पाए । तर यसको असर कति पर्छ होला भनी अहिले नै अनुमान नगरौं । मात्र यति बुझौं, सेनाको संयुक्त नेपाल र पाकिस्तानको अभ्यासजस्तो बहुराष्ट्रिय कार्य त नगर्न दबाब दिने भारतले उनका कार्यकारी आएको कसरी सहला भन्ने हो ? अबका दिनमा यस्ता कार्यमा रमाउनेभन्दा छिमेकी देशहरूको अलगअलग सम्बन्ध र महत्त्वलाई ख्याल गरेर अगाडि बढ्नुमा हाम्रो प्रगति होला । झन्डै दुई तिहाइ बहुमत सहितले सुविधाजनक सरकार गठन भएर पनि अझै प्रधानमन्त्री ओली संघीय समाजवादी फोरम र राजपालाई लिएर भारी बहुमतले सरकार बलियो बनाउन खोज्दैछन् । यी दुई पार्टीलाई ल्याउनुको अन्तरनिहित कारण जेसुकै भए पनि देखिनमा प्रदेश २ मा तिनको बहुमत भएकाले तथा मधेसको मुद्दा सम्बोधन गर्ने हिसाबले सहज हुने देखेको हुनुपर्छ । तर कताकता चस्कने विषय भनेको भोलि उपेन्द्र यादवलाई परराष्ट्रसहित उपप्रधान र राजेन्द्र महतोलाई आपूर्ति तथा उद्योगजस्ता नै चाहिने वा भनेकै मन्त्रालय दिनुपर्ने अवस्था आयो भने के होला ? सबैलाई मिलाउने र खुसी पार्ने नाममा पहिलो सन्देश मन्त्रालय घटाएकामा फेरि थप्दै पहिलेकै अवस्थामा पुर्याउने त होइन ? अनि मन्त्रिपरिषद्का अनेक निर्णयमा तिनको पनि मागदाबी भए सरकार सञ्चालन कति सहज हुने भन्ने हो । अबका केही दिनमा राष्ट्रपतिको चुनाव हुँदैछ । यो केवल विधि हो । सभामुख छनोट भइसक्यो । उसरी नै उपराष्ट्रपति पनि दोहोरिने नै हो । साथै केही महत्त्वपूर्ण विभागलाई आफू मातहत ल्याएका छन् । जस्तो सम्पत्ति शुद्धीकरण विभागलाई आफू मातहत ल्याउँदैमा शक्तिशाली हुने होइन, अर्थमन्त्रीले नै घुमाउन सक्ने निकाय हो । यतिका वर्ष उक्त विभागले के गरेको छ त ? गर्न चाहे पनि राजनीतिक दबाब र प्रभावले शून्य प्रगति भएको हो । त्यस्तै सतर्कता केन्द्र अर्को उदाहरण हो । यसलाई अख्तियारतिर गाभिनुपर्ने हो । राष्ट्रिय अनुसन्धान विभागलाई प्रत्यक्ष निगरानी तथा जवाफदेहीका लागि ल्याइएको राम्रो हो । तर यसमा भर्ना भएका विभिन्न दलका कार्यकर्ताजस्ता कर्मचारीको संयोजन वा प्रभावकारी सञ्चालन कसरी होला ? वा जति नै गोप्य र महत्त्वपूर्ण सूचना भए पनि समन्वय गर्नेबीच असमझदारी हुँदा वा कर्तव्यविमुख हुँदा उपलब्धि के होला ? यसलाई सायद भारतकै नक्कल गर्न खोजेको हुनुपर्छ । जसरी त्यहाँको जासुसी निकाय तथा सुरक्षा प्रमुखहरूलाई प्रधानमन्त्रीको सुरक्षा सल्लाहकारको प्रत्यक्ष निर्देशन र उत्तरदायी हुने गरेको छ । श्रीकृष्ण राजवंशी सुनकोसी३, सिन्धुली फागुन २५ गते प्रकाशित श्रीकृष्ण अनिरुद्घ गौतमद्वारा लिखित ओलीका चुनौती आलेखप्रति चित्त नबुझेर केही लेख्दैछु । किनभने केपी शर्मा ओली प्रधानमन्त्रीका रूपमा सत्ता सम्हालनासाथ खारिएका, अनुभवी र सक्रिय सभासदहरूलाई मन्त्री पदमा नियुक्ति, राजस्व अनुसन्धान र सम्पत्ति शुद्घीकरण विभाग तथा राष्ट्रिय अनुसन्धान विभागलाई प्रधानमन्त्री मातहतमा राख्दै सरकार सक्रिय भएको र मुलुकको विकास र समृद्घितर्फ कदम चालेको सन्देशलाई सकारात्मक कदम मान्ने गौतमले पाइलापाइलामा सम्झौता गर्नुपर्ने, सम्झौतैसम्झौताबीच मार्गप्रशस्त गर्नुपर्ने, सम्झौताभन्दा तुष्टीकरण बढ्ने, एमालेका कथित धारहरूको व्यवस्थापन, मदन भण्डारीको जनताको बहुदलीय जनवादलाई आत्मशात गरे तापनि एमालेले माक्र्सवाद र लेनिनवादलाई बिर्सेको र एनजीओका मालिक र उद्योग, व्यवसायमा लगानी गरेको आशय हो भने विलकुलै गलत मानिन्छ । वाम गठबन्धनलाई लोकतन्त्रप्रेमी नभएको आरोप लगाउने गौतमले एमाले र माओवादी केन्द्र अलगअलग धारबाट आएकाले उनीहरूको सपना नै अलग भएको आदि कारणले लोकतन्त्र फस्टाउन नसक्ने ठोकुवासमेत गर्नुभएको पाइयो । तर भारतको केरलामा राम्रो गरे तापनि पश्चिम बंगालमा ३४ वर्ष शासन गर्दा पनि कम्युनिष्ट पार्टीले विकास गर्न नसकेको र २५ वर्ष कम्युनिष्ट शासन गर्दा पनि त्रिपुराको विधानसभाको निर्वाचनमा समाप्त भएको उल्लेख छ । हो, यतिबेला ओलीका सामु अनगिन्ती चुनौती छन् । तर अव प्रधानमन्त्रीले एमालेभित्रका कथित विभिन्न धारलाई सिंगो एमालेमा समाहित गरी गम्भीर र दूरदर्शी भएर सबैको सल्लाह र सुझावलाई आत्मसात गर्दै अगाडि बढ्नुपर्छ । वाम गठबन्धनलाई प्राप्त जनमतका आधारमा शीघ्रतिशीघ्र मन्त्रिपरिषद्लाई पूर्णता दिई बुद्घिमत्तापूर्वक विभिन्न निकायमा योग्य व्यक्तिलाई नियुक्ति गर्नुपर्छ । गंंगाराज अर्यालपाणिनी८, पाली, अर्घाखाँचीसरकारका पक्षमा तीन चौथाइ मत प्राप्त हुने लगभग पक्का भएपछि त्यही तीन चौथाइ मत स्याहार्न तयार प्रधानमन्त्री ओली राष्ट्रिय पार्टी बनेका ५ दलमध्ये ४ दलको पूर्णत: समर्थन लिएर आफ्नो सरकारलाई विश्वासको मत बटुल्दैछन् । समृद्धिका निम्ति सबैसँग हातेमालो अभियानसाथ जागेका ओलीप्रति विपक्षी भने केही अनुदार देखिनु नौलो विषय रहेन । विपक्षीले दाबी गर्यो कि सरकार प्रतिपक्षविहीन भए सरकारमा स्वेच्छाचारी हावी भई निरंकुशता र स्वेच्छाचारिता बढ्न गई संवैधानिक निकायमाथिको हस्तक्षेप हुनसक्ने र विकासले गति लिन नसक्ने हुनसक्छ । यद्यपि उसको दाबीमा आफूलाई चौथाई सावित गर्न पनि हम्मेहम्मेको अवस्था देखिएको वर्तमान संघीय संसदको स्वरुप छ । सरकारको वा सरकार मातहतका संवैधानिक निकायका प्रमुख विरुद्ध विशेष प्रस्ताव लैजान र दर्ता गर्न पनि कम्तीमा ४ भागको एक भाग सदस्य संख्याको हस्ताक्षर चाहिन्छ । तसर्थ यस मामलामा विपक्षी निकै कमजोर देखिएको छ । तर राजनीतिक बदला लिँदै आफ्ना विरोधीहरूको मात्र तेजोवध गर्ने र सत्तातिर अल्झनउल्झन भन्दा पनि विशुद्ध शैलीमा तमाम राष्ट्रिय आर्थिक स्रोत परिचालन गराई नयाँ स्रोतका खोज तथा व्यवस्थापन गरी देशको समुन्नतिको ढोका खोल्ने वातावरण यी तीन चौथाइ मत प्राप्त ओली सरकारले गरोस् । श्यामसुन्दर कुइँकेलहाँडीगाउँ, काठमाडौँदोषीलाई कडा सजाय हुनुपर्छकैलालीको घोडाघोडी नपा वडा नं ५ मा गत २४ गते १८ वर्षकी एक किशोरीलाई बोक्सीको आरोपमा गरिएको जघन्य, अमानवीय घटनाको भिडियो दृश्यले आँखामात्र रसाएन, अत्यन्त लज्जित पनि भएँ । उक्त भिडियो दृश्य हेर्ने जोकसैको पनि आँखा रसाउँछ । एउटा भोलेबाबा भनाउँदा रामबहादुर चौधरी तथा उसका मतियारहरूले ती अबोध किशोरीमाथि ६ घन्टासम्म मरणासन्न हुनेगरी कुटपिट, लछारपछार गरिरहँदा सयौंको संख्यामा उपस्थित स्थानीयबासी पीडितलाई बचाउनको सट्टा नाटक हेरेझैं तमासा हेरिरहेका थिए । धिक्कार छ, तपाई स्थानीयबासी जो रमिता हेरिरहेको हुनुहुन्थ्यो, तपाईहरूले मानव भएर आफ्नो आङ ढाक्नेगरी कपडा लगाएको कुनै अर्थ छैन । तपाईहरूको ढुङ्गाको आत्मा रहेछ, जो कति पनि पग्लन सकेन । होइन भने ती पीडित बालिकाले चित्कार गरी गुहार माग्दा एकजनाबाट पनि उद्धार गर्ने साहस नगर्नु कुन शताब्दीका मानवहरू हो, तपाईहरू ? घटनाका मुख्य नायक भोलेबाबा भनाउँदा रामबहादुर चौधरी तथा उनका मतियारहरूलाई कडाभन्दा कडा सजाय हुनुपर्छ र रमिते स्थानीयबासीलाई पनि कारबाही होस् । र पीडित किशोरीले उचित न्याय तथा क्षतिपूर्ति पाउनैपर्छ । शान्तबहादुर थापाबेलबारी१, मोरङकेन्द्रमा अन्तर्राष्ट्रिय नारी दिवसको अवसर पारी भव्य कार्यक्रम तथा भेला भइरहेका बेला कैलाली, घोडाघडी नगरपालिका वडा नं ५ की प्लस टु अध्ययनरत १८ वर्षीया राधा चौधरीको घटना पढेर म एकदम स्तब्ध भएँ । बोक्सी भनेर गरिब, असहाय, अशक्त, निमुखालाई दमन गर्ने प्रचलन अझै पनि नेपालमा कायम नै छ । बोक्सीको अर्थ अरूलाई दु:ख दिनेहरू भन्ने बुझिन्छ । आखिर बोक्सी त हुँदोरहेछ त । आखिर डिग्री पढेका भनिएका मेयर नै बोक्सी थिए । बोक्सी भनी पिट्नेलाई छोडाउने गैरजिम्मेवार, आफ्नो कर्तव्यबाट पछि हड्ने प्रहरी नै बोक्सी थिए । ताली पिटेर पीडकको हौसला बढाउने रमिते समाज पनि बोक्सी नै थियो । अन्त्यमा, शिवभक्तका नाममा लुट्न बसेको रामबहादुर झाँक्री बोक्सीका नाइके हुन् । ६ घन्टासम्म कुटाई खाएर चेत, अचेत हुँदै मृत्युको मुखबाट बाँचेकी राधा चौधरी भगवान हुन् । शीघ्र स्वास्थ्यलाभको कामना । समाज केका लागि ? समाज देखावटी गर्न, एउटाले अर्कालाई होच्याउन हेप्नका लागि होइन । समाज भनेको मानव जीवन सहज होस् भनी बनेको एउटा सुनौलो बस्ती हो । एकअर्काको सहारा हो । तर यहाँ एक्ला परिवारलाई नसुन्ने, कुटपिट हुँदा ताली पिट्ने नामर्द समाजलाई थाहा हुनुपर्छ, भोलि आफ्नालाई पनि झाँक्रीजस्ता बोक्सी लाग्न सक्छन् । वर्षाको पर्खाइले पाएको नगरप्रमुखको गैरजिम्मेवारीपनलाई मूल्याङ्कन गर्दै र उसले गर्नुपर्ने कर्तव्यबोध गराउँदै ममताप्रसादलाई अब जनताले ममता नदेखाई पदमुक्त गर्न पहल गर्नुपर्छ । पीडक भनी समातेर ल्याइसकेका बोक्सीहरूलाई छोडाउने साथै आफ्नो कर्तव्यबाट पछाडि हट्ने प्रहरीलाई कानुनले मिल्न सक्नेसम्म दायरा तोकी निलम्बन गर्नुपर्छ । सुरज काफ्लेधनकुटाबार किन चुप ?सर्वोच्च अदालतका प्रधानन्यायाधीश गोपाल पराजुलीको जन्ममिति र नागरिकता प्रकरणमा यति हंगामा मच्चिँदा पनि किन सर्वोच्च अदालत बार एसोसिएसन एकाइ चुप छ ? अदालतको मानहानि स्वयं प्रधानन्यायाधीश गोपालप्रसाद पराजुलीबाट भएको छ । प्रमाणपत्र बिना नै नेपालको सर्वोच्च अदालतजस्तो संविधानको अन्तिम व्याख्याता र सर्वस्वीकार्य पदमा आसिन व्यक्तिबाट अदालतको बेइज्जत गर्दासमेत बार चुप लाग्नु लाजमर्दो व्यवहार हो । यो बारको मात्र होइन, सम्पूर्ण कालो कोटधारी श्रीमानहरूको त बेइज्जत हो नै, अर्को महत्त्वपूर्ण कुरा नेपालको न्यायसेवाको बदनाम र अविश्वास पनि हो । प्रमाणपत्र नै नभए पनि सर्वोच्च अदालतको प्रधानन्यायाधीश बन्न पाइने भएपछि किन मिहेनत गरेर पढ्नुपर्यो ? पैसा र पहँुंचका भरमा जे पनि हुनेरहेछ भन्ने गलत धारणालाई मलजल गरेको छ, यसले । संवैधानिक अंगहरू, किन केही गर्दैनन् ? न्यायपरिषदले निर्णय गरी गोपालप्रसाद पराजुलीलाई बर्खास्त गर । आचरण गलत भएकोमा मात्र महाअभियोग लगाउने हो । जब पदमा पुग्ने योग्यता नै छैन भने महाअभियोग होइन, हटाउने नै हो । जनताका छोराछोरीको प्रमाणपत्रमा एउटा अक्षर फरक पर्दा हदैसम्मको मानसिक तनाव दिइन्छ, तर गोपाल पराजुलीलाई किन सम्मानित पदमा बस्न दिने ? तुरुन्त बर्खास्त गर । प्रधानमन्त्री केपी ओली संवैधानिक परिषदको अध्यक्षसमेत हुनुहुन्छ, छिटो हटाउनुहोस्, पराजुलीलाई । कुसुम न्यौपाने मध्यविन्दु११, नवलपरासी"
पत्रकारको व्यावसायिक धर्म,"पत्रकारको मुख थुनेर वा आँखा फोरेर सत्य मर्ने र दब्ने भए आज संसारको रूप पक्कै यस्तो हुने थिएन । अभिव्यक्ति स्वतन्त्रता सबै स्वतन्त्रताको जननीमात्र होइन, सत्यतथ्य उद्घाटनको सर्वाधिक प्रभावकारी माध्यम पनि हो । पत्रकारिता व्यापक उत्तरदायित्व भएको व्यवसाय पनि हो । त्यसैले आवश्यक र उचित समयमा ठिक ढंगले परिचालित भएन भने यसको भूमिका, औचित्य र दायित्वबारे प्रश्न उठ्छ । त्यसकारण जिम्मेवार सञ्चार माध्यमहरूले जस्तोसुकै घनघोर कालरात्रिमा पनि आफूले भोग्नुपर्ने सम्भावित खतराको चिन्ता नगरी सूचना, ज्ञान, सत्य र न्यायको ज्योत्स्ना छर्ने प्रयत्न गर्छन् । स्वतन्त्र सञ्चार माध्यमहरूले पनि सत्य कुरा खोतल्न, बोल्न, लेख्न र देखाउन नसक्नेनपाउने पद्धतिलाई लोकतन्त्र मान्न सकिँदैन । लोकतन्त्रमा यस्तो निषेध र नियन्त्रणलाई कसैले पनि स्वीकार्न सक्दैन । त्यस्तै अर्को सत्य के पनि छ भने मर्यादित ढंगले सत्यतथ्य उजागर गर्ने बाटो कसैको निहित स्वार्थका लागि अवरुद्ध गरियो भने भण्डाफोर जन्मिन्छ । वैधानिक पत्रिका र पत्रकारको मुख बन्द भयो भने बेनामी पर्चा निस्कन थाल्छ । हाम्रो इतिहासले प्रस्टसँग दिएको यो शिक्षालाई उपेक्षा गर्दैै निरंकुश शैलीमा हिँड्न खोज्नु जोसुकैका लागि पनि घातक हुनसक्छ । तसर्थ त्यस्तो संस्था राज्य वा न्यायपालिका नै भए पनि त्यहाँ कार्यरत व्यक्तिको महत्त्वाकांक्षा, अहं वा अन्य कुनै कारणले सञ्चार माध्यमलाई निमोठ्न खोज्नु कदापि वाञ्छनीय हुँदैन । राजनीति र प्रेस, सरकार र प्रेस, पार्टी र प्रेसजस्ता विषयमा निकै छलफल हुने गर्छ भने यदाकदा अदालत र प्रेस बीचको सम्बन्ध पनि बहसको विषय बन्छ । अहिले प्रधानन्यायाधीशबारे सार्वजनिक रूपमा लागेका आरोप र आशंका सम्बन्धी समाचार र सूचना प्रवाहित गरेकोमा सर्वोच्च अदालतको मानहानि भयो भन्ने आरोप लगाई कान्तिपुरलाई कठघरामा उभ्याइएको छ । यसका प्रकाशक, प्रधान सम्पादक, प्रबन्ध निर्देशक र संवाददाता अदालत धाइरहेका छन् । मामिला अब पूर्ण इजलासमा पुगेको छ । छिट्टै यो मुद्दाको छिनोफानो होला । फैसला जे भए पनि त्यसको प्रभाव भने लामो समयसम्म पर्न सक्छ । जुद्ध शमशेरले स्थापना गरेको प्रधान न्यायालयलाई स्वतन्त्र अदालत नमान्ने हो भने पनि देशमा प्रजातन्त्र आएपछि हरिप्रसाद प्रधानलाई प्रधानन्यायाधीश बनाएकै ६६ वर्ष भइसक्यो । प्रजातन्त्र स्थापनापश्चात २००९ वैशाख २६ गते प्रधान न्यायालय सम्बन्धी ऐन विधिवत जारी भयो । यो कालखण्डमा ५६ वटा संविधान नै बनिसके । अदालतको अवहेलना सम्बन्धी मुद्दा पर्नथालेको पनि ४ दशकभन्दा बढी भयो । तर अहिलेसम्म पनि अदालतको अवहेलना सम्बन्धी छुट्टै कानुन बनेको छैन । यस्तो मुद्दामा न्यायालय सञ्चालनका लागि बनाइएको सर्वोच्च अदालत ऐन र न्याय प्रशासन ऐन प्रयोग गरेर काम चलाइने गरिएको छ । यस ऐन अनुसार अदालतको अवहेलनामा कसुरदार ठहरिएको व्यक्तिलाई एक वर्षसम्म कैद वा १० हजार रुपैयाँसम्म जरिवाना वा दुवै सजाय गर्न सक्ने व्यवस्था छ । तर के गर्दा अदालतको अवहेलना हुन्छ भन्ने स्पष्ट छैन । त्यसैले यसको उपयोग न्यायालयको गरिमा बढाउनभन्दा न्यायमूर्तिहरूको व्यक्तिगत कमजोरी तथा शंकास्पद क्रियाकलापको रक्षा गर्नका लागि हुने प्रचुर सम्भावना रहन्छ । हामीले देखेका छाँैं नेताहरूले अदालतको फैसला आफ्नो अनुकूल नहुँदा न्यायालय विरुद्ध जुलुश प्रदर्शन गर्दै प्रधानन्यायाधीशलाई फाँसी दे भन्ने नारा लगाउनेहरूलाई कुनै कारबाही हुँदैन, सर्वोच्च अदालतको साइनबोर्ड नारायणहिटीमा झुन्ड्याऊ भन्दा पनि केही हुँदैन । तर न्यायाधीशका चालकबारे आफ्नै आँखाले देखेको समाचार लेख्दा सम्पादकले महिनौंसम्म अदालतको मानहानि मुद्दा झेल्नुपर्छ । तर बिर्सन नहुने कुरा के पनि छ भने मानवीय कमजोरीका कारणले केही अनपेक्षित घटना भए पनि हामी आफ्नो न्यायालयको इतिहासप्रति गर्व गर्न सक्छौं । अत्यन्तै जटिल परिस्थितिमा पनि हाम्रो न्यायालयले राष्ट्रको बृहत्तर हित, जनताका अधिकार र स्वतन्त्रताको रक्षा एवं सामाजिक रूपान्तरणको पक्षमा साहसिक निर्णय र निर्देश गरेका छन् । निरंकुश राजतन्त्रको कालमा कतिपय सन्दर्भमा न्यायालयले अभिनन्दनीय निर्भीकता र विवेकशीलता प्रदर्शन गर्यो । लोकतन्त्र नभएको देशमा प्राय: न्यायपालिकाले आफ्नो स्वतन्त्रता, स्वाभिमान र गरिमा जोगाउन असम्भवजस्तै हुन्छ । न्यायालय सत्तापक्षको कठपुतली बन्ने गर्छ । पाकिस्तान, बंगलादेश, माल्दिभ्सजस्ता हाम्रा नजिकैका राष्ट्रहरूमा हालैमात्र पनि यस्ता दृश्यहरू प्रकट भएका छन् । यस्तो दशादुर्दशा नेपालमा न्यायालय र न्यायाधीशले कहिल्यै भोग्नुपरेन । अदालतको मानहानिको सन्दर्भमा पनि नेपालमा भन्दा अन्य देशमा धेरै कठोर कानुन छन् । यद्यपि कानुन कठोर हुँदैमा समस्याको निदान हुँदैन । कानुन आवश्यकताभन्दा ज्यादा कठोर भएमा त्यसले अर्को प्रकारको विकृति र विसंगति ल्याउँछ । हाम्रो अदालतले इतिहासमा राष्ट्र र जनताको पक्षमा निर्वाह गरेको विशिष्ट भूमिकालाई स्मरण गर्दै सबैले न्यायालय सबैको आस्था र भरोषाको केन्द्र बनोस्, यसको गरिमा र पवित्रता वृद्धि होस्, न्यायमूर्तिहरू निष्कलंक रहुन्, कुनै विवादमा नपरुन्, उनीहरूको व्यवहार, चरित्र र प्रवृत्ति स्वच्छ, निष्पक्ष, नैतिक र आदर्शमय होस् भन्ने चाहना राख्नु स्वाभाविक हो । त्यसैले प्रबुद्ध समाजले झैं प्रेसजगतले पनि न्यायालयलाई कार्यसम्पादन तथा प्रतिष्ठा वृद्धि गर्न सहयोग पुर्याइरहेको छ भने न्यायालयले पनि संकटका कतिपय क्षणमा प्रेसप्रति सहानुभूतिशील भएर संरक्षणदायी व्यवहार प्रकट गरेको छ । दुवै पक्ष एकअर्काका सहयोगीजस्ता देखिएका छन् र यस्तो सम्बन्ध आवश्यक पनि छ । त्यसैले निरन्तरको प्रयत्न र परिश्रमपश्चात न्यायालयले आर्जन गरेको आस्था र विश्वासमा कुनै श्रीमानको निजी कारण र कमजोरीले पहिरो जाने स्थिति नआओस् भनी सम्बद्ध दुबै पक्ष सचेत हुनु जरुरी छ । कुनै पनि व्यक्ति सधैं निजी र भौतिक स्वार्थबाट मात्र परिचालित हुँदैन । प्रत्यक्ष स्वार्थ नभए पनि आग्रह, पूर्वाग्रह, महत्त्वाकांक्षा र अहंकारबाट प्रेरित भएर कैयौं महत्त्वपूर्ण व्यक्तित्वले अनपेक्षित निर्णय गर्ने गरेको पाइन्छ । त्यस्तो निर्णयको पछाडि कारण जेसुकै भए पनि मिडियाले गलतलाई गलत नै भन्नुपर्छ । न्यायमूर्तिहरूबाट तथ्यलाई पन्छाएर भावावेशमा फैसला हुनुहुँदैन भन्ने अपेक्षा गरिन्छ । तर सम्भवत: मानवीय कमजोरीले गर्दा यदाकदा त्यस्तो अपेक्षा विपरीतका कार्य पनि हुने गर्छन् । त्यस्तो अनुभूति गराउने एउटा घटना यहाँ प्रस्तुत गर्नु अन्यथा नहोला : २०४९ कात्तिक २१ गते शुक्रबार दिउँसो । थापाथलीस्थित ब्लुस्टार होटलमा एउटा गोष्ठीमा सहभागी भइरहेका बेला एकजना पत्रकार साथीले सोधे, तपाईंलाई आज सर्वोच्च अदालतले वारेन्ट जारी गर्यो रे, हो ? म स्तब्ध भएँ । अज्ञानता जनाएँ र वास्तविकता बुझ्न निस्किएँ । ढोकैमा भेटिएका पत्रकारले बताए, हो, हामी सर्वोच्चबाटै आउँदैछौं, साप्ताहिक विमर्शले आज छापेको कार्टुनले अदालतको मानहानि भयो भनेर उजुर हाल्न लगाई विश्वनाथजी आफैले तपाईविरुद्ध २४ घन्टे पुर्जी काट्नुभएको छ । आज प्रकाशित पत्रिकाको सामग्रीबारे आजै मुद्दा, आजै पेसी, अनि आजै आदेश ? त्यो पनि सम्बन्धित न्यायाधीश आफैबाट ? झन् विश्वनाथ उपाध्यायजस्तो विद्वान र निर्भीक न्यायाधीशबाट ? यस्तो पनि हुन्छ ? तर न्यायाधीशले चाहेमा जे पनि हुँदोरहेछ कुनै कार्टुनले अदालतको अवहेलना गर्यो भनी सर्वोच्च अदालतमा मुद्दा परेको नेपालको इतिहासमा नै सम्भवत: त्यो पहिलो घटना थियो । प्रकाशित कार्टुनमा अदालत शब्दसमेत छैन, कुनै न्यायाधीशको नाम छैन, अदालतको भवन वा झलक छैन, न्यायालयको निष्पक्षतामा शंका गरिएको छैन, यस्तो पनि मानहानि मुद्दा ? पत्रकारसँग रिस उठ्यो र अहंमा चोट लाग्यो भने न्यायाधीशले यस्तोसम्म गर्दारहेछन् । कार्टुनको सन्दर्भ नेपालभारतबीच भएको महाकाली सन्धि थियो । त्यो सन्धिबाट राष्ट्रघात भएको छ र सन्धि असंवैधानिक पनि छ भनी सर्वोच्च अदालतमा मुद्दा पर्यो । प्रतिपक्षले संसद अवरुद्ध गर्यो । सडकमा संघर्ष मच्चियो । टायर बालियो । रेलिङ भाँच्चियो । राजधानी अस्तव्यस्त भयो । सर्वोच्चमा विद्वान वकिलहरूको लामो लामो बहस चल्यो । तर बहस सकिएको धेरै समयपछि पनि फैसला आएन । जनता अदालतको ठहर सुन्न आतुर छन् । फैसला सुनाउने भनी मिति तोकिएको दिन अदालत परिसरमा भिड लाग्छ । बुद्धिजीवी, राजनीतिकर्मी र टाढाटाढाबाट नागरिकहरू उत्सुकता बोकेर आउँछन् । तर इजलास बस्दैन, फैसला सुनाइँदैन । त्यसपछि उनीहरू निराश र अदालतप्रति आक्रोशित भएर फर्किन्छन् । कहिले कुनै न्यायाधीश रुघासर्दी लागेर विदामा बसेर स्थगित भएको बताइन्छ भने कहिले कुनै न्यायाधीश भतिजीको विवाह छिन्न जानुपरेकाले पर सारिन्छ । यसले जनमानसमा रोष उत्पन्न भएको देखिन्छ । त्यसैले मैले जनचासोलाई ध्यानमा राखी नियमित कार्टुन यही विषयमा बनाउने विचार गरँें । काटुर्निष्ट खोकना उर्फ श्याममोहन महर्जनलाई भनेँ, एउटा नरिवलको रुख छ । रुखमा बसेको बाँदरको हातमा नरिवल छ । नरिवलमा टनकपुर लेख्ने । रुखको एकातिर गणेशमान सिंह, कृष्णप्रसाद भट्टराई र गिरिजाप्रसाद कोइरालाहरू कपडा थापेर छिटो खसाल, यता खसाल भन्छन् । अर्कोतिर मनमोहन अधिकारी, मदन भण्डारी आदि यता खसाल, छिटो खसाल भन्छन् । नरिवल बोकेको बाँदरचाहिँ चुपचाप छ तटस्थ । यस्तै कार्टुन छापियो । त्यसबाट सर्वोच्च अदालतको अवहेलना भयो भन्ने कुरासँग म अझसम्म सहमत हुनसकेको छैन ।तोकिएको समय आइतबार म अदालत पुगेंँ । नरिवलको रुखमा बसेको बाँदरको अनुहारमा प्रधानन्यायाधीशको झलक आएकाले न्यायालयको मानहानि भएको दाबी गरिएको रहेछ । प्रधानन्यायाधीश उपाध्यायले यो इजलासमा चाहिँ आफू नबसेर अन्य २ जना न्यायाधीश खटाउनुभएको रहेछ, मोहनप्रसाद शर्मा र रुद्रबहादुर सिंह । मैले आफ्नो भनाइ राखँें । फैसला सुनाइयो ७ दिन कैद र रु पाँच सय जरिवाना तर ७ दिनभित्र क्षमायाचना गरेमा माफी दिन सकिनेछ, ७ दिनपछि अदालतमा हाजिर हुनु । इजलासमा उभिएर मैले आफ्नो जनचासोलाई अभिव्यक्त गर्ने व्यावसायिक कर्तव्य अनुरुप कार्टुन बनाएकाले क्षमायाचना नगर्ने तर स्वतन्त्र न्यायपालिकाप्रतिको आस्थाले गर्दा निर्णय शिरोपर गर्ने स्पष्ट गरँें । पत्रिकामार्फत पाठकहरूलाई वस्तुस्थितिको जानकारी गराएँ । ७ दिनपछि तोकिएको समयमा सर्वोच्च पुगँें, त्यहाँबाट अदालतको आदेश अनुसार भद्रगोल जेल । तत्कालीन प्रधानन्यायाधीशले अहं तुष्टिका लागि वा भावावेशमा त्यसबेला म वा साप्ताहिक विमर्शमाथि गरेको कारबाहीले उहाँ वा सर्वोच्च अदालतको सम्मान र प्रतिष्ठा वृद्धि गरेजस्तो मलाई पटक्कै लाग्दैन । बरु त्यसले उहाँ र अदालतको छविमा सानो दाग नै लागेको हुनुपर्छ । प्रेस र न्यायपालिका बीचको सम्बन्धबारे बहस भइरहेको वर्तमान परिप्रेक्ष्यमा पनि सम्बन्धित व्यक्तिले के हेक्का राख्नुपर्छ भने निरंकुशताको डरलाग्दो आतंक झेल्दै यहाँसम्म आइपुगेका पत्रकारहरू अदालतको कारबाहीको डरले आफ्नो व्यावसायिक धर्म पालना गर्नबाट पछि हट्दैनन् । अवहेलना सम्बन्धी अस्पष्ट कानुन र विशेष अधिकारको रक्षाकवच लगाउँदैमा सबै कुरा लुक्दैन । कतिपय श्रीमानका गैरव्यावसायिक, नैतिकतारहित, पदीय मर्यादा प्रतिकूल आचरण, व्यवहार र कार्य तथा शंकास्पद फैसलाहरू पत्रकारले थाहा नपाएर वा कारबाहीको डरले नलेखेको पक्कै होइन । तसर्थ अदालतप्रति आस्था र विश्वास बढाउने कर्तव्यलाई ध्यानमा राखेर मिडियाले अपनाई आएको संयमलाई बिथोल्ने काम हुनुहुँदैन । प्रेस न्यायालयको गरिमा, सम्मान र भूमिकाप्रति सचेत छ, तर कुनै न्यायमूर्तिले कुनै समयमा फ्रान्सका सम्राट लुईले म नै राज्य हुँ, म ईश्वरको प्रतिनिधि हुँ र मेरो उत्तरदायित्व ईश्वर बाहेक कसैप्रति छैन भनेजस्तो मानसिकता प्रदर्शन गरे भने अवश्य झन्झट खडा हुन्छ ।"
"किसुनजी, शुद्धीकरण र क्रान्ति","राजनीतिक शुद्धीकरण अभियान शीर्षकमा कृष्णप्रसाद भट्टराई प्रतिष्ठानले १९ फागुन २०७४ का दिन प्राध्यापक वीरेन्द्रप्रसाद मिश्र, म र पत्रकार हरिबहादुर थापालाई वर्तमान नेपालको सन्दर्भमा शुद्धीकरण अभियानके, किन, कसरी ? शीर्षकमाथि विचार राख्न र छलफलमा भाग लिन बोलाएको कार्यक्रममा प्रस्तुत विचार नै यो लेख हो । मलाई मेरा धेरै वर्ष अघिका विद्यार्थी र राजनीतिज्ञ विनोद भट्टराई र दमननाथ ढुङ्गानाले यो शीर्षकमा कुरा राख्न बोलाएपछि सीमाभञ्जन भएको बुझेर खुसी लागेको हो । विनोदले भने, सर्वदलीय हो, किसुनजी प्रतिष्ठान । म र मेरा साहित्यिक एकेडेमिक मण्डलका मानिस राजनीतिक विचारक र नेताहरूका विचार दर्शनमाथि त्यति बोल्न पुगेका हँुंदैनौं । तर विश्वेश्वरप्रसाद कोइरालामाथि नेपालमा, दिल्लीमा भएको सार्क लेखक सम्मेलनमा, लन्डन र अक्सफोर्ड विश्वविद्यालयका आमन्त्रणमा मैले बोलिआएको र कार्यपत्र लेखेको हुनाले यो कुरा मेरोनिम्ति अप्रत्यासित होइन । तर बीपीपछि किसुनजीमाथि आफ्ना विचार राख्न मैले त्यति तयार हुने अवसर भने नपाएको अवस्था थियो, त्यो । राजनीतिक दलहरूसँग असम्बद्ध मैले बीपीलाई विचार र सिर्जनाको द्वन्द्वात्मक अवस्थाबाट हेरेंँ, जुन नेपालमा राजनीतिज्ञहरूलाई हेर्ने आम पद्धति होइन । उनीहरू धेरैले राजनीति भनेको काव्यिक अभिव्यञ्जना नभएको र इतिहासलाई सिर्जनशील नभई हिसाबी, जोडघटाउ वा एल्गोरिदमिक दृष्टिले हेर्ने पद्धति हो भनी मानिआएको भेटिन्छ । अहिले त्यो दृष्टि उचाइमा पुगेको अवस्था हो । हामी काव्यिक होइन, हिसाबी चेतना हावी भएको अवस्थामा पुगेका छौं । हरेक चुनिएको राजनेता एउटा गणपुरक अङ्क भएको छ, हरेक मतदाता आफ्नो र पराइका खातामा चढाइएको केवल संख्या भएको छ । तर मतदाताबारे यो भ्रम पाल्नु सत्यचाहिंँ होइन, किनकि मतदाता एउटा गति हो, जुन एउटा नित्य विचार र सिर्जना गरिरहने चक्रवातको नाम हो । प्रजातन्त्र त्यसैले चल्ने हो । तर अहिले त्यो मतदाताको स्वतन्त्र अस्मिता र चिन्तनमाथि हमला हुनथालेका छन्, विश्वभरि नै, जुन नेपालमा पनि देखिंँदैछन् । त्यसो गर्नेहरू हातमा शक्ति, धन र वर्चस्व भएका मानिस छन् । त्यसैले नै शुद्धीकरणको अभियान सुरु गरिएको हुनसक्छ भन्ने विश्वास लागेर मैले तलका कुरा राखेंँ ।शुद्धीकरण क्रान्तिपछि समाजलाई एउटा गतिशील पद्धतिमा लैजाने कार्यक्रमको नाम हो । क्रान्तिका एजेन्डा ठूला हुन्छन्, भाषा अतिशयोक्तिपूर्ण हुन्छ, उन्माद ठूलो हुन्छ, सपना विशाल हुन्छन् । शत्रु र मित्रका भेद तिखा हुन्छन् । धेरै मानिसलाई उठाउने विचार आकाशमा गुञ्जिन्छन्, छापामा लेखिन्छन् । इतिहासका व्याख्या भने अमूक विचारकका धारणाले गरिन्छन् । साहित्यकारहरू सम्प्रति वा वर्तमानीय, प्रिजेन्टिजम चेतनालाई नै मानव मात्रको चिन्तनको एक स्थानीय र वैश्विक आधार मानेर लेख्न सक्छन् । तर इतिहास र फिक्सनका भेद भने रहन्छन् । रूसी क्रान्ति, फ्रान्सेली क्रान्ति, गान्धीको नेतृत्वमा उठेका सत्याग्रहका क्रान्ति, इरानको क्रान्ति, चीनको सांस्कृतिक क्रान्ति, नेपालका सात साल, छ्यालीस साल र बैसठ्ठी सालका क्रान्ति र अरब स्प्रिङ मानव उद्बोधन लहरका ज्वलन्त उदाहरण हुन् । फ्रान्समा सन् १९६८ को पेरिस क्रान्तिका नाममा उठेको छोटो लहरमा पनि माथि भनेका चरित्र भेटिन्छन् । त्यो क्रान्तिका अतिशयोक्तिपूर्ण भाषाका प्रयोग, हामीलाई सुख देऊ जस्ता दुर्बोध माग र सिर्जनशील भञ्जनका नाराहरूको अर्थ त्यही बेला नलागेर त्यसपछिका वर्षहरूमा लाग्यो । सबै क्रान्तिपछि शुद्धीकरणका नारा आएका देखिए । शुद्धीकरण प्रक्रिया हो । क्रान्तिले देखेका सपना पूरा भएनन्, तिनको नाममा भ्रष्टाचार र बेइमानीको संस्कृतिको रचना भयो भनेर शुद्धताको निम्ति गरिने कर्मको नाम शुद्धीकरण हो । क्रान्तिका सपना किन भ्रष्ट भएर जान्छन् र तिनले किन सार्थकता गुमाउँछन् भन्नेमाथि गम्भीर अध्ययन भएका छन् ।क्रान्तिपछिका सबै समाजका चरित्र एउटै देखिएनन् । सन् १९३० देखि ४० का वर्षहरूमा थर्ड राइक, स्तालिन र माओले केन्द्रनिर्देशित पद्धति प्रयोग गरे । अमेरिकाले शीतयुद्धको बेला कम्युनिष्ट फोबियाका नाममा लोकतन्त्रभित्र केन्द्रीकृत पद्धति चलायो । परिवर्तनहरू एकैनास भएनन् । महात्मा गान्धीले देखेको भविता यही तलमाथिको भेद भएको संरचना वा हाएरार्की थियो, जसलाई तोड्न राजनीतिलाई त्यही बाटोमा लानुपर्छ भन्ने सिद्धान्त थियो, तिनको । गान्धी, विश्वेश्वरप्रसाद कोइराला, किसुनजी, मनमोहन अधिकारीका दृष्टि र चिन्ता क्रान्तिपछिका समाज भ्रष्ट नहुन्, भए भने शुद्धीकरण गर्नुपर्छ भन्ने कुरामा अडिएका थिए भन्ने मेरो विश्वास छ । तिनीहरूका राजनीतिक पद्धतिहरू अलग भए पनि चिन्ता एउटै थियो भन्ने देखियो, इतिहासमा । किसुनजीलाई लिएर आजको क्रान्तिउत्तरको भ्रष्टाचारले गाँजेको नेपाली समाज र व्यवस्थालाई शुद्धीकरण गर्नुपर्छ भन्ने धारणा राख्नु बलियो सामयिक चिन्ता हो । शुद्धीकरण एउटा अभियान हो भने त्यसका कार्यक्रमहरू हुनुपर्छ । यहाँ एउटा सैद्धान्तिक प्रश्न उठ्छ । के हतियार, अवैध धन, पथभ्रान्त आर्थिक संरचनाका योजना र न्यायिक परिवेशले गाँजेको समाजको शुद्धीकरण सजिलो र एक आयामिक हुनसक्छ ? उत्तर सजिलो छैन । तर यो अभियानले गर्न खोजेको कुरा सामाजिक अशुद्धीहरूको शुद्धीकरणका मूल्यहरू स्थापित गरेर, नैतिक चेतना उठाएर, मानिसलाई आफ्ना भुलहरूबारे थाहा पाउने बनाएर र त्यो सही बाटो लिनेगरी आत्मस्वीकृति र सुधार गर्न प्रेरित गरेर हासिल गर्न सकिन्छ । तर यस्ता मनहरूका रचना गर्न समयको संवेदनशीलता र संकटप्रति नै मानिसलाई जागरुक बनाउनुपर्छ । दक्षिण अफ्रिकाको क्रान्तिपछिको शुद्धीकरणका निम्ति सत्यनिरूपण र मेलमिलाप आयोग गठन र बिसप डेस्मन्ड टुटुको उपस्थिति र मन्डेलाको आह्वानलाई आधार राखेर जे गरियो, त्यसबाट यो कुरा बुझिन्छ । हामीले पनि नेपालमा प्रयोग गर्न खोजेका हौं, तर त्यसको असफलतालाईे हेर्दा समस्याको अर्को पाटो देखापर्छ । शुद्धीकरण भन्ने शब्द त्यति निरपेक्ष होइन । डिक्टेटरसिपहरूमा मानिसमाथि नियन्त्रण गर्न तिनको मेलमिलाप वा कानुनी बाटो छाडेर निर्मूल पारिदिने नीति लिइन्छ । त्यसलाई सफाया भन्ने शब्द प्रयोग भइआएको छ । जर्ज अर्वेल पोलिटिक्स एन्ड इङ्लिस ल्याङ्ग्वेजमा उदाहरण दिंँदै भन्छन्, यस्तो सफाया गर्ने अधिनायकले मानिस मारियो भन्दैनन्, अवाञ्छित तत्त्वहरूको उन्मूलन गरियो भन्छन् । यस्ता व्यवस्थामा शुद्धीकरण एक हिंसा लुकाउने शब्द मानिन्छ । गान्धी र किसुनजी जस्ता मानिसहरूको शुद्धीकरणमा हत्या होइन, सद्भाव, मेलमिलाप, प्रेम र कानुनसम्मत सजायलाई आधार मानिन्छ । ती दुई अलग धार हुन् । महात्मा गान्धीले शुद्धीकरणको अभियान एउटा बलियो पात्र भएर सुरु गर्नुपर्छ भने । त्यसका निम्ति उनले दसवटा सूत्र दिए, जसमा जागरुकता र प्रेम प्रमुख छन् । यसरी दर्शन र विज्ञानलाई नै शुद्धीकरण गर्ने अभियान ब्रिटेनको भिक्टोरियाली युगमा विलियम हेवेल भन्ने वैज्ञानिक र दार्शनिक जोन स्टुआर्ट मिलले थालेका थिए । पछि माक्र्स र गान्धीले दर्शन शुद्धीकरणका अरू पद्धति निकाले, जुन विचारहरू सधैं महत्त्वपूर्ण र चर्चित छन् । एक्काइसौं शताब्दी जटिल बन्दै गएको छ । आजको युगमा सत्यको अखण्ड चरित्र हुंँदैन भन्ने विचार बलियो हुंँदै गएको छ । देखिएकोलाई देखिएन भन्ने, बोलिएकोलाई बोलिएन भन्ने, अनि गरिएकोलाई नगरिएको भन्नेजस्तो चिप्लेटी खेल्ने सत्यदर्शन पोस्ट ट्रुथ आजको विशेषता भएको छ । ह्वाइट हाउसकी प्रेस अधिकारी कल्यानी कोन्वे भन्ने महिलाले देखिएकोलाई देखिएको होइन भनेर मान्नोस् भनिन्, पत्रकारसँग । त्यो कसरी सम्भव हुन्छ ? भन्दा उनले भनिन्, त्यसलाई अतिरिक्त सत्य मान्नोस् न, भैगो नि । शुद्धीकरणको विषय उठाउँंदा हामीले बुझ्नुपर्ने कुरा अर्को छ । आज डिक्टेटरसिप सडकमा सैनिकका ट्याङ्कहरू कुदाएर आउँदैन । यो लोकतान्त्रिक प्रणालीबाटै आउँछ । चुनाव हुन्छ, बालिग मताधिकार हुन्छ, न्यायालय हुन्छन्, प्रेस एउटा चौथो अङ्ग हो, यो स्वतन्त्र हुनुपर्छ नै भनिन्छ । तर ती सबै सूक्ष्म नियन्त्रणमा परिसकेका हुन्छन् । यसरी जन्मिने डिक्टेटरहरू भयानक हुन्छन् । ती मानिसमानिसमा घृणा जन्माउँछन् । तिनका आँखा धनमाथि केन्द्रित हुन्छन् । नेपाल त्यतातिर विस्तारै गइरहेको छ । त्यसलाई औंल्याउनु शुद्धीकरणको पहिलो कर्म हो । वरिष्ठ पत्रकार हरिबहादुर थापाले लेखेको किताब रजगज (२०७४) मा त्यसको व्यापक चित्रण भएको छ । थापाले नेपालको अहिलेको समस्या भ्रष्टाचार र अस्थिरताको संगमलाई मानेका छन् । उनले गरेको अर्को थियोराइजेसन महत्त्वपूर्ण छ । ती भन्छन् राज्यकोष लुट्नु राणातन्त्रको मनोग्रन्थि थियो । अहिले त्यही मनोग्रन्थिले झन् विकराल रूप लिँंदैछ । शासकीय नेतृत्व वर्ग र तिनबाट संरक्षितहरू अहिले त्यतातिर लागिरहेका उदाहरण दिन्छन्, ती । शान्तिपूर्ण अभियान जुन गान्धी, किसुनजी, डा गोविन्द केसीको शैली हो, त्यसको अन्तरशक्ति ठूलो हुन्छ । अहिले देशैभरि दुई किसिमका अभियान गर्नुपर्छ । पहिलो हो, पथभ्रान्तले बाटो सुधार्ने जसलाई प्रेरणा गर्ने सािहत्य चाहिन्छ । दोस्रो हो, नयाँ जागरण जुन संगठित भएर दलमा परिणत हुंँदै गएका युवाबाट देखिन्छ । अहिले सबैले लड्ने भनेको अदृश्य, अस्पृश्य र असम्पृक्त तत्त्वसँग हो, जसले गर्दा शुद्धीकरण अभियान जटिल हुुने निश्चित छ । म एक शिक्षक, शिक्षा बिगिँ्रंदै गएको देख्छु । त्यसमा शुद्धीकरणको अभियान लानु सबैभन्दा पहिलो आवश्यकता हो । शुद्धीकरण अभियानको मन्त्र सिर्जनात्मक प्रतिरोधी शक्ति हो, जुन आजको हिंसाको युगमा झन् बलियो बन्दै जाने निश्चित छ ।"
समावेशी संघीय सहिष्णुता,"प्रत्येक क्रियाको प्रतिक्रिया हुन्छ । कतिपय प्रतिक्रिया ऐतिहासिक प्रतिरोधको बिज बन्छ । संविधानले प्रस्तावना एवं मौलिक हकमै समानुपातिक, समावेशी र सहभागितामूलक सिद्धान्त स्वीकारेको छ । व्यवहारमा सहिष्णु समावेशिता स्वीकारेको देखिन्न । बरु समावेशिताको सौन्दर्यलाई थप बदनाम बनाउने क्रम जारी छ । त्यस विरुद्ध प्रतिरोधी छाल उठ्दैछ, उठ्नु पनि पर्छ । अन्तरपार्टी महिला सञ्जालले वाम गठबन्धनको मन्त्रिपरिषद्मा एक तिहाइ महिला सहभागिता नपुर्याए अदालत जाने उद्घोष गरेको छ । त्यस उद्घोषको उपलब्धि प्रतिरोधको प्रवाहमा निर्भर रहला । संविधानले परिकल्पना गरेको समाजवाद उन्मुख नेपाल निर्माणका लागि राज्यसत्तामा समग्र जाति, लिङ्ग, क्षेत्र, संस्कृति र विचारको समावेशिता अपरिहार्य हुन्छ । विश्व परिवेशमै सामेली लोकतन्त्र निर्विकल्प बनिसक्यो । नेपाली प्रदेशसभामा महिला मुख्यमन्त्री मात्र होइन, सभामुख पनि शून्य बन्यो । उत्पीडितहरू निर्धक्क निर्वाचित हुनसक्ने सपना वामपन्थी वर्चस्वमा पनि विपना बनेन । प्रदेशको शीर्षस्थ नेतृत्व पनि पुरै पुरुषवादी देखियो । सेक्सिष्ट संघीयताभित्र पनि खसआर्य बूढाहरूकै वर्चस्व शीर्षस्त नेतृत्वमा जारी छ । महिला प्रतिनिधित्वको पर्यायवाची शब्द समानुपातिक, उप, बाध्यात्मक आदिइत्यादि बनिसक्यो ।समावेशिता बाध्यकारी त बन्यो, तर यो विविध खाले विरोधाभाषमा फँसेको छ । जातीय तहीकरणले व्याप्त समाजमा सहिष्णुता विस्तारका लागि अन्तरघुलन आवश्यक हुन्छ । तर अन्तरघुलनको अपव्याख्याले अहिले समावेशी सिद्धान्तलाई बदनाम बनाउँदैछ । विवाहपछि थरको प्रश्न पेचिलो बनेको छ । दोहोरो मापदण्ड मान्य हुनसक्दैन । शक्तिशाली नेताले त्यही अमान्य सिद्धान्तलाई शैली बनाइसके । विवाह एउटा सम्झौता हो । त्यो तोडिन सक्छ, पुन: जोडिन सक्छ । वंशज तोडेर तोडिन्न, जोडेर जोडिन्न । अन्तरजातीय विवाह गर्दैमा महिलाको जात, थर, वंश मेटिन्न । महिलालाई समानुपातिक सुविधा दिँदा वंशकै आधार अपनाइनुपथ्र्याे । श्रीमानको थर झुन्ड्याउनैपर्ने बाध्यात्मक व्यवस्था पनि स्वीकार्य छैन । अवैज्ञानिक, अव्यावहारिक तथा अनैतिक दोहोरो मापदण्डले राज्यको सबै तहतिर प्रहार गर्दैछ । यसको निक्र्योल गरिहाल्नुपथ्र्यो । श्रीमानसँग थर नसर्ने गरेर सच्याइहाल्नुपथ्र्यो । निर्वाचन आयोगमा केही दलित अधिकारकर्मी गएछन्, महिलालाई वंशजकै आधारमा समानुपातिक समावेशिता प्रदान गरिनुपर्ने भन्दै । यस्तो कुरा राख्दा आयोगका अधिकारीबीच हाँसोको फोहरा छुट्यो अरे । शक्तिशाली नेतामात्रै होइन, आयोगकै उपल्ला अधिकारीका आफन्त दोहोरो मापदण्डमार्फत समानुपातिक कोटामा रहेछन् । निर्वाचन आयोग बोलेन । दलभित्र वंशजको आधारमा मात्रै समानुपातिकमा सिफारिस गरौं, बिहे गर्दैमा जात सर्दैन, सर्नुहुन्न, सैद्धान्तिक रूपमै गलत भयो, सच्याउनुपर्छ भन्ने केही नेता निस्किए । तिनको आवाज वाचाल बन्नै सकेन । नामावली सार्वजनिक भएको ७ दिनभित्रै दबाब दिनुपथ्र्यो । प्रतिरोधी बोली घन्किनै सकेन ।सयौंथरी जातजातिको साझा फूलबारी नेपाल सिरुघारीझैं नबनोस् भन्ने सिद्धान्त समावेशिताले अवलम्बन गर्छ । यसर्थ राज्यका सबै तहतप्कामा महिला, दलित, मधेसी, आदिवासी जनजाति तथा अल्पसंख्यक लगायतको सहभागिता अनिवार्य बनाइयो । समानुपातिकको मर्मलाई मार्दै शक्तिशाली नेताले निगाहमा समानुपातिक कोटा बाँड्दा प्रभावकारी प्रतिरोधी अभियान उठेन । दोहोर्याइतेहोर्याइ आफू निकटकालाई सुविधा दिने स्वार्थी स्रोत बनाए, समानुपातिकलाई । राष्ट्रपति र उपराष्ट्रपतिमा पनि उही अनुहार दोहोर्याइँदैछ । समावेशी सौन्दर्यको साख जोगाउने मामिलामा समानुपातिकको हिमायती ठान्ने माओवादी पनि चुकेको देखियो । अन्य दलले पनि एउटै अनुहारलाई दोहोर्याएतेहोर्याए, दोहोरो मापदण्डै पनि अपनाएर ।हर्क गुरुङले औंल्याएझंै सन् १८५४ को मुलुकी ऐनले अङ्गिकार गरेको वञ्चितीकरण नीतिले जनजातिहरू सांस्कृतिक विभेद, दलित जातीय विभेद र मधेसी समुदाय भौगोलिक विभेदको सिकार बनेकै हुन् । २००७ सालपछिसम्म मधेसका मानिस पहाड उक्लिँदा राहदानी चाहिने अवस्थाको असर विद्रोहमा परिणत भएको सर्वविदितै छ । असामेलीअसामाजिक चरित्र नै आन्तरिक कलहको बिज बन्छ भन्ने बोध साझा चेतना नबन्दासम्म साम्प्रदायिकताले सहिष्णुतालाई ठुंगिरहन्छ । २००७ देखि ०७४ सालसम्म २१ अनुहार दोहोर्याइ, तेहोर्याइमात्रै होइन चौथो र पाँचांै पटकसम्म पनि प्रधानमन्त्री बनेका छन् । जो सबै उपल्ला भनिएका जातथरका हुन् । यस बीचमा २ हजारभन्दा बढी पुरुष मन्त्री बनेछन्, महिलाको संख्या सय पुगेको छैन । उत्पीडित समुदायका महिला मन्त्री अझ औंलामा गन्न सकिन्छ । प्रदेश सभाको ३३० सदस्यका लागि भएको निर्वाचनमा १७ जना (५१५ प्रतिशत) महिला प्रत्यक्षतर्फबाट चुनिए । ३३ प्रतिशत महिलालाई प्रतिनिधित्व गराउनुपर्ने संवैधानिक बाध्यताका कारण समानुपातिकबाट १७२ जना महिलालाई चुन्नुपर्यो । जातीय जत्तिकै जब्बर लिङ्गीय समस्या देखियो । प्रदेश सरकार पनि केन्द्र सरकारझैं असमावेशी देखिँदैछ । नेपाल पर्यटन बोर्डको सभाहलमा राष्ट्रिय मानवअधिकार आयोगका अध्यक्ष अनुपराज शर्माले यामबहादुर किसानको पुस्तक नेपालमा सकारात्मक उपाय र सामाजिक समावेशीकरणको सन्दर्भमा बोलेको विषय मननीय छ । असहिष्णु इतिहास पेस गर्दै शर्माले असमावेशी संस्कारमै नेपाली समाजको सहिष्णुता अडिएको छ भने त्यस्तो सहिष्णुतालाई तोडौं भन्दै थिए । सदियौंदेखिका सबाल्टर्नले सीमित समावेशिताको अधिकार उपभोग गर्न खोज्दा साम्प्रदायिकता भड्कन्छ भने भड्कियोस् भन्ने लेखक किसानको विचारको शर्माले पक्षपोषण गरेका थिए । म भने त्रिभुवन विश्वविद्यालयका बुद्धिजीवी वर्गलाई स्मरण गर्दै थिएँ, जो अधिकांश समावेशिता विरोधी भेटिन्छन् । समावेशिताको विषय उठ्ने बित्तिकै तिनको अनुहार अमिलोधमिलो हुन्छ । आरक्षणको विषयमाथि अनौपचारिक रूपमा समेत उनीहरू बोल्न चाहन्नन्, बृहत बहसको विषय बनाउने कुरै छाडौं । यसर्थ नेपाली समाजमा अझै सामन्तीपाखण्डपन हावी छ । आफूलाई सप्ठ्यारो पर्दा जे पनि गर्न तयार तर आफूलाई अप्ठ्यारो अरूलाई सप्ठ्यारो पर्ने विषयमा बोल्दै बोल्दैनन्, प्राध्यापक पनि । कानुनत: जनसंख्याको आधारमा अहिले खसआर्यलाई सबैभन्दा बढी ३१२ प्रतिशत आरक्षण प्रदान गरिएको छ । आदिवासी जनजाति २८७, मधेसी १५३, दलित १३८, थारु ६६ र मुस्लिम ४४ प्रतिशत संसदमा सहभागी भएका छन् । प्रदेशसभामा भने प्रतिनिधित्वको व्यवस्था प्रदेशैपिच्छे फरक छ ।बाध्यकारी बनाइँदा मात्रै समावेशिताको मर्म केही हदसम्म बाँचेको देखिन्छ । यसर्थ राज्यसत्ता सोचेअनुरुप समावेशी बन्नसकेको छैन । अन्य प्रदेशको तुलनामा सबैभन्दा शक्तिशाली प्रदेश नम्बर ३ मै अस्वाभाविक ढङ्गले शीर्षस्थानमा खसआर्यको वर्चस्व देखिएको छ । जबकि आदिवासी जनजातिको संख्या यस प्रदेशमा ५३१७ छ । सबैतिर महिलाको हिस्सा आधाभन्दा बढी छ । शीर्षस्थानमा महिला शून्य छ । दलित लगायत उत्पीडित समुदाय शीर्षस्थानमा स्वस्फुर्त प्रतिस्पर्धाबाट आउने कुरै भएन । एक्ली अष्टलक्ष्मी अन्तोनियो ग्राम्चीले औल्याएझैँ स्थायी अभियन्ता बनेर कतिन्जेल वाचाल बन्न सक्लिन् ? असमान अवसरले अथाह असन्तुष्टि हुर्काउँछ । कतिन्जेल गुटीय लघुताभाषभित्र आम उत्पीडित समुदाय अधीनस्थ विद्रोहविहीन हुत्तिहारा सवाल्टर्न बनिबस्न सक्लान् ? उत्तर सोच्दै अत्यास लाग्छ । अप्रतिनिधित्व आफैमा प्रतिनिधित्वका लागि प्रतिरोध गर्ने आधारशिला हो । एकातिर प्रत्येक १६ किलोमिटरको दूरी पार गर्दा अलग जातीय, भाषिक, सांस्कृतिक तथा भौगोलिक विशेषता बोकेको विशिष्टतम नेपाल भेटिन्छ । अर्कातिर जतिसुकै भ्रातृत्वको भावना पोखे पनि भित्रभित्रै नेपाली समाज विखण्डित छ । सारा संसारले देख्ने असमावेशी नेपाली तथ्याङ्क विश्वव्यापी बनिसकेको छ । नारामा फूलबारी घन्काए पनि (कार्यपालिका, न्यायपालिका, व्यवस्थापिका, विश्वविद्यालय) जताततै व्यवहारमा सिरुघारी हावी छ । समानुपातिक नीति पूर्णरूपले लागू गरिए पनि नेपाली समाज साँच्चै सहिष्णुसमावेशी बन्नका लागि १४ सय वर्ष लाग्ने अनुमान छ । असमानताका कहालिलाग्दा आयामलाई विनिर्माण गर्न समावेशी सयन्त्र सबै अङ्गमा बाध्यकारी बनाउनु यसर्थ अपरिहार्य देखिन्छ, प्रत्यक्षतर्फको निर्वाचन र मन्त्रिपरिषद्मा पनि । अन्तरपार्टी महिला सञ्जालले उठान गरेको प्रतिरोध सवाल्टर्न वर्ग समुदायको आन्दोलन प्राय: पानीको फोकाझैं उठ्दैफुट्दै गरेको अर्को इतिहास नबनोस् । समावेशी संघीय सहिष्णुता स्थापनार्थ स्वाधीन महिला तथा उत्पीडित समुदाय स्वस्फुर्त विद्रोहमा उत्रन्छन् भने सार्वजनिक बुद्धिजीवीले पक्कै साथ दिनेछन्, दिनुपर्छ ।"
सीलाई आजीवन राष्ट्रपति बन्न सहज,बेइजिङ चीनले दुई कार्यकालमात्रै राष्ट्रपति हुन पाउने संवैधानिक व्यवस्था संशोधन गरेको छ । चीनको नेसनल पिपुल्स कंग्रेसको वार्षिक बैठकले पारित गरेको नयाँ प्रावधानअनुसार सी चिनफिङलाई आजीवन राष्ट्रपति पदमै रहने बाटो खुलेको छ । दुई साताअघि चिनियाँ कम्युनिस्ट पार्टीले राष्ट्रपतिको कार्यकालका लागि सीमा तोक्ने व्यवस्था संशोधनका लागि प्रस्ताव पेस गरेको थियो । नेसनल कंग्रेसले अहिलेसम्म कम्युनिस्ट पार्टीको निर्णयविपरीत निर्णय गरेको छैन । आइतबार भएको मतदानमा २ हजार ९ सय ६४ प्रतिनिधिमध्ये केवल २ जनाले मात्रै उक्त निर्णयको विरुद्धमा मतदान गरेका थिए । ३ प्रतिनिधि अनुपस्थित भएको सिन्ह्वाले जनाएको छ । यसअघिको संविधानको व्यवस्थाअनुसार सीको कार्याकाल सन् २०२३ मा पूरा हुँदै थियो । चीनमा सन् १९९० को दशकमा राष्ट्रपति पदको कार्यकाल बढीमा दुई पटकका लागि हुने निर्णय गरिएको थियो । देङ सियाओ पिङले ल्याएको उक्त व्यवस्था हटाउनु खतरनाक हुने कतिपय आलोचकले चेतावनी दिएका छन् । गत अक्टोबरमा सम्पन्न कम्युनिस्ट पार्टीको महाधिवेशनमा राष्ट्रपति सीले आफ्ना सम्भावित उत्ताराधिकारी छनोट गर्ने प्रचलन तोडेपछि विभिन्न अड्कलबाजी भएका थिए । उत्तराधिकारी छनोट गर्नुको विपरीत सीले राजनीतिक शक्ति आफूमा केन्द्रित गर्दै पार्टीको विधानमा आफ्नो राजनीतिक विचारधारा उल्लेख गरेका थिए । साथै अक्टोबरको चिनियाँ कंग्रेसले सी माओपछिकै प्रभावशाली नेता भएको पारित गरेको थियो । नेसनल पिपुल्स कंग्रेस चीनको कानुन निर्माण गर्ने निकाय मानिन्छ । तर यसलाई चिनियाँ कम्युनिस्ट पार्टीले प्रस्ताव गरेका विषय अनुमोदन गर्ने रबर स्ट्याम्प का रूपमा लिइन्छ । तर पिपुल्स कंग्रेसका निर्णय भने यदाकदा विवादित हुने गरेका छन् । सामाजिक सञ्जालहरूमा राष्ट्रपति सीविरुद्ध व्यंग्यात्मक कार्टुनहरू पोस्ट गरिएका छन् । चिनियाँ सरकारी अखबारका पूर्वसम्पादक ली डाटोङले नयाँ निर्णयसँगै चीनमा अराजकताको वीज रोपिएको बताएका छन् । तर सरकारी समाचार संस्था सिन्ह्वाले समयको आवश्यकताअनुसार सुधारका कदम चालिएको जनाएको छ ।
उत्तर कोरियासँगको वार्ता विश्वकै ठूलो उपलब्धि हुने,"पेन्सिलभेनिया अमेरिकी राष्ट्रपति डोनाल्ड ट्रम्पले उत्तर कोरियासँग आगामी मे महिनामा हुने वार्ता सफल भए विश्वकै लागि ठूलो उपलब्धि हुने बताएका छन् । ट्रम्पले उत्तर कोरियाली नेता किम जोङ उनले शान्ति कायम गर्न चाहेको आफूलाई लागेको पनि जनाए । के हुन गइरहेको छ भन्ने कसलाई के थाहा ? चुनावी र्यालीलाई सम्बोधन गर्दै ट्रम्पले भने, म चाँडै एकदमै चाँडै नै छाड्दै छु अथवा हामी वार्तामा बस्छौं र विश्वकै लागि ठूलो तथा अभूतपूर्व सम्झौता गर्छौं । साथै, उनले उत्तर कोरियाले परमाणु तथा क्षेप्यास्त्र कार्यक्रम रोक्न गरेको प्रतिबद्धता पूरा गर्ने विश्वास व्यक्त गरे । ट्रम्पले भने, उनीहरू शान्ति चाहन्छन् । मलाई लाग्छ, यो ठीक समय हो । अमेरिकी राष्ट्रपति डोनाल्ड ट्रम्प उत्तर कोरियाली नेता किम जोङ उनसँग भेट्न सहमत भएका छन् । अन्तर्राष्ट्रिय सञ्चारमाध्यमका अनुसार उनीहरू दुईबीच आगामी मे महिनामा भेटवार्ता हुनेछ । तर वार्तास्थलबारे भने हालसम्म केही उल्लेख गरिएको छैन । ट्रम्पले अमेरिकी चहाना र जोड उत्तर कोरियाले परमाणु कार्यक्रम बन्द गरोस् भन्ने रहेको बताए । अमेरिकाले उत्तर कोरियाको परमाणु तथा क्षेप्यास्त्र कार्यक्रमकै कारण नाकाबन्दी र दबाब दिइरहेको बताउँदै आइरहेको छ । यसअघि अमेरिकी राष्ट्रपति कार्यालय ह्वाइटहाउसका प्रवक्ता सारा सेन्डर्सले ट्रम्पले किम जोङ उनको वार्ता प्रस्ताव स्वीकार गरेको बताएकी थिइन् । उनले दुई नेताबीच आगामी मे महिनामा भेटवार्ता हुने जनाएकी थिइन् । दक्षिण कोरियाले उत्तर कोरिया र अमेरिकाबीच वार्ता गराउने पहल गरिरहेको छ । दक्षिण कोरियाली राष्ट्रिय सुरक्षा सल्लाहकार (एनएसए) चुङ यी योङले ट्रम्प वार्ताका लागि तयार रहेको जानकारी किम जोङ उनलाई गराएका थिए ।सन् २००० को अक्टोबरमा तात्कालीन अमेरिकी विदेशमन्त्री मेडलिन अलब्राइटले उत्तर कोरियाली शासक किम जोङ द्वितीयसँग वार्ता गरेकी थिइन् । किम जोङ उन किम जोङ द्वितीयका छोरा हुन् । आइतबारको सम्बोधनमा ट्रम्पले हालै आफूले गरेको स्टिल तथा एल्मुनियम उत्पादनमा लगाएको करले अमेरिकी स्टिल उद्योगलाई नयाँ जीवन दिने दाबी गरे । अमेरिकामा स्टिल उत्पादनका लागि पख्यात पेन्सिलभेनिया राज्यमा भएको चुनावी सभालाई सम्बोधन गर्दै ट्रम्पले यस्तो बताएका हुन् । सम्बोधनका क्रममा ट्रम्पले गत महिना अमेरिकी अर्थतन्त्रले ३ लाख भन्दा बढी रोजगारी थपेको जनाउँदै आफ्नो नीतिले सफलता प्राप्त गरिरहेका बताए । साथै, स्टिलमा २५ र एल्मुनियममा १० प्रतिशत कर लगाउने घोषणाले पेन्सिलभेनियाको अर्थतन्त्र थप बलियो हुने ट्रम्पको दाबी छ । रिपब्लिकन उम्मेदवार सकोनीले भने, ट्रम्प प्रशासनका एजेन्डा पेन्सिलभेनियामा सफल भइरहेका छन् । उनले मध्यमवर्गका जनताले तिर्नुपर्ने करमा कटौती गरिएको, अर्थतन्त्रको उल्लेख्य वृद्धि भएको, सीमा सुरक्षा बलियो भएको र समग्रमा राज्य सही दिशातर्फ अघि बढिरहेको उल्लेख गरे । आफ्नो भाषणका क्रममा ट्रम्पले युरोपेली कारमाथि पनि कर लगाउने चेतावनी दिए । चुनावी सभामा रिपब्लिकन पार्टीका लागि जोखिममा परेको एक महत्त्वपूर्ण संसद्को सिटमा आफ्ना उम्मेदवारलाई जिताउने प्रयासमा ट्रम्प लागिरहेका छन् । ट्रम्पको परीक्षण सन् २०१६ मा ट्रम्प विजयी भएको पेन्सिलभेनियाको उक्त निर्वाचन क्षेत्रमा मंगलबार निर्वाचन हुँदै छ । यौन प्रकरणमा विवादित भएपछि गत अक्टोबरमा रिपब्लिकन सिनेटर टिम मर्फीले राजीनामा दिएपछि पेन्सिलभेनियामा चुनाव हुन लागेको हो । प्रारम्भिक सर्वेक्षणले रिपब्लिकन पार्टीका रिक सकोनीलाई डेमोक्रयाट उम्मेदवार कोनोर ल्याम्बले कडा टक्कर दिने देखाएका छन् । मंगलबार हुने चुनावलाई ट्रम्पको परीक्षणका रूपमा हेरिएको अन्तर्राष्ट्रिय सञ्चार माध्यमले जनएका छन् । सकोनी पराजित भए ट्रम्पको ह्वाइटहाउस प्रवेशयताकै रिपब्लिकनले हाउस अफ रेप्रिजेन्टेटिभमा पहिलो हार बेहोर्नेछन् ।तर उक्त हारले संसद्मा भने रिपब्लिकनको नियन्त्रणमाथि कुनै प्रभाव पार्दैन । चुनावी प्रतिस्पर्धालाई आगामी मध्यावधि निर्वाचनमा दुवै सदनमा नियन्त्रण कायम राखिराख्ने ट्रम्पको प्रयासको परीक्षणका रूपमा पनि हेरिएको बीबीसीले जनाएको छ । ट्रम्प ल्याटिन अमेरिका जाने अमेरिकी राष्ट्रपति डोनाल्ड ट्रम्पले आगामी महिना पेरु र कोलम्बियाको भ्रमण गर्ने भएका छन् । अमेरिकी राष्ट्रपति कार्यालय ह्वाइटहाउसका अनुसार भ्रमणका क्रममा ट्रम्प पेरुको राजधानी लिमामा हुने एक सम्मेलनमा सहभागी हुनेछन् । त्यस अवसरमा उनेल पेरुका राष्ट्रपति पेड्रो पाब्लो कुन्स्कीसँग पनि द्विपक्षीय भेटवार्ता गर्ने कार्यक्रम छ । त्यसैगरी ट्रम्पले कोलम्बियाली राष्ट्रपति जुआन म्यानुएल सान्टोससँग पनि भेटवार्ता गर्ने जनाइएको छ । सन् २०१७ मा राष्ट्रपतिको पद सम्हालेयता ट्रम्पले पहिलोपटक ल्याटिन अमेरिकाको भ्रमण गर्न लागेका हुन् । यसअघि ट्रम्पले ल्याटिन अमेरिकी देशविरुद्ध कडा टिप्पणी गरेका थिए । उक्त अभिव्यक्तिपछि ट्रम्पको सार्वजनिक रूपमा विरोध प्रदर्शन भएका थिए । यसअघिका अमेरिकी राष्ट्रपति बाराक ओबामाले पेरुसँगको सम्बन्धमा सुधार ल्याउने पहल गरेका भए पनि ट्रम्प राष्ट्रपति भएपछि बिग्रँदै गएको छ ।"
भारतले ५ वर्षमा १७५ गिगावाट विद्युत् निकाल्ने,"नयाँदिल्ली भारतले सन् २०२२ सम्ममा १ सय ७५ गिगावाट विद्युत् उत्पादन गर्ने घोषणा गरेको छ । प्रधानमन्त्री नरेन्द्र मोदीले आइतबार नयाँदिल्लीमा भएको अन्तर्राष्ट्रिय सौर्य ऊर्जा सम्झौता सम्मेलन (आईएसए) को उद्घाटन समारोहमा आगामी ५ वर्षभित्र १७५ मध्ये १ सय गिगावाट बिजुली सौर्य ऊर्जाबाट उत्पादन गर्ने बताएका हुन् । प्रधानमन्त्री मोदीले भारतमा हालसम्म २० गिगावाट विद्युत् सौर्य शक्तिबाट उत्पादन भइसकेको बताए । उनले भने, परम्परागत स्रोतबाट विद्युत् उत्पादन भइरहेको अवस्थामा नवीकरणीय स्रोतबाट ऊर्जा उत्पादन गरिनेछ । सरकारले सौर्य बत्ती योजना मार्फत ७० लाख विद्यार्थीलाई उज्यालोको पहुँच दिने जनाएको छ । अटल ज्योति योजना को उद्देश्य भारतीय सडकमा बत्तीको प्रबन्ध गर्नु भएको र यसलाई सौर्य ऊर्जाको सहायतामा सफल पार्ने मोदीको भनाइ छ । मोदीले भने, यदि सौर्य शक्तिलाई प्रविधिका अन्य क्षेत्रमा पनि जोड्न सकियो भने यसबाट मुलुकको विद्युत्को मागलाई थप परिणाममुखी बनाउन सकिनेछ । भारत सरकारले २८ अर्ब एलईडी बत्ती जडान गरी ३ वर्षमा २ अर्ब अमेरिकी डलर खर्च कटौती गरेको जनाएको छ । यसबाहेक यस योजनाले ३ करोड टन कार्बनडाइअक्साइड उत्सर्जन कम भएको भारतको भनाइ छ ।"
पुटिनले अमेरिकासँग वार्ता गर्ने,"मस्को रुसी राष्ट्रपति भ्लादिमिर पुटिनले आफू अमेरिकासँग कुनै पनि विषयमा वार्ता गर्न तयार रहेको बताएका छन् । पुटिनले अमेरिकासँग क्षेप्यास्त्र, साइबर स्पेस वा प्रतिआतंकवाद जस्ता विषयमा कुराकानी गर्न तयार रहेको बताए । रुसको एनबीसी सञ्चार माध्यमसँगको कुराकानीमा पुटिनले भने, हामी जुनसुकै मुद्दामा पनि कुराकानी गर्न तयार छौं । अमेरिकाले पनि हामीलाई त्यस्तै हिसाबको व्यवहार गरोस् भन्ने हामी चाहन्छौं ।अन्तरवार्ताका क्रममा उनले रुस र अमेरिकाबीच केके मुद्दा वा समस्या छन् भन्ने बारेमा छलफल गर्नुपर्ने बताए । पुटिनले भने, मलाई लाग्छ, अमेरिकी राष्ट्रपति डोनाल्ड ट्रम्प पनि रुससँग वार्ताको पक्षमा हुनुहुन्छ तर अन्य शक्तिले उहाँलाई यसो गर्न दिइरहेको छैन ।अमेरिका र रुसबीच पछिल्लो समयमा सम्बन्ध चिसिएको छ । सन् २०१६ को अमेरिकी राष्ट्रपतीय निर्वाचनमा रुसले वर्तमान अमेरिकी राष्ट्रपति ट्रम्पसँग साँठगाँठ गरको आरोप छ । त्यसयता अमेरिकामा रुसी हस्तक्षेपबारे अनुसन्धान जारी छ । तर राष्ट्रपति ट्रम्पले र रुसले सन् २०१६ को राष्ट्रपतीय निर्वाचनमा कुनै हस्तक्षेप नगरेको दाबी गर्दै आएका छन् ।"
काबेली करिडोरको अवरोध हटाउन पहल,"इलाम दुई वर्षदेखि रोकिएको काबेली करिडोर १३२ केभी प्रसारण लाइन आयोजनाको अवरोध हटाउन सरोकारवाला निकायहरूले पहल थालेका छन् । इलामको देउमाई नगरपालिका ७ सिद्धिचुम्काबासीले रुट परिवर्तन गर्नुपर्ने वा शत प्रतिशत मुआब्जा दिनुपर्ने माग गर्दै करिब दुई वर्षदेखि प्रसारण लाइनको सर्वेक्षणको काम गर्न दिएका छैनन् । आइतबार स्थानीय, आयोजनासँग सम्बन्धित अधिकारी र विद्युत् प्राधिकरणबीच भएको छलफलपछि प्रभावितहरूको यकिन गरी क्षतिपूर्ति र मुआब्जा तोक्ने र प्रसारण लाइनको काम सुरु गर्ने विषयमा सहमति गर्न पहल सुरु भएको हो । सहमति हुन सके प्रसारण लाइनबाट प्रभावित हुने जग्गा, घर, रूख, टहरालगायत संरचनाको यकिन गरी तत्काल सर्वेक्षणको काम सुरु गर्न बाटो खुला हुने थियो । काबेली करिडोरको इलाम सिद्धिथुम्का खण्डमा देखिएको विवाद समाधानका लागि विद्युत् प्राधिकरणले चासो देखाएपछि सरोकारवालाहरूबीच छलफल सुरु भएको हो । प्राधिकरणका कार्यकारी निर्देशक कुलमान घिसिङसहितको टोलीले विवादित क्षेत्रमै पुगेर समाधानको प्रयास गरेका हुन् । प्राधिकरण, देउमाई नगरपालिका र स्थानीयबासीले विवादित क्षेत्रको निरीक्षण गर्दै शनिबार स्थानीयबासीबीच छलफल भएको हो । काम थाल्ने वातावारण बनाउने जिम्मा देउमाई नगरपाकिालाई तोकिएको नगरपालिकाका प्रमुख सूर्य पोखरेलले बताए । यता विद्युत् प्राधिकरणले भने समझदारी भइसकेको जनाएको छ । एक प्रेस नोट जारी गर्दै आयोजनाको सर्भे गर्न दिन स्थानीयहरू सहमत भएको जनाएको छ । नेपाल विद्युत् प्राधिकरण आयोजना, देउमाई नगरपालिका र स्थानीय बासिन्दाबीच शनिबार भएको छलफलमा प्रसारण लाइनबाट प्रभावित हुने जग्गा तथा घरधनी, रूखबिरुवा, घरटहरालगायत संरचनाको यकिन गर्न तत्काल सर्भेको काम सुरु गर्ने सहमति जुटेको हो, विज्ञप्तिमा छ ।प्रभावितको यकिन गरी मुआब्जा तथा क्षतिपूर्ति निर्धारण गर्ने र त्यसपछि प्रसारण लाइन निर्माणको काम सुचारु गर्ने निर्णय भएको विज्ञप्तिमा उल्लेख छ । नगरपालिकाका प्रमुख पोखरेलले भने वातावरण बनाउन पहल सुरु भएको बताए । करिडोरको देउमाई नगरपालिका ७ सिद्धिथुम्कामा स्थानीयबासीको अवरोधका कारण ११ वटा टावर बन्न सकेका छैनन् । स्थानीयवासीले शत प्रतिशत क्षतिपूर्ति दिनुपर्ने माग राख्दै आएका छन् । स्थानीयबासीसँग भएको छलफलमा प्राधिकरणका कार्यकारी निर्देशक घिसिङले राष्ट्रिय गौरवको आयोजना भएकाले अवरोध नगर्न आग्रह गरे । स्थानीयबासीको जायज मागलाई सम्बोधन गर्ने उनको भनाइ थियो । ११ वटा टावर बन्ने क्षेत्रमा नापीको टोलीसहित सर्भे गर्ने र सम्बन्धित जग्गाधनीबीच समन्वय गरी अघि बढ्ने सहमति भएको छ, आयोजना प्रमुख दीपेन्द्रराज द्विवेदीले भने ।इलामकै चमैता खण्डमा पनि अवरोधका कारण ५ वटा टावर बन्न सकेका छैनन् । चाँडो अवरोध हटे आयोजनाले असारसम्ममा काम सम्पन्न गर्ने लक्ष्य लिएको छ । दुवैतर्फका अवरोध हटाउन प्राधिकरण गम्भीर भएको उनले बताए । १० प्रतिशतभन्दा धेरै मुआब्जा दिने सरकारी प्रावधान छैन, उनले भने, अन्य सामाजिक काममा सहयोग गर्ने या कुनै विकल्प खोजेर भए पनि समाधान गर्ने कोसिसमा छौं । इलामको सोयाकदेखि फिदिमसम्म १ सय २५ टावरमध्ये ९७ वटा निर्माण भइसकेका छैनन् । अवरोध भएका बाहेकको क्षेत्रमा निर्माण अन्तिम चरणमा पुगेको छ । ४६ किलोमिटर लामो सोयाकफिदिम खण्डमा तार राख्ने काम पनि धमाधम भइरहेको आयोजनाले जनाएको छ ।पटकपटक म्याद थप्दा पनि काम सम्पन्न नहुँदा आयोजनामाथि दबाब सिर्जना भएको छ । मेचीका पहाडी जिल्लामा उत्पादित विद्युत्लाई राष्ट्रिय प्रसारणमा जोड्न १ सय ५० मेगावाट क्षमताको १ सय ३२ केभी प्रसारण लाइन निर्माणाधीन छ । सन् २०१३ मै काम सक्नुपर्ने आयोजनाको म्याद पछिल्लोपटक २०१७ अप्रिलसम्म थपिएको थियो । झापाको लखनपुरदेखि इलामको गोदकसम्म ३४ किलोमिटरको काम मात्र आयोजना निर्माण सम्पन्न गर्नुपर्ने अवधिमा पूरा भएको थियो । राजनीतिक अवस्था, ठेकेदारको लापरबाही, भौगोलिक विकटता, राइट अफ वेको विवादलगायत कारणले आयोजनाको निर्माण अवधि लम्बिँदै गएको हो । विश्व बैंकको २ अर्ब ५८ करोड ४० लाख रुपैयाँ सहयोगमा आयोजना निर्माण भइरहेको हो । आयोजना निर्माण सुरु भएको छैटौं वर्ष पार गरिसक्दा पनि निर्माण नसकिएपछि गत वर्ष विश्व बैंकले निर्माणबाट हात झिकेको थियो । प्रसारण लाइनअन्तर्गत दमकदेखि पाँचथरको अमरपुरसम्म ९० किलोमिटरमा १३२ केभी डबल सर्किट लाइन निर्माण हुनेछ । यस क्रममा पहिलो खण्डअन्तर्गत झापाको लखनपुरदेखि इलामको गोदकसम्म प्रसारण लाइन निर्माण सम्पन्न भइसकेको छ । गोदकस्थित सबस्टेसनमार्फत इलाममा उत्पादित विभिन्न आयोजनाको ६३ मेगावाट विद्युत् जोडेर राष्ट्रिय प्रसारणमा पुर्याइएको छ । लखनपुर, गोदक, पाँचथरको थापाटार र अमरपुरमा समेत सबस्टेसन तयार भएर चार्ज भइसकेका छन् । विश्व बैंकले आयोजनाको लगानी बन्द गरेसँगै आयोजना क्षेत्रमा पर्ने इलाम, पाँचथर, तेह्रथुम र झापा जिल्लाका साबिकका २५ गाउँ विकास समितिमा हुने विद्युतीकरण पनि रोकिएको छ ।"
उपभोक्ताको नाममा लाखौं खर्च,"काठमाडौं उपभोक्ताको नाममा खुलेका संस्थामा बर्सेनि लाखांै रुपैयाँ खर्च हुने गरेको भेटिएको छ । यस्तो रकम उपभोक्ता सचेतना कार्यक्रम शीर्षकमा खर्च भए पनि प्रभावकारी भने हुन सकेको छैन । आापूर्ति व्यवस्थापन तथा उपभोक्ता हित संरक्षण विभागका अनुसार चालु आर्थिक वर्षका लागि सचेतना कार्यक्रमकै लागि १७ लाख रुपैयाँ विनियोजन भएको छ । पुस मसान्तसम्ममा उपभोक्ता कार्यक्रममको नाममा कन्जुमर आई नेपाल, उपभोक्ता अधिकार अनुसन्धान मञ्च, उपभोक्ता मञ्च नेपाल र राष्ट्रिय उपभोक्ता मञ्च नेपाल प्रत्येकले १ लाख ४० हजार रुपैयाँ लिएका छन् । विभागका अनुसार कार्यक्रम सम्पन्न भएपश्चात् ती संस्थाहरूले थप ६० हजार रुपैयाँ पाउनेछन् ।नेपाल उपभोक्ता महिला बालबालिका संरक्षण समूहले भने दुईपटक एकएक लाख रुपैयाँ लिएको छ । एउटा संस्थाले विभागबाट करिब २ लाख रुपैयाँ लिँदै आएका छन्, विभागका एक अधिकारीले भने । विभागले गत आर्थिक वर्षमा पनि करिब ७ लाख विनियोजन गरेको थियो । गत आर्थिक वर्षमा बजेट ढिलाइ भएकाले उपभोक्तावादी संस्थाले ४ लाख २० हजार रुपैयाँ मात्रै लिएका थिए । विभाग २०७२ फागुनमा स्थापना भएको थियो ।उसले २०७३ वैशाखमा बजेट प्राप्त गरेको थियो । समय थोरै भएकाले उपभोक्ताकर्मीहरूले थोरै पैसा लगे, ती अधिकारीले भने । सचेतना कार्यक्रमको नाममा खर्च हुने रकमबाट आपूर्ति मन्त्रालय भने सन्तुष्ट छैन । सचेतना कार्यक्रम प्रभावकारी हुन सकेको छैन । कार्यक्रम गरेपश्चात् केहीले नबुझिने प्रतिवेदन दिन्छन्, मन्त्रालयका प्रवक्ता मुुकुन्द पौडयालले भने । विभागले चैत १ गते विश्व उपभोक्ता अधिकार दिवस मनाउँदै छ । उपभोक्ता दिवस मनाउनका लागि १० लाख रुपैयाँ विनियोजन गरेको छ । विभिन्न कार्यक्रम गर्ने नाममा उपभोक्तावादी संस्थाले ४ लाख ४५ हजार रुपैयाँ लगेका छन् । विभागका अनुसार राष्ट्रिय उपभोक्ता मञ्च, उपभोक्ता हित संरक्षण मञ्च, उपभोक्ता अधिकार अनुसन्धान मञ्च, नेपाल उपभोक्ता महिला बालबालिका संरक्षण समूह प्रत्येकले ५५ हजार रुपैयाँ लगेको विभागले जनाएको छ । नागरिक न्यायिक मञ्चले १५ हजार, सेवा नेपालले १५ हजार, कन्जुमर आईले ५५ हजार, विश्व उपभोक्ता महासंघले १५ हजार, सुशासन महासंघले १५ हजार, उपभोक्ता हित संस्था नेपाल ४० हजार र शुभकामना उपभोक्ता हित संस्थाले १५ हजार रुपैयाँ पेस्कीका रूपमा लिएको विभागले जनाएको छ । ती संस्थाले उक्त रकमबाट पोस्टर, हाजिरीजवाफ प्रतियोगितालगायत कार्यक्रम गर्दै आएका छन् । गत आर्थिक वर्षमा मन्त्रालयबाट पनि लाखांै रुपैयाँ खर्च भएको छ । नेपाल उपभोक्ता महिला तथा बालबालिका संरक्षण समूहले सुर्खेत र दैलेखमा कार्यक्रम गर्ने नाममा २ लाख रुपैयाँ लिएको थियो । नगरिक न्यायिक उपभोक्ता मञ्चले बाँके, बर्दिया र काठमाडौंमा कार्यक्रम गर्न क्रमश: ९८ हजार, ९५ हजार र ९० हजार रुपैयाँ लिएका थिए । उपभोक्ता अधिकार अनुसन्धान मञ्चले रसुवा र दोलखामा कार्यक्रम गर्न ९८ हजार र ९५ हजार रुपैयाँ लिएको मन्त्रालयले जनाएको छ । उपभोक्ता हित संरक्षण मञ्चले कालिकोटका लागि १ लाख र मुगुका लागि १ लाख रुपैयाँ, उपभोक्ता मञ्च नेपालले पनि गोरखा र स्याङजाका लागि २ लाख रुपैयाँ, राष्ट्रिय उपभोक्ता मञ्चले सिन्धुली, रामेछाप, इलाम र झापाका लागि ४ लाख रुपैयाँ, कन्जुमर आई नेपालले तनहुँ, लमजुङ, कैलाली र कञ्चनपुरका लागि ४ लाख रुपैयाँ लिएको मन्त्रालयले जनाएको छ । सुशासन महासंघ नेपालले पनि काभ्रेमा कार्यक्रम सञ्चालन गर्न एक लाख रुपैयाँ लिएको छ । मन्त्रालयका सहसचिव एवम् प्रवक्ता मुकुन्द पौडयालले केही उपभोक्ताकर्मीले फर्जी काजतसमेत पेस गरेर रकम लिएको बताए । केहीले राम्रो काम गरे पनि केही पैसाको दुरुपयोग गरेर दलाली गर्दै आएका छन्, उनले भने । चालु आर्थिक वर्षमा भने केही कडाइ गरिएको छ । मन्त्रालयले सूचना प्रकाशित गरेर छनोट गरेर मात्रै बजेट निकासा गर्दै आएको जनाएको छ । मन्त्रालयका अनुसार उपभोक्तावादी संस्थाले ४० प्रतिशत र सरकारले ६० प्रतिशत साझेदारीमा कार्यक्रम सञ्चालन गर्नुपर्छ । कार्यक्रम प्रभावकारी हुन भने सकेको छैन । यसलाई व्यवस्थित बनाउन निर्देशिका जारी गर्ने क्रममा रहेको सहसचिव पौडयालले बताए । मन्त्रालय र विभागबाहेक उपभोक्ताकर्मी संस्थाले नेपाल आयल निगम, गुणस्तर तथा नापतौल विभाग, औषधि व्यवस्था विभाग, नगरपालिकाबाट पनि रकम लिएर नाम मात्रकै सचेतना कार्यक्रम सञ्चालन गर्दै आएका छन् । उपभोक्तावादी संस्थाहरू जिल्ला प्रशाशन कार्यालयमा दर्ता हुन्छन् । आपूर्ति व्यवस्थापन तथा उपभोक्ता हित संरक्षण विभागका तथ्यांकअनुसार करिब २१ वटा उपभोक्ता संस्थाहरू छन् । तीमध्ये ८ वटा सक्रिय छन् ।"
"अप्ठयारो काम, आकर्षक तलब","सोल नेपालमा ब्युटी पार्लर चलाएर मासिक ३५ हजार कमाइ गरिरहेकी महिला अहिले कोरियाको साग बारीमा नंग्रा खियाउँदै छिन् । कैंची र कपाल मुसार्ने सुकिला हातहरू अहिले सागको फेंद नाप्न तल्लीन छन् । उनको अहिले मासिक कमाइ भने नेपालको भन्दा तीन गुना बढी छ । ईपीएसमार्फत कोरिया आउन पाएपछि राम्रै चलेको पार्लर बेचेर उनी कोरिया आएकी हुन् । ३० देखि ४० डिग्रीको तापक्रममा प्लास्टिकको फिनेल हाउसभित्र पसिनाले आँखा बिजाउँदा, टुक्रुक्क बसेर खुट्टा सार्दै, निहुरिएर कुप्री पर्दै साग टिप्दा किन आएँछु नि कोरिया भन्ने मनमा उब्जिन्छ । बैंक खातामा तलब देखेपछि त्यो मनमा मल्हम लागे झैं हुन्छ । यसो गर्ने उसो गर्ने भन्ने योजना बुन्नतिर लाग्छ मन, योगिताले सुनाइन् । सागबारीमा भन्दा अलिक सजिलो हुने सुनेपछि काम परिवर्तन गरी च्याउ हाउसमा पुग्दा चिसोले पिनास र टन्सिलको सिकार हुनुपरेको अर्की महिलाको अनुभव छ । थरीथरीको च्याउ खेती गरिने कोरियामा समस्या पनि थरीथरीकै छन् । कहीँ दिनभरि एकहोरो च्याउका जरा काटेकाकाटै गर्दा नाडी सुन्निएर हैरान । कहीँ च्याउले भरिएका बक्सा उचाल्ने र राख्ने गर्दागर्दै पाखुरा सुन्निएर हैरान । कतै सिन्काजस्ता त कतै छाताजस्ता च्याउ टिप्नलाई पनि त्यत्तिकै सकस, भाँच्चिएला कि भन्ने डर अनि छिटोछिटो गर्नुपर्ने अर्डर सुनाउँछन् कार्यरत महिलाहरू । सुन्दा सजिलो लाग्छ टमाटर टिप्ने । तर, ५ फिटभन्दा अग्ला थांग्रामा फलेका टमाटर टिप्न सानो मोटरको प्रयोग गर्नुपर्ने हुन्छ । यसो दायाँबायाँ फर्किंदा सानो सुरिलो अग्लो मोटर पल्टिने पो हो कि डर छ, अर्की महिलालाई । नेपालमा प्रयोगविहीन सिलमको पात टिप्ने काम छ कोरियामा । झट्ट सुन्दा अनौठो लागे पनि नेपालबाट यही कामका लागि साहुले भिसा लगाइदिएको हुुन्छ । पात टिप्दा बोट लाछिनु भएन, भाँच्चिनु भएन, अनि पातको साइजअनुसार मिलाएर प्याकिङ गर्नुपर्छ । दिनभरिमा साहुले भनेअनुसारको प्याकिङ नपुगे अप्रिय कामदार ठहरिन्छ । काँक्रा र फर्सी बारीमा काम गर्ने प्रमिलाको अनुभव फरक छ । साहुसाहुनी अत्यन्तै मायालु र तलब पनि भनेजति पाए पनि काँक्रा र फर्सीको झुसले एलर्जी भएर छालामै समस्या देखिएपछि काम छाडेर निस्कनुपरेको तितो अनुभव छ उनीसँग । फाफ्रिका (भेंडे खुर्सानी) को काम गर्दा दिनभरि बोटलाई माथि उठाउँदै डोरीले कस्दा औंलाहरू सुन्निएर महिना नपुगी काम छाड्नुपरेको सुनाउँछिन अर्की महिला । कृषि भिसामा कोरिया आएका महिलाहरूले गर्ने कामहरूमध्ये केही उदाहरणहरू हुन् माथिका । विषेशगरी कृषि भिसामा आएका महिलाहरू खेतबारीमा खेती गरिने हरिया तरकारी, फलफूल, जडीबुटी तथा कुखुरा, बंगुर र गाई फर्ममा काम गर्ने गर्छन् । कोरियनहरूले खाने (विषेशगरी मासुलाई पोको पारेर काँचै खाने सागहरू) धेरै प्रकारका सागको खेती गर्छन् । धेरैजसो सागको खेती जमिनमै गरे पनि मिनारी नामक साग भने पानीमा गरिन्छ । पानीमा काट्ने काम पुरुषले गरे पनि त्यसको प्याकिङ गर्ने काम महिलाहरूले गर्छन् । कोरियनहरूले हरियो सागपात धेरै खाने भएकाले खेती पनि धेरै गरिन्छ । स्ट्रबेरी, स्याउजस्ता फलफूल खेतीमा काम गर्ने महिलाहरूको संख्या पनि धेरै छ ।उत्पादन क्षेत्रमा काम गर्ने महिलाहरू प्लास्टिक, फलाम र सिसा, काष्ठ उद्योग, छापाखाना, खाद्यान्न र विभिन्न सामग्री उत्पादनलगायत कम्पनीमा काम गर्छन् । दिन रात प्लास्टिकको धूलो, फलाम र विभिन्न केमिकलसँग खेल्नु उनीहरूको दैनिकी बन्छ । कोरियामा धेरै प्रकारका च्याउको खेती गरिने भएकाले धेरै नेपाली महिलाहरूले काम गर्ने थलो च्याउ खेती पनि एक हो । साहुअनुसारको आफ्नै नियम हुन्छ । छोटो समयमै च्याउ बढ्ने र त्यही बेला नटिपे बिग्रने भएकाले पनि साँझ, बिहान वा रात केही नभनी काम गर्नुपर्ने हुन्छ । कतै तातो र चिसो तापक्रम र विभिन्न औषधिको प्रयोग गरिने र निहुरिएर काम गर्नुपर्ने भएकाले विशेषगरी ढाड दुख्ने, टाउको दुख्ने जस्ता विभिन्न स्वास्थ्य समस्या देखिने गर्छ । बंगुर फर्ममा काम गर्ने कल्पना बंगुरको खुट्टाले लागेर घाइते भएपछि लामो समय अस्पतालमा बस्नुपरेको थियो ।उत्पादनमूलक क्षेत्रमा काम गर्न आउने महिलाहरू पनि त्यत्तिकै जोखिम मोलेर काम गरिरहेका हुन्छन् । धेरैजसो महिलाहरू पार्टपुर्जा बनाउने कम्पनीमा काम गर्न रुचाउँछन् । खाद्यान्न कम्पनीमा काम गर्दा तातो पानीमा खुट्टा डुबेर औषधि गर्नुपरेको अनुभव मायाको छ ।कोरिया आएको चार महिनामै कुखुराको मासुसम्बन्धी कम्पनीमा मेसिनमा चेपिएर गोर्खाकी र्सिजना पन्थीको ज्यान गयो । उत्पादन क्षेत्रमा काम गर्ने महिलाहरू धेरैजसो मेसिनसँग तालमेल मिलाएर काम गर्नुपर्ने हुन्छ । छिटो र सतर्क भएर काम गर्नु यो क्षेत्रको मुख्य चुनौती हो । फलामको धूलो र विभिन्न कडा केमिकलसँग काम गर्नु अर्को जोखिम हो । त्यसैगरी लगातार १२ घण्टा अनिवार्य जस्तै हो भने १६ घण्टासम्म काम गर्नुपर्ने हुन्छ । अझ दैनिक र साप्ताहिक दिनमा र रातमा काम गर्नुपर्दा स्वास्थ्यमा पर्ने असर अर्को जोखिम हो ।त्यसैगरी जहाज बनाउने कम्पनीमा तलब बढी पाउने लोभले केही महिलाहरू खोजी खोजी जाने गर्छन् । मासिक तलब नै अरू ठाउँमा भन्दा केही बढी हुन्छ भने एक वर्ष काम गरेपछि मासिक ६ लाख वन (झन्डै ६० हजार रुपैयाँ) बोनसका रूपमा थप दिने भएकाले पनि महिलाहरू बढी आकर्षित हुने गर्छन् । तर, काम भने अत्यन्तै जोखिमपूर्ण हुने गर्छ । किनकि त्यहाँ गरिने काम पानी जहाजमा रङ लगाउने हो । टन्टलापुर घाममा अग्लो ठूलो जाहजमाथि बसेर कडा केमिकलयुक्त रङ लागाउनु दैनिक काम हो । शरीरमा सुरक्षित कपडा र मुखमा बाक्लो मास्क लगाए पनि केमिकलको गन्धले विभिन्न रोगको सिकार बनाउँछ । सन्तान बनाउने शक्तिमा कमी गराउँछ । त्यति मात्र हैन एक वर्षसम्म लगातार काम गरेपछि मानसिक समस्या देखिएका केही महिला बीचैमा नेपाल फर्केको सँगै काम गर्ने अमृता बताउँछिन् । अमृता भन्छिन्, विवाह नगरेका युवतीले यहाँ काम गर्नै हुँदैन, उनको सन्तान जन्माउने क्षमता पूरै हराउँछ । कृषि क्षेत्रका धेरैजसो कामदारलाई साहुले सम्झौतापत्रमा उल्लेख गरे अनुसारको काम नदिने । समयमा तलब नदिने, ओभर टाइमको पैसा नदिने, काम सुरु गर्दा भनिए अनुसारको छुट्टी नदिने, काम नभए अरूको बारीमा काम गर्न लगाउने जस्ता गुनासाहरू आउने गरेको प्रवासी मजदुर युनियनका अध्यक्ष उदय राईको भनाइ रहेको छ । महिला कामदारहरू यौन हिंसाको सिकार पनि हुने गरेको राई थप्छन् । कोरियामा प्रवासी मजदुरहरूबारे गत वर्ष गरिएको एक अध्ययनले कृषि क्षेत्रमा समयमा तलब नदिने समस्या ८४ प्रतिशत देखिएको छ । त्यसैगरी सम्झौताको उल्लंघन गरी जबरजस्ती काम लगाउनेमा ५८ प्रतिशत देखिएको छ । नेपालीहरूको वैदेशिक रोजगारीको एक मुख्य आकर्षक गन्तव्य बनेको दक्षिण कोरियामा हालसम्म करिब ३ हजार नेपाली महिलाहरूले काम गरिरहेको श्रम सहचारी डिल्लीराम बाँस्तोलाले सुनाए । कृषि भिसामा आएका धेरैजासो महिलाहरू दुर्गम क्षेत्रमा कृषि र पशुपालनमा काम गर्ने भएकाले साहुबाट रूखो र अभद्र व्यवहार हुने गुनासाहरू आउने गरेका छन्, उनले भने । नेपालमा आफ्ना सन्तान र पारिवारिक आर्थिक अवस्थालाई सुधार्न दक्षिण कोरियामा महिलाहरू यस्तै कडा परिश्रम गर्न बाध्य छन् ।"
एयर एसियालाई फेरि मौका,"काठमाडौं त्रिभुवन अन्तर्राष्ट्रिय विमानस्थलले ४० करोड बक्यौता रकम नबुझाउने मलेसियाको एयर एसिया एक्स लाई फेरि एक साताको म्याद दिएको छ ।पटकपटक ताकेता गर्दा पनि बक्यौता रकम नतिर्ने एयर एसियालाई अघिल्लो सोमबार विमानस्थल व्यवस्थापनले शुक्रबारसम्मको म्याद दिएको थियो । तर, शुक्रबार एयरलाइन्सका सीईओ बेन्यामिन स्मेइलले मार्च १६ (चैत २) सम्मको भाका माग्दै इमेल पठाएका छन् । सीईओले नै एक साताको समय माग्दै विमानस्थल र नागरिक उड्डयन प्राधिकरणलाई इमेल लेखेकाले चैत २ सम्म बक्यौता बुझाउने समय थप्यौं, विमानस्थलका महाप्रबन्धक राजकुमार क्षेत्रीले भने, यो निर्णय प्राधिकरणका महानिर्देशक सञ्जीव गौतमसँगको छलफलपछि तय गरिएको हो । एयरलाइन्सलाई विमानस्थलले गत पुसयता ताकेता गर्दै आएको छ ।एयर एसियाले त्रिभुवन अन्तर्राष्ट्रिय विमानस्थललाई कम्तीमा २७ करोड रुपैयाँ बराबरको बक्यौता तिर्न बाँकी छ । यो रकम उक्त एयरलाइन्सले अवतरण (ल्यान्डिङ), पार्किङ (बिसौनी), एयर नेभिगेसन (सञ्चार तथा उड्डयन सहायक सेवा), विमानस्थल विकास शुल्क, कोठा भाडालगायत सेवा लिएबापतको बुझाउनुपर्ने बक्यौता हो । यो रकममा १३ करोड रुपैयाँ विलम्ब शुल्कसमेत छ । यी दुवै शीर्षकको कुल हिसाब ४० करोड रुपैयाँ नाघ्छ । सातामा चार दिन क्वालालम्पुरकाठमाडौंक्वालालम्पुर सिधा उडान भर्दै आएको यस एयरलाइन्सको नेपाली जेनरल सेल्स एजेन्ट (जीएसए) लाजिम्पाटमा रहेको इन्सेन्टिभ टुर्स एन्ड ट्राभल्स प्रालि हो । यसलाई विमानस्थल प्रशासन र यसको तालुक निकाय बबरमहलस्थित नागरिक उड्डयन प्राधिकरणले धेरैपटक ताकेता गर्दा नतिरेपछि यो एयरलाइन्सकै विमान उडान रोक्ने निर्णय भएको हो ।"
बूढीगण्डकी क र ख आयोजनाको अनुमतिपत्र खारेज,"भारतीय कम्पनी पटेल इन्जिनियरिङ लिमिटेड मुम्बईले नेपाली साझेदारसँग मिली संयुक्त लगानीको कम्पनी नौलो नेपाल हाइड्रो इलेक्ट्रिक प्रालि स्थापना गरी दुवै आयोजना निर्माणको जिम्मा लिएको थियो । कम्पनीले दुवै आयोजनाको परियोजनाको विस्तृत प्रतिवेदन (डीपीआर) र वातावरणीय प्रभाव मूल्यांकन तयार पारिसकेको थियो ।कम्पनीले २०७० असारमा उत्पादन अनुमति (जेनेरेसन लाइसेन्स) का लागि ऊर्जा मन्त्रालयमा आवेदन दिएको थियो । आवश्यक प्रक्रिया पूरा गर्न पटकपटक ताकेता गर्दा पनि प्रवद्र्धक कम्पनीले प्रक्रिया पूरा गर्न नसकेपछि अनुमतिपत्र खारेज गरिएको विभागका प्रवक्ता बाबुराज अधिकारीले बताए । उनका अनुसार विभागले प्रवद्र्धक कम्पनीलाई ७ पटकभन्दा बढी पत्र पठाएको थियो । अनुमतिपत्र खारेज भएका यस्ता आयोजना सरकार मातहत आउने उनले बताए । विभागले फागुन ६ मा प्रवद्र्धक कम्पनीलाई पत्र काटेर आवश्यक कागजपत्र पेस गर्न सातदिने अवधि दिएको थियो । उक्त अवधिमा कुनै कागजपत्र पेस नभएको र चित्तबुझदो स्पष्टीकरणसमेत नआएको विभागले जनाएको छ । कम्पनीले बूढीगण्डकी क र ख बाट उत्पादित कुल ३ सय ९० मेगावाट बिजुली भारत लगेर बिक्री गर्ने योजनासहित आयोजना निर्माणको अनुमति लिएको थियो । आयोजनास्थल गोरखाबाट नजिक पर्ने बुटवलगोरखपुर अन्तरदेशीय प्रसारण लाइनबाट भारतमा बिजुली बिक्री गर्ने योजना कम्पनीले बनाए पनि यो प्रसारण लाइनको काम सुरु नै भएको छैन ।कम्पनीले अन्तरदेशीय प्रसारण लाइन नबन्जुलेल विद्युत् खरिद गरिदिन विद्युत् प्राधिकरणलाई अनुरोध गरेको थियो । प्राधिकरणले आयोजनासँग विद्युत् खरिद सम्झौता (पीपीए) गर्न मानेन ।विभागले कम्पनीसँग विद्युत् खरिद सम्झौता, आयोजनाको क्षमताअनुसारको कम्पनी दर्ताको प्रमाणपत्र, लगानीको स्रोत खुल्ने कागजपत्र माग गरेको थियो ।ऊर्जा मन्त्रालयले ३ सय ५० मेगावाटको दूधकोसी ४ जलविद्युत् आयोजनाको अनुमतिपत्र पनि खारेज गरेको छ । आयोजनाको प्रवद्र्धक रहेको भारतीय कम्पनी केभीआर इन्डिया इन्फ्रा भेन्चरले आवश्यक कागजपत्र पेस नगरेको भन्दै अनुमतिपत्र खारेज गरेको हो ।विभागले दूधकोसी ४ का लागि भारतीय कम्पनी केभीआरलाई २०६७ वैशाख १६ गते सर्वेक्षण अनुमतिपत्र दिएको थियो । उसले सर्वेक्षणपछि उत्पादन अनुमतिपत्रका लागि निवेदन दिए पनि आवश्यक प्रक्रिया पूरा नगरेपछि रद्द गरिएको हो ।विद्युत् आयोजनाको अनुमतिपत्रसम्बन्धी निर्देशिका २०७३ ले १५ दिनभित्र आवश्यक कागजपत्र पेस गर्न नसक्ने प्रवद्र्धकको अनुमतिपत्र खारेज गर्न सकिने व्यवस्था गरेको छ ।"
विवाद मिलाउन संघ र एनआईसी एसियाबीच वार्ता,"काठमाडौं बैंकर्स संघ र एनआईसी एसियाबीचको विवाद मिलाउन वार्ता सुरु भएको छ । एनआईसी एसिया बैंकले संघको सहमति विपरीत साधारण निक्षेपको ब्याज १० प्रतिशत र मुद्दती निक्षेपको ब्याजदर १२ प्रतिशत पुर्याएपछि ती संस्थाबीच विवाद सुरु भएको थियो । विवादले उग्र रूप लिन थालेपछि समस्या समाधानका लागि संघ र एनआईसी एसियाबीच वार्ता सुरु भएको हो । निरन्तर रूपमा छलफल अघि बढेको छ, बैंकर्स संघका अध्यक्ष ज्ञानेन्द्रप्रसाद ढुंगानाले भने, विवाद छिट्टै टुंगोमा पुग्छ । विवाद नचर्काऊँ, समाधान गरौं भनेर एनआईसी एसिया बैंकले पहल गरेपछि वार्ता सुरु भएको ढुंगानाले बताए । एनआईसी एसिया सहमतिका लागि तयार देखिएको छ, त्यसका लागि केही समय मागेको छ, उनले भने । संघको उद्देश्य कुनै संस्थाको काम कारबाहीले समग्र प्रणालीमा असर नपारोस् भन्ने रहेकाले एनआईसी एसियाले गल्ती सच्याएर आउनुपर्ने उनको भनाइ छ ।आफूहरूबीच खासै ठूलो विवाद नभए पनि बजारमा विभिन्न तरिकाले व्याख्या हुन थालेपछि समस्या समाधानका लागि संघसँग छलफल भइरहेको एनआईसी एसिया बैंकका सहायक प्रमुख कार्यकारी अधिकृत सुधीरनाथ पाण्डेले बताए । अध्यक्षसँग नियमित रूपमा छलफल भइरहेको छ, हाम्रो निर्णयले अन्य बैंक र समग्र वित्तीय प्रणालीमा असर पार्नु हुँदैन भन्ने हाम्रो मान्यता हो, उनले भने । संघसँग वार्ता जारी रहे पनि कसरी सहमतिमा पुग्ने विषयमा टुंगो लागिनसकेको उनले बताए । यो विवाद छिट्टै टुंग्याउन लागिपरेका छौं, उनले भने । बैंकर्स संघले करिब डेढ महिनाअघि मुद्दती निक्षेपको ब्याजदर बढीमा ११ प्रतिशत र दुई साताअघि साधारण बचतको ब्याजदर ८ प्रतिशतभन्दा नबढाउने भद्र सहमति गरेको थियो । पछिल्लो सहमति भएको केही दिनमै एनआईसी एसियाले तोकिएको सीमाभन्दा बढी ब्याजदर तोकेपछि संघले गत शुक्रबारदेखि उक्त बैंकसँग अन्तरबैंक कारोबार नगर्ने निर्णय गरेको थियो । संघले शुक्रबार आफ्ना सदस्यहरूलाई उक्त निर्णयबारे जानकारी गराएको थियो । आइतबार मात्र उक्त निर्णयलाई औपचारिकता दिएको स्रोतले बताएको छ । एनआईसी एसिया बैंकसँग अन्तरबैंक कारोबार नगर्ने संघको निर्णयले पछिल्ला तीन दिन वित्तीय बजार निकै तरंगित बन्यो । यो विषयको पक्ष र विपक्षमा विभिन्न तर्कहरू गरिए । संघ र एनआईसी एसियाको यो विवादमा राष्ट्र बैंकले कुनै औपचारिक अभिव्यक्ति दिएको छैन । राष्ट्र बैंकले संघ र एनआईसी एसिया बैंकलाई आपसमा छलफल गरी विवाद मिलाउन आग्रह गरेको बुझिएको छ । दुई पक्षबीचको प्रयासले विवाद समाधान नभएमा मात्र आफूले हस्तक्षेप गर्ने तयारीमा राष्ट्र बैंक देखिन्छ ।बजारमा जेसुकै चर्चा चले पनि संघ र एनआईसी एसिया दुवैले गल्ती गरेको विज्ञहरू बताउँछन् । माग र आपूर्तिका आधारमा ब्याजदर निर्धारण हुनुपर्ने सामान्य सिद्धान्त विपरीत सीमा तोकेर संघले गल्ती गरेको उनीहरूको तर्क छ । संघको कार्यमा राष्ट्र बैंकको पूर्ण समर्थन रहेको स्पष्ट देखिन्छ । राष्ट्र बैंकका अधिकारीले बजारमा ब्याजदरको लडाइँ आउन नदिन संघले ब्याजदरमा सीमा तोक्नुलाई अन्यथा मान्न नहुने बताउँदै आएका छन् । राष्ट्र बैंकको यही समर्थन पाएर संघले एनआईसी एसियालाई कारबाहीस्वरूप अन्य सदस्य बैंकहरूले अन्तरबैंक कारोबार नगर्ने निर्णय गरेका हुन् । यसमा एनआईसी एसिया पनि अछुतो छैन । सञ्चालनमा रहेका २८ वाणिज्य बैंकहरूमध्ये यो बैंकले सबैभन्दा बढी आक्रमक रूपमा कारोबार विस्तार गरिरहेको छ । कतिपय बैंकहरूले यसलाई बजार बिगारेको आरोप पनि लगाउँदै आएका छन् । यद्यपि यो बैंकले भने संघले सिन्डकेट लगाउन खोजेकाले आफूलाई त्यो मान्य नभएको जनाएको छ । उसको भनाइमा पनि सत्यता छैन । यसअघि ब्याजदर नबढाउने विषयमा भएका सबै भद्र सहमति हरूमा सहमति जनाउने अहिले आएर विरोध गर्नुको के अर्थ ? एक बैंकरले भने, अहिलेको संवेदनशील परिस्थितिमा एक्लै हिँड्छु भनेर कुनै बैंकले नसोचे हुन्छ ।"
निर्देशनको पर्खाइमा विभाग,"काठमाडौं दैनिक दुईतीन टोलीमार्फत बजार अनुगमन गर्दै आएका आपूर्ति विभागका कर्मचारीहरूले आइतबार पनि अनुगमन गरेनन् । व्यवसायीको दबाबका रोकिएको बजार अनुगमन आइतबार पनि हुन नसकेको हो ।निजी क्षेत्रको दबाबमा आपूर्ति उद्योग, वाणिज्य तथा आपूर्तिमन्त्री मात्रिका यादवले तत्काल अनुगमन र कारबाहीका फाइल अगााडि नबढाउन निर्देशन दिएका थिए । नयाँँ कार्ययोजना बनाएर मात्रै अनुगमन गर्नुपर्ने आपूर्ति व्यवस्थापन तथा उपभोक्ता हित संरक्षण विभागलाई निर्देशन दिएको थियो । मन्त्रालयको निर्देशनपश्चात् शुक्रबारदेखि बजार अनुगमन ठप्प भएको हो ।उजुरीका आधारमा अनुगमन जाने क्रममा थियौं, विभागका एक अधिकारीले भने, मन्त्रालयको निर्देशन भन्दै महानिर्देशकबाट अनुमति भएन । बजार अनुगमन नहुँदा गलत कारोबार गर्ने व्यवसायीको मनोबल उच्च हुन्छ । जसले गर्दा अनुगमन अत्यावश्यक भएको जानकारहरू बताउँछन् । अनुगमन हुँदा व्यवसायीहरू केही मात्रामा त्रसित हुन्छन् । बजार नियन्त्रण गर्न अनुगमन अत्यावश्यक छ, राष्ट्रिय उपभोक्ता मञ्चका अध्यक्ष प्रेमलाल महर्जनले भने, उपभोक्तालाई कालोबजारीबाट बचाउन अनुगमन तत्काल सुरु गर्नुपर्छ ।उपभोक्ता हित संरक्षण मञ्चका अध्यक्ष ज्योति बानियाँको भनाइ पनि उस्तै छ । उनले व्यापारीको पक्षमा अनुगमन रोकेको आरोप लगाए । अहिले व्यापारीका सरकारी एजेन्डाहरू छन् । उनीहरू हाबी भएको देखिन्छ, उनले भने, वाम गठबन्धनको घोषणापत्रमा उपभोक्ता हित संरक्षणका विषयलाई मूल नारा राखेकाले सरकारले सक्रिय रूपमा अनुगमन गर्नुपर्छ । व्यापारी र व्यापारीका सरकारी एजेन्टले भनेका भरमा अनुगमन रोक्न नहुने उनले बताए । विभागका महानिर्देशक कुमार दाहालले अनुगमन निरन्तर हुने दाबी गरे । अनुगमनका लागि कार्ययोजना तयार गरेको उनले बताए । अनुगमन गर्नका लागि कार्ययोजना बनाएको छु, उनले भने, मन्त्रीको ब्रिफिङपश्चात् अनुगमन गर्छौं । निजी क्षेत्रले प्रधानमन्त्री केपी शर्मा ओली र उद्योग वाणिज्य तथा आपूर्तिमन्त्री यादवलाई पत्रमार्फत सम्बोधन गरेर बजार अनुगमन नगर्न दबाब दिएका थिए ।नेपाल चेम्बर अफ कमर्सका अधिकारीले गत साता प्रधानमन्त्री ओलीलाई भेटेका थिए । उद्योग वाणिज्य महासंघको टोलीले मंगलबार मन्त्री यादवलाई भेटेर अनुगमनबारे ध्यानाकार्षण गराएका हुन् । निजी क्षेत्रको दबाबमा मन्त्रालयले कारबाही प्रक्रिया स्थगन गर्न निर्देशन दिएको थियो । मन्त्री यादवले भने शनिबार विभागका कर्मचारी र पत्रकारसँगको छलफलभेटमा अनुगमन नरोकेको दाबी गरे । अनुगमन गरेर मात्रै हुँदैन । जनताले जुन कुरा खोजेका छन्, त्यो पाएका छैनन्, उनले भने, अनुगमनपश्चात् सुधार हुुनुपर्छ । छलफल गरी योजना बनाएर अनुगमन गरौं भन्ने हो । मन्त्री, कर्मचारी, उपभोक्ताकर्मी, व्यापारी सबै संरचनामा गडबड भएकाले त्यसलाई सुधार गर्ने योजना भएको उनले बताए । अनुगमन गर्ने माथिको अनुगमन पनि हुनुपर्छ, उनले भने ।"
निर्यात प्रतिस्थापनमा लाग्नुपर्छ सहकारी,"काठमाडौं (कास) कृषि तथा उत्पादनमूलक सहकारी संस्थाहरू निर्यात प्रतिस्थापनमा लाग्नुपर्ने अर्थमन्त्री युवराज खतिवडाले बताएका छन् । साना किसान, कृषिलगायत विभिन्न उत्पादनमूलक सहरकारी संस्थाहरूले अर्थतन्त्रमा ठूलो योगदान पुर्याउँदै आएकाले अब नियार्त प्रतिस्थापनमा पनि लाग्नुपर्ने उनको भनाइ छ । साना किसान विकास बैंकको १७ औं वार्षिकोत्सवको अवसरमा आइतबार राजधानीमा आयोजित कार्याक्रममा अर्थमन्त्री खतिवडाले यस्तो बताएका हुन् । साना किसानलाई निर्वाहको खेतीमा मात्र सीमित नभइर् बृहत् रूपमा उत्पादन वृद्धि गरी मूल्य शृंखलामा जान उनले सुझाव दिए । नयाँ सरकार किसानको हित गर्ने संस्थाहरूको पक्षमा छ, उनले भने, राम्रा योजना लिएर आउनुुहोस् आवश्यक सहयोग गर्न हामी तयार छौं । साना किसान विकास बैंकले चालु आर्थिक वर्षको ६ महिनामा १७ करोड १६ लाख खुद मुनाफा गरेको छ । यो चालु आर्थिक वर्षको प्रक्षेपित नाफाको ५० प्रतिशतभन्दा बढी हो । अहिले यस बंैकको अधिकृत तथा जारी पुँजी १ अर्ब रुपैयाँ छ भने चुक्ता पुँजी ६२ करोड ८८ लाख २८ हजार रुपैयाँ छ । गत पुससम्म बैंकले ५९ अर्ब ७७ करोड लगानी गरी ४४ अर्ब १८ करोड रुपैयाँ असुली गरेको छ । सो अवधिमा बैंकको लगानीमा रहेको ऋण १५ अर्ब ५९ करोड रुपैयाँ पुगेको छ ।"
टिकेन सेयर बजारको वृद्धि,"काठमाडौं अघिल्ला दुई दिन लगातार रूपमा बढेको बजार आइतबार करिब ३१ अंकले घटयो ।दुई दिन सेयर बजार उकालो लाग्दा करिब २७ अंकले माथि उक्लको नेप्से आइतबारको गिरावटले फेरि १३ सय विन्दुभन्दा तल ओर्लेको छ । गत मंगलबार र बुधबार नेप्से परिसूचक क्रमश: ८ र १८ अंकले उकालो लागेको थियो । त्यो वृद्धि आइतबारसम्म पनि टिक्न सकेन । आइतबार नेप्से परिसूचक २३६ प्रतिशत घटेपछि समग्र नेप्से परिसूचक १ हजार २ सय ८४०९ विन्दुमा बन्द भएको छ । उक्त दिन कारोबारमा आएकामध्ये सबै समूहको परिसूचक घटेपछि समग्र नेप्सेमा उच्च अंकको गिरावट आएको हो । आइतबार कारोबार सुरु भएदेखि नै तीव्र रूपले ओरालो लागेको नेप्सेले अन्तिमसम्म पनि सोही प्रवृत्ति पछयाइरहयो । यसकारण दिनभरको कारोबारमा नेप्से परिसूचक ३१०४ अंकले ऋणात्मक रहयो । उक्त दिन क वर्गका कम्पनीहरूको सेयर कारोबार मापक सेन्सेटिभ परिसूचक २२९ प्रतिशत र व्यापारमा रहेका सबै कम्पनीहरूको कारोबार मापक फ्लोट परिसूचक २४ प्रतिशतले ऋणात्मक रहयो ।करिब ४ हजार ८ सय कारोबारबाट १ सय ६० कम्पनीका ७ लाख ६३ हजार ५ सय ९१ कित्ता सेयर खरिद बिक्री भए । ती किन बेचबाट ३२ करोड ५१ लख रुपैयाँ बराबरको सेयर कारोबार भयो । परिसूचक घटेपछि सेयर बजारको आकार (कुल बजार पुँजीकरण) पनि घटेर १५ खर्ब ३ अर्ब रुपैयाँमा सीमित भएको छ ।दिनभरको कारोबारमा जलविद्युत् समूहको परिसूचक सबैभन्दा बढी ४०१ प्रतिशतले घटयो । यसैगरी बिमा समूहको परिसूचक ३७६, होटलको ३३३, लघुवित्तको २९८, उत्पादन तथा प्रशोधनको २२५, बैंकिङको १९९, विकास बैंकको १६८ र अन्य समूहका परिसूचक १५ प्रतिशत घटे ।"
अख्तियारले थाल्यो छानबिन,"काठमाडौं घाटामा गएको खाद्य संस्थानमा मन्त्रीकै दबाबमा धमाधाम कर्मचारी भर्ती गरिएको खुलासा भएपछि अख्तियार दुरुपयोग अनुसन्धान आयोगले छानबिन थालेको छ । आयोगले कर्मचारीहरूका विषयमा जानकारी माग्दै संस्थानमा पत्र पठाएको हो । संस्थानमा केकसो भएको हो ? चिठी पठाएर जानकारी मागेका छौं, आयोगका प्रवक्ता दीर्घराज मैनालीले भने, संस्थानबाट जवाफ आएपछि थप प्रक्रिया अघि बढाउँछौं । संस्थानका अनुसार कार्यालय सहयोगी, माली, स्विपर गरी ८७ जना आवश्यक भए पनि दबाबका कारण थप कर्मचारी भर्ती गरिएको छ । संस्थानका अनुसार पूर्वआपूर्तिमन्त्री शिवकुमार मण्डल र जयन्त चन्दले कर्मचारी भर्ना गर्न दबाब दिएका हुन् । मण्डलले करिब ९० कर्मचारी भर्ती गरेको संस्थानले जनाएको छ । उनले मन्त्रीबाट हटे पनि थप सातजना कर्मचारी राख्न दबाब दिँदै आएको कर्मचारीहरू बताउँछन् । ज्यालादारीमा राखिएका कर्मचारीहरूले दैनिक ३ सय ९५ रुपैयाँ मात्रै पाउँछन् । संस्थानका महाप्रबन्धक कुमार दाहालले अख्तियारले पठाएको पत्रअनुसार स्पष्टीकरण दिएको बताए । ज्यालादारी कर्मचारीको सन्दर्भमा स्पष्ट पारी पत्र पठाइदिएका छौं, उनले भने । बिनागृहकार्य कर्मचारी थपिँदा संस्थानलाई आर्थिक भार भएको कर्मचारीहरू बताउँछन् । हाल संस्थानमा करिब २ सय ८० कर्मचारीहरू स्थायी रूपमा कार्यरत छन् । संस्थानले जथाभावी कर्मचारी थपेपछि नेपाल खाद्य संस्थान कर्मचारी संघले पनि विरोध जनाएको छ । संघले आपूर्ति सचिव अनील ठाकुरलाई ज्ञापनपत्र बुझाउँदै तत्काल खारेज गर्न माग गरेको छ । उद्योग वाणिज्य तथा आपूर्तिमन्त्री मात्रिका यादवले पनि अनावश्यक कर्मचारी हटाउन निर्देशन दिइसकेका छन् । मन्त्रीको निर्देशनअनुसार सचिव ठाकुरले पनि निर्देशन दिएको जनाइएको छ । अब बस्ने बोर्ड बैठकले सबै विषयमा छलफल गर्ने सचिव ठाकुरले बताए ।"
किसान लक्षित बजेट माग,"मोरङ अगामी वर्षका लागि किसान लक्षित बजेट ल्याउन सरोकारवालाहरूले माग गरेका छन् । नेपाल राष्ट्र बैंकले विराटनगरमा आयोजना गरेको पूर्वबजेट कालीन अन्तरक्रियामा उनीहरूले मुलुकमा राजनीतिक स्थिरता कायम भइसकेकाले आर्थिक समृद्धिका लागि कृषि क्षेत्रको विकासबाट सुरुवात गर्न सुझावसमेत दिएका हुन् । प्राडा प्रमोदकुमार झाले मुलुकले स्थायी सरकार प्राप्त गरिसकेकाले अब आर्थिक समृद्धिको बाटोमा लाग्नुको विकल्प नभएको बताए ।मुलुकमा आर्थिक समृद्धिको प्रस्थान विन्दु कृषि नै हो, उनले भने, अन्य क्षेत्रमा लगानी गरे पनि तत्काल आम्दानीको सम्भावना नभएकाले कृषि क्षेत्रको विकल्प छैन । मोरङ व्यापार संघका अध्यक्ष पवनकुमार सारडाले मुलुकमा उद्योगको आधार क्षेत्र रहेको सुनसरीमोरङ औद्योगिक कोरिडोरबाट उद्योगी पलायन भइरहेको बताए । जहाँ उद्योग छ, त्यहीँ बस्ती विकास भइसकेको छ, जग्गाको मूल्य दिन प्रतिदिन अकासिँदै गएको छ, उनले भने, २ करोडको उपकरण लाग्ने उद्योगका लागि १० करोडको जग्गा खरिद गर्नुपर्ने अवस्था छ । त्यसैले सरकारले तत्काल औद्योगिक क्षेत्र स्थापना र विशेष आर्थिक क्षेत्रको काम अघि बढाउनुपर्छ । सरकारले किसानका लागि सिँचाइको ग्यारेन्टी गरिनुपर्ने उनको भनाइ थियो । भुटानमा सरकारले प्रत्येक किसानको घरघरमा गएर उत्पादन खरिद गरिदिने र आवश्यक मल, बीउ पुर्याइदिने काम गर्छ तर यहाँ किसानलाई आफंै उत्पादन लिएर बजारसम्म पुग्ने सडक बाटोको अभाव छ, उनले भने, कृषिजन्य उत्पादनको आधार मूल्य सरकारले तोक्नुपर्छ र सहज र सुलभ ब्याज दरमा ऋण उपलब्ध गराउनुपर्छ ।नेरुडे विकास बैंक विराटनगरका भागनारायण साहले मुलुकमा हुलाकी मार्ग र कृषि सडकहरूको निर्माणबिना कृषिजन्य उत्पादनले बजार पाउन नसक्ने बताए ।व्यापारी कमलेश कावराले सरकारले व्यापारीहरूलाई एक्जिम कोडका लागि ३ लाख धरौटी राख्नुपर्ने व्यवस्था आउँदो बजेटमा नराख्न आग्रह गरे ।राष्ट्रिय सहकारी बैंक विराटनगरका रमेश पोख्रेलले सरकारले व्यापार घाटा कम गर्ने बजेट ल्याउनुपर्ने बताए । सम्भावना भएका उत्पादनमुखी क्षेत्रलाई बजेटमा प्राथमिकता दिनुपर्छ, उनले भने, आयात प्रतिस्थापन र निर्यात प्रवद्र्धन गर्ने बजेट ल्याउनुपर्छ । उनले प्रदेश १ मा पर्यटन क्षेत्रलाई व्यवसायीकरण गर्ने बजेटमा व्यवस्था गर्न माग गरे । उनले मुलुकका ३४ सय सहकारीमा ६३ लाख सर्वसाधारण आबद्ध भएर वार्षिक ५ खर्बको कारोबार गरिरहेको सुनाए । विराटनगर विमानस्थललाई अन्तर्राष्ट्रियस्तरमा स्तरोन्नति गर्न रानीकिमाथांका, मेचीओलाङचुङगोला सडक निर्माणका लागि बजेटमा व्यवस्था गर्न सरोकारवालाले माग गरे । राष्ट्र बैंकका अनुसन्धान विभागका निर्देशक प्रकाशकुमार श्रेष्ठले कार्यक्रममा उठेका सवालहरूलाई बजेटमा समेट्न सरकारलाई सल्लाह दिने प्रतिबद्धता जनाए । मुलुकमा चालु आर्थिक वर्षको छ महिनामा पुँजीगत बजेट खर्च गर्न नसकेको अवस्थाले बैंकिङ क्षेत्रसमेत प्रभावित भएको बताए । उनले बजेटको मध्यावधि समीक्षामा १२ खर्ब ७९ अर्बबाट घटेर अहिले १० खर्ब ८३ अर्बमा आएको बताए । उनले आयात ५ सय ३४ दशमलव १६ अर्ब भएको छ भने ४१ दशमलव १४ अर्ब ७ दशमलव ७ प्रतिशत मात्रै भएको बताए । उनले हालसम्म मूल्य वृद्धि दर न्यून रहेको र आर्थिक वृद्धि दर ६ प्रतिशतसम्म हुने अनुमान गरिएको बताए ।"
सार्क बिजनेस लिडर्स कनक्लेभ नेपालमा हुने,"काठमाडौं (कास) सार्क राष्ट्रका उद्योगी व्यवसायीहरूको छैटौं सम्मेलन सार्क बिजनेस लिडर्स कनक्लेभ नेपालमा हुने भएको छ ।सार्क उद्योग वाणिज्य संघ (सार्क चेम्बर अफ कमर्स एन्ड इन्डस्ट्री) को आयोजनामा आगामी चैत २, ३ र ४ गते नेपालमा सम्मेलन हुने भएको हो । यसअघि पाकिस्तानमा आयोजना गर्ने तयारी गरिए पनि त्यहाँ स्थगित गरेर नेपालमा आयोजना गर्न लागिएको सार्क चेम्बरका अध्यक्ष सुरज वैद्य बताए । सोमबार पत्रकार सम्मेलनमा वैद्यले दिएको जानकारीअनुसार सम्मेलनको उद्घाटन नेपालका प्रधानमन्त्री केपी शर्मा ओलीले गर्नेछन् । तीन दिनसम्म चल्ने सम्मेलनमा सार्क क्षेत्रको साझा समृद्धि, सार्क देशहरूमा व्यापार र लगानी प्रवद्र्धन, आर्थिक र राजनीतिक संकट, विश्व अर्थव्यवस्थामा सार्कको भूमिका, ऊर्जा र सहकारी क्षेत्रमा सार्कमा भएको सफलता र आगामी कार्यदिशालगायतका विषयमा छलफल गर्ने कार्यक्रम छ । सम्मेलनको दोस्रो दिन विभिन्न सात र तेस्रो दिन पाँचवटा विषयमा समानान्तर प्यानलमा छलफल गर्ने कार्यक्रम रहेको छ । अन्तिम सत्रमा सार्क देशहरूका वाणिज्य मन्त्रीहरू सम्मिलित छलफल कार्यक्रम रहेको छ, अध्यक्ष वैद्यले भने ।"
कञ्चनजंघा आरोहणको तयारी,"ताप्लेजुङ लगातार चार वर्ष हुन नसकेको विश्वको तेस्रो अग्लो हिमाल कञ्चनजंघा (८,५८६ मिटर) को आरोहण तयारी यो वर्ष थालिएको छ । सेभेन समिट ट्रेक्स एन्ड एक्सपिडिसन, एसियन ट्ेरक, बेस्टक्याम ट्रेकिङलगायतका कम्पनीले उक्त तयारी सुरु गरेका हुन् । सेभेन समिटका प्रबन्धक दावा शेर्पाले आफ्नो कम्पनीबाट १० जनाको टोली रहेको बताए । उनका अनुसार सबै कम्पनीका गरी ३५ जना पुग्छन् । हिमाल चढ्नेको नाम फाइनल गर्ने काम भइरहेको छ, विगतको तुलनामा यो वर्ष ठूलो समूह हुनेछ, उनले भने, कञ्चनजंघा आरोहणका लागि पठाउने कम्पनीहरूले समन्वय पनि गरिरहेको छ ।आरोहणमा जानेहरूको विवरण तयार पारेर मन्त्रालयमा बुझाउने प्रक्रियामा रहेको उनले बताए । यो सिजनमा रुस, सिंगापुर, जापान,स्विस, अस्ट्रेलियालगायत देशका नागरिकले आरोहणको तयारी गरेका छन् । गत वर्ष इजरायल, भारत, स्विटजरल्यान्ड, कोरिया, जापान र चाइना र नेपालका तीनजना चेलीले आरोहण प्रयास गरेका थिए । कञ्चनजंघा हिमाल चार वर्षदेखि आरोहण हुन सकेको छैन । तीन वर्ष आरोहणको प्रयास गर्ने नै भएनन् भने गत वर्ष आरोहण प्रयास सफल भएन । तीन नेपालीसहित ११ जना विदेशी टोली सम्मिलित आरोही टोली गत जेठ ३ गते चौथो बेसक्याम्पसम्म पुगेका थिए । उनीहरू मौसम प्रतिकूलताका कारण सफल भएनन्, फर्किए । उनीहरूलाई अन्तिम क्याम्पमा डोरीको अभावसमेत भएको थियो । ८ हजार मिटरको चौथो क्याम्पमा १२ घण्टासम्म बस्दा पनि सम्भव नभएपछि फर्कनुपरेको आरोहण दलका संयोजक माया शेर्पाले बताइन् । कञ्चनजंघा जाने टोलीले एक महिना बसेर चौथो क्याम्पसम्म डोरी टाँग्ने, क्याम्प बनाउने लगायतको काम गर्नुपर्छ । त्यसपछि मौसमको अनुकूलता हेरेर आरोहण गर्नुपर्छ । आरोहणको क्रममा सन् २०१३ र २०१४ मा लगातार दुर्घटना भएपछि कञ्चनजंघामा २०१५ र २०१६ मा कसैले पनि आरोहणको अनुमति मागेन ।कञ्चनजंघामा सन् २०१३ र २०१४ मा आरोहण गरी फर्कने क्रममा ८ जनाले ज्यान गुमाएका छन् । सन् २०१७ मा प्रयास गरिए पनि असफल भएको थियो । अहिलेसम्म पूर्वी मोहडाबाट आरोहण प्रयास गरिँदै आएको छ । आरोहीलाई आकर्षित गर्न पर्यटन मन्त्रालयले गत वर्ष कञ्चनजंघा स्वर्ण महोत्सवसमेत मनाएको थियो । नयाँ रेकर्डका लागि थ्री वुमेन, थ्री टपको नारा लिएर तीनजना नेपाली महिलाले पनि आरोहणको प्रयास गरेका थिए । अभियानमा ओखलढुंगाकी माया शेर्पा, सोलुखुम्बुकी दाबा याङजुम शेर्पा र दोलखाकी पासाङल्हमु शेर्पा संलग्न थिए । उनीहरू पनि सफल भएका थिएनन् । उनीहरूले सर्वोच्च शिखर सगरमाथा र दोस्रो अग्लो माउन्ट केटुको यसअघि नै सफल आरोहण गरिसकेका छन् । तेस्रो तथा अन्तिम हिमालका रूपमा कञ्चनजंघा चढ्ने उनीहरूको योजना अधुरै रहेको छ ।"
नि:शुल्क स्वास्थ्य शिविर,काठमाडौं (कास) सेन्चुरी कमर्सियल बैंकको सातौं वार्षिकोत्सवको उपलक्ष्यमा राजधानीमा नि:शुल्क स्वास्थ्य शिविर तथा रक्तदान गरेको छ । कार्यक्रममा सयभन्दा बढीले स्वास्थ्य परीक्षण र ७० जनाले रक्तदान गरेको बैंकले जनाएको छ ।
यामाहाको नयाँ सोरुम,"काठमाडौं (कास) एमएडब्लू इन्टरप्राइजेजले बाराको कलैयामा यामाहाको नयाँ डिलर सुरु गरेको छ । एमएडब्लूले श्री मोटर्समार्फत ग्राहकलाई थ्री एस (सेल्स, सर्भिस र स्पेयर पार्टस्) को सुविधासहित उक्त सोरुम सुरु गरेको जारी विज्ञप्तिमा उल्लेख छ । यो क्षेत्रमा यामाहा मोटरसाइकल तथा स्कुटरको बढदो मागलाई पूर्ति गर्ने उद्देश्यले यामाहा मोटरसाइकलको डिलरसिप स्थापना गरिएको जनाएको छ ।"
एसियन पेन्ट्सद्वारा महिला पुरस्कृत,"काठमाडौं (कास) एसियन पेन्ट्सले विभिन्न क्षेत्रमा योगदान पुर्याउने महिलाहरूलाई सम्मान र पुरस्कृत गरेको छ । पुरस्कृत भएकाहरूमा शान्ति फाउन्डेसनकी सन्जमाया तामाङले डायमन्ड अवार्डका साथ एक लाख रुपैयाँ पुरस्कार पाएको जारी विज्ञप्तिमा उल्लेख छ । त्यस्तै ओरेक नेपालकी कमला दनुवार र रक्षा नेपालकी मुना नेपाली स्वर्ण अवार्ड पाएका छन् । रजत अवार्डद्वारा पौरखी नेपालकी मन्जु गुरुङ, नारी सचेतना केन्द्र नेपालकी प्रतिभा सुवेदी र महिला फाउन्डेसन नेपालकी रेणु शर्मा पुरस्कृत भएको एसियन पेन्ट्सले जनाएको छ । पुरस्कृत हुने अन्यमा शिवानी क्षेत्री, शशिदेवी भट्ट, शारदा रिजाल र सिर्जना अधिकारीलाई २५२५ हजार रुपैयाँका साथै ताम्रपत्र प्रदान गरिएको छ ।"
फोर्डको ५ के फन रन,काठमाडौं (कास) फोर्डको सहकार्य र हायर ग्राउन्ड नेपाल तथा पांग्रोको आयोजनामा ५के फन रन को आयोजाना गरियो । कार्यक्रममा यस वर्ष १२ सय महिलाका साथसाथै पुरुषहरूको पनि उल्लेख्य सहभागिता रहेको विज्ञप्तिमा उल्लेख छ । कार्यक्रममा थुप्रै स्टल्सहरू पनि राखिएका थिए । कार्यक्रममा मेडिसिटी अस्पतालले महिलाहरूलाई नि:शुल्क स्वास्थ्य जाँचको पनि व्यवस्था गरेको थियो ।
सिभिल र एभरेस्टबीच सम्झौता,काठमाडौं (कास) सिभिल बैंकले निर्जीवन बिमा सेवालाई विस्तार गर्ने उद्देश्यले एभरेस्ट इन्स्योरेन्ससँग सम्झौता गरेको छ । यस सम्झौताबाट एभरेस्टको निर्जीवन बिमा सेवालाई बिनाझन्झट प्रदान गरी ग्राहकहरू प्रत्यक्ष रूपमा लाभान्वित हुने दाबी बैंकको छ ।
ललित व्यापार मेला हुने,"काठमाडौं (कास) ललितपुर उद्योग वाणिज्य संघले अन्तर्राष्ट्रिय ललित व्यापार मेला २०७४ आयोजना गर्ने भएको छ । ललितपुर महानगरपालिका, गोदावरी एवं महालक्ष्मी नगरपालिकाका साथै नेपाल सरकार व्यापार तथा निकासी प्रवद्र्धन केन्द्रको प्रर्वद्धन तथा नेपाल उद्योग वाणिज्य महासंघ र नेपाल हस्तकला महासंघको सहयोगमा यो मेला गर्न लागिएको जारी विज्ञप्तिमा छ । पाटन दरबार क्षेत्रस्थित भण्डारखाल बगैंचामा फागुन ३० बाट मेला सञ्चालन हुन जनाएको छ ।"
बैंकहरूका शाखा विस्तार,काठमाडौं (कास) सिभिल बैंकले लमजुङको दूधपोखरीस्थित गौंडामा र क्व्होलासोंथरको मालिङमा शाखा सञ्चालनमा ल्याएको छ । त्यस्तै मुक्तिनाथ विकास बैंकले पनि भक्तपुरको कमलविनायकमा शाखा विस्तार गरेको छ ।
वन प्लसको सिस्टम अपग्रेड,"काठमाडौं (कास) वान प्लस स्मार्टफोनले आफ्नो एन्ड्रोइड भर्सनको ओरियो सिस्टम अपग्रेड गरेको छ । कम्पनीको वान प्लस ५ टी, वानप्लस ५, वानप्लस ३ टी र वानप्लस ३ मा नयाँ सिस्टम अपग्रेड गर्न सकिने जारी विज्ञप्तिमा उल्लेख छ ।"
आइक्यान र सीएएएनजीबीच सम्झौता,काठमाडौं (कास) नेपाल चार्टर्ड एकाउन्टेन्ट्स संस्था (आइक्यान) र चार्टर्ड एकाउन्टेन्ट्स अस्ट्रेलिया एन्ड न्युजिल्यान्डसीए (एएनजी) बीच संस्थाका सदस्यहरूले एकअर्कोको सदस्यता प्राप्त गर्न सक्नेसम्बन्धी आपसी समझदारीपत्रमा हस्ताक्षर भएको छ । समझदारीपत्रमा आइक्यानका अध्यक्ष प्रकाशजंग थापा र सीए एएनजीका तर्फबाट प्रमुख कार्यकारी अधिकृत रिक एलिसले हस्ताक्षर गरेको जारी विज्ञप्तिमा उल्लेख छ । यस समझदारीपत्रअनुसार यी दुई संस्थाका सदस्यहरूले एक अर्को संस्थाको सदस्यता तोकिएको सर्त तथा प्रक्रियाको पालना गरेपछि प्राप्त गर्न सक्नेछन् ।
भौगोलिक जटिलताले विकासमा चुनौती,"अर्घाखाँची शीतगंगा नगरपालिका१४ का ९१ वर्षीय लोकबहादुर थापा गाउँमा विकास र समृद्धि पर्खिरहेका छन् । २० वर्षसम्म कर्मचारी तन्त्रले चलाएको स्थानीय तहमा जनप्रतिनिधि आएपछि फरक ढंगले काम अघि बढ्ने उनको आशा छ । गाउँमा मोटरबाटो, बिजुली, सञ्चार र पूर्वाधार विकासमा काम भइरहेकै छ, थापाले भने, अब स्थानीय तहले उत्पादनमुखी काम गरेर समृद्धिको सपना साकार पार्नुपर्छ । सन्धिखर्कका ८८ वर्षीय खिमानन्द पोखरेल विकासका पुरानै आधार तयार रहेकाले तिनैलाई प्रयोग गरेर समृद्धि ल्याउन सकिने ठान्छन् । स्थानीय तह पुन:संरचनाअनुसार मालारानी गाउँपालिकामा विलय भएको खनदहमा उनी २२ वर्ष प्रधानपञ्च र विद्यालय व्यवस्थापन समितिको अध्यक्ष भए । नेतृत्वमा रहँदा गाउँको विकास र शैक्षिक अभियानमा निरन्तर खटिएका उनी २०४६ पछि पनि गाउँलेको रोजाइमा पर्थे । तर, द्वन्द्वका बेला गाउँ बस्ने वातावरण नभएपछि सन्धिखर्क सरे । अहिले पोखरेल आफूले तयार पारेका विकास पूर्वाधारको अवस्था नियाल्न बेलाबेला गाउँ पुगिरहन्छन् । थप योजना पार्न दौडधुप गरिरहेका छन् । पहिले धेरै बजेट थिएन, उनले भने, अहिले त सिंहदरबारको अधिकार गाउँगाउँमा भनिएको छ । बजेट पनि धेरै छ । सडक निर्माण, स्कुल स्थापना, खानेपानीलगायत काम भइरहेका छन् । जनप्रतिनिधिले पुरानै विकासका आधारमा धेरै काम गर्न सक्छन् । नयाँ संरचना कार्यान्वयनमा ल्याउन चुनौती पनि उत्तिकै देख्छन् उनी ।नयाँ संरचनाअनुसार अर्घाखाँचीमा तीन नगर र तीन गाउँपालिका छन् । सदरमुकाम सन्धिखर्ककै भूगोल जटिलखालको छ । करिब ४० किमि दक्षिणमा पर्ने नरपानीको बाहाखोलामा अझै मोटरबाटो पुगेको छैन । अर्घाको घोरलासीलगायत बस्ती दुर्गम मानिन्छन् । सदरमुकाम जोड्ने सन्धिखर्कगोरुसिंगे सडक मात्रै कालोपत्रे छ । छत्रदेव गाउँपालिका भने भौगोलिक दृष्टिले अलि सहज छ । यो क्षेत्रलाई नगरपालिका नबनाइएकामा स्थानीय असन्तुष्ट छन् । स्थानीय तह पुन:संरचना गरिँदा जिल्लाको भूगोललाई ख्याल गरिएन, कानुन व्यावसायी जगन्नाथ भुसालले भने, जनसंख्यालाई आधार बनाएर संख्या निर्धारण गर्दा मिल्दोजुल्दो भएन । भौगोलिक दृष्टिले देशकै ठूलो शीतगंगा नगरपालिकामा पनि विकासनिर्माण अघि बढाउन चुनौती छ । दक्षिणखाँचीका सात गाविस मिलाइएको यो नगरलाई तीन गाउँपालिकामा विभाजन गरिनु उपयुक्त ठान्छन् धेरै जना । जिल्लाको २७ प्रतिशत भूगोल ओगटेको साबिक सिद्धारा गाविसलाई अहिले तीनवटा वडामा समेटिएको छ, जहाँ एउटै वडा घुम्न धेरै समय खर्चिनुपर्छ । भूगोल हेरेर पुन:संरचना गरेको भए सर्वसाधारणलाई पनि सहज, जनप्रतिनिधिलाई विकासको काम गर्न कठिन हुन्थेन, भुसालले भने, सदरमुकाम र दुर्गम गाउँको विकास, पूर्वाधार र सुविधामा पनि धेरै भिन्नता छ । अन्य पाँच स्थानीय तहका केन्द्र र दुर्गम बस्तीमा पनि सबै फरक छ ।भौगोलिक जटिलताले विकासका काम गर्न असजिलो भएको जनप्रतिनिधिको गुनासो छ । शीतगंगा नगरपालिका९ का वडाध्यक्ष भीम केसीले स्रोत र सम्भावना धेरै रहे पनि जटिल भूगोलकै कारण काम थाल्न अलमल भएको बताए । एउटै वडा घुम्न १५ दिन लाग्छ, उनले भने, वडा कार्यालय दुई ठाउँमा राखेको छु । जंगलको बाटो छिचोल्दै घन्टौं हिँडेर कार्यालय आउनुपर्छ । भौगोलिक जटिलताकै कारण योजना अनुगमन पनि सहज नहुने उनले बताए । दुर्गम भएकै कारण यी ठाउँमा बसाइँसराइ दर उच्च छ । वडा नं ७ का अध्यक्ष मोहन पन्थीले कृषिउत्पादनमा उर्वर भए पनि पूर्वाधार विकास र आर्थिक समृद्धिका काममा धेरै दौडधुप गर्नुपर्ने अवस्था रहेको बताए । कपिलवस्तु र दाङसँग सिमाना जोडिएकाले यहाँ पर्यटकीय सम्भावना पनि उत्तिकै छ । बस्ती छरिएर रहेकाले यात्रु नपाउने भन्दै यातायात व्यवसायीले पनि यी ठाउँलाई प्राथमिकता दिँदैनन् । मोटरबाटो बने पनि व्यवसायीले यहाँ सवारी रुट पारेका छैनन् । एकीकृत बस्ती भइदिए खानेपानी, शिक्षा, स्वास्थ्य, विद्युत् विस्तारलगायत पूर्वाधार विकास गर्न सजिलो हुन्थ्यो, बजेट पनि थोरै लाग्थ्यो, शीतगंगा नगरपालिका१० का वडाध्यक्ष हिम्मत पोखरेलले भने, दुईवटा घरयता छन् । अरू दुईवटा घर निकै पर छन् । विद्युत् पुर्याउनै खर्च धेरै लाग्छ । नगर उपप्रमुख टीका रेश्मीले पनि भौगोलिक जटिलताका कारण थोरै बजेटमा धेरै विकास गर्न चुनौती रहेको बताइन् । खोलानाला, जल, जमिन, जंगल, जडीबुटी प्रशस्त रहेको शीतगंगामा पशुपालन, तरकारी खेती र मसलाबालीको सम्भावना प्रचुर छ । बुटवल, कपिलवस्तु र दाङ नजिकै भएकाले उत्पादित सामग्री तराईका बजार पठाउन समस्या पर्दैन । उपलब्ध स्रोत परिचालन गरी नगरलाई उत्पादनमा आत्मनिर्भर बनाउन योजना तय गरिएको नगरप्रमुख सूर्यप्रसाद अधिकारीले बताए । एकै दिन धेरै कार्यक्रम पर्छन्, उनले भने, एउटा योजना हेर्न एक दिनमा भ्याइँदैन । अप्ठेरो भूगोलले काम गर्न चुनौती छ । अप्ठेरो भूभागमा रहेका गाउँ सारेर एकीकृत बस्ती बसाए विकास गर्न र राज्यको उपस्थिति देखाउन सहज हुने स्थानीय बुद्धिजीवीको भनाइ छ ।"
बलात्कार र नागरिकता मुद्दा सर्वोच्चमा,"राजविराज नाबालिका बलात्कार र किर्ते नागरिकता मुद्दाका अभियुक्तलाई साधारण तारेखमा छाड्ने उच्च अदालत राजविराज इजलासको आदेश बदरको माग राखी महान्यायाधिवक्ता कार्यालयले सर्वोच्च अदालतमा रिट दायर गरेको छ । इजलासले किर्ते नागरिकता बनाउने तीन भारतीय र सप्तरीको रुपनी गाउपालिकामा अपांगता भएकी नाबालिकामाथि बलात्कार गर्नेविरुद्धको मुद्दामा यस्तो आदेश दिएको थियो । उच्च सरकारी वकिल कार्यालय राजविराजको मस्यौदामा महान्याधिवक्ता कार्यालयमार्फत दुवै मुद्दा सर्वोच्चमा दर्ता गरिएका हुन् । दुवै मुद्दामा सप्तरी जिल्ला अदालतले आरोपितलाई थुनामै राखेर अनुसन्धान गर्न दिएको आदेश बदर गर्दै उच्च अदालतका न्यायाधीश राकेशकुमार निधि र नसरुल्लाह अन्सारीको इजलासले फागुन ३ गते तारेखमा छाडिदिएको थियो । रुपनी गाउँपालिका२ की ११ वर्षीयालाई बलात्कार गरेको अभियोगमा स्थानीय देवनारायण यादवविरुद्ध मुद्दा दायर गरिएको थियो । कार्योलयल सर्वोच्चमा दर्ता गरेको निवेदनमा आरोपीलाई छोड्ने उच्च अदालतको आदेश बेरीतको भएकाले बदर गरी प्रतिवादीलाई मुलुकी ऐनको अदालती बन्दोबस्तको ११८ नम्बरबमोजिम पुर्पक्ष थुनामा राख्न मागदाबी गरिएको छ । प्रतिवादीले आँपको बगैंचामा लगी मुख थुनी जबरजस्ती करणी गरेको भन्ने पीडित बालिकाको किटानी जाहेरी, मुचुल्कामा स्थानीयले समेत पीडितकै पक्षमा समर्थन गरेको, बालिकाको स्वास्थ्य परीक्षण प्रतिवेदनमा पेरिनम मा रातो देखिएको उल्लेख हुनुले जबरजस्ती करणी नै पुष्टि हुने कार्यालयको दाबी छ । पीडितको किटानी कागज, स्वास्थ्य परीक्षण प्रतिवेदन र घटनास्थलको मुचुल्का आरोपीको विपक्षमा हुँदाहुँदै पनि छाड्न दिइएको आदेश कानुनत: अमिल्दो रहेको निवेदनमा उल्लेख छ । मुलुकी ऐनको अदालती बन्दोबस्तबमोजिम नेपाल सरकार वादी भएको मुद्दामा अभियुक्तलाई थुनामा राखी पुर्पक्ष गर्नुपर्ने स्पष्ट व्यवस्था छ । अपांगता भएकी बालिकामाथिको बलात्कार मुद्दामा सरकारी वकिल कार्यालयले आरोपीलाई मुलुकी ऐनको जबरजस्ती करणी महलअन्तर्गत कारबाहीको मागदाबी गरेको छ । ऐनमा चौध वर्षभन्दा कम उमेरकी बालिकालाई जबरजस्ती करणी गरेको ठहरिए ८ देखि १२ वर्षसम्म कैदको व्यवस्था छ । यस्तै, फागुन ३ गते न्यायाधीश निधि र अन्सारीकै इजलासले तीन भारतीय नागरिकसहितलाई धरौटीमा छोड्ने गरी दिएको आदेश पनि त्रुटिपूर्ण रहेको सरकारी वकिल कार्यालयले जनाएको छ । मंसिर १७ गते सप्तरी प्रहरीले राजविराज नगरपालिका७ स्थित राजरंगशालामा किर्ते नागरिकता बनाउँदै गर्दा वडा नम्बर १० का तत्कालीन सचिव मो वकिल मियासहित भारतीय नागरिकहरू मो सरौ आलम, मो लतिफुर रहमान र मो नाबेद आलम तथा जिल्ला प्रशासन कार्यालयमा करारमा कार्यरत कार्यालय सहयोगी अजय यादवलगायतलाई नियन्त्रणमा लिएको थियो । उक्त मुद्दामा जिल्ला अदालतका न्यायाधीश श्रीप्रसाद सन्जेलको एकल इजलासले गत पुस १६ गते मो सरौ आलम, मो लतिफुर रहमान र मो नाबेद आलमलाई भारतीय नागरिक ठहर गर्दै पुर्पक्षका लागि स्थानीय कारागार पठाउन आदेश दिएको थियो ।"
फेरि अल्झियो बूढीगण्डकी आयोजना,"धादिङ (कास) प्रस्तावित बूढीगण्डकी जलविद्युत् आयोजनाको काम तत्काल अघि बढाउन माग गर्दै प्रभावित क्षेत्रका बासिन्दा आन्दोलनमा उत्रिएका छन् । राजनीतिक हस्तक्षेप र सरकार परिवर्तनपिच्छे निर्णय बदल्ने प्रवृत्तिले काम अडकएको उनीहरूको बुझाइ छ । राजनीतिक हस्तक्षेपकै कारण रोक्का गरिएको जग्गाको दुई वर्ष बित्दा पनि मुआब्जा नपाएको भन्दै पीडितहरू बुधबारदेखि गोरखा, घ्याल्चोकको सिउरेनीटारस्थित आयोजना कार्यालमा धर्ना बसेका छन् । गोरखा र धादिङ दुवैतिरका प्रभावित बासिन्दाले आयोजना निर्माणको वातावरण बनाउनुपर्ने, चालु आवमै मुआब्जा वितरण गरिसक्नुपर्ने, पुनर्वास र पुन:स्थापनालगायत सर्त छिटो सम्बोधन गर्नुपर्ने मागसमेत राखेका छन् । प्रस्तावित बाह्र सय मेगावाट क्षमताको आयोजनाको विस्तृत अध्ययन कार्य सम्पन्न भइसकेको छ । डुबान क्षेत्रमा पर्ने केही बस्तीमा मुआब्जा वितरण जारी छ । बूढीगण्डकी जलविद्युत् आयोजना सरोकार संयुक्त संघर्ष समूहले गत बुधबार जारी गरेको प्रेस विज्ञप्तिमा जग्गा प्राप्ति प्रक्रियामा मुआब्जा निर्धारण समिति र आयोजना पक्षको गैरजिम्मेवारीले प्रभावितहरूले अनेक दु:ख, कष्ट झेल्नुपरेको आरोप लगाइएको छ । २ वर्षदेखि निजी जग्गा बेचबिखन गर्न नपाउने गरी रोक्का राखेको आयोजनाले मुआब्जा भने बढेको मूल्यअनुासार वितरण नगरेको सरोकार समितिका हरि सिंखडाले आरोप लगाए । वर्षौंदेखि जग्गा रोकेर मुआब्जा वितरणमै ढिलाइ गर्नु, निर्धारित मुआब्जाको मूल्य कम हुनु तथा समयमै उपलब्ध नगराउनु, प्रभावितको पुनर्वास र पुन:स्थापनाको पक्षलाई बेवास्ता गर्नु जालझेलपूर्ण छ, उनले भने । प्रभावित बासिन्दाले छिटो उचित मुआब्जा उपलब्ध गराए थातथलो छाड्न तयार रहेको बताइसकेका छन् । स्थानीयबाट सहयोग हुँदा पनि सरकारी निर्णय र राजनीतिक हस्तक्षेपकै कारण आयोजना निर्माण हुन सकिरहेको छैन । तत्कालीन ऊर्जामन्त्री जनार्दन शर्माले बूढीगण्डकी आयोजनाको निर्माण जिम्मा चिनियाँ कम्पनीलाई दिने निर्णय गरेका थिए । त्यसपछि कांग्रेसका शेरबहादुर देउवा नेतृत्व सरकारले उक्त निर्णय खारेज गर्दै स्वदेशी लगानीमै आयोजना बनाउने निर्णय गरर्यो । सरकारले स्वदेशी लगानी जुटाउन राष्ट्रिय योजना आयोगका तत्कालीन उपाध्यक्ष स्वर्णिम वाग्लेको संयोजकत्वमा कार्यदलसमेत गठन गरेको थियो । कार्यदलले सरकारलाई प्रतिवेदन बुझाइसकेको छ । तर, उक्त प्रतिवेदन अहिले गायब पारिएको छ । आयोजनाबाट गोरखाका साबिक १४ र धादिङका १३ गाविस प्रत्यक्ष प्रभावित हुनेछन् । चार हजारभन्दा बढी घर र ६० हजार रोपनीभन्दा बढी खेतीयोग्य जग्गा डुबान क्षेत्रमा पर्छ । सरोकार समिति संयोजक हरेराम ढकालले आरुघाट, खहरे बजारलगायत क्षेत्रमा मुआब्जा निर्धारणै हुन बाँकी रहेको बताए । आयोजनाका कार्यालय प्रमुख कृष्ण कार्कीले यस वर्ष प्राप्त दस अर्ब रुपैयाँ मुआब्जा वितरण गर्न अन्तिम तयारी भइरहेको जानकारी दिए । दस अर्ब मुआब्जा बाँड्ने गरी ९० प्रतिशत काम पूरा गरेका छौं । त्यसलगत्तै यसै आवमा थप १८ अर्ब पनि बाँड्ने गरी मागेका छौं, उनले भने ।"
परिस्थिति सामना गर्न सेना तयार,"उदयपुर प्रधानसेनापति राजेन्द्र क्षेत्रीले नेपाली सेना आफ्नो कर्तव्य पथमा अडिग रहेर राष्ट्रिय हितविरुद्ध उत्पन्न हुन सक्ने जस्तोसुकै परिस्थितिको सामना गर्न तयार रहेको बताएका छन् । गाईघाटको भुल्केस्थित नेपाली सेनाको १८ नम्बर बाहिनीमा आइतबार भूपू सैनिक सम्मेलन तथा स्वास्थ्य शिविरलाई सम्बोधन गर्दै उनले मुलुकको सार्वभौम सत्ता, भौगोलिक अखण्डता, स्वाधीनता र राष्ट्रिय एकताको रक्षा गर्नु सेनाको परम कर्तव्य रहेको बताए । उनले राष्ट्रहितविपरीत हुन सक्ने आन्तरिक तथा बाह्य चुनौतीको सिलसिलामा नेपालको संविधानबमोजिम सरकारद्वारा दिइने सबै जिम्मेवारी पूरा गर्न सेनाले कुनै कसर बाँँकी नराख्ने बताए ।प्रधान सेनापति क्षेत्रीले पुर्खाले आर्जेको सुनौलो तथा गौरवमय इतिहासलाई जीवन्त राख्न सेना सधैं कटिबद्ध रहेको बताए । परिवर्तित राज्य व्यवस्थालाई आत्मसात् गर्दै प्राप्त जिम्मेवारी बहन गर्ने क्रममा भूपू सैनिकले दिएको योगदानले नेपाली सेनाको विशिष्ट पहिचान स्थापित भएको उनको भनाइ थियो ।देशको सार्वभौसत्ता र भौगोलिक एकता रक्षार्थका लागि सेना तयार छ, क्षत्रीले भने, विश्वकै सफल सेनाका रूपमा स्थापित नेपाली सेना भौगोलिक अखण्डता र स्वाधीनताप्रति सदैव जिम्मेवार ढंगले प्रस्तुत हुन्छ । विकासका गतिविधिमा स्वदेश तथा विभिन्न द्वन्द्वग्रस्त राष्ट्रमा सेनाले पुर्याएको उच्च योगदानका आधारमा यसको पुष्टि भएको उनले बताए । क्षेत्रीले स्थानीय, प्रदेश र प्रतिनिधिसभा निर्वाचनमा सेनाले खेलेको भूमिका उत्कृष्ट रहेको दाबी गरे ।"
किशोरी मृत्युको छानबिन माग,"मोरङ किशोरी मृत्युको छानबिन माग गर्दै आफन्त र स्थानीयवासीले आइतबार विराटनगरमा विरोध प्रदर्शन गरेका छन् । कटहरी गाउँपालिका१ की १७ वर्षीया आइसा चौधरीका आफन्तले प्रदर्शन गरेका हुन् ।आइसा ललितपुरको इमाडोलस्थित विनय दाहालको घरमा काम गर्थिन् । झुन्डिएको अवस्थामा उनको शव फेला परेको थियो । आफन्तले उनले आत्महत्या नगरेको र हत्याको आशंका गर्दै छानबिन माग गरेको बताए । आइसाकी आमा गुलजारीदेवी ललितपुरको सातदोबाटो प्रहरी वृत्तमा पुगेर सदगतका लागि शव बुझेर शनिबार राति घर आएकी थिइन् ।आइसाकी दिदी बबिताले बहिनीको देब्रे हातमा तीन ठाउँ काटिएको र गालालगायत शरीरका विभिन्न भागमा निलडाम रहेकाले हत्या भएको हुन सक्ने बताइन् । आत्महत्या गरेको भए विनय दाहाल शवसँगै सदगतका लागि आउँथे होलान्, उनले भनिन्, बहिनीको बलात्कारपछि हत्या भएको शंका लागेकाले घटनाको छानबिन गरेर हामीलाई न्याय दिनुपर्छ ।कटहरी खोरियाका जयप्रकाश चौधरीमार्फत आइसा विनयको घरमा काम गर्न गएकी थिइन् । विराटनगरका केशव सिलवालले छोरीज्वाइँ विनयको घरमा काम गरिदिन केटी खोज्न जयप्रकाशलाई आग्रह गरेका थिए । बबिताले घटनापछि केशव सपरिवार विराटनगरबाट भागेकाले आफू सशंकित भएको बताइन् । जयप्रकाश आएर आइसाले विनयको घरमा चोरी गरेकाले आमालाई काठमाडौं जान भने, उनले भनिन्, आमाका लागि विनयले जहाजको टिकट पठाइदिएको थियो । आमा काठमाडौं पुगेपछि बल्ल छोरीको मृत्यु भएको जानकारी पाएकी थिइन् । मेरो आमा थारू भाषाबाहेक अन्य भाषा बुझ्नुहुन्न । काठमाडौं पनि पहिलो पटक जानुभएको थियो, उनले भनिन्, विनयले आफूअनुकूल सबै ठाउँमा औंठाछाप लगाएर एम्बुलेन्स खोजेर शवसहित आमालाई घर पठायो । परिवारका अन्य सदस्यलाई पनि काठमाडौंमै बोलाएर सदगत गर्न दबाब दिएको तर आफूहरू जान नमानेकाले शव पठाउन बाध्य भएको उनले सुनाइन् ।जिल्ला प्रहरी कार्यालय मोरङका प्रमुख प्रहरी उपरीक्षक अरुणकुमार बीसीले घटना काठमाडौमै भएकाले यसमा आफूहरू केही गर्न नसक्ने बताए ।"
भुटानमा फिल्म तीन महिना चल्छ,"भुटानी फिल्म उद्योग अहिले कुन अवस्थामा छ ? हामी आफ्नै मौलिक उत्पादनहरूमा जोड दिइरहेका छौं । फिल्मसम्बन्धी सरकारी नीति पनि त्यस्तै छ । मौलिक विषयवस्तु, संस्कृति, दर्शन र जीवनशैलीमा आधारित फिल्महरूलाई विशेष प्राथमिकता दिने नीतिले हामीलाई सजिलो बनाइदिएको छ । वर्षमा कम्तीमा पनि ४० वटा फिल्मको निर्माण हुन्छ । यो एउटा गतिलो उद्योगका रूपमा विकास भइरहेको छ । सरकारी क्षेत्रबाट फिल्म उद्योगका लागि केकस्ता सहुलियतहरू उपलब्ध छन् ? धेरै सुविधाहरू छन् । फिल्मकर्मीलाई सरकारबाट ऋण अनुदानको व्यवस्था छ । बैंकहरूमा फिल्म प्रोजेक्ट नै राखेर ऋण निकाल्न सकिन्छ । सरकारले वर्षमा एकपटक प्रतिस्पर्धात्मक फिल्म फेस्टिभल गर्छ र उक्त फेस्टिभलबाट छानिएका उत्कृष्ट तीनलाई १६१६ लाख रुपैयाँ दिन्छ । अचम्म मान्नुहोला, हाम्रोमा एउटा फिल्म कम्तीमा तीन महिना हलमा चल्छ । कुनैकुनै फिल्म त पाँच महिनासम्म पनि चल्छ । नेपालमा त एक हप्ता पनि नचल्ने रहेछ । मलाई अचम्म लाग्यो । बलिउड र हलिउडको प्रभाव कस्तो छ भुटानमा ? हाम्रोमा विदेशी फिल्महरू नेसनल थिएटरमा लाग्दैनन् । सरकारी नीतिले पनि त्यो दिँदैन । तर, जनतालाई स्वतन्त्रता भने छ । यदि कसैलाई हिन्दी, अंग्रेजी या कोरियन फिल्म हेर्न मन लाग्यो भने बजारबाट डीभीडी ल्याएर घरमा हेर्न सकिन्छ । प्राइभेट स्क्रिनिङहरू गर्न सकिन्छ । तर, हलमा भने जोङखा भाषाको मात्रै फिल्म लाग्छ । राजधानी थिम्पुभन्दा बाहिर पनि फिल्मको प्रभाव छ र ? थिम्पुमा मात्रै ८ हल छन् । अनि हरेक जिल्लामा कम्तीमा एउटा हल छ । कुनैमा दुई वटा । बीस वटा जिल्ला र राजधानी गरेर झन्डै तीन दर्जन हल छन् । भुटानमा हलहरू सबै सरकारले बनाइदिन्छ । अहिले जिल्लाजिल्लामा फिल्म हलहरू बढाउने काममा सरकार लागेको छ । कलाकारहरू पनि निकै व्यस्त हुन्छन् । फिल्ममा लाग्नेहरूले अरू काम गर्नै भ्याउँदैनन् । सानो जनसंख्या (७ लाख) भएकाले पनि होला, म्युजिक भिडियोमा खेल्ने कलाकारहरूलाई पनि सबैले चिन्छन् । सन् १९९० भन्दा अघि त हिन्दी र अंग्रेजी फिल्म पनि हलमा लाग्थे, होइन र ? हो, त्यो हाम्रो आपाआमाको पालाको कुरा हो । त्यति बेला हिन्दी फिल्मको बढी प्रभाव थियो भुटानमा । हिन्दी फिल्म हेर्दाहेर्दै दर्शकले हिन्दी भाषा र उनीहरूकै वेशभूषा नक्कल गर्न थालिसकेका थिए । तर, १९९० पछि भने भुटानको आफ्नै फिल्म उद्योग विकास भयो । अहिले त्यस्तो छैन । नयाँ पुस्ताले मौलिक संस्कृति भुल्ने चिन्ता अब भुटानमा छैन । फिल्म दोङफू दिङफूको तपाईं आफैं निर्माता पनि हुनुहुँदो रहेछ । भुटानी फिल्मको व्यापारचाहिँ कस्तो छ ? लगानी नउठ्ला भन्ने कुनै चिन्ता छैन भुटानमा । मैले यो फिल्म ५८ लाख भारुमा बनाएकी हुँ । ६० लाख भारुको व्यापार भइसक्यो र अहिले यो फिल्म भुटानका हलहरूमा प्रदर्शन भइरहेको छ । केही महिना यो फिल्म चल्छ । यसले कम्तीमा पनि एक करोडको व्यापार गर्छ होला । मेरो विचारमा अहिलेसम्म कुनै पनि भुटानी फिल्मले घाटा बेहोर्नुपरेको छैन । भुटान र नेपालमा के फरक पाउनुभयो ? यहाँका जनता र भुटानी जनतामा केही फरक भेटिनँ । यहाँका मानिसहरू उताका जस्तै दयालु, धार्मिक र मित्रवत् पाएँ । सिस्टमचाहिँ केही फरक रहेछ । हाम्रोमा शिक्षा र स्वास्थ्य नि:शुल्क छ । यहाँ त अस्पतालमा पनि औषधि किन्नुपर्ने रहेछ । स्कुलमा बच्चा पढाउन पनि पैसा लाग्ने रहेछ ।"
आआफ्नै भ्यानिटी भ्यान,हृतिक रोशन
रामशेखर क्रान्तिकारी चिन्तक पनि थिए,"भक्तपुर कुनै समय उपत्यकामा प्रहसनमा जमेका थिए रामशेखर नक:मी, कृष्ण नापित र आशकाजी थकु । उनीहरूको प्रहसन नेपाल भाषामा हुन्थ्यो । दर्शकश्रोता पनि नेपालभाषीहरू मात्रै । तीनमध्ये अहिले आशाकाजी थकु मात्रै बाँकी छन् । उनका सहपाठी कृष्ण पाँच वर्षअघि र रामशेखर गत वर्ष फागुनमा संसारबाट बिदा भए ।रामशेखरको वार्षिक पुण्यतिथिको अवसरमा रामशेखर ग्वाहाली पुच:ले उनीद्वारा लिखित सिमात फफ स्व: कथासंग्रहलाई बिच्किएका रूखहरू का रूपमा पुन: प्रकाशित गरेको छ । नेपाल भाषा एकेडेमीका कुलपति चित्तरञ्जन नेपाली र लेखक मल्ल के सुन्दरले कृतिको लोकार्पण गरे । कृतिमा नेपाल भाषामा लिखित आठै कथा नेपालीमा पनि अनूदित छन् । चिरत्न शाक्य, गोविन्दमान श्रेष्ठ, धु्रव मधिकर्मी, महेन्द्रगोपाल कर्माचार्य, ओमचरण अमात्य, अगिब बनेपाली, केवलप्रसाद कायस्थ र कृष्ण प्रजापतीले ती कथा अनुवाद गरेका हुन् । कार्यक्रममा आशाकाजी थकु रामशेखरसँगका पल सम्झेर भावुक बने । भक्तपुर विकास परियोजनामा काम गर्दा रामशेखरसँग उनी परिचित भएका थिए । चित्रकारका रूपमा परिचित आफूलाई स्टेजको कलाकार बनाउने श्रेय रामशेखरलाई दिए उनले । भने, उहाँले नै म भित्रको अभिनय कला बाहिर ल्याउनुभयो । हामीले थुप्रै नाटक र टेलिशृंखलाहरू सँगै गर्यौं । एउटै कार्यालयमा काम गर्दा दिनहुँजसो भेट भइरहने भएकाले आफूहरूका साथै प्रहसन वा नाटकका लागि पनि स्वर्ण युग जस्तो लाग्छ आशाकाजीलाई । काम सके घण्टौं बस्ने गर्दा रामशेखर प्रहसनको स्क्रिप्ट लेख्थे, आशाकाजी र कृष्ण स्क्रिप्ट रट्थे । उनले सम्झिए, बाटोमा हिँडदै गर्दा पनि केही घटना देख्यो भने त्यसलाई पनि रामशेखरले नाटकमा उतारिदिनुहुन्थ्यो । उहाँले लेखेको डाइलग पनि दर्शकलाई तान्ने खालको हुन्थ्यो । रिहर्सल गर्ने ठाउँ नभएपछि बाटोमा हिँड्दाहिँड्दै उनीहरू रिहर्सल गर्थे, उनकै शब्दमा वाकिङ रिहर्सल । प्रहसन वा नाटकका लागि जति बेला पनि तयार हुने प्रवृत्तिले आशाकाजीलाई रामशेखरको नजिक बनाएको थियो । रामशेखरसँगको एउटा घटना बारम्बार सम्झिए उनले । एक रात नौ बजे सुत्ने तरखर गर्दा एक्कासि रामशेखरले नाटक गर्न जाउँ भन्दै ढोका ढकढक्याउनुभयो, अचम्म मान्दै उनी अचानक यसरी खबर गर्न आएपछि आफू नजाने भन्दै रिसाए पनि । तर साथीलाई यसरी नाइँ भन्न पनि मनले मानेन । भक्तपुर बजारबाट राति नौ बजे हिँडेर तेलकोटको खोला र वन छिचोल्दै गर्दा जुकाले रक्ताम्मे हुने गरी टोक्दा पनि साँखु बजारमा नाटक देखाउन गएको अहिले पनि उनको मानसपटलमा ताजै छ । त्यो सम्झिँदा अहिले पनि उनको ज्यान सिरिंग हुन्छ रे । नेपाल टेलिभिजनबाट प्रसारित टेलिशृंखलाको निर्देशन रामशेखर र सहनिर्देशन कृष्ण नापितले गरेका थिए । उनले भने, तर प्रसारण हुँदा निर्देशक रामशेखरको नाम नआई रमेशचन्द्र प्रधानको नाम आयो । त्यो बौद्धिक रूपमा अन्याय त थियो नै, उनी आर्थिक रूपमा पनि धेरै ठाउँमा ठगिए । नेपाल भाषाकै भए पनि प्रहसन र नाट्य क्षेत्रमा योगदान दिएका रामशेखरलाई राज्यले पनि अन्याय गरेको उनले जनाए ।मल्ल के सुन्दरका दृष्टिमा रामशेखरको कथ्यशैली विशेष थियो । उनी राम्रो नाटकमार मात्रै नभएर कुशल साहित्यकार पनि थिए । अहिले कुमार नगरकोटीले अपनाउने मिस्टिका शैलीलाई नयाँ भनेर प्रशंसा गरेका छन्, उनले भने, यो शैली रामशेखरले ४३ वर्षपहिले कथामा प्रयोग गरेका छन् । नेपाल भाषा नबुझेकाले यसबारे कसैलाई थाहै छैन र चर्चा पनि भएन । नेपाल भाषाका समालोचकले रामशेखरका कथाहरूलाई यो कोणबाट कहिल्यै समालोचना नगरेको उनले बताए । पञ्चायत कालमा सिमात फफ स्व: कथा राजाको विरुद्ध लेखिए पनि नेपाल भाषामा भएकाले अन्य समुदायका पाठक उनको क्रान्तिकारी चिन्तनबारे अनभिज्ञ रहेको उनले सुनाए ।"
मुस्ताङ चिनाउने गीत,"काठमाडौं (कास) हिमालपारिको जिल्ला मुस्ताङ प्राकृतिक रूपले मात्र होइन, धार्मिक तथा पर्यटनको दृष्टिकोणले पनि उत्तिकै महत्त्वपूर्ण छ । यही सन्देश बोकेको गीति एल्बम हाम्रो मुस्ताङ आएको छ ।सांसद रवीन्द्र अधिकारी, गीतकारहरू चूडामणि देवकोटा र विपिन किरण, संगीतकार मिलन मोक्तान, पर्यटन बोर्डका प्रमुख कार्यकारी अधिकृत दीपक जोशी लगायतले आइतबार एल्बम सार्वजनिक गरे । कार्यक्रममा एल्बमको शीर्ष गीत हाम्रो मुस्ताङ को म्युजिक भिडियो प्रिमियर समेत गरियो । विपिनले लेखेको उक्त गीतमा टीका प्रसाईंको स्वर छ । म्युजिक भिडियोको निर्देशन सन्तोष कोन्मेले गरेका हुन्, जसमा मिस मुस्ताङ सञ्चिता सिन्जालीको अभिनय छ ।एल्बममा सात गीत छन् । सबै गीत मिलन मोक्तानले संगीतबद्ध गरेका हुन् । तिनमा कृष्ण काफ्ले, रेश्मा पुन तथा लेखराज गुरुङको स्वर पनि सुन्न सकिन्छ । सांसद अधिकारीले अधिकारीले गीतसंगीतका माध्यमबाट आन्तरिक पर्यटन प्रवद्र्धन गर्ने लक्ष्य राखिएको भन्दै खुसी व्यक्त गरे ।"
भुइँखाट लिएर शाह,"काठमाडौं (कास) कथासंग्रह छापामारको छोरो मार्फत मदन पुरस्कार पाएका कथाकार महेशविक्रम शाह सातौं कथासंग्रह भुइँखाट लिएर आएका छन् ।राजधानीमा शनिबार प्रा अभि सुवेदी र लेखकद्वय नारायण ढकाल र नयनराज पाण्डेले उनको कृति लोकार्पण गरे ।सुवेदीले अहिलेको चुनौती भनेको कथा अलग हो भनेर चिनाउने रहेको बताए । शाहको पहिलो कृति सटाहा मा वर्णन गरिएको थारू समुदायको मूल्य, मान्यता र संस्कृतिले आफू अभिभूत भएको उल्लेख गर्दै ढकालले भुइँखाट सम्म आइपुग्दा पनि यसले निरन्तरता पाएको बताए । लेखकका कथाहरूमा परिवेश, विषयगत विविधता पाइने पाण्डेले दाबी गरे । शाहले मधेस, हिमाल, पहाडदेखि पाश्चात्य जगतका कथा र पात्रहरू समेटेका छन्, उनले भने, लेखकले समयक्रमलाई पछ्याउँछन् । समयसँग संवाद गर्नु शाहको विशेषता पनि हो । शाहले आफू आत्मैदेखि साहित्यकार भएको बताए । त्यसको उदाहरण मेरा कृतिहरू हुन्, उनले भने, सुदूर गाउँको एउटा कुनाबाट फुत्त निस्केको थियो मेरो कथा । त्यो कथामा आफ्नै बालवयको भोगाइ पोखेको थिएँ । मैले भोगेको जीवन बाह्य आँखाले हेर्दा मेरै निजी सम्पत्ति जस्तो देखिए पनि त्यो मेरो आफ्नै होइन । जीवन भोगाइका क्रममा भेटिएका पात्रहरूको अंश कथामा मिसिएको उनले बताए ।१८ कथाहरूको संग्रह फाइनप्रिन्टले छापेको हो । शाहका यसअघि अफ्रिकन अमिगो, काठमाडौंमा कमरेड, सिपाहीकी स्वास्नी र ज्याक्सन हाइट जस्ता कथासंग्रह प्रकाशित छन् ।"
लन्डनमा सुनिए पराजुली,"लन्डन (कास) अरू बेला म्युजिक कन्सर्टले भरिभराउ हुने ग्रिनफोर्ड टाउन हल शनिबार साँझ साहित्यिक मनहरूले भरियो । लन्डनमा पहिलो पटक गरिएको कविता कन्सर्ट का प्रमुख आकर्षण थिए युवा कवि नवराज पराजुली । उनले करिब एक घण्टा नन स्टप कविता वाचन गरे । पहिलोपटक लन्डन आएका उनले सगरमाथाको गहिराइ, हेब्बी बड्डे, खोया लगायतका कविता सुनाए । द्वन्द्व पीडित बालबालिकाको सहयोगार्थ आयोजित कार्यक्रम भएर होला, उनले त्यस्तै परिवेशको बुद्धको टाउकोको मोल शीर्षकको कविता पनि सुनाउन भ्याए । राजदूत डा दुर्गाबहादुर सुवेदी, एनआरएनए आईसीसी उपाध्यक्ष कुल आचार्य, एनआरएनए यूके अध्यक्ष योगकुमार फगामी, नेपाल पत्रकार महासंघ बेलायत अध्यक्ष नरेश खपांगीमगरसहित करिब अढाई सय श्रोता थिए ।राजदूत डा सुवेदीले पराजुलीको कवितामा जादु भएको बताए । कविता कन्सर्टका संयोजक रामशरण सिम्खडाले साहित्यलाई परोपकारी कामसँग जोडदै लन्डनमा पृथक शैलीको कविता कन्सर्ट गरिएको जानकारी दिए भने नेपलिज ब्रिटिस कम्युनिटी यूके अध्यक्ष मिलन घिमिरेले सबै दाताप्रति आभार व्यक्त गरे । कार्यक्रममा स्थानीय स्रष्टाहरू फणीन्द्र भट्टराई, मन्जु भण्डारी, नृपेश उप्रेती, जगत् नवोदित, नारायण गाउँले र रमेश कायस्थले समेत आफ्ना रचना सुनाएका थिए ।"
होमस्टे सिर्जना,"काठमाडौं (कास) पछिल्लो समय नेपाली गाउँघरमा होमस्टे फस्टाउँदै गइरहेको छ । बेलायत बस्दै आएका लेखक होम परिवागले भने राजधानीकै छेउ गोदावरीमा होमस्टे सञ्चालनमा ल्याएका छन् । शान्त वणतावरणमा ध्यान केन्द्र सहितको सुविधामा उनले साहित्यकार, चित्रकार र फिल्मकर्मी केन्द्रित गरेर होमस्टे सञ्चालनमा ल्याएका हुन् ।द ब्रिट नाम दिइएको होमस्टेमा वरिपरिका दृश्य हेर्दै चित्र कोर्ने रुफटप ओपन स्टुडियो समेतको व्यवस्था छ । शनिबार जरा फाउन्डेसन र नेपाली कला साहित्य डट कम फाउन्डेसनको संयोजनमा द ब्रिटमा कवि गोष्ठी गरियो । कवि तुलसी दिवस, उषा शेरचन, अशेष मल्ल, विप्लव प्रतीक, मोमिला, राजेन्द्र सलभ, माया ठकुरी, भागिरथी श्रेष्ठ, स्वप्निल स्मृति, श्रीओम श्रेष्ठ रोदन, भीष्म उप्रेती लगायतले आफ्ना सिर्जना सुनाए ।"
५ महिनापछि वाग्मतीबाट २२ मेगावाट विद्युत्,"मकवानपुर नेपाल विद्युत् प्राधिकरण र सरकारी लगानीमा मकवानपुरको भैंसेमा निर्माणाधीन कुलेखानी३ जलविद्युत् आयोजना काम सुरु भएको ९ वर्ष बितिसक्दा पनि सकिएको छैन । निर्माण सम्पन्न भएको खण्डमा पनि १४ मेगावाट विद्युत् उत्पादन हुन्छ । तर मकवानपुरमै निजी क्षेत्रबाट निर्माण सुरु गरिएको २२ मेगावाट वाग्मती साना जलविद्युत् आयोजनाले भने स्थानीयमा खुसी सिन्चेको छ । इपापन्चकन्या८ वाग्मती दोभानमा निर्माणाधीन आयोजनाको २२ महिनाको अवधिमा ८० प्रतिशत काम सकिइसकेको छ । एक महिनाअघि नै आयोजनाको २ हजार ४ सय २४ मिटर लामो मुख्य सुरुङको ब्रेकथ्रु भइसकेको छ । आगामी असारभित्र विद्युत् उत्पादन गर्ने लक्ष्यका साथ ४ सय कामदारले रात दिन काम गरिहेको आयोजनाले जनाएको छ । निजी क्षेत्रको माण्डु हाइड्रो पावर कम्पनी र चाइनिज कम्पनीको संयुक्त लगानीमा लक्ष्यअनुसार निर्माण सम्पन्न गर्न तीव्र गतिमा काम भइरहेको आयोजनाका आवासीय इन्जिनियर रत्न बोम्जनले बताए । उनले भने, आगामी असार महिनाभित्रमा विद्युत् उत्पादन गर्ने लक्ष्यका साथ काम भइरहेको छ । वाग्मती खोलाबाट विद्युत् उत्पादन गर्ने उक्त आयोजना पहिलो हो । सिइच्वाङ हेइच्वाङ चाइनिज कम्पनीको सहयोगमा माण्डु हाइड्रोपावर कम्पनीले चार अर्बको लगानीमा वाग्मती साना जलविद्युत् आयोजनाको निर्माण कार्य २०७२ जेठमा सुरु भएको हो । भूकम्प र नाकाबन्दीका कारण निर्माण कार्य सुरुमा अवरुद्ध भए पनि लक्ष्यअनुसार काम सक्ने माण्डु हाइड्रो कम्पनीका प्राविधिक सुरज पन्तले बताए । वाग्मती र कोगटेको पानी इपापञ्चकन्या दोभानमा १० देखि १३ मिटर उचाइको वेयर (बाँध) निर्माण गरी सुरुङमार्फत इपापञ्चकन्याको बगरबेंसीस्थित पावर हाउसमा पुर्याएर विद्युत् उत्पादन गरिने पन्तले बताए । वाग्मतीमा निर्माण गरिने ५५ मिटर लामो वेयर (बाँध) वैशाख महिनाभरिमा निर्माण गरिसक्छौं । इन्जिनियर बोम्जनले बताए । वाग्मतीको निर्माण गरिएको बाँध हुँदै सुरुङबाट प्रतिसेकेन्ड १२ दशमलव ४ क्युसेक पानी बग्ने गर्छ । वाग्मतीमा निर्माण गरिएको बाँधबाट पावर हाउस (विद्युत् गृह) २ हजार ४ सय ४० मिटरको दूरीमा छ । मुख्य सुरुङ अर्थात् टनेलको चौडाइ ३ दशमलव ७ र उचाइ ३ दशमलव ८ डायमिटर छ । वाग्मती र कोगटेको पानी थुनेर सुरुङतर्फ लैजान बाँध बनाउने कार्य पनि अन्तिम चरणमा छ । आयोजनाको सुरुङ खन्ने, बाँध निर्माण गर्ने र पावर हाउसको सिभिल वर्कको कार्य नेपाली कम्पनी साउथ एसियन इन्फ्रास्ट्रक्चर प्रालिले गरेको हो । नेपाली प्राविधिक र नेपाली मजदुरबाट आयोजनाको सुरुङ खन्ने, बाँध निर्माण, पेनेस्टक पाइप जडान गर्ने स्थल निर्माण लगायतका कार्य गरेको इन्जिनियर महेन्द्र अधिकारीले बताए । उक्त नेपाली कम्पनीसँग विद्युत् आयोजनाको यो भन्दा लामो र जोखिमयुक्त सुरुङ खनिसकेको अनुभव छ । इपापञ्चकन्याको दोभान र पावरहाउस रहने क्षेत्र बगरबेंसीबाट गरी दुवै तर्फबाट आयोजनाको सुरुङ खनिएको थियो । विद्युत्गृह क्षेत्र निर्माणको कामसँगसँगै इलेक्ट्रो मेकानिकलको काम पनि तीव्र गतिमा भइहेको छ । विद्युत् गृह निर्माणको कार्य आगामी असारको पहिलो सातासम्ममा सम्पन्न गरिसक्छौं, इन्जिनियर योगेश सुवेदीले भने, सिभिल वर्कको कामका निम्ति पावर हाउसमा २ सय जना कामदार खटिएका छन् भने इलेक्ट्रो मेकानिकलको काममा ५ चिनियाँसहित ३० नेपाली कामदार र प्राविधिक खटाइएको छ । पावर हाउसका लागि आवश्यक ९० प्रतिशत उपकरण निर्माणस्थलमा ल्याइसकिएको छ । आयोजनाको ६ सय मिटर लामो पेनेस्टक पाइप राख्ने काम पनि धमाधम भइरहेको छ । स्थानीयवासी र भीमफेदी गाउँपालिकाका अध्यक्ष हिदम लामालगायत जनप्रतिनिधिको सहयोग भएकाले निर्माण कार्यलाई गति दिन सहज भएको आवासीय इन्जिनियर बोम्जनले भने, यो विद्युत् आयोजना नेपालको नमुना आयोजना बनाउँछौं । तोकिएको समयमा नै विद्युत् उत्पादन गरेर प्राधिकरणलाई बिक्री गर्नेछौं । माण्डु हाइड्रोपावर कम्पनीले नेपाल विद्युत् प्राधिकरणसँग वर्षायाममा प्रतियुनिट ४ रुपैयाँ ४० पैसामा र हिउँदमा ८ रुपैयाँ ४० पैसामा बिक्री गर्ने सम्झौता गरेको छ । आयोजनाको इलेक्ट्रो मेकानिकलको काम चाइनिज कम्पनीले गरिरहेको छ । आगामी असारको अन्तिमसम्म विद्युत् उत्पादन गरेर कुलेखानी प्रथमको सबस्टेसन धोर्सिङको राष्ट्रिय प्रसारण लाइनमा जोड्ने योजना छ । आयोजनाको पावरहाउसबाट कुलेखानी प्रथमको सबस्टेसन साढे १३ किलोमिटरको दूरीमा छ । कुलेखानी प्रथमको सबस्टेसनसम्म उत्पादित विद्युत् पुर्याउन ४४ वटा टावर निर्माण गर्नुपर्छ । ४२ वटा टावर निर्माण गरेर तार तान्ने काम धमाधम भइरहेको छ । २ वटा टावर एक साताभित्रमा निर्माण हुने इन्जिनियर बोम्जनले बताए । मकवानपुरको अत्यन्त विकट क्षेत्रमा विद्युत् उत्पादनको निर्माण कार्य सुरु भएपछि स्थानीयवासी समेत हर्षित देखिन्छन् । उनीहरू आयोजनाको निर्माण छिटो सक्न लागिपरेका देखिन्छन् । आयोजनाबाट प्रभावित मकवानपुरको इपापञ्चकन्या, सिस्नेरी, कोगटे र ललितपुरका माल्टा र धुसेल गाविसका बासिन्दालाई कम्पनीले सेयर वितरण गर्ने जनाएको छ । आयोजनाले सिंगो मुलुकको ऊर्जा क्षेत्रमा सहयोग पुर्याउनुका साथै प्रभावित क्षेत्रका बासिन्दाको आर्थिक अवस्थामा सुधार ल्याउने अपेक्षा लिएका छौं । भीमफेदी गाउँपालिकका अध्यक्ष लामाले भने, यो आयोजना सक्दो छिटो सम्पन्न गर्न यस क्षेत्रका बासिन्दाले सहयोग पुर्याउँदै आएका छन् । आयोजनाकोबाँध र सुरुङको निर्माणस्थलको सुरक्षाको निम्ति नेपाली सेनाको बेस क्याम्प पनि दोभानमा राखिएको छ । विकास निर्माणका काम कसरी गर्नुपर्छ भनेर यो विद्युत् आयोजनाबाट सिक्न सकिने पूर्वसांसद सुभाषचन्द्र ठकुरीले बताए ।"
प्रशासनमै अड्कियो राहत,"चितवन साउनमा बाढी जाँदा भत्केको घर मर्मत गर्न र न्याना कपडा किन्न भनेर बाढीपीडितलाई सरकारले उपलब्ध गराएको राहत रकम चितवनमा जिल्ला प्रशासन कार्यालयमा नै अड्किएको छ । स्थानीय तहले तथ्यांक विवरण पठाउन ढिलाइ गर्दा रकम दिन नसकेको चितवनका प्रमुख जिल्ला अधिकारी नारायणप्रसाद भट्टले बताए । सुरुवातमा आएको विवरणमा थपघट के छ भनेर हामीले स्थानीय तहमा बुझ्नका लागि पत्राचार गरेका थियौं । त्यहाँबाट विवरण आउँन ढिला हुँदा पीडितका लागि आएको पैसा वितरण हुन सकेन । आइतबार जिल्ला प्रशासन कार्यालयमा भएको जिल्ला विपद् व्यवस्थापन समितिको बैठकमा प्रमुख जिल्ला अधिकारी भट्टले भने ।गएको साउनको अन्तिममा आएको बाढी र पहिरोले चितवनका सातवटै स्थानीय तहमा असर गरेको थियो । सबै ठाउँमा गरेर ५ सय ३ वटा घर पूर्णरूपमा क्षतिग्रस्त भएको प्रारम्भिक विवरण थियो । बाढीपहिरोले घर क्षतिग्रस्त भएपछि तत्कालका लागि दिनको ७० रुपैयाँका दरले एक महिनासम्म सरकारले राहत उपलब्ध गराएको थियो । त्यो बेला ५०३ घर क्षतिग्रस्त भएको विवरण आएको हो ।पहिलाकै विवरणका आधारमा भन्दा नयाँ विवरण संकलन गरेर राहत रकम बाँड्नुपर्ने थियो । त्यसमा थपघट हुन पनि सक्छ भनेर नयाँ संकलन गर्ने निधो भएको हो । तर स्थानीय तहबाट समयमा नयाँ विवरण नै आएन, प्रमुख जिल्ला अधिकारी भट्टले भने । सरकारले घर क्षतिग्रस्त भएकाहरूलाई न्यानो कपडा किन्न १० हजार र घर मर्मतका लागि १५ हजार रुपैयाँ दिने निर्णय गरेको थियो ।चितवन जिल्ला प्रशासन कार्यालयबाट प्राप्त विवरणअनुसार राप्ती नगरपालिका र इच्छाकामना गाउँपालिकाले अझैसम्म विवरण बुझाएका छैनन् । भरतपुर महानगरपालिका, माडी, खैरहनी, कालिका र रत्ननगर नगरपालिकाबाट विवरण आएको छ । नयाँ विवरण बुझाउने नगरपालिकाहरूले पहिलाको भन्दा संख्या बढेको विवरण पठाएको प्रमुख जिल्ला अधिकारी भट्टले बताए । घर मर्मत र कपडा किन्न गरेर एक परिवारलाई २५ हजार रुपैयाँ आएको छ । पैसा हामीसँग छ तर नयाँ विवरण सबैले नपठाएका कारण बाँड्न नसकेको हो । सबैले चाँडो पठाएर सहयोग गर्नुहोला आइतबारको बैठकमा भट्टले आग्रह गरे । विवरणअनुसार सबैभन्दा धेरै घर राप्ती नगरपालिकामा नै भत्केका थिए । सो नगरपालिकामा १ सय ३१ घर भत्केको प्ररारम्भिक विवरण आएको थियो । त्यसपछि माडी नगरपालिकामा १ सय २३ घर भत्केका थिए । भरतपुरमा ८६, रत्ननगरमा ८५, खैरहनीमा ३६, कालिकामा ३४ र इच्छाकामना गाउँपालिकामा आठ घर भत्केको विवरण आएको थियो । विवरण संकलन चाँडै सकेर राहतको प्रबन्ध मिलाउने राप्ती नगरपालिकाका मेयर प्रभा बरालले बताइन् । बाढीपहिरोका कारण सो नगरपालिकामा ३ जनाको ज्यान गएको थियो । खेत पुरिएकाहरूलाई भकारी सहयोग साउनको अन्तिममा आएको बाढीले धानखेतमा पनि नोक्सान गरेको थियो । तर जिल्ला कृषि विकास कार्यालयमार्फत सरकारले साह्रै न्यून राहत रकम उपलब्ध गराएको छ । बालुवाले पुरेको एक बिघा खेत सफा गर्न कम्तीमा ५० हजार रुपैयाँ लाग्ने प्राविधिकहरूको अनुमान थियो । तर सरकारले प्रतिकट्ठा १६६ रुपैयाँका दरले रकम पठाएको थियो ।हामीले नै प्रतिबिघा ५० हजार रुपैयाँसम्म खर्च हुने सिफारिस गरेका थियौं । तर आउने बेलामा पाँच हजारका दरले पनि रकम आएन । रकम साह्रै नै थोरै आएपछि के गर्ने, कसो गर्ने भयो । हामीले २८ सय रुपैयाँ पर्ने आधुनिक भकारी किनेर किसानलाई दियौं आइतबारको बैठकमा चितवन जिल्ला कृषि विकास कार्यालयका प्रमुख सुधीर श्रेष्ठले जानकारी दिए ।राहतका लागि कार्यालयले निवेदन माग गरेको थियो । कार्यालयमा सय जनाले निवेदन दिएको श्रेष्ठको भनाइ छ । निवेदन माग भएपछि वास्तविक पीडित निवेदन बुझाउन आएको झैं लागेको थिएन । समस्यमा परेकाहरू गाउँठाउँमा अझै धेरै नै छन्, राप्ती नगरपालिकाका मेयर प्रभा बरालले बैठकमा भनिन् ।"
३ दिनपछि हेलिकप्टरबाट सुत्केरीको उद्धार,"सिन्धुपाल्चोक जिल्लाको दुर्गम इन्द्रावती गाउँपालिका भोटसिपाकी सुत्केरी व्यथाले छटपटाइरहेकी सीता कुँवर जोगीले ३ दिनपछि मात्रै उपचार पाएकी छन् । सामाजिक कार्यकर्ता दीपक सिलवालको पहलमा हेलिकप्टरद्वारा २० वर्षीया जोगीको उद्धार भएको हो । सातादिनअघि प्रसव पीडाले छटपटाइरहेकी सीताले रक्तस्रावको उपचार पाउन सकेकी थिइनन् । कलिलै उमेरमा विवाह गरेकी उनलाई रक्तस्राव हुने क्रम नरोकिएपछि गाह्रो हुँदै गएको थियो । गाउँको स्वास्थ्य चौकीले उपचारका लागि राजधानी लैजान सल्लाह दिएपछि उनले कसरी कहाँ उपचार गर्न जाने सोच्न सकिनन् । महिनादिनमा सुत्केरी हुने मिति तोकिएपछि विपन्न परिवारकी सीता जन्म र मरणको दोसाँधमा परेकी थिइन् । बेलाबेलामा बेहोस भइरहेकी जोगीको अवस्था देखेर वडाध्यक्ष बाबुराम तामाङले भोटसिपामा लामो समय सामाजिक क्षेत्रमा काम गरेका उनै सिलवाललाई फोन गरेका थिए । अनुरोधपछि उहाँले शनिबार हेलिकप्टरद्वारा उद्धार गर्ने काम गरिदिनुभयो, तामाङले भने । दायाँबायाँ चलमलाए रगत गइहाल्ने रहेछ, यस्तो जटिल समस्या भएपछि उहाँ (सिलवाल) लाई गुहार्यौं, उनले भने । सिलवालले सुत्केरीको ज्यानको जोखिम भएको थाहा पाएपछि शनिबार हेलिकप्टर खबर गरेका थिए । बेथाले मूच्र्छा परेको थाहा भएपछि हेलिकप्टर नै बोलाएको दीपकले बताए । सबै समस्या सुनेपछि आर्थिक स्रोत जुटाउने सर्तसहित हेलिकप्टर आउने तयारी भयो, सिलवालले भने, अरू सवारीसाधनबाट ल्याउन सम्भव नभएपछि हेलिकप्टरबाट उद्धार गरियो । काठमाडौंस्थित चण्डोलमा घरआँगन नेपाल संस्था चलाइरहेका सिलवालले सिन्धुपाल्चोकको इन्द्रावती गाउँपालिकाका विपन्न वर्गका बिरामीको उपचार गराएका थिए । आर्थिक समस्या भएको कारणले यत्तिकै पिल्सिएर बसिरहेकी थिएँ, सीताले हर्षित हुँदै भनिन्, यसरी उपचार पाएर बाँच्छुजस्तो लागेको थिएन । विपन्न वर्गकी जोगीले तीन दिनपछि मात्रै हेलिकप्टरमार्फत काठमाडौं जोरपाटीस्थित नेपाल मेडिकल कलेजमा उपचार पाइन् । समयमै ल्याइएकाले आमा र गर्भको बच्चा दुवैको अवस्था सामान्य भएको त्यहाँका चिकित्सकले बताएका छन् । मेडिकलमा रक्तस्रावको कारण भएको समस्यालाई सुत्केरी उपचार भइरहेको छ ।"
पर्यटकहरू बढे,"रसुवा पर्यटकीय मौसम सुरु भएसँगै लाङटाङ क्षेत्र घुम्न आउने विदेशी पर्यटकको संख्या बढेको छ । पर्यटकको वृद्धिसँगै लाङटाङ क्षेत्रमा चहलपहल सुरु भएको छ । जाडो सकिएको र गर्मी मौसम सुरु भएकाले लाङटाङ क्षेत्र घुम्नका लागि पर्यटक आउने क्रम बढेको लाङटाङ राष्ट्रिय निकुञ्ज कार्यालयले जनाएको छ । कार्यालयका अनुसार धुन्चे चेक प्वाइन्ट हुँदै दैनिक ४० भन्दा बढी पर्यटक निकुञ्ज क्षेत्र प्रवेश गरेको लाङटाङ राष्ट्रिय निकुञ्जका सहायक संरक्षण अधिकृत सूर्य खड्काले बताए । उनले भने, चालु आर्थिक वर्षको फागुन २६ गते सम्ममा ९ हजार ४ सय ९९ पर्यटक निकुञ्ज क्षेत्रको भ्रमण गरेका छन् । भूकम्प जानुभन्दा अगाडि वार्षिक १५ हजार भन्दा बढी पर्यटकहरूले लाङटाङ क्षेत्र भ्रमण गरेका थिए । भूकम्पले शून्य बनाएको जिल्लाको पर्यटकीय क्षेत्र लाङटाङ, गोसाइँकुण्ड र तामाङ सम्पदा मार्गमा भत्किएका पदमार्ग सुधार र होटलको पुनर्निर्माण भइसकेको छ । भूकम्पपछि पदमार्ग सुधार र होटलको पुनर्निर्माण भएसँगै घुम्न आउने पयटर्कको संख्यामा क्रमश: वृद्धि हुँदै गएको छ । काठमाडौंबाट लाङटाङ क्षेत्र छोटो पदमार्ग भएकाले पनि घुम्नका लागि बर्सेनि स्वदेशी तथा विदेशी पर्यटकको घुइँचो लाग्छ । पर्यटकको सुविधाका लागि लाङटाङ क्षेत्रमा तीन वटा पदमार्ग छन् । धुन्चे, गोसाइँकुण्ड हुँदै सिन्धुपाल्चोकको हेलम्बु, स्याफ्रुबेंसी हुँदै लाङटाङ, क्याङजिन र तामाङ सम्पदा मार्गको स्याफ्रुबेंसीदेखि गोल्जङ, गतलाङ, चिलिमे थुमन, टिमुरे, बृदिम हुँदै स्याफ्रुसम्मको पदमार्ग छ । गणेश तथा लाङटाङ हिमालको मनोरम दृश्य, निकुञ्ज क्षेत्रका जैविक विविधता, रामसार साइटमा सूचीकृत गोसाइँकुण्ड, तामाङ सम्पदा मार्गभित्र रहेको तामाङ कला र संस्कृति, लगायतका विभिन्न क्षेत्रको अवलोकन गर्न पर्यटक आउने गर्छन् । पछिल्लो समय लाङटाङ घुम्ने पर्यटकको संख्यामा पनि वृद्धि हुँदै गएको लाङटाङ राष्ट्रिय निकुञ्जले बताएको छ । लाङटाङ क्षेत्रमा खासगरी अस्ट्ेरलिया, क्यानडा, इजरायल, फ्रान्स, जर्मन, जापान, अमेरिका, कोरिया, बेलायतलगायत २४ भन्दा बढी देशका पर्यटक आउँछन् ।"
सिलाइकटाइमा महिला आकर्षित,"विशेष गरी विद्यालय, खेलाडी लगायतका पोसाक सिलाउन अब्बल रहेकी थामीले ८ हजार देखि १२ हजारसम्म आम्दानी गरिरहेको बताइन् । महिलाका लागि फुर्सदको समयमा पनि गर्न सकिने र सजिलो भएकाले सिलाइकटाइमा आकर्षण बढेको छ, गाउँगाउँबाट महिला तालिम लिन आउने गरेका छन्, बाह्रबीसे नगरपालिकामा १८ सयभन्दा बढीलाई सिलाइबुनाइ सिकाइसकेकी भैरवकुण्ड ग्रामीण उद्योगका कल्याणी घिसिङले भनिन्, सीप जानिसकेपछि प्रायले गाउँमै टेलर पसल राखेर व्यवसाय सुरु गरेका छन् ।"
केन्द्रले अधिकार दिएन : मन्त्री लामा,"हेटौंडा भूमि व्यवस्था, कृषि तथा सहकारी मन्त्री दावा दोर्जे लामाले संघीयताको मर्मविपरीत केन्द्र सरकार र कर्मचारीतन्त्रले प्रदेश र स्थानीय तहमा अधिकार दिन नचाहेको आरोप लगाएका छन् । हेटौंडामा साना किसान विकास बैंक इलाका कार्यालयको १७ औं वार्षिकोत्सवमा आइतबार बोल्दै उनले प्रदेश सरकारले अझै अधिकार प्राप्त गरिनसकेको दाबी गरे । संघीयतामा गएपछि सबै अधिकार प्रदेशमा आयो भनेर जनतामा एक खालको आशा र अपेक्षा छ तर केन्द्र सरकार र कर्मचारी प्रदेशलाई अधिकार दिने पक्षमा छैनन्, उनले भने, भोलि नै केन्द्र सरकार, मन्त्री र सचिवसँग बसेर अधिकारबारे निर्णय गर्दै छौं । उनले मन्त्रालय अन्तर्गतका महत्त्वपूर्ण निकाय केन्द्र मातहत नै राख्न खोजिएको आरोप लगाए । केन्द्र र प्रदेशबीच पनि केही समस्या रहेको दाबी गर्दै लामाले २ तहको सरकार तल भएपछि अधिकार रोकेर राख्न नमिल्ले बताए । उनले भने, सबै अधिकार दियो भने केन्द्रमा मन्त्रालय नै रहँदैन भन्ने रैछ, त्यसबारे छलफल गरेर टुंग्याउँछौं ।"
दोलखामा ३ वर्षदेखि रेबिजको त्रास,"दोलखा कुकुरको टोकाइपछि मानिसको मृत्यु हुन थालेकाले दोलखाको उत्तरी बस्तीमा रेबिज रोगको त्रास बढेको छ । भूकम्पपछि कुकुरले झम्टिँदै मानिसलाई टोक्न थालेकाले उत्तरी क्षेत्रका बस्तीहरूमा कुकुरबाट आक्रमणको त्रास बढेको हो । कुकुरले टोकेकामध्ये तीन वर्षको अवधिमा ६ जनाको मृत्यु भएको जिल्ला स्वास्थ्य कार्यालयको तथ्यांकमा छ । यसको संख्या अझै बढी हुन सक्ने अनुमान छ । कुकुरले टोकेकामध्ये ५० भन्दा बढीको उपचार गरेको चरिकोट अस्पतालले जनाएको छ । अस्पतालका प्रमुख चिकित्सक डा विनोद दंगालले कुकुरले टोकेपछि उपचारका लागि आएकामध्ये केहीलाई थप उपचारका लागि काठमाडौंसमेत पठाइएको बताए । सदरमुकाम चरिकोटमा आयोजित पत्रकार सम्मेलनमा जनस्वास्थ्य अधिकृत डम्बर थोकरका अनुसार ०७२ सालमा १ जना, ०७३ मा ४ र ०७४ मा हालसम्म १ जनाको रेबिज रोगबाट ज्यान गइसकेको छ । उत्तरी भेगका लामाबगर, विगु, कालिञ्चोक, गौरीशंकरमा ३ वर्षदेखि रेबिज रोगको महामारी फैलिएको थोकरले बताए । स्वास्थ्य कार्यालय र पशु सेवा कार्यालयले रेबिज विरुद्धको अभियान सञ्चालन गरेको दाबी गरे पनि उक्त रोगले मानिसहरू पीडितै छन् ।"
मुआब्जा कम भएको गुनासो,"ललितपुर खोकनाका राजेश महर्जनको फास्ट ट्रयाकमा साढे दुई रोपनी जग्गा पर्छ । त्यहीको अन्नबाट उनका परिवारले पुस्तौंदेखि जीविकोपार्जन गर्दै आइरहेको छ । यसअघि भैंसेपाटीस्थित रेडियो नेपालको टावर राख्न डेढ रोपनी सरकारलाई दिइसकें, उनी भन्छन्, बचेको यही एउटा टुक्रा छ । त्यो पनि सरकारले नगन्य मुआब्जा दिएर लिन खोजेको छ । उनलाई फास्ट ट्रयाकसँगै वाग्मती करिडोर, १ सय ३३ केभी प्रसारण लाइन र बाहिरी चक्रपथको विन्दु पनि खोकना फाँटमै पर्ने भएकाले मौलिक बस्तीको अस्तित्व सखाप हुने डर पनि छ । उनीजस्तै बुङमतीका यज्ञरत्न शाक्य, भैंसेपाटीका हरि थापाको समस्या पनि उस्तै छ । फास्ट ट्रयाकसँग सम्बन्धित बुङमती, खोकना र सैंबु सरोकार समितिले फास्ट ट्रयाकका लागि जग्गा अधिग्रहण गर्नुअघि आफूहरूले अघि सारेका माग सरकारले सम्बोधन नगरेकामा विरोध जनाएका छन् । मुआब्जा रकम अत्यन्त न्यून, मौलिक गाउँको पहिचान, संस्कृति सम्पदाको दिगो संरक्षणलगायत मुद्दालाई बेवास्ता गरेको उनीहरूको आरोप छ । सरोकार समितिले ललितपुर महानगरपालिकाका मेयर र उमेयरलाई पनि ज्ञापनपत्र बुझाएका छन् ।ललितपुर महानगरपालिकाका मेयर चिरीबाबु महर्जन र उपमेयर गीता सत्यालले समस्याबारे अध्ययन गरेर सरोकारवाला निकायसँग बसेर छलफल गरिने बताएका छन् । सरोकार समितिका अनुसार ०७२ चैत ४ मा जिल्ला प्रशासन कार्यालय ललितपुरले फास्ट ट्रयाकमा पर्ने जग्गाका सरोकारवाला व्यक्तिले मुआब्जाबारे चित्त नबुझे १५ दिनभित्र गृह मन्त्रालयमा उजुरी दिन सूचना प्रकाशित गरेको थियो । लगत्तै उनीहरूले प्रधानमन्त्री कार्यालय, गृह मन्त्रालयलगायत सम्बन्धित निकायमा निवेदन दर्ता गरेको बताए । सुनुवाइ नै नभई शिलान्यास गरेको र खोकनामा सेनाको क्याम्प बस्न थालेको प्रति उनीहरूको गुनासो छ । काठमाडौंतराई दु्रतमार्ग जनसरोकार समिति खोकनाका संयोजक नेपाल डंगोलले सरोकारवालासँग छलफल नै नगरेर एकलौटी ढंगबाट तयार गरेको मुआब्जा स्वीकार नभएको बताए । खोकना, बुङमती र सैबुअन्तर्गत पर्ने जग्गाको प्रचलित मूल्यभन्दा ज्यादै कम रेट तोकिएको छ, उनले भने, महानगरपालिकाजस्तो समथर र खेतीयोग्य जमिनकहाँ रोपनीको २५ लाख रुपैयाँ मात्र तोकिएको छ ।बुङमती सरोकार समितिका संयोजक जनकराज तुलाधरले फास्ट ट्रयाकमा व्यक्तिको मात्र नभएर मत्स्येन्द्रनाथ गुठीको २५ रोपनी जग्गा पनि परेको बताए । जात्रा चलाउन काठ लिन जाने बोसीलाई पारिश्रमिक उक्त जग्गाबाटै दिने गरेको छ, उनले भने, यस्तै स्थिति भएमा १ हजार ६ सय वर्ष पुरानो जात्रामा समेत असर पर्छ । उनले केन्द्रीय गुठी संस्थानमा निवेदन दिंदा पनि समस्या समाधान नभएको बताए । हूलदंगा गरेपछि मात्र माग सम्बोधन हुने परम्परा छ, उनले भने, त्यसो गर्न नपरोस् । सबै सम्बन्धित सरकारी निकायमा उजुरी दिंदा पनि केही सीप नलागेपछि सर्वोच्च अदालतमा मुद्दा दायर गर्ने निर्णय गर्न बाध्य भएको सैंबु सरोकार समितिका संयोजक माधव खड्काले भने, सम्पत्तिको मौलिक हक हनन गरेर जग्गाधनी र मोहीलाई सुनुवाइ नै नगरेर जग्गा अधिग्रहण गर्न लागेको छ । हामी विकासविरोधी होइनौं, उनले भने, द्वन्द्व मच्चाएर लैजाने कि सहज रूपमा सरकारको हातमा छ । तत्कालीन ललितपुरका प्रजिअ यादवप्रसाद कोइरालाको अध्यक्षतामा बसेको बैठकले मुआब्जा निर्धारण गरेको थियो । त्यसअनुसार पाखो बारीअन्तर्गत पर्ने भैंसेपाटी मोटर बाटो जग्गाको प्रतिरोपनी ४७ लाख ५० हजार, गोरेटोको ४० लाख ५० हजार, बाटो नभएको २६ लाख, खोकनामा मोटर बाटो जग्गाको ४४ लाख, गोरेटोको ३६ लाख, बाटो नभएकोमा २५ लाख, बुङमतीमा मोटर बाटोको ४१ लाख, गोरेटो ३३ लाख, बाटो नभएको २४ लाख र डुकुछापमा मोटर बाटो ३८ लाख, गोरेटो ३० लाख, बाटो नभएको २३ लाख रुपैयाँ छुटयाएको थियो ।त्यस्तै भैंसेपाटीमा मोटरबाटो पुगेको जग्गाको प्रतिरोपनी ५२ लाख २५ हजार, गोरेटो बाटोको ४४ लाख ५५ हजार, बाटो नभएको २८ लाख ६० हजार, खोकना मोटर बाटोको ४८ लाख ४० हजार, गोरेटो बाटोको ३९ लाख ६० हजार, बाटो नभएको २७ लाख ५० हजार, बुङमतीमा मोटरबाटो भएको ४३ लाख ५ हजार, गोरेटो ३४ लाख ६५ हजार, बाटो नभएको २५ लाख २० हजार र डुकुछापमा मोटरबाटो ३९ लाख ९० हजार, गोरेटो बाटोको ३१ लाख ५० हजार, बाटो नभएको २४ लाख १५ हजार रुपैयाँ मुआब्जा रकम तोकेको छ ।"
चक्रपथढोलहिटी सडक धुलाम्मे,"ललितपुर चक्रपथ चापागाउँ दोबाटो ढिलाहिटी सडक बिहान ९ देखि राति ९ बजेसम्म धुलाम्मे हुन्छ । कारण हो, ठेकेदार कम्पनीले सडक विस्तार गर्न थुपारेका ग्रावेल र माटो । त्यही धूलोमा विराटनगरका कविन राईको डयुटी बिहान साढे १० बजेबाट सुरु हुन्छ । औषधि पसलमा कार्यरत उनी घरबाट निस्कँदा चिटिक्क परेर निस्कछन् । धुलाम्मे सडकका कारण बेलुकासम्ममा धूलोले छपक्क भइसक्छ, राई भन्छन्, दिनभर धूलोमा बस्दा खाना नचुरुने समस्या हुँदो रैछ । उनले बेलुका छाती दुख्ने गरेको बताए । निरन्तर धूवाँधूलोमा बस्नुपर्दा आँखा पोल्ने, प्रेसर हाई र एलर्जी समस्या हुने सम्भावना छ, उनले भने । कम्प्युटर पसलमा बस्ने अशोक विष्टको समस्या पनि उस्तै छ । धूलोको कारणले बेलुका थकाइ अनुभव हुने गरेको विष्टको अनुभव छ । मुखमा लगाउने माक्स पनि गतिलो छैन, उनले भने, दिनहुँजसो लुगा धुनुपर्दा समयसँगै पैसा नास हुने गरेको छ । टुटेपानीमा भेटिएका हरि सिवाकोटीको अनुहार फुस्रो देखिन्थ्यो । सिवाकोटीले भने, धूवाँका कारणले सरसफाइ र खानेपानीमा ध्यान नदिए सिकिष्ट बिरामी नै परिन्छ । ०७१ वैशाखसम्ममा कालोपत्रे गर्ने लक्ष्य लिइएको चापागाउँ दोबाटोढोलाहिटी सडक झन्डै चार वर्ष बितिसक्दा पनि जस्ताको तस्तै छ । सडक कालोपत्रे गर्न भएको ढिलाइको विरोधमा सडकपीडित संघर्ष समिति नै खडा गरेर स्थानीयवासीले विरोध जनाएका छन् । ललितपुर महानगरपालिका१५ वडाध्यक्षसहितको टोलीले आइतबार बिहान साढे ७ देखि ९ बजेसम्म सडक बन्द गरेका छन् । स्थानीयवासीले विरोध जनाएको यो पहिलो पटक होइन । यसअघि पनि विरोधस्वरूप पटकपटक सडक अवरुद्ध गरिसकेका छन् । केही दिनअघि मात्रै जिल्लाका सभासद, ललितपुर महानपाका मेयर र स्थानीयवासीले सीडीओ कार्यालय ललितपुरमा विरोध जनाएका थिए । पीडित संघर्ष समितिका अध्यक्ष हिमाल राईले सडकले पारेको असरसम्बन्धी ठेकेदार कम्पनी र सरकारी निकायलाई पटकपटक ध्यान आकर्षण गराउँदा पनि बेवास्ता गरेकाले सडक अवरुद्ध गरेको बताए । प्रतिबद्धताअनुसार ठेकेदार कम्पनीले सोमबारबाट काम नथालेमा कडा रूपमा प्रस्तुत हुनेछौं, उनले भने, सर्वसाधारणलाई सास्ती दिन मिल्दैन ।"
शल्यक्रिया गर्न महिनौं कुर्नुपर्ने,"काठमाडौं सरकारी अस्पतालमा शल्यक्रियाका लागि बिरामीले महिनौं कुर्नुपर्ने बाध्यता छ । राजधानीका मुख्य वीर, कान्ति, सहिद गंगालाल, त्रिवि शिक्षण अस्पतालमा बिरामीले शल्यक्रियाका लागि कम्तीमा एक सातादेखि एक वर्षसम्म पालो कुरिरहेका छन् । अझ नाम चलेका र बिरामीको रोजाइमा पर्ने शल्यचिकित्सकसँग शल्यक्रिया गराउनुपरे थप ६ महिना पर्खिनुपर्छ । यस्तो समस्या सरकारी अस्पतालमा मात्रै नभएर निजीमा पनि छ ।थापाथलीस्थित प्रसूतिगृहमा पाठेघरका शल्यक्रिया गर्नका लागि बिरामीले तीन महिना कुर्नुपर्ने अवस्था छ । जनशक्ति र उपकरण अभावमा आएका जति सबैको समयलै शल्यक्रिया गर्न नसकिने अस्पतालका लेखा प्रमुख चन्द्र गुरुङले बताए । अपरेसन थिएटर प्रसूति गराउनकै लागि ठिक्क हुन्छ, अरू अपरेसनका लागि टेबल पुग्दैन, उनले भने । सरकारले पाठेघरसम्बन्धी उपचार नि:शुल्क गर्ने व्यवस्था गरेपछि गृहमा बिरामीको चाप झनै बढ्दो छ । चापअनुसारका बिरामीलाई समयमै शल्यक्रिया सेवा दिन नसकिने गुरुङले बताए । गृहले सातामा दुई जनाको मात्रै पाठेघरको शल्यक्रिया गर्ने गरेको छ । पेइङसेवामा आएका बिरामीको भने तुरुन्तै शल्यक्रिया गर्ने गरेको छ । बाँसबारीस्थित सहिद गंगालाल राष्ट्रिय हृदयरोग केन्द्रमा पनि बिरामीको चाप उत्तिकै छ । मुटुको भल्भ फेर्नेलगायत अन्य शल्यक्रिया गर्नका लागि बिरामीलाई कम्तीमा ६ महिना पालो कुर्नुपर्ने अवस्था छ । केन्द्रका निर्देशक डाजोतिन्द्र शर्मा भन्छन्, आकस्मिक शल्यक्रिया भए तुरुन्तै गरिन्छ, माइनर अपरेसन भए औषधि खाएर कुर्नुपर्ने हुन्छ । बिरामीको चापअनुसार जनशक्ति नहुँदा यस्ता समस्या आउने उनले बताए । केन्द्रबाट दैनिक ६ जनाको मात्रै मुटुको शल्यक्रिया हुने गरेको छ । मुटुजस्तो संवेदनशील अंगको शल्यक्रियाका लागि महिनौं कुर्नुपर्दा बिरामी पिरोलिन्छ । रोग बढ्ला भन्ने डरले मानसिक तनावबाट गुज्रिन्छन् । नि:शुल्क उपचारका लागि टाढा र दुर्गमबाट आउने बिरामी राजधानीको महँगो बसाइ थेग्न सक्दैनन् । पशुपतिस्थित तिलगंगा आँखा प्रतिष्ठानमा कृत्रिम आँखा प्रत्यारोपणका लागि दुई महिना कुर्नुपर्ने हुन्छ । प्रतिष्ठानको कृत्रिम आँखा विभागका अधिकृत कुमार श्रेष्ठ भन्छन्, एउटा आँखा बनाउन तीन दिन लाग्छ, प्रयोगशाला साँघुरो छ, बिरामीलाई कुराउनुको विकल्प नै छैन । सरकारी अस्पतालमा महिनौं कुर्नुपर्ने झन्झटका कारण बिरामी महँगो शुल्क तिरेर निजी अस्पतालमा शल्यक्रिया गर्न जान्छन् । कतिपय अस्पतालमा भने व्यवस्थापन र डाक्टरको इच्छाशक्तिका बाबजुद शल्यकक्ष र जनशक्ति अभावले यस्ता समस्या निम्त्याएका छन् । उपत्यकाबाहिरका जिल्ला, अञ्चल र क्षेत्रीय अस्पतालमा जटिल रोगका शल्यक्रिया सेवा नहुँदा बिरामी राजधानी धाउन बाध्य छन् । यसले पनि राजधानीका अस्पतालमा कुर्नुपर्ने समय लम्ब्याएको हो । स्थानीय तहका स्वास्थ्य संस्थामा नै शल्यक्रिया गर्न मिल्ने खालका भौतिक पूर्वाधार र जनशक्ति भएमा केन्द्रका अस्पतालमा बिरामीको चाप घटाउन सकिने वीर अस्पतालका निर्देशक डा भुपेन्द्र बस्नेत बताउँछन् । जति कम चाप भयो बिरामीले उत्ति नै चाँडै सेवा पाउँछन्, उनले भने । भक्तपुरको सहिद धर्मभक्त राष्ट्रिय प्रत्यारोपण केन्द्रमा मृगौला प्रत्यारोपणका लागि बिरामी पालो कुर्नुपर्ने अवस्था छ । केन्द्रका निर्देशक डापुकारचन्द्र श्रेष्ठ भन्छन्, जनशक्ति छ, बेड पुग्दैन । वीरमा हर्नियन, हाइड्रोसिल, पित्तथैलीको ढुंगा निकाल्ने सामान्य शल्यसक्रियाका लागि पनि कम्तीमा १५ दिन कुर्नुपर्ने अवस्था छ । ब्रेन टियुमर, मृगौलाको ढुंगा निकाल्ने, फोक्सो निकाल्ने, फोक्सोको ट्युमर जस्ता जटिल शल्यक्रियाका गर्न पर्ने बिरामीले ६ महिनासम्म कुर्छन् । निर्देशक बस्नेत भन्छन्, शल्यक्रियाका जटिलभन्दा जटिल उपकरण छन्, त्यसलाई चलाउने विज्ञ जनशक्ति छैनन् । कम जनशक्तिले धेरैको अपरेसन गर्नुपर्दा बिरामीले लामो समय कुर्नुपरेको हो । खर्च धान्ने नसक्ने गरिब र विपन्नको अस्पताल उपचार केन्द्र मानिने वीरमा बिरामीले सहुलियत मूल्यमा शल्यक्रिया गर्न पाउँछन् । लामो समय कुर्न नसकेर आत्तिएका बिरामी निजीमा महँगो शुल्क तिरेर पनि शल्यक्रिया गरेको सुनाउँछन् ।"
विष्णुकुण्डल पुखु जीर्णाेद्धार,"भक्तपुर मध्यपुर थिमि नगरपालिकाले ऐतिहासिक विष्णुकुण्डल पुखुको जीणोद्धार सुरु गरेको छ । मध्यपुर थिमि४ स्थित संरक्षणको अभावमा भासिएर लोप अवस्थामा पुगेको विष्णुकुण्डललाई उपभोक्ता समिति गठन गरी जीर्णोद्धार थालेको नगरप्रमुख मदनसुन्दर श्रेष्ठले बताए । विष्णुकुण्डल वरिपरिको पर्खाल निर्माण, राजकुलो व्यवस्थापन तथा वाकिङ पार्क स्थापना गर्ने लक्ष्य रहेको छ ।पोखरी संरक्षणका लागि नगरपालिकाले २० लाख रुपैयाँ छुटयाएको छ । नेवार संस्कारमा घण्टाकर्णका दिन विष्णुकुण्डलमा स्नान नगरे शुद्ध नहुने विश्वास रहेको स्थानीय मोतीकुमार श्रेष्ठले बताए । संरक्षण अभावमा मल्लकालीन पोखरी लोप हुने अवस्थामा पुगेको उनले बताए । विष्णुकुण्डलको पर्खाल भासिएको छ । त्यसमा पानी भने बाँकी छ । पोखरीसँगै पानीको मुहान रहेको श्रेष्ठले बताए । विष्णुकुण्डलबाट स्थानीयले सिँचाइ गर्दै आएको समेत उनले बताए । एकताका विष्णुकुण्डलमा शुद्ध जलग्रहण गर्न भीड लाग्यो । पोखरीको जीर्णोद्धारपछि सिँचाइ गर्न नदिने उपभोक्ता समिति संयोजक उज्ज्वल श्रेष्ठले बताए । विष्णुकुण्डलको पानी दुर्गन्धित भएकाले फोहोर पानी फ्याँकेर सफा पानी भर्ने तयारी गरेको उनले बताए ।"
चोरीका कपडा बरामद,काठमाडौं भन्सार चोरीका ११ लाख रुपैयाँ बराबरको कपडा आइतबार बरामद भएको छ । जमुना मार्गस्थित विन्दा सुवेदीको घरमा महानगरीय परिसर काठमाडौं र प्रहरी वृत्त बालाजुको टोलीले छापा मारेर सबै कपडा बरामद गरेको हो । आवश्यक कारबाहीका लागि ती सामान राजस्व अनुसन्धान विभाग पठाइएको छ ।
युवती मृत फेला,काठमाडौं नक्सालमा २० वर्षीया युवतीको बेहोस भएर मृत्यु भएको छ । सिन्धुपाल्चोक घर भएकी बबीसिंह बर्तौलाको घरमा काम गर्दै आएकी रीता तामाङ शनिबार शौचालयमा बेहोस भेटिएकी थिइन् । उपचारकै क्रममा उनको मृत्यु भएको प्रहरीले बताएको छ ।
दुर्घटनामा एकको मृत्यु,काठमाडौं बूढानीलकण्ठमा मोटरसाइकल कारसँग ठोक्किन पुग्दा मोटरसाइकलमा सवार जमलका २६ वर्षीय सुनील थापाको उपचारका क्रममा मृत्यु भएको छ । बा६९प ७७१ नम्बरको मोटरसाइकल बा२च ६३१६ नम्बरको कारसँग शनिबार ठोक्किएको थियो । घटनामा गुर्जुधाराका सुजन लामिछाने र रामेछापका सरोज घिमिरे घाइते छन् ।
झापा र आर्मीे उपाधि होडमा,"बिर्तामोड मोफसलकै सर्वाधिक पुरस्कार राशिको तेस्रो झापा गोल्डकपको उपाधिका लागि सोमबार आयोजक रमपम झापा११ र विभागीय टिम नेपाल आर्मी आमनेसामने हुँदैछन् । गोल्डकपका विजेताले १२ लाख ५१ हजार नगद पुरस्कार पाउनेछ । उपविजेताले ६ लाखमा चित्त बुझाउनेछ । झापा गोल्डकपको फाइनलमा आर्मी र झापाको दोस्रो भेट हो । घरेलु गोल्डकपमा झापाको तेस्रो फाइनल यात्रा हो । पहिलोमा आर्मीसँग र दोस्रो गोल्डकपमा बलियो प्रतिद्वन्द्वी मनाङसँग फाइनलमा निराश बनेको झापा यसपटक च्याम्पियन बन्ने दाउमा छ । दुई वर्षयता आर्मी र झापाबीच फाइनलमा आमनेसामने भएको तेस्रोपल्ट हो । अघिल्लो दुई भेटमा झापा र आर्मीले एकएक उपाधि उचालेका छन् । झापाले माईभ्याली गोल्डकप उचाल्दा आर्मीले प्रथम झापा गोल्डकपमा झापालाई पराजित गर्दै उपाधि जितेको थियो । यो वर्ष झापाको पहिलो उपाधि भिडन्त हो । आर्मीले भने देशभर ६ वटा महत्त्वपूर्ण गोल्डकपको ट्रफी उचालिसकेको छ । उसले हालै हेटौंडा गोल्डकप जितेको थियो । झापामा यसै वर्ष काँकडभिट्टा गोल्डकप र सताक्षी गोल्डकप जितेको आर्मी झापामा ह्याट्रिक गर्ने दाउमा छ । झापा भने माईभ्याली गोल्डकपमा आर्मीमाथिको जित दोहोर्याउने धुनमा छ । झापाले एक वर्षयता उल्लेख्य प्रदर्शन गर्न सकेको छैन । कतिपय गोल्डकपको पहिलो चरणबाटै बाहिरिएको झापाले सिजनको अन्त्यतिर घरेलु प्रतियोगितामा फाइनलमा स्थान पक्का गरेको छ । लगातार गोल्डकप जित्दै आएको आर्मीको मनोबल उच्च देखिन्छ । जारी प्रतियोगिताको पहिलो खेलमा बलियो प्रतिद्वन्द्वी विभागीय टिम पुलिसलाई र सेमिफाइनलमा चिरपरिचित प्रतिद्वन्द्वी मनाङलाई पन्छाएर फाइनल यात्रा तय गरेको थियो । झापाले पनि फाइनलमा स्थान सुरक्षित गर्न पहिलो खेलमा सुदूर पश्चिम, दोस्रो खेलमा पाहुना टोली सिक्किम युनाइटेड र सेमिफाइनलमा बलियो प्रतिस्पर्धी थ्रीस्टारलाई पराजित गरेको थियो । झापा११ का प्रशिक्षक प्रवेश कटुवालले उपाधि हत्याउने लक्ष्यका साथ टिम मैदान ओर्लने बताए । झापा गोल्डकपका अघिल्ला दुई स्पर्धामा उपविजेता हुनुपरेको ईखले यसपल्ट उपाधि जित्नैपर्ने दबाब परेको बताए । झापाले यो वर्ष घरेलु प्रतियोगिताबाटै जित सुरु गर्ने पक्का छ, कप्तान योगेश गुरुङले भने, आँगनको प्रतियोगिता भएकाले नैतिक रूपमा जित्नैपर्ने दबाब छ । झापा११ बाट कर्ण लिम्बू, विशाल राई, योगेश गुरुङ, देवेन्द्र तामाङजस्ता अनुभवी र विश्वास श्रेष्ठ, पुजन उपरकोटी, खमिर गिल्सन कन्दङ्वा जस्ता ऊर्जाशील खेलाडी मैदान ओर्लनेछन् । आर्मीका प्रशिक्षक चुनबहादुर थापाले ९० मिनेटमै खेल सकेर जित हासिल गर्ने योजनामा रहेको बताए । गोल्डकपको ट्रफी उचाल्न हामी आतुर छौं, थापाले भने । उनले झापा बलियो प्रतिद्वन्द्वी रहेकाले कम आँक्न नमिल्ने बताए । अघिल्लोपल्ट पनि फाइनलमै पराजित गरेका थियौं यसपटक पनि त्यही जित दोहोर्याउने हाम्रो लक्ष्य हो, थापाले भने । उनले यो वर्ष आधा दर्जन बढी ठूला प्रतियोगिता जितिसकेकाले मानसिक रूपमा आफ्नो टिम बलियो रहेको बताउँदै झापासामु कुनै दबाबबिनै मैदान ओर्लने जिकिर गरे । आर्मीले अग्रपंक्तिमा नवयुग श्रेष्ठ, जर्जप्रिन्स कार्की, भरत खवासलाई खेलाउनेछ । दिनेश हेमजन, दीपक गुरुङ, टंक बस्नेत, जितेन्द्र कार्की, सन्तोष तामाङ जस्ता अनुभवी खेलाडी पनि मैदानमा ओर्लने छन् । कप्तान भरत खवासले सेट र फिट टिम भएकाले प्रतियोगिता जित्ने सम्भावना ९० प्रतिशतभन्दा बढी रहेको दाबी गरे । नियमित अभ्यास र राम्रा खेलाडी टिममा छन्, भरतले भने, यसले हाम्रो मनोबल बढाएको छ ।"
कमर्स क्याम्पस बाहिरियो,"काठमाडौं (कास) गत वर्षको उपविजेता शंकरदेव क्याम्पस र कसमस कलेज युनिभर्सिटी क्रिकेट कपको दोस्रो संस्करणको क्वाटरफाइनल पुगेका छन् । शंकरदेवले युनिग्लोबलाई ६५ रनले र कसमसले डिफेन्डिङ च्याम्पियन नेपाल कमर्स क्याम्पसलाई पराजित गरे ।त्रिवि क्रिकेट मैदानमा टस हारेर ब्याटिङ गरेको शंकरदेव १९४ ओभरमा १ सय ३७ रनमा अलआउट भयो । म्यान अफ द म्याच सुवेन्दु पाण्डेले सर्वाधिक ४१ रन बनाए । ३५ बल खेलेका उनले ४ चौका र २ छक्का प्रहार गरे । सुनील धमला १४, प्रदीप ऐरी ६, आयुषमान बम २५, प्रेम तामाङ २६ रनमा आउट भए । युनिग्लोबका रौनक ढुंगाना र निर्मलले ३३, अविनभ यादवले २ र अर्विन यादवले १ विकेट लिए ।युनिग्लोबले ८ विकेट गुमाई ७२ रनमात्र बनाउन सक्यो । रौनक र रोवेश पाण्डेले समान १७ रनबाहेक अन्यले दोहोरो स्कोर बनाउन सकेनन् । शंकरदेवका रामनरेश गिरीले २ तथा प्रदीप, विनोद भट्टराई, लोकेन्द्र धामीले ११ विकेट लिए । टस जितेको कसमसले ८ विकेट गुमाई १ सय ७० रन बनायो । ओपनरमा आएका कुशल भुर्तेलले टोलीबाट सर्वाधिक ३९ रन बनाए । उनले २५ बल खेली ६ चौका प्रहार गरे । सन्दीप जोराले १६ बलमा ३ चौका र ३ छक्कासहित ३८, हिमांशु दत्त ३३, कमलसिंह ऐरीले १५ बलमा ३ छक्कासहित २७ र योगेन्द्रसिंह कार्कीले १३ रन बनाए । कमर्स क्याम्पसका प्रकाश विष्ट, इन्द्रकमल मानन्धर र वसन्त खत्रीले २२ तथा दीपेन थापाले १ विकेट लिए ।कमर्स क्याम्पसले ६१ ओभरमा २ विकेट गुमाई ५४ रन बनाएको अवस्थामा खेल वर्षाले बिथोलेको थियो । त्यतिखेर कमर्स क्याम्पस ६ रनले पछाडि भएकाले कसमस अन्तिम आठमा पुगेको हो । वर्षाले खेल रोकिँदा प्रकाश १४ रनमा नटआउट थिए । सुमन उदय १० र सूर्य बोहरा २३ रनमा आउट भएका थिए । कसमसका कमलसिंह ऐरी र दीपेश श्रेष्ठले ११ विकेट लिए ।"
हङकङसँगको खेल निर्णायक,नेपालको वानडे अन्तर्राष्ट्रिय मान्यताको सम्भावना१ नेपालले हङकङलाई ठूलो अन्तरमा हराउने र अफगानिस्तानभन्दा माथि रहँदै प्लेअफमा जाने । यस्तोमा नेपालले पहिले ब्याटिङ गरेमा हङकङलाई २ सयभन्दा बढी रन अन्तरमा हराएमा मात्र प्लेअफमा जान सक्छ । प्लेअफमा पुगेमा नेपालको वानडे अन्तर्राष्ट्रिय मान्यता निश्चित हुनेछ । २ नेपालले सोमबारको खेलमा जित हात पारेमा हङकङभन्दा माथि रहनेछ र अफगानिस्तान तेस्रो टोलीका रूपमा समूह बी बाट सुपर सिक्समा पुग्नेछ । यस्तोमा नेपाल र हङकङ प्लेअफमा झर्नेछन् । प्लेअफमा हङकङ र पपुवा न्युगिनीभन्दा माथि रहेमा नेपालले वानडे अन्तर्राष्ट्रिय मान्यता पाउँछ । ३ हङकङसँग पराजित भएमा नेपालले वानडे अन्तर्राष्ट्रिय मान्यता पाउन र डिभिजन २ मा झर्नबाट रोकिन समूह ए को नतिजा कुर्नुपर्छ । समूह ए को सोमबार हुने अन्तिम दिनको खेलमा नेदरल्यान्ड्सले वेस्टइन्डिजलाई र आयरल्यान्डले यूएईलाई ठूलो अन्तरमा पराजित गरेमा यूएई पनि प्लेअफमा झर्नेछ । प्लेअफमा यूएई र पपुवा न्युगिनीभन्दा माथि रहेमा नेपालले वानडे अन्तर्राष्ट्रिय मान्यता पाउनेछ ।
पुलिस सेमिफाइनलमा,"बुटवल तेज तामाङको निर्णायक गोल मदतले एपीएफलाई १० पराजित गर्दै नेपाल पुलिस क्लब बुटवलमा जारी २० औं तिलोत्तमा गोल्डकप नकआउट फुटबल प्रतियोगिताको सेमिफाइनल प्रवेश गरेको छ । पाँचौंपटक उपाधि जित्ने धुनमा रहेको पुलिसका लागि खेलको ७२ औं मिनेटमा तेजले डिबक्समा रहेको बललाई नियन्त्रणमा लिँदै जाली चुमाएका थिए । पुलिसले यसअघि तेस्रो, नवौं, दसौं र १३ औं संस्करणको उपाधि जितेको थियो ।आक्रामक रणनीति लिएर उत्रिएका दुई विभागीय टोलीबीचको खेल निकै प्रतिस्पर्धात्मक रह्यो । सशस्त्रका तर्फबाट भएका गोलको प्रयासमा पुलिसका गोलरक्षक रोशन खड्का बाधक बने । पुलिसको आक्रमण सम्हालेका रेजिन सुब्बा, रवि पासवान र तेजले उत्कृष्ट प्रदर्शन गरे ।पुलिसका प्रशिक्षक अनन्तराज थापाले रेजिनको प्रदर्शनकै कारण टोलीको आक्रमण बलियो भएको प्रतिक्रिया दिए । बल कब्जामा लिने रणनीति, खेलाडीबीच समन्वय र टिम व्यवस्थापन राम्रो भएकाले जित मिलेको उनले बताए । एपीएफका प्रशिक्षक रत्नकाजी महर्जनले खेलाडीबीच तालमेल नहुँदा हार बेहोर्नुपरेको बताए ।रविनको पुनरागमननेपाल पुलिस क्लबका लागि आइतबार डिफेन्डर रविन श्रेष्ठले कप्तानी सम्हाले । लामो समयदेखि विश्राममा रहेका रविनले यसै खेलबाट पुनरागमन गरेका हुन् ।एसियन कप छनोटअन्तर्गत फिलिपिन्सविरुद्धको अवे खेलमा रविनले घुँडामा चोट बोकेका थिए । उनी त्यसयता शल्यक्रिया गरेर मैदानबाट टाढा रहन बाध्य भएका थिए ।नेपाली राष्ट्रिय फुटबल टिमले मार्चको अन्त्यमा एसियन कप छनोटअन्तर्गत कतारमा यमनको सामना गर्दैछ ।"
आर्सनलको सहज जित,"लन्डन (एएफपी) आर्सनलले इंग्लिस प्रिमियर लिगअन्तर्गत आइतबार घरेलु मैदानमा वाटफोर्डलाई ३० ले पराजित गरेको छ । बिहीबार इटालियन क्लब एसी मिलानको मैदान सानसिरोमा २० को जित हात पारेको लयलाई जारी राख्दै आर्सनलले राम्रो प्रदर्शन गर्यो । यस जितसँगै दबाबमा रहेका प्रशिक्षक आर्सेन वेंगरलाई पनि केही राहत मिलेको छ ।आर्सनललाई स्कोडरान मुस्ताफीले आठौं मिनेटमा सुरुआती अग्रता दिलाए । मेसुट ओजिलको फ्रिकिकमा हेडरमार्फत गोल गर्दै जर्मन डिफेन्डर मुस्ताफीले घरेलु टोलीलाई अगाडि बढाए । दोस्रो हाफमा पिएर एमेरिक औबामेयाङले अग्रता दोब्बर पारे । उनले अफसाइड ट्रयाप बिट गर्दै हेनरिक मिखितार्यानको पासमा दर्शनीय गोल गरेका थिए । वाटफोर्डले ६२ औं मिनेटमा पेनाल्टीको अवसर पाए पनि कप्तान ट्रोय डिनीले त्यसको फाइदा उठाउन सकेनन् । एन्स्ले मेटल्यान्डनाइल्सले रोबर्ट परेरालाई लडाएपछि प्राप्त पेनाल्टीमा डिनीको प्रहार गोलरक्षक पिटर चेकले सहज बचाउ गरे । मिखितार्यानले ७७ औं मिनेटमा गोल गर्दै आर्सनलको जित पक्का गरे । पछिल्लो १४ मध्ये आठ खेलमा पराजय भोगेको आर्सनल अंक तालिकाको छैटौं शानमा यथावत् छ ।शनिबारको खेलमा चेल्सीले घरेलु मैदानमा क्रिस्टल प्यालेसलाई २१ ले हरायो । पाँचौं स्थानमा रहेको चेल्सीको ५६ अंक छ । उसको जितमा विलियन र मार्टिन केलीको आत्मघाती गोल सामेल थियो । अन्य खेलमा एभरटनले ब्राइटनलाई २०, न्युकासल युनाइटेडले साउथह्याम्पटनलाई ३०, लेस्टरले वेस्ट ब्रुमलाई ४१ र बर्नलीले वेस्ट ह्यामलाई ३० ले हराए । यस्तै हडर्सफिल्ड टाउन र स्वान्सीले गोलरहित बराबरी खेले । शनिबारै पहिलो खेलमा म्यानचेस्टर युनाइटेडले लिभरपुललाई २१ ले पराजित गरेको थियो ।बार्सा र रियल विजयीम्याड्रिड (एएफपी) स्पेनी ला लिगमा शनिबार राति बार्सिलोना र रियल म्याड्रिड दुवै विजयी रहे । बार्सिलोनाले लियोनल मेसीको अनुपस्थितिमा पुछारको मालागालाई २० ले हरायो । यससँगै बार्सिलोनाले शीर्षस्थानमा ११ अंकको अग्रता प्राप्त गरेको छ । मेसी आफ्ना तेस्रो छोराको जन्मका कारण खेलमा उपस्थित हुन सकेनन् । उनीबिना बार्सिलोनाका लागि लुइस स्वारेज र फिलिपे कोउटिन्होले गोल गरे । अर्को खेलमा क्रिस्टियानो रोनाल्डोको दुई गोलमा रियलले आइबरलाई २१ ले हरायो । यस्तै अर्को महत्त्वपूर्ण खेलमा भ्यालेन्सियाले सेभियालाई २० ले पन्छायो ।"
सुमितलाई बडिबिल्डिङ उपाधि,"बुटवल (कास) प्रथम बुद्ध क्लासिक लुम्बिनी अञ्चलस्तरीय बडिबिल्डिङ तथा मेन्स फिजिक प्रतियोगिताको उपाधि बुटवलका सुमित रानाले जितेका छन् । उनले उपाधिसँगै ३५ हजार रुपैयाँ प्राप्त गरे । प्रतियोगितामा बुटवल फिटनेस आठ पदक जित्दै उत्कृष्ट टिम घोषित भयो ।काठमाडौं बाहिर पहिलोपल्ट आयोजना भएको महिला स्क्वार्टको उपाधि विष्णुमाया पुनले जितेकी छन् । उनले १ सय १ केजी तौल उचाल्दै उपाधि चुमेकी हुन् । सुनिता थापा ९१ किलो तौल उचाल्दै दोस्रो तथा रञ्जिता शेरचन ८६ केजीसाथ तेस्रो भए । पुरुष फिजिक्सतर्फ राजन श्रेष्ठ पहिलो, सुबिन विक दोस्रो र अमित पंगेनी तेस्रो भए । यसैगरी बडिबिल्डिङतर्फ ५५ केजी तौल समूहमा कृष्ण राना पहिलो, कृष्ण रणपाल दोस्रो र राजन श्रेष्ठ तेस्रो भए । ६० केजी तौल समूहमा नवीन विक, अर्जुन श्रेष्ठ र कोसिस गुरुङले क्रमश: शीर्ष तीन स्थान हासिल गरे । ६५ केजीमा सुमित राना पहिलो, सुनील आले दोस्रो र विनोद बुढाथोकी तेस्रो हुँदा ७० केजीमा सुभाषमान श्रेष्ठ, सुरज थापा र रविबहादुर गाहाले शीर्ष तीन स्थान ओगटे ।विष्णुकुमार निसाधले ७० केजीमाथिको उपाधि जित्दा अमर विक दोस्रो र वसन्तबहादुर थापा तेस्रो भए । प्रतियोगितामा बेस्ट पोजरबाट बुटवल फिटनेसका नवीन विक पुरस्कृत भए । तौल समूहको प्रत्येक विजेता तथा उत्कृष्ट खेलाडीहरूलाई नगद तथा मेडल, प्रमाणपत्रबाट पुरस्कृत गरिएको थियो । प्रतियोगिता लुम्बिनी अञ्चलका ८० जना खेलाडीले सहभागी भएको आयोजक बडिबिल्डिङ तथा फिटनेस एसोसिएसन, रूपन्देहीले बतायो ।"
ब्याडमिन्टन र टेनिस सुरु,"काठमाडौं (कास) सशस्त्र प्रहरी बल नेपाल केन्द्रीय खेलकुद समितिको आयोजनामा चौधौं राष्ट्रव्यापी कृष्णमोहन स्मृति खुुला ब्याडमिन्टन प्रतियोगिता२०७४ र दसौं सहवीर स्मृति खुला लनटेनिस प्रतियोगिता२०७४ आइतबारबाट सुरु भएको छ । हल्चोकस्थित एपीएफ रंगशालाको कभर्डहलमा सम्पन्न ब्याडमिन्टन प्रतियोगिताअन्तर्गत कैलालीका योगेश खड्काले जेस्ट ब्याडमिन्टन एकेडेमीका अर्जुन बस्नेतलाई २११५, १५२१ र २११३ तथा जेस्टकै सुजन थापाले त्रिभुवन आर्मीका रिजन महर्जनलाई २११७, १८२१ र २११४ ले हराए । काठमाडौंका गोकुल तामाङले कपिलवस्तुका मनीष महरालाई २१११, १६२१ र २११६ ले पराजित गरे । पुलिसका हीरा राईले धनुषाका कमल श्रेष्ठबाट वाकओभर पाए । दस इभेन्टमा २४५ जना खेलाडीहरूले प्रतिस्पर्धा गर्ने ब्याडमिन्टन प्रतियोगिताको कुल पुरस्कार राशि ६ लाख ३० हजार रुपैयाँ रहेको छ ।टेनिसको पुरुष एकलतर्फ पोखराका अनिल शाहीले काठमाडौंका दिनेश डंगोलबाट वाक्ओभर पाए । ३५ वर्षमाथि भेन्ट्रास एकलतर्फ नरेशबहादुर श्रेष्ठ र मुक्तिसेन गुरुङ तथा ४५ वर्षमाथिको भेन्ट्रान्स एकलतर्फ काठमाडौंका राजु राई र राजेश क्षेत्री विजयी भए । ५५ वर्षमाथि भेन्ट्रान्समा मकवानपुरका कमल थापा र ललितपुरका कृष्णराज घले अर्को चरणमा बढे । इन्टर गभर्मेन्टल सर्भिस इभेन्टको एकलतर्फको खेलमा एपीएफका सुरजकुमार श्रेष्ठ, श्याम खड्का, आर्मीका उत्तम बोगटी र एपीएफका त्रिभुवन विष्ट विजयी रहे । टेनिस प्रतियोगिताका दस इभेन्टमा १ सय ४५ जना खेलाडीले ४ लाख ५५ हजार रुपैयाँ पुरस्कारका लागि प्रतिस्पर्धा गर्नेछन् ।"
एक्सपर्टमा ब्लुबर्ड र प्लाटिनमको जित,काठमाडौं (कास) ब्लुबर्ड कलेज र प्लाटिनम कलेजले तेस्रो एक्सपर्ट कलेज प्रिमियर लिग काठमाडौं क्षेत्रमा आइतबार सफलता हात पारेका छन् । ब्लुबर्डले हर्टल्यान्डलाई १ सय ३९ रनले र प्लाटिनमले एक्मी इन्जिनियरिङ कलेजलाई ६ विकेटले पराजित गरे । ल्याब स्कुल मैदानमा टस जितेको ब्लुबर्डले निर्धारित २० ओभरमा ५ विकेट गुमाई २ सय ३२ रन बनायो । टोलीबाट विवेक रानामगरले १ सय ३२ र विश्वास श्रेष्ठले ६९ रन जोडे । हर्टल्यान्डका प्रतिश जीसीले २ विकेट लिए । जवाफमा हर्टल्यान्ड १८२ ओभरमा ९३ रनमा अलआउट भयो । प्रतिशले २३ र गजेन्द्र बोहराले २० रन बनाए । दोस्रो खेलमा टस हारेर पहिले ब्याटिङको निम्तो पाएको एक्मी १५१ ओभरमा ७९ रनमा अलआउट भयो । टोलीका आरोन आचार्यले २७ र सर्भो श्रेष्ठले ११ रन बनाए । म्यान अफ द म्याच प्लाटिनमका रवि चौधरीले ३१ ओभरमा २७ रन खर्चेर ४ विकेट लिए । प्रमोद कार्कीले २५ रन बनाएपछि प्लाटिनमले १३१ ओभरमा लक्ष्य पूरा गर्यो ।
सुरेन्द्र र सन्दीप भिड्ने,काठमाडौं (कास) थाइल्यान्डमा हुने एएसबीसी युथ एसियन कन्फिडेरेसन बक्सिङ च्याम्पियनसिप छनोटको फाइनलमा झापाका सुरेन्द्र राई र मकवानपुरका सन्दीप खतिवडा भिड्ने भएका छन् । ५६ केजी तौल समूहअन्तर्गत आइतबार सातदोबाटोमा भएको सेमिफाइनलमा सुरेन्द्र र सन्दीप दुवैले नक्साल बक्सिङ क्लबका खेलाडीलाई हराए । महिलातर्फ ५७ केजी तौल समूहमा नक्सालकी कुसुम तामाङ एकल प्रतिस्पर्धी भएपछि स्वत: छनोटमा परेकी छन् । अप्रिल १९ देखि २८ सम्म हुने प्रतियोगितामा १७१८ वर्षको उमेर समूहका खेलाडीले मात्र सहभागिता जनाउन पाउनेछन् ।
मल्पीका दुवै टोली सेमिफाइनलमा,"काठमाडौं (कास) आयोजक मल्पी ए र बी दोस्रो मल्पी कप अन्तर ए लेभल थ्री बाइ थ्री बास्केटबल प्रतियोगिताको ब्वाइजतर्फ आइतबार सेमिफाइनलमा प्रवेश गरेका छन् । बालुवाटारस्थित घरेलु कोर्टमा मल्पी ए ले साइपाल एकेडेमीलाई १९१३, जेभियरलाई १९१२ र काष्ठमण्डपलाई १८१४ ले पराजित गरे । उपविजेता काष्ठमण्डपले साइपाललाई १४१२ तथा जेभियरलाई १२६ ले हराए । समूह बी मा द ब्रिटिस कलेज रुपिजलाई १६१३, मल्पी सी लाई १४१० र मल्पी बी लाई १६१४ ले पाखा लगाउँदै समूह विजेता बन्दै सेमिफाइनल पुग्यो । मल्पी बी पनि समूह उपविजेताका हैसियतले सेमिफाइनल यात्रा तय गर्न सफल रह्यो । मल्पी बी ले रुपिजलाई १२६ तथा मल्पी सी लाई १४१२ ले निराश पार्यो । ब्वाइजमा ८ तथा गल्र्समा ३ टिमले प्रतिस्पर्धा गरिरहेको प्रतियोगिता सोमबार सम्पन्न हुनेछ ।"
फुल कन्ट्याक्ट कराते शुक्रबारदेखि,काठमाडौं (कास) नेपाल क्योकुसिन कराते डो संघ वज्र (आईकेओबी) को आयोजनामा १५ औं पुरुष तौलसमूह तथा १४ औं राष्ट्रिय महिला खुला फुल कन्ट्याक्ट कराते प्रतियोगिता हुने भएको छ । चैत २ देखि ३ सम्म चल्ने प्रतियोगितामा ७० पुरुष र ३२ महिलासहित कुल १ सय २ खेलाडीले प्रतिस्पर्धा गर्नेछन् । त्रिपुरेश्वरस्थित राष्ट्रिय खेलकुद परिषद्को कभर्डहलमा पुरुषतर्फ ३ तौल समूह तथा महिलामा खुला तौलसमूहमा खेल हुनेछ । दुवैतर्फ काता प्रतिस्पर्धा पनि हुनेछ । प्रत्येक विधाका विजेताले १० हजार र उपविजेताले ५ हजार पाउनेछन् ।
साग पदक विजेता सम्मानित,"काठमाडौं (कास) गोदावरी नगरपालिकाले आफ्नो पहिलो स्थापना दिवसको उपलक्ष्यमा दक्षिण एसियाली खेलकुद (साग) का पदक विजेता कराते खेलाडीलाई आइतबार नगदसहित सम्मान गरेको छ । आठौं र नवौं सागका स्वर्ण विजेता दीपक श्रेष्ठ, आठौं सागका स्वर्ण विजेता गंगाराम महर्जन र १० औं सागकी रजत विजेता अमृता शाक्यलाई १०१० हजार रुपैयाँसहित सम्मान गरियो । उसुका निकेश श्रेष्ठ ५ हजार रुपैयाँसहित सम्मानित भए ।"
