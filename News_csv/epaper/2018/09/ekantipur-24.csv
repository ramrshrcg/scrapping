शीर्षक,विवरण
ठेकेदारलाई नै विकास समिति,"सांसदले पालना गर्नुपर्ने आचारसंहितामा बैठकसँग सम्बन्धित हरेक कामकारबाहीमा सदस्यले सार्वजनिक उद्देश्यलाई महत्त्व दिने तथा निजी स्वार्थ र सार्वजनिक स्वार्थबीच द्वन्द्व हुने स्थिति भए स्पष्ट रूपमा सार्वजनिक स्वार्थका लागि उभिनुपर्ने उल्लेख छ । यो बुँदाले निजी स्वार्थ भएको कुनै पनि विषयमा सहभागी हुँदा सार्वजनिक हितमा लाग्नुपर्ने प्रस्ट पारेको छ । बैठकका कुनै कामकारबाहीमा व्यक्तिगत हितमा आर्थिक फाइदा, शुल्क, पारिश्रमिक वा पारितोषिक लिई बोल्ने, मतदान गर्ने वा भाग लिने काम गर्न नपाइने व्यवस्था आचारसंहितामा छ । सांसदले आचारसंहिता उल्लंघन गरेमा नियमावलीको नियम २१७ मा व्यवस्था भएअनुसार आचरण अनुगमन समिति गठन गर्न सकिन्छ । सभामुख सभापति हुने समिति ९ सदस्यीय हुने उल्लेख छ । ठेक्का अनिश्चित नेपाल राष्ट्र बैंकको बालुवाटारस्थित केन्द्रीय भवन निर्माणको टेन्डर पाउने निर्माण कम्पनीको नाम आइतबार सार्वजनिक गरिएन । सबैभन्दा कम दररेटको टेन्डर हालेको पप्पु कन्स्ट्रक्सनले ठेक्का पाउने निश्चित भए पनि सार्वजनिक गर्न केही दिन लाग्ने पुनर्निर्माण प्राधिकरणअन्तर्गतको सम्पदा संरक्षण, सार्वजनिक भवन तथा पूर्वाधार महाशाखाले जनाएको छ ।सरकारको छानबिन दायरामा परेको पप्पु कन्स्ट्रक्सनले २ अर्ब ६ करोडको टेन्डर हालेको थियो । टेन्डरमा सहभागी १२ कम्पनीमध्ये अरूले २ अर्ब ८ करोडदेखि बढीमा २ अर्ब ४४ करोडसम्ममा भवन निर्माण गर्न सकिने प्रस्ताव पेस गरेका छन् । कसले ठेक्का पायो भनेर सार्वजनिक भएको छैन, प्राधिकरणको पूर्वाधार महाशाखाका सहसचिव राजुमान मानन्धरले भने, मूल्यांकन भइरहेको छ, अझै समय लाग्छ । उनका अनुसार टेन्डर सार्वजनिक हुन २४ दिन लाग्न सक्छ । पुनर्निर्माण प्राधिकरण कार्यालय स्रोतका अनुसार उक्त कन्स्ट्रक्सनले बैंक भवन निर्माण गर्ने ठेक्का पाउन लागेको खबर सञ्चारमाध्यममा आएपछि नाम सार्वजनिक नगरिएको हो । सरकारले छानबिन समिति गठन गरी पप्पु कन्स्ट्रक्सनले जिम्मा लिएका अधिकांश पुलको अनुगमन गर्दा गल्ती भेट्टाएपछि कारबाहीका लागि सिफारिस गरिए पनि भवन निर्माणको ठेक्का दिन लागिएको हो । सहसचिव मानन्धरका अनुसार पप्पुले चाइनिज कम्पनीसँग मिलेर टेन्डर हालेको हो । पप्पुले हुलाकी राजमार्ग आयोजनाअन्तर्गत मात्रै ५ अर्ब २५ करोड ७४ लाख ७० हजारमा १० वटा ठेक्का पाएको छ । हुलाकी राजमार्गकै ७ पुलको ठेक्का १ अर्ब ७ करोड ८४ लाख १५ हजारको छ । पुल महाशाखाका अनुसार संयुक्त र एकल गरेर साढे ५ अर्बका पुल निर्माणको ठेक्का उक्त कन्स्ट्रक्सनले लिएको छ । ३१ वटा पुलमध्ये १५ वटाको निर्माण समय सकिएको छ । अधिकांश पुल अलपत्र छन् । पप्पु कन्स्ट्रक्सनले भने समयमै बजेट निकासा नहुने, डिजाइन गर्न समय लाग्ने, निर्माण सामग्री भनेको बेला नपाइएकाले निर्माण सम्पन्न हुन ढिलाइ भएको बताउँदै आएको छ ।"
बढ्यो भाडा,"काठमाडौं  सरकार दस प्रतिशत भाडा बढाउन राजी भएपछि यातायात व्यवसायीले आगामी १० गतेदेखि दसैंका लागि अग्रिम टिकट बुकिङ खोल्ने भएका छन् । नेपाल यातायात व्यवसायी राष्ट्रिय महासंघ र भौतिक पूर्वाधार तथा यातायात मन्त्रालयका प्रतिनिधिबीच शनिबार यस्तो सहमति जुटेको हो । बैठकमा भाडा वृद्धि गर्नेलगायत ४ बुँदे सहमति भएको यातायात व्यवस्था विभागका महानिर्देशक लावण्य ढकालले बताए । यसअघि विभाग र व्यवसायीबीच असोज ५ देखि बुकिङ खोल्ने सहमति थियो । पेट्रोलियम पदार्थको मूल्यवृद्धि भएपछि व्यवसायीले भाडा नबढेसम्म बुकिङ नखोल्ने अडान राखेका थिए । बैठकमा भाडा समायोजन, बस व्यवसायी समितिका बन्द खाता खोल्नेलगायत सहमति भएपछि बुकिङ खोल्ने तयारी भएको ढकालले बताए । १६ प्रतिशतसम्म मूल्यवृद्धि भएको छ, औसतमा १० प्रतिशत भाडा बढाउने सहमति भएको हो, ढकालले भने, अब व्यवसायीले बुकिङ खुला गर्नुहुन्छ । गत चैतमा यातायात क्षेत्रमा सिन्डिकेट अन्त्य घोषणा गर्दै सरकारले महासंघअन्तर्गतका समितिका सबै बैंक खाता रोक्का गरेको थियो । खाता रोकिएपछि दुर्घटनामा घाइते भएकाको उपचार, क्षतिपूर्ति, बिमा, कर्मचारीको तलब भत्तालगायत रोकिएको भन्दै व्यवसायीले खोल्न दबाब दिँदै आएका थिए । दसैंको मुखमा आवागमन सहज बनाउन व्यवसायीसँग सहमति गरिएको मन्त्रालयका एक अधिकारीले बताए । समस्या समाधानभन्दा पनि बल्झिँदै जान थाल्यो, उनले भने, यात्रुलाई समस्या पर्न थाल्यो, त्यसका लागि केही भाडा वृद्धि गर्ने सहमति गरेका हौं । भदौ ३१ गते विभाग र व्यवसायीबीच बुकिङ खोल्ने सहमति भए पनि पेट्रोलियम पदार्थको मूल्यवृद्धिपछि भाडा वृद्धि तथा समायोजनको कुरा आएको ती अधिकारीले बताए । २०६५ मा वैज्ञानिक भाडा दर लागू गर्दा पेट्रोलियम पदार्थ एकमुष्ट प्रतिलिटर ५ रुपैयाँका दरले वृद्धि भए त्यसकै आधारमा सवारी भाडा बढ्ने सहमति भएको थियो । तर, एकै पटक ५ रुपैयाँ प्रतिलिटर नबढे पनि थुप्रैचोटि मूल्यवृद्धि भइसकेको व्यवसायीको भनाइ छ । यसले गर्दा व्यवसायी मारमा परे, १० वर्षमा पेट्रोलियम पदार्थको मूल्य कहिले २, कहिले ३ रुपैयाँ गरेर, पटकपटक बढ्यो, भाडा वृद्धि भएन, महासंघका वरिष्ठ उपाध्यक्ष विजय स्वाँरले भने, व्यवसायी जहिल्यै मारमा पर्ने ? २ रुपैयाँ भाडा वृद्धिको माग गरे पनि यात्रुको शोषण गरेको आरोप लाग्ने, यो अति नै अन्याय भयो । ३१ गते विभागसँग भएको सहमतिमा भाडा वृद्धि गर्ने कुनै निर्णय नभएको उनले बताए । पेट्रोलियम पदार्थको भाउ बढेपछि व्यवसायीले पनि सरकारसँग अनुरोध गरेको हौं उनले भने, बुकिङ खोल्न भनेको हाल सञ्चालनमा रहेभन्दा बाहिरका गाडी रुटमा चलाउन हो, एकतर्फी त हामी यात्रु लैजान्छौं, फर्किंदा रितो आउनपर्छ, पेट्रोलको मूल्य पनि तिर्न सकिँदैन, त्यसै कारण भाडा बढाइएको हो । आपतकालीन अवस्थामा रकम आवश्यकता पर्दा सञ्चालनका लागि बैंक खाता फुुकुवा गर्न सरकार सहमत भएको उनले बताए । तर, कुन विधि अपाउन भन्ने अझै छलफल भएको छैन उनले भने, सोमबार महासंघको बैठक बसेर निर्णय गर्छौं, १० गतेदेखि बुकिङ खुला हुन्छ, यात्रु मर्कामा पर्दैनन् ।"
सुरक्षा माग्दै बालिका सम्मेलन,"सम्मेलनले समाजमा रहेका कुसंस्कार र गलत परम्परालाई नियमन र निषेध गर्न माग गरेको स्थानीय आयोजक जागृति बाल तथा युवा सरोकारका अध्यक्ष तिलोत्तम पौडेलले बताए । बालिकाहरूको हितका लागि संघीय, प्रदेश र स्थानीय सरकारबाट कम्तीमा १० प्रतिशत बजेट र कार्यक्रम व्यवस्था गर्न बालिकाहरूले माग गरेको उनले बताए ।बालिकामाथि भएको लगानीलाई खर्च ठान्ने प्रवृत्ति अन्त्य गरी लगानीको प्रतिफल लिने वातावरण बनाउन पनि सम्मेलनले सबैलाई आग्रह गरेको छ । बालहिंसा, श्रम, विवाह र अन्य सामाजिक कुरीतिसम्बन्धी विषय विद्यालयको पाठ्यक्रममा समावेश गर्न माग गरिएको छ । अर्थपूर्ण सहभागिता नै चौतर्फी विकासको आधार भएको उल्लेख गर्दै बालसरोकारका सबै क्षेत्रमा बालिका सहभागिता सुनिश्चित गर्न घोषणापत्रमा आग्रह गरिएको छ ।घोषणापत्र ग्रहण गर्दै गण्डकी प्रदेशकी सामाजिक विकासमन्त्री नरदेवी पुनले बालिकामाथि भइरहेका हिंसाका घटनाले सबैलाई चिन्तित बनाएको बताइन् । बालविवाह र हिंसामुक्त समाज निर्माणको वातावरण बनाउन कटिबद्ध रहने लिखित प्रतिबद्धता गर्दै पुनले अब हरेक बालिका सुरक्षित हुन सक्ने समाजको आवश्यकता रहेको बताइन् । हरेक बालिकाले कुनै न कुनै खालका हिंसा भोग्दै आएका छन् । धेरैले सहेका छन् । अब हिंसा सहने होइन, उनले भनिन्, बालिकाहरूमा पनि हिम्मत र आत्मविश्वास जरुरी छ । आफूमाथि भएको हिंसाको प्रतिकार गर्न आवश्यक छ ।"
संघलाई घेराबन्दी गर्न खोजेको हैन : गुरुङ,"लेखनाथ प्रधानमन्त्रीले बोलाएको प्रदेश समन्वय परिषद्को संघारमा मुख्यमन्त्री भेला गरेर केन्द्रसँग मतभेद राखेका गण्डकीका मुख्यमन्त्रीले आफ्नो कामको बचाउ गरेका छन् ।मुख्यमन्त्री पृथ्वी सुब्बा गुरुङले प्रदेशको अधिकार खोजेर संघीय सरकारलाई तर्साउने मनसाय नरहेको बताउँदै केन्द्रलाई घेराबन्दी नगरेको प्रस्ट्याए ।प्रदेशसभामा आइतबार विशेष सम्बोधन गर्दै उनले भने, संविधानमै भएका व्यवस्था लागू गर्न आनाकानी गर्दा प्रदेश सरकार कमजोर देखिएको छ । केही परिणाम नआउँदा प्रदेश सरकारको कामै रहेनछ भन्ने लाग्नु स्वाभाविकै हो । चाँडोभन्दा चाँडो यो व्यवस्थालाई कसरी सफल बनाउने र जनतालाई कसरी सुखसुविधा दिने, यसको औचित्य पुष्टि गर्नुपर्छ । मुख्यमन्त्री भेला कसैप्रति घेराबन्दी होइन, आलोचना पनि होइन भन्दै उनले संविधानमा भएका व्यवस्था कार्यान्वयन गर्न मात्रै चाहेको बताए । सरकार सञ्चालनका अनुभव साटफेर गर्दै समाधानमा साझा धारणा बनाउन संवैधानिक व्यवस्थाअनुरूप मुख्यमन्त्री भेला बोलाएको उनले बताए ।"
लापरबाही अनुसन्धान चिकित्सककै संयोजकत्वमा,"काठमाडौं उपचार क्रममा चिकित्सकबाट हुन सक्ने लापरबाही र कसुरको अनुसन्धान चिकित्सककै संयोजकत्वमा रहने उच्चस्तरीय समितिले गर्ने भएको छ । चिकित्सकका माग सम्बोधन गर्दै संसदको माथिल्लो सदनले आइतबार मुलुकी अपराध संहिता संशोधन गरेको हो । संशोधित विधेयकमा लापरबाही छानबिन गर्न मेडिकल काउन्सिलले तोकेको विज्ञ चिकित्सक संयोजक, स्वास्थ्य सेवाको कम्तीमा एघारौं तहको अधिकृत, प्रहरीको प्रथम श्रेणीको अधिकृत (डीआईजी), उपभोक्ता हकहितको क्षेत्रमा क्रियाशील स्वास्थ्य मन्त्रालयले तोकेका एक व्यक्तिसहितको समिति रहने छ ।"
महाअभियोग नलगाउन कांग्रेसको चेतावनी,"कांग्रेसले विगतमा तत्कालीन प्रधानन्यायाधीश सुशीला कार्कीविरुद्ध महाअभियोग प्रस्ताव संसद्मा पेस गरेर गल्ती गरेकाले चुनावमा अहिलेको हालतमा पुग्यो, सांसद अधिकारीले भने, कांग्रेसको जस्तो गल्ती सत्ता पक्षले नगरोस् । सर्वोच्च अदालतका काम कसरी अघि बढाउने, कसलाई जिम्मेवारी दिने नयाँ प्रधानन्यायाधीशको अधिकार क्षेत्रभित्र पर्ने भएकाले त्यहाँ स्वतन्त्र रूपले काम गर्ने वातावरण हुनुपर्ने अधिकारीले बताए । राजीनामा दिने नदिने जोशीको व्यक्तिगत कुरा हो तर उहाँमाथि महाअभियोग लगाउने वस्तुगत आधार छैन, अधिकारीले भने, संसदीय सुनुवाइ समितिभित्रैको बहस र त्यसको निर्णयसमेत विवादित अवस्थामा छ । सरकारले सात महिनासम्म कुनै उल्लेखनीय काम गर्न नसकेको र जनताले आलोचना गर्न थालेपछि त्यसबाट ध्यान मोड्ने प्रयोजनका लागि महाअभियोगको प्रसंग बाहिर ल्याएको अधिकारीको तर्क थियो । उनले सत्ता पक्षका नेता र सांसदहरूले अदालतले सरकारलाई सहयोग गर्नुपर्यो भन्ने गरेको उल्लेख गर्दै यसको अर्थ के हो प्रस्ट्याउन माग गरे । सरकारले जे गर्छ, त्यो निर्णय अदालतले मानोस् भनिएको हो ? सांसद अधिकारीले भने, यदि त्यस्तो हो भने न्यायपालिका कमजोर बनाउने कुरा हो । उनले न्यायपालिका कमजोर बनाए राज्यले नै दुष्परिणाम भोग्ने भएकाले ध्रुवीकरण हुने स्थिति आउन नदिन सचेत गराए । महाअभियोग लगाउने विषयबारे स्पष्ट पार्न पनि उनले सत्ता पक्षलाई आग्रह गरे ।सरकारलाई समर्थन गरिरहेको राष्ट्रिय जनता पार्टीका सांसद बृषेशचन्द्र लालले पनि जोशीलाई महाअभियोग लगाउने विषयको विरोध गरे । उनले संसदीय सुनुवाइ समितिले प्रधानन्यायाधीशमा अस्वीकार गरे पनि जोशी न्यायाधीश हुन योग्य नै रहेको तर्क गरे । उहाँ यसअघि संसदीय सुनुवाइको प्रक्रिया पूरा गरेर नै न्यायाधीश हुनुभएको हो, सांसद लालले भने, सुनुवाइ समितिले प्रधानन्यायाधीशमा स्वीकार नगरेपछि उहाँले संसद्को त्यो निर्णय मान्नुभयो, संसद्को सर्वोच्चतालाई स्विकार्नुभयो । नेकपाकी सांसद नन्दा चपाईंले भने न्यायाधीशका रूपमा पनि काम गर्ने योग्यता जोशीमा नरहेको बताइन् । उनले विगतमा तत्कालीन प्रधानन्यायाधीश कार्कीविरुद्ध समेत कांग्रेसले महाअभियोग प्रस्ताव दर्ता गरेको उल्लेख गर्दै अहिले विरोध गर्नुको कुनै औचित्य नरहेको बताइन् । जुनसुकै बेला दर्ता हुन सक्छसत्ता पक्षले महाअभियोगका लागि हस्ताक्षर तयारी अवस्थामा राखेको छ । प्रस्ताव दर्ता गरिसकेको छैन । सांसदहरूले महाअभियोगको कुरा उठाउनुभएको छ, त्यसैले हस्ताक्षर तयार भएको हो, नेकपाका प्रमुख सचेतक देव गुरुङले भने, प्रस्ताव कहिले, कसरी अघि बढाउने भन्ने निर्णय भइसकेको छैन । महाअभियोग प्रस्ताव बढाउन भन्दै गत बिहीबार नेकपाका सांसदहरूले खाली कागजमा हस्ताक्षर गरेका थिए । सुनुवाइ समितिबाट अयोग्य ठहर भई बिदामा बसेका जोशी प्रधान्यायाधीशमा ओमप्रकाश मिश्र नियुक्त भएपछि काममा फर्केका थिए । प्रधानन्यायाधीशमा अयोग्य ठानिएका व्यक्ति न्यायाधीशमा कसरी योग्य ? भन्ने प्रश्न उठेपछि नेकपा नेताहरूले राजीनामा दिन जोशीलाई अनौपचारिक रूपमा आग्रह गरेका थिए । तर जोशी राजीनामा नदिई नियमित काममा फर्केपछि नेकपाका नेताहरूले उनलाई राजीनामाको दबाब दिने गरी हस्ताक्षर तयार गरेर राखेका हुन् । राजीनामा दिए भने ठीकै छ, होइन भने केही दिनमा महाअभियोग ल्याउनैपर्ने हुन्छ, नेकपाका अर्का सांसदले भने, प्रस्ताव जुनसुकै बेला दर्ता हुन सक्छ ।"
संघीय संसद्ले पायो पूर्णता,"काठमाडौं (कास) संसदीय समितिको नेतृत्व चयन भएसँगै संघीय संसद्ले सात महिनापछि पूर्णता पाएको छ । संसदीय सुनुवाइ समितिमा लक्ष्मणलाल कर्ण र राज्यका निर्देशक सिद्धान्त, नीति र दायित्वको कार्यान्वयन अनुगमन तथा मूल्यांकन समितिको सभापतिमा नीरादेवी जैरु आइतबार निर्विरोध निर्वाचित भएकी छन् । यी दुवै संघीय संसदको संयुक्त समिति हुन् । महाअभियोग समितिबाहेक अब सबै समितिसमेत गठन भइसकेका छन् । यो समिति आवश्यक पर्दा मात्रै गठन हुन्छ । प्रतिनिधिसभाको १० वटा र राष्ट्रिय सभाका ४ वटा विषयगत समितिको नेतृत्व यसअघि नै चयन भइसकेको छ । प्रतिनिधिसभा र राष्ट्रिय सभा गरी १४ वटा विषयगत र दुई संयुक्त समितिमध्ये आठवटाको नेतृत्व महिलाले पाएका छन् । नेकपा संसदीय दलका उपनेता सुवासचन्द्र नेम्वाङले संसद्ले पूर्णता पाएको बताए । संसदको रिफ्लेक्सन हुने ठाउँ नै मिनी संसद् हो । यसले नेतृत्व पाएसँगै अब संसद् पनि प्रभावकारी हुनेछ । समितिकै कारण सरकारलाई पारदर्शी र जवाफदेही बनाउन सहयोग पुग्ने उनले बताए । नेतृत्व चयन भएसँगै संसदीय समितिसमेत क्रियाशील हुने उनले जानकारी दिए । राष्ट्रिय सभा सांसद राधेश्याम अधिकारीले समितिले नेतृत्व पाएसँगै संघीय संसदको संरचनाले पूर्णता पाएको बताए । अनुगमन समिति गठन भएर नेतृत्व पाएपछि संविधानको ३ सय ८ वटै धारा कार्यान्वयन भएनभएको निगरानीसमेत हुने भएको छ । यो समितिलाई संविधान कार्यान्वयन गराउने समितिका रूपमा समेत लिने गरिन्छ ।"
विद्यालय बन्द गर्ने कि गाभ्ने ?,"प्रजातन्त्र बहालीपछि उत्साहसाथ खोलिएका विद्यालय अहिले विद्यार्थी नपाएर बन्द वा समायोजन गर्नुपर्ने अवस्थामा पुगेका छन् । यी विद्यालयको व्यवस्थापन स्थानीय जनप्रतिनिधिका निम्ति चुनौती बनेको छ । साविकका कतिपय गाविसका एउटै वडामा दुई(तीन वटासम्म पनि विद्यालय खोलिए । नगरपालिका तथा नगरोन्मुख क्षेत्रमा सामुदायिकको तुलनामा धेरै निजी विद्यालय खोल्न अनुमति दिइयो । २०४६ मा १५ हजार ९ सय विद्यालय रहेकामा त्यसयता थप २० हजार खुले ।अहिले देशभर सामुदायिक र संस्थागत गरी ३५ हजार ६ सय १ सय विद्यालय छन् । शिक्षा तथा मानव स्रोत विकास केन्द्रको प्रतिवेदनअनुसार सामुदायिक २७ हजार ९ सय १४, संस्थागत ६ हजार ५ सय ६६ तथा धार्मिक विद्यालय १ हजार १ सय २१ वटा छन् । पञ्चायतकालमा निजी विद्यालय १ हजार ३ सय ५९ वटा मात्र थिए । उतिखेर विद्यालय खोलिए, गाउँगाउँमा रोजगारी सिर्जना भयो, आज तिनै विद्यालय खारेज गर्न वा अर्कोमा गाभ्न समस्या छ, कांग्रेस सांसद गगन थापा भन्छन्, त्यतिखेर हामीले विद्यालय घरनजिक हुनुपर्छ भन्यौं तर विद्यालयको पूर्वाधार, शिक्षकको व्यवस्थापन कसरी हुन्छ भन्नेमा ध्यान गएन । अहिले चाहिँ राम्रो स्कुल होस् बरु १५ मिनेट टाढा भए पनि हुन्छ भन्ने चाल पायौं । उनले हालै गरिएको नक्सांकनमा ७० वटा विद्यालय रहेको एक स्थानीय तहमा २२ वटा मात्रैले पुग्ने देखिएको बताए । किन गाभ्ने ?ग्रामीण क्षेत्रबाट बसाइँसराइ बढेसँगै विद्यालयमा विद्यार्थी संख्या घटदै गएको छ । सहरमा भने अंग्रेजी भाषामोहले सामुदायिक विद्यालयमा विद्यार्थी संख्या पातलिएको विज्ञहरू बताउँछन् । जुन उत्साहले सामुदायिक विद्यालय खोलिए, त्यसअनुसार रेखदेख नहुँदा शैक्षिक स्तर घट्यो, एक शिक्षा अधिकारी भन्छन्, सामुदायिक विद्यालयलाई सर्वसाधारण निमुखाका छोराछोरी पढाउने थलोका रूपमा परिभाषा गर्न थालियो । निजी विद्यालयलाई चाहिँ सामाजिक प्रतिष्ठाको विषय बनाइयो ।शिक्षा नियमावलीअनुसार प्रारम्भिक कक्षामा बालबालिकाको पहुँच पुर्याउन बढीमा १५ मिनेटको दूरीमा विद्यालय हुनुपर्छ । त्यसैगरी प्राथमिक तह आधा घण्टा र माध्यमिक तह बढीमा एक घण्टाको दूरीमा हुनुपर्छ । विद्यार्थी संख्याका हिसाबले तराई र उपत्यकामा प्रतिकक्षा ५० विद्यार्थी हुनुपर्छ । पहाडमा ४५ र हिमाली क्षेत्रमा ४० जना हुनुपर्ने प्रावधान छ । त्यस अलावा विद्यालयमा पर्याप्त भौतिक पूर्वाधार, खानेपानी, खेल मैदान, शौचालय, पुस्तकालय र प्रयोगशाला पनि हुनुपर्छ । गाउँघरका मानिस वैदेशिक रोजगारीमा गएपछि आयस्रोत बढ्यो । सहरबजारमा बसेर छोराछोरीलाई बोर्डिङ पढाउने संख्या बढ्यो । गाउँका विद्यालयमा विद्यार्थी पातलिन थाले । विद्यार्थी संख्या नै घटेपछि विद्यालयसामु दुई विकल्प हुन्छन्( बन्द गर्ने वा नजिकैको अर्कोसँग गाभिने । शिक्षा विभागका अनुसार २०७२ सालमा १ सय ४८ विद्यालय अर्को विद्यालयमा गाभिएका छन् । २०७३ सालमा १ सय ५९ र २०७४ सालमा १ सय ६५ विद्यालय गाभिएका छन् । सांसद थापा सामुदायिक विद्यालय पनि गाभिएर थप सुविधासम्पन्न हुनुपर्ने बताउँछन् । अब शिक्षक, समुदायले निर्णय गर्न सक्ने हो भने सरकारी स्कुलमा बसको व्यवस्था गर्नैपर्छ, उनले भने, नक्सांकनबिना विद्यालय चल्न सक्दैन । गुणस्तर दिन नसके नेपालको शिक्षाले अन्तर्राष्ट्रिय बजारमा ठाउँ लिन सक्दैन ।शिक्षाविद् विद्यानाथ कोइराला अब विद्यालयको नक्सांकन, क्षेत्र किटान र समायोजन गर्नुपर्ने बताउँछन् । यी तीन काम स्थानीय निकायले गर्न सके विद्यार्थीले जुन क्षेत्रको हो, त्यहीँ पढ्नुपर्छ, उनी भन्छन्, अन्तको विद्यालय रोज्ने हो भने अतिरिक्त शुल्क तिर्न जरुरी छ । तर सबै विद्यालयको गुणस्तर बराबरी हुनुपर्छ । विद्यार्थीलाई कक्षा ३, कक्षा ५, कक्षा ८, कक्षा १० र कक्षा १२ मा समान ढंगले परीक्षाको व्यवस्था हुनुपर्ने कोइराला बताउँछन् । त्यसैगरी प्राविधिक शिक्षाका निम्ति स्थानीय उद्योगहरूसित समन्वय गरेर ज्ञान र सीप दिलाउन उपयुक्त हुने उनको भनाइ छ । संविधानले विद्यालय सञ्चालन जिम्मेवारी स्थानीय तहलाई दिएको छ । स्थानीय सरकार सञ्चालन ऐन, २०७४ मै यस्तो व्यवस्था छ । तर देशभरका स्थानीय तहका जनप्रतिनिधि सामुदायिक विद्यालय गाभ्ने कि स्तर वृद्धि गर्ने भन्नेमा दुविधामा छन् । केही स्थानीय तहले भने विद्यालय गाभिसकेका छन् । कीर्तिपुरको जलविनायक आधारभूत विद्यालय र काठमाडौंको संकटा आधारभूत विद्यालय बन्द भए । कीर्तिपुर नगरपालिकाले शिक्षा समितिबाट निर्णय गराएरै वडा नं ६ मा रहेको विद्यालय बन्द गराएको शिक्षा शाखाका अधिकृत विश्वास रोकाले बताए । विद्यार्थी न्यून भएका विद्यालय अरू पनि छन् तर बन्दै गर्नेभन्दा स्तर वृद्धि गर्नेतर्फ जनप्रतिनिधि र समुदायको जोड हुनुपर्छ, उनले भने । शिक्षा विकास तथा समन्वय इकाइका उपसचिव नन्दलाल पोखरेल संरचनागत मापदण्डका कारण काठमाडौं महानगरमा १५ विद्यालय संकटमा परेको बताउँछन् । सार्वजनिक जग्गामा बनेका, सडक मापदण्डले साँघुरिएका र साँघुरो ठाउँमा रहेका पन्ध्र विद्यालयलाई समस्या परेको छ, उनले भने । भक्तपुरमा भने जनप्रतिनिधि निर्वाचित भएर आएपछि ग्रामीण भेगका दुई सामुदायिक विद्यालय पुन: सञ्चालनमा ल्याइएका छन् ।शिक्षामन्त्री गिरिराजमणि पोखरेलले हालै ल्याएको सामुदायिक विद्यालयको शैक्षिक गुणस्तर सुधारको नीति तथा कार्यक्रम मा पनि विद्यालय नक्सांकन तथा पुनर्वितरण मापदण्ड एवम् कार्यविधि निर्माण गरी स्थानीय सरकारमार्फत कार्यान्वयन गर्ने उल्लेख छ । विद्यालय गाभ्ने, नयाँ खोल्ने र बन्द गर्न संघीय सरकारले ३ महिनाभित्र मापदण्ड बनाउने जनाइएको छ । मापदण्ड तय भएपछि स्थानीय सरकारले भूगोल, जनसंख्या र विद्यार्थी संख्यालाई आधार मानी विद्यालय नक्सांकन गर्ने शिक्षामन्त्रीको घोषणा छ । साधन स्रोतको मितव्ययी परिचालनका लागि विद्यार्थी कम भएकालाई बहुकक्षा विद्यालयमा रूपान्तरण तथा आवश्यकताअनुसार घुम्ती र वैकल्पिक विद्यालय व्यवस्था गरिने पोखरेलले जनाएका छन् । संघीय सरकारले विद्यालय सञ्चालन, नियमनलगायत सबै जिम्मेवारी स्थानीय सरकारलाई दिएकोमा शिक्षक सन्तुष्ट छैनन् ।"
हिंसाको विरोधमा र्याली,"काठमाडौं (कास) कांग्रेसको भ्रातृ संगठन नेपाल महिला संघले देशभर बढदो महिला हिंसा र महँगी नियन्त्रण गर्न माग गर्दै आइतबार राजधानीमा विरोध र्याली निकालेको छ । संघको काठमाडौं, भक्तपुर र ललितपुर जिल्ला समितिको अगुवाइमा माइतीघर मण्डलाबाट र्याली निकालिएको हो । र्यालीलाई सम्बोधन गर्दै संघकी अध्यक्ष उमा रेग्मीले महिला हिंसाका दोषीलाई कारबाही गरेर पीडितलाई न्याय नदिएसम्म र महँगी नघटाएसम्म सरकारविरुद्ध निरन्तर आन्दोलन गर्ने चेतावनी दिइन् । उनले बलात्कारपछि हत्या गरिएकी कञ्चनपुरकी निर्मला पन्तका दोषीलाई दुई महिना हुन लागिसक्दा पनि कारबाही गर्न नसक्नुले सरकार र प्रहरी प्रशासन पंगु प्रमाणित भएको आरोप लगाइन् ।"
कुवेतमा मारिएकी महिलाका आफन्त भेटिएनन्,काठमाडौं (कास) कुवेतमा हत्या गरिएकी पेसलमाया राईको परिवार नभेटिँदा नेपाली दूतावासले शव पठाउन सकेको छैन । सुनसरीकी ४५ वर्षीया राईको गत अगस्ट ३ मा हत्या भएको थियो । दूतावासका अनुसार राईलाई आफ्नै स्पोन्सर (साहु) का छोराले छुरा प्रहरी हत्या गरेको थियो । हत्यामा संलग्न भएको अभियोगमा कुवेती नागरिकलाई अनुसन्धानका लागि हिरासतमा राखिएको छ ।
लोकसेवा माग्दै प्रदेश,"प्रदेश सरकारहरूले यथाशीघ्र प्रदेश लोकसेवा आयोग गठनको कानुनी व्यवस्था गरिदिन केन्द्र सरकारसँग माग गरेका छन् । बजेट र नीति तथा कार्यक्रम कार्यान्वयनमै समस्या हुँदा पनि केन्द्रले कर्मचारी नपठाएको भन्दै प्रदेशले लोकसेवा मागेको हो । संघ (केन्द्र) सरकारले सातवटै प्रदेश सरकारका लागि निजामती सेवाका २१ हजार ३ सय ९९ कर्मचारीको दरबन्दी स्वीकृत गरेको छ । तर, प्रदेश सरकारहरूले त्यसको एक चौथाइ कर्मचारी पनि नपाएको गुनासो गरिरहेका छन् । गण्डकी प्रदेशका आन्तरिक मामिला तथा कानुनमन्त्री हरिबहादुर चुमानले प्रदेशमा कर्मचारी व्यवस्थापन अत्यन्तै सुस्त ढंगले भइरहेको बताए । काम चलाउने हिसाबले पनि कर्मचारी पाउन सकेका छैनौं, उनले भने, यस्तै रहे प्रदेशका योजना कार्यान्वयन गर्न जटिल हुने देखिएको छ । उनले अपुग कर्मचारीको व्यवस्थापनका लागि प्रदेश लोकसेवा आयोगको गठन अत्यावश्यक भइसकेको बताए ।प्रदेशलाई स्वीकृत दरबन्दीअनुसारकै कर्मचारी पठाउन केन्द्र सरकारलाई हम्मे परिरहेको छ । प्रदेश र स्थानीय तहमा जानलाई माथिल्लो तहकै कर्मचारीले अरुचि देखाएपछि उनीहरूले आफूमातहतका कर्मचारीको व्यवस्थापन गर्न पनि सकिरहेका छैनन् । सरकारले तीन तहका लागि १ लाख २५ हजार २३ जना कर्मचारीको दरबन्दी स्वीकृत गरेको छ । जुन अहिलेको भन्दा ३९ हजारले बढी हो । सामान्य प्रशासन मन्त्रालयका प्रवक्ता सहसचिव सुरेश अधिकारीले स्वीकृत दरबन्दीअनुसार लोकसेवा आयोगबाट भर्ना नभएसम्म सबैतिर शतप्रतिशत कर्मचारीको दरबन्दी पूर्ति सम्भव नरहेको बताए । उनले प्रदेश र स्थानीय सरकारलाई चाहिने कर्मचारी प्रदेश लोकसेवाबाट पूर्ति गरिने संवैधानिक प्रावधान रहेकाले प्रदेश लोकसेवा आयोग गठनको आवश्यक रहेको बताए ।सरकारले प्रदेश १ मा ३६२८, प्रदेश २ मा ३१३२, प्रदेश ३ मा ३५५५, गण्डकी प्रदेशमा २४१४, प्रदेश ५ मा ३८२१, कर्णाली प्रदेशमा २२३६ तथा प्रदेश ७ मा २६१३ जना कर्मचारीको दरबन्दी स्वीकृत गरेको छ । प्रदेश सरकारहरूले उक्त संख्या अपुग भएको भन्दै आएका छन् । कर्णाली प्रदेशका आन्तरिक मामिला तथा कानुनमन्त्री नरेश भण्डारीले प्रदेश सरकारले आफ्नो प्रादेशिक विशेषता र आवश्यकताअनुसार कर्मचारी परिचालन गर्न पाए मात्रै सेवा प्रवाहमा सहजता आउने बताए । प्रदेशको आफ्नै ब्युरोक्रेसी चाहिन्छ । केन्द्रबाट आएकाहरू अहिलेलाई निमित्त समाधान मात्रै हो, उनले भने, प्रदेश सरकारप्रति जिम्मेवार र बफादार कर्मचारीको पूर्ति प्रदेश लोकसेवा आयोगबाट मात्रै सम्भव छ । संविधानको धारा २४४ मा प्रत्येक प्रदेशमा लोकसेवा आयोग रहने व्यवस्था गरेको छ । त्यही धारामा प्रदेश लोकसेवा प्रयोजनका लागि संघीय संसद्ले कानुन बनाई आधार र मापदण्ड निर्धारण गर्ने भनिएकाले संघ सरकारले त्यो कानुन नबनाएसम्म प्रदेश लोकसेवा आयोग गठन हुन सक्दैन । भदौ २१ मा पोखरामा सम्पन्न मुख्यमन्त्रीहरूको भेलाले प्रदेश लोकसेवा आयोग गठनका लागि संघीय कानुनबाट यथाशीघ्र मापदण्ड निर्धारण गरिनुपर्ने माग गरेको थियो । प्रदेशले लोकसेवाबाट कर्मचारीको व्यवस्थापन नभएसम्म रिक्त दरबन्दीमा करार कर्मचारी राख्न सहमति खोजेको छ । प्रशासनविद् काशीराज दाहालले प्रदेश सरकारहरूले केन्द्रलाई दायित्व नपर्ने गरी आफूलाई चाहिने कर्मचारीको दरबन्दी स्वीकृत गरी प्रदेश लोकसेवाबाट पूर्ति गर्न सक्ने बताए । त्यसअघि भएका कर्मचारीको तीन तहमा समायोजन टुंगिनुपर्ने उनको भनाइ छ । स्थानीय सरकार बनेको डेढ वर्ष भइसक्यो, प्रदेश सरकार गठन भएको आठ महिना । तर, कर्मचारी नपाएर उनीहरूलाई योजना बढाउनै समस्या भइरहेको छ, उनले भने, संघ सरकारले कर्मचारी समायोजनको काम चाँडो गरिदिनुपर्यो । समायोजनपछि अपुग कर्मचारीको पूर्ति प्रदेश सरकारले आफैं गर्न सक्छ । त्यसका लागि सरकारले बाटो खुलाइदिनुपर्छ । केन्द्रीय लोकसेवा आयोगले संविधानअनुसार प्रदेश लोकसेवा आयोगको गठनका मापदण्ड तय गरी आवश्यक कानुनको विधेयक तर्जुमा गरेर प्रधानमन्त्री कार्यालयलाई बुझाइसकेको छ । तर, त्यो संसद्मा पेस भइसकेको छैन । संघले कानुन बनाइसकेपछि प्रदेशले कानुन बनाउने, आयोग गठन गर्ने र कर्मचारी पदपूर्तिका लागि आयोगलाई सबल बनाउनेलगायत कामले समय लिन सक्छ । लोकसेवा आयोगका अध्यक्ष उमेश मैनालीले प्रदेश सरकारले संघ सरकारलाई र त्यसअनुसार संघ सरकारबाट आग्रह आए पदपूर्तिको प्रक्रिया बढाउन सकिने बताए । उनले हाल स्वीकृत भएकामध्ये रिक्त रहेको ३९ हजार संख्याका कर्मचारी लोकसेवाले ६ देखि ७ महिनाभित्र पदपूर्ति गर्न सक्षम रहेको उल्लेख गरे ।"
स्टाटस सेयर गर्दा अवकाश,"रायसँगै करारमा नियुक्त १० मध्ये ९ जनाले जिल्ला अदालतमा काम गरिरहेका छन् । म समाचारको लिंक सामाजिक सञ्जाल फेसबुकमा सेयर गरेकै कारण निकालिएकी छु, उनले भनिन् ।"
पाँच वर्षमा ३७ थपिए,"राष्ट्रिय निकुञ्ज तथा वन्यजन्तु संरक्षण विभागको तथ्यांकअनुसार साउनसम्म पछिल्ला ५ वर्षयता पर्सादेखि शुक्लाफाँटा निकुञ्जसम्म ३३ वटा बाघ प्राकृतिक कारणले मरेका छन् । चितवन निकुञ्जमा सबैभन्दा बढी १७ वटा बाघ मरेका छन् । ११ वटा प्राकृतिक र ६ वटा विद्युतीय पासो तथा विष हालेर मारिएका हुन् । गत वर्ष आएको बाढीले पनि केही बाघ बगाएको हुन सक्ने अनुमान गरिएको छ । चितवन निकुञ्जका बाघहरू सँगै जोडिएको पर्सा निकुञ्ज र भारतको वाल्मीकि निकुञ्जतर्फ लागेको हुन सक्ने अधिकारीहरूको अनुमान छ । चितवन निकुञ्जसँगै भारत विहारको वाल्मीकि टाइगर रिजर्भ जोडिएको छ । अघिल्लो पटक वाल्मीकिमा १७ बाघ थिए । अहिलेको नतिजा सार्वजनिक भइसकेको छैन । तर, ३२ को हाराहारीमा हुन सक्ने अनुमान छ ।बाघको संख्या बढाउनका लागि पछिल्ला ५ वर्षयता पर्सादेखि शुक्लाफाँटा निकुञ्जसम्म सरकारबाहेक दातृ निकायले करोडौं रुपैयाँ खर्चेका छन् । जुलोजिकल सोसाइटी अफ लन्डन (जेडएसएल नेपाल) र डब्लूडब्लूएफ नेपालले बाघ र तिनका आहार प्रजातिको संरक्षण, भौतिक संरचना र चोरी सिकार नियन्त्रणका लागि करिब ३० करोड रुपैयाँभन्दा बढीका कार्यक्रम सञ्चालन गरेका थिए ।बाघको गणना गर्ने र तथ्यांक विश्लेषण गर्ने सबै जिम्मा राष्ट्रिय निकुञ्ज विभागले लिएको थियो । बाघ गणनाका लागि डब्लूडब्लूएफ नेपाल, जेडएसएल नेपालले आर्थिक र राष्ट्रिय प्रकृति संरक्षण कोषले प्राविधिक सहयोग गरेको थियो । विभागका महानिर्देशक मनबहादुर खडकाले चितवनमा बाघ घटे पनि अन्य निकुञ्जमा बढेकाले सन् २०२२ मा बाघको संख्या दोब्बर गर्ने प्रतिबद्धता पूरा हुनेमा आफू विश्वस्त रहेको प्रतिक्रिया दिए । उनले चितवन निकुञ्जमा अघिल्लो पटकभन्दा बाघ घटेको देखिनुमा पर्सा निकुञ्ज र भारततर्फको वाल्मीकि टाइगर रिजर्भमा गएको हुन सक्ने दाबी गरे । सन् २०१३ मा गरिएको गणनाले नेपालका पर्सादेखि शुक्लाफाँटा निकुञ्जसम्म वयस्क बाघको संख्या १९८ थियो ।"
कामदारविरुद्ध मलेसिया झन् कडा,"पछिल्लो समय सानादेखि हजारौं कामदार रहेका ठूला कम्पनीमा समेत धरपकड भइरहेको छ । भिसामा उल्लेख भएअनुसारकै वा बेग्लै कम्पनीमा काम गर्नेहरू पनि निसानामा परेका छन् । मलेसियाली अध्यागमन विभागका अनुसार गत शुक्रबार क्वालालम्पुरनजिकै साइबरजयास्थित म्यानुफ्याक्चरिङ कम्पनीबाट ४७ नेपालीसहित ३ सय ३८ जना आप्रवासी कामदार पक्राउ गरिएका छन् । उनीहरूमध्ये अधिकांश भिन्नै कम्पनीको भिसामा त्यहाँ कार्यरत रहेको उल्लेख छ । मलेसियाली अध्यागमन कानुनअनुसार कामदारले भिसामा उल्लेख भएअनुसारकै कम्पनीमा काम गर्नुपर्छ । आउटसोर्सिङ गरिएका कामदारका हकमा पनि सप्लाई गर्ने र रोजगारदाता कम्पनीबीचको सम्झौतापत्र, सम्बन्धित कम्पनीको आधिकारिक पत्रलगायत कागजात कामदार र सम्बन्धित रोजगारदातासँग हुनुपर्छ । अध्यागमन विभागका अनुसार गत जनवरीदेखि अगस्टसम्म ३० हजारभन्दा बढी आप्रवासी कामदार र एक हजारभन्दा बढी रोजगारदाता पक्राउ परिसकेका छन् । अधिकांश इन्डोनेसिया, बंगलादेशलगायतका छन् । उनीहरूको तुलनामा नेपाली कम छन् ।"
निर्वाचितद्वारा श्रमदान अनिवार्य,"जनप्रतिनिधि र जनताको सम्बन्ध नङ र मासुको जस्तै बनाउन मकवानपुरको एक गाउँपालिकाले सँगसँगै काम गर्ने नीति बनाएको छ । निर्वाचित भएपछि मतदाताको भावना नबुझ्ने र साथमा नरहने प्रवृत्ति झाँगिंदै गएकाले जनप्रतिनिधिहरूलाई महिनामा कम्तीमा तीन दिन श्रमदान गर्नुपर्ने निर्णय गरेको हो । यो निर्णय यही महिनादेखि कार्यान्वयनमा आउनेछ । हेटांैडा उपमहानगरपालिकासँग जोडिएको मकवानपुरगढी गाउँपालिकाले निर्वाचित तथा मनोनीत वडा सदस्यदेखि गाउँपालिकाको प्रमुखले कम्तीमा पनि महिनाको तीन दिन स्थानीयसँग श्रमदान गर्नुपर्ने निर्णय गरेको छ । गापा अध्यक्ष विदुर हुमागाईंका अनुसार असोजदेखि आफैंबाट श्रमदान गरेर गाउँपालिकाको निर्णयलाई कार्यान्वयनमा ल्याउने बताए । गाउँपालिकाको प्रत्येक विकास निर्माणका योजनामा २० देखि ३० प्रतिशतसम्म स्थानीयवासीले श्रमदान गर्नुपर्ने नीति छ । त्यही नीतिलाई कार्यान्वयनमा ल्याउन र जनप्रतिनिधिहरूलाई श्रम र भावनाले जनतासँगसँगै सहकार्य गराउन श्रमदानको नीति गापाले अख्तियार गरेको गापा उपाध्यक्ष हर्कमाया रुम्बाले भनिन् । जनप्रतिनिधिहरूले अनिवार्य रूपमा श्रमदान गर्ने व्यवस्था कार्यान्वयनमा आएपछि विकास निर्माणमा स्थानीयवासीको अपनत्व रहने उनको धारणा छ । विगतमा विकास निर्माणको काम स्थानीय उपभोक्ता समितिलाई दिने गरिन्थ्यो । स्थानीयवासीले जनश्रमदान गर्नुपर्ने प्रावधान पनि हुन्थ्यो तर त्यो कार्यान्वयनमा आउँदैनथ्यो । स्थानीयवासीले जनश्रमदान गर्न नपर्ने सर्तमा उपभोक्ता समितिले ठेकेदारलाई योजना नै सुम्पिने गरेको थियो । यस्तो प्रवृत्तिले काम गुणस्तर पनि नहुने र योजनामा स्थानीयवासीको रतिभर अपनत्व पनि नहुने भएकाले यो श्रमदानको नीति ल्याइएको हो गापा अध्यक्ष हुमागाईंले भने,यो नीतिले ठेकेदारको पोल्टामा जाने उपभोक्ता समितिको अन्त्य पनि हुन्छ । जनप्रतिनिधिले मासिक रूपमा स्थानीयवासीकै लयमा श्रमदान गर्ने नीति प्रभावकारी हुने गाउँपालिकाको ठम्याइ छ । गाउँपालिकाले श्रमदान निर्देशिका पनि तयार गरिसकेको छ । जनता र जनप्रतिनिधिलाई श्रमदानमा सहभागिता गराउने उद्देश्यले निर्देशिका बनाएका छांै, गापाका प्रमुख प्रशासकीय अधिकृत भीम परियारले भने । उनका अनुसार वडा सदस्यहरूले श्रमदान गरेको वडाध्यक्षले प्रमाणित गरेर गापा कार्यालय पठाउने, वडाध्यक्षहरूले श्रमदान गरेको गापाकोउपाध्यक्षले प्रमाणित गर्ने, उपाध्यक्षले गरेको अध्यक्षले गर्ने र अध्यक्षले श्रमदान गरेको सिँगो गापाको बैठकले प्रमाणित गर्ने व्यवस्था गरेको छ । मकवानपुरमा १० वटा स्थानीय तह छन् । यसरी जनप्रतिनिधिहरूलाई श्रमदान गराउने व्यवस्था गरेको यो नै एकमात्र गाउँपालिका हो । श्रमदान नीतिले श्रम गर्नेहरूलाई सम्मान गर्न सिकाउँछ । तर योजनामा हुने भ्रष्टाचारमा पनि नियन्त्रण आउने गापाको दाबी छ । उक्त गाउँपालिकाले सुरु गरेको श्रमदानको नीति थाहा स्वरूपचन्द्र विष्टले हालको थाहा नगरपालिका र साबिकको शिखरकोट गाउँ पञ्चायतमा २०२२०२३ सालमा श्रमदान नीति लागू गरेका थिए । प्रत्येक घरधुरीले मासिक रूपमा तीन दिन श्रमदान गर्नैपर्ने व्यवस्था गरिएको थियो । अशक्त, वृद्धवृद्धा, बालबालिका र गर्भवती एवं सुत्केरी महिलामात्र रहेको घरधुरीले दैनिक चलनचल्तीको तीन दिनको ज्यालास्वरूप पैसा दिनुपर्ने अनिवार्य व्यवस्था गरेको थियो । विष्टले श्रम कार्ड घरघरमा वितरण गरेका थिए । त्यतिबेला जनताको प्रत्यक्ष निर्वाचनबाट विष्ट शिखरकोट गाविसको प्रधानपञ्च निर्वाचित भएका थिए । तत्कालीन शासकहरूले जेल हाल्नु अगाडिसम्म यो नीति उनले कार्यान्वयनमा ल्याएका थिए । स्थानीयवासीको श्रमदानकै कारण हालको थाहा नगरपालिका ३ को वडा कार्यालय र विगतको शिखरकोट हुँदै दामन गाविस कार्यालयको विशाल भवन निर्माण गरिएको थियो । उक्त भवनको नाम विकास घर राखिएको थियो । उक्त भवनमा गाविसमा रहने सरकारी एवं गैरसरकारी कार्यालयहरू राखिएको थियो । मकवानपुरगढीले लिएको यो श्रमदान नीतिले जनप्रतिनिधिहरूको मनोबल बढाउनु र मतदाताबाट टाढा हुने प्रवृत्ति पनि अन्त्य हुने गापाको ठहर छ । गाउँपालिकाले गरेको उक्त निर्णय सकारात्मक छ, समाजशास्त्रका प्राध्यापक वीरेन्द्र साहले भने,यसलाई व्यवहारमा उतारेर निरन्तता दिन सक्नुपर्छ ।स्थानीयद्वारा जनश्रमदान गरेर सम्पन्न भएका विकास निर्माणका कार्यहरू गुणस्तर हुने र योजनामा अपनत्व पनि सिर्जना हुने उनको तर्क छ । अहिलेको उपभोक्ता समिति बिचौलियाको काम गरिरहेको छ, जनप्रतिनिधिसहित स्थानीयवासीले साँच्चिकै जनश्रमदान गरे भने बिचौलियको तहमा काम गरेको उपभोक्ता समिति मासिनेछन्, प्राध्यापक साहले भने । उक्त गाउँपालिकाले आफ्नो क्षेत्रभित्र रहेका नम्बरी जग्गा बाँझो राख्न नपाउने निर्णय गरेको छ । कार्यविधि बनाएर बाँझो रहेका नम्बरी जग्गाहरू उपयोगमा ल्याउने जनाएको छ । नम्बरी खाली जग्गामा सम्बन्धित व्यक्तिलाई नै खेती गर्न आग्रह गर्नेे र उसले गरेन भने खेती गर्न चाहने व्यक्तिलाई गापाले कृषकलाई सहयोगसमेत गर्ने नीति लिएको छ गापा प्रशासकीय अधिकृत परियारले बताए ।"
स्कुल सुधार्दै पूर्वशिक्षक र विद्यार्थी,"विद्यालयको कुनै भवन पूरा भइसके, कुनै निर्माणाधीन छन् । उक्त कार्य सीमान्तकृत थामी विद्यार्थीको बाहुल्यता रहेको एक सामुदायिक विद्यालयका निर्माण पूर्वशिक्षक र विद्यार्थीहरूले आफ्नै खर्चमा गरिरहेका हुन् । दोलखाको जेठो सामुदायिक विद्यालय क्षमावती माविमा पुग्दा देख्न सकिन्छ, पूर्वशिक्षक र विद्यार्थीले चाहेमा यतिसम्म भौतिक र शैक्षणिक सुधारका कार्यहरू गर्न सकिन्छ ।आठ दशकअघि स्थापना भएको क्षमावती विद्यालयमा पुरानो भवन पुनर्निर्माण र छात्रवास निर्माणमा पूर्वशिक्षक र विद्यार्थीहरूले दुई करोडभन्दा बढी रकम संकलन गरेर खर्च गरिरहेका छन् । एसईईमा विद्यार्थीको नतिजा सुधार्न चार लाख खर्चेर आवासीय कक्षा पनि उनीहरूले चलाए । उक्त कार्यमा झन्डै ४० वर्षअघि विद्यालयमा प्रधानाध्यापक भई कार्य गरेका काठमाडौं निवासी मिलनराज तुलाधरसहित विज्ञविशेषज्ञ टोलीहरू सक्रिय छन् । प्रअ रामप्रसाद वलीका अनुसार विद्यालय सुधारमा पूर्वशिक्षक र विद्यार्थीको लगावले बहालवाला शिक्षक र पढिरहेका विद्यार्थीका लागि उत्प्रेरणा मिलिरहेको छ । झन्डै एक करोडको सहयोगमा महिला छात्रावास निर्माण भइसकेको छ । त्यसका लागि पूर्वविद्यार्थी र शिक्षकको पहलमा पार्क, फाउन्डेसन र विभिन्न व्यक्तिले सहयोग गरेका छन् । समाजका सल्लाहकार इन्जिनियर माधव खकुरेलले स्थापनाको करिब ६ वर्षमा विद्यालयका भौतिक सुधार र शैक्षिक वातावरण सुधारका निम्ति योजनाबद्ध काम गरिरहेको बताए ।पूर्वविद्यार्थीकै पहलमा भूकम्पबाट क्षतिग्रस्त मूलभवन पुनर्निर्माण पनि द्रुत गतिमा भइरहेको छ । उक्त निकायकै सहयोगमा एक करोड ३१ लाख संकलन भएको छ भने पुरानै स्वरूपमा भूकम्पप्रतिरोधी भवन धमानिर्माण भइरहेको छ । पूर्वशिक्षकविद्यार्थी समाजको साधारणसभामा प्रमुख अतिथि बनाइएका ८२ वर्षीय माधव सिवाकोटीले भने, हामीले खर्कबारी बेचेर स्कुल बनायांै, पछिल्लो पुस्ताले त्यसैको सिको गरेर स्कुल सुधार्दै छन् ।पूर्वशिक्षकविद्यार्थी समाजले अनुकरणीय कार्य गर्दै जानुको प्रमुख जस मिलनराज तुलाधरलाई दिने गरिन्छ । विद्यालय व्यवस्थापन समिति अध्यक्ष भक्त थामी भन्छन्, काठमाडौंवासी भइकन पनि सीमान्तकृत थामी बस्तीमा पटकपटक फर्केर आफ्नो निजी रकम खर्च गर्दै पूर्वविद्यार्थीलाई जागरुक गराउने कार्यमा मिलन सरकै बढी योगदान छ । उनको नेतृत्वमा बनेको पूर्वशिक्षकविद्यार्थी समाजका अन्य सदस्य पनि निकै उत्साहपूर्वक विद्यालयका लागि सक्रिय भइरहेको उनले बताए ।गत वर्ष काठमाडौंका अर्का व्यक्ति प्राडा मनमोहन श्रेष्ठ जो उक्त विद्यालयका पूर्वशिक्षक थिए उनी गत वर्ष महिना दिन बसेर विद्यार्थीलाई पढाए । त्यसरी नै इन्जिनियर माधवप्रसाद खकुरेल, मिलनराज तुलाधरलगायतले विद्यार्थी र शिक्षकलाई प्रोत्साहन गरिरहने कार्यले निकै उत्साह मिलिरहेको शिक्षक भवानी थपलिया बताउँछन् । विद्यालयमा करिब पाँच सय विद्यार्थी छन् । अधिकांश थामी जातिका विद्यार्थी छन् । भीमेश्वर नगरपालिका ३ नम्बर वडाध्यक्ष वीरबहादुर थामीले पूर्वशिक्षक र विद्यार्थीको विद्यालय सुधारमा लगाव देखेर आफूहरूले केही गर्न नसकेको जस्तो लाग्ने बताए । उनले क्षमावती स्कुलका पूर्वशिक्षक र विद्यार्थीको कार्यलाई एक अद्भुत नमुनायोग्य कार्यका रूपमा लिएको बताए । विद्यालयका पूर्वजहरूको सक्रियता देखेर पाँच लाख दान गरेका इन्जिनियर महेन्द्रबहादुर कार्कीले भौतिक सुधारपछि शिक्षाको गुणस्तरमा सुधार जरुरी रहेको बताए । विद्यालयका नतिजाहरू अझै चित्तबुझ्दो नभएकाले त्यसमा सुधार भएमा मात्रै पूर्वशिक्षक र विद्यार्थीले गरेको योगदान सार्थक हुने उनले बताए ।"
तस्करी रोक्न सुरक्षाकर्मीलाई तालिम,"सवारीसाधनबाट हुने चोरीतस्करी रोक्न सुरक्षाकर्मीलाई तालिम दिइएको छ । फल्स बटम बनाएर चोरीतस्करी हुने क्रम बढेपछि रसुवागढी नाकामा खटिने सुरक्षाकर्मीलाई तालिम दिइएको प्रमुख जिल्ला अधिकारी कृष्ण पौडेलले बताए । नाका र निकुञ्जभित्र हुन सक्ने अवैध क्रियाकलाप रोक्न सुरक्षाकर्मी दक्ष हुनुपर्छ, उनले भने । तस्करले सामग्री ओसारपसार गर्दा सवारीसाधनमा फल्स बटम बनाएर ल्याउने गरेका छन् । कुन सवारीसाधनमा कहाँकहाँ फल्स बटम हुन्छ भन्ने सुरक्षाकर्मीले बुझ्न जरुरी छ, । तस्करले सवारीसाधनबाट नयाँ नयाँ तरिका अपनाएर तस्करी गर्ने भएकाले रोक्न सुरक्षाकर्मीलाई तालिम सञ्चालन गरिएको हो पौडेलले भने । तालिममा चीनसँग नाका जोडिएको रसुवागढी क्षेत्रमा खटिएका नेपाल प्रहरी, सशस्त्र प्रहरी, नेपाली सेनाको र राष्ट्रिय अनुसन्धानका सुरक्षाकर्मी छन् । लाङटाङ राष्ट्रिय निकुञ्ज र जिल्ला प्रशासन कार्यालयले संयुक्त रूपमा दुईदिने तालिमको आयोजना गरेका हुन् । निकुञ्ज क्षेत्रभित्र अवैध नियन्त्रण गर्नका लागि तालिमको आयोजना गरिएको लाङटाङ राष्ट्रिय निकुञ्जले बताएको छ । तस्करले दुर्लभ वन्यजन्तु र वनस्पति ओसारपसार गर्न गाडीको प्रयोग गर्दै आएको लाङटाङ राष्ट्रिय निकुञ्जका प्रमुख संरक्षण अधिकृत युवराज रेग्मीले बताए । उनले भने नयाँ नयाँ तरिका अपनाउँदै फल्स बटम बनाएर ल्याउँदा सुराकी पाए पनि पक्राउ गर्न कठिन हुन्छ । तस्करले कस्ताकस्ता स्थानमा फल्स बटम बनाएर लुकाउन सक्छन् भन्ने सवारीसाधनका सम्भावित ठाउँका बारेमा सुरक्षाकर्मीलाई प्रयोगात्मक अभ्याससमेत गराइएको थियो । कुनकुन वस्तु अवैध हो भन्ने पनि सुरक्षाकर्मीले थाहा पाउनुपर्छ । रसुवागढी नाका सञ्चालनमा आएसँगै आर्थिक क्रियाकलाप बढेको छ । नाकाबाट यसअघि पनि पटक पटक सुन, दुर्लभ वनस्पति तथा वन्यजन्तुका ओखेटोपहार र रक्तचन्दन बरामद गरिएको छ । तस्करले सिटमुनि, सेलिङ, गेयर बक्स, फोर्ड, ड्यास बोर्ड, कार्पेटमुनि, साइलेन्सर, टायर, ट्यांकीलगायतका ठाउँमा सामग्री लुकाउने प्रशिक्षक नरेन्द्र दासले बताए । सवारीसाधनको धेरै ठाउँमा फल्स बटम बनाउन मिल्छ, उनले भने यसका लागि चेकजाँच गर्दा विशेष ध्यान दिनुपर्छ ।"
दसैंअघि ग्रामीण सडक सञ्चालन हुने,"सदरमुकामसँग जोडिएका अन्य स्थानीय तहहरू पनि तात्तिएका छन् । सदरमुकामसँग जोडिएको ज्वालामुखी, सिद्धलेक, खनियावास, नेत्रावती, त्रिपुरेश्वर गाउँपालिकाहरूले पनि एस्काभेटरलगायतका उपकरणको जोहो गर्दैछन् । आफैंले एस्काभेटर किनेकाहरूले सडक मर्मत कार्यमा लगाइसकेका छन् । खरिद नगरेकाहरूले भाडामै लिएर मर्मत थालनी गर्दैछन् । उत्तरी भेक रुवीभ्यालीका बस्तीबाहेक जिल्लाका अन्य अधिकांश बस्तीमा कच्ची सडकको पहुँच पुगिसकेको छ ।"
लिच्छविकालीन मूर्ति २० वर्षपछि प्रतिस्थापन,"पाटन दरबारस्थित मूलचोकमा आइतबार बिहान नाश भइसकेको लिच्छविकालीन गुठीका गुठियारको भीडभाड थियो । शरीरमा रातो कपडा लगाएर जम्मा भएका राजोपाध्याय समुदायबाहेक जनप्रतिनिधि, तलेजुका पुजारी, गुठी संस्थान त:बहाल कार्यालयका प्रतिनिधिको उपस्थित थियो । पुरातत्त्व विभाग स्मारक संरक्षण तथा दरबार हेरचाह कार्यालय मंगलबार, पाटन संग्रहालय, मंगलटोल सुधार समिति, प्रहरी तथा पर्यटक जम्मा भएका थिए । पाटनको सबैभन्दा पुरानो ऐतिहासिक खड्ग जात्रा पुन: सञ्चालन गर्न लिच्छविकालीन मू: छेँ आग: द्य: (मानमानेश्वरी देवी) को मूर्ति पाटन संग्रहालयबाट बाहिर ल्याउने साइत बिहान ११ बजे थियो । १९९० को भूकम्पले मानमानेश्वरी देवी मन्दिर भत्केपछि त्यहाँका मूर्ति, खड्गहरू संग्रहालयमा स्टोरमा राखिएको थियो । मन्दिरसँग सम्बन्धित जात्रा २० वर्षअघि बन्द भएको थियो । यस वर्ष जात्रा पुन: सञ्चालन गर्न संग्रहालयबाट मूर्ति बाहिर ल्याएर दरबारस्थित बहादुर शाह भवनको उत्तरपट्टिको भूकम्पले भत्केको मू: छेँ आँगन घरमा प्रतिस्थापन गरिएको छ । तान्त्रिक विधिपूर्वक होम जप गरेर क्षमापूजा पनि गरिएको छ । मू: छेँ आग: द्य: गुठी व्यवस्थापक साम्राज्यदेव श्रेष्ठ भन्छन्, गुठियारको आफ्नै खर्चमा क्षमा पूजा गरेका छौं । जात्रा सञ्चालन गर्न भने ललितपुर महानगरले सहयोग गर्ने अपेक्षमा छौं । उनले १९९० को भूकम्पले क्षति भएको मन्दिर ८५ वर्षपछि पनि पुनर्निर्माण हुन नसकेकामा दु:ख व्यक्त गरे । जात्रा गर्न संग्रहालयबाट बाहिर ल्याएर लिच्छविकालीन मुख्य देवतासँगै सिद्धिलक्ष्मी, शिव, सूर्य, शिवपार्वती, चामुण्डा, काली, सरस्वतीलगायत मूर्ति प्रतिस्थापन गरिएको छ ।दरबार क्षेत्रसँग सम्बन्धित लोप भइसकेका नाच पुन: सञ्चालनमा ल्याउन जनप्रतिनिधि, तलेजु र कुम्भेश्वरका पुजारी, न:कबहिलको अष्टमातृका नाच खल:, पाटनका नाय: बाजा, कायगु ननी:, डंगु, मुहाली र इन्द्रबाजा खल:, कुमारी घर: पनि लागि परेका छन् । ठेचोका नवदुर्गा गुठियारले भने ललितपुर महानगरमा लिखित रूपमा पत्र नै दर्ता गराएर जनप्रतिनिधिको ध्यानाकर्षण गराएका छन् । नवदुर्गा गुठी पुजारी गोपाल माली भन्छन्, नाच सञ्चालन गर्न क्षमा पूजा गरिसकेका छौं । अब आवश्यक फूलमाला, गरगहना, बाजा मर्मत गर्न बाँकी छ, उनले भने ।नवदुर्गा नाच मूलचोकमा विजयादशमी र कोजाग्रत पूर्णिमा गरेर दुई पटक मञ्चन गर्ने चलन छ । अहिले पूर्णिमा तिथिमा मात्र सञ्चालनमा छ । विजयादशमीमा नचाउने चलन बन्द भएको २० वर्ष बितिसक्यो । लोप भइसकेको नाच यस वर्ष सञ्चालन गर्न महानगरका मेयर चिरीबाबु महर्जनले सहयोग गर्न गरेको प्रतिबद्धता पूरा गर्नुपर्ने मालीको भनाइ छ । दरबन्दी रकम समानुकूल वृद्धि गराउन महानगरमा धाएको आधा दशक बितिसक्यो । तर, अहिलेसम्म वृद्धि भएको छैन, उनले भने ।"
मुद्रण उद्योगमा पनि बिचौलिया,"काभ्रेका माधव केसी साताअघि पाटन औद्योगिक क्षेत्रभित्र मुद्रण उद्योग सञ्चालन गर्न भाडा बुझ्न गए । त्यहाँ भेटिएका एक उद्योमीले सुरुमा खाली जग्गा नभएको बताए । औद्योगिक क्षेत्र व्यवस्थापन लिमिटेडका कर्मचारीले पनि त्यही कुरा दोहोर्याए । उद्यमीसँग कुराकानी गर्दै जाने क्रममा मासिक ५० हजारका दरले वार्षिक ६ लाख रुपैयाँ बुझाउने भएमा जग्गा पाउन सकिने बताए, नेपाल मुद्रण उद्योग महासंघ अध्यक्ष केसीले शनिबार जावलाखेलमा मुद्रण उद्योग प्रवद्र्धन गर्न आयोजित अन्तक्र्रियामा भने, उद्योग मन्त्रालयले कि बिचौलिया हटाउनुपर्यो कि मुद्रण उद्योग भिलेज बनाउन गरेको प्रस्ताव कार्यान्वयनमा ल्याउनुपर्यो ।औद्योगिक क्षेत्र लिमिटेडको नियमअनुसार एक रोपनी जग्गाको भाडा वार्षिक १० हजार ४ सय रुपैयाँ मात्र छ तर केही उद्यमीले अरूलाई भाडामा लगाएर मासिक लाखांै आम्दानी गरिरहेको आरोप छ । पाटन औद्योगिक क्षेत्र व्यवस्थापन कार्यालय कार्यवाहक प्रमुख मित्र राईले बिचौलिया नभएको दाबी गरे । यो हल्ला मात्र हो, उनले भने । ललितपुर मुद्रण उद्योग संघद्वारा आयोजित अन्तक्र्रियामा महासंघका अध्यक्ष केसीका अनुसार कागज, मसी, प्लेटलगायत प्रेसमा प्रयोग हुने कच्चा पदार्थमा सरकारले १५ देखि ३० प्रतिशतसम्म भन्सार कर र १३ प्रतिशत भ्याट लगाउँछ । सरकारले भारतमा छापिएर नेपाल भित्रिएका पाठ्यपुस्तक, औषधि बट्टालगायतमा भने ५ प्रतिशत मात्र भन्सार लिन्छ । यस्तो सरकारी नीतिले गर्दा नेपालका प्रकाशकहरू स्वदेशमा भन्दा तेस्रो मुलुकमा पुस्तक छाप्न आकर्षित भएका छन् । यसले नेपालका मुद्रण उद्योग धराशायी बन्दै गएको र वार्षिक अर्बौं रुपैयाँ बिदेसिएको उनको तर्क छ ।उनले भारतमा छापेर नेपाल भित्र्याइने वस्तुमा पनि भन्सार र भ्याट लगाउन सरकारसमक्ष माग गरे । कि कच्चापदार्थमा ल्याउँदा भन्सारमा सहुलियत दिनुपर्यो, उनले भने । दोलखा तामाकोसी गाउँपालिका(४ मालुका कमलप्रसाद पोखरेलले पुख्र्यौली सम्पत्ति र ऋण गरेर ७ वर्षअगाडि १० करोड रुपैयाँमा मुद्रण उद्योग खोले । एक दशकअगाडि एक हजार प्रति प्रिन्ट गर्दा ३ सय रुपैयाँ आउँथ्यो । अहिले भाडा, कर्मचारी तलबलगायत खर्च बढे पनि आम्दानी भने जस्ताको तस्तै रहेको उनको भनाइ छ । पाठ्यपुस्तक छाप्ने सिजनमा प्रकाशकले १० वर्षअगाडिको मूल्यमा पुस्तक नछापे भारतमा छाप्न लैजाने भनेर डर देखाउने गरेका छन्, उनले भने, उद्योगमा भने लगानी बढ्दो छ । ५ वर्षदेखि प्रिन्टिङ व्यवसायमा संलग्न काभ्रेका विदुर अधिकारीले प्रेसमा करिब ३ करोड रुपैयाँ लगानी गरिसकेका छन् । १७ कर्मचारी छन् । बैंकबाट ५ वर्षअघि लिएको २ करोड ऋण अझै तिर्न सकेका छैनन् । बैंकको ऋण प्रत्येक वर्ष वृद्धि हुँदै गएको छ, उनले भने, २४ घण्टा चल्नुपर्ने प्रेस भने ८ घण्टा चलाउन पनि सकिँदैन । यस्तै स्थितिले पाटनको बंगलामुखी, रोशन, अन्नपूर्ण, पुतली सडकको विनायक, युनियन, चाबहिलको शिवपुरी, बानेश्वरको साझा प्रेस बन्द भएको उनले बताए । प्रेसको दयनीय अवस्थाबारे सरकारको पटकपटक ध्यानाकर्षण गराइसकेका छौं, उनले भने, व्यवसायीको संगठित रूपमा आएका कुरालाई सरकारले सम्बोधन गरेन । उद्योग मन्त्रालय औद्योगिक प्रवद्र्धन शाखा संयुक्त सचिव दिनेश भट्टराईले यसबारे आफूलाई जानकारी नभएको बताए । कार्यालयमा बुझेर सम्पर्क गर्छु, उनले भने । यो उद्योगमा मुलुकभरि २५ देखि ४० अर्ब रुपैयाँ मेसिनरी सामानमा लगानी, २ हजार ५ सय व्यवसायी र ५० हजार कर्मचारी रहेको संघले जनाएको छ ।"
आमाको नामबाट नागरिकता पाउनै मुस्किल,"ठेंचोकी महर्जन थरकी नेवार महिलाको २२ वर्षअघि तामाङ पुरुषसँग गलैंचा बुन्ने क्रममा भेट भयो । हेटौंडा घर बताउने पुरुष र महिलाबीच प्रेम बसेपछि विवाह भयो । दुवै घरबाट भागेर केही दिन कोठामा बसे तर महिला गर्भवती भएको ८ महिनापछि पुरुष छाडेर भागे । त्यतिबेला महिलाको परिवारले जातीय भेदभाव का कारण पुरुषको खोजी गरेनन्, बरु छोरीलाई माइतीमै राखे । हाल ती महिलाका छोरा २१ वर्ष पुगिसके । छोराले स्थानीय युवतीसँग प्रेम विवाह गरेर उनको पनि छोरा भएको २ वर्ष बितिसक्यो तर, बुबाले नै नागरिकता पाएका छैनन् । छोराले २०७० मा तत्कालीन ठेंचो गाविसबाट बुबा बेपत्ता भएको उल्लेख गरेर मेरो नाम राखेर जन्मदर्ता गराए, बेपत्ता तामाङकी श्रीमतीले भनिन्, छोरालाई वैदेशिक रोजगारीमा पठाउन पासपोर्टका लागि जिल्ला प्रशासन कार्यालय ललितपुर धाएको २ वर्ष बितिसक्यो । आमाको भने वंशजका आधारमा नागरिकता छ तर नातिको भने जन्मदर्ता नहुँदा विद्यालय भर्नामा समस्या परेको छ ।ठेंचोकै एक महिलाको पनि गलैंचा कारखानामा भेट भएका तामाङ केटासँग प्रेम विवाह भयो । श्रीमान्श्रीमती भागेर भक्तपुरमा केही वर्ष बसे । उनीहरूबाट एक छोरा र एक छोरी जन्मिए । अहिले छोरा २५ वर्ष र २२ वर्षीया छोरी छन् । छोरीको विवाह भइसकेको छ । छोरीले श्रीमान्को नामबाट नागरिकता पाइन् तर उनका दाइले भने अहिलेसम्म पाएका छैनन् । उनी भन्छिन्, संविधानमा आमाको नामबाट नागरिकता दिने व्यवस्था छ तर प्रमुख जिल्ला अधिकारी पत्र बुझ्नसमेत गाह्रो मान्छन् । कार्यालयमा धाउँदाधाउँदै हैरान भइसकेको उनको भनाइ छ । छोराको जन्मदर्तासमेत गर्न सकेका छैनन् । भक्तपुरमा छोराको जन्म भएको थियो । ललितपुरको साबिक ठेंचो गाविसबाट बसाइँसराइको प्रमाणपत्र लिइसकेको छ । तैपनि नागरिकता पाइएको छैन । हाल उनीहरू भक्तपुरमा बस्छन् । श्रीमान्को मृत्युको ८ वर्ष बितिसक्यो, मृत्यु प्रमाणपत्र पनि पाइएको छैन । ठेंचोकी अर्की एक महिलाको समस्या पनि उस्तै छ । तामाङसँग प्रेमविवाह गरेर भागेपछि माइती पक्षले फर्काएर ल्याए । गर्भवती उनले माइतीमै बच्चा जन्माइन् । अहिले छोरी २५ वर्षकी भइन् । शिक्षण पेसा गर्छिन् । आमाको मृत्यु भइसकेको छ । आमाको नागरिकता फेला परेको छैन । उनले नागरिकता पाएकी छैनन् । संविधानको भाग २ मा नेपालको नागरिक आमाबाट नेपालमा जन्म भई नेपालमै बसोबास गरेको र बाबुको पहिचान हुन नसकेको व्यक्तिलाई वंशजका आधारमा नागरिकता प्रदान गरिने व्यवस्था छ । आमाका नामबाट पनि सहजै नागरिकता पाउने व्यवस्था गर्न सांसदहरूले भदौ २२ मा नागरिकतासम्बन्धी विधेयकमाथि संशोधन दर्ता गराएका थिए । सरकारले ल्याएको नागरिकता ऐन संशोधन विधेयकमा नागरिकता लिन बाबुलाई अनिवार्य गरिएको भन्दै सांसदहरूले असन्तुष्टि जनाएका थिए । ललितपुरका प्रमुख जिल्ला अधिकारी प्रेमराज जोशी भन्छन्, ऐन संशोधन नभएर सर्वसाधारणले सास्ती भोग्नुपरेको छ । संविधानमा भएर के गर्नु कार्यान्व्यन गर्न कानुन चाहिन्छ ।"
भक्तपुर नगरले विश्वविद्यालय खोल्ने,"भक्तपुर (कास) भक्तपुर नगरपालिकाले नगर क्षेत्रमा विश्वविद्यालय खोल्ने भएको छ । नगरका मेयर सुनिल प्रजापतिले विश्वविद्यालय स्थापनाको तयारीस्वरूप शिक्षालय सञ्चालन गरिरहेको जनाए । उनले विश्वविद्यालय खोल्न आवश्कय पूर्वाधारको समेत विकास गरिरहेको दाबी गरे । सल्लाघारीस्थित राजर्षि गुरुकुल विद्यालयको छैटौं वार्षिकोत्सवमा बोल्दै उनले नगरपालिकाले वर्षौंदेखि शिशु कक्षादेखि स्नातकोत्तर तहसम्मको क्याम्पस स्थापना गरी पठनपाठन गर्दै आएको बताए । नगरपालिका क्षेत्रभित्रका शिक्षालयको भौतिक पूर्वाधारदेखि शैक्षिक गुणस्तरमा एकरूपता ल्याउने नीतिगत व्यवस्थासमेत अघि बढाएको प्रजापतिले बताए । त्यस अवसरमा विद्यार्थीले घोडा सवारी, चाइनिज पान्डा घर, सांगीतिक ब्यान्ड शो, फेस पेन्टिङ, जादुलगायत खेल प्रदर्शन गरेका थिए ।"
अपांगताबारे छलफल गर्न सय युवा राजधानीमा,"काठमाडौं (कास) अपांगता भएका व्यक्तिको कठिनाइ र संघर्षबारे छलफल तथा अन्तरक्रिया गर्न देशभरका सय युवा राजधानीमा भेला भएका छन् । अपांगतासम्बन्धी राष्ट्रिय युवा सम्मेलन२०७५ को अवसरमा आइतबार उनीहरू त्रिपुरेश्वरमा भेला भएका हुन् । उनीहरूले दिगो लक्ष्य प्राप्तिमा अपांगता भएका युवाको भूमिका र रोजागारीका विषयमा केन्द्रित दुई दिने छलफलको निष्कर्ष युवा तथा खेलकुद मन्त्रालयमा बुझाउने बताएका छन् । राष्ट्रिय अपांग महासंघ र यूएनडीपीको संयुक्त आयोजनामा सञ्चालित उक्त कार्यक्रममा सातवटै प्रदेशबाट अपांगता भएका र नभएका गरी सय युवा सहभागी भएका हुन् । कार्यक्रममा दिगो विकास लक्ष्य हासिल गर्न अपांगता भएका युवाको भूमिका, रोजगारीको अवसर, जीविकोपार्जनका सवाल र उपायजस्ता विषयमा कुराकानी हुने आयोजकले जनाएको छ । उद्घाटन सत्रमा बोल्दै युवा तथा खेलकुदमन्त्री जगतबहादुर विश्वकर्माले नेपाललाई विकासतर्फ अघि बढाउन अपांगता भएका नागरिकको पनि उत्तिकै महत्त्वपूर्ण भूमिका हुने उल्लेख गरे ।"
दुईको मृत्यु,काठमाडौं (कास) छुट्टाछुट्टै घटनामा परेर उपत्यकामा एक महिला र एक बालकको ज्यान गएको छ । काठमाडौंको कालधारामा डेरा गरी बस्ने काभ्रे घर भएकी ४७ वर्षीया मैया अधिकारीको बेहोस भएपछि उपचारका लागि लैजाँदै गर्दा मृत्यु भएको छ । शनिबार अचानक बेहोस भएपछि टिचिङ अस्पताल लैजाने क्रममा उनको मृत्यु भएको प्रहरीले जनाएको छ । यसैगरी आइतबार पोखरीमा डुबेर भक्तपुर घर भएका १२ वर्षीय युसन राईको ज्यान गएको छ । ललितपुरको सुन्दरबस्तीस्थित पोखरीमा डुबेपछि अस्पताल पुर्याइए पनि आइतबार उनको मृत्यु भएको हो ।
भालुको पित्तसहित पक्राउ,"काठमाडौं (कास) प्रहरीले भालुको पित्तसहित ४ जनालाई पक्राउ गरी कारबाहीका लागि आइतबार जिल्ला वन कार्यालयमा बुझाएको छ । शुक्रबार केन्द्रीय अनुसन्धान ब्युरोको टोलीले अखेटोपहार खरिदबिक्री भइरहेको सूचनाका आधारमा सोलुखुम्बुका २५ वर्षीय रमित घतानी, २२ वर्षीय सन्त घतानी, ३० वर्षीय सागर तामाङ र २८ वर्षका मिङ्मार तामाङलाई पक्राउ गरेको थियो ।"
सरकारलाई चाहिने सोच,"कामको चापमा सरकारले सोच्न भ्याउँदैन । उसले दैनन्दिन प्रशासनिक कार्यभार, तत्कालीन समस्याहरू सामना गरिरहेको हुन्छ । लामो दृष्टि निर्माण गर्न उसको क्षमता र सीमाले नभ्याउने हुँदा विज्ञहरूको सहयोग चाहिन्छ । यसकै लागि विज्ञहरू एकजुट भएर काम गर्ने थलो हो थिंक ट्यांक । सरकारले नीति अनुसन्धान प्रतिष्ठान गठन गरेर त्यस्तै थिंक ट्यांकको अभाव महसुस भएको छनक दिएको छ । कर्मचारी संरचना, सेवा सुविधा, कार्यक्षेत्र र नेतृत्व नखुलाइएको उक्त संयन्त्र प्रधानमन्त्री तथा मन्त्रिपरिषद् कार्यालयसँग जोडिने स्वायत्त निकाय हुने भनिएको छ । आफ्नो क्षेत्रमा कहलिएका बुद्धिजीवीहरू चैतन्य मिश्र, मीना आचार्य, राजेन्द्रध्वज जोशी, सुरेन्द्र लाभ र गणेशमान गुरुङ सदस्य रहेको प्रतिष्ठानले कार्यालय स्थापना र काम गर्ने क्षेत्रका प्राथमिकता निर्धारण गर्नेछ ।बृहत्तर रूपमा वैचारिक काम गर्ने, नीति निर्माणबारे सबै तहको अध्ययनअनुसन्धान गर्ने भनिएको प्रतिष्ठानले दिने बौद्धिक अध्ययन सरकारले उपयोग गर्न सक्छ, नगर्न पनि । अधिकार क्षेत्र स्पष्ट नभए यो आफैं खर्च बढाउने संरचनामा सीमित हुन सक्छ । संरचना थप्दैमा संयन्त्र बलियो हुँदैन । औचित्य स्पष्ट नभए सरकारको जवाफदेहिता कमजोर हुन्छ । त्यसै पनि हाम्रोमा लगानी थपिएको छैन । उपभोग बढेको छ । मितव्ययिता दैनिक खस्किँदो छ । सरकारी स्रोतमा दोहन अझ उस्तै । सरकारी संयन्त्रलाई मितव्ययी कसरी बनाउने, प्रभावकारिता कसरी बढाउने भन्नेमा बरु अध्ययनअनुसन्धान गराएको भए केही व्यावहारिक मार्गदर्शन हासिल गर्न सकिने थियो । प्रधानमन्त्रीको नेतृत्वमा वाणिज्यसम्बन्धी थिंक ट्यांक पनि घोषणा गरिएको छ । अरू विभिन्न प्रतिष्ठानहरू छँदैछन् । त्यस्ता प्रतिष्ठानहरू कसले के गर्दैछन्, कसको के नीति योगदान छ भन्ने सरकारले मूल्यांकन गरेको पाइँदैन । देशमा वास्तविक थिंक ट्यांकको अभाव छ । भएका केही पनि व्यावसायिक हिसाबले बढेका छैनन् । असल थिंक ट्यांक विश्वविद्यालयहरू हुनुपर्ने हो, ती मातहतका विभिन्न अध्ययन संस्थान । वर्तमान समाज र राज्य प्रणालीका लागि आवश्यक अध्ययनअनुसन्धान त्यस्ता थिंक ट्यांकबाट प्राप्त छैन । थिंक ट्यांकले स्वतन्त्र रूपमा निष्पक्ष ढंगले विषयको अन्तर्वस्तु केलाएर आफ्नो दृष्टिकोण प्रस्तुत गर्न सक्नुपर्छ । चौतर्फी लाभहानि तौलेर सुझाव दिने हैसियत राख्नुपर्छ । सरकार आफैंले निर्माण गरेको र प्रधानमन्त्री कार्यालयसँग सम्बद्ध रहने भनेपछि उसको त्यो हैसियत स्वतन्त्र रहने छैन । स्वायत्त भनिए पनि र स्वतन्त्र बुद्धिजीवी कहलिए पनि यो प्रतिष्ठानलाई सरकारी छाप लागिसक्यो । यसले उत्कृष्ट काम गर्दा पनि समाजका सबै तह र तप्कामा त्यो विश्वसनीय नहुन सक्छ । यसलाई प्रतिष्ठानले आफ्नो कामको परिणामले चिर्न सक्नुपर्छ । योजना आयोगसँगै समानान्तर रूपमा जाने संस्थाका रूपमा सुरुमै लाञ्छित पनि भएको छ । सरोकारवालामा यो भ्रान्ति छ । यो प्रतिष्ठान किन र केका लागि भन्ने कार्यादेश पर्खिनुपर्नेछ । नभए त आयोग र प्रतिष्ठान उस्तै देखिन्छन् । योजना आयोग बजेट पास गर्ने, कार्यक्रमहरू हेर्ने निकाय हो । क्षेत्राधिकारबारे दुवैले आपसमा छलफल गर्नुपर्ने छ । नभए सरकारले आफूसँग भएको संस्थालाई विश्वास नगरेर अर्को संयन्त्र गठन गरेको मानिनेछ । भएको संस्थाको बचेखुचेको उत्साह पनि खुम्च्याउनेछ । लोकतान्त्रिक मुलुकमा अनगिन्ती थिंक ट्यांक हुन्छन् । तिनले मुलुक कता जाँदै छ, कहाँ जानुपथ्र्यो, के भइराखेको छ, कस्तो हुनुपथ्र्यो भनेर अध्ययन गर्छन्, प्रकाशन गर्छन् । सरकारले सामना गरिरहेका जटिल विषय र ल्याउन लागेका नीति नियम, विधेयकबारे सल्लाह लिन कहीँ सरकार आफैंले थिंक ट्यांक चलाउँछ । कहीँ सहयोग मात्र गर्छ, ती स्वतन्त्र हुन्छन् । सरकारलाई नीति तर्जुमा र परिमार्जनमा सघाउँछन्, खराबलाई सच्याउन सल्लाह दिन्छन् । हाम्रो मोडल के हो, प्रस्ट छैन । प्रतिष्ठानका लागि चुनिएका सदस्यहरू आफ्ना विधामा पोख्त हुँदैमा पुग्दैन । प्रतिष्ठानको उद्देश्य, कार्यादेश, प्राथमिकता र संरचना स्पष्ट नहुँदा भोलि उनीहरू आफैं निराश हुनुपर्ने स्थिति नआओस् भनेर सरकार सचेत हुनुपर्छ ।"
रुपैयाँ अवमूल्यनको असर,"के गर्दै छ, भारत ?माथि नै भनियो, नेरुडलर विनिमय दर नियन्त्रणका लागि नेपाल आपैंले तत्काल उल्लेख्य केही गर्नसक्ने अवस्था छैन, भारतले लिने निर्णयको परिणाम पखर्नु बाहेक । दीर्घकालमा निर्यात प्रबद्र्धन गर्ने लगायतका रणनीति अवलम्बन गर्नसके जोखिम कम हुने अपेक्षा गर्न सकिएला । भारतले यसबीच मूलत: तीनवटा रणनीति अख्तियारी गरेको छ । पहिलो, गत जूनमा अमेरिकाले व्याजदर बढाए लगत्तै एफपीआई लगानीको सीमा १० खर्ब भारु बराबर बढाएर विदेशीलाई सरकारी घितोपत्र, पुँजी बजार अन्य सम्पत्तिमा थप लगानी गर्ने बाटो प्रशस्त गर्यो । युरोपेली केन्द्रीय बैंकजस्ता विदेशी बैंकहरूलाई बुझाउनुपर्ने किस्ता आदि बुझाउन केही समय थाती राख्ने व्यवस्था मिलाएर डलरको आपूर्ति बजारमा घट्न नदिन कसरत गर्यो । र आयात कम गर्न र निर्यात बढाउन केही नीतिको घोषणा पनि भयो । तथापि भारतीय संसद्को चुनाव संघारैमा आएकोले ती नीतिको प्रभावकारी कार्यान्वयन भइहाल्ने र अपेक्षित परिणाम तत्काल आउने कुरामा सन्देह बाँकी छ । खासगरी केन्द्रीय बैंकको स्वतन्त्रतामाथि राजनीति हावी भएको प्रचारबाजीले लगानीकर्ताको मनोबल खासै उकास्नसकेको छैन ।अब विस्तारै तेलको मूल्य ८० डलर हाराहारी प्रतिव्यारेलमा स्थिर हुने अपेक्षा छ । अमेरिकातर्फ जाने डलरको प्रवाह रित्तिन लागेकोले डलरको भाउ अब नबढ्ने सम्भावना छ । र भारतीय निर्यातको अवमूल्यनका कारण थपिने आय अब बजार भित्रिन थालेको छ । यी सबै कारणले भारतीय (र चिनियाँ लगायतका विश्वका अरू प्रमुख) मुद्रा थोरै अधिमूल्यन (एप्रिसिएसन) भएर छिट्टै स्थिर हुने अपेक्षा गर्न सकिन्छ । त्यसपछि नेरुको विनिमय दर पनि १ सय ८ देखि १० प्रतिडलरमा स्थिर हुने सम्भावना छ ।"
विकासको बन्ध्याकरण !,"कान्तिपुरमा असोज ६ गते प्रकाशित निजगढ अन्तर्राष्ट्रिय विमानस्थल बन्न सक्छ, कम क्षतिमै शीर्षक समाचारले विमानस्थल कम क्षतिमा निर्माण गर्ने वैकल्पिक मार्गभन्दा पनि निजगढकै विकल्प दिन खोजेको देखिन्छ । बारालाई अन्तर्राष्ट्रिय विमानस्थलको सपना सुनाएको दुई दशक नाघेको छ । अहिले सरकारले विमानस्थल निर्माणका लागि सक्रियता देखिएका बेला त्यसलाई निस्तेज पार्नेगरी तर्कहरू गरिँदैछ । वातावरण तथा पर्यावरणीय क्षतिलाई मुख्य कारण देखाइँदैछ । विकल्पमा दक्षिणी भेगको खेतीयोग्य जमिन वा सर्लाहीस्थित सागरनाथ वन परियोजना भित्रको अतिक्रमित क्षेत्र हुनसक्ने भनिँदैछ । विकल्पमा देखाइएको क्षेत्रको पर्यावरणीय मूल्य हुन्छ कि हुँदैन ? अतिक्रमित जग्गाको अर्थ के हो ? जमिनमा कम आकाशमा ज्यादा भन्ने त पक्कै होइन । विमानस्थल बन्दै गर्दा कटान हुने बोटबिरुवाको पर्यावरणीय मूल्य बराबर हुनेगरी वृक्षरोपण गर्ने नीति कार्यान्वयन गर्न सकिन्छ । कसैको ससुराली वा माइत जान आजको भोलि विमानस्थलका लागि नयाँ स्थल विकल्प बन्न सक्दैन । दुई दशक लामो पर्खाइपश्चात मुआब्जा वितरण प्रक्रिया प्रारम्भ भएको छ । वर्षौंसम्म एकाथरी रटान दिएर अचानक विकल्पको कुरा गर्नु बारावासीको भावनामाथि प्रहार हो । यो विकासलाई बन्धकमात्र नभई बन्ध्याकरण गर्ने प्रपञ्च हो । आङछिरिङ लामा,कोल्हवी ८, बारानिजगढ अन्तर्राष्ट्रिय विमानस्थल कम क्षतिमै बन्न सक्छ भन्ने समाचार कान्तिपुरमा पढेँ । धेरै वन विनाश नगरिकन विमानस्थल बनाउन सकिने रहेछ भन्ने तर्कसँग सरोकारवाला सहमत हुनुपर्ने हो । एउटा रुख रोप्न र हुर्काउन नसक्नेले २४ लाखभन्दा बढी रुख काट्न भने तम्सिनु उचित नहोला भन्ने सबैलाई लाग्छ । सयौं वर्षदेखि खडा सतिसाल, साल, खयरका झाडीयुक्त वन नाशेर वातावरण धराशायी पार्नु हुँदैन । १० वटा नयाँ बोइङ किन्न पुग्ने खर्बौंं मूल्यका रुख नाश नगरिकनै केही दायाँबायाँ स्थानतर्फ जान सकिने सटिक नक्सांकन उल्लेख गरिएको छ । निजगढमा अर्को अन्तर्राष्ट्रिय स्तरकै विमानस्थल निर्माण गर्ने भित्रैदेखि इच्छा जाग्रित भएको भए सर्प पनि मर्ने लौरो पनि नभाँचिने शैली अपनाउनु बुद्धिमानी होला । नदी उकास जमिन होस् या बाँझो जमिन वा सारनाथ जंगलको अतिक्रमित जमिन प्रयोग गर्दा उपयुक्त हुन्छ र विवादित बन्दैन भन्ने आशय पत्रिकामा उल्लेख छ, त्यो सही छ । लुम्बिनी र पोखरामा पनि अन्तर्राष्ट्रिय विमानस्थल बनाउने प्रक्रिया बढिसकेको छ । मुलुकमा धेरै अन्तर्राष्ट्रिय विमानस्थल बनाउनसके धेरै पर्यटक आउलान् । विदेशी मुद्रा भित्रिएला । होटल बाह्रैमास भरिभराउ होलान् । अर्थतन्त्रमा टेवा पुग्ला । त्रिभुवन विमानस्थल छेउछाउका आकाशमा सिकारमा रमाउने एकाध सय चिल, गिद्ध र काग नियन्त्रण नगर्दा जहाज उडाउन हम्मे परेको देख्दा यति धेरै अन्तर्राष्ट्रिय विमानस्थलका व्यवस्थापन कसरी होला भन्ने लाग्छ । श्यामसुन्दर कुइँकेल,हाँडीगाउँ, काठमाडौं"
हवाई टिकटमा मनपरी,"बुबालाई आकस्मिक उपचारार्थ दिल्ली पठाउनुपर्ने भयो । २ दिनपछिको टिकटका लागि २३ ट्राभल एजेन्सीमा बुझ्दा नेपाल वायुसेवा निगम, जेट एयरवेज र एयर इन्डिगोको एकतर्फी टिकट दर निस्कियो, ९ हजारदेखि १२ हजार रुपैयाँसम्म । त्यही अनुसार पठायौं । एक साता बसेर २ दिनपछिको प्लेनमा फर्किने टिकट खोजी भयो । अनि सुरु भयो, बिचौलिया खेल । ३४ ठाउँ बुझ्यौँ । मूल्य आयो, २७ हजारदेखि ३८ हजारसम्म । फर्किनैपर्यो घर । त्यसमाथि जरुरी काम पनि थियो । बल्ल नेपाल वायुसेवा निगमको २७ हजार रुपैयाँवाला टिकट पाइयो । बुबा प्लेनमा पुग्दा आधाभन्दा बढी सिट खाली थियो । एक त नयाँ प्लेन घाटामै दिल्ली उडाइँदै छ । त्यसमाथि आधाभन्दा बढी सिट खाली । जबकि टिकट पाउनै गाह्रो परेको छ, पाए पनि तेब्बरचौबर मूल्य । जिम्मेवार को त ? सरकारी निगम भएर सबैको मिलेमतो हो कि ? नियन्त्रण कसले गर्ने ? यहाँ जनताको बाध्यताको पुरापुर फाइदा उठाइँदो रहेछ । भुवन गिरी,चन्दागिरि ३, काठमाडौं"
सिन्डिकेटको मिथ्या दाबी,"गोपाल देवकोटा,गोकर्णेश्वर ८, काठमाडौं"
गाडी रोक्दा सुविधा,"शनिबार दरबारमार्ग स्ट्रिट फेस्टिभल सम्पन्न भयो । मेला भर्न आएका सबैलाई रमाइलो भएको छ । राम्रो व्यवस्थाका लागि आयोजकको प्रशंसा गर्नुपर्छ । दिनभर गाडी बन्द गरिएकाले मेला हेर्न आउनेलाई सुविधा भयो । प्रभावशाली ट्राफिक व्यवस्थाका लागि सम्बन्धित निकायलाई धन्यवाद दिनुपर्छ । आउँदो चैतमा दरबारमार्गमा आर्यावलोकितेश्वरको वार्षिक रथयात्रा हुँदैछ । रथयात्राको दिन पनि एक घन्टा मोटरगाडी रोकिदिए भक्तजनलाई यस्तै सुविधा हुन्छ । पहिले गाडीको ट्वाँंट्वांँ र टिंँटीँ हर्न बजिरहेको बीचमा जात्रा गर्नुपर्दा धेरै असुविधा भएको थियो । गाडीले आर्यावलोकितेश्वरको दर्शन गर्न आउने भक्तजनलाई असुविधा मात्र हुँदैन, सडक दुर्घटनाको जोखिम हुन्छ । रथयात्राको दिनमा एक घन्टा भए पनि गाडी रोकेर धार्मिक कार्यमा सहयोग गरियोस् । केआर तुलाधर, काठमाडौं"
चिकित्सकको नैतिक दायित्व,"असोज ६ मा प्रकाशित चिकित्सक जिम्मेवार भएनन् शीर्षकको समाचार पढ्दा मन पोल्यो । चितवनको मंगलपुरका ३ वर्षीय सलिन विकलाई विषालु सर्पले डसेपछि अभिभावकले ४ वटा अस्पताल चहार्दा पनि उपचार भएनछ र बालकको मृत्यु भएछ । सर्पदंश जस्तो आपत्कालीन र संवेदनशील अवस्थाको बिरामीलाई तत्काल उपचार गर्नुपर्नेमा चिकित्सकले नैतिक दायित्व निर्वाह नगरेको भनी उजुरी परेछ । छानबिन समिति गठन भएछ । सरकारी अस्पतालका चिकित्सक जिम्मेवार नभएको भन्ने समितिको प्रतिवेदन सार्वजनिक भएको छ ।कान्तिपुरमा त्यही दिन डाक्टरकै झुटो रिपोर्ट शीर्षकको समाचार छापिएको छ । धनुषाको जनकनन्दिनी गाउँपालिका२ की १२ वर्षीया बालिकालाई छिमेकी २३ वर्षीय किरण खत्वेले बलात्कार गरेको आराप लागेछ । आरोप यकिन गर्न भदौ ९ गते जनकपुर अञ्चल अस्पताल पुर्याइएछ । ११ दिनपछि कुनै घाउ र बलात्कार नभएको ठहर सहितको प्रतिवेदन दिइएछ । उता बलात्कारी खत्वेले भने बलात्कार गरेको स्वीकारेका रहेछन् । पुन: स्वास्थ्य परीक्षण गर्न सिरहा अस्पताल पठाइएछ । सिरहा अस्पतालले भने चिथोरेको घाउसहित बलात्कार गरेको ठहर गरेर प्रतिवेदन दिएछ । सगरमाथा अञ्चल अस्पतालमा पनि सर्पदंशको घटनामा त्यस्तै अवाञ्छित घटना सुनिएको छ । समयमै सरकारी अस्पताल पुर्याउँदा आईसीयु नभएको बहानामा सम्भव र संवेदनशील उपचार नगरेर अन्यत्र पठाउने, झुटो प्रतिवेदन दिने चिकित्सकको दायित्व कहाँ गयो ? चिकित्सकको यस्तो व्यवहारले स्वास्थ्यसेवा कहाँ पुग्छ ? गंगाराज अर्याल,पाणिनि ८, अर्घाखाँची"
पप्पुलाई पुरस्कार,"राज्यलाई चुनौती दिंँदै खर्बौंका परियोजना अलपत्र पारेको पप्पु कन्स्ट्रक्सनलाई सरकारले फेरि पुरस्कृत गरेको छ । विवादास्पद पप्पु कन्स्ट्रक्सनले नेपाल राष्ट्र बैंकको बालुवाटारस्थित केन्द्रीय भवन निर्माणको ठेक्का पाएको छ । यसबाट पुष्टि हुन्छ कि देश समाजवादतर्फ होइन, सत्यनाशतर्फ जाँदैछ । प्रधानमन्त्री केपी शर्मा ओलीको म भ्रष्टाचार गर्दिन, गर्न पनि दिन्न भन्ने वाणी कुन कुनामा पाण्डुलिपि भएर बस्यो ? सरकार भने डुङ्गा दुर्घटना पुल नभएर होइन, चालकको गल्तीले भयो, सम्पन्न नहुँदै पुल भासिनु खोलाको गल्ती थियो । रेल र पानीजहाज १० वर्षपछिको आवश्यकता होला । तर आधारभूत आवश्यकतामा सरकारले प्राथमिकता दिएको पाइँदैन । बेलैमा चेत नखुले नेकपाकै साख गिर्नेछ । कृष्णप्रसाद पौडेल, सनपा४, अर्घाखाँची"
लोकतन्त्रकै उपहास,"लोकतान्त्रिक शासन प्रणालीमा मात्र स्वतन्त्रतापूर्वक नागरिकले बोल्न, लेख्न, छाप्न पाउने, आलोचना, विवेचना, समालोचना गर्न पाउने अधिकार सुरक्षित हुन्छ । कसैको व्यक्तिगत स्वतन्त्रता हनन नहुनेगरी राज्य प्रदत्त विधानको परिपालना गर्दैगर्दा कुनै नागरिक देशद्रोही, राजद्रोही, नेताद्रोही र पीडक स्वयं सजायको भागिदार हुन सक्तैन । यस्ता विषयवस्तुले सरासर लोकतन्त्र विरुद्ध गणतन्त्रको मर्ममाथि प्रहार गर्छ । जुन देशमा न्यायालय निरीह हुन्छ । अपराधीले सजाय पाउँदैन । कैदी बन्धन मुक्त हुँदै जान्छन् । बलात्कारी हत्यारा भ्रष्टाचारी कालाबजारिया न्याय प्रशासनको कमजोरीमा अट्टहास गर्दै अपराधलाई बढावा दिँदै हिँड्न स्वतन्त्र हुन्छन् । त्यस देशमा न्याय प्रशासन, सुरक्षा अंग, प्रत्रकार, संसद्, सत्तापक्ष, विपक्ष सबै नाकाम हुन्छन् । मानव अधिकारवादीको औचित्य रहँदैन । पत्रकार, विश्लेषक, बुद्धिजीवीको कामै हुँदैन । संविधान, नियम कानुन निकम्मा हँुदै जान्छ । शासन प्रणाली समाप्त हँुंदै राज्य असफलताको उल्टो मार्ग पहिल्याउन बाध्य हुन्छ । बेला रहँदै होश नपुर्याउने हो भने संघीयता, लोकतन्त्र, गणतन्त्र, नागरिक सर्वोच्चता, कानुनी राज्यको अवधारणा इतिहासको पानामा मात्र सीमित हुन बेर लाग्दैन । मधुसूदन ओझा,विराटनगर ३, मोरङ"
बाघको बढोत्तरी,शिवराज भट्टट्टलेखक डब्लूडब्लूएफ नेपालका कार्यक्रम निर्देशक हुन् ।
निजीसामु निरीह राज्य,"ना म नसुनिएको र संस्थागत स्वरूप नभएको सवारी चालकको बतासे संस्थाको आह्वानले देशभर तीन दिन सार्वजनिक यातायातमा अवरोध पुग्यो । नेपाल आयल निगमको तेल ढुवानी गर्ने निजी क्षेत्रका सवारी चालकको हड्तालले कोटा प्रणाली लगाउनुपर्यो । सरकारलाई झुक्न बाध्य बनाइयो ।नागरिक सरकार नागरिकसंँग झुक्नु स्वाभाविक हो । यस खालका झुकाइले राज्य क्रमश: कमजोर बन्छ । विधिको शासन ध्वस्त हुन्छ र अराजकताले टाउको उठाउँछ । लोकतन्त्र धराशायी हुनसक्छ । विधिको शासनको मर्म हो तिमी जतिसुकै माथि भए पनि कानुन जहिल्यै तिमीभन्दा माथि हुन्छ । कानुनको डन्डा निरीह र निमुखा जनताका लागिमात्र प्रयोग भइरहेको छ । हुनेखाने पहुँचयोग्य र दलाल पुँजीपति एवं बिचौलियाका लागि कानुनको त्रास र भय छैन । विकृत अभ्यास२०६२६३ सालको राजनीतिक संक्रमणको मौका छोपेर जन्मेको, हुर्केको र मलजल पाएको संस्थागत अराजकता लिकमा आएको छैन । राजनीतिक संक्रमणको आवरणमा दल वा नेता, कार्यकर्ताद्वारा सिर्जित र संरक्षित अनुशासनहीनता, दण्डहीनता र अराजकता अन्त्य नभएसम्म लोकतन्त्र र विधिको शासनको संस्थागत विकास सम्भव छैन । सरकारभन्दा कर्मचारी, मन्त्रीभन्दा ठेकेदार, न्यायाधीशभन्दा बिचौलिया बलिया छन् । यातायात व्यवस्था विभागभन्दा गाडी साहु, गाडी साहुभन्दा चालक र शासन व्यवस्थाभन्दा दल पिच्छेका युनियन बलिया छन् । लोकतन्त्र प्रक्रियाप्रधान जनताको शासन व्यवस्था हो । विकास, समृद्धि र शीघ्र प्रतिफलका लागि लोकतान्त्रिक शासन व्यवस्थाभन्दा निरंकुश शासन व्यवस्था बढी सहज हुन्छ । किनकि त्यस्तो शासन व्यवस्थामा शासकले गरेको निर्णय अवज्ञा गर्ने, विरोध गर्ने वा प्रतिदाबी पेस गर्ने कुनै गुञ्जायस हुँदैन । तीस वर्षे पञ्चायती शासन व्यवस्था वा बहुदलीय शासन कालमा राजा ज्ञानेन्द्रको अलोकतान्त्रिक शासन शैलीबाट जनता आजित भए । उनीहरूलाई लोकतान्त्रिक शासन व्यवस्था प्रिय लाग्यो । शान्तिपूर्ण जनक्रान्तिको माध्यमबाट हामीले लोकतान्त्रिक शासन व्यवस्था स्थापना गरेर आफ्नो संविधान आफैं जारी गरेका छौं । यो लोकतान्त्रिक शासन व्यवस्थाप्रति हामी सबैको अपनत्व र गौरव छ । शासकलाई लाग्नै बित्तिकै कुनै निर्णय वा कामकारबाही भइहाल्दैनन् । तिनलाई संविधान, कानुन र प्रक्रिया बमोजिम मिलाउनुपर्छ । त्यो निर्णय वा कामकारबाहीप्रति कुनै नागरिकको असहमति रह्यो भने उसले अदालत गुहार्छ । शासक वा सरकारका कामकारबाही कानुन विपरीत भएको ठहर भयो भने अदालतले तुरुन्त रोकिदिन्छ । यसर्थ सरकारले फुकीफुकी पाइला चाल्नुपर्छ । लोकतन्त्रको यो सुन्दर पक्षले नागरिकलाई सबल र राज्यलाई शक्तिशाली बनाएको हुन्छ । तर आज लोकतन्त्रको विकृत अभ्यासका कारण नेपाली समाज दिनप्रतिदिन अनुशासनहीन र अराजक भइरहेको छ । यो अराजकता अन्त्य नगरेसम्म लोकतन्त्रले शिर उठाउन सक्दैन र सरकार जतिसुकै बलियो भए पनि निरीह हुनुपर्ने बाध्यता आइलाग्छ ।कानुन कसका लागि ?नेपालमा कानुन कसका लागि भन्ने अहम् प्रश्न उब्जेको छ । संसद्ले कुनै नयाँ कानुन बनायो वा सरकारले कुनै नयाँ नीति घोषणा गर्यो भने त्यसलाई नमान्ने र खुलमखुला चुनौती दिने अभ्यास नियमितजस्तै भएको छ । एक वर्षअघि पास भएर गत भदौ एक गतेबाट लागु भएका मुलुकी संहिता सम्बद्ध कानुनको विषयलाई लिएर चिकित्सक, पत्रकार र सवारी चालक आन्दोलित भए । आधारभूत शिक्षाको हकसँंग सम्बन्धित ऐनको विरोध गरेर निजी क्षेत्रका स्कुल सञ्चालकहरूले त्यसलाई नमान्ने घोषणा गरे । यो प्रवृत्ति हेर्दा कानुन हुनेखाने र पहुँचयोग्य तथा टाठाबाठा र थोरबहुत सम्पत्ति हुनेहरूले नमान्नुपर्ने र मजदुर, किसान, गृहिणी, भरिया, हली, गोठाला र निम्न तहका खुद्रा व्यापारीले मात्र मान्नुपर्ने व्यवस्थातर्फ हामी गइरहेको प्रतित हुन्छ । पेसा व्यवसायको स्वतन्त्रता र उन्मुक्तिका नाममा कानुन नमान्ने प्रवृत्तिलाई राज्यले छुट दिनु हुँदैन र दिन मिल्दैन । विधिशास्त्रमा नागरिक अधिकार सबभन्दा पहिलो मानिन्छ । त्यसपछि मात्र पेसागत अधिकार र उन्मुक्तिको कुरा आउँछ । राज्य विशेषत: नागरिक हक, स्वतन्त्रता र शान्ति सुरक्षा एवं कमजोर वर्गको रक्षाका लागि स्थापना भएको हो । पेसागत उन्मुक्ति र स्वतन्त्रताको आवरणमा नागरिक हक धरापमा पर्नु हँुदैन । समस्याको जड२०४८ सालको संसदीय निर्वाचनपछि बनेको सरकारले सुरु गरेको उदारीकरणको नीतिले राज्य कमजोर र निजी क्षेत्र बलियो भयो । हामी त्यही नीतिको नकारात्मक प्रभावको सिकार भइरहेका छौं । विना अध्ययन हरेक क्षेत्रमा खुला गरिएको निजीकरणको परिणामस्वरूप सरकार निरीह बनेको छ । निजी क्षेत्र यति हदसम्म बलियो छ कि सरकारले चाहेर पनि तिनलाई नियमन र नियन्त्रण गर्न सक्दैन । सरकारले अनुचित माग पुरा नगर्दा सार्वजनिक आवागमन ठप्प हुन्छ । निजी क्षेत्रका ट्यांकर चालकले कहिले कमिसन कम भएको त कहिले ट्यांकरमा लिकेज रोक्न गरिएको सिलबन्दी विरुद्ध हड्ताल गर्छन् । यातायात व्यवसायीले चाडबाडको मुखमा सिन्डिकेट प्रणाली कायमै राख्न पाउनुपर्ने घुमाउरो माग राखेर टिकट बुकिङ बन्द गर्छन् । हवाई, स्थलगत र सार्वजनिक यातायात सेवा, इन्धन ढुवानी सेवा, औषधि उत्पादन र वितरण सेवा, फलफूल र तरकारी तथा खाद्यान्न उत्पादन र वितरण सेवा पूर्णरूपमा निजी क्षेत्रसँग आश्रित भएकाले तिनका अनुचित क्रियाकलापसँंग सरकार पटकपटक झुक्न बाध्य हुन्छ ।हो, राज्यले व्यापार व्यवसाय र उत्पादन कार्य गरेर बस्दैन । निजी क्षेत्रको सहकार्य विना विकास र समृद्धिको यात्रा सम्भव छैन । पूर्ण राज्य नियन्त्रित सोभियत मोडल असफल भएको तथ्य स्थापित छ । तर यसको मतलव राज्य र सरकार निजी क्षेत्रभन्दा कमजोर र निरीह बनोस् भन्ने होइन । शिक्षा, स्वास्थ्य र दैनिक जीवनयापनसँंग सम्बन्धित न्युनतम विषय यात राज्य आफैसंँग या राज्यले चाहेको बखत नियन्त्रणमा लिने अवस्थामा रहनुपर्छ । हरेक नागरिकलाई मुलुकमा सरकार भएको अनुभूति हुन पनि न्युनतम सेवा र वस्तुको वितरणमा राज्यको निर्णायक भूमिका रहनैपर्छ । पुँजीवादी व्यवस्थाको वकालत गरेर समाजवादी आन्दोलनलाई कमजोर बनाउने घोषित नीति अवलम्बन गरेका अमेरिका, बेलायत, क्यानाडाजस्ता मुलुकमा पनि राज्य बलियो छ । राज्यले चाहेको बखत बजारमा हस्तक्षेप गर्न सक्छ । तर हाम्रो बजार यति स्वछन्द र अराजक छ कि सरकारले चाहेको बखत हस्तक्षेप गर्नै सक्दैन । किनकि सरकारसंँग सेवा, सुविधा र उत्पादन तथा वितरणको भण्डारण छैन । राज्यको निरीहपन अन्त्य गर्न सबै राजनीतिक दलको साझा सहमतिका रूपमा संविधानमा समाजवादी नीति अवलम्बन गर्ने प्रतिबद्धता व्यक्त गरिएको हो । राज्यका हरेक नीति तथा कार्यक्रम, कानुन र बजेट यही समाजवादी फ्रेमवर्क भित्रै आउनुपर्छ । नेपाल कम्युनिष्ट पार्टीको करिब दुई तिहाइको सरकार बनेका बेला पनि राज्यका नीति, कार्यक्रम र कानुन संविधानले परिकल्पना गरेको समाजवादी अर्थव्यवस्था अनुुकूल हुनसकेनन् भने नेपालमा विकास र समृद्धि कहिल्यै सम्भव हुने छैन । लोकतन्त्रमा जसरी नागरिक बलिया हुन्छन्, त्यसैगरी राज्य पनि बलियो हुन्छ । राज्य निरीह र नागरिक वा नागरिकका नाममा दलाल पुँजीपति र बिचौलियामात्र बलियो हुने शासनशैली अन्त्य हुनैपर्छ । राज्य र नागरिक दुवै संवैधानिक परिधिभित्र बलियो हुने व्यवस्था हो, लोकतन्त्र । लोकतन्त्रलाई सार्थक बनाउने माध्यम हो, विधिको शासन । सरकारका आगामी कामकारबाही विधिको शासन र लोकतन्त्रलाई सुदृढ बनाउनेतर्फ उन्मुख हुनुपर्छ । विधिको शासन बलियो भएन भने सरकार निरीह हुन्छ । निरीह सरकारले स्रोतसाधन र पुँजी नहुने आम जनतालाई सेवा प्रवाह गर्न सक्दैन ।"
कसरी मेट्ने कलंक ?,"बतासे रूपमा पोलिग्राफी प्रयोग गरेर बयान लिन हतार गरिनु हुँदैन । कल डिटेल र अन्य सामाजिक सञ्जालको सम्पर्क अभिलेख लिएपछि उनीहरूसँंग सोध्ने प्रश्न गम्भीरतापूर्वक तयार गर्नुपर्छ । जस्तो प्रश्न सोध्यो, उस्तै जवाफ आउँछ । एकअर्कासंँग सम्पर्क किन गरियो भन्नेतर्फ विचार पुर्याउनुपर्छ । पोलिग्राफी प्रयोग गर्दा जबर्जस्ती करणी गरेको होहोइन भन्नेमात्र कोरा प्रश्नले अपराधीको नजिक पुग्न सकिँदैन । प्रश्न बनाउँदा सामान्य जबर्जस्ती करणी गरेको होहोइन मात्र भन्ने सूचक खालको प्रश्नले छानबिन असफल हुन सक्नेतर्फ ध्यान दिनुपर्छ । बस्नेत समिति आफूहरूको विज्ञ क्षमता पूर्ण प्रयोग गरेर राष्ट्रिय लाज बचाउन सफल हुन सकोस् ।लेखक विशेष अदालतका पूर्वअध्यक्ष हुन् ।"
सहरमा इन्द्रको हात्ती,"हरेक वर्ष काठमाडौंको किलाघ: त्वा: खल:ले पुलुकिसी जात्रा निकाल्दै आएको छ । यो पुलुकिसी निकाल्दा ठूलो र सानो धिमे, भुस्या र विशेष ट्याइँट्याइँ बाजा बजाउने गरिन्छ । र, हात्तीको मुकुट र आवरण चित्रकारहरूले कोर्ने गर्छन् । बर्सेनि इन्द्रजात्राको एकदुई महिनाअघि नै सेतो कपडामा विभिन्न बुट्टा र चित्र कोर्न पठाइने कवीन्द्रले बताए । किलाघ:मा सेतो पुलुकिसी मात्रै नभई अन्य दुई रातो र कालो हात्ती पनि छन् । तर अहिले सेतो पुलुकिसी मात्रै धेरै प्रचलनमा छन् । कवीन्द्रको टोलकाहरूले नै यो पुलुकिसी बनाउने जिम्मा लिन्छन् । हात्ती बनाउनेदेखि नचाउने, जानकारी दिनेसम्म गरी २५ जना हुन्छन् टोलीमा । १० वर्षमा उनीहरूको पालो फेरिने कवीन्द्रले बताए । कुनै समय चिलाग: (चिराग) बोक्ने एक जना र हात्ती बोक्ने दुई जनाले नै पुलुकिसी जात्रा गर्ने गर्थे र यो नाच बिसाउनुहुन्न भन्ने मान्यता थियो । तर अहिले युवाहरू हात्ती एक चक्कर लगाउँदै बिसाउँदै नाच्ने गरेका छन् । अहिले हात्ती सम्हाल्न तीन र सोभन्दा बढी लाग्ने गरेको कवीन्द्रले बताए । पहिलेका किसानहरू बलियो हुन्थे, एक्लैले एउटा बोक्न सक्थे, उनले भने, अहिलेकाहरूले त्यो गर्न सकेनन् । त्यसैले विस्तारै त्यो कठोर नियम बदलिँदै गएको छ । अहिले पहिलेको भन्दा होचो हात्ती बनाउने गरेको पनि उनले सुनाए । अहिले यो जात्रालाई सरकारले जति मान्यता दिनुपर्ने हो, त्यति नदिएको कवीन्द्रले गुनासो पोखे । निजी संघसंस्थासँग सहकार्य गरी उनीहरू इन्द्रजात्राभरि काठमाडौंका विभिन्न क्षेत्रमा पुलुकिसी लिएर जान्छन् । यो जात्रा गर्न गाह्रो भयो भनेर थुप्रैले छोडेको तथ्य पनि उनले खुलाए । सरकारले यसबारे ध्यान नै दिँदैन, उनले भने ।यो वर्ष लाजिम्पाट, लैनचौर, जमल, सानेपा, ओमबहाल, टेबहाल, न्युरोडमा यो जात्रा देखाउने तयारी गरेको उनले सुनाए । इन्द्रजात्राको अन्तिम दिन अर्थात् नानिचा: या:को दिनमा पुलुकिसी जात्रा गर्ने र लाखे नाच नाच्नेहरू एकै ठाउँमा आई भोज खाँदै रमाइलो गरी जात्रा समापन गर्छन् ।"
अभिनय हैन अनुहार,"मनोज पण्डितले भने कलाकार छनोट गर्दा उसको फिल्मसँगसँगै सामाजिक चेतको पनि हेक्का राख्ने गर्दा रहेछन् । दयाहाङ राईको यथार्थवादी अभिनयको सोचका कारण दासढुंगा मा खेलाएको बताउने पण्डितले खगेन्द्र लामिछानेमा जीवनको अन्तर्भावनालाई फिल्मले समेट्नुपर्छ भन्ने चेत पाएको बताउँछन् । आफ्नो डेब्यु फिल्म लक्ष्य मा अनुप बराललाई पनि डेब्यु गराएका पण्डितले उनको नो एक्टिङ प्लिज को अवधारणाबाट प्रभावित भएको बताए । भने, फिल्मबारेको चेतनाले सम्बद्ध कलाकारले गर्ने प्रयत्न, संघर्षको खाका स्पष्ट हुन्छ ।"
छक्का पन्जा ३ घटस्थापनामा,"काठमाडौं (कास) दसैंमा रिलिज हुने भनिए पनि छक्का पन्जा ३ को प्रदर्शन मिति बल्ल पक्का भएको छ । राजधानीमा शनिबार फिल्मको ट्रेलर सार्वजनिक कार्यक्रममा बताइएअनुसार यो फिल्म घटस्थापनादेखि हलहरूमा आउने जनाएको हो ।दसैंमै अशोक शर्मा निर्देशित जय भोले पनि आउने भएपछि सम्भावित भिडन्तलाई टार्ने गरी दुई फिल्मबीच रिलिजमा सहमति जुटाएको छक्का पन्जा ३ का निर्माता तथा अभिनेता दीपकराज गिरीले बताए ।हामी दुवैले आपसी सहमतिमा रिलिज मिति नजुधाउने गरी सहमति गर्यौं । छक्का पन्जा ३ घटस्थापनाको दिन आउँछ भने जय भोले फूलपातीदेखि लाग्नेछ । त्यसो त जय भोले को प्रदर्शन मिति घोषणा भइसकेको छैन ।छक्कापन्जा ३ को ट्रेलर हेर्दा फिल्मले शिक्षा क्षेत्रको विसंगतिलाई उठाउन खोजेको देखिन्छ । फिल्मकी निर्देशक दीपाश्री निरौलाले प्रस्टयाउँदै भनिन्, शैक्षिक क्षेत्रमा पनि सरकारी पढाइमा भइरहेको विकृतिलाई उठाउन खोजेका छौं । त्यसो त ट्रेलरमा राखिएको संवाद बोर्डिङ पढ्ने गाडीमा, सरकारी पढ्ने खाडीमा ले पनि त्यसको जनाउ दिएको छ ।शिवहरि पौडेलले प्रधानाध्यापक भूमिकामा छन् भने जितु नेपाल शिक्षक । छक्का पन्जा सिरिजमा यसपालिदेखि जोडिएकी नायिका दीपिका प्रसाईंलाई टेलिभिजनकी अंग्रेजी समाचारवाचिकाको रूपमा प्रस्तुत गरिएको छ ।यसअघि हामीलाई टुक्का जोडेर संवादबाट मात्रै हँसायो भन्ने आरोप लाग्यो । त्यसैले पनि यस पटक विषयवस्तुबाटै हँसाउने प्रयत्न गरेका छौं, फिल्मको पटकथा लेखेका गिरीले भने ।फिल्ममा दीपक, जितु, शिवहरि, दीपिकाका साथमा केदार घिमिरे, नीर शाह, किरण केसी, बुद्धि तामाङ, लक्ष्मी गिरी, विल्सनविक्रम राई, जयनन्द लामा मुख्य भूमिकामा र प्रियंका कार्की, सन्जोग कोइराला अतिथि भूमिकामा छन् । पुरुषोत्तम प्रधानको छायांकन रहेको फिल्ममा दीपक शर्मा र अर्जुन पोखरेलको संगीत सुन्न सकिन्छ । विपिन मल्लको सम्पादन रहेको छ ।"
कुमार सानु लाइभ इन लुम्बिनी,"बुटवल (कास) भारतीय गायक कुमार सानुले हिन्दी गीतका पारखीहरूलाई मनोरञ्जन दिएका छन् । मणिग्रामस्थित ड्रिमल्यान्ड गोल्ड रिसोर्टमा आयोजित कुमार सानु लाइभ इन लुम्बिनी मा उनले आफ्नो आवाजले कतिलाई नचाए, कतिलाई हँसाए । निकै रमाइलो भयो, बुटवलको मिलनचोककी गीता श्रेष्ठले भनिन्, उत्तिखेरै गीतबाट हँसाउने, नचाउने र भावुक बनाउने । कुमारले बेजोड प्रस्तुति दिए ।साँझ ७ बजेदेखि चलेको कन्सर्टमा सुरुमा गायिका देविका वन्दनाले प्रस्तुति दिइन् । आधा घन्टापछि मञ्चमा उक्लिएका कुमारले लोकप्रिय हिन्दी गीतहरू सुनाए । उनले देविकासँग युगल नेपाली गीत पनि गाएका थिए ।आयोजक इफोर इन्टरटेनमेन्ट, रूपन्देहीले कन्सर्टअघि उनलाई गौतम बुद्धको जन्मस्थल लुम्बिनीको भ्रमण गराएको थियो । लुम्बिनी हेर्दा सुन्दर र आकर्षक छ । त्यसभन्दा अझ धेरै धार्मिक रूपले महत्त्वपूर्ण छ, उनले भने, लुम्बिनीका बारेमा पढेको मात्रै थिएँ । अहिले स्वयं उपस्थित हुँदा मन्त्रमुग्ध भएँ ।"
गीतहरूको बाहुल्य,"ट्ेरन्डिङको दोस्रो नम्बरमा लाइछौ बेसन, चिन्ननि नसक्ने आइछ फेसन गीतको नयाँ भर्सन थियो । नारायण रायमाझी, मेलिना राई र बीबी अनुरागीको स्वर रहेको गीतमा यसअघि सिन्धु मल्लले स्वर दिएकी थिइन् । पहिले कुन्दन राईले अरेन्जमेन्ट गरेकोमा यसपालि तेजेन्द्र गुरुङले संयोजन गरेका छन् । गीतको भिडियोमा हिपहप र लोकनृत्यको फयुजन देख्न सकिन्छ । रमेश बीजीको गीतमा गायक रायमाझीकै संगीत समाविष्ट छ । निकै अघि बनाएको गीत भए पनि यसको सान्दर्भिकता कायमै रहेको ठानी नयाँ भर्सन तयार पारेको रायमाझीले कान्तिपुरलाई बताए । त्यो बेला युवाहरूको फेसनलाई व्यंग्य गर्दै यो गीत बनाएका थियौं, उनले भने, अहिले पनि व्यंग्य सान्दर्भिक हुन्छ । गीतलाई पुनर्ताजगी दिऊँ भनेर यस्तो गरिएको हो । पहिलेको अडियो र भिडियो दुवै अस्पष्ट भएकाले नयाँ प्रविधिबाट राम्रो बनाइएको उनले बताए । उनी आफ्ना अन्य गीतलाई पनि रिरेकर्ड गराउने तरखरमा छन् ।मंसिरमा रिलिज हुने भनिएको फिल्म प्रसाद को गीत नि लै लै ट्ेरन्डिङको चौथो नम्बरमा छँदा यसमा ६ लाख भ्युज थियो । गणेश शाहीको रचना र सुवास भुसालको संगीतमा केतन क्षत्रीले गाएको गीत हार्ट टचिङ रहेको तुलसीराम खरेलको प्रतिक्रिया छ । उनी लेख्छन्, ट्रेन्डिङ एकमा नआएसम्म हेरेको हेर्यै गर्ने हो । गीतले आफूलाई भावुक बनाएको भन्ने खालका फिडब्याक धेरै आएका छन् । यति धेरै मन छुने गीत पहिलो पटक सुन्दै छु, चक्रपाणि दाहालको प्रतिक्रिया, मेरै परिवेश, मेरै शब्दहरू, मेरै भाका, मेरै समाज । गीत सुनेर म टोलाएँ ।ट्ेरन्डिङको पाँचौँ स्थानमा नेपाल आइडल सिजन टु को पियानो राउन्डको भिडियो थियो । १० लाख भ्युज पुग्नुका साथै चार हजारभन्दा बढी प्रतिक्रिया यसमा थिए । युटयुबबाटै उक्त प्रतियोगिता हेरेकाहरूले आफूलाई मन पर्ने सहभागीका पक्षमा कमेन्ट गर्नुका साथै निर्णायकहरूलाई नै सल्लाहसुझाव दिएको समेत देखियो । फिदा शब्द प्रयोग गर्ने जजलाई त्योभन्दा लाखौं गुणा कर्णप्रिय र सार्थक शब्द नेपालीमै छ भनेर भन्दिनुहोला, यात्रीराज पँगेनी लेख्छन्, त्यो शब्द हो मुग्ध ।"
बहसमा ल्होछार,"संघले आफ्नो ११ औं वार्षिक उत्सवको अवसरमा एउटै ल्होछार को सन्देशसहित शनिबार राजधानीमा बहस कार्यक्रम गरेको हो । कार्यक्रममा पूर्वकानुनमन्त्री शेरबहादुर तामाङ, पूर्वराजदूत कमानसिंह तामाङ, बौद्ध महासंघका अध्यक्ष एवं भाषाविद् अजितमान तामाङ, तामाङ राष्ट्रिय घेदुङका अध्यक्ष वीरबहादुर तामाङ लगायतले एउटै ल्होछार मानेर अघि बढ्नुपर्ने बताए । धर्मगुरु सोनाम ग्युर्मी तामाङले अहिलेसम्म मान्दै आएको परम्परा र चन्द्र पात्रोको आधारमा सोनाम ल्होछार मनाउनुपर्ने तर्क राखे भने अर्का धर्मगुरु खेन रेन्पोछे गेसे ङिमा तामाङले ग्याल्बो ल्होछारको पक्षमा बोले । तर, दुवै ल्होछारलाई मिलाएर मनाउन सकिन्छ, गेसे ङिमाले भने, त्यसनिम्ति सबै जना बसेर छलफल गरौं । दुइटा ल्होछारमा बुद्धिजीवी र लामागुरुहरू विभाजित हुँदा ल्होछारको आधिकारिकतामाथि अन्योल छाएको कारण बहसलाई अघि सारिएको संघका अध्यक्ष एवं गायक संजीव वाइबाले जनाए ।"
महिला संवेदनाका गीत,"एल्बममा पाँच गीत छन् । यी सबै जुगल डंगोलले संगीतबद्ध र अरेन्जमेन्ट गरेका हुन् । आधुनिक शैलीका पाँचै गीतमा निशा देशारको स्वर सुन्न सकिन्छ । मैले यी गीतहरूमा कुनै युवती प्रेममा पर्नुअघिदेखिका भावनाहरूलाई, मनोभावलाई समेट्ने कोसिस गरेको छु, गीतकार ओलीले भने, पुरुष भएकाले महिलाका भावनालाई मूर्तरूप दिन गाह्रै पनि पर्यो । तैपनि मेरा गीतहरूमा श्रोताहरूले आधा आकाशको मिलन र विछोडका सन्दर्भ पाउन सक्नुहुनेछ । गायक प्रधान, संगीतकाहरू बल्लभ र टीका भण्डारीले एल्बममा समेटिएका गीत, संगीत र स्वरको तारिफ गरे । जुगललले आफूले प्रत्येक गीतमा नेपालीपनकै संगीत दिने प्रयास गरेको सुनाए ।गायकहरू आनन्द कार्की, नरहरि प्रेमी, विश्व नेपाली, गायिकाहरू संगीता प्रधान, केन्जुमा सुब्बा, गीतकार रोशन भट्टराई लगायतको उपस्थिति रहेको कार्यक्रममा गायिका निशाले एल्बमका पाँचै गीत प्रस्तुत गरेकी थिइन् ।"
भारतमा विश्वकै ठूलो स्वास्थ्य योजना,"जसमध्ये ८ करोड गाउँका परिवार छन् भने २ करोड ७४ लाख सहरी हुनेछन् । देशभरका १० हजार सरकारी तथा निजी अस्पतालमा लागू गरिने यो योजनाअन्तर्गत गरिबहरूका लागि २ लाख ६५ लाख बेड नि:शुल्क उपलब्ध हुनेछ । योजनाअन्तर्गत विभिन्न १ हजार ३५४ वटा हेल्थ प्याकेज रहेका छन् । जसमा क्यान्सर रोगीहरूका लागि केमोथेरापी, रेडियोथेरापी, मुटुको बाइपास सर्जरी, स्नायु, ढाड, आँखा, दाँतको शल्यक्रियादेखि एमआरआई र सिटीस्क्यानसम्म छन् । योजनामा परिवारको सदस्य संख्या र उमेरको सीमा तोकिएको छैन । कार्यक्रममा हुने खर्च केन्द्र र राज्य सरकार दुवैले बेहोर्ने छन् । केन्द्रले ६० प्रतिशत र राज्य सरकारले ४० प्रतिशत बेहोर्ने भनिएको छ । कार्यक्रम पूर्ण रूपमा लागू भएको खण्डमा वार्षिक करिब ३५ अर्ब भारु लाग्ने अनुमान छ । कार्यक्रमको प्रभावकारी कार्यान्वयनका लागि १४ हजारभन्दा बढी स्वास्थ्यकर्मीहरू परिचालन गरिएको छ । प्रत्येक स्वास्थ्य संस्थामा आयुष्मान मित्र हेल्प डेस्क पनि स्थापना गरिने जनाइएको छ ।"
माल्दिभ्समा राष्ट्रपति निर्वाचन,माले (एएफपी) माल्दिभ्समा राष्ट्रपति चयनका लागि आइतबार मतदान भएको छ । निर्वाचनलाई क्षेत्रीय प्रतिद्वन्द्वी भारत तथा चीनले निकै चासोका साथ नियालिरहेको बीबीसीले उल्लेख गरेको छ । निर्वाचनमा वर्तमान राष्ट्रपति अब्दुल्लाह यामिनलाई इब्राहिम मोहम्मद सोलिहबीच तीव्र प्रतिस्पर्धा हुने अनुमान गरिएको छ । यामिन चीन निकटस्थ राजनीतिज्ञ हुन् भने सोलिहलाई भारत तथा पश्चिमा देशको समर्थन रहेको छ । दुवै प्रतिस्पर्धीले आआफ्नो जित सुनिश्चित भएको दाबी गरेका छन् । युरोपेली संघ तथा अमेरिकाले निर्वाचनलाई आफूहरूले निकै चासोका साथ हेरिरहेको जनाएका छन् । उनीहरूले देशमा राजनीतिक अवस्था सुधार नभए प्रतिबन्ध लगाउने चेतावनी दिएका छन् । निर्वाचन आयोगले चुनावको अन्तिम नतिजा असोज १४ गतेसम्म घोषणा हुने जनाएको छ ।
बूढीगण्डकी गेजुवालाई दिन घुमाउरो बाटो,"सरकारले १२ सय मेगावाटको जलाशययुक्त बूढीगण्डकी जलविद्युत् आयोजना चाइना गेजुवा ग्रुप कम्पनीलाई दिन घुमाउरो बाटो प्रयोग गरेको छ । शुक्रबार साँझ बसेको मन्त्रिपरिषद्ले ऊर्जा मन्त्रालयलाई बूढीगण्डकी आयोजना ईपीसीएफ मोडलमा निर्माणका लागि गेजुवालाई दिन वार्ता गरी समझदारी गर्न ऊर्जा, जलस्रोत तथा सिँचाइ मन्त्रालयलाई निर्देशन दिएको हो । गेजुवाले यसअघि आफूबाट खोसिएको बूढीगण्डकी निर्माण गर्न भदौ १ गते प्रधानमन्त्री तथा मन्त्रिपरिषद् कार्यालयमा प्रस्ताव दर्ता गराएको थियो । उक्त प्रस्तावअनुसार मन्त्रिपरिषद्ले मन्त्रालयलाई कम्पनीसँग वार्ता गरी समझदारीमा पुग्न निर्देशन दिएको ऊर्जामन्त्री वर्षमान पुनले जानकारी दिए ।आइतबार मन्त्रालयमा पत्रकार सम्मेलन आयोजना गर्दै मन्त्री पुनले चिनियाँ कम्पनीलाई आयोजना निर्माणका लागि दिने नदिने मन्त्रालयले कम्पनीसँगको वार्तापछि मात्रै तय गर्ने दाबी गरे । गेजुवाले इन्जिनियरिङ, प्रोक्युरमेन्ट, कन्स्ट्रक्सन र फाइनान्सिङ (ईपीसीएफ) मोडलमा बूढीगण्डकी आयोजना निर्माण गर्ने भन्दै मन्त्रिपरिषद् कार्यालयमा प्रारूप (फ्रेमवर्क) दर्ता गराएको थियो ।ऊर्जा मन्त्री पुनले आयोजना निर्माणको विषयमा गेजुवासँग वार्ता गर्दा आयोजनाको लागत र ब्याजदरलाई मुख्य चासोमा राखिने बताए । उनले ईपीसीएफ मोडलमा आयोजना निर्माण गर्दा यसको लागतको ब्याज सफ्ट लोन भन्दा बढी हुन नहुने धारणा राखे ।उनले बूढीगण्डकी निर्माणको लागि यसअघि २ खर्ब ७० अर्ब अनुमान गरिएको भए पनि निर्माण गर्ने बेलासम्म यसको लागत ३ खर्ब पुग्ने प्रारम्भिक आंकलन रहेको बताए । राष्ट्रिय योजना आयोगका पूर्वउपाध्यक्ष स्वर्णिम वाग्ले भने बूढीगण्डकीको विषयमा कुनै पनि सरकारले पारदर्शी भएर निर्णय नगरेको इतिहास रहेको बताउँदै यसमा कतै गलत नियत रहेको शंका गर्न सकिने टिप्पणी गर्छन् ।शेरबहादुर देउवा नेतृत्वको पूर्ववर्ती सरकारले बूढीगण्डकी स्वदेशी लगानीमा निर्माण गर्ने घोषणा गर्दै मंसिरमा राष्ट्रिय योजना आयोगका तत्कालीन उपाध्यक्ष वाग्लेको संयोजकत्वमा लगानीको खाका तयार पार्न समिति गठन गरेको थियो । उक्त समितिमा वाग्लेसहित गभर्नर चिरञ्जीवी नेपाल, अर्थ सचिव शंकरप्रसाद अधिकारी, ऊर्जा सचिव अनुपकुमार उपाध्याय, ऊर्जा मन्त्रालयका सहसचिव दिनेशकुमार घिमिरे र प्राधिकरणका कार्यकारी निर्देशक कुलमान घिसिङ सदस्य सचिव थिए ।उक्त समितिले आयोजना निर्माणका लागि स्वदेशी पुँजीबाटै लगानी पुग्ने सुझावसहित प्रतिवेदन सरकारलाई बुझाएको थियो । उक्त प्रतिवेदनमा आयोजनाबाट भारतका विभिन्न स्थानमा बाढी नियन्त्रणमा सघाउ पुग्ने भएकाले आयोजनाबाट भारतले पाउने लाभका आधारमा लगानी गराउनुपर्ने सुझावसमेत सरकारलाई दिएको थियो ।गेजुवाले मन्त्रिपरिषद् कार्यालयमा पेस गरेको प्रस्तावमा आयोजनाको लागत निर्धारणको लागि संयुक्त संयन्त्र बनाउने उपायसमेत सुझाएको छ । कम्पनीसँगको वार्तामा लगानीको ब्याजदर, ऋण तिर्ने समयावधि, ऋण सम्झौताका विषयमा छलफल गर्छौं, मन्त्री पुनले भने, ईपीसीएफ मोडलमा निर्माण गर्दा ब्याजदर सफट लोनमा प्रचलित ब्याजदरभन्दा बढी हुनुहुन्न ।मन्त्रिपरिषद्ले वार्ता गरी समझदारीमा पुग्ने मन्त्रालयलाई निर्देशन दिएको भए पनि लगानी, ऋण, ऋण भुक्तानीजस्ता विषयमा सहमति नजुटी समझदारी नहुने उनले स्पष्ट पारे । तत्काली पुष्पकमल दाहाल नेतृत्वको सरकारले २०७४ जेठ २१ ग्ते बिना प्रतिस्पर्धा चिनियाँ कम्पनी गेजुवालाई दिने निर्णय गरेको थियो । प्रधानमन्त्री निवास बालुवाटारमा गेजुवाका प्रतिनिधि र तत्कालीन ऊर्जामन्त्री जनार्दन शर्माले समझदारीमा हस्ताक्षर गरेका थिए ।बिनाप्रतिस्पर्धा र तयारीबिना सरकारले उक्त आयोजना चिनियाँ कम्पनीलाई दिएको भन्दै तत्कालीन व्यवस्थापिका संसद्को कृषि तथा जलस्रोत समिति र अर्थ समितिको संयुक्त बैठकले सरकारलाई समझदारी खारेज गर्न निर्देशन दिएको थियो ।दाहालको सरकारपछि गठन भएको देउवा नेतृत्वको सरकारले कात्तिक २७ गते चिनियाँ कम्पनीसँग भएको सझदारी खारेज गर्दै आयोजना स्वदेशी लगानी र सीपमा बनाउने घोषणा गरेको थियो ।कांग्रेस नेतृत्वको सरकारले गरेको निर्णयको तत्कालीन नेकपा एमाले र माओवादीले विरोध गर्दै आफ्नो सरकार आए निर्णय उल्टयाउने घोषणा गरेका थिए ।एमाले र माओवादी एकतापछि गठन भएको नेकपा नेतृत्वको सरकारले यो आयोजना पुन: चिनियाँ कम्पनीलाई दिने अनुमान केही महिनायता हुँदै आएको थियो । स्रोतका अनुसार प्रधानमन्त्री केपी शर्मा ओलीलाई बूढीगण्डकी आयोजना गेजुवालाई दिन आफ्नै पार्टीका उच्च नेताहरूबाट पनि चर्को दबाब थियो ।प्रधानमन्त्री केपी शर्मा ओली संयुक्त राष्ट्रसंघको महासभामा माग लिन जानुअघि बसेको मन्त्रिपरिषद् बैठकले एकैदिन ७० भन्दा बढी निर्णय गरेको थियो । बूढीगण्डकीको विषयमा भएको निर्णय सरकारका प्रवक्ता सञ्चार तथा सूचना प्रविधिमन्त्री गोकुल बाँस्कोटाले बैठकपछिको मिडिया ब्रिफिङमा सार्वजनिक गरेका थिएनन् ।ऊर्जा मन्त्रालयले आइतबार औपचारिक रूपमा बूढीगण्डकीको विषयमा भएको मन्त्रिपरिषदको निर्णयबारे जानकारी गराएको हो । योजना आयोगका पूर्वउपाध्यक्ष वाग्ले नेपालका ऊर्जा क्षेत्रका धेरै जानकारी राख्ने व्यक्तिहरूको संलग्नता रहेको समितिले तयार पारेको प्रतिवेदन बेवास्ता गर्दै बिनाछलफल पुन: चिनियाँ कम्पनीलाई दिने सरकारको मनसायका कारण सरकारको नियतमा शंका गर्नुपर्ने अवस्था सिर्जना भएको बताउँछन् ।"
शिक्षित बेरोजगारलाई सहुलियत कर्जा,"विद्यार्थीहरूले शैक्षिक प्रमाण पत्र धितो राखेर बैंक तथा वित्तीय संस्थाबाट सहुलियत दरमा ऋण सुविधा पाउने भएका छन् । चालु आर्थिक वर्षको बजेट वक्तव्यमा घोषणा भएअनुसार सरकारले उक्त व्यवस्था कार्यान्वयनमा ल्याएको हो । सरकारले हालै पारित गरेको सहुलियतपूर्ण कर्जाका लागि ब्याज अनुदानसम्बन्धी एकीकृत कार्यविधि, ०७५ अनुसार विद्यार्थीहरूले शैक्षिक प्रमाण पत्र धितोमा बढीमा ७ लाख रुपैयाँसम्म कर्जा लिन सक्नेछन् । उक्त व्यवस्था कार्यान्वयनका लागि राष्ट्र बैंकबाट बैंक तथा वित्तीय संस्थालाई निर्देशन जारी गरेपछि मात्र ऋण लिन सकिनेछ । सरकारले शैक्षिक प्रमाणपत्रको धितोमा ऋण दिने पटकपटक घोषणा गरे पनि पहिलो पटक कार्यविधि बनाएको हो । कार्यविधिमा शिक्षित युवा स्वरोजगार कर्जा शीर्षकमा स्नातक वा सोसरह उत्तीर्ण युवाहरूले ५ प्रतिशत ब्याज अनुदानसहित कर्जा सुविधा पाउनेछन् । उदाहरणका लागि बैंक तथा वित्तीय संस्थाले १० प्रतिशतमा ऋण प्रवाह गरेको अवस्थामा ऋणी (विद्यार्थी) ५ प्रतिशत मात्र ब्याज तिरे पुग्छ । बाँकी पाँच प्रतिशत ब्याज सरकारको निर्देशनमा राष्ट्र बैंकले सम्बन्धित बैंकलाई भुक्तानी गरिदिन्छ । शिक्षित युवा स्वरोजगार कर्जा भन्नाले कम्तीमा स्नातक वा सोसरह उत्तीर्ण युवाहरूलाई प्रवाह गरिने कर्जा सम्झनुपर्नेछ, कार्यविधिमा उल्लेख छ । यस्तो कर्जाका लागि कम्तीमा स्नातक तह उत्तीर्ण भएको र ४० वर्ष ननाघेको हुनुपर्नेछ । व्यावसायिक तथा प्राविधिक तालिम परिषद्लगायतका सरकारी निकायहरूबाट कम्तीमा ७ दिनको उद्यम वा व्यवसाय गर्ने सीप विकास तालिम अनिवार्य रूपमा लिएको हुनुपर्नेछ । यसैगरी उच्च प्राविधिक तथा व्यावसायिक शिक्षा अध्ययनका लागि पनि बैंक तथा वित्तीय संस्थाबाट बढीमा पाँच लाख रुपैयाँसम्म ऋण पाइनेछ । यस्तो कर्जामा पनि सरकारले ऋणीलाई ५ प्रतिशत ब्याज अनुदान दिनेछ । उच्च प्राविधिक तथा व्यावसायिक शिक्षा कर्जा भन्नाले माध्यमिक शिक्षा वा सोसरह उत्तीर्ण गरी २५ वर्ष उमेर ननाघेको नेपाली नागरिकलाई प्रावह गरिने कर्जा भएको कार्यविधिमा उल्लेख छ । यस्तो कर्जा सुविधाका लागि आर्थिक रूपमा विपन्न, सीमान्तकृत समुदाय वा लक्षित वर्गको विद्यार्थी, स्वदेशको कुनै कलेज वा विश्वविद्यालयमा अध्ययन गरिरहेको वा गर्ने विद्यार्थी हुनुपर्ने कानुनी व्यवस्था छ । उल्लिखित दुई प्रकारको कर्जासहित सरकारले अन्य विभिन्न किसिमका कर्जामा ब्याज अनुदान दिन सकिने व्यवस्था ल्याएको छ । जसमध्ये व्यावसायिक कृषि तथा पशपक्षी कर्जामा बढीमा ५ करोडसम्म लिन सकिनेछ । पाँच करोडभन्दा ठूलो रकम ऋण लिनुपरे केन्द्रीय समन्वय तथा अनुगमन समितिबाट स्वीकृति लिनुपर्ने व्यवस्था पनि कार्यविधिमा छ ।विदेशबाट फर्किएकालाई लक्ष्यित गरी युवा परियोजना कर्जा १० लाख रुपैयाँसम्म, महिला उद्यमशील कर्जा १५ लाख रुपैयाँसम्म, दलित समुदाय व्यवसाय विकास कर्जा १० लाख रुपैयाँसम्म र भूकम्पपीडितहरूको निजी आवास निर्माण कर्जा ३ लाख रुपैयाँसम्म छन् । यी कर्जा कार्यक्रममध्ये महिला उद्यमशील कर्जाबाहेक बाँकी सबैमा सरकारले ५ प्रतिशतसम्म ब्याज अनुदान दिनेछ । ब्याज अनुदान दिइने कर्जाको भुक्तानी अवधि सामान्यतया बढीमा ५ वर्षसम्मको हुनेछ । कर्जाको अवधि व्यवसायको प्रकृतिअनुसार बैंक तथा वित्तीय संस्थाले तोक्न सक्ने छुट पनि सरकारले दिएको छ । कर्जाको प्रकार, रकम, उद्देश्य र जोखिमको स्तरलगायतका आधारमा सम्बन्धित बैंक तथा वित्तीय संस्थाले किस्ता भुक्तानी अवधि निर्धारण गर्न सक्नेछ, कार्यविधिमा भनिएको छ । कार्यविधिअनुसार सरकारले ब्याज अनुदान उपलब्ध गराउने कर्जामा सम्बन्धित बैंक तथा वित्तीय संस्थाले आफ्नो आधार दर (बेस रेट) मा २ प्रतिशत विन्दु भन्दा बढी नहुने गरी ब्याजदर कायम गर्नुपर्नेछ । यस्तो कर्जामा कर्जाको ब्याजभन्दा बाहेक अन्य कुनै पनि प्रकारको थप सेवा शुल्क लिन नपाइने सरकारले प्रस्टयाएको छ । यसरी प्रवाह भएको कर्जाको अनिवार्य रूपमा बिमा (सुरक्षण) हुनेछ । कर्जाको सुरक्षणमा लाग्ने खर्च (शुल्क) मध्ये बैंकले २५ प्रतिशत र सरकारले ७५ प्रतिशत अनुदान दिनेछ । व्यावसायिक कर्जाको हकमा पनि सम्बन्धित उद्योग तथा व्यवसायको बिमा अनिवार्य रूपमा हुनेछ । यस्तो बिमामा पनि कुल प्रिमियम (बिमा शुल्क) को ७५ प्रतिशत सरकारले र २५ प्रतिशत मात्र सम्बन्धित व्यवसायीले भुक्तानी गर्नुपर्ने व्यवस्था छ । ब्याज अनुदानसम्बन्धी कर्जा सुविधा लिएका ऋणीले समयमै कर्जा तथा साँवा ब्याज भुक्तानी गर्नुपर्नेछ । समयमै कर्जा भुक्तानी नगरेको अवस्थामा कर्जा सूचना केन्द्रको कालोसूचीमा राखिने, ऋणीको पासपोर्ट रोक्का, ऋणको नाममा रहेको चलअचल सम्पत्ति बिक्रीमा बन्देज, बैंकमा खाता रोक्कालगायत सरकारी सुविधाबाट वञ्चित हुनेसम्म कारबाही हुनेछ । कार्यविधिअनुसार बैंक तथा वित्तीय संस्थाले ऋणका लागि निवेदन प्राप्त भएको २१ दिनभित्र सम्बन्धित व्यक्तिलाई ऋण दिन सक्ने वा नसक्ने जानकारी गराउनुपर्नेछ । कर्जा प्रवाह गर्न नसकिने भएमा स्पष्ट आधार र कारणसहित सम्बन्धित निवेदकलाई लिखित जानकारी दिनुपर्ने व्यवस्था कार्यविधिमा गरिएको छ । यसैगरी विदेशी रोजगारी युवा परियोजनासम्बन्धी कर्जामा श्रम स्वीकृति प्राप्त गरी वा नगरी कुनै पनि देशमा कम्तीमा ६ महिना सम्बन्धित तालिम र पेसा र व्यवसाय क्षेत्रमा कम गरी फर्केको हुनुपर्छ । तर, कुनै पनि देशको पीआर वा ग्रिनकार्ड भएको व्यक्तिले यस्तो सुविधा पाउने छैन । विदेशबाट फर्किएको तीन वर्ष भइसकेका व्यक्तिले पनि यस्तो कर्जा नपाउने कार्यविधिमा उल्लेख छ ।"
एकैदिनमा अमेरिका,"कतारको यो समय तालिकाले नेपाल घुम्न आउने अमेरिकी र युरोपियन पर्यटकहरू पनि बढ्ने थपलियाले सुनाए । अहिले पनि कतिपय नेपालीहरू सिजनमा बाध्यत्मक अवस्थामा चीनको सांघाई पुगेर कम्तीमा दुई दिनमा अमेरिका पुग्छन्, थपलियाले भने, विदेशी एयरलाइन्सबीचको प्रतिस्पर्धाले टिकट सस्तो, सुविधा बढ्दो हुँदै गइरहेको देखिन्छ । अन्तर्राष्ट्रिय उडानका यात्रुहरूका लागि यो उपलब्धिमूलक विषय हो । थपलियाका अनुसार यो रुटमा सस्तोमा ६५७० हजारदेखि १ लाख १० हजारसम्म एकतर्फी भाडा छ ।"
कन्काई सिँचाइमा जापानी सहयोग,"कन्काई सिँचाइ प्रणालीलाई जापानको अन्तर्राष्ट्रिय विकास सहयोग नियोग (जाइका) ले प्राविधिक सहयोग गर्ने भएको छ । जिल्लाको ७ हजार हेक्टर क्षेत्रफलमा सिँचाइ सुविधा पुर्याउँदै आएको कन्काई सिँचाइबाट उत्पादन र उत्पादकत्व वृद्धि गर्नका लागि जाइकाले प्राविधिक सहयोग गर्न लागेको हो ।सहयोगबारे अन्तिम टुंगो लगाउन जाइकाको चार सदस्यीय टोलीले जिल्लामा चार दिनसम्म रहेर कन्काई सिँचाइको स्थलगत अवलोकन गरेको छ । जाइकाको केन्द्रीय कार्यालयका सिनियर एड्भाइजर नगायो नइहिरेको नेतृत्वमा आएको टोली अध्ययन, अवलोकनपछि शुक्रबार काठमाडौं फर्किएको हो ।टोलीले कन्काई सिँचाइ प्रणालीको हेडवक्र्स, मूल नहर, शाखा तथा प्रशाखाहरूको अवलोकन, सिँचित क्षेत्रको अवस्था, किसानले गरिरहेका खेती प्रणाली, उत्पादन तथा बजारीकरण, पानीको उपयोग, भौतिक अवस्था र सम्भावनाबारे जानकारी लिएको छ । टोलीले कन्काई सिँचाइ व्यवस्थापन डिभिजन गैंडेका इन्जिनियर, उपभोक्ता र प्रभावित क्षेत्रका स्थानीय तहका प्रमुखहरूसँग छलफलसमेत गरेको थियो । जाइकाको टोलीसँग सिँचाइ विभागका उपमहानिर्देशक वासु लोहनी पनि झापा आएका थिए । ५ हजारभन्दा बढी क्षेत्रफलमा सिँचाइ सुविधा पुर्याउने सिँचाइ प्रणाली देशभर २४ वटा रहेका छन् । तीमध्ये जाइकाले वाग्मती र कन्काई सिँचाइ प्रणालीलाई छनोटको अन्तिम सूचीमा राखेको थियो ।उसले सन् २०१३ बाटै देशभरका सिँचाइ आयोजनाहरूबारे अध्ययन गरिरहेको थियो । जाइकाले देशभरबाट एउटा सिँचाइ आयोजनालाई छनोट गरी प्राविधिक रूपमा नमुना बनाउने गरी सहयोग गर्न खोजेको कन्काई सिँचाइ व्यवस्थापन डिभिजन गैंडेका प्रमुख वीरेन्द्र कुमार यादवले बताए । उनले भने, उहाँहरूको यस पटकको अध्ययन अवलोकनले कन्काईलाई नै छनोट गरी नमुना बनाउने निर्णय भएको छ । जाइकाले कन्काईमा पाँच वर्षसम्म नि:शुल्क प्राविधिक सहयोग गर्ने भएको छ । यस विषयमा नेपाल सरकारसँग अन्तिम सम्झौता गरी जाइकाले आगामी अप्रिलदेखि काम सुरु गर्ने तयारी गरेको यादवले बताए ।जाइकाले कनकाइ सिँचाइ प्रणालीमा प्राविधिक सहयोग मात्र गर्ने भएकाले आवश्यक पर्ने भौतिक संरचना निर्माणमा भने नेपाल सरकारले सहयोग गर्नुपर्ने कन्काई सिँचाइ प्रमुख यादवले बताए ।उसले यहाँ ब्लक टु ब्लक पानी लानका लागि पानी मापन गर्ने संरचना निर्माण गर्नुपर्ने, हेडवक्र्स, मूल नहर, शाखा र प्रशाखा निर्माण तथा मर्मत गर्नुपर्ने, किसानलाई आधुनिक प्रणालीअन्तर्गत खेती गर्ने गरी कार्यक्रम सञ्चालन गर्नुपर्ने माग गरेको उनले बताए । कन्काई सिँचाइको प्रभावित क्षेत्रमा शिवसताक्षी र गौरादह नगरपालिका तथा कमल र गौरीगन्ज गाउँपालिका पर्छन् । यी चार वटै स्थानीय तहका प्रमुख तथा सरोकारवालासँगको सामूहिक छलफलमा जाइकाको टोलीले नेपाल सरकार तथा स्थानीय सरकारले आवश्यक भौतिक पूर्वाधार निर्माण गरिदिनुपर्ने प्रस्ताव राखेको छ ।"
चिया उत्पादनमा कमी,"पशुपतिनगर, इलाम (रासस) पछिल्लो समय हरियो चिया पत्ती उत्पादनमा कमी आएको छ । उत्पादन कम हुँदा चिया प्रशोधन गर्ने कारखानालाई हरियो पत्तीको अभाव हुने गरेको छ । केन्द्रीय तथ्यांक विभाग र चिया तथा कफी विकास बोर्डले गरेको सर्वेक्षणअनुसार नेपालमा चिया प्रशोधन गर्न ११३ उद्योग सञ्चालनमा छन् । चिया प्रशोधन उद्योगको वार्षिक तयारी चिया उत्पादन क्षमता ५ करोड २१ लाख किलो रहेको छ । १ सय १३ उद्योगले वार्षिक १ करोड ८९ हजार ५८ हजार किलो हरियो चिया पत्ती उत्पादन गर्दै आएको केन्द्रीय तथ्यांक विभागका निर्देशक बद्री कार्कीले बताए । चिया कारखानाको उपयोग ३६ दशमलव ४ प्रतिशत मात्र रहेको छ । ०७४७५ मा केन्द्रीय तथ्यांक विभागले संकलन गरेको तथ्यांकअनुसार पछिल्लो समय उद्योगको संख्या बढ्दै गए पनि चिया खेती विस्तारमा कमी आएको छ । उद्योग धेरै खुले, हरियो चिया पत्ती तिनै उद्योगमा बाँडिन्छ, कार्कीले भने । उद्योगको वार्षिक क्षमताभन्दा ६४ दशमलव ४ प्रतिशत कम तयारी चिया उत्पादन हुँदै आएको चिया तथा कफी विकास बोर्डका कार्यकारी निर्देशक शेषकान्त गौतम बताए । पछिल्लो समय चिया खेती विस्तारभन्दा उद्योग विस्तारको क्रम बढेको छ, उनले भने । चौध जिल्लामा विस्तार भएको चिया खेतीमध्ये पहाडी जिल्लामा अर्थोडक्स र तराईमा सीटीसी उत्पादन हुँदै आएको छ ।"
क्वालिटी नुडल्स बजारमा,"काठमाडौं (कास)काबरा ग्रुपले क्वालिटी नुडल्स बजारमा ल्याएको छ । कम्पनीले तीन वटा ब्रान्डहरू निकनक, रोमियो र ज्याकपट बजारमा ल्याएको जारी विज्ञप्तिमा उल्लेख छ । निकनक केही समय अगाडि नै ल्याएको कम्पनीले ७० ग्राम तौल भएको रोमियो को मूल्य १५ र ५५ ग्राम ज्याकपट को मूल्य १० रुपैयाँ तोकिएको जनाएको छ ।"
महिन्द्राको चाडपर्व योजना,"काठमाडौं (कास) महिन्द्रा टु हवीलरले दसैं, तिहार र छठको अवसरमा मूल्य कति स्क््रयाच गरी आउँछ जति योजना ल्याएको छ । बिक्रेता अग्नि मोटो इन्कले नेपाली ग्राहकका लागि ल्याएको यो योजनाअन्तर्गत हरेक महिन्द्रा टु हवीलरका खरिदकर्ताहरूले स्क््रयाच कुपन प्राप्त गर्ने र उक्त कुपनमा भएका रकम तिरी बाइक वा स्कुटर खरिद गर्न सक्ने जारी विज्ञप्तिमा उल्लेख छ । सीमित अवधिका लागि लागू गरिएको योजनामा २ हजार ७५ रुपैयाँसम्ममा महिन्द्रा टु हवीलर खरिद गर्न सकिने कम्पनीले जनाएको छ ।"
सुजुकीको छुट योजना,काठमाडौं (कास) सुजुकीले दसैं तथा तिहारका उपलक्ष्यमा बाइक खरिद गर्नेलाई आठ हजार र स्कुटर खरिदकर्तालाई १० हजार छुट दिने योजना ल्याएको छ । योजनामा बम्पर उपहारमा १० जना बाइक तथा स्कुटर खरिद गर्नेमध्ये लक्की ड्रमार्फत विजयी हुनेले जापान घुम्न पाउने कम्पनीले जनाएको छ । यो योजना कात्तिक ३० सम्म लागू गरिएको जारी विज्ञप्तिमा उल्लेख छ ।
शिखर सुजको योजना,"काठमाडौं (कास) शिखर सुजले दसैंतिहारलगायतका चाडबाडलाई लक्षित गरी फेरि आयो पाडो किन्दा भैंसी उपहार, जुत्ता किन्दा कार पाइने योजना ल्याएको छ । नयाँ डिजाइनका जुत्ता भर्खरै बजारमा ल्याएको शिखरले हरेकलाई हात खाली नजाने गरी उपहार योजनासमेत ल्याएको जारी विज्ञप्तिमा उल्लेख छ । यस योजनामा जुत्ता किन्ने ग्राहकमध्ये एक जनाले बम्परमा कार उपहार पाउने जनाएको छ । कम्पनीका अनुसार ग्राहकले २ हजार रुपैयाँभन्दा बढी मूल्यका हरेक जुत्ता खरिदमा लेडिज स्यान्डल उपहार पाउनेछन् ।"
सनराइजको ५ लाख सहयोग,"काठमाडौं (कास) सनराइज बैंकले एघारौं वार्षिकोत्सव उपलक्ष्यमा अनाथ तथा असहाय बालबालिकाहरूको संरक्षणको निम्ति काम गर्दै आएको विरायतन नेपाललाई ५ लाख रुपैयाँ सहयोग गरेको छ । उक्त संस्थामा आश्रित सम्पूर्ण बालबालिकाको उचित स्याहारसुसार, पठनपाठन, खानपानमा सहयोग पुग्ने उद्देश्यले सहयोग गरेको बैंकले जनाएको छ ।"
टोयोटाको स्पेसल अफरका १० विजेता,"काठमाडौं (कास) टोयोटा अटो मोबाइल कम्पनीले नाडा अटो सोमा सञ्चालन गरेको स्पेसल अफरको १० भाग्यशाली सहभागीहरूको नाम सार्वजानिक गरेको छ । लक्की ड्रमार्फत बाली टुरका लागि ५ जना, पोखराका लागि तीन र माउन्टेन फ्लाइटका लागि दुई जनाको छनाट गरेको जारी विज्ञप्तिमा छ ।"
सामसङको विजेता छनोट,काठमाडौं (कास) सामसङ इलेक्ट्रोनिक्सले सामसङ ग्यालेक्सी नोट नाइन को प्रिबुकिङ गर्ने विजेताको छनोट गरेको छ । कम्पनीले विजेताहरूको छनोट आफ्नो आधिकारिक फेसबुक पेजमार्फत गरेको हो । कम्पनीका अनुसार विनय चौधरीले प्रथम पुरस्कारस्वरूप टर्किस एयरको बिजिनेस क्लासको राउन्ड टिकट प्राप्त गरेका छन् । त्यसैगरी निकेश प्रजापतीले केजीएच होटलका डेस्टिनेसनमा २ रात बस्ने टिकट जितेको जनाएको छ । तेस्रो बिजेताका रूपमा दुर्गाबहादुर घिमिरे र नारायण न्यौपानेले लेट मी इनका तर्फबाट जनही १० हजार रुपैयाँको भौचर प्राप्त गरेको कम्पनीले जनाएको छ ।
एभरेस्ट र स्टारबीच सम्झौता,"काठमाडौं (कास) एभरेस्ट बैंक र स्टार हस्पिटलबीच ग्राहकलाई छुट प्रदान गर्ने सम्झौता भएको छ । सम्झौताअनुसार एभरेस्ट बैंकका डेबिड तथा क्रेडिट कार्डका होल्डर ग्राहकहरूलाई अस्तलातमा विषेश छुट प्रदान गर्ने गरिने जारी विज्ञप्तिमा छ । यो छुट बेड चार्ज, ल्याब टेस्ट, एक्सरे, ईसीजी, अपरेसन चार्ज, इन्डस्कोपी तथा कोलोनोस्कोपी, यूएसजी, सीटी स्क्यान तथा पीटीएफ मेडिसिनमा पाउन सकिने जनाएको छ ।"
दराजको सेलर समिट,काठमाडौं (कास) दराजले नेपालमा सेलर समिट गरेको छ । ६ सय ५० भन्दा बढी बिक्रेताको सहभागिता रहेको समिटमा दराजमार्फत हुने व्यवसायमा नयाँ अवधारणा तथा अवसर प्रदान गरेको निष्कर्ष निकालिएको जारी विज्ञप्तिमा छ ।
सानिमा इन्स्योरेन्सको शाखा थप,काठमाडौं (कास) सानिमा जनरल इन्स्योरेन्सले नारायणगढमा शाखा सञ्चालनमा ल्याएको छ । कम्पनीले ०७५७६ सम्ममा नेपाल अधिराज्यभर २० वटा शाखा कार्यालयहरू खोल्ने लक्ष्य लिएको जारी विज्ञप्तिमा छ ।
बिमा सम्झौता,काठमाडौं (कास) अजोड इन्स्योरेन्स र ब्लुक्रस हस्पिटलबीच औषधोपचार बिमाका लागि सम्झौता भएको छ । सम्झौताअनुसार अजोडबाट औषधोपचार बिमा गराउने ग्राहकले ब्लुक्रसमा औषधोपचार गराउँदा बिमालेखको सीमासम्म नगदरहित बिमा सुविधा पाउन सक्ने जारी विज्ञप्तिमा छ ।
रेमिटयान्स सेवा,काठमाडौं (कास) सिगे मनी ट्रान्सफर र सिटी एक्सप्रेस मनीे ट्रान्सफरबीच रेमिटयान्स सेवा सुरु भएको छ । यो सेवा सुरु भएपछि अमेरिकामा रहेको कुनै पनि नेपालीले जुनसुकै स्टेटबाट सिगे मनी ट्रान्सफरमार्फत नेपालको कुनै पनि बैंक खातामा रकम जम्मा गर्न वा नगद पैसा पठाउन सकिने जारी विज्ञप्तिमा उल्लेख छ ।
सन नेपालको वार्षिकोत्सव,काठमाडौं (कास) सन नेपाल लाइफ इन्स्योरेन्स दोस्रो वर्षमा प्रवेश गरेको छ । यो अवधिमा कम्पनीले मुलुकभर २० शाखा र २२ वटा उपशाखा स्थापना गरेको विज्ञप्तिमा छ ।
फ्लोभेलको सम्मेलन सम्पन्न,"काठमाडौं (कास) भारतीय इलेक्ट्रो मेकानिकल कम्पनी फ्लोभेल इनर्जीले राजधानीमा आफ्ना ग्राहकहरूका लागि कस्टुमर सम्मेलन २०१८ सम्पन्न गरेको छ । कार्यक्रममा नेपालको जलविद्युत् उत्पादन तथा विकास क्षेत्रका उद्यमी, लगानीकर्ता, परामर्शदाता, बैंकरलगायतको सहभागिता रहेको जारी विज्ञप्तिमा छ ।"
साओमी ब्रान्डको प्रवेश,"काठमाडौं (कास) चिनियाँ स्मार्टफोन निर्माता साओमी औपचारिक रूपमा नेपाल प्रवेश गरेको छ । आइतबार ब्रान्डको नेपाल प्रवेश घोषणा गर्दै कम्पनीले नेपालमा चार वटा स्मार्टफोन पनि सार्वजनिक गरेको छ । साओमीले रेडमी सिक्स, रेडमी सिक्स ए, साओमी ए टु र साओमी ए टु लाइट स्मार्टफोन नेपालमा सार्वजनिक गरेको छ । यी फोनको बिक्री सेप्टेम्बरको अन्तिमबाट सुरु हुने कम्पनीले जनाएको छ । कम्पनीको औपचारिक नेपाल प्रवेशको जानकारी दिँदै साओमीको भारतीय उपमहाद्वीप प्रमुख संकेत अग्रवालले ब्रान्डको आगमनले नेपालमा कम्पनीको सुविधा बढ्ने दाबी गरे । यसअघि साओमीले अन्य कम्पनीलाई आधिकारिक बिक्रेता बनाएर स्मार्टफोन बिक्रीको जिम्मा दिएको थियो । ब्रान्डको प्रवेशले स्मार्टफोन मूल्य कम निर्धारण हुने, नयाँ उत्पादनहरू चाँडै नेपालमा आइपुग्ने दाबी गरे ।"
चिया किसानका आफ््नै कारखाना,"किसानले आफ्नै कारखाना सुरु गरेपछि चियापत्तीको उचित मूल्य पाउन थालेका छन् । आफ्नो उत्पादन आफैं प्रशोधन गर्न उनीहरूले कारखाना स्थापना गरेका हुन् ।आफ्नै कारखाना भएपछि उद्योगीसँगको मूल्यलगायत कुरामा विवाद नहुने साथै बिचौलियाको कमिसन खेल बन्द भएको साना किसान चिया सहकारीका सचिव पर्वत डाँगीले बताए ।झापा पृथ्वीनगरका साना किसानले ४ वर्षअघि कारखाना संचालनमा ल्याएका थिए । बाहुनडाँगीका किसानले कारखाना सुरु गरेको महिना पुगेको छ । पाराखोपी चिया किसान चिया सहकारीले पनि असारदेखि कारखाना सञ्चालनमा ल्याएको छ । साना किसान चिया उत्पादक सहकारी हल्दीवारीले घटस्थापनाबाट कारखानाबाट उत्पादन सुरु गर्ने अध्यक्ष हर्कबहादुर तामाङले बताए । विगतमा साना चिया किसानले हरियो पत्तीको मूल्य नपाएको गुनासो गर्थे । हरियो पत्तिको मूल्यलगायत समस्यालाई सम्वोधन गर्न सरकारले आर्थिक वर्ष २०७१७२ मा झापाका चार साना चियालाई आफ्नै कारखाना निर्माणका लागि अनुदान गर्ने निर्णय गरेको थियो । चिया प्रशोधन निर्माण परियोजना ५०५० कार्यक्रम अन्तर्गत जिल्लाका चारवटा साना चिया किसान सहकारीका लागि सरकारले करिब १५ करोड रुपैयाँ अनुदान उपलव्ध गराएको छ । कारखानाहरूमा ३५ करोडभन्दा बढी लगानी भइसकेको छ । चार वटै सरकारीले एकै पटक कारखाना निर्माण सुरु गरेका थिए । तर, पृथ्वीनगरको साना किसान कृषि सहकारी संस्थाले चार वर्षअघि नै कारखाना निर्माण गरी उत्पादन बेच्न थालेको छ । संस्थाका प्रवन्धक देवीप्रसाद कोइरालाका अनुसार सरकारबाट प्राप्त ३ करोड १० लाख, संस्थाका सेयर सदस्यहरूको २ करोड र बाँकी करिब ३ करोड संस्थाको लगानीमा कारखाना सञ्चालन गरिएको हो ।कारखाना सञ्चालनको उद्देश्य नाफा लिनेभन्दा पनि किसानलाई लाभ दिने नै हो, कोइरालाले भने । उनका अनुसार संस्थामा करिब २ सय किसान आबद्ध छन् । दैनिक ४ लाख ५६ हजार किलो चिया प्रशोधन भइरहेको छ । पाँच किलो हरियो चिया पत्ती बराबर एक किलो चिया उत्पादन हुन्छ, उनले भने ।झापा मेचीनगर, बाहुनडाँगीको शुभ चिया किसान सहकारीले भने एक महिनाअघि मात्रै उत्पादन थालेको छ । सहकारीका अध्यक्ष शमशेरबहादुर खड्काका अनुसार विभिन्न प्राविधिक समस्याका कारण समयमा कारखाना निर्माण गर्न नसकिएको बताए । उनका अनुसार यो भेगमा करिब अढाई सयभन्दा बढी चिया किसान सहकारीमा आबद्ध छन् । विगतमा सस्तोमा पत्ती बेच्नुपर्ने बाध्यता थियो । हाम्रो संस्थाले किसानका पत्तीलाई न्यूनतम १५ रुपैयाँ तिरेर खरिद गर्न थालेको छ, खड्काले भने । उनका अनुसार कारखाना निर्माणपछि करिब ३ सय किसान प्रत्यक्ष लाभान्वित हुनेछन् ।संस्थाका प्रबन्धक सचिन निरौलाले किसानले आफ्नो पत्तीको मूल्य आफैं निर्धारण गर्न पाउने परिपाटी सुरु भएको बताए । हाम्रो उद्देश्य किसानलाई मालिक बनाउने हो, निरौलाले भने, उत्पादन, बिक्रीलगायतका सबै काम किसान आफैंले गरिरहेका छन् । कारखाना करिब १ बिघा क्षेत्रमा फैलिएको छ । बजार खोज्दैकिसानका कारखानामा उत्पादित चियाले बजार पाउन कठिन भइरहेको छ । हामी बजारको अध्ययनमा व्यस्त छौं, पाराखोपी चिया कारखानाका सचिव डाँगी भन्छन्, मालिकहरूका कारखानाबाट उत्पादित चियासँग किसानका चियाले प्रतिस्पर्धा गर्न गाह्रो रहेछ । शुभ चिया किसान सहकारीका प्रबन्धक सचिन निरौला पनि बजारमा चिया बिक्रीबारे संस्थाले अध्ययन सुरु गरेको र आन्तरिकसहित बाहय बजारको खोजीमा लागेको बताए । चिया आन्तरिक खपतसँगै भारत तथा तेस्रो देश निर्यात हुन्छ । पूर्वमा करिब २ करोड ५० लाख किलो चिया उत्पादन हुन्छ । १ करोड ५९ लाख किलो सीटीसी र बाँकी अर्थोटक्स चिया उत्पादन भइरहेको छ । ९० प्रतिशत अर्थोडक्स तेस्रो देश जान्छ । ६० प्रतिशत सीटीसी चिया भारत निर्यात भइरहेको छ । झापा र इलाममा साना ठूला गरी सयभन्दा बढी चिया कारखाना छन् ।"
क्षतिग्रस्त विद्युत् आयोजनाको मर्मत तीव्र,त्यसैगरी बलेफी गाउँपालिकाको माखा लामोसाँघुमा रहेको सुनकोसी जलविद्युत् वितरण केन्द्र पुरानै अवस्थामा फर्केको छ । भोटेकोसीको कटानमा परेको केन्द्रले दुई मेगावट विद्युत् उत्पादन गरिरहेको थियो । भोटेकोसी र सुनकोसी करिडोरमा रहेका मात्रै नभई जिल्लाभरका जलविद्युत् आयोजना तंग्रिने क्रममा देखिन्छन् ।
मौज्दात सवारी साधनमा पनि कर,"इटहरीस्थित यातायात व्यवस्था कार्यालयले गोदाममा मौज्दात रहेका सवारीका साधनको समेत नियम विपरीत सवारी कर लिन सुरु गरेको छ । यसले खरिद र बिक्री गर्ने दुवै पक्ष मर्कामा परेका छन् ।यातायात नियमावलीको सवारी कर ऐनमा मौज्दातमा रहेका सवारीका साधनमा यस्तो कर नलाग्ने भनिएको छ । यसअघि यातायातका साधन गोदामबाट बिलिङ भएर सडकमा गुड्न थालेपछि मात्र सवारी कर लिँदै आएको थियो ।चालु आर्थिक वर्षदेखि यातायात व्यवस्था कार्यालयले भन्सार महसुल र मूल्य अभिवृद्धि कर तिरेर मौज्दात राखिएका सवारी साधनबाट सवारी कर लिन थालेको हो ।मेरो पसलमा ९६ वटा स्कुटीको मौज्दात छ, तिनको पनि अग्रिम सवारी कर तिर्नुपर्ने बाध्यता सिर्जना भएको छ, महावीर अटोमोबाइल्सका प्रबन्धक ओम शर्माले भने, बिक्री र बिलिङ नै नभएका सवारी साधनको पनि सवारी कर तिर्नुपर्ने बाध्यता छ । यातायात व्यवस्था कार्यालयले १२५ सीसीसम्मको मोटरसाइकलको २ हजार ८ सय र १२५ सीसीदेखि २५० सीसीसम्मको मोटरसाइकलमा ४ हजार ५ सय रुपैयाँसम्म सवारी कर लिँदै आएको छ । योभन्दा बढी सीसीका सवारी साधनको कर अझ बढी तिर्नपर्ने हुन्छ ।यातायात कार्यालयको पछिल्लो व्यवहारले गोदाममा स्टक रहेका सवारीका साधनको हरेक वर्ष बिक्रेताले सवारी कर तिरेर ग्राहकलाई बिक्री गर्दा असुल्नु पर्ने बाध्यता रहेको शर्माले बताए । एक वर्षभन्दा बढी समय मौज्दात रहेका साधनको पनि सवारी कर लिन सुरु गरिएको यातायात व्यवस्था कार्यालय इटहरीका प्रमुख कृष्णप्रसाद भुसालले जनाए ।सवारीका साधन लामो समयसम्म मौज्दात राख्दा राज्य ठगिने अवस्था आएपछि कर लिन सुरु गरिएको उल्लेख गर्दै भुसालले भने, सवारीका साधन १२ वर्षसम्म मौज्दात राखेको पाइएको छ । एक वर्षसम्म मौज्दात राख्न पाइने भन्दै उनले एक वर्षसम्ममा मौज्दात नसकिए बाँकी रहेको साधन आन्तरिक राजस्व कार्यालयबाट पुष्टि गराएर ल्याए त्यसको कर नलाग्ने बताए । त्यसबाहेक अन्यका हकमा कर लाग्ने उनको भनाइ छ ।"
२५ शय्याको अस्पताल सञ्चालन,"आइतबार ३ जनाले ल्याब, ३ ले एक्सरे, ६ अल्ट्रासाउन्ड र ५ जनाले आकस्मिक सेवा लिएका छन् । शाहका अनुसार ३ बिरामी उपचारका लागि भर्ना भएका छन् । प्रतिष्ठानले अस्पतालका लागि डा दिलसाही रोकालाई पठाएको छ । प्रतिष्ठानले तलबभत्ता बेहोर्ने गरी उनी १ वर्षका लागि अस्पतालमा रहनेछन् । अस्पताल सञ्चालनका लागि आवश्यक पूर्वाधार तथा व्यवस्थापनका सबै काम पूरा भएपछि सेवा सुरु गरिएको नगरप्रमुख गोर्खबहादुर केसीले बताए । अहिले साबिकको स्वास्थ्यचौकी र विद्यालय भवन प्रयोग गरी सेवा सुरु गरिएको छ । अन्यत्र गाभिएको आधारभूत विद्यालयका कोठा भत्काएर अस्पतालको शय्या राखिएको छ । प्रत्येक नगरमा २५ शय्याको अस्पताल संविधानले परिकल्पना गरेकाले त्यसको कार्यान्वयन गरिएको केसीको भनाइ छ । अस्पतालका प्रशासनिक र सम्पूर्ण काम कम्प्युटर प्रणालीबाटै सुरु गरिएको छ ।अस्पताल सञ्चालनका लागि आवश्यक प्राविधिकदेखि अन्य जनशक्ति, आवश्यक उपकरण, औषधि, बेडलगायत व्यवस्था यसअघि नै गरिएको थियो । निमित्त प्रमुख प्रशासकीय अधिकृत रामबहादुर केसीका अनुसार नगरपालिकाले विभिन्न पदमा २० कर्मचारी भर्ना गरिसकेको छ । रेडियाग्राफी, ल्याब टेक्निसियन, असिस्टेन्ट, अनमी, स्वास्थ्य सहायक, अहेबलगायत स्वास्थ्यकर्मी भर्ना गरिएको छ । अस्पतालसम्बन्धी कार्यविधिअनुसार अन्तरंग बहिरंगका साथै डिजिटल एक्सरे, अल्ट्रा साउन्ड, ईसीजीलगायत सेवा पनि सञ्चान भएका छन् ।"
बस्दैनन् विशेषज्ञ डाक्टर,"कुशे गाउँपालिका ७, गुमौरीका ५० वर्षीय लक्षवीर शाही गत असार १५ मा रूखबाट खसेर सख्त घाइते भए । घाँस काट्ने क्रममा रूखबाट लडेर घाइते उनको उपचारार्थ जाजरकोट अस्पताल ल्याउँदै गर्दा बाटामै मृत्यु भएको थियो । गत साउन दोस्रो साता रुकुम चौरजहारी अस्पतालमा भेरी नगरपालिका १३, कुदुकी २८ वर्षीया यशोदा मल्लको मृत्यु भयो । मिर्गाैलामा समस्या आएपछि अस्पताल भर्ना भएकी उनको स्वास्थ्यकर्मीले लगाएको सुईकै असरबाट मृत्यु भयो ।त्यस्तै छेडागाड १०, नल्फुकी ३८ वर्षीया पञ्चकला नाथ योगीको सामान्य ज्वरोकै कारण मृत्यु भयो । थलहबजारस्थित जयलक्ष्मी मेडिको फर्ममा उपचार क्रममा योगीको मृत्यु भएको हो । गैरकानुनी रूपमा उक्त मेडिकल सञ्चालन गरेका तिलक बोहराको लापरबाहीले उनको ज्यान गएको आफन्तको आरोप छ । गत साता मोटरसाइकल दुर्घटनामा घाइते भेरी नगरपालिका १ की रीता बादीको जाजरकोट अस्पतालमा उपचार हुन सकेन । बायाँ खुट्टा भाँचिएकी उनलाई उपचारका लागि नेपालगन्ज पुग्नुुपर्ने भयो । यसैगरी उच्च रक्तस्राव भई बच्चा जन्माउन नसकेकी कुशे ४, तम्तीकी ४० वर्षीया विपना शाहीको शिक्षण अस्पताल नेपालगन्ज पुर्याएर ज्यान जोगियो । सुत्केरी व्यथाले च्यापेको ४ दिनपछि शाहीको शल्यक्रिया गरिएको हो ।यी प्रतिनिधि उदाहरण मात्र हुन् । गुणस्तरीय उपचार सेवा अभावमा यहाँका दर्जनौं सर्वसाधारणको अकालमै ज्यान जाने गरेको छ । त्यस्तै सयौं बिरामी उपचारका लागि नेपालगन्ज, सुर्खेतलगायतका अस्पताल जानुपर्ने बाध्यता छ । जिल्लामा गुणस्तरीय उपचारको गतिलो व्यवस्था नहुँदा जिल्लावासी पटकपटक विभिन्न महामारी र प्रकोपबाट पीडित छन् । जाजरकोट अस्पताल, प्राथमिक स्वास्थ्य केन्द्रलगायतमा दरबन्दीअनुसार विशेषज्ञ चिकित्सक तथा स्वास्थ्यकर्मी नबस्दा सर्वसाधारण गुणस्तरीय सेवाबाट वञ्चित छन् । त्यस्तै स्वास्थ्य संस्थामा औषधि अभाव, उपकरण, भौतिक पूर्वाधार कमीले पनि स्थानीयले जिल्लाभित्रै उपचार पाउन सकेका छैनन् ।प्राथमिक स्वास्थ्य केन्द्र लिम्सा र गर्खाकोट ४५ महिनादेखि डाक्टरविहीन छ । लिम्सामा कार्यरत डा सन्दीपकिरण प्रधान र गर्खाकोटका डा पवन शाक्य अध्ययन सिलसिलामा काठमाडौं गएपछि बिरामी सेवाबाट वञ्चित बनेका हुन् । गर्खाकोट, लिम्सालगायत दुर्गमवासी गुणस्तरीय स्वास्थ्य सेवा आकाशको फल भएको स्थानीय तीर्थराज शाहीले बताए । भाइरल ज्वरो, आउँ र टाइफाइडबाट पीडित उपचारका लागि स्वास्थ्य संस्थामा आए पनि रित्तै फर्कने गरेको शाहीको भनाइ छ । सामान्य बिरामीलाई उपचारका लागि पनि जिल्लाबाहिर जानुपर्ने बाध्यता छ, उनले भने ।जिल्ला अस्पताल १५ बाट ५० शय्यामा स्तरवृद्धि भएको ३ वर्ष पुगेको छ । तर, बिरामीलाई प्रदान गर्ने सेवा भने १५ शय्याभन्दा पनि कमजोर छ । अस्पतालमा विशेषज्ञ चिकित्सक, उपकरण, भौतिक पूर्वाधार, ब्लड बैंकको अभाव छ । दरबन्दीअनुसार विशेषज्ञ डाक्टर पठाउन स्वास्थ्य मन्त्रालय स्वयं बाधक बनेको छ । मन्त्रालयले विशेषज्ञ चिकित्सक पठाउन आनाकानी गर्दा उपचार सेवा प्रभावहीन बनेको छ । विशेषज्ञ चिकित्सक, औषधिलगायत अभावले जिल्लामा सामान्य रोग पनि महामारी बन्ने गरेको छ । निमोनियाँ, जटिल सुत्केरी र हातखुट्टा भाँचिएकालाई जिल्लाबाहिर जानैपर्ने बाध्यता छ । सरकारले दुर्गमको स्वास्थ्य सेवामा बेवास्ता गरेको भेरी नगरपालिका ३, थाप्लेका सेते पुन बताउँछन् । सर्वसाधारणले घरछेउकै अस्पतालबाट गुणस्तरीय स्वास्थ्य पाउने कहिले ? पुनले भने, अस्पताललाई ५० शय्या बनाउने तर सोहीअनुसार सेवासुविधा नदिनु सरकारको गैरजिम्मेवारीपना हो ।अहिले अस्पतालमा २ करारसहित ४ मेडिकल अधिकृत छन् । यहाँ ९ विशेषज्ञ चिकित्सक, ४ मेडिकल अधिकृत र ४६ सहायकस्तरका स्वास्थ्यकर्मी दरबन्दी सिर्जना भएको थियो । तर विशेषज्ञ चिकित्सक भने अहिलेसम्म आएका छैनन् । अस्पतालमा ११औं तहको प्रमुख मेडिकल सुपरिटेन्डेन्ट, बालरोग, स्त्रीरोग, मानसिक, जनरल फिजिसियन, रेडियोलोजिस्ट, हाडजोर्नी, जनरल सर्जन र एनेस्थेसियासमेत ९ विशेषज्ञको दरबन्दी रिक्त छ । सिजरियन सेवा सञ्चालनमा आएन ५० शय्याको अस्पतालमा सिजरियन डेलिभरी सेवासमेत सञ्चालनमा आउन सकेको छैन । स्त्रीरोग विशेषज्ञ अर्थात् कन्सल्टेन्ट सर्जन नहुँदा सेवा प्रवाहमा समस्या भएको हो ।अस्पतालमा उक्त सेवा सञ्चालन नहुँदा दर्जनौं सुत्केरी सेवाका बिरामी जिल्लाबाहिर जान बाध्य छन् । अस्पतालमा विशेषज्ञ चिकित्सक नआउँदा अप्रेसन गरी बच्चा निकाल्ने सेवा सुचारु गर्न नसकिएको निमित्त मेडिकल सुपरिटेन्डेन्ट डा राजेन्द्र लामाले बताए । जसका कारण जटिल प्रकृतिका सुत्केरीलाई जिल्लाबाहिर रिफर गर्न बाध्य छौं, उनले भने, सेवा सञ्चालनमा नआउँदा अप्रेसन कोठा तथा उपकरण पनि प्रयोगविहीन छन् । विशेषज्ञ डाक्टर आएर सेवा गर्न नमानेको उनले बताए । यसकारण उल्टो बच्चा भएका, लामो समयसम्म व्यथा लागेका र सुत्केरीअघि वा पछि उच्च रक्तस्राव भएकालाई जिल्लाबाहिर पठाउनुको विकल्प नभएको उनको भनाइ छ । बालरोग विशेषज्ञ नहुँदा उपचारमा पनि समस्या भएको लामाले बताए । निमोनियाँ, छातीको संक्रमणलगायत रोगबाट पीडित दर्जनौं बालबालिकालाई पनि उपचारमा बाहिर पठाउने गरेका छौं, उनले भने ।"
चेल्सीलाई चोट,लिभरपुलले अघिल्लो दिन एनफिल्डमा साउथह्याम्पटनलाई ३० ले पराजित गरी पहिलो ६ खेलमै जित हात पार्ने कीर्तिमान बनाएको थियो । सबैखाले प्रतियोगितामा लिभरपुलले सिजनको सबै सात खेल जितेको छ । लिभरपुलले मंगलबार च्याम्पियन्स लिगमा पेरिस सेन्ट जर्मेनलाई ३२ ले पराजित गरेको थियो । घरेलु मैदानमा अर्को प्रभावशाली प्रदर्शन गरेको लिभरपुलले पहिलो गोल सेन्ट्सको आत्मघातीबाट पाएको थियो । त्यसपछि जोइल माटिप र मोहमद सलाहको गोलमा लिभरपुलले पहिलो हाफमै खेल नियन्त्रणमा लिँदै जित यात्रालाई निरन्तरता दिएको हो । चेल्सीसँगै म्यानचेस्टर सिटीको १६ अंक छ । गोल भिन्नतामा चेल्सीलाई उछिनेको सिटीले शनिबार नै कार्डिफ सिटीलाई ५० ले हराएको थियो । सर्जियो अगुइरोले खोलेको खातामा बर्नान्डो सिल्भा र इल्काय गुन्डागोनले ११ गोल गर्दा रियाद महारेजले अन्तिममा दुई गोल थपेका थिए । म्यानचेस्टर युनाइटेडलाई उसैको मैदानमा वोल्भसले ११ को बराबरीमा रोक्यो । फ्रेडले क्लबका लागि पहिलो गोल गर्दा युनाइटेडले ओल्ड ट्राफोर्डमा १८ मिनेटमै अग्रता लियो । जाओ मोउटिन्होले गरेको उत्कृष्ट गोलमा वोल्भसले ५३ औं मिनेटमा खेल बराबरीमा ल्याएको थियो । टोटेनहमले लगातार ३ खेलको हार शृंखला टुंगाउनेक्रममा ब्राइटनलाई २१ ले पराजित गर्यो । ह्यारी केन र इरिक लामेलाले टोटेनहमबाट गोल गरे ।
दिदीबहिनी सेमिफाइनलमा,"पुरुष सिंगल्सतर्फ निक रासट्रपले प्रणव खनाललाई १६, ६३, ६२ ले, निशान श्रेष्ठले सुब्रत बस्नेतलाई ७६, ७५ ले, प्रदीप खड्काले इभानहो लिसानेभिचलाई ६२, ६३ ले, कमल भण्डारीले भीष्मजंग गुरुंगलाई ६१, ६० ले, महेश श्रेष्ठले निमवान राईलाई ६०, ६० ले र सन्तोष खत्रीले विजय महर्जनलाई ६०, ६१ ले पराजित गरेका छन् । नवीन मगर र जितेन्द्र परियारले वाकओभर पाएका थिए ।पुरुष डबल्सतर्फ सन्तोष खत्री र जितेन्द्रको जोडीले सुब्रत र मुक्तिसेनको जोडीलाई हराएर अन्तिम चारमा स्थान सुरक्षित गर्यो । महेश श्रेष्ठ र मनोज राणाले आत्मराम कार्की र चेवाङ लामा, प्रदीप खड्का र नवीन पुनले रोहित सुनवार र राजु श्रेष्ठ तथा कमल भण्डारी र प्रणव खनालको जोडीले इभानहो लिसानेभिच र सम्यकभूषण बज्राचार्यको जोडीलाई हराएका थिए ।"
नेपालले बंगबन्धु गोल्डकप खेल्ने पक्का,"ढाकास्थित बंगबन्धु राष्ट्रिय रंगशालामा जनवरी २२, २०१६ मा भएको फाइनलमा विमल घर्तीमगर, विशाल राई र नवयुग श्रेष्ठको गोलसँगै बहराइनको यू२३ टिममाथि ३० को जित हात पार्दै नेपालले अन्तर्राष्ट्रिय फुटबलमा २३ वर्षपछि उपाधि हात पारेको थियो । त्यससँगै नेपाली फुटबलको स्वर्णिम युग सुरु भएको थियो । र, ढाकामा सफल भएको ११ महिनाभित्र नेपाली टिमले १२ औं दक्षिण एसियाली खेलकुद (यू२३) मा स्वर्ण पदक र एएफसी सोलिडारिटी कपको उपाधि हात पारेको थियो ।बंगबन्धु गोल्डकपको आयोजक बीएफएफले चौथो संस्करणको च्याम्पियनलाई ५० हजार डलर पुरस्कार दिने घोषणा गरेको थियो । तर, प्रधानमन्त्री शेख हसिनाबाट विराज महर्जन र प्रशिक्षक बालगोपाल महर्जनले ट्रफी थापेको बेला २५ हजार डलरमात्र दिइएको थियो । बाँकी रकम ३१ औं महिनामा आएर बीएफएफले ढाकास्थित अग्रणी बैंकमार्फत् एन्फाको नेपाल इन्भेस्टमेन्ट बैंकको खातामा जम्मा गरिदिएको हो ।पाँचौं बंगबन्धु गोल्डकपमा डिफेन्डिङ च्याम्पियन नेपाल, प्यालेस्टाइन र ताजकिस्तानसँगै समूह ए मा रहेको छ । अर्को समूहमा फिलिपिन्स, बंगलादेश र लाओस छन् । समूह चरणका खेल सिलेट, सेमिफाइनल कक्स बजार र फाइनल ढाकास्थित बंगबन्धु रंगशालामा हुने बीएफएफले जनाएको छ ।नेपालले दुईपल्ट बंगबन्धु गोल्डकप खेलेको छ । सन् १९९९ मा भएको दोस्रो संस्करणमा नेपाल सुरुका दुवै खेल हारेपछि समूह चरणबाटै बाहिरिएको थियो । त्यसको १७ वर्षपछि भने श्रीलंकामाथि १० को जित हात पारेको नेपाली टिम मलेसियन क्लब फेल्डा युनाइटेड र बंगलादेशको राष्ट्रिय टिमविरुद्ध गोलरहित बराबरी खेल्दै समूह उपविजेताका रूपमा सेमिफाइनल प्रवेश गरेको थियो । नवयुग श्रेष्ठको ह्याट्रिक र विशाल राईको एक गोलसँगै माल्दिभ्सविरुद्ध ४१ को सनसनीपूर्ण जित रचेर नेपालले फाइनल यात्रा तय गरेको थियो । फाइनलमा बहराइन यू२३ लाई ३० ले पन्छाउँदै नेपालले उपाधि खडेरी तोडेको थियो ।"
सन्दीप नगदसहित सम्मानित,हेटौंडा (कास) चर्चामा रहेका युवा क्रिकेटर सन्दीप लामिछानेलाई आइतबार हेटौंडामा नगदसहित सम्मानित गरिएको छ । मदन भण्डारी स्पोर्ट्स एकेडेमी मकवानपुरको निमन्त्रणमा यहाँ आइपुगेका लामिछानेलाई हेटौंडाका विभिन्न शैक्षिक संस्थाहरूले सम्मानित गरेको हो । उनलाई हेटौंडा स्कुल अफ म्यानेजमेन्टले एक लाख रुपैयाँसहित सम्मान गर्यो ।प्रिन्सिपल पुरनबहादुर जोशीले आफ्नो खेलकौशलबाट सन्दीपले देशलाई विश्वमाझ चिनाएको र सबैको मन जित्न सफल भएको भन्दै प्रशंसा गरे । सन्दीपले पनि क्याम्पसका विद्यार्थीलाई आफ्नो खेल अनुभव सुनाए । उनले क्रिकेटमा लागेर आफू यहाँसम्म आइपुगेको बताउँदै खेलक्षेत्रमा अझै धेरै गर्न बाँकी रहेको बताए । यसैगरी सन्दीपलाई तासिर बोर्डिङ र नवोदय शिशु सदनले पनि नगदसहित सम्मानित गरे । उनले हाल अस्वस्थ रहेका मकवानपुरका पूर्वक्रिकेटर तथा कप्तान निरज श्रेष्ठलाई समेत भेटेका थिए ।उनी दिउँसो मदन भण्डारी स्पोर्ट्स एकेडेमीले आयोजना गरेको क्रिकेटसम्बन्धी अन्तरक्रिया तथा प्रशिक्षण कार्यक्रममा सहभागी भए ।
महिन्द्रासँग एपीएफको निरन्तरता,"नेपाल एपीएफ क्लबले आइतबार महिन्द्रा मोटर्ससँगको सम्झौतालाई ५ वर्षका लागि नवीकरण गरेको छ । नयाँ सम्झौताअनुसार क्लबले वार्षिक ४० लाख पाउने छ । ५ वर्षसम्मको कुल सम्झौता रकम २ करोड रुपैयाँबराबरको हुनेछ । नेपालका लागि महिन्द्रा एन्ड महिन्द्रा भेहिकल्सको आधिकारिक बिक्रेता अग्नि इन्कर्पोरेट प्राइभेट लिमिटेडबीच आइतबार हस्ताक्षर भएको हो । सशस्त्र प्रहरी बल (एपीएफ) को मुख्यालय हल्चोकमा भएको सम्झौता कार्यक्रममा सशस्त्र प्रहरी प्रमुख शैलेन्द्र खनाल र अग्नि ग्रुपका प्रबन्ध निर्देशक क्याविनेट श्रेष्ठले हस्ताक्षर गरे । एपीएफ क्लब प्रमुख शरन पौडेल, अग्निका कार्यकारी निर्देशक सुसनवैद्य श्रेष्ठ र अर्जुनप्रसाद शर्मा उपस्थित थिए । प्रबन्ध निर्देशक श्रेष्ठले एपीएफ क्लबसँग सम्झौतालाई निरन्तर गर्न पाउँदा आफ्नो संस्थाले गर्व महसुस गरिरहेको जनाए । सम्झौताअनुसार एपीएफले राष्ट्रिय तथा अन्तर्राष्ट्रिय प्रतियोगिता खेल्दा महिन्द्राको लोगोअंकित जर्सी लगाउने छ भने टोलीको फुटबल टिमको नाम एपीएफ महिन्द्रा फुटबल टिम हुनेछ । अर्को साता सुरु हुने सहिद स्मारक लिग फुटबलमा एपीएफले प्रतिस्पर्धा गर्दै छ । सम्झौताअनुसार एपीएफको महिला क्रिकेट टोलीमा पनि महिन्द्रा प्रायोजक रहनेछ । क्रिकेटमा पनि एपीएफ महिन्द्रा क्रिकेट टिम हुनेछ । एपीएफलाई २०७१ सालदेखि महिन्द्राले प्रायोजन गर्दै आएको छ । यसअघिको सम्झौताअनुसार महिन्द्राले एपीएफलाई वार्षिक २२ लाख १० हजार रुपैयाँका दरले ५ वर्षका लागि १ करोड ११ लाख प्रदान गरेको थियो ।"
दीपेशलाई तीन उपाधि,मास्टर्स ३५ वर्षमाथि डबल्समा एपीएफका इन्द्र महता र शम्भु श्रेष्ठको जोडीले आयोजक जेस्टका मुन्ना केसी र आर्मीका भूमि गुरुङको जोडीलाई हराएर उपाधि जिते । ४५ वर्षमाथि आर्मीका सुवास श्रेष्ठ र भूमि गुरुङले उपाधिमा ह्याट्रिक गरे । उपधिमा ह्याट्रिक पूरा गर्ने क्रममा सुवास र भूमिले जेस्टका मुन्ना केसी र रुद्र थिङलाई २० को सोझो सेटमा हराए । यी दुईको जोडीले यसअघि दुवै संस्करणको उपाधि जितेको थियो । मास्टर्सका विजेताले २० हजार र उपविजेताले १२ हजार पाए ।
