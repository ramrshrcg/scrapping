शीर्षक,विवरण
किन बनेनन् अरिंगाल ?,"प्रधानमन्त्री ओलीले यसअघि पनि पार्टी कार्यालयमा आयोजित एक कार्यक्रममा आफ्नो पार्टीमा तथ्य र तर्कसहित सरकार र पार्टीको बचाउ गर्न सक्ने कोही छैनन् ? दार्शनिकहरू नै देख्छु तर कोही बोल्दैनन् किन ? भन्दै प्रश्न गरेका थिए । तर, सरकारको सार्वजनिक बचाउमा नेताहरू खुला रूपमा बाहिर नआएपछि शनिबार फेरि त्यस्तै अभिव्यक्ति दोहोर्याए । राजनीतिक रूपमा हामी कहाँ जान खोजेका छौं, के गर्दैछौं भन्ने नै स्पष्ट छैन, माओवादी केन्द्रबाट एकता प्रक्रिया जोडिएका स्थायी समिति सदस्य मणि थापाले भने, केन्द्रमा एकता गरियो तर भावनात्मक एकता हुन सकेको छैन । यस्तो बेला हरेक विषयमा पर्याप्त छलफल र बहस हुनुपर्ने थियो, त्यो पनि छैन । त्यसैले कसैले बोलेको वा गरेको गतिविधिमा अर्कोले स्वामित्व लिन सकेको छैन । अहिले पार्टीभित्र हुने गतिविधिको स्वामित्व व्यक्तिले नै लिनुपर्ने, अरू जिम्मेवार नहुनेजस्तो अवस्था आएको उनी बताउँछन् । अहिले मुलुकमा यत्रो घटना (निर्मला पन्त बलात्कार र हत्याकाण्ड) भएको छ, मुलुक नै हल्लिएको छ तर पार्टीमा कुनै धारणा बनेको छैन, थापाले भने, यस्तो अवस्था अरू घटनाहरूमा पनि देखिइरहेको छ । फरकफरक धारको प्रतिनिधित्वबाट पार्टी बनेकाले नेताका कार्यशैली पनि भिन्न छन् । दुई जना अध्यक्ष छन् । ओली र पुष्पकमल दाहालको कार्यशैली भिन्न छ । यद्यपि उनीहरूबीच देखिने खालको विमति बाहिर आएको छैन । तर विगतको पृष्ठभूमिका आधारमा एकले अर्काप्रति गर्ने आशंकाको बादल फाटेको छैन । यस्तो अवस्थामा पार्टीका बैठक र छलफलले दूरी कम गर्न सक्छन् । अहिले नेकपामा कमिटी प्रणाली खस्किँदै गएको अनुशासन आयोगमा रहेका नेता अमृत बोहराको भनाइ छ । उनले केही दिनअघि सार्वजनिक रूपमै कमिटी प्रणाली ध्वस्त हुन थालेको भन्दै नेतृत्वलाई चेतावनी दिएका थिए । कम्युनिस्ट पार्टीको कमिटी प्रणाली भनेको सुरुमा एजेन्डा तय गर्ने, त्यसमाथि आन्तरिक रूपमा व्यापक छलफल गर्ने, त्यसपछि निर्णय गर्ने र त्यो निर्णयको स्वामित्व सबैले लिने भन्ने हो । तर अहिले केही व्यक्तिका निर्णयमाथि पार्टी चल्ने खालको प्रवृत्ति भित्रिएको नेताहरूको भनाइ छ ।हामीले एकता ऐतिहासिक आवश्यकता भन्दै धेरै कम्प्रोमाइज गर्यौं, एकताका लागि सुरुमा ७ जना अनि पछि दुई जनालाई जिम्मेवारी दियौं । त्यसले यस्तो स्थिति निम्त्यायो कि दुई जनाले गरेपछि जे पनि हुन्छ भनेजस्तो भयो, भुसालले भने, आन्तरिक लोकतन्त्रमा आएको यही ह्रासले अहिले पार्टी कहाँ पुग्ने हो, ठेगान छैन ।कुन विषयमा पार्टीको धारणा के र कसरी अघि बढ्ने भन्नेमा पर्याप्त छलफल नहँदा नेताहरूबीचमै पनि वैमनस्यको अवस्था आउने गरेको छ । डेढ महिनाअघि डा गोविन्द केसीको सत्याग्रह उत्कर्षमा पुगिरहेका बेला नेकपाका प्रवक्तासमेत रहेका नेता नारायणकाजी श्रेष्ठ उनलाई भेट्न अनशनस्थल पुगे । केसीको आन्दोलनप्रति सरकार सकारात्मक थिएन । त्यही बेला श्रेष्ठ स्थिति सहजीकरण गर्न भन्दै भेट्न पुगेका थिए । तर पार्टीको सचिवालय बैठकमा उनले प्रधानमन्त्री एवं अध्यक्ष ओलीको हप्की खाए । किन केसीलाई भेट्न गएको भन्दै प्रधानमन्त्रीले प्रश्न गरेपछि श्रेष्ठले पनि जवाफ फर्काए । त्यही बैठकको भनाभनपछि श्रेष्ठले प्रवक्ता पदबाट राजीनामा दिए । श्रेष्ठले त्यही बेला पार्टीभित्र स्थायी समिति बैठक राख्नुपर्ने र सरकारका कामकारबाहीलगायत विषयमा छलफल गर्नुपर्ने प्रस्ताव अघि सारे । सचिवालयले स्थायी समिति बैठक राख्ने निर्णय गरेर मिति पनि तोक्यो । तर, सचिवालयभन्दा ठूलो र निर्णायक तहमा रहेका नेताहरू सम्मिलित हुने स्थायी समिति बैठक पर सरेको सर्यै छ । तल्लो तहको एकता गर्ने भनेर झन्डै दुई महिनाअघि प्रदेश र जिल्लाका कार्यदल बनाइयो । ती कार्यदलले सर्वसम्मत प्रतिवेदन बनाउन सकेनन् । त्यसपछि केन्द्रीय सचिवालयबाटै एकताको प्रस्ताव तयार गरियो । उक्त प्रस्ताव पनि विवादरहित छैन । एकताभन्दा गुटको भावनाले प्रतिवेदन ल्याएको भन्दै विवाद भएको छ । तत्कालीन एमालेभित्रको माधव नेपाल समूह, तत्कालीन माओवादीका नारायणकाजी र रामबहादुर थापा समूह तल्लो कमिटीका एकता प्रस्ताव स्विकार्ने अवस्थामा छैनन् । एकता प्रक्रिया गुटउपगुटको जटिलतामा जकडिएको छ, स्थायी समिति सदस्य थापाले भने, एकता प्रक्रिया जति लम्बिन्छ त्यति समस्या बढदै जान्छन् ।प्रधानमन्त्री ओलीले अरिंगाल बन्नुपर्ने अभिव्यक्ति दिएकै कार्यक्रममा एकता प्रक्रियालाई जान्नेलाई श्रीखण्ड नजान्नेलाई खुर्पाको बिँड को पनि संज्ञा दिए । जाने यो एकता श्रीखण्ड हो, जानेनौं भने खुर्पाको बिँड पनि हुन सक्छ, उनले भने । तर अहिले सबैभन्दा बढी प्रश्न पार्टीभित्र ओलीकै कार्यशैलीबारे उठिरहेका छन् । ओली आफैंचाहिँ पार्टीलाई श्रीखण्ड बनाउनुहुन्छ कि खुर्पाको बिँड ?, नेता भुसालको प्रश्न छ ।"
मौलिक हकका सोह्रै विधेयक पारित,"प्रत्येक स्थानीय तहमा रोजगार सेवा केन्द्र स्थापना हुनेछ । बेरोजगारले सीप, योग्यता वा क्षमतासहितको विवरण केन्द्रमा बुझाउनुपर्नेछ । सूचीकृत भएका बेरोजगारलाई रोजगारीका लागि केन्द्रले आफ्नो क्षेत्रभित्रका रोजगारदातालाई सिफारिस गर्नेछन् । त्यस्ता व्यक्तिले रोजगारी नपाए एक सय दिनबराबर रकमको ५० प्रतिशत बेरोजगार भत्ता पाउनेछन् । मुलुकभर आफ्नो वा परिवारको स्वामित्वमा घर जग्गा नभएका, आय आर्जन र आफ्नो प्रयासबाट आवास व्यवस्था गर्न नसक्नेलाई आवास उपलब्ध हुनेछ । प्राकृतिक विपत्तिका कारण विस्थापित हुँदा आफैं घर बनाउन नसक्नेले पनि यो सुविधा पाउनेछन् । राज्यले क्षतिपूर्तिबिनै व्यक्तिको आवास सार्वजनिक प्रयोजनमा प्रयोग गर्न पाउने छैन । गरिबी, भौगोलिक विकटता, विपद वा त्यस्तै अन्य कुनै कारणले आद्य असुरक्षाको जोखिममा रहेका लक्षित घरपरिवारलाई सहुलियत मूल्य वा नि:शुल्क खाद्य सहायता उपलब्ध हुनेछ ।"
छाउघर अब बैठक कक्ष,"अछाम  मुलुकी संहिताले छाउपडीलाई अपराध मानेपछि अछाममा सामूहिक छाउघरलाई बैठक घरमा परिणत गरिएको छ । मंगलसैनका ३२ परिवारले सामूहिक गोठलाई बैठक हलमा परिणत गरेका हुन् ।पीपलतोली टोल विकास संस्थाका अध्यक्ष धर्मराज ढुंगानाका अनुसार गाउँमा हुने बैठक, तालिम र सामूहिक कार्यक्रम अब यही घरमा हुनेछ । टोलका सबै महिलाको अगुवाइमा छाउघरलाई नै बैठक घर बनाइएको उनले बताए । २०५४ मा रेडक्रस सोसाइटीले महिनावारीका बेला महिला असुरक्षित तरिकाले गोठमा बस्न थालेको ठहर गर्दै विभिन्न टोलमा छाउघर बनाइदिएको थियो । एकैपटक २५ महिला एकै ठाउँमा बस्दा निकै असहज हुन्थ्यो, अब कानुन नै आएपछि यहाँ बस्न नपर्ने भयो, स्थानीय धनसरा सुवेदीले भनिन्, सुरुमा छाउघरलाई भत्काउनुपर्छ भन्ने सल्लाह पनि भएको हो तर भत्काएर समस्या समाधान नहुने भएपछि बैठक घर बनाउनुपर्ने निष्कर्षमा पुग्यौं ।महिनावारी भएको बेला एक्लै घरमा बस्दा समाजले समेत एक्लो बनाउने डर भएकाले पनि बस्न नसकेको सोही ठाउँकी पार्वती विकले बताइन् । महिनावारीका बेला घरमा बस्दा गाउँमा केही दुर्घटना भए त्यसैको कारणले हो भन्ने आरोप लाग्थ्यो । अब त गाउँमै सल्लाह गरेर घरमा बस्ने सहमति भएकाले खुसी लागेको छ, उनले भनिन् । २० वर्षअगाडि बनेको घर जीर्ण हुँदै गएकाले सबैको सक्रियतामा मर्मत गरिएको टोल विकास संस्थाका सचिव प्रमिला ढुंगानाले बताइन् । महिनावारी भएको बेला सामूहिक रूपमा बस्दा सरुवा रोगको कारणले एकैपटक १५ जना महिला बिरामी भए तर यहाँ बस्न छोडेनन्, उनले भनिन्, जब छाउगोठमा बस्ने र बसाउन बाध्य पार्नेलाई कानुनको दायरामा ल्याउने भनियो, त्यसपछि सबै आफ्नो घरमा सुरक्षित बस्न थालेका छन् । समाजले बनाएको कानुन समाजले नै तोड्न सक्ने भएकाले धेरै चरणको छलफलपछि मात्रै सामूहिक छाउघरमा नबस्ने निर्णय भएको पीपलतोलीका उदयराम सुवेदीले बताए । हाम्रा छोरीबुहारी असुरक्षित भए देउता पनि दुस्खी हुन्छन्, उनले भने । अछाममा पछिल्लो दशक १२ महिला तथा किशोरीले महिनावारी हुँदा छाउपडी गोठमा बसेको अवस्थामा ज्यान गुमाएका छन् । भदौ १ गतेबाट लागू भएको अपराधसंंहितामा यसअघि नैतिक अपराध मानिएको छाउपडी प्रथालाई कानुनी रूपमै अपराध मानिएको छ । कानुनमा कोही कसैले महिलालाई महिनावारी भएकै कारण छाउगोठ पठाए वा अन्य विभेद गरे ३ महिनासम्म कैद वा ३ हजारसम्म जरिवानाको व्यवस्था गरिएको छ ।"
"समितिमा अयोग्य, इजलासमा योग्य","गत बिहीबार अत्यावश्यकीय सेवा र उपभोक्ताको अधिकार जोडिएको रिट निवेदनमा अधिवक्ता ज्योति बानियाँले एकल इजलासमा रहेका न्यायाधीश दीपकराज जोशीको हैसियतमाथि घुमाउरो रूपमा प्रश्न उठाए । संसदीय सुनुवाइ समितिबाट एकखालको दृष्टिकोण आइसकेको छ, अहिले हामीले यही इजलासमा बहस गरौंला । तर भोलि के हुने हो ? बानियाँले भने, यसबारे इजलासले नै कुनै स्पष्ट दृष्टिकोण बनाएपछि हामी अघि बढौंला । प्रत्युत्तरमा जोशीले आफू प्रधानन्यायाधीशमा अस्वीकृत भए पनि न्यायाधीशका रूपमा काम गर्न कुनै अप्ठ्यारो नभएको प्रतिक्रिया दिएपछि बहस अघि बढेको थियो । सामान्यतया इजलासमा बसेका न्यायाधीशको योग्यता र औचित्यमाथि प्रश्न उठ्नु स्वाभाविक मानिँदैन । गत भदौ २५ गते संसदीय सुनुवाइबाट अनुमोदन भएपछि प्रधानन्यायाधीश ओमप्रकाश मिश्रले त्यही दिन कार्यभारसमेत सम्हाले । उनलाई स्वागत गर्न आएका न्यायाधीश जोशी भोलिपल्टदेखि सर्वोच्च अदालतमा हाजिर हुन थाले । दुई दिन इजलास नपाएका जोशीका लागि त्यसपछिका तीन दिन लगातार एकल इजलास तोकिएको छ । बिहीबारदेखि आइतबारसम्म जोशीले १८ वटा मुद्दाको सुनुवाइसमेत गरे । जबकि प्रधानन्यायाधीश भएलगत्तै मिश्र जोशीलाई इजलास नदिने मनस्थितिमा थिए । सर्वोच्चको फुल कोर्टमा समेत न्यायाधीशहरूले समयसापेक्ष निकास दिनु नै उचित विकल्प रहेको जोशीलाई सुझाएका थिए । गत साउन १८ गते दुई तिहाइ मतका साथ संसदीय सुनुवाइ समितिले जोशीलाई प्रधानन्यायाधीशमा मात्रै अस्वीकार गरेको थिएन । सर्वोच्चको न्यायाधीशसमेत रहन कठिन हुने गरी संगीन आरोपहरू लगाएको थियो । ती आरोपलाई कानुनी चुनौती दिनु वा राजीनामा गर्नु साटो जोशी दोस्रो वरीयताक्रममा रहिरहने दाउमा छन् । संवैधानिक व्यवस्थाअनुसार संसद्मा महाभियोगको प्रस्ताव दुई तिहाइले पारित भएमात्रै जोशी पदमुक्त हुनेछन् । विवादमा मुछिएका न्यायाधीशलाई प्रधानन्यायाधीशले कुनै इजलास नतोक्ने अभ्यास विगतमा थियो । सुनुवाइ समितिले रायसहित गरेको ५ बुँदे निर्णयमध्ये तीनवटा जोशीको न्यायाधीश पदसँगसमेत सरोकार राख्ने प्रकृतिका छन् । दोस्रो बँुदामा उहाँको आचरण, इमानदारिता र कार्यक्षमताका सम्बन्धमा राखिएको कुनै पनि जिज्ञासा र प्रश्नको सन्तोषजनक रूपमा सम्बोधन गर्न र जवाफ दिन नसकेको भन्ने थियो । तेस्रो बुँदामा शैक्षिक प्रमाणपत्रहरू सन्देहात्मक रहनुका साथै जन्ममितिसमेत फरकफरक उल्लेख रहेकाले विवादित रहनु र त्यस सन्दर्भमा उहाँबाट यथेष्ट प्रमाण र सन्तोषजनक जवाफ प्रस्तुत हुन नसकेको टिप्पणी गरिएको थियो । समितिले जोशीको सार्वजनिक आचरण र विगतको कामकारबाही सम्बन्धमा पूर्वप्रधानन्यायाधीश तथा न्यायाधीशहरूबाट लिखित रूपमा टिप्पणी भएको भन्दै सर्वोच्चमा रहेर कार्य सम्पादन गर्दा नेपालको न्यायप्रणालीलाई योगदान गर्न सक्ने कुनै काम गरेको दृष्टान्त पेस गर्न नसकेको निचोड निकालेको थियो । जोशीबाट न्यायालय स्वतन्त्र, सक्षम, प्रभावकारी र विकृतिविहीन हुन सक्छ भन्ने विषयमा सन्तुष्ट हुन नसक्ने समितिको निचोड थियो । सार्वभौम संसदको एउटा समितिले यस्ता संगीन आरोपहरू लगाएपछि कि त उहाँले त्यसको विधिसम्मत खण्डन गर्नुपथ्र्यो नभए पद छाडेर न्यायालयको पवित्रता कायम राख्न सहयोग गर्नुपर्ने हो, सर्वोच्चका एक न्यायाधीशले कान्तिपुरसित भने, हिजो पदावधि बढाउन प्रमाणपत्र लुकाएको आरोप लागेका प्रधानन्यायाधीशले तोकेको इजलासमा नजाने निर्णय यहींभित्रैबाट भएको थियो । अब संसदीय समितिले नै योग्यतामा प्रश्न उठाएका सहकर्मी न्यायाधीशसँग कसरी इजलासमा सहकार्य गर्ने ? हालको संवैधानिक व्यवस्थाअनुसार महाभियोग नलागे वा राजीनामा नदिए जोशी आगामी असोज २३ गतेसम्म वरिष्ठतम न्यायाधीशका हैसियतले सर्वोच्च अदालतमा पदासीन हुनेछन । तर उनीमाथि न्यायाधीशमै हुनुपर्ने आधारभूत योग्यता र चरित्र नभएको भनी संसदीय समितिबाट उठेको टिप्पणी अनुमोदन भइसकेको छ । यस्तो अवस्थामा न्यायसम्पादनका अतिरिक्त उनी संवैधानिक इजलासका सदस्य छन् । मेलमिलाप परिषद्का सदस्य हुने सर्वोच्च अदालतका वरिष्ठतम न्यायाधीश न्यायपरिषद् र न्याय सेवा आयोगका पनि सदस्य हुन्छन् । सर्वोच्च अदालतका ती न्यायाधीशले भने, भोलि प्रधानन्यायाधीश मिश्र विदेश भ्रमणमा जाँदा संसदीय समितिले अस्वीकृत गरेको व्यक्तिकै हातमा न्यायालय सुम्पनुपर्ने अवस्था आउँदै छ । संसदीय समितिले जोशीको सार्वजनिक आचरणमा प्रश्न उठाएको छ । जोशी सदस्य रहेको न्यायपरिषद्ले न्यायाधीशहरूको फैसलालगायत आचरणमाथिको उजुरीसमेत सुनुवाइ गर्छ । आफैंले गरेका कतिपय फैसला र आचरणमाथि प्रश्न उठेका व्यक्तिले मातहतका न्यायाधीशको उजुरीमाथि कसरी निष्पक्ष छानबिन गर्छन् भन्ने प्रश्नसमेत उब्जिएको छ ।उहाँलाई संवैधानिक रूपमा अयोग्य भनी प्रश्न गर्न नमिले पनि कतिपय अवस्थामा अप्ठ्यारो परिस्थिति बनेकै हो, न्यायपरिषद्का पूर्वसदस्य रामप्रसाद श्रेष्ठले कान्तिपुरसित भने, यो नैतिकतासँग जोडिएको विषय भएकाले उहाँ आफैंले विचार गर्नुपर्ने हो । सर्वोच्चकै कतिपय न्यायाधीशले समेत प्रश्न उठाएको अवस्थामा विषय अझै गम्भीर बनेको छ । श्रेष्ठका अनुसार सुनुवाइमा अस्वीकार गर्ने समिति सदस्य वा उनीहरू जोडिएका मुद्दाको निरूपणका क्रममा समेत जोशी झनै अप्ठ्यारोमा पर्न सक्छन् । जोशीबिना संवैधानिक इजलास चल्न सक्दैन, त्यस्ता मुद्दा आएमा के भनेर हेर्ने ? उनले भने ।"
भारतमा नेपाली डाक्टरलाई पारिश्रमिक,"भारतका सरकारी संस्थानमा एमडीएमएस, डीएमएमसीएच गर्ने रेजिडेन्ट नेपाली चिकित्सकले त्यहाँ आकर्षक सुविधा पाउने भएका छन् । लामो संघर्षपछि उनीहरूले मासिक रूपमा ८० हजारदेखि १ लाख भारुसम्म स्टाइपेन्ड पाउने भएका हुन् । यो सुविधा सेप्टेम्बरदेखि लागू हुँदै छ । भारतीय चिकित्साशास्त्रमा उच्च शिक्षाअन्तर्गत विदेशी कोटामा पढ्नेहरूमा अधिकांश नेपाली नागरिक नै हुने गरेका छन् । अल इन्डिया इन्स्टिच्युट अफ मेडिकल साइन्स (एम्स) नयाँदिल्ली, पोस्ट ग्राजुएट इन्स्टिच्युट अफ मेडिकल एजुकेसन एन्ड रिसर्च, (पीजीआईएमईआर) चण्डीगढ र जवाहरलाल इन्स्टिच्युट अफ पोस्ट ग्राजुएट मेडिकल एजुकेसन एन्ड रिसर्च (जेआईपीएमईआर) पान्डीचेरीमा अध्ययनरत विदेशी नागरिकलाई स्टाइपेन्ड दिने त्यहाँको केन्द्र सरकारले निर्णय गरेको छ । यी तीनै संस्थामा १९ सेप्टेम्बरभित्र निर्णय कार्यान्वयन गर्न केन्द्र सरकारबाट पत्र गइसकेको छ, पीजीआईएमईआर चण्डीगढमा इन्टरमेडिसनमा एमडी गरिरहेका डा विपिन यादवले टेलिफोनमा भने, हाम्रो संस्थान पीजीआईले नेपालीसहित विदेशी विद्यार्थीलाई स्टाइपेन्ड दिने घोषणा गरिसकेको छ । उनी एसोसिएसन अफ रेजिडेन्ट डक्टर्स अफ पीजीआईका कार्यकारी सदस्य हुन् । नेपाली डाक्टरहरूका अनुसार त्यहाँ पीजीआईमा एमडीएमस र डीएमएमसीएच अध्ययन गर्ने ६१ नेपाली छन् । यस्तै एम्स, नयाँदिल्लीमा ६८ र जेआईपीएमईआर, पान्डीचेरीमा २० जना नेपाली अध्ययनरत छन् । यादवका अनुसार पीजीआईमा एमडीएमएस पढिरहेका नेपालीले भारतीयसरह महिनामा ८० हजार भारु र डीएमएमसीएच पढिरहेकाले एक लाख भारु पाउनेछन् । एम्स र जेआईपीएमईआरमा अध्ययनरत नेपाली डाक्टरले समेत स्टाइपेन्ड पाउनेछन् । विदेशी रेजिडेन्ट चिकित्सकहरू भारतीयसरह नै स्टाइपेन्ड पाउनुपर्ने मागसहित वर्षौंदेखि कानुनी लडाइँ लडिरहेका थिए । वर्षौंदेखि ओझेलमा परेको मुद्दा प्रधानमन्त्री केपी ओलीले विशेष रुचिसहित अगाडि बढाउनुभएपछि सम्भव भएको हो, एम्स, नयाँदिल्लीमा एमडी गरिरहेका सागर पौडेलले भने । पौडेलले प्रधानमन्त्री ओलीको भारत भ्रमणको एक साताअघि काठमाडौं आई यो विषयलाई द्विपक्षीय वार्तामा राख्न आग्रह गरेका थिए । भ्रमणका क्रममा प्रधानमन्त्रीज्यूसँग दिल्लीमा भेटदा उहाँले यो मुद्दा राम्ररी उठाएको जनाउनुभएको थियो, उनले भने, भारतीय प्रधानमन्त्री नरेन्द्र मोदी हालै नेपाल आउँदासमेत काठमाडौं पुगेर प्रधानमन्त्रीलगायत सम्बद्घ पक्षलाई यसबारे कुरा राखेका थियौं । एम्समा स्टाइपेन्ड दिने विषय औपचारिक घोषणा हुन मात्र बाँकी रहेको पौडेलले बताए । अब एम्सको बोर्डको मिटिङपछि घोषणा हुन्छ, उनले भने । सन् २०१३ मा दिल्ली हाइकोर्टले यसलाई मानव अधिकारसँग जोडिएको मामिला बताउँदै उनीहरूका पक्षमा फैसला गरेको थियो । तब कोर्टले अखिल भारतीय आयुविज्ञान संस्थान (एम्स) लाई स्टाइपेन्ड दिन निर्देशन दिएको थियो । तर, एम्सले अटेरी गर्दै आएको थियो । नेपाली विद्यार्थीले हालै प्रधानमन्त्री केपी ओलीसमक्ष समेत यो समस्या राखेका थिए । यसै महिना विश्व स्वास्थ्य संगठनको बैठकमा भाग लिन दिल्ली पुगेका उपप्रधान तथा स्वास्थ्यमन्त्री उपेन्द्र यादवले समेत भारतीय स्वास्थ्यमन्त्री जगतप्रकाश नड्डासँगको भेटमा नेपाली विद्यार्थीलाई स्टाइपेन्ड दिनेबारे छलफल गरेका थिए ।"
अनुसन्धानमा खटिनेमाथि नै छानबिन,"कञ्चनपुर (कास) साउन १२ गते निर्मलाको शव भेटिएको भोलिपल्ट जिल्ला प्रशासन कार्यालयमा पीडित परिवारका आफन्त र सुरक्षा निकायका प्रमुखबीच छलफल चलिरहेको थियो । यथाशीघ्र दोषी पहिचान गरी कारबाही र पीडित परिवारलाई राहत दिने विषयमा छलफल भइरहेको थियो । भीमदत्तकै २ र १८ वडाबाट ५५ लाख पीडित परिवारलाई राहतस्वरूप दिने विषयमा कुराकानी हुँदै गर्दा निर्मलाका मामा तीर्थ भण्डारी भित्र छिरे । ५५ लाख दिएर मेरी भान्जीको अन्तिम संस्कार गर्ने को हो ? भण्डारीको भनाइ उद्धृत गर्दै छलफलमा सहभागी निर्मलाका दाइ लक्ष्मी पन्तले सुनाए, यस्तो जघन्य अपराध भएको छ, बाआमालाई नसोधीकनै सहमति गर्ने कोसिस हुँदै छ । अन्य सहभागीले कुरा बुझेर मात्रै बोल्न भनेपछि उनी केही समय रोकिए । तत्कालीन एसपी डिल्लीराज विष्टले छलफलमा भएका सहमति र अन्य विषयमा जानकारी गराएपछि उनी शान्त भए । एकछिनपछि तिनै तीर्थराज निर्मलाका आमाबुवासहित घरका सबैलाई लिएर जिल्ला प्रशासन कार्यालय पुगे र भोलिपल्ट बिहानै निर्मलाको दाहसंस्कार गर्ने मौखिक सहमति गरेर फर्किए । शव भेटिएको तेस्रो दिन बिहान प्रहरीप्रशासनको दबाबमा निर्मलाको दाहसंस्कार गर्न तयारी सुरु भयो । महाकाली अञ्चल अस्पतालमा कपडासहित अन्य सामग्रीको व्यवस्था गरिँदै थियो । त्यहीबेला प्रदर्शनकारीले अस्पतालभित्र पसेर दाहसंस्कार नगर्न दबाब दिए । आमाबुबा पनि पोस्टमार्टम रिपोर्ट नआई छोरीको दाहसंस्कार नगर्ने निष्कर्षमा पुगेका थिए ।त्यही बेला भण्डारी अघि सरे । म निर्मलाको मामा हुँ, दाहसंस्कार गर्न दिनुपर्छ, म नै दाहसंस्कार गर्छु भने, लक्ष्मीले सुनाए, विरोधका बाबजुद उनी अगाडि आएपछि निर्मलाका आमाबुवा त्यहाँबाट निस्किए । त्यही साँझ जिल्ला प्रशासन कार्यालयमा सुरक्षा निकायका प्रमुख र राजनीतिक दलका नेताहरूले दाहसंस्कारका लागि सबै पक्षसँग सहयोगको अपिल गर्ने सहमति गरे । तत्कालीन प्रजिअ कुमारबहादुर खड्का, एसपी विष्ट, सशस्त्र प्रहरीका एसपी विनोदराज श्रेष्ठ र नेकपाका रणबहादुर महरा, नेपाली कांग्रेसका दिवाकर पाण्डेय र राजपाकी प्रेमवती राना छलफलमा सहभागी थिए । राति साढे १० बजे पीडित परिवार र स्थानीय प्रशासनबीच दाहसंस्कार गर्ने लिखित सहमति भएको लक्ष्मीले बताए । सहमतिमा तीर्थ भण्डारीको पनि हस्ताक्षर छ ।त्यहाँ प्रदेशसभाका सदस्य प्रकाश रावल, प्रमुख जिल्ला अधिकारी खड्का, एसपी विष्ट, नेपाली सेनाका प्रतिनिधिसँगै भीमदत्त र बेदकोट नगरपालिकाका प्रमुखलगायत उपस्थित थिए । साढे ६ बजे नै दाहसंस्कार गर्ने सहमति भएको हो, लक्ष्मीले भने, त्यसैअनुसार दोस्रो दिन बिहानै दाहसंस्कार गरियो । छलफलमा तत्कालीन एसपी विष्टले आन्दोलनका कारण अनुसन्धान गर्न गाह्रो भएकाले चौथो दिन पनि दाहसंस्कार नगरिए कफ्र्यु लगाएर दाहसंस्कार गराउने चेतावनी दिएको उनले बताए । निर्मलाका बुवा यज्ञराजले पनि प्रहरीले पटकपटक दबाब र धम्की दिएको बताउँदै आएका छन् । उनले प्रहरीकै दबाबमा दाहसंस्कार भएको बताएका छन् । शव भेटिएको चौथो दिन निर्मलाको दाहसंस्कार गरिएपछि मामा तीर्थराज सम्पर्कमा छैनन् । उनी मलामी पनि गएनन् । त्यही बेलादेखि उनी सम्पर्कमा नहुँदा अनेक शंकाउपशंका उब्जिएका छन् । निर्मलाका बुवा यज्ञराजले पनि यही गुनासो गरिरहेका छन् । तीर्थ आफ्नै मामा भने होइनन् । निर्मलाका आफ्नै मामा केशव भने शव भेटिएकै दिनदेखि सँगै थिए । डोटीको बुडरमा बस्ने उनी दोस्रो दिन आएका हुन् ।(लक्ष्मी पन्तसँगको कुराकानीका आधारमा)"
रूख काट्नेबारे एकदुई दिनमै निर्णय,"निजगढ अन्तर्राष्ट्रिय विमानस्थल (एनआईए) निर्माणका लागि काटिने रूखबारे वन तथा वातावरण मन्त्रालयले छलफल थालेको छ । विस्तृत इन्जिनियरिङ अध्ययन प्रतिवेदन (डीपीआर) नबन्दै संस्कृति, पर्यटन तथा नागरिक उड्डयन मन्त्रालयले साइट कार्यालय र पहिलो चरणको निर्माण अघि बढाउन रूख कटान अनुमति मागेपछि मन्त्रालयले छलफल अघि बढाएको हो ।निजगढ विमानस्थलबारे गम्भीर छलफल गरिरहेका छौं, वन तथा वातावरणमन्त्री शक्तिबहादुर बस्नेतले भने, एकदुई दिनमै केही निर्णय गर्छौं । पर्यटन मन्त्रालयले पहिलो चरणको निर्माणका लागि १ लाख ९५ हजार ५ ठूला र ५ लाख ७५ हजार २ सय ८६ साना गरी कुल ७ लाख ७० हजार २ सय ९१ रूख कटानको प्रक्रिया अघि बढाइदिन असारदेखि वन मन्त्रालयसमक्ष ताकेता गरिरहेको छ । नागरिक उड्डयन मन्त्रालयले २५५६२ हेक्टरमा विमानस्थल बन्ने भएकाले पहिलो चरणमा उक्त क्षेत्रका रूख कटान (साइट क्लियर) का लागि पहल गरिदिन आग्रह गरेको छ । विमानस्थल कुल ८ हजार ४५७९ हेक्टरमा फैलिने ईआईए प्रतिवेदनमा उल्लेख छ । तीन महिनासम्म फाइल अघि नबढेपछि सोमबार नागरिक उड्डयनमन्त्री रवीन्द्र अधिकारीले वनमन्त्री बस्नेतलाई भेटेर प्रक्रिया अघि बढाइदिन आग्रह गरेका थिए । बस्नेतले भने विमानस्थलका लागि त्यति धेरै क्षेत्रफल आवश्यक पर्नेनपर्ने र त्यति धेरै रूख काट्नुपर्नेनपर्नेबारे आफूहरू आन्तरिक छलफलमै भएको बताएका छन् । आन्तरिक र प्रधानमन्त्रीज्यूसँग समेत छलफल गरेर टुंयाउँछौं, उनले भने । वन मन्त्रालयका प्रवक्ता सहसचिव सिन्धुप्रसाद ढुंगानाले एनआईएबारे धेरै कुरा बाहिर आएकाले मन्त्रालयमा यसका प्राविधिक र सैद्धान्तिक पक्षमा गहन ढंगले छलफल अघि बढाइएको जानकारी दिए । ईआईए, रूख कटानलगायत विषयलाई मन्त्रालयले गम्भीर ढंगले लिएको छ, ढुंगानाले भने, यसबारे विस्तृत छलफल गरेर मात्र अघि बढ्ने मन्त्रालयको नीति छ । खास गरी वातावरणीय प्रभाव मूल्यांकन प्रतिवेदन (ईआईए) मा गम्भीर त्रुटि रहेको र वन तथा वातावरण मन्त्रालयले हतारहतार स्वीकृत गरेको खुलासा भएको छ । ढुंगानाका अनुसार त्यो विषयलाई समेत मन्त्रालयले चासोका साथ हेरेको छ । मन्त्रालयले गत जेठ ९ मा स्वीकृत गरेको ईआईए प्रतिवेदनमा प्राविधिक, तथ्यांकगत त्रुटिका साथै कपीपेस्ट गरिएको समेत भेटिएको छ । नागरिक उड्डयन मन्त्रालयले पहिलो चरणका लागि १३ किलोमिटर लम्बाइ र करिब साढे दुई किलोमिटर चौडाइ क्षेत्रको २५५३९७ हेक्टर क्षेत्रफल जग्गा उपयोगमा आउने भएकाले रूख कटानका लागि मन्त्रिपरिषद्मा प्रस्ताव लग्न वन मन्त्रालयलाई आग्रह गरेको हो । रूख कटानको जिम्मा नेपाली सेनालाई दिने निर्णय यसअघि नै भइसकेको छ । त्यसप्रति पनि वन मन्त्रालयको आपत्ति छ । वन मन्त्रालयका एक सहसचिवले फास्ट ट्रयाकका लागि सेनाले रूख कटान गर्दा मनपरी ढंगले कटान गरेकाले मन्त्रालयको ध्यानाकर्षण भएको हो । फास्ट ट्रयाकका लागि रूख काटदा व्यावसायिक प्रयोजनका लागि कामै नलाग्ने गरी (अप्राविधिक तरिकाले) काटिएको वन प्राविधिकहरूको भनाइ छ । टेन्डर गर्नै नसक्ने गरी रूख कटान भएको हुँदा अब सेनाले काट्ने रूखका सन्दर्भमा सोच्नुपर्छ ती सहसचिवले भने ।"
एसएसपी लोहनी रिहा,"विराटनगर (कास) संगठित अपराध, सुन तस्करी र सनम शाक्य हत्या मुद्दामा पुर्पक्षका लागि थुनामा रहेका एसएसपी दिवस लोहनी आइतबार क्षेत्रीय कारागार झुम्काबाट रिहा भएका छन् । अदालतको पत्र आएपछि आइतबार उनलाई रिहा गरिएको कारागार प्रमुख गणेश अधिकारीले बताए । उच्च अदालत विराटनगरका न्यायाधीशद्वय नागेन्द्रलाभ कर्ण र सारंगा सुवेदीको संयुक्त इजलासले शुक्रबार जिल्ला अदालतको निर्णय उल्टाउँदै लोहनीलाई साधारण तारेखमा छाडेर मुद्दाको कारबाही अघि बढाउन आदेश दिएको थियो । लोहनीलाई उच्चस्तरीय छानबिन समितिले वैशाख १६ गते पक्राउ गरेको थियो । जिल्ला अदालत मोरङका न्यायाधीश नारायणप्रसाद शर्माको इजलासले जेठ ८ मा लोहनीसहित ३१ अभियुक्तलाई तत्काल देखिएको प्रमाणका आधारमा दोषी देखिएको भन्दै पुर्पक्षका लागि थुनामा राख्ने आदेश दिएको थियो । उच्च अदालतले जिल्लाको निर्णय उल्टाउँदै रिहा गर्न आदेश दिएको हो । अर्का अभियुक्त डीएसपी प्रजित केसीलाई साधारण तारेख र गोरेका सहयोगी रामकुमार तिवारीलाई ५ लाख रुपैयाँ धरौटीमा छाड्न उच्च अदालतले आइतबार आदेश दिएको छ । जिल्ला अदालत मोरङले जेठ २८ गते उनीहरूलाई पुर्पक्षका लागि थुनामा राख्ने आदेश दिएको थियो । न्यायाधीश उमेशराज पौडेल र उमेशकुमार सिंंहको इजलासले केसीलाई साधारण तारेखमा राखी मुद्दाको थप कारबाही प्रक्रिया अघि बढाउन आदेश दिएको रजिस्ट्रार नारायण रेग्मीले बताए ।"
शिक्षाका कर्मचारीले तलब पाएनन्,काठमाडौं (कास) कर्मचारी व्यवस्थापनको ढिलाइले शिक्षा विज्ञान तथा प्रविधि मन्त्रालयका कर्मचारीले दुई महिनादेखि तलब पाउन सकेका छैनन् । भदौ पहिलो साता मन्त्रालयअन्तर्गतका निकायको संगठन संरचना टुंगो लागे पनि स्वीकृत दरबन्दीअनुसार कर्मचारीको खटनपटन हुन सकेको छैन । कर्मचारीको संख्या टुंगो नलाग्दा मन्त्रालयले करिब २७ सय कर्मचारीको तलब निकासा गर्न सकेको छैन । उनीहरूले साउनदेखिको तलब भत्ता पाएका छैनन् । मन्त्रालयका सचिवदेखि स्थानीय तहमा खटिएका तल्लो तहका कर्मचारीले तलब पाउन नसकेका हुन् । कुन निकायमा कति कर्मचारी रहने भनेर यकिन नहुँदा तलब निकासा गर्न नसकिएको मन्त्रालयले जनाएको छ ।नयाँ संगठनात्मक संरचनाअनुसार शिक्षा मन्त्रालय र केन्द्रीय निकायको दरबन्दी कटौती भएको छ । दुई सय ४५ उपसचिवसहित बढी भएका कर्मचारीलाई स्थानीय तहमा खटाउने तयारी गरिएको छ । मन्त्रालयका प्रवक्ता वैकुण्ठ अर्यालले दरबन्दीअनुसार कर्मचारी खटाएर तलब निकासा गर्न गृहकार्य भइरहेको बताए ।
९ प्रहरी घूस लिँदालिँदै रंगेहात,"काठमाडौं (कास) अख्तियार दुरुपयोग अनुसन्धान आयोगले बालुवा व्यवसायीसँग घूस मागेको आरोपमा राजधानीका कोटेश्वर, काँडाघारी र सानोठिमी प्रहरी प्रभागबाट ९ जनालाई पक्राउ गरेको छ । उनीहरूका साथबाट एक लाख रुपैयाँसमेत बरामद भएको छ । अख्तियारका अनुसार ती प्रहरीले काँडाघारीबाट बालुवा बेचबिखन गर्ने व्यवसायीलाई डरधम्की देखाई घूस मागिरहेका थिए । उजुरीपछि अख्तियार टोलीले काँडाघारीका सई गोपालप्रसाद श्रेष्ठ र सुवास ढुंगानालाई पक्राउ गरेको हो । श्रेष्ठको साथबाट ३० हजार र ढुंगानाको साथबाट ४० हजार बरामद भएको छ । पक्राउ पर्ने अन्यमा काँडाघारीका हवल्दार उमेशकुमार यादव, अमन चौधरी, सानोठिमीका हवल्दार दीपक भारती, कोटेश्वरका प्रहरी जवान मुकेशप्रसाद पटेल र काँडाघारीका जवानहरू दीपकेन्द्र कुँवर, मानसिंह रोका र रत्नप्रसाद रिजाल छन् । उनीहरूले पाँच हजारका दरले घूस लिएको अख्तियारको दाबी छ ।"
विधेयक कार्यान्वयनमा आशंका,"काठमाडौं (कास) संघीय संसद्ले मौलिक हक कार्यान्वयन गर्ने सबै विधेयक पारित गरे पनि कार्यान्वयन हुनेमा सांसदले आशंका व्यक्त गरेका छन् । विधेयकमा व्यवस्था गरिएको सुविधा दिन राज्यको स्रोतसाधन नभएकाले कार्यान्वयन हुने सम्भावना न्यून रहेको उनीहरूले बताए । सत्तापक्षका सांसद हृदयेश त्रिपाठीले विधेयक कार्यान्वयन गर्ने क्षमता राज्यसँग नभएको जनाए । संविधानले भनेजस्तै कानुन त बन्यो । राज्यको स्रोतसाधन र क्षमताको अभाव छ, उनले भने, कानुनमा उल्लेख गरिएका सुविधा नपाएपछि अदालत धाउनुपर्ने हुन्छ । राजपाकी सांसद चन्दा चौधरीले कानुन बनाए पनि सरकारले कार्यान्वयन गर्न नसक्ने बताइन् । विधेयकमा हामीले संशोधन हालेका थियौं । तर, समेटिएन, उनले भनिन्, बहुमतको दम्भमा कानुन त बन्यो, लागू हुँदैन ।"
सञ्चारिका समूहको अध्यक्षमा पण्डित,"काठमाडौं (कास) देशभरका महिला पत्रकारहरूको सञ्जाल सञ्चारिका समूह को अध्यक्षमा नितु पण्डित निर्विरोध निर्वाचित भएकी छन् । राजधानीमा आइतबार सम्पन्न सातौं महाधिवेशनले पण्डितको अध्यक्षतामा १३ सदस्यीय नयाँ कार्यसमिति सर्वसम्मत चयन गरेको छ । समूहको उपाध्यक्षमा कमला पन्थी, महासचिवमा विमला तुम्खेवा, सचिवमा यशोदा अधिकारी, कोषाध्यक्षमा सीमा शर्मा तथा सदस्यमा कृति भट्टराई, पवित्रा सुनार, उर्वशी बस्न्यात, रुबी रौनियार, वसन्ती बाँस्तोला, सञ्चिता घिमिरे, कविता थापा र दुर्गा कार्की निर्वाचित भएका छन् । महाधिवेशनले सबै सञ्चारगृह लैंगिकमैत्री हुनुपर्नेसहितको ११ बुँदे काठमाडौं घोषणापत्रसमेत जारी गरेको छ । त्यस क्रममा ४ पत्रकारलाई पुरस्कृत गरिएको थियो । सञ्चारिका समानता पुरस्कार २०७४ सन्त गाहामगर र स्व उमा सिंह पत्रकारिता पुरस्कार अछामकी गीता कुँवरलाई प्रदान गरिएको छ । पुरस्कार राशि क्रमश: १५ हजार र ७ हजार १ सय ११ रुपैयाँ छ । सञ्चारिका प्रोत्साहन पुरस्कार वर्षा शाह र शिल्पा कर्णलाई प्रदान गरियो ।"
न्याय माग्दै अस्ट्रेलियामा पनि प्रदर्शन,अस्ट्रेलिया (कास) निर्मला पन्तका हत्यारालाई कारबाही माग गर्दै अस्ट्रेलियाको सिड्नीमा प्रदर्शन गरिएको छ । प्रदर्शनमा सहभागी नेपालीले लामो समय बित्दा पनि दोषी पक्रन नसकेको भन्दै सरकारको विरोध जनाए । उनीहरूले बलात्कारपछि हत्या गरिएकी पन्तका साथै माया विकलाई समेत न्याय दिलाउन माग गरे । अन्तर्राष्ट्रिय नेपाली समाज अस्ट्रेलियाको आयोजनामा भेला भएका विद्यार्थीले देशमा दण्डहीनता अत्यन्तै बढेको र महिला तथा बालिकाहरू असुरक्षित भएको भन्दै सरकारले सुरक्षा जिम्मा लिनुपर्ने बताए ।
एकीकृत बस्ती बन्दै,"चौतारा साँगाचोकगढी नगरअन्तर्गतको झ्याडीगाउँमा चिटिक्क परेका घर बन्न थालेपछि ७० वर्षीया कलमाया माझीको अनुहार उज्यालिएको छ । मध्यबर्खालगत्तै सकिएको घरभित्र पस्ने तयारीमा रहेकी उनी बस्तीको स्वरूप देखेर दंग छिन् । हाम्रो गाउँ पनि बजार बन्ने भयो, रंगीन घरले माझीगाउँ भरिइसकेको छ, माझीले बनिसकेको रंगीन घर देखाएर भनिन् । सरकारी अनुदान नआउँदा दुई महिना रोकिएको एकीकृत बस्तीमा ४२ घर बनिसकेको उनले सुनाइन् । अनुदान नआएपछि अभिनेत्री श्वेता खड्काले आफ्नै घर धितोमा राखी २८ लाख ऋण लिएर एकीकृत बस्ती निर्माणलाई निरन्तरता दिएकी थिइन् । आहिले बाँकी घर धमाधम बन्न थालिसकेका छन्, उनले भनिन् । माझीगाउँभर एकीकृत बस्तीको घरले सजिन थालेपछि हेर्न आउने बढेको झ्याडीगाउँका हेलबहादुर माझीले बताए । एकीकृत बस्तीबाट आकर्षित स्थानीयले यहाँको जस्तै घर बनाउन थालेका छन्, उनले भने । ५६ माझी परिवारको पहिलो किस्ता लिएर थालिएको बस्तीको कार्यमा सिन्धु क्रिएटिभ प्राइभेट लिमिटेडले १२ वटा डीपीसी बनाएको थियो । क्रिएटिभले कामलाई गति नदिएको कारणले झ्याडी टोल सुधार समिति र श्वेता फाउन्डेसनको पहलमा एकीकृत बस्ती बनाउने काम गरेको एकीकृत बस्तीका अभियन्ता यज्ञराज कार्की सुनाउँछन् । तिहारसम्म माझी परिवारलाई घर सुम्पिने लक्ष्य राखेका छौं, कार्की भन्छन् । सरकारी अनुदान समयमा नआएका कारणले एकिकृत बस्ती निर्माणमा समस्या भएको उनले सुनाए । बाँकी रहेका ५ को पर्खाल र ६ घरको छानो लगाउने कार्यलाई अगाडि बढाउँदै छौं, उनले भने । एकीकृत बस्ती अभियानलाई बर्खामा सडक र ऋण दिने लक्ष्मी बैंकले ऋण दिन ढिलाइ गरिरहेकाले समस्या बनेको उनले प्रस्ट्याए । भौतिक पूर्वाधारको सम्झौता गरेको श्वेता फाउन्डेसनले सबै आवास बनिसकेपछि बायोग्यास, सामुदायिक भवन, खुलामञ्च, पानीको फोहोरालगायतमा एक करोड ४० लाखको सम्झौता गरेको छ । तर, सरकारी अनुदान नआएको भन्दै बैंकले फर्काएपछि चार महिनाअघिसम्म माझीगाउँको पुनर्निर्माणले गति लिन सकेको थिएन । अभिनेत्री खड्काले ऋण लिएपछि बस्ती अभियानको काम भइरहेको छ, कार्कीले भने । माझी एकीकृत बस्ती तत्कालीन सीईओ डा गोविन्द पोखरेल र अभिनेत्री श्वेता खड्काले शिलान्यास गरेका थिए । निर्माण सामग्री महँगो हुनु र सरकारी अनुदान आएको छैन । माझी समुदायका लागि एकै रंग, एकै प्रकारका भूकम्प प्रतिरोधी आवास, सामुदायिक भवनसँगै हरियाली भूभाग निर्माण हँुदै छ । बालबगैंचा, ढुंगे बाटोजस्ता विभिन्न भौतिक संरचनाले सिँगारिने एकीकृत बस्ती सहरी क्षेत्रका रूपमा विकास गर्ने योजना रहेको कार्कीको भनाइ छ ।"
५ महिनामा सात छात्राको बालविवाह,"कक्षा ६ मा पढ्दै थिइन् । सौता बनेर गइन् । पढ्न किन आइनन् भनेर उनका सहपाठीहरूसँग बुझ्दा गाउँकै केटासँग सौतामाथि बिहे गरेको बताए, प्रधानाध्यापक टीकाराम मोक्तानले भने । राक्सिराङ गाउँपालिका७ जुरेथुमस्थित आधारभूत प्राथमिक विद्यालयमा ६ कक्षामा पढ्ने १३ वर्षीयाले विवाहित चेपाङ युवकसँग विवाह गरिन् । उनीहरूको घर एक घण्टाको दूरीमा पर्छ । युवक स्कुलमा पढ्दैनथ्ये । उनले दोस्रो विवाह गरे । ती किशोरी भदौ ३ गतेसम्म स्कुलमा पढ्न आएकी थिइन् । उनको घर र स्कुल आधा घण्टाको दूरीमा छ । उनीमात्र होइन ६ कक्षामा अध्ययन गर्ने १४ वर्षीया अर्की चेपाङ किशोरीले पनि असारमा गाउँकै १७ वर्षीय चेपाङ किशोरसँग विवाह गरिन् । उनीहरू दुवै ७ कक्षामा उक्त विद्यालयमा नै पढ्थे । विवाह गरेर उनीहरू दुवै जना पढ्न आउन छाडे ।प्रअ मोक्तानले विवाह गरे पनि स्कुल आउनुपर्यो भनेर नवदम्पतीहरूलाई भन्दा उनीहरू स्कुलमा आउन नमानेको बताए । बिहे गरेपछि पढ्न आउन लाज हुन्छ भनेर उनीहरू स्कुल आउँदैनन्, उनले भने ।साबिकको काकडा गाविसमा पर्ने उक्त जुरेथुमको स्कुलमा ७ कक्षामा अध्ययन गर्ने एक छात्रा जेठमा १५ वर्षमा मात्र टेकेकी थिइन् । गाउँकै १७ वर्षीय चेपाङसँग विवाह गरेर पढाइ छुटाइन् । ती किशोरी कक्षामा राम्रो पढ्ने छात्रा हुन् तर विवाह गरेर गइन् प्रअ मोक्तानले भने, विवाह गर्न हुँदैन, पढाउनुपर्छ, २० वर्षभन्दा कम उमेरमा विवाह गर्न हुँदैन कानुनले समात्छ भन्दा पनि नटेरिकन वावु आमाले विवाह गरिदिए । अहिले विवाह गरिदिएन भने गाउँको केटो उम्कन्छ भन्दै उनको कलिलै उमेरमा अभिभावकले विवाह गरिदिए । मकवानपुरको दुर्गम गाउँस्थित जुरेथुमको उक्त स्कुलवाट ५, ६, ७ र ८ कक्षामा अध्ययन गर्ने ७ छात्रा वैशाखदेखि भदौको २० गतेसम्म कलिलैमा विवाह गरेर पढाइ समेत छाडिसकेका छन् ।५ कक्षामा अध्ययन १३ वर्षीया अर्की चेपाङ किशोरीले १५ वर्षका चेपाङ किशोरसँग विवाह गरेकी छन् । उनले चितवनको साबिकको लोथर गाविसका किशोरसँग विवाह गरिन् । अभिभावक र शिक्षक मिलेर उनलाई घरमा फिर्ता ल्याउन कोसिस गर्दा केटा पक्षका मानिसहरूले ल्याउन दिएनन् । उनको विवाह गत जेठ २० गते भएको थियो । जेठ २२ गते फिर्ता ल्याउन खोज्दा नदिएको प्रअ मोक्तानले बताए । अधिकांश चेपाङ समुदायका बालबालिका अध्ययन गर्ने उक्त विद्यालयमा गत शैक्षिक सत्रमा १३ वर्षदेखि १६ वर्षसम्मका ११ छात्राले विवाह गरेर गएका थिए । यो शैक्षिक सत्र सुुरु भएको ५ महिना बित्न नपाउदै कलिलै उमेरमा सात जनाले विवाह गरिसके । काँकडाको जुरेथुमस्थित विद्यालयको मात्र होइन राक्सिराङ गाउँपालिका खैराङस्थित अठारे माविका ८ र ९ कक्षामा अध्ययनरत ५ छात्राले विवाह गरे । २ छात्राको भागी विवाह भयो भन् ३ छात्राको अभिभावकले विवाह गरिदिएका हुन् ।मकवानपुरको राक्सिराङ र कैलाश गाउँपालिकाका साबिकका काँकडा, भार्ता राक्सिराङ, कालिकाटार, काँकडा, खैराङ, डाँडाखर्क र सरिखेतमा चेपाङ समुदायमा बालविवाह प्रथा कायमै छ । जनप्रतिनिधि र नयाँ संहिताले बालविवाहलाई खासै छुन सकेको छैन । सहरबजारमा ऐन, कानुन र नयाँ संहिता बारेमा छलफल हुने गरेको छ तर दुर्गम गाउँमा रहेको बालविवाह प्रथालाई अलिकति पनि छुन सकेको छैन । चेपाङ समुदायमा यो प्रथा बाक्लो छ । साबिकको खैराङ गाविसमा मात्र गत वर्ष चेपाङ बालबालिकाबीच १५ जोडीको विवाह भएको थियो । उमेर नपुगीकन विवाह गर्नु हुँदैन भनेर अभिभावकलाई सम्झाउँदा पनि लुकीलुकी विवाह गराउछन्, राक्सिराङ गाउँपालिका अध्यक्ष राजकुमार मल्लले भने, अशिक्षाका कारणले चेपाङ समुदायमा बालविवाह व्याप्त छ ।छोराको चाँडै विवाह गर्यो भने बुहारीको काम खान पाइने र छोरालाई मजदुरी गराउन अन्यत्र पठाउन पाउने भएकाले चाँडै विवाह गरेको हो, कैलाश गाउँपालिका भार्ताका धनिराङका ६७ वर्षीय आइतराम चेपाङले भने, घर नजिकको केटा उम्केला भनेर छोरीको चाँडै बिहे गर्ने चलन छ । ४, ५ कक्षामा पढ्दापढ्दै विवाह गर्ने चलन यहाँ व्याप्त छ, अठारे माविका प्रअ दीपेन्द्र झाले भने, चेपाङ समुदायमा बालविवाह गर्ने चलन पुरानै रफ्तारमा छ, नियन्त्रण हुन सकेको छैन । सरकारी तथा गैरसरकारी संस्थाहरूले मकवानपुरका चेपाङ क्षेत्रमा वालविवाहको विरुद्धमा जनचेतनामूलक कार्यक्रम पनि चलाएका छैनन् । सहर र बजार वरिपरिका क्षेत्रमा मात्र बालविवाहका विरुद्धमा सरकारी तथा गैरसरकारी कार्यालयहरूले आफनो कार्यक्रमलाई सीमित राखेकाले बालविवाह प्रथा नियन्त्रण हुन नसकेको हो चेपाङ संघ मकवानपुरका अध्यक्ष खेम चेपाङले भने, गैरसरकारी संस्थाहरूले चेपाङ क्षेत्रलाई आफनो कार्यक्षेत्र बनाउनुपर्यो । बर्सेनि मकवानपुरका चेपाङ समुदायमा सयभन्दा बढी जोडीको बालविवाह हुने गर्छ तर प्रहरीमा कसैको विरुद्धमा उजुरी परेको छैन । बालविवाह गर्ने, गराउने र जन्ती जानेहरूलाई हालसम्म पनि मकवानपुरमा कारबाही गरेको घटना सार्वजनिक भएको छैन । बालविवाहको विरुद्धमा प्रहरीमा उजुरी नपरेका कारणले कारबाही नभएको हो प्रहरी उपरीक्षक प्रहरी बुद्धिराज गुरुङले भने, नयाँ ऐनले उमेर नपुगीकन गरेको बिहे खारेज हुने पनि व्यवस्था गरेको छ । मोबाइलले बालविवाह मोबाइलका कारण बालविवाह नहुने गाउँमा पनि बालविवाह हुने गरेको छ । मकवानपुरको फाखेल गाविसमा विगतमा खासै बालविवाह हुँदैनथ्यो अहिले मोबाइलका कारण बालविवाह हुने गरेको छ । मोबाइलको टावरसँगै फाखेल गाविसमा बालविवाह बढ्यो, स्थानीयवासी धनबहादुर तामाङले भने, टावर हट्यो भने बालविवाह हट्छ, नत्र हट्दैन । मोबाइलमोबाइलमा कुरा गरेर बालबालिकाहरू भागीविवाह गरेका छन् । गत वर्ष फाखेल ७ जोडीको बालविवाह भएको थियो । तीन वर्षमा बालविवाह अन्त्यमकवानपुरका स्थानीय तहले चालु आवमा प्रस्तुत गरेको आफ्नो नीति तथा कार्यक्रममा पूर्वाधार निर्माणपश्चात् बालविवाहलाई नियन्त्रण गर्न प्राथमिकता दिएका छन् । असार १० गते प्रस्तुत गरेको नीति तथा कार्यक्रममा उपमहानगरपालिका, नगरपालिका र गाउँपालिकाले पूर्वाधार निर्माणलाई उच्च प्राथमिकतामा राखेका छन् । मकवानपुरको विकट कैलाश गाउँपालिकाले बालविवाहलाई अन्त्य गर्ने प्रतिबद्धता जनाएको छ उक्त गाउँपालिकालाई बालविवाहमुक्त गापा बनाउने कार्यक्रम घोषणा गरेको छ । गाउँपालिकाले बालविवाहमा जनप्रतिनिधि, सरकारी कर्मचारी, प्रहरी र शिक्षकलाई सहभागी हुन रोक लगाएको छ । बालविवाहमा सहभागी भएमा विभागीय कारबाही गर्नेसमेत चेतावनी दिएको छ । बालविवाह गर्ने दुवै पक्षलाई कानुनबमोजिम कारबाही अगाडि बढाउनेसमेत कार्यक्रममा उल्लेख छ । बालविवाह नियन्त्रण नगरेसम्म महिलाहरूको सशक्तीकरण हुन नसक्ने, उनीहरू स्वस्थ पनि नहुने र उनीहरूबाट जन्मेका सन्तानहरू रोगी हुने भएकाले बालविवाह रोक्नैपर्छ, गापा अध्यक्ष टंक मोक्तानले भने । जिल्लाकै अर्को विकट राक्सिराङ गाउँपालिकाले पनि आफ्नो नीति तथा कार्यक्रममा बालविवाहलाई कडाइका साथ नियन्त्रण गर्ने घोषणा गरेको छ । बालविवाह गर्ने दुवै पक्षलाई कानुनी कारबाही अगाडि बढाउने र बालविवाह गरेका जोडीको विवाह नै दर्ता नगर्ने नीति तथा कार्यक्रम घोषणा गरेको छ । चेपाङ बाहुल्य रहेका यी दुई गाउँपालिकाले मात्र होइन, मकवानपुरको उत्तरी क्षेत्रमा पर्ने थाहा नपाले पनि बालविवाहलाई नियन्त्रण गर्ने कार्यक्रम प्रस्तुत गरेको छ । सरकारले सन् २०३० सम्ममा मुलुकबाट बालविवाह अन्त्य गर्ने घोषणा गरेको छ । तर प्रदेश३ को सरकारले आफ्नो प्रदेशबाट २०७८ सालसम्म बालविवाह अन्त्य गर्ने नीति तथा कार्यक्रम पारित गरेको छ ।"
राजमार्ग सफाइ अभियान चलाइँदै,"नारायणगढमुग्लिन सडक विस्तारसँगै सवारी चाप पनि वृद्धि भएकाले बिहानीपख लामो दूरीबाट आएका चालकहरूलाई आराम गर्ने कक्षको पनि तत्काल व्यवस्था गर्दछौं । उपाध्यक्ष कतिकुुमार श्रेष्ठले भने । उपाध्यक्ष श्रेष्ठका अनुसार पानी धारा, चिया, सवारी साधनमा रहेको फोहोर व्यवस्थापन गर्ने स्थलसहित कालीखोलामा चालक आराम कक्षको व्यवस्थापनमा जुटेका छौं ।देशभरका ७० जिल्ला र छिमेकी देश भारतबाट समेत दैनिक दसौं हजार सवारी साधनहरू गुड्ने अतिव्यस्त राजमार्गलाई स्वच्छ र सफा राख्न स्थानीय निकायहरूले प्रचारात्मक तथा चेतना जगाउने खालका कार्यक्रमहरूबाट अभियान सुरु गरेका छन् । हामीले गुरुपूर्णिमा, तीज, पञ्चमीका स्थानीय भदौरे मेलाहरूबाट नै राजमार्ग स्वच्छता अभियान थालनी गरिसकेका छौं, धादिङ बेनीघाट रोराङ गाउँपालिका अध्यक्ष पित्तबहादुर डल्लाकोटीले बताए । इच्छाकामनाले गत २८ गते देखि कुरिनटारमा सञ्चालित प्रथम इच्छाकामना महोत्सव र बेनीघाटले गत २७ गते चरौदीमा आयोजित तीज विशेष कार्यक्रममा राजमार्ग स्वच्छता र सरसफाइका लागि छन्दमय कवितामार्फत चेतना जगाउन युवाकवि सुदेश सत्याललाई प्रयोग गरेका थिए । कवि सत्यालले महिला हिंसा विरुद्धका आफ्ना लोकप्रिय कवितासहित राजमार्गको स्वच्छता जोगाउन सन्देशमूलक कविता वाचन गरेका थिए । मुग्लिनदेखि काठमाडौंसम्मको ९६ किमि पृथ्वीराजमार्गमा यात्रुले बिर्को बन्द गरेर झ्यालबाट फ्याँक्ने पानीका रित्ता बोतलहरूले त कतिपय बेला मोटरसाइकल सवारहरूलाई दुर्घटनामै पारेका छन् । काठमाडौंस्थित प्रकृति संरक्षण अभियान नेपाल नामक गैससले राजमार्ग स्वच्छता अभियान सञ्चालनको सहकार्य गरेको छ ।"
अपराधी पत्ता लगाउन ज्ञापन,"रामेछाप (कास) जिल्ला समन्वय समितिका अधिकृत नारायण सुवेदीलाई छुरा प्रहार गर्ने अपराधीको खोजी कार्यमा ढिलाइ भएपछि स्थानीय बासिन्दाले चाँडो अपराधी पत्ता लगाई कारबाहीको माग गर्दै आइतबार प्रमुख जिल्ला अधिकारीलाई ज्ञापनपत्र बुझाएका छन् । भदौ ६ गते साँझ घरमा सुतिरहेका सुवेदीलाई अज्ञात व्यक्तिले पेटमा छुरा प्रहार गरेर फरार भएको थियो । छुरा प्रहारबाट घाइते सुवेदी धुलिखेल अस्पतालमा शल्यक्रियापछि उपचार गराइरहेका छन् । घटना भएको महिना दिन हुन लाग्दा पनि प्रहरीले संलग्न दोषीको पहिचान गर्न नसकेकामा परिवारजन, छरछिमेकी र जनप्रतिनिधिले समेत प्रहरीको आलोचना गर्दै प्रमुख जिल्ला अधिकारी कृष्णप्रसाद शर्मालाई ज्ञापनपत्र बुझाएका हुन् । सुवेदीका परिवारजनले भदौ १० गते घटनाको अनुुसन्धान गर्न जिल्ला प्रहरी कार्यालयमा जाहेरी दिएका थिए । प्रहरीले यसबीचमा केही व्यक्तिहरूको बयान लिनेबाहेक दोषी पहिचान गर्न सकेको छैन ।"
अतीत बने मिस्टर मकवानपुर,"हेटौंडा (कास) दोस्रो मिस्टर मकवानपुरको उपाधि अतीत श्रेष्ठले पाएका छन् । विभिन्न तौल समूहका ४४ प्रतिस्पर्धीभन्दा अब्बल ठहरिंदै अतीतले उपाधि जितेका हुन् । मकवानपुर शारीरिक सुगठन तथा फिटनेस संघको आयोजनामा भएको प्रतियोगितामा फस्ट रनरअप यदुकुमार विश्कर्मा बने । सेकेन्ड रनरअप विनय थापा घोषित भए । ५५ देखि ७० केजीभन्दा माथिको विभिन्न ६ तौल समूहको विजेता बन्दै ६ प्रतियोगी अन्तिम प्रतिस्पर्धामा उत्रिएका थिए । हेटौंडा स्कुल अफ म्यानेजमेन्टको मुख्य प्रायोजनमा भएको प्रतियोगिताको विजेतालाई हेटौंडा उपमहानगरपालिकाका प्रमुख हरिबहादुर महत, मुख्य प्रायोजक संस्थाका पुरनबहादुर जोशीलगायतले पुरस्कृत गरे । प्रतियोगितामा पहिलोलाई ३० हजार, दोस्रोलाई २० हजार र तेस्रोलाई १० हजार रुपैयाँ प्रदान गरिएको थियो ।"
एसिडपीडितको अवस्था गम्भीर,"रौतहटको चन्द्रपुर६ मा भदौ २६ गते एसिड प्रहारमा परेका दिदीबहिनीमध्ये एकको अवस्था गम्भीर बन्दै गएको छ । १८ वर्षीया सम्झनाकुमारी दास र उनकी बहिनी १५ वर्षीया सुस्मिताकुमारीमाथि घरमै सुतिरहेको बेलामा राति १२ बजे एसिड आक्रमण भएको थियो । उनीहरूको हाल काठमाडौको कीर्तिपुर अस्पतालमा उपचार भइरहेको हो । उनीहरू तीजको अघिल्लो दिन साँझ परिवारसँग दर खाएर आफ्नो कोठमा सुत्न गए । घरमा आमा र कान्छी बहिनी पनि थिए । बुबा र भाइ भने सधैंजस्तो आफ्नो काम गर्ने ठाउँ (पुलहाउस) कुर्न गएका थिए । राति १२ बजे सम्झना बेस्सरी चिच्याएपछि सुस्मिता ब्युँझिइन् । दिदीलाई के भयो भनेर सोध्नसमेत नपाई उनको पनि पाखुरामा आगो लगाएजस्तो गरी पोल्यो । शरीरमा फैलिएको पीडा सहन नसकेर दिदीबहिनी दौडेर आँगनको धारामा रुँदै नुहाउन थाले । सुस्मिताले घटना भएको रात सम्झिइन्, हामीलाई एसिड हान्ने व्यक्ति देखेनौं, तर कुन बेला पानीमा डुबौंजस्तो मात्रै भएको थियो ।बुबा जादोरलाल घर आइपुग्दा छिमेकीले छोरीहरूलाई नुहाइदिंदै थिए । के भएको भनेर उनलाई थाहा थिएन । तेजाब हानेको भन्ने गाइँगुइँ सुनेपछि उनको हंसले ठाउँ छोडयो । उनले त्यो रात सम्झिए, एम्बुलेन्स बोलाउँछु भनेर फोन निकाले हात कामेर नम्बर डायल गर्न सकिनँ, एउटै स्कुटरमा बच्चाहरूलाई राखेर अस्पतालतिर बत्तिएँ । जिल्लाको चन्द्रपुर अस्पतालमा उपचारका सम्भव नभएपछि उनीहरू सोही रात काठमाडौं रेफर भएका हुन् ।सम्झनाको अवस्था निकै गम्भीर भएको उनको उपचारमा संलग्न डाक्टर पीयूष गिरीले बताए । उनले भने, शरीरको ३५ प्रतिशत भाग जलेको छ, घाउ पनि निकै गहिरो छ । २० प्रतिशतभन्दा बढी जलेका बिरामीको ज्यान जाने जोखिम हुने उनले बताए । एसिडले उनको अनुहार, घाँटी, ढाड र छातीको भाग जलेको छ । उनलाई भेन्टिलेटरमा राखिएको छ । होसमा त छिन् तर बोल्न, खान या केही प्रतित्रिलया दिन सक्ने अवस्थामा छैनन् । शल्यक्रिया गरी उनको जलेको भाग काटेर फालिएको छ । अझै धेरै शल्यक्रिया गर्नुपर्ने डा गिरीले बताए । सुस्मिताको भने अवस्था सुधारोन्मुख भएको डाक्टरको भनाई छ । एसिडले उनले दाहिने हत्केलादेखि काखीसम्म पूरै जलेको छ । उनलाई आकस्मिक वार्डमा राखेर उपचार गरिएको छ । ५ प्रतिशत मात्रै जलेकाले उनी खतरामुक्त भएको डा गिरीले बताए । ठीक हुन भने केही समय लाग्ने उनको भनाई छ । राति घरमै आएर कसले एसिड हानेको भन्नेबारे पीडितका परिवार अनविज्ञ छन् । उनीहरूले गाउँकै प्रहरी कार्यालयमा खबर गरेका छन् । घटनाबारे प्रहरीले अनुसन्धान गरिरहेको आफूलाई बताएको बुबा जादोरलालले जनाए । गाउँमा जग्गा विषयमा केही व्यक्तिसँग उनको विवाद चलिरहेको थियो । उनलाई तिनै व्यक्तिले छोरीहरूमाथि एसिड छयापेको आशंका छ । उनी भन्छन्, तेरो जिन्दगी बर्बाद गरिदिन्छु भनेर धम्की दिइरहन्थे, मैले धम्कीलाई गम्भीर रूपमा लिएको थिइनँ । कमजोर आर्थिक अवस्थाका जादोरलाले उपचारका लागि समेत आफूसँग खर्च नभएको दुखेसो पोखे । गाउँमा चन्दा उठाउन लगाएर उपचार खर्च जुटाएको उनी बताउँछन् ।"
खानी सञ्चालन गर्न अध्ययन सुरु,"भक्तपुर (कास) चाँगुनारायण नगरपालिकाले बालुवा, ढुंगा र पांगोमाटो खानी सञ्चालन गर्न अध्ययन प्रक्रिया सुरु गरेको छ । नगर क्षेत्रभित्र साविकमा खानी तथा भूगर्भ विभाग र तत्कालीन जिल्ला विकास समिति (जिविस) कार्यालयबाट अनुमति लिई बालुवा, ढुंगा र पाँगोमाटो खानी सञ्चालन गर्दै आएका व्यवसायीबारे अध्ययन गर्न कागजात मागेको नगरपालिकाले जनाएको छ । अख्तियार दुरुपयोग अनुसन्धान आयोगले २०७१ फागुन १५ मा छानबिनका लागि भन्दै जिल्लामा सञ्चालित बालुवा, ढुंगा तथा पाँगोमाटालगायत २६ खानीको फाइल नियन्त्रणमा लिएको थियो । त्यसलगत्तै जिविसले भक्तपुरमा सञ्चालित सम्पूर्ण खानी बन्द गरेको थियो । वैधानिक रूपमा खानी बन्द रहे पनि चोरी निकासी भने हुँदै आएको छ । छानबिनका लागि अख्तियारले लगेको फाइल फिर्ता गरेपछि नगरपालिकाले स्थानीय सरकार सञ्चालन ऐन२०७४ अनुसार खानी सञ्चालन प्रक्रिया सुरु गरेको नगरप्रमुख सोमप्रसाद मिश्रले बताए । नगरकार्यापालिकाको बैठकले खानी तथा नदीजन्य पदार्थको संकलन, उत्खनन, ओसारपसार र बिक्री वितरणसम्बन्धी कार्यविधि२०७५ पारित भइसकेकाले अध्ययनका लागि व्यवसायीसँग कागजात मगाइएको मिश्रले जनाए ।जिल्लामा सञ्चालित अधिकांश खानी चाँगुनारायण नगरपालिकाभित्र पर्छन् । अख्तियारले फाइल फिर्ता गरेलगत्तै व्यवसायीले जिल्ला समन्वय समितिमा पहिले पेस गरेका फाइल र्फिता गर्दै नगरपालिकामा पेस गरेका छन् । पहिले सञ्चालित खानी स्वीकृतिको प्रमाणपत्र, नवीकरणको कागजात र खानीसँग सम्बन्धित प्राविधिक प्रतिवेदनलगायतका कागजात माग गरेका छौं, उनले भने । मिश्रका अनुसार असोज मसान्तपछि खानी सञ्चालन स्वीकृति दिने गरी सञ्चालकका लागि १५ दिने सूचना प्रकाशित गरिएको छ । उनका अनुसार नगरसभाले पहिले सञ्चालनमा रहेका खानीलाई समेत स्वीकृति दिने निर्णय गरेको छ । खानी सञ्चालनका लागि वातावरण प्रभाव मूल्यांकन (ईआईए) गराउने र खानी क्षेत्रको अध्ययन तथा अनुगमन गर्ने तयारी भएको समेत नगरपालिकाले जनाएको छ । अख्तियारले फाइल कब्जा गरेको बहानामा कार्यविधि नै नबनाई माटो खानी सञ्चालन गरिएको भन्दै बालुवाखानी व्यवसायीले पनि अनुमति माग गरेका थिए ।"
हत्यारा पक्राउ परेनन्,"स्वयम्भूमा नातिको किरिया बसेका थिए ८० वर्षीय लोकबहादुर जीसी । भदौ १० मा हराएका संगीन जीसीको शव १७ गते भेटिएकाले सोही दिन मृत्यु भएको मान्दै परिवारले मृत्यु संस्कार र काजकिरिया गर्यो । बाग्लुङ बुर्तिबाङ घर भएका जीसीको हत्या भएको यतिका दिन बितिसक्दा पनि हत्यारा पत्ता नलागेको भन्दै परिवारले आक्रोश व्यक्त गरेका छन् ।प्रहरीले भदौ १७ साँझमा स्वयम्भूको जंगलमा एक शव फेला पार्यो । उक्त क्षेत्रमा खेलिरहेका बालबालिकाले शव देखेपछि कुरो प्रहरीसम्म पुगेको थियो । टाउको एकातिर शरीर अर्कोतिर रहेको उक्त शवको प्रकृतिले स्थानीयलाई पनि त्रसित बनायो । टाउकोमा मासु थिएन, केवल खप्पर थियो । दाँत पनि दुईवटा मात्र बाँकी थियो । प्रहरीले त्यस समय अघि हराएका सबैको हुलिया मिलायो र २२ वर्षीय संगीन जीसीको शव रहेको आशंकामा परिवारजनलाई सनाखतका लागि बोलायो । पोस्टमार्टमका लागि शिक्षण अस्पतालमा पुर्याइएको शवलाई चिन्न सोही साँझ संगीनको परिवारलाई खबर गरिएको थियो । उनका बुबा निमबहादुर आए, शवको प्रकृति हेर्दा उनको मनमा यस्तो वीभत्स र क्रूर तरिकाले पनि हत्या हुन सक्छ ? भन्ने प्रश्न आयो । घाँटी काटिएकाले शव चिन्न गाह्रो भयो । तर पनि उनका बुबाले काटिएका स्थानमा कीरा परिसकेको शवका हातखुट्टाका औंला र दाँत हेरे । छातीमा सानो शल्यक्रियाको दागजस्तो पनि थियो । त्यसपछि संगीनको मृत्यु भइसकेकोमा दुईमत रहेन । पोस्टमार्टमपछि पनि प्रहरीको लापरबाहीको आरोप लगाउँदै परिवारले शव बुझ्न मानेन । सोमबार मात्र शव घर ल्याई दाहसंस्कार गरियो । परिवारका अनुसार जनैपूर्णिमाका दिन एकै छिन घुमेर आउँछु भनेर निस्किएका उनी साँझसम्म फर्किएनन् । फोन गर्दा रिंग जान्थ्यो तर उठदैनथ्यो । पछि थाहा भयो, उनले मोबाइल घरमै छोडेर गएका रहेछन् । उनी हराएको भोलिपल्टसम्म पनि सम्पर्कमा नआएपछि परिवारले प्रहरीमा हराएको निवेदन दिएको थियो । तर, उनको शव भने निवेदन दिएको एक सातापछि मात्र भेटियो । प्रहरीले पोस्टमार्टम रिपोर्टमा हत्या गरिएको यकिन केही नदेखिएको भनेको छ, मृतक संगीनका काका शक्तिराज जीसीले भने, साताअघि नै हत्या भएको र हत्याको २ घण्टा जति अघि खाना खाएको रिपोर्टमा देखियो । जीसीका अनुसार स्वयम्भू प्रहरी पोस्टको २३ सय मिटर पर मात्र शव भेटिएको हो । घटना भएको बेला राजधानीमा बिमस्टेक सम्मेलन चलिरहेकाले पनि प्रहरीले खोजी गर्न तदारुकता नदेखाएको परिवारको आरोप छ । मृत्युपछि पनि वरपर थप अंग र प्रमाण खोज्न लापरबाही गरेको उनीहरूको आरोप छ । हत्याको साता दिनमै टाउकोमा मासु नरहनु रहस्यमयी भएको काका शक्तिराजको भनाइ छ । हराएका व्यक्तिसँग मिल्ने शव भेटिएपछि परिवारलाई खबर नै नगरी मुचुल्का उठाइएको छ, जुन गलत हो, उनले भने । चार भाइबहिनीमा जेठा संगीनको हत्यारा पत्ता लगाई कारबाहीका लागि उनीहरूले बाग्लुङका सांसद र गृहमन्त्रीलाई समेत आग्रह गरिसकेका छन् । केही दिनअघि संघीय संसद्लाई सम्बोधन गर्दै गृहमन्त्री रामबहादुर थापाले उक्त घटनाबारे अनुसन्धान भइरहेको जनाएका थिए । थापाले प्रारम्भिक मेडिकल रिपोर्टले संगीनको हत्या नभई आत्महत्या गरेको देखिएको बताएका थिए । तर परिवारजनले भने संगीनको शव टाउको अलग भएको अवस्थामा भेटिएकाले हत्या भएको दाबी गर्दै आएका छन् । महानगरीय प्रहरी परिसर टेकुका प्रहरी उपरीक्षक होबिन्द्र बोगटी भिसेरा रिपोर्ट आएपछि मात्र थप तथ्य खुल्ने बताउँछन् । उनले भने, शरीरमा कुटपिट वा बल प्रयोग गरेको कुनै चिह्न छैन । हामी अनुसन्धान गर्दै छौं, केही समय लाग्ने देखिन्छ ।"
पर्यटकीय गन्तव्य बन्दै गुप्तेश्वर क्षेत्र,"वन अनि ठाडो उकालो सिँढी बिछयाइएको बाटो । दायाँबायाँ फुलेको जमानेमान्द्रो बुटी, सुनगाभा, जाही, जुही । यस्तै मनमोहक दृश्यले उकालो लागेका जोकोहीलाई ५ किलोमिटरको ठाडो बाटो डेढ घन्टामा उक्लिएको भेउसमेत पाउँदैनन् । जंगल पारेपछि डेढ दुई सय जना अट्ने समतल चौर आउँछ । चौरको दक्षिणपश्चिमतर्फ एउटा रूख छ । त्यही रूखकै फेदमा मान्छे छिर्न मिल्ने प्वाल देखिन्छ । हो, उही रूखको फेदमा रहेको प्वाल नै गुप्तेश्वर महादेवको मन्दिर पुग्ने गुफाको प्रवेशद्वार हो । मन्दिर कोन्ज्योसोम गाउँपालिका ५ भारदेउमा पर्छ । गुप्तेश्वर मन्दिर पुजारी कृष्ण नगरकोटी भन्छन्, हिन्दु धर्मअनुसार सत्ययुगमा भस्मेश्वर राक्षसले महादेवलाई लखेट्ने क्रममा भागेर यही ओडारमा आई गुप्तवास बसेका थिए । यसरी ईश्वर गुप्त भएको ठाउँ भएकाले यसलाई गुप्तेश्वर भनिएको किंवदन्ती छ । गुफाभित्र प्रवेश गरेलगत्तै गणेशको शिर, गाईको थुनजस्ता अनौठो आकृतिहरू देख्न सकिन्छ । ५० मिटर गुफाभित्र प्रवेश गरिसकेपछि गुप्तेश्वर महादेवको मन्दिर छ । गुफाभित्र धर्मढोका रहेको र पाप गरेकाहरू उक्त ढोकाबाट भित्र जान सक्दैनन् भन्ने विश्वास छ । गुफाको फेदीमा नौखण्डे खोला बगेको छ । त्यहाँ स्नान गरेर गुप्तेश्वर महादेवलाई दूध चढाएमा संकटबाट मुक्त मिल्ने विश्वास छ । त्यसैले यहाँ बालबालिकादेखि वृद्धवृद्धासम्म मनोकांक्षा पूरा गर्न भनेर टाढाटाढाबाट आउने गर्छन् । कोन्ज्योसोम गाउँपालिकाले मन्दिर क्षेत्रलाई पर्यटकीय गन्तव्यस्थल बनाउन डीपीआर तयार गरिरहेको छ । कोन्ज्योसोम गाउँपालिका प्रमुख गोपी स्याङताङ भन्छन्, यहाँ ४५ फिट अग्लो बुद्ध मूर्ति स्थापना गरिनेछ । यसका लागि ४ करोड रुपैयाँ बजेट विनियोगित गरिसकेका छौ । उनले बुद्ध मूर्ति निर्माण गर्न ठेक्कापट्टा गर्ने प्रक्रियामा रहेको बताए । समुद्र सतहदेखि २५१८ मिटरको उचाइमा अवस्थित यस गुफाभित्र प्रवेश गरिसकेपछि अक्सिजन नपुग्ला कि भन्ने डर छैन । सजिलैसँगै श्वासप्रश्वास गर्न सकिन्छ, उनले भने । हिन्दु र बौद्ध धर्मावलम्बी, लामा र झाँक्रीहरू अन्तध्र्यान र दैवीशक्ति प्राप्तिको आकांक्षासहित गुप्तेश्वर महादेवको दर्शन गर्न जाने गरेको पाइन्छ । यस क्षेत्र भएर धार्मिक, पौराणिक मन्दिर, गुम्बा, पुरातात्त्विक वस्तु अवलोकन गर्दै हाइकिङ गर्ने स्थल हो । यहाँको गुन्द्रुक, लोकल भाले, लोकल सुकुटी, ट्राउट माछा, ढिंडोको स्वाद लिन सकिन्छ । शान्त र स्वच्छ वातावरणमा विभिन्न चराहरूको आवाज सुन्न सकिन्छ । यस क्षेत्रबाट तराई क्षेत्र स्पष्ट देख्न सकिन्छ । गुफाभित्र ध्यान गर्न सकिन्छ । पिकनिक स्पट, खानेपानी, बिजुली र सुरक्षाको व्यवस्थापन गर्न सकेमा पर्यटकलाई थप लोभ्याउन सकिने स्थानीयवासी बताउँछन् । यहाँ प्रत्येक वर्ष वैशाख पूर्णिमा र माघे संक्रान्तिमा ठूलो मेला लाग्ने गर्छ । लगनखेलबाट दुई घन्टाको सवारी यात्रापछि भारदेउ पुग्न सकिन्छ ।"
ओरालो झर्दा सूचकले पनि खेद्ने,"मानव विकास प्रतिवेदन त्यस्तो ऐना हो जहाँ अंकहरूले देशको तस्बिर देखाउँछन् । यस वर्षको ऐनामा नेपाल अझै धमिलो भएको छ । अन्य मुलुकका गतिअनुसार हामीले प्रगति गर्न सकेनौं । मानव विकास सूचकांकमा एक खुड्किलो तल ओर्लेर नेपाल १ सय ४९ औं स्थानमा पुगेको छ । औसत आयु, शैक्षिक स्तर र क्रयशक्तिका आधारमा प्रतिव्यक्ति आय सूचक निकाल्ने संयुक्त राष्ट्रसंघीय विकास कार्यक्रम (यूएनडीपी) को प्रतिवेदन हामीलाई आफ्नो समाज नियाल्न सहयोगी छ । नेपाललाई मानव विकास क्षेत्रमा पछाडि पार्न शिक्षा र प्रतिव्यक्ति आम्दानीको मुख्य भूमिका छ । प्रतिवेदनअनुसार साक्षरता प्रतिशत ५९ दशमलव ६ छ । अन्य मुलुकको तुलनामा यो सन्तोषजनक होइन । पाँच वर्ष उमेर पुगेका करिब ९५ प्रतिशत बालबालिका विद्यालय जाने गरेका छन् । तर एक कक्षामा भर्ना भएका करिब ६५ प्रतिशत बालबालिका एसईईसम्मको शिक्षा नलिई बाहिरिन्छन् । शिक्षामा यो एक ठूलो चुनौती हो । आफैंसँग तुलना गर्दा पच्चीस वर्षयता नेपालले फड्को मारेको देखिन्छ । अन्य मुुलुकको तुलनामा होइन । नेपालले स्वास्थ्य र शिक्षामा प्रगति गरे पनि आम्दानी बढाएको छैन । यसबीच नेपालीको आय शतप्रतिशत बढ्दा अरू मुलुकको साढे २ सय प्रतिशत बढिसकेको छ । विकासलाई कसरी बुझ्ने भन्ने क्रममा मानव विकास सूचकांकको सिद्धान्त आएको हो । विकासलाई कुल गार्हस्थ्य उत्पादनका आधारमा मात्र होइन, विभिन्न कोणबाट हेर्नका लागि । राष्ट्रको आम्दानी मानिसका सम्भावना प्रस्फुटित गर्ने गरी लगानी भएको छ कि छैन हेर्न अर्थशास्त्रीद्वय महबुबउल हक र अमत्र्य सेनले यो सिद्धान्त विकास गरेका हुन् ।आम्दानी कम भएर पनि क्युवा, श्रीलंकाहरूले मानिसका सम्भावना प्रस्फुटित गराउन लगानी गरेकाले मानव विकासमा अगाडि छन् । आम्दानी धेरै भइकन पनि शिक्षामा कम लगानीका कारण अरब मुलुकहरू मानव विकासमा पछि छन् । मानव विकासको सिद्धान्तले जानेरबुझेर शिक्षा, स्वास्थ्यमा लगानी गर्नुपर्नेमा जोड दिन्छ । स्वत: हुने विकासमा होइन ।आम्दानीलाई साधनका रूपमा लिएर साध्यका लागि लगानी गर्नुपर्छ । साध्य मानवता हो । यसर्थ लगानी शिक्षा र स्वास्थ्यमा हुनुपर्छ । मानवतामा लगानी गर्न पनि आय बढाउनैपर्छ । यो सूचकांकको एक तिहाइ भार क्रयशक्तिका आधारमा प्रतिव्यक्ति आम्दानीकै छ । हाम्रो देशको कुल गार्हस्थ्य उत्पादन, प्रतिव्यक्ति आयको तुलनामा मानव विकासमा हामी अघि छौं । हाम्रो आर्थिक विकास मात्र चित्त बुझाउने ठाउँ छैन । त्यही भएर हाम्रोभन्दा दोब्बरजस्तै प्रतिव्यक्ति आय भएको पाकिस्तानभन्दा हामी मानव विकासमा अगाडि छौं । किनकि हामीले शिक्षा र स्वास्थ्यमा उसको भन्दा राम्रो लगानी गर्यौं । जतिसुकै खेर गएको किन नहोस्, शिक्षा र स्वास्थ्यमा सरकारले निरन्तर ठूलो रकम खर्चिरहेको छ । घरघरमा भित्रिएको विप्रेषणको लगानी पनि शिक्षा र स्वास्थ्यमै भयो । राज्यले यस क्षेत्रमा केही संरचनागत सुधार गर्यो । परियोजनागत रूपमा भन्दा संरचनागत रूपमै सुधारमा केन्द्रित भयो । गैरसरकारी संस्था र सहकारीले पनि भूमिका खेले । खानेपानीका धारा जोडिए । बाटो बन्यो, बजारसम्म पहुँच पुग्यो । यी सबै गतिविधिले शिक्षा र स्वास्थ्यलाई टेवा दिए । माओवादी द्वन्द्वमा लगानीको माहोल ठप्प बन्यो, प्रतिव्यक्ति आय बढेन तर त्यही मात्रामा सामाजिक विकास रोकिएन । अहिले मानव विकास सूचकांकलाई पनि अपूरो मानिन्छ । यसले पनि परिमाण मात्र ध्यान दियो, गुणस्तरमा दिएन । स्कुल गएनगएको हेर्यो, सिकेनसिकेको ध्यान दिएन । उमेर बढेको देख्यो, कति स्वस्थ र गुणस्तरीय जीवन जियो, ख्याल गरेन । यसलाई पनि सुधार्न जरुरी छ । हाम्रो अर्थतन्त्र चलायमान छैन । त्यसैले राष्ट्रिय आम्दानी निकै कम छ । एकातिर मानव विकासको एक तिहाइ भार यसमै छ । अर्कोतिर, आम्दानी बढाउन सक्यो भने सामाजिक विकासमा थप लगानी गर्न सकिन्छ । अनि मानव विकास स्वत: बढ्छ । त्यसैले मानव विकासको बाटोमा अघि बढ्न अर्थतन्त्र सुधार्नु अनिवार्य ।"
संवैधानिक निकायको सबलता,"यसका पदाधिकारी नियुक्तिको विशेष व्यवस्थाले पनि उनीहरूको भूमिका बढी निष्पक्ष हुनुपर्ने संकेत गर्छ । राज्यका तीनवटै अंगका प्रमुखहरू सहितको संवैधानिक परिषदको सिफारिसमा संसदीय सुनुवाइपश्चात राष्ट्रपतिबाट नियुक्ति हुनु, महाभियोग बाहेक अन्य आधारमा हटाउन नमिल्ने व्यवस्था हुनु, यसका पदाधिकारी राजनीतिक बाहेकका पदमा नियुक्ति हुन नमिल्ने व्यवस्था हुनुले उनीहरूलाई आस र त्रासबाट मुक्त भई स्वतन्त्र भूमिका निर्भीक रूपमा गर्न मार्गप्रशस्त गरिदिएको छ । संरचनामा राजनीतिक व्यक्तित्वहरूको बहुमत भएकाले संवैधानिक परिषदले गरेको नियुक्ति सिफारिसलाई लिएर राजनीतिक रंग दिने गरिन्छ । तर यहांँ के बुझ्न आवश्यक छ भने सिकर्मीले बनाएको कुर्सी बनिसकेपछि सिकर्मीको नभई स्वतन्त्र कुर्सी हुन्छ । संवैधानिक पदाधिकारीहरू पनि नियुक्ति भइसकेपछि पूर्णत स्वतन्त्र हुन्छन् । यसो हुनु उनीहरूको धर्म हो । नकारात्मक सोचबाट सरकारलाई असहयोग गर्न नहुने तर अनावश्यक सरकारी हस्तक्षेप अवज्ञा गर्ने हिम्मत पदाधिकारीमा भए संवैधानिक निकायहरू आफ्ना संवैधानिक भूमिकामा प्रभावकारी हुन्छन् र जनताको विश्वास आर्जन गर्न सक्छन् । सरकारले पनि यी निकाय आफ्नै सहयोगका लागि हुन् भन्ने सोच्नुपर्छ । हिट्लरका सञ्चारमन्त्री गोयबल्सले भनेका थिए, सबै राज्यका अंग र सञ्चार माध्यम पियानो बाजाजस्तै हुन्, जसले सरकारले भनेजस्तै धुन निकाल्नुपर्छ । लोकतान्त्रिक सरकारबाट भने यस्तो व्यवहारको कल्पनासम्म गरिंँदैन । बिट मार्नुअघि एउटा सन्दर्भलाई उल्लेख गरौं । संयुक्त राज्य अमेरिकाको ब्ल्याक्सबर्ग भन्ने स्थानमा सन् १९८६ मा राजनीतिज्ञ, राजनीतिशास्त्री, प्रशासनविदको बृहत भेला भएको थियो । भेलाको घोषणापत्रमा भनिएको थियो, लोकतन्त्र लोकसम्मतिमा चल्छ । लोकसम्मति निर्वाचित पदाधिकारीमा मात्र प्रतिविम्बित हुंँदैन, बरु संविधानले परिकल्पना गरेका वैधानिक संस्था र पदहरूमा समेत देखिन्छ । संविधानको व्यवस्था अनुसार गठित संवैधानिक निकायहरू यस्तै संस्था हुन् । यी संस्थाको क्षयीकरणले लोकतन्त्र सुदृढ हँुंदैन, कमजोर हुन्छ ।"
हामी अरिंगाल होइनौं,"प्रधानमन्त्री केपी ओलीले पोस्टबहादुर बोगटी स्मृति सभामा सरकारको आलोचना गर्नेमाथि अरिंगाल बनेर प्रतिवाद वा आक्रमण गर्न दिएको निर्देशनले नेपाली जनताको शिर लज्जाले निहुरिएको छ । प्रधानमन्त्रीबाट यस्तो अभिव्यक्ति आउनु शोभनीय होइन । जनताका सुखसुविधाका काम गर्दा सरकारको आलोचना कसैले गर्दैन । सरकारले बलात्कार र हत्याका अपराधी पत्ता लगाउनसकेको छैन । नागरिक स्वतन्त्रतामाथि हस्तक्षेप बढेको छ । कालोबजारी, मनपरी कर असुली, काम नगर्ने ठेकेदारको संरक्षण, अपराधी रिहा, सिन्डिकेट तोडेको नाटकजस्ता घटनाक्रम यही सरकारका पालामा भएका छन् । ३३ किलो सुन काण्डको अनुसन्धान छिनोफानो हुनसकेको छैन । मेडिकल माफियालाई सहयोग गर्ने प्रपञ्च चलिरहेको छ । यस्ता जनहित विरोधी काम गरेर सरकारको बचाउ गर भनेर जनतालाई उत्तेजित बनाउन प्रधानमन्त्रीलाई सुहाउँदैन । पत्रकारका हातखुट्टा बाँध्ने, आफ्नो फोटोको कार्टुन बनायो भनेर नागरिकलाई हतकडी लगाएर थुनामा राख्ने सरकारको समर्थन कसरी गर्ने ? प्रधानमन्त्रीलाई अन्धाधुन्द समर्थन गर्ने हामी तपाईंका रैती वा दास होइनौं । नाकाबन्दीको विरोध गरेकाले प्रधानमन्त्री ओलीको दललाई भोट दिएका थियौं । प्रधानमन्त्री जस्तो गरिमामय उच्च पदमा आसिन व्यक्ति शालिन हुनुपर्दैन ? जनजीविकाका सवालमा सरकारले के गर्यो ? हत्यारालाई कारबाही गर भनेर नाराजुलुस निकाल्नुपर्ने ? सत्ता अस्थायी हो । जनता स्थायी हुन्छन् । सांसद र मन्त्रीपद राजनीतिक पद हो । प्रधानमन्त्री ओलीज्यू, तपाईले सन्तनेता कृष्णप्रसाद भट्टराई र मनमोहन अधिकारीबाट पाठ सिक्नुभएन । कम्तीमा आफ्नो मर्यादाको ख्याल गर्नुहोस् । कुसुम न्यौपाने,नवलपुर"
चीनबारे तथ्य फरक,"शनिबार प्रकाशित भैरव रिसालको राष्ट्र संघमा नेपाल पुग्दा शीर्षक लेखमा राष्ट्र संघको पन्ध्रौँ साधारण सभामा नेपाली प्रतिनिधि मण्डलको नेतृत्व तत्कालीन प्रधानमन्त्री विश्वेश्वरप्रसाद कोइरालाले गरेको प्रसंग छ । त्यसमा २०१७ असोज १५ मा साधारण सभालाई सम्बोधन गर्दै प्रधानमन्त्री विश्वेश्वरप्रसादले साम्यवादी चीनलाई विश्व संस्थामा प्रवेश गराउनुपर्छ भन्ने नेपाललाई विश्वास छ । यसो नभएसम्म आफ्ना कारबाही तथा उद्देश्य पूरा गर्न राष्ट्र संघ समर्थ हुने छैन भन्ने भनाइ प्रस्तुत गरेको उल्लेख छ । संयुक्त राष्ट्र संघ २५ अप्रिल १९४५ मा स्थापना भएको थियो । संस्थापक राष्ट्रमध्ये चीन एक थियो । संयुक्त राष्ट्र संघको बडापत्रमा संस्थापक मध्येबाट सुरुमा दस्तखत गर्नेहरूमा संयुक्त अधिराज्य बेलायतका तर्फबाट एन्थोनी इडेन, संयुक्त राज्य अमेरिकाका तर्फबाट इडवार्ड स्टेटिनियस, चीनका तर्फबाट टीभी सुङ तथा सोभियत संघका तर्फबाट भाचेस्लाभ मोलोतोभ थिए । चिनियाँ राष्ट्रपति सी चिनफिङले सेप्टेम्बर २८, २०१५ मा संयुक्त राष्ट्र संघको ७० औं साधारण सभामा न्युयोर्कमा दिएको भाषणमा संयुक्त राष्ट्र संघको बडापत्रमा दस्तखत गर्ने चीन पहिलो मुलुक थियो भनेको उनको पुस्तक द गभर्नन्स अफ चाइनाको ग्रन्थ २, पृष्ठ ५७४ मा उल्लेख छ । अत: जिज्ञासु पाठकमा पर्नगएको भ्रमलाई निवारण गर्न अग्रज रिसालसित निवेदन गर्छु । हरिहर खनाल, धापासी, काठमाडौँ"
अनुसन्धानमा आलटाल,"समाजमा अपराध नियन्त्रणका लागि नेपाल प्रहरीले दुईवटा कार्यक्रम सार्वजनिक गरेको थियो । पहिलो, प्रहरी मेरो साथी । दोस्रो, मुस्कान सहितको प्रहरी । के नेपाल प्रहरीले यी नारा अनुसार काम गरेका छन् त ? कञ्चनपुरमा एक किशोरीको बलात्कारपछि हत्या गरियो । प्रहरी भने एकपछि अर्को नाटक मञ्चन गर्दैमा ब्यस्त छन् । सिंगो संगठन बदनाम हँुदा पनि किन नेपाल प्रहरी नेतृत्व मौन बसेको छ ? भोलि जनताले प्रहरी संगठनलाई विश्वास गरेनन् भने के होला ? सुरक्षा निकायसँग निश्चिन्त हुनसके जनताले सुरक्षित महसुस गर्छन् । यहाँ त प्रहरी कार्यालय हेर्नुपर्ने, प्रहरीमाथि ढुंगामुढा गर्नुपर्ने, कहिले प्रहरी विरुद्ध अदालत जानुपर्ने अवस्था छ । निर्मला हत्याकाण्डका दोषीलाई सार्वजनिक गर्दै पीडितलाई राहत दिन सक्नुपर्छ । रामकृष्ण बराल,जोरपाटी, काठमाडौं"
बालुवाटारमा निजी कार्यक्रम,"पञ्चायती व्यवस्थामा दरबारियाको चाकडी चल्थ्यो । बहुदलीय व्यवस्था आएपछि जनताको छोराले केही गर्छन् कि भन्ने थियो । तर झन् परिवारवाद हावी भयो । भ्रष्टाचार चरम सीमामा बढ्यो । मनमोहन अधिकारीका पालामा जनताको शासन आएको अनुुभूति भयो । त्यस बाहेकका सरकारका गतिला कार्य जनताले देख्न पाएनन् । केपी ओलीको पहिलो सरकारले जनतालाई सपना बाँडेको थियो । ओलीको दोस्रो सत्तारोहणपछि जनता आशावादी थिए । तर अहिले निराशा छाउन थालेको देखिन्छ । सरकारले कञ्चनपुरकी निर्मला पन्तको बलात्कारपछि हत्या गर्ने व्यक्ति लगाउनसकेको छैन । यसमा कमजोरी प्रहरीको भए पनि सबै दोष सरकारमा जाने हो । प्रधानमन्त्री निवासमा केही दिनअघि भएको ओली बन्धुको भेलाले जनतामा असन्तुष्टि बढाएको छ । सम्पूर्ण खर्च ओली बन्धुसँंग उठाइएको र प्रधानमन्त्रीको ब्यस्तता र असुरक्षाका कारण कार्यक्रम बालुवाटारमा गर्न बाध्य भएको आयोजकको भनाइ छ । प्रधानमन्त्रीले आइन्दा सरकारी कार्यालय तथा निवासमा यस्ता निजी स्तरका कार्यक्रम र भोजभतेर बन्द गर्ने नीति लिनुपर्छ । पूर्ण ओली,चावहिल, काठमाडौं"
जग्गा खानीको होइन,"कान्तिपुरमा भदौ २६ गते प्रकाशित खानीको जग्गा व्यक्तिको नाममा शीर्षक समाचारप्रति मेरो ध्यानाकर्षण भएको छ । काठमाडौं जिल्ला साविक कोटेश्वर वडा नं ३ (क) किनं २७७ र किनं २७८ को क्षेत्रफल १ रोपनी जग्गा हाम्रो पैतृक हो । म रमेश भट्ट, आमा सुशीला भट्ट वादी भई काकी शैलजा भट्टसमेत प्रतिवादी भएको अंशचलन मुद्दामा काठमाडौं जिल्ला अदालतले २०७० वैशाख ३० मा फैसला गरेपछि आधी भाग मेरो नाममा भएको हो । मेरो नाममा लालपुर्जा प्राप्त भएको करिब ७८ महिनापछि कम्पाउन्ड वाल निर्माण गर्नलाग्दा खानी तथा भूगर्भ विभागले प्रहरी कार्यालयमा उजुरी गरेको थियो । छलफलमा विभागले प्रमाण पेस गर्न सकेन । २०७१ पुस २५ मा म मालपोत कार्यालय डिल्लीबजारमा दुई छोरालाई अंश गर्ने सिलसिलामा गएको थिएँ । खानी तथा भूगर्भ विभागको २०७१ पुस १३ को पत्रले रोक्का रहेकोले विभागको फुकुवा पत्र नआएसम्म केही गर्न नसकिने जानकारी आयो । तर खानी विभागले आधिकारिक कागजपत्र दिन इन्कार गर्यो । राष्ट्रिय सूचना आयोगमार्फत गएपछि खानी विभागले रोक्का राखेको आधिकारिक जानकारी प्राप्त भयो । तर अनौपचारिक रूपमा हाम्रो ग्यास आयोजना सञ्चालन छ, वार्षिक करोडौं रुपैयाँ सरकारबाट लगानी भैरहेको छ भन्ने भनाइ आयो । म जग्गा फुकुवाका लागि सर्वोच्च अदालत गएँ । अदालतले विपक्षी झिकाइ सम्बन्धित फाइल मन्त्रिपरिषद् तथा प्रधानमन्त्रीको कार्यालय र जिल्ला प्रशासन कार्यालय, काठमाडौंबाट माग गरेको थियो । मन्त्रिपरिषद्बाट जग्गा अधिकरण सम्बन्धमा कुनै निर्णय नभएको र चारपटक आदेश हुँदा जिल्ला प्रशासन कार्यालय काठमाडौंबाट मिसिल नभएको भन्ने जवाफ आयो । सर्वोच्च अदालतबाट तत्कालीन प्रधानन्यायाधीश गोपालप्रसाद पराजुली र न्यायाधीश पुरुषोत्तम भण्डारीको संयुक्त इजलाशबाट जग्गा प्राप्ति ऐन, २०३४ को प्रक्रिया पुुरा नगरी मन्त्रिपरिषद्को निर्णय बिना अधिकरण गर्न कानुनत: नमिल्ने प्रावधान बमोजिम रोक्का राखेको जग्गा फुकुवा गरिदिनु भन्ने फैसला भएको हो । यही जग्गा नभई आयोजना सञ्चालन हुन नसक्ने निश्चयात्मक आधार देखिए प्रचलित मूल्यमा मुआव्जा दिनु भनी फैसलामा उल्लेख छ । उचित क्षतिपूर्ति दिएर मात्रै अधिग्रहण गर्नुपर्ने सिद्धान्तलाई अंगिकार गरिएको छ । सर्वोच्च अदालतको फैसलामा खानी तथा भूगर्भ विभागले त्यस विरुद्ध पुनरावलोकन गरेको छैन । रमेश भट्ट,गैह्रीधारा, काठमाडौं"
विधेयकमा दलितलाई बेवास्ता,सुशील बिके
शिक्षामा फड्को कसरी ?,"हामीलाई चाहिने शिक्षानेपालले पहिले आफ्नो धरातल बुझ्नु जरुरी छ । राजा महेन्द्रकालीन एक राष्ट्रराज्यको साटो बहुजातीय, बहुभाषिक तथा बहुधार्मिक, बहुराष्ट्रिय राज्य निर्माणको ध्येय लिनुपर्छ । भूमण्डलीकरणको आर्थिक वृद्धिका लागि चाहिने यन्त्र मानव र नवउदारवादी सोचबाट उत्पादन गर्ने नीति त्याग्नुपर्छ । शिक्षाले स्वाधीन, सबल र सुसंस्कृत मानिस उत्पादन गर्न सक्नुपर्छ । समानताका आधारमा एकअर्का अन्तरसम्बन्धित होउन् । महेन्द्र संस्कृत विश्वविद्यालय संस्कृतभाषीको अभावमा कर्मकाण्डी शिक्षा दिने सिवाय उपादेयिताविहीन बनेको छ । बरु नेवार र मैथिली लगायत विभिन्न भाषामा पनि शिक्षा, उच्च शिक्षा तथा प्राज्ञिक कार्य थालनी गरेर बहुभाषाको उपादेयता वृद्धि गर्नुपर्छ । जस्तो बहुभाषिक शिक्षाको अभावमा सामुदायिक विद्यालय धमाधम बन्द हुँदैछन । मातृभाषा रूखिएका छन्, अंग्रेजी भाषाको शिक्षाले ट्रिपल जम्प गर्दैछ । नेपाली भाषा पनि संकटावस्थामा छ । बहुभाषिक शिक्षा दिए भने सरकारी सामुदायिक विद्यालयहरू प्रभावकारी हुन्छन् र निजी विद्यालयहरू आफसेआफ निरुत्साहित हुन्छन् । शिक्षामा सबैभन्दा ठूलो हिस्सा शिक्षकको तलबभत्तामा खर्च हुन्छ । बालबालिका भने निजी विद्यालयमा थुप्रिन थालेका छन् । राज्यको कोष अनुत्पादक क्षेत्रमा खर्च भइरहेको छ । संविधानत: शिक्षाका सबै अधिकार स्थानीय सरकारलाई दिनुपर्छ । स्थानीय सरकारको सहजीकरणमा समुदाय र समाजमा आधारित ज्ञानविज्ञान, प्रविधि, संस्कृति, साधन, स्रोत, कला र सीपको नियमित अध्ययन, अध्यापन, अनुसन्धानको नीति लिने हो भने उच्च शिक्षाले फड्को मार्न सक्छ ।"
"बलात्कारी पुरुष होइन, अपराधी","अचेल अखबारका पाना पल्टाउन डर लाग्न थालेको छ । बलात्कार र यौन दुव्र्यवहारका कुनै न कुनै समाचार छापिएका हुन्छन् । त्यस्ता अपराधमा बुबा, हजुरबुबा, दाजुभाइ र आफन्त संलग्न भएका विवरण हुन्छन् । यस्तो लाग्छ, यी समाचार पढ्दापढ्दै हाम्रा छोरी पुरुष आफन्तसँंग नजिकिनै छाड्ने दिन आउँदैछ । छोरीको सुरक्षा अब आमाको एकल दायित्व बन्ने स्थिति उत्पन्न भएको छ ।बलात्कारका एकपछि अर्को घटना सार्वजनिक भइरहँदा सामाजिक सञ्जालमा पुरुषप्रति घृणा जगाउने स्टाटस आइरहेका छन् । हाम्रो सामाजिक संरचनामा पक्कै थुप्रै प्रश्न छन्, तर ती समस्या समाधानको यो बाटो उपयुक्त लाग्दैन । के पुरुष बलात्कारी हुन् ? तसलिमा नसरिनले भनेझैं के सबै पुरुषको नजर बलात्कारी हुन्छ ? अनि लंैगिक असमानताको मुद्दा महिलाको मात्र हो ? मलाई लाग्छ, बलात्कार गर्ने व्यक्ति पुरुष हैन, ऊ विशुद्ध अपराधी हो । अपराधीको कुनै लिङ्ग हुँदैन । जात वा धर्म हुँदैन । जसरी कुनै हत्या भयो भने अपराधीको परिचयमा पुरुष, जाति वा धर्म गौण बनिदिन्छ, उसैगरी बलात्कारीलाई पुरुषभन्दा अपराधीको नजरबाट मात्र हेरिनुपर्छ ।यति धेरै बलात्कारका घटना भइरहनुको कारण के हुनसक्छ ? मथिंगल घुमाउने खालका घटनालाई मैले धेरै कोणबाट विश्लेषण गरेँ । लैंगिक भेदभावपूर्ण व्यवहार बलात्कारको स्रोत हो भन्नेमा म विश्वस्त भएँ । किनभने हामीले छोरा र छोरीमा भेदभाव गरिरह्यौं । सार्वजनिक खपतका लागि समानताको भाषण गरिए पनि व्यवहारमा खासै परिवर्तन भएको देखिँदैन । स्वास्थ्य मन्त्रालयका भर्खरैका तथ्यांकले छोरीभन्दा छोराको जन्मदर वृद्धि भइरहेको देखाउँछ । त्यसको मुख्य कारण पनि लिङ्गका कारण हुने भ्रूणहत्या हो भन्नेमा शंका छैन । महिलालाई होच्याउने प्रवृत्ति घरघरमै छ । उनीहरूको क्षमतामाथि सधैं नजरअन्दाज गरिन्छ । बोलीवचन र व्यवहारले हेलाहोँचो र दुव्र्यवहार गरिन्छ । त्यो मान्यता हुर्किंदै जाँदा महिलालाई कमजोर ठान्ने र उसलाई निर्बल ठान्ने प्रवृत्तिले प्रोत्साहन पाइरह्यो । त्यस्ता मान्यतालाई पुरानो पुस्ताका आमा, हजुरआमाले पनि सही थाप्दै जानुभयो । त्यसले महिलालाई चाहेको बेला जतिबेला जे पनि गर्न सकिन्छ भन्ने आपराधिक मनोबल वृद्धि भइरहेको देखिन्छ । महिलामाथि हुने जबर्जस्तीलाई त्यही मनोरोगले सहज बनाइदिएको छ ।कञ्चनपुरकी स्कुले किशोरी निर्मला पन्तको बलात्कार र हत्याको घटनामा महिला सरोकारमा प्रहरीको बेवास्ता छरपस्ट भयो । किशोरी हराएको सूचनाप्रति प्रहरी संवेदनशील भएन । उल्टै भनेछ, यति राति कहाँ खोज्न जाने ? भोलि बिहानै निवेदन लिएर आउनु । किशोरी हराएका अधिकांश घटनामा प्रहरीमात्र हैन, आफन्त र छिमेकीको पनि पहिलो अनुमान हुन्छ, पक्कै पोइल गई होली । यो अर्को बेवास्ता हो । मानिलिउँ, कम उमेरकी छोरीले भागेरै बिहे गरिन् । त्यो पनि गैरकानुनी भयो । उनीसंँग सहमतिमै हुने भनिएका सम्बन्ध पनि बलात्कारै हुन् । पत्रपत्रिकामा प्रकाशित समाचार पढ्दा धेरै प्रश्न अनुत्तरित लागे । यो घटना किन यति धेरै रहस्यमय भयो वा बनाइयो ? प्रहरीले अपराधी पत्ता लगाउन सकेन वा पत्ता नलागोस् भनेर जालझेल गर्यो ? घटनाका प्रमाण मेट्न खोजिए जस्तो देखियो । प्रहरीको असक्षमताकै कारण यति जघन्य अपराधमा समेत सरकार लाचार बन्नुपर्यो । प्रधानमन्त्री र गृहमन्त्री निरीहजस्ता देखिए । उनीहरू जति संवेदनशील हुनुपर्ने हो, भएको देखिएन । निर्मलाको न्यायका लागि बरु सर्वसाधारण सडकमा उत्रिएर गोली सामना गरे । यति दु:खद घटनाले एउटा जबर्जस्त सन्देश दियो, निर्मलाको न्यायका निम्ती ज्यान दिने पनि पुरुषै निस्किए । न्यायको खोजीमा काठमाडौं आएका निर्मलाका बुबाआमालाई शनिबार माइतीघर मण्डलामा साथ दिने ठूलो संख्या पुरुषकै थियो । अनि हामी कसरी पुरुष बलात्कारी हुन् भनेर अपराधलाई सामान्यीकरण गर्न सक्छांै ? एउटा कोणबाट हेर्दा छोरीको सुरक्षा चुनौतीपूर्ण बन्दै गएको छ । त्यसैलाई अर्को कोणबाट हेर्याँै भने छोराको सुरक्षा त्योभन्दा ठूलो चुनौती बनेको छ । अभिभावकले छोरीको मात्र हैन, छोराको पनि चिन्ता गर्नुपर्ने बेला आएको छ । हामीले छोरीको तुलनामा छोरालाई स्वच्छन्द छाडेका छौं । छोरीलाई राम्रो संस्कार सिकाउँछौं । राम्रो बोलीचाली सिकाउँछौं । राम्रो व्यवहार र संगत गर्न सिकाउँछौं । ती सबै छोराका हकमा लागू हुँदैनन् । छोरा कहाँ गइरहेको छ ? के गरिरहेको छ ? उसको संगत कोकस्तासँंग छ ? धेरैले वास्ता गरिरहेका हुँदैनन् । छोरा लागूऔषधको कुलतमा फसेपछि मात्र अभिभावक झल्यास्स हुन्छन् । बलात्कारीका रूपमा हत्कडी लागेपछि मात्र छोरालाई सुरक्षित राख्न नसकेकामा पछुताउँछन् । अब सवाल उठ्छ, छोरी सुरक्षाको दायित्व कसको हो ? जब हामी हरेक हजुरबुबा, बुबा, काका, मामा, दाजुभाइ र आफन्तलाई बलात्कारी देख्छौं भने एक्ली आमाले मात्र के छोरीको सुरक्षा गर्न सक्लिन् ? पक्कै सक्दिनन् । त्यसैले घटनालाई सामान्यीकरण गर्नुभन्दा अपराध विशेषका रूपमा लिनु उपयुक्त हुन्छ । महिला हिंसा, दुव्र्यवहार, भेदभावजन्य सामाजिकसांस्कृतिक व्यवहारमा सुधार ल्याउन पुरुष र महिला दुबैको हातेमालो जरुरी छ ।"
साउदीमा न्यूनतम १३ सय रियाल,"काठमाडौं (कास) नेपालले साउदी अरबमा जाने नेपाली अदक्ष कामदारका लागि खाना सुविधासहित १३ सय रियाल (करिब ३९ हजार रुपैयाँ) न्यूनतम तलब निर्धारण गरेको छ । कामदारको न्यूनतम पारिश्रमिक मन्त्रिपरिषद्ले तोकेको हो । यसअघि साउदी जाने नेपाली कामदारको न्यूनतम पारिश्रमिक खानासहित एक हजार रियाल थियो ।श्रम मन्त्रालयका अनुसार अर्धदक्ष, दक्ष र व्यावसायिक कामदारको समेत न्यूनतम तलब तोकिएको छ । मन्त्रालयले अर्धदक्ष कामदारको कम्तीमा १५ सय, दक्ष कामदारको १७ देखि ३५ सय रियालसम्म र व्यावसायिक (विशेषज्ञ) को ५ हजारदेखि ११ हजार रियालसम्म तलब तोकिनुपर्ने सर्त राखेको छ । रोजगारदाताले नेपाल सरकारले तोकेको न्यूनतम तलब दिने ग्यारेन्टी गरेपछि मात्रै कामदार भर्नाका लागि अनुमति दिइने श्रममन्त्री गोकर्ण विष्टले बताए । कामदार भर्नाका लागि नेपाली दूतावासबाट मागपत्र प्रमाणीकरण अनिवार्य गरिएपछि तोकिएको तलब लागू हुने विश्वास सरकारले लिएको छ । पहिले दूतावासबाट मागपत्र प्रमाणीकरण थिएन । अब दूतावासबाट कम्पनीको आर्थिक हैसियत, अवस्था र कामदारले ज्याला पाएनपाएको हेरेर मात्रै कामदार ल्याउन पाउने अनुमति दिने प्रणालीका कारण लागू हुने विश्वास छ, मन्त्री विष्टले भने, यो व्यवस्थाले नेपाली कामदारलाई फाइदा पुर्याउनेछ । साउदीस्थित नेपाली दूतावासले तीन महिनायता एक हजार रियालभन्दा कम तलब दिने कम्पनीलाई नेपाली कामदार ल्याउन अनुमति दिन बन्द गरेको छ । सरकारले अहिले तोकेको न्यूनतम तलब नयाँ कामदारको हकमा तुरुन्तै कार्यान्वयनमा आउने दूतावासको भनाइ छ । नयाँलाई बढेको तलब दिएपछि कार्यरत कामदारलाई पनि दिन रोजगारदाता दबाबमा पर्छ, दूतावासका उपनियोग प्रमुख आनन्दराज शर्माले भने, कतिपय कम्पनीले नेपाल सरकारले तोकेभन्दा बढी तलब पनि दिएका छन् । साउदीमा झन्डै ४ लाख नेपाली कार्यरत छन् । कतिपय ठूला तथा पुराना कम्पनीले अझै चार सय रियालमा काम लगाइरहेका छन् । ओभरटाइम आउँदा एक हजार रियालसम्म पुग्ने भएकाले पुराना कामदार एउटै कम्पनीमा काम गरिरहेका छन् । खुला बजार भन्दै साउदी सरकार आफैंले कामदारको तलब तोक्ने गरेको छैन । कम्पनी र कामदारबीच समझदारी भएको तलबलाई सरकारले कार्यान्वयन गर्दैै आएको छ । वैदेशिक रोजगार व्यवसायीहरूले तलब कार्यान्वयनका लागि साउदी सरकारसँग सहमति गर्नुपर्ने बताएका छन् । साउदी सरकारसँग सहमति नै गरेर तलब बढाएको हो भने यो नेपाली कामदारका लागि खुसीको कुरा हो, नेपाल वैदेशिक रोजगार व्यवसायी संघका अध्यक्ष रोहन गुरुङले भने, एकलौटी रूपमा मात्रै लागू गर्न खोज्या हो भने रोजगारदाताले नेपाली कामदारको विकल्प खोज्न सक्छन् । सरकारले यतातिर पनि ध्यान दिनुपर्छ ।"
उत्तरी नाकामा पूर्वाधार माग,"काठमाडौं (कास) सांसदहरूले नेपाल र चीनबीच व्यापार तथा पारवहन प्रोटोकलमा सहमति भए पनि त्यसबाट फाइदा लिन उत्तरी नाकामा सडक पूर्वाधारको अवस्था सुधार गर्नुपर्ने माग राखेका छन् ।सम्झौताअनुसार चीन हुँदै तेस्रो मुलुकसम्म सिधा आवतजावत गर्न सकिने भए पनि ५ वटा नाकाको पूर्वाधारको अवस्था नाजुक रहेको सांसद योगेश भट्टराईले बताए । सम्झौताले दुई देशको सम्बन्ध उचाइमा पुगेको छ, संसदमा विशेष समय लिएर बोल्दै उनले भने, तर नेपालतर्फको नाकामा यातायात पूर्वाधारको अवस्थामा सन्तुष्ट हुने ठाउँ छैन । यसको व्यवस्थापन गर्नु जरुरी छ । ६ नाकामध्ये ताप्लेजुङको ओलाङचुङगोला पुरानो नाका भएकाले व्यवस्थित गर्नुपर्ने उनले बताए । कांग्रेसका दिव्यमणि राजभण्डारीले निजगढ अन्तर्राष्ट्रिय विमानस्थलको डीपीआरमाथि प्रश्न उठाए । अन्तर्राष्ट्रिय विमानस्थल बनाउन लागेको चर्चा छ, के यसको डीपीआर तयार भयो ? उनले भने । विमानस्थल बनाउन रूख कटान गर्नु ठीक नभएको उनले बताए । सात लाख रूखबिरुवा कटान गर्नुपर्ने प्रस्ताव सुन्नमा आएको छ । वनमन्त्रीले यसको जानकारी सदनलाई जानकारी गराउन अनुरोध गर्छुु, उनले भने, रूख काट्ने कुरा सुन्दा २०३६ को जनमत संग्रहमा चुनाव जित्न र निरंकुश निर्दलीय व्यवस्था टिकाउन धेरै जंगल मासेको याद आयो । उनले उपराष्ट्रपति कार्यालय समाज कल्याण परिषदको भवनमा राख्न लागेको सरकारको निर्णयको पनि विरोध गरे । राजपाकी चन्दा चौधरीले गण्डकी प्रदेशका मुख्यमन्त्री पृथ्वीसुब्बा गुरुङको राजीनामा माग गरिन् । गुरुङले पोखरामा लाइसेन्स दिएर रेडलाइट एरिया खोल्नुपर्ने बताएका थिए । गुरुङको अभिव्यक्तिले सम्पूर्ण नारीको अपमान भएकाले राजीनामा दिनुपर्ने चौधरीले बताइन् । मुलुकमा महिलामाथि हिंसा र बलात्कारको घटना भइरहेका बेला मुख्यमन्त्री गुरुङले महिलाको अपमान गरेको उनले बताइन् । मुख्यमन्त्रीले नैतिकताका आधारमा राजीनामा दिनुपर्छ, चौधरीले भनिन् । हुम्लाका सांसद छक्कबहादुर लामाले शिक्षक सेवा आयोगले लिन लागेको खुला शिक्षकको परीक्षा केन्द्र सुर्खेतमा राखेको भन्दै विरोध जनाए । परीक्षा हुम्लाको सिमकोटमै हुने व्यवस्था मिलाउन उनले माग राखे । लोक सेवा आयोग, प्रहरी सेना सबैले परीक्षा हुम्लामा सञ्चालन गर्दै आए पनि शिक्षक सेवा आयोगको अन्यत्र भएको भन्दै उनले विरोध जनाए ।"
तलब सिफारिस अव्यावहारिक,"काठमाडौं (कास) नेपाल मिडिया सोसाइटीले न्यूनतम पारिश्रमिक निर्धारण समितिले गरेको तलब सिफारिस अव्यावहारिक भएको भन्दै विरोध जनाएको छ । समितिले हालै पत्रकारको मासिक पारिश्रमिक न्यूनतम २९ हजार ५ सय तोकेको छ । सोसाइटी अध्यक्ष शुभशंकर कँडेलले आइतबार विज्ञप्ति जारी गरी समितिले गरेको सिफारिस एकांगी, अपूर्ण र अदूरदर्शी भएको उल्लेख गरेका छन् ।राज्य श्रमजीवी पत्रकारहरूप्रति सांच्चिकै संवेदनशील छ भने जहाँ श्रमजीविले काम गर्छन् ती उद्योग वा संस्थालाई बलियो र सबल बनाउने नीति, कार्यक्रम र सहयोग उपलब्ध गराएर मात्र सम्भव हुन्छ, विज्ञप्तिमा उल्लेख छ, अन्यथा सरकारले सस्तो लोकप्रियताका लागि जारी गर्ने अवस्तुवादी र मिडिया संस्थाविरोधी निर्देशनबाट स्थिति झन् तनावपूर्ण बन्नेबाहेक हुंदैन भन्ने कुरा सरोकारवालाले समयमै सोच्न सक्नुपर्छ । समितिले गरेका यस्ता कुनै पनि सर्त वा सिफारिस पालना गर्न असमर्थ रहेको र यसको औचित्य नरहेको पनि उनले उल्लेख गरेका छन् । मिडिया उद्योगलाई राज्यका तर्फबाट दिन सकिने सहुलियत र सहयोगका विषयमा वर्षौंदेखि माग गर्दा पनि वास्ता नगर्ने तर जबर्जस्ती आर्थिक व्ययभार थपिने गरी निर्देशन थोपर्ने कुराले सोसाइटी मर्माहत भएको विज्ञप्तिमा उल्लेख छ । समिति राजनीतिक कार्यकर्ता भर्ती केन्द्रका रुपमा परिणत भएको र मूलधारको सञ्चार माध्यमप्रति विरोधी रबैया बोक्ने गरेकाले खारेजीको माग पनि सोसाइटीले गरेको छ । अहिले देशको आर्थिक अवस्था अस्तव्यस्त रहेकाले विज्ञापनको आम्दानीले चल्ने मिडिया उद्योग सबैभन्दा मारमा परेको सोसाइटीको भनाइ छ । विज्ञापनलगायतबाट हुने आम्दानी साह्रै दयनीय अवस्थामा रहेको, अर्कातिर मिडिया सञ्चालनको लागत अधिक बढेको विज्ञप्तिमा उल्लेख छ ।यस्तो विषम स्थितिमा सरकारले मिडिया क्षेत्रका लागि राहत दिने सम्बोधन गर्ने आशा गरिएका बेला सञ्चार संस्थाहरूलाई असान्दर्भिक र औचित्यहीन न्यूनतम पारिश्रमिक समितिको सिफारिसको हवाला दिएर उसको सिफारिस लागू गर्ने निर्देशन दिने अवस्था आए एक विस्मयकारी विडम्बना हुनेछ, विज्ञप्तिमा भनिएको छ । मिडिया उद्योग सञ्चालनलाई सहज र सरल बनाउने नभई सकेसम्म बाधा उत्पन्न गर्ने काम राज्यबाट हुंदै आएको सोसाइटीले जनाएको छ । कुनै पनि उद्योगमा काम गर्ने मजदुर वा श्रमिकको पारिश्रमिक एक स्थापित प्रचलनअनुसार हुने गर्छ । तर पछिल्ला दिन मिडियामा विचित्र खालको तमासा देखाउन खोजिँदै छ । त्यही कामका लागि न्यूनतम पारिश्रमिक निर्धारण समिति गठन गरिएको देखिँदा राज्यको मिडिया क्षेत्रप्रतिको नियत नै खोटपूर्ण रहेको पुन: पुष्टि भएको छ, सोसाइटीले भनेको छ । उद्योग मात्र नभएर सेवा उद्योगका रुपमा रहेको मिडिया पेसामा सामान्य उद्योगको आमप्रचलनभन्दा अघि बढेर पारिश्रमिक लागू गर्न खोजिनु मिडियामाथिको अंकुश भएको सोसाइटीको ठहर छ । मिडिया सञ्चालन हुन नसके सम्पादकीय तथा प्रेस स्वतन्त्रताको बीउ पनि मासिन्छ भन्ने गम्भीरतापूर्वक लिनुपर्दछ विज्ञप्तिमा छ ।"
गाउँपालिका अध्यक्ष अनियमितता विवादमा,"ओखलढुंगा (कास) सोलुखुम्बुको माप्य दूधकोसी गाउँपालिका अध्यक्ष बुद्धिकिरण राई आर्थिक अनियमितता विवादमा मुछिएका छन् । भ्रष्टाचार र मनोमानी निर्णय गरेको भन्दै उनीविरुद्ध अख्तियार दुरुपयोग अनुसन्धान आयोगदेखि सर्वोच्च अदालतसम्म मुद्दा परेको छ ।अख्यितारले प्रशासन कार्यालयमार्फत अनुसन्धान थालिसकेको छ । सर्वोच्चमा दर्ता भएको मुद्दा विचाराधीन छ । गत चैत २८ मा जिल्ला अदालत सोलुखुम्बुमा अध्यक्ष राईविरुद्ध रिट निवेदन दर्ता भएको थियो । स्थानीय गणेशकुमार राईले गाउँपालिकाको ७ जाने सडक ट्रयाक खोल्ने काममा मनोमानी भएको भन्दै अन्तरिम आदेशसहित निषेधाज्ञा जारी गर्न रिट दर्ता गरेका थिए । उनलाई पदीय दुरुपयोगका आरोप पनि लागेका छन् । सोही गाउँपालिकाको वडा ३ का अध्यक्ष नारायण कार्कीले आफ्नै गाउँपालिका प्रमुखविरुद्ध सर्वोच्चमा रिट दर्ता गराएका हुन् । रिटमा गाउँसभाको निर्णयबिना गाउँपालिका केन्द्र दाम्कुबाट खास्ताप सारिएकाले निर्णय बदरको माग गरिएको छ । अध्यक्ष राईले दाम्कुबाट आफ्नै टोलमा केन्द्र सारेका थिए । राईले गाउँपालिकाभित्र विभिन्न सडक खन्ने योजनामा आफ्नै स्काभेटर प्रयोग गर्ने गरेका छन् । २०७३ असार ५ गते सोलुखुम्बु जिविसमा दर्ता भएको एसकन्स्ट्रक्सन कम्पनी दर्ता भएको थियो । त्यसका प्रोपाइटर बुद्धिकिरण राई स्वयं छन् । कम्पनी भने राईकै पत्नी सीता राईकै नाममा दर्ता छ । त्यसमा विनियोजित १ करोड १९ लाख ८ हजार ९ सय ७४ रुपैयाँ ४ पैसाको उक्त योजना सम्पन्न पनि भइसकेको छ । अध्यक्ष राई भने आफूमाथि लागेका सबै आरोप निराधार रहेको बताउँछन् । जिल्लाकै अन्य स्थानीय तहसँग तुलना गरी हेर्ने हो भने सबैभन्दा राम्रो गर्ने लक्ष्यसाथ काम सुरु गरें, उनले भने, तर मलाई नै अनेक आरोप लगाएर चरित्र हत्या गर्ने किसिमले साथीहरू लाग्नुभएको छ । ममाथि लागेका आरोप सत्य होइनन् ।अनुसन्धान गर्ने निकायले छानबिन गर्दा प्रमाणित भए त्यसको जिम्मेवारी लिन आफू तयार भएको उनले बताए । मैले व्यक्तिगत नभई गाउँपालिकाको हितकै लागि काम गरेको छु, उनले भने ।"
छोरीलाई पढ्न अवसर,"बाँके (कास) विद्यालयमा केटा हुन्थे भने हामीले पढ्ने अवसर पाउँदैनथ्यौं, नेपालगन्जस्थित सरस्वती उमाविकी मुस्कान हल्वाईले भनिन्, त्यसैले भाग्यमानी ठान्छु । छात्र हुँदा उनलाई डर लाग्ने होइन तर बाबुआमालाई चिन्ता हुन्थ्यो । केटाहरू भएको भए पढ्न पठाउनुहुन्थेन, उनले भनिन्, महिला विद्यालय भएकाले अवसर मिल्यो ।कक्षा ८ मा अध्ययनरत विन्दिया गुप्ताको पीडा पनि मुस्कानकै जस्तो छ । विद्यालय हुन्थेन भने उनको पढ्ने सपना अधुरै रहन्थ्यो । त्यसैले पढ्न पाएकामा खुसी छन् । या त मदरसामा पढ्नुपथ्र्यो, नत्र विद्यालय आउन पाउँथेन, बिन्दियाले भनिन्, महिला स्कुल भएकाले सपना पूरा हुँदै छ । छात्रा मात्र पढ्ने विद्यालयले धेरै बालिकाको सपना पूरा गरिदिएको छ । स्थानीय अभिभावकले ढुक्कसित आफ्ना छोरी पढ्न पठाउने गरेको विद्यालयका प्रधानाध्यापक सुरेशकुमार परसैला बताउँछन् । यो विद्यालय नभएको भए धेरै बालिका पढाइबाट वञ्चित हुन्थे, उनले भने, अहिले विद्यालयमा ८ सय छात्रा पढ्छन् । छोरीलाई शिक्षा दिन विसं १९९८ मा यो विद्यालय स्थापना भएको थियो । अहिले पनि विद्यालयको उत्तिकै आवश्यकता छ, विद्यालय व्यवस्थापन समिति सदस्य ज्ञानु श्रेष्ठले भनिन्, यहाँका धेरै अभिभावकले महिला मात्रै पढ्ने विद्यालयमा छोरी पठाउने गरेका छन् । श्रेष्ठ पनि यही विद्यालयमा पढेकी हुन् । पहिले हामी निकै कम थियौं, उनले भनिन्, अहिले विद्यार्थी धेरै छन्, यो ठूलो परिवर्तन हो । विद्यालयलाई स्नातक तहसम्म पुर्याउन पहल गरिरहेको उनले बताए । चाप बढेपछि नेपालगन्ज उपमहानगरपालिकाले समावेशी शिक्षाको अवधारणा ल्याएको छ । त्यसका लागि उपमहानगरले गणेशपुरस्थित सल्यानी बंगला आधारभूत विद्यालयलाई छनोट गरेको छ । त्यसको भवन, शौचालय महिलामैत्री बनाउने, खानेपानी व्यवस्था गर्नेलगायत कामका लागि ४० लाख रुपैयाँ विनियोजन गरेको उपमहानगरका शिक्षा शाखा प्रमुख मनप्रसाद रेग्मीले बताए ।"
चालक बेपत्ता,"म्याग्दी (कास) अन्नपूर्ण गाउँपालिका ४, नारच्याङमा निर्माणाधीन ६२ मेगावाटको नीलगिरि जलविद्युत् आयोजनाको एस्काभेटर आइतबार नीलगिरि खोलामा खसेको छ । घटनामा चालक बगेर बेपत्ता भएका छन् भने सहचालक घाइते भएका छन् ।"
दुर्घटनामा ९ घाइते,जुम्ला (कास) सुर्खेतदेखि जुम्ला आउँदै गरेको यात्रुवाहक बस नाग्म रारालिहीमा दुर्घटना भएको छ । ना६ख ९२२ नम्बरको गाडी आइतबार साँझ दुर्घटना हुँदा ४ जना महिला र ५ जना पुरुष घाइते भएका छन् । घाइतेको कर्णाली
स्वास्थ्य विज्ञान,"प्रतिष्ठानमा उपचार भइरहेको छ । दुर्घटना भएको बसमा २२ यात्रु सवार रहेको जिल्ला प्रहरी कार्यालयले जनाएको छ । घाइते हुनेमा मनिसरा परियार, रेशमा शाही, गोरे कामी, मीना शाही, जसोधा शाही, भद्र दमाई, रामबहादुर सोरु र भरतकुमार कठायत छन् ।"
नाजिरनीता उत्कृष्ट प्रदीपप्रियंका पपुलर,"काठमाडौं सिनेमा सर्कल नेपालले आइतबार आयोजना गरेको सिने सर्कल अवार्डमा उत्कृष्ट अभिनेताअभिनेत्रीको ट्रफी नाजिर हुसेन र नीता ढुंगानाको पोल्टामा गएको छ । नाजिरलाई तिमीसँग फिल्मका लागि अवार्ड दिइँदा नीताले पञ्चायत बाट जितेकी हुन् । पपुलरतर्फ भने लिलिबिली बाट प्रदीप खड्का र छक्का पन्जा २ बाट प्रियंका कार्कीले अवार्ड पाए । गत वर्ष प्रदर्शनमा आएका फिल्ममध्ये अवार्डका लागि संलग्न ६३ फिल्मबाट मूल्यांकन गरी उत्कृष्टताका आधारमा अवार्ड प्रदान गरिएको आयोजकले जनाएको छ । फिल्म भुइँमान्छे बाट निर्देशकमा नवराज बुढाथोकी र छायांकारमा विदुर पाण्डेले अवार्ड पाउँदा अर्जुन पोखरेलले म यस्तो गीत गाउँछु बाट उत्कृष्ट संगीतकारको अवार्ड जिते । ऐश्वर्य जोडी रमेश उप्रेती र दीपिका प्रसाईलाई वर्षकै सर्वाधिक रुचाइएको अनस्क्रिन जोडीको टाइटल दिइयो ।तेस्रो संस्करणको सिने सर्कल अवार्डमा उत्कृष्ट पाश्र्व गायकगायिका सुगम पोखरेल र मेलिना राई दरिंदा नृत्य निर्देशकको अवार्ड भने कविराज गहतराजले जिते । कृ बाट चन्द्र पन्तले द्वन्द्व निर्देशनको अवार्ड हात पार्दा सम्पादनमा मित्र डी गुरुङ अब्बल ठहरिए । पाश्र्व संगीतका लागि एलिस कार्की (लिलिबिली), भीएफएक्समा माओत्सुगु मिकामी (माई लभ), स्टन्टमा सिम्पसन तामाङ (पिंजडा ब्याक अगेन), ट्रेलरमा सुरेन्द्र पौडेल (कृ) र उत्कृष्ट पोष्टरमा शान थापा र विजय बस्यालले शत्रुगते का लागि संयुक्त रुपमा अवार्ड थापे । वर्षकै सर्वाधिक पपुलर गीतको अवार्ड दुई रुपैयाँ को कुटुमा कुटु का लागि राजनराज सिवाकोटीलाई प्रदान गरियो ।सांगीतिक कम, अवार्ड वितरणले बढी समय लिएको समारोहमा तिमीसँग ले उत्कृष्ट फिल्मसहित पटकथामा पनि अवार्ड जित्यो । प्रशंसनीय फिल्मको अवार्ड पञ्चायत ले पाउँदा क्रिटिक्स अवार्ड पुष्प खड्कालाई दिइयो ।उपराष्ट्रपति नन्दकिशोर पुन, बलिउड अभिनेता गोविन्दासहित फिल्मकर्मीहरूको बाक्लो उपस्थितिमा राजधानीको राष्ट्रिय सभागृहमा झन्डै तीन घण्टा चलेको समारोह मुख्यत: गोविन्दामै केन्द्रित रह्यो । गोविन्दाकै फिल्म करिअरसम्बन्धी भिडियो प्रिजेन्टेसनसहित नेपाल आर्मी ब्यान्डले उनकै एउटा फिल्मको गीतको धुन बजाएर सम्मान व्यक्त गर्यो । कोरियोग्राफर गम्भीर विष्टले समेत गोविन्दाकै अघि उनकै फिल्मको गीतमा क्यारिकेचर डान्स प्रस्तुत गरे । छोरी टीना आहुजासहित आएका गोविन्दाले लामै भाषण पनि दिए ।मेरो त पहिलो प्रेम नै नेपाली युवतीसँग भयो, नेपाली चेली सुनितासँग विवाह गरेका अभिनेताले प्रफुल्लित मुद्रामा थपे, मलाई भगवान्ले एउटी साक्षात् माता दिए । अर्की तपाईंकी छोरी । कुनै बेला एकसाथ ७५ फिल्म खेल्न हस्ताक्षर गरेको प्रसंग कोट्याउँदै गोविन्दाले सम्झिए, दिलीप कुमार साबले तीमध्ये २५ फिल्म नखेल्न भनेपछि पैसा नै फिर्ता गरिदिएको थिएँ ।समारोहमा उपराष्ट्रपति पुनले गोविन्दालाई ढाकाको दोसल्ला ओढाएर स्वागत गरेका थिए ।२२ विधामा ट्रफी प्रदान गरिएको सिने सर्कल अवार्डमा निर्देशक किशोर रानालाई दीर्घ साधना सम्मान अर्पण गरियो । १५ नेपाली र ६ भोजपुरी फिल्म निर्देशन गरेका राना नाजुक स्वास्थ्य अवस्थाका कारण समारोहमा अनुपस्थित रहे । ५१ हजार रुपैयाँसहितको सम्मान उनकी पत्नी गायिका संगीता प्रधानले ग्रहण गरिन् । समारोहमा रानाको जीवनीसहितको श्रव्यदृश्य सामग्री पनि प्रस्तुत गरिएको थियो ।"
चेलीलाई कोसेली,"टीकापुरबाँके  पश्चिम तराई दाङ, सुर्खेत, बाँके, बर्दिया, कैलाली र कञ्चनपुरका थारू समुदायमा यति बेला उल्लास छ । आइतबार दाजुभाइ व्रत मात्रै बसेनन्, उनीहरूले दिदीबहिनीलाई दिने अग्रासन (कोसेली) पनि छुट्याए । सोमबार दिदीबहिनीले माइतबाट आउने दाजुभाइको माया भरिएको अग्रासन ग्रहण गर्नेछन् । थारू समुदायको महत्त्वपूर्ण पर्व अटवारी को परम्परा यस्तै छ । टीकापुर नगरपालिका१, वनगाउँका बडघर जितबहादुर चौधरीका अनुसार, खासगरी यो पर्वमा थारू समुदायले अग्निलाई देवता मानेर पूजा गर्ने चलन छ । थारू राजा दंगीशरणका पक्षमा पाँच पाण्डवमध्येका भीमले तावामा पकाउन राखेको रोटी नखाई लडेकाले यो चाडमा थरीथरीका रोटी पकाएर अग्निदेवतालाई अर्पण गर्ने अनि खानेखुवाउने चलन रहेको हो । यो पर्वमा दिनभरि व्रत बसेका थारू पुरुषले पकाएका थरीथरीका रोटी अनि दही र फलफूल लगायत अग्निदेवतालाई चढाइसकेपछि आफ्ना दिदीबहिनीका नाममा अग्रासन (खानेकुराको कोसेली) छुट्याउँछन् । भोलिपल्ट बिहान भात पकाएर फेरि अग्निदेवतालाई चढाउने गरिन्छ । पकाएको खानासमेत अग्रासनका रूपमा छुट्याइसकेपछि चेलीलाई खुवाउने चलन छ । सिद्रा (सुकाएका माछा), गेडागुडी र साग अनिवार्य हुनुपर्छ, बडघर चौधरीले भने, तरकारी पाँच वा सात थरीको पकाउनुपर्ने मान्यता छ ।दिदीबहिनीका लागि छुट्याएको अग्रासन लिएर दाजुभाइ भोलिपल्ट (सोमबार) चेलीबेटीलाई भेट्न जाने र दिदीबहिनीले पनि आफ्ना दाजुभाइलाई मीठोमसिनो खुवाएर पठाउने चलन छ । यो दिन विवाहिता दिदीबहिनीहरू आफ्ना दाजुभाइ आउने आशमा प्रतीक्षारत रहन्छन् । दाजुभाइ पनि चाँडोभन्दा चाँडो दिदीबहिनीका घरमा अग्रासन पुर्याउन आतुर रहन्छन् । यसले दाजुभाइ र दिदीबहिनीबीच स्नेह र आत्मीयता बढाउने गरेको छ ।चौधरीका अनुसार, कृष्ण जन्माष्टमी मनाइसकेपछि दोस्रो आइतबारका दिन यो पर्व मनाउने चलन छ । किंवदन्ती अनुसार, पाँच पाण्डव र दाङका थारू राजा दंगीशरणबीच घनिष्ठ सम्बन्ध थियो । पाँच पाण्डव र द्रौपदी सबै जना सुर्खेतको काँक्रेविहारमा आएका बेला दंगीशरणको राज्यमाथि शत्रुले आक्रमण गरेका थिए । यो खबर पाउनेबित्तिकै तावामा पकाउन राखेको रोटी छाडेर पानीसमेत नपिई भीम दंगीशरण राजाका पक्षमा लड्न हिँडेका थिए । शत्रुलाई हराएपछि विजयोत्सवका रूपमा थारू समुदायले अटवारी पर्व मनाएको थियो । त्यही धार्मिक मान्यतामा आधारित यो पर्व पश्चिम तराईका जिल्लामा भव्यसाथ मनाउने गरिन्छ । यो घटना आइतबार भएको विश्वास छ । त्यही दिनको सम्झनामा यो पर्व मनाउने चलन रहेको थारू अगुवा चौधरीले बताए ।अटवारी पर्वका व्रतालुले रोटी पकाउँदा भीमका नाममा एउटा ठूलो रोटी नफर्काई पकाउँछन् । र त्यो रोटी भीमका नाममा चढाउँछन् । त्यो रोटीलाई थारूहरू भ्यावाँ भन्छन् । थारू राजा दंगीशरणका पक्षमा लडाइँ लडेर विजय प्राप्त गरेको भनेर यो समुदायमा भीम निकै पूज्य मानिन्छन् । थारू संस्कृतिका जानकार सुशील चौधरीले भने, अटवारीमा पाँच वा सात वर्ष नियमित व्रत बसेर पूजा गरे मागेको पूरा हुन्छ भन्ने धार्मिक विश्वास छ । उनका अनुसार, यो पर्वको मौलिकता पछिल्लो समय हराउँदै गएको छ । केही ठाउँमा मनाउनै छाडिसके । कतै फरक तरिकाले मनाउने गरिन्छ ।पहिले दर खाँदा माछा, गँगटा र सागसब्जी खाइन्थ्यो, सञ्चारकर्मी सबि थारूले भने, तर, अहिले त्यो मौलिकता हराइसक्यो । पहाडबाट बसाइँ सरेर आउनेहरूका कारण समाज मिश्रित भएकाले थारूहरू आफ्नोभन्दा अरू समुदायको चाडपर्वमा रमाउन थालेकाले मौलिकता हराएको उनले बताए । नयाँ पुस्तालाई यसको महत्त्वबारे जानकारी छैन ।पढाइ, जागिर, व्यवसाय वा अरू कुनै सिलसिलामा घरबाहिर हुँदा पनि अटवारी र यस्तै अरू पर्व मनाउन पाउँदैनन् । बच्चा नभएका र गरिबले व्रत बसेर माग्यो भने पूरा हुन्छ भन्ने विश्वास छ, कोहलपुर६, रझेनाका रामकिसन थारूले भने, अहिले त त्यस्तो मान्यता हराइसक्यो !"
दिलीप र डाक्टरको तस्बिर,"काठमाडौं गीतकार दिलीप राई सागर र संगीतकार डाक्टर किरात एल्बमसहित आएका छन् । तस्बिर राजधानीमा शनिबार कविगीतकार भूपाल राई, वरिष्ठ गायक शम्भु राई, गायिका विमला राई तथा सांसदरू सुदन किराती र हेमकुमार राईले सार्वजनिक गरे ।नयाँ मार्गी संगीत एकेडेमी एन्ड प्रोडक्सनको यो तेस्रो प्रस्तुतिमा ६ गीत छन् । तिनमा मेलिना राई, कन्काइष्ट राई, देवेश राई, आभा मुकारुङ, दिपक राई वान्तवा, दीपा लामा र मीना राईको स्वर सुन्न सकिन्छ । भूपालले डाक्टर किरात संगीतकार, गुरु र गायक मात्रै नभई अभियन्ता पनि रहेको टिप्पणी गर्दै थपे, डाक्टर किरातले आफ्नो संगीतमा संस्कृति र विचारहरू पनि पोख्छ । त्यस कारण ऊ अभियन्ता हो । शम्भुले अहिलेको गीतसंगीत धेरै फरक हुँदै गइरहेको बताउँदै अहिले श्रोताभन्दा पनि भ्युअर्स हुने गरेको भने, तर, भ्युअर्स तथा श्रोताबीच ठूलो अन्तर हुन्छ । पहिलेपहिले हाम्रा गीतका श्रोता हुन्थे । लोक शैलीलाई ताजा बनाउँदै हामीले आफ्नोपनमा जोड दिनु जरुरी छ ।विमलाले आफू डाक्टर किरातको संगीतमा मोहित हुने गरेको सुनाइन् । सांसदद्वय सुदन किराती र हेमकुमार राईले गीतकार र संगीतकारलाई शुभकामना दिएका थिए ।"
देखाइयो सेर्कु,"काठमाडौं दुई टुहुरा किशोरीको संघर्षको कथा रहेको तामाङ फिल्म सेर्कु राष्ट्रिय नाचघरमा देखाइएको छ । फिल्मले दर्शकहरूबाट राम्रै प्रतिक्रिया पायो । २०५० तिर ओखलढुंगामा भएको सत्य घटनामा आधारित फिल्म हेरेपछि प्रदेश ३ की उपसभामुख राधिका तामाङले भनिन्, अभिनय र कथावस्तुले तान्यो । उनले सामाजिक विषयवस्तुमा अर्थपूर्ण फिल्म बनाएको भन्दै निर्माण युनिटको प्रशंसा गरिन् । आमाबुबा नभएका दुई तामाङ किशोरीलाई उस्तै टुुहरो एक युवकले बहिनी बनाएर पालेको र तिनलाई शिक्षित र सुखी बनाउन युवकले गरेको प्रयत्न फिल्ममा समेटिएको छ । मातृभाषाका कारण पैदा हुने स्कुले पढाइका अप्ठ्याराहरूसँगै गरिबी र प्रेमका सन्दर्भ पनि फिल्ममा छन् ।राजकुमार मोक्तान निर्देशित फिल्मको कथा तथा पटकथा रितुराज पाख्रिनले लेखेका हुन् । मुख्य भूमिकामा रितुराज स्वयं छन् । चाँदनी मोक्तान, उर्मिला वाइबा, सुषमा मोक्तान, श्याम योन्जन, सुषमा थिङ, बैरागी मोक्तान, विकास स्याङ्तान लगायतको अभिनय रहेको फिल्म रोशन फ्युबाले खिचेका हुन् । आधा दर्जन तामाङ फिल्म निर्देशन गरिसकेका फ्युबाले यो फिल्मको सम्पादनको पाटो पनि सम्हालेका छन् । सिद्धार्थ मोक्तानको निर्माण रहेको फिल्मका सहनिर्माता निमा दावा रुम्बा र तेन्जिङ शेर्पा ह्योल्मो रहेका छन् । फिल्मको छायांकन ओखलढुंगामै गरिएको हो ।"
हाकुपटासीमा मोनालिसा,"ललितपुर सिउँदोमा सिन्दूर, गलामा तिलहरी, कानमा ढुंग्री अनि मुहारमा विशेष मुस्कान । वरिष्ठ चित्रकार मनुजबाबु मिश्रले मोनालिसालाई पेन्टिङमा यसरी नै उतार्थे । नेपाली पहिरनमा सजिएकी मोनालिसाको नेपाली रूप धेरैले रुचाए । यति बेला भने मोनालिसामाथि युवा चित्रकार ईशान परियारले अर्को प्रयोग गरेका छन् । उनले मोनालिसालाई नेवार हाकुपटासीमा सजाएर प्रस्तुत गरेका हुन् । यति मात्रै नभई उनकी मोनालिसा पोखराको डुंगामा सयर गरिरहेकी भेटिन्छिन् । पुलचोकस्थित जिजी मचानका भित्ताहरूमा ईशानको इथोस अफ सराउन्डिङ शीर्षकमा पेन्टिङ प्रदर्शन भइरहेका छन् । उनले मोनालिसाको पेन्टिङ बनाएर मनुजबाबुलाई नै समर्पित गरेको बताए ।मनुजबाबुले मोनालिसाको सेरिज नै बनाउनुभएको छ, उहाँपछि कसले बनाउला भन्ने भयो, उनले भने, त्यसपछि आफैं बनाउँछु भन्ने सोच आएर मनुजबाबुलाई नै डेडिकेट गरेर यो चित्र बनाए । उनले आफ्नो पेन्टिङमा पोखराको स्वाद पनि मिसाएका छन् । हाकुपटासीमा सजिएकी मोनालिसालाई उनले डुंगामा बसाएका छन् । ईशान प्राय: डुंगा सेरिजमै थुप्रै चित्र बनाउँदै आएका छन् । प्रदर्शनीमा राखिएका १४ पेन्टिङमा पनि डुंगा टुटेका छैनन् । उनलाई डुंगा जीवनको प्रतीक जस्तै लाग्छ । उनले पेन्टिङका डुंगामार्फत आफ्नो जन्मघर पोखराको फ्लेवर दिन खोजेको बताए । उनी मानिसको जीवन पनि डुंगा जस्तै हुनुपर्छ भन्ने ठान्छन् । डुंगा निर्जीव भए पनि निस्वार्थ भावले ओहोरदोहोर गरेर मानिसलाई वारपार गराउँछन्, उनले भने, मान्छेको जीवन पनि निस्वार्थ हुनुपर्छ र सेवाभाव भरिएको हुनुपर्छ । पोखरा गएका बेलामा उनी बोटिङ गर्नमै व्यस्त हुन्थे । बोटिङ गर्दा उनलाई आनन्द फिल हुन्थ्यो । त्यही सेन्टिमेन्ट चित्रमा झल्किएको हुन सक्ने उनी बताउँछन् । उनले मोनालिसा मात्रै नभई मेक्सिकन आर्टिस्टलाई पनि नेपाली ढाकाको पछ्यौरी ओढेको र शिरमा लालीगुराँस सिउरिएको बनाएका छन् । उनले यो पेन्टिङमार्फत विदेशी कलाकारहरूलाई नेपालमा निम्ता गर्न खोजेका छन् । विदेशका ठूला सेलिब्रिटी नेपाल आऊन् भन्ने कामना पनि यो पेन्टिङले गर्न खोजेको छ, उनले भने, ठूला सेलिब्रिटी नेपाल आउँदा मात्रै सफा र शान्त हुने भएकोले यो पेन्टिङले सरकारलाई व्यंग्य पनि कस्छ ।ईशानको यो चौथो एकल प्रदर्शनी हो । प्रदर्शनी दुई साता चल्नेछ ।"
दोस्रो जनमतसंग्रह गरौं,"उनले बेलायत बिनाकुनै सम्झौता वा खराब सम्झौताको भरमा आउँदो ६ महिनामा ईयूबाट बाहिरिने स्थिति आएको दाबी गरे । आउँदो मार्च २९, २०१९ शुक्रबारका दिन कुनै सम्झौता भए पनि वा नभए पनि ब्रिटेन ईयूबाट बाहिरिनेछ । लेबर पार्टीले दोस्रो जनमत संग्रह गराउने माग गरिसकेको छैन, तर लन्डन मेयर खानको मागले लेबर पार्टीका नेता जेरेमी कोर्बिनमाथि दबाब बढ्ने ठानिएको छ । लिभरपुलमा लेबरको वार्षिक सम्मेलन आउनु एक साताअघि खानको टिप्पणी आएको हो । उक्त सम्मेलनमा ब्रेक्जिट विरोधी एक सयभन्दा बढी प्रस्ताव पेस गर्ने तयारी गरिएको छ जुन लेबरको पार्टी इतिहासमा कुनै एक मुद्दाविरुद्ध आउने धेरै प्रस्ताव हुन् । २३ जुन २०१६ मा भएको जनमत संग्रहमा बेलायत ईयूबाट अलग्गिने पक्षमा ५२ प्रतिशत जनताले मतदान गरेका थिए । छाड्ने पक्षको जित भएपछि ब्रेक्जिटको विपक्षमा वकालत गर्दै आएका तत्कालीन प्रधानमन्त्री डेभिड क्यामरुनले तत्काल पदबाट राजीनामा दिएका थिए । ईयू आप्रवासीको बढदो आगमनसँगै ईयू विरोधीले बेलायत छुट्टिनुपर्ने पक्षमा वकालत गर्दै आएका थिए ।बेलायतका ट्रेड युनियनले पनि ब्रेक्जिटबारे अन्तिम मत राख्न दिइनुपर्ने धारणा राखेका छन् । १५० औं ट्रेड युनियन कंग्रेसमा यसबारे धारणा पारित गरिएको हो ।हालैका दिनमा बेलायत सरकार बिनाकुनै सहमति ईयूबाट बहिर्गमन हुने तयारी गरिरहेको समाचार प्रकाशमा आएका छन् । बेलायतको प्रमुख प्रतिपक्षी दल र बहुमत व्यवसायीले बिनासम्झौता बेलायत बाहिरिए ठूलो आर्थिक तथा सामाजिक समस्या बेहोर्नुपर्ने चेतावनी दिइरहेका छन् ।आयात र निर्यात गरी करिब ५० प्रतिशत बेलायतको व्यापार ईयूसँग रहेकाले बिनासम्झौता बेलायत बाहिर निस्के आर्थिक रूपले बेलायतले ठूलो मूल्य चुकाउनुपर्ने विश्लेषकहरूले बताउँदै आएका छन् ।"
चीन पुग्यो शक्तिशाली आाधी,"हङकङमनिला (रोयटर्स) फिलिपिन्सको लुजोनबाट सक्रिय भएको मंगखुट आँधी आइतबार साँझ चीनको दक्षिणी क्षेत्र प्रवेश गरेको छ । आँधीले गुवाङडोङ प्रान्तका साथै हङकङ र मकाउमा पनि ठूलो क्षति पुर्याएको छ । आँधीका कारण चीनको गुवाङडोङमा भीषण वर्षा गराएपछि जनजीवन निकै प्रभावित भएको छ । आँधी आएसँगै हजारौं मानिसलाई सुरक्षित ठाउँमा स्थानान्तरण गरिएको छ । हङकङमा कम्तीमा १ सय ११ जना घाइते भएको बीबीसीले जनाएको छ । चीनको सेन्जेन सहरमा करिब १ लाख ३० हजार घरमा विद्युत् आपूर्ति बन्द भएको छ । उक्त क्षेत्रमा तेल प्रशोधन केन्द्र तथा उद्योग, कलकारखानाहरू बन्द भएका छन् । शनिबार रातिदेखि बन्द गरिएको विमानस्थल कम्तीमा सोमबारसम्म नखुल्ने जनाइएको छ । मंगखुट सन् २०१८ कै शक्तिशाली आँधी भएको जनाइएको छ । आँधीको बाटोमा पर्ने क्षेत्रमा करिब ४ मिटरसम्म पानी जमेको छ । हङकङले उच्च चेतावनी जारी गरेको छ । हावाहुरीको गति झन्डै २ सय किलोमिटर पुगेपछि सर्वसाधारणलाई घरभित्रै सुरक्षित रहन आग्रह गरिएको छ । अधिकांश सार्वजनिक स्थान तथा पसलहरू बन्द छन् । हङकङ विमानस्थलमा कम्तीमा ८ सय उडानहरू रद्द भएको अधिकारीहरूले जनाएका छन् । चिनियाँ राष्ट्रिय जलवायु केन्द्रका अनुसार मंगखुट चीनमा यस वर्ष आएको २२ औं आँधी हो । मंगखुट हालसम्मकै शक्तिशाली भएकाले भारी वर्षा गराउने केन्द्रको भविष्यवाणी छ । चिनियाँ सञ्चारमाध्यमले म्यांगखुटलाई आँधीहरूको राजा को संज्ञा दिएका छन् । आँधीका कारण मकाउका सडकहरूमा पानी जमेको छ भने सबैजसो क्यासिनो बन्द भएपछि पर्यटकहरू प्रभावित भएका छन् । उद्धारका लागि विभिन्न स्थानमा चिनियाँ सेना खटाइएको छ । शनिबारदेखि सक्रिय आँधीका कारण फिलिपिन्समा हालसम्म ५९ जनाको ज्यान गइसकेको छ । दर्जनौं घाइते छन् । अधिकारीका अनुसार मृत्यु हुनेमध्ये २ शिशु छन् । यद्यपि, ग्रामीण भेगमा आँधीका कारण भएको क्षतिबारे भने पूर्ण विवरण नआइसकेको फिलिपिनो अधिकारीले जनाएका छन् । पहाडी क्षेत्रमा गएको पहिरोमा १३ जना हाराइरहेका छन् । फिलिपिन्सका राष्ट्रपति रोड्रिगो डुर्टेटेले आँधीले अपेक्षा गरिएको जति क्षति नपुर्याएको जनाए । प्रभावित क्षेत्रको अवलोकनमा निस्केका डुर्टेटोले भने, आँधी निकै नै शक्तिशाली भए पनि पहिले नै चेतावनीमूलक सूचना जारी गरिएकाले क्षति कमै भयो ।"
वैतनिक वकिल नै आलोपालो,"करिब अढाई दशकअघि वकालत गर्न दाङबाट रोल्पा उक्लिएका अधिवक्ता श्रीमन पोखरेल रोल्पा जिल्ला अदालतमा दोहोरिएर वैतनिक वकिल चुनिएका छन् । असहाय, अशक्त, आर्थिक अवस्था कमजोर र कानुनी प्रक्रियाबारे अन्जानलाई नि:शुल्क कानुनी सेवा दिनु वैतनिक वकिलको मुख्य काम हो । कमजोर आर्थिक अवस्था भएकालाई उसले बिनाशुल्क वकालत गरिदिनुपर्छ, उनले भने, मुद्दाबारे बहस उस्तै तरिकाले गर्ने हो । तर, सेवाग्राहीबाट हामीले शुल्क लिँदैनौं । अघिल्लोपटक वैतनिक वकिल भएका बेला दर्जनौं मुद्दामाथि बहस गरेका पोखरेलले चालु आवमा त्यसभन्दा बढी मुद्दा हेर्न पाइने अपेक्षा गरेको बताए । असहाय, कमजोर, अशक्त तथा मुद्दा चलाउन रकम नभएकाको पक्षमा वकालत गर्न वैतनिक वकिल नियुक्त गर्न सकिने ०४७ को संविधानले ल्याएको संवैधानिक प्रावधान अद्यापि कायम छ । ०४६ को राजनीतिक परिवर्तनपछि रोल्पामा मुद्दा दर्ता हुने क्रम वृद्धि भएको हो । त्यसयता रोल्पामै बसेर निरन्तर वकालत गर्दै आएका अधिवक्ता पोखरेल स्मरण गर्छन्, यहींबाटै सशस्त्र द्वन्द्वको सुरुआत भएपछि मुद्दा दर्ता हुने क्रम झन् बढ्यो । शान्तिप्रक्रियापछि प्रकृति फेरिए पनि मुद्दा संख्या उत्तिकै छ । ०४७ को संविधान लागू भएपछि रोल्पामा आआफ्ना दल निकटका वकिललाई मात्रै मुद्दा बहसको मौका दिने चलन बस्यो । पोखरेललाई तत्कालीन वाम पार्टीले दाङबाट रोल्पामा वकालत गर्नकै निम्ति बोलाएको थियो ।लामो समय वकालत गर्दै आएका माधवप्रसाद आचार्यका अनुसार जिल्लामा वकिलको संख्या कम भएकाले वैतनिक वकिल हुँदा उही व्यक्ति दोहोरिनुपर्ने बाध्यता छ । यसअघि नै वैतनिकको जिम्मेवारी सम्हालिसकेका आचार्य कांग्रेस पूर्वसभापतिसमेत हुन् । उनीसँगै अधिवक्ताहरू प्रेमप्रकाश हमाल, जीतविक्रम मल्ल, चन्द्रज्योति सेनलगायत वैतनिक वकिल भइसकेका छन् । तीमध्ये अधिकांश दोहोरिएका छन् ।जिल्ला अदालतले एक वर्षको अवधिका निम्ति एक जनालाई वैतनिक वकिल नियुक्त गर्ने प्रावधान छ । अदालतका स्रेस्तेदार मानबहादुर विष्टका अनुसार न्यायाधीशले आदेश गरेअनुसार वैतनिक वकिलले कार्यप्रक्रिया अघि बढाउनुपर्ने हुन्छ । न्यायाधीशज्यूले आदेश गरेबमोजिम वैतनिक वकिलले वकालत प्रक्रिया थाल्ने हो, विष्टले भने । हरेक आवको सुरुमा आवेदन आहवान गरी अदालतले वैतनिक वकिल छनोट गर्छ । रोल्पामा भने थोरै वकिल भएकाले सहमतिका आधारमा आलोपालो गरेर चुनिने चलन छ । अदालतले अधिकृत तहसरहको तलब दिन्छ । जिल्लाजस्तै उच्च र सर्वोच्चमा पनि वैतनिक वकिल नियुक्त गर्ने प्रावधान छ ।रोल्पा बार एकाइ अध्यक्ष अधिवक्ता टेकमबहादुर घर्तीमगरले अहिलेसम्म आफूले वैतनिक वकिलको नियुक्ति नलिएको बताए ।"
स्वास्थ्य बिमितले पाउँदैनन् औषधि,चैत १ देखि हालसम्म जिल्लाका २२ हजार ७ सय ४८ जनाले स्वास्थ्य बिमा गरेका छन् । तीमध्ये जिल्ला अस्पतालबाट हालसम्म ८ सय ५५ जनाले सेवा लिएका छन् । त्यसबापत स्वास्थ्य बिमा बोर्डले जिल्ला अस्पताललाई ६ लाख ५४ हजार ४ सय रुपैयाँ भुक्तानी गर्नुपर्नेछ ।जिल्लाको पश्चिम क्षेत्रका सर्वसाधारण उपचारका लागि चौरजहारी अस्पताल पनि जाने भएकाले जिल्लाभित्रका उपचार लिएका स्वास्थ्य बिमितको संख्या ८ सय ५५ भन्दा धेरै हुने अनुमान गरिएको छ । जेठ १ देखि मात्रै स्वास्थ्य बिमा गरेको कार्डका आधारमा उपचार सुरु गरिएको थियो । स्वास्थ्य बिमा बोर्डका जिल्ला संयोजक भरतबहादुर खडकाले पनि बिमित बिरामीले भनेकै समयमा औषधि नपाइरहेको बताए । स्वास्थ्य बिमा गरेकालाई उनीहरूकै अनुकूलतामा औषधि मिल्ने व्यवस्थाका लागि पहल भइरहेको उनको भनाइ छ ।
प्रादेशिक कार्यालय सार्ने तयारी,"संघीय सरकारले सुर्खेतस्थित मध्य तथा सुदूरपश्चिमाञ्चल क्षेत्रीय हावापानी कार्यालयलाई कोहलपुरमा सार्ने तयारी गरेपछि कर्णालीमा असन्तुष्टि देखिएको छ । ऊर्जा, जलस्रोत तथा सिंचाइ मन्त्रालयले कार्यालय स्थानान्तरणसम्बन्धी प्रस्ताव अघि बढाएपछि यस्तो असन्तुष्टि देखिएको हो ।लामो समय जलस्रोत मन्त्रालयमा समेटिएको जल तथा मौसम विज्ञान विभागअन्तर्गतको हावापानी कार्यालय प्रदेश ५ को कोहलपुरमा स्थापना गर्ने गरी संघीय मामिला तथा सामान्य प्रशासन मन्त्रालयले पनि सांगठनिक संरचना स्वीकृत गरिसकेको छ । सुर्खेतमा अवस्थित कार्यालय प्रदेशबाहिर सार्नर्े तयारी सार्वजनिक भएपछि स्थानीयवासीदेखि प्रदेश सरकारका मन्त्रीसम्मले असन्तुष्टि जनाएका छन् ।वीरेन्द्रनगरका मेयर देवकुमार सुवेदीले कार्यालय सार्ने प्रस्ताव सच्याउन माग गरे । प्रदेश सरकारले कर्णालीमै कार्यालय स्थापना गर्न संघीय सरकारलाई अविलम्ब दबाब देओस्, उनले भने, संघीय संरचनामा पनि सिंगै प्रदेशको कार्यालय हटाइनु आपत्तिजनक छ । यसले कर्णालीवासीलाई सास्ती दिने उनले बताए ।अधिकांश हवाइ दुर्घटनाको कारण मौसम र मौसमजन्य सूचनासँग जोडिन्छ । मौसमसम्बन्धी तथ्यांक संकलन तथा सूचना सम्प्रेषणका लागि यो कार्यालय महत्वपूर्ण छ । कार्यालयले मौसम केन्द्रहरूको तथ्यांक कृषि मौसम जलवायु उड्यन तथा सर्वसाधारणका लाथि मौसम बिमाका लागि तथ्यांक प्रमाणीकरणसम्बन्धी सेवा प्रवाह गर्दै आएको छ । सेवाको स्तरोन्नति गरी प्रदेशस्तरमा समेत सेवा उपलब्ध गराउनुपर्नेमा उल्टै संगठन नै संकुचित बनाइनुले सेवा प्रवाहमा प्रत्यक्ष असर पर्ने कर्णालीबासीको गुनासो छ ।जलवायु परिवर्तनको हिसाबले जोखिममा रहेको कर्णाली प्रदेशको कार्यालय सार्ने तयारीको सर्वसाधारणले समेत अर्को असन्तुष्टि पोखेका छन् । पूर्वाधारयुक्त मौसमी राडारसमेत हेर्ने कार्यालय सार्न खोज्नुले कर्णालीलाई उपेक्षामा पार्न खोजेको स्थानीयको भनाइ छ ।हालसम्म जलस्रोत मन्त्रालयअन्तर्गत रहेको हावापानी कार्यालय अब सुर्खेतमा सानो इकाइ एरोसिनोप्टिक केन्द्रका रूपमा स्थापना हुनेछ, जुन संस्कृति, पर्यटन तथा नागरिक उड्डयन मन्त्रालयअन्तर्गत रहने प्रस्ताव गरिएको छ ।प्रदेश सांसद पद्मा खड्काले संघीय सरकारले संघीयताको मर्मविपरीत प्रदेशको रायबिनै कार्यालय सार्ने प्रस्ताव गरेकामा आपत्ति जनाइन् । प्रदेश सरकार संसदको रायबिनै एउटा प्रदेशमा स्थापित कार्यालयलाई अर्कै प्रदेशमा समायोजन गर्ने कार्य तत्काल रोक्न उनको माग छ । प्रदेश सरकारका प्रवक्ता एवं भूमि व्यवस्था कृषि तथा सहकारीमन्त्री विमला केसीले आफूहरूले कर्णाली प्रदेशको कार्यालय कुनै हालतमा अन्य प्रदेशमा सार्न नदिने प्रतिबद्धता जनाइन् । विभागीय मन्त्रालयले यस्तो तयारी गरेको हुन सक्छ, कर्णालीका लागि छुट्टै कार्यालय स्थापना गरेरै छाड्छौं, उनले भनिन्, यस सम्बन्धमा प्रदेश सरकारले संघीय सरकारसँग गम्भीरतापूर्वक कुरा गर्छ ।"
खोलाले दिदीभाइलाई बगायो,दार्मा खोलाले बगाउँदा भुर्तिबाङका एकै घरका दुई बालबालिकाको मृत्यु भएको छ । जिल्ला प्रहरी कार्यालयका अनुसार खोलाले बगाएर स्थानीय पूर्णिमा केसीकी ६ वर्षीया छोरी रेखा र २ वर्षीय छोरा मोहनको मृत्यु भएको हो । रुकुम पश्चिमको नुवाकोटस्थित मामाघरबाट फर्कंदै गरेका बालबालिका खोलामा बगेका हुन् । आमासँगै रहेका बालबालिका खोला तर्ने क्रममा बगेका हुन् । एक्कासि बाढी आएपछि उनीहरूलाई बगाएको हो । छोराछोरीलाई बगाएपछि आमा रेखाले उनीहरूलाई उद्धार गर्न खोजे पनि सफल नभएको प्रहरीले जनाएको छ । प्रहरीका अनुसार खोलाले बगाएका दुबै लबालिकाको शव करिब ३ किमि तल भेटिएको छ ।
ठेकदारको पहुाचमा सरुवा,म्याग्दी (कास) अस्पताल भवन निर्माण जिम्मा लिएर समयमा काम नगर्ने ठेकेदारलाई कारबाही किन नगर्ने भनेर पत्राचार गर्ने यहाँका एक लेखा अधिकृत सरुवा भएका छन् ।सहरी विकास तथा भवन निर्माण डिभिजन कार्यालय बागलुङका लेखाअधिकृत मीनबहादुर बानियाँ नवलपरासीको सरावल गाउँपालिकामा सरुवा भएका हुन् । उनी सुदूरपश्चिमको पहाडी जिल्लामा लामो समय बसी केहीअघि मात्र बागलुङ आएका थिए । डिभिजनको निरन्तरको निर्देशन अवज्ञा गर्दै १८ महिनासम्म बेनी जिल्ला अस्पताल भवनको जगसमेत राम्ररी निर्माण नगरेको ठेकेदार कम्पनीको धरौटी जफत गर्न उनले जमानत बसेको नेपाल बंगलादेश बैंक भैंसेपाटी शाखालाई पत्र लेखेका थिए । सम्झौता गरी पेस्की लगे पनि काम नगर्ने ठेकेदार कम्पनी महादेव खिम्ती गल्वा रफिना जेभीलाई कारबाहीको साटो मन्त्रालयले बानियाँलाई सरुवा गरेको हो ।भवन डिभिजन कार्यालय स्रोतका अनुसार धरौटी किन जफत नगर्ने भनेर पत्राचार गरेपछि ठेकेदार कम्पनीका प्रतिनिधिले बानियाँलाई फोन गरी मुद्दा हाल्ने र कारबाही गर्ने भन्दै धम्क्याएका थिए । उक्त जेभीमध्येको रफिना कन्स्ट्रक्सन प्रालिले बागलुङको पाण्डवखानी र भकुन्डे स्वास्थ्यचौकी भवन ठेक्का लिएर निर्माण नगरी अलपत्र पारेको छ ।
दुर्घटनामा २ को मृत्यु,"सर्लाही (कास) जिल्लाको ब्रह्मपुरीमा शनिबार साँझ यात्रुवाहक बस दुर्घटना हुँदा २ जनाको मृत्यु भएको छ । घटनामा १८ यात्रु घाइते भएका छन् । प्रहरीका अनुसार मलंगवाबाट ईश्वरपुर जाँदै गरेको ना२ख ८००३ नम्बरको बस ब्रह्मपुरी २, महादेव पोखरी नजिक अनियन्त्रित भई पल्टिएको हो । बसका सहचालक ईश्वरपुर ९ का २६ वर्षीय नथुनी राय यादव र सोही ठाउँकी १९ वर्षीया अञ्जु साहको घटनास्थलमै मृत्यु भएको हो ।"
पहिरोमा २ मजदुरको मृत्यु,रसुवा (कास) पहिरोमा परी रसुवागढी जलविद्युत् आयोजनामा कार्यरत २ मजदुरको मृत्यु भएको छ । गोसाईंकुण्ड गाउँपालिका १ स्थित आयोजनाका कामदार बस्ने स्थान नजिकै शनिबार राति करिब ९ बजे पहिरो गएको थियो । आयोजना प्रमुख छवि गैरेका अनुसार मृत्यु हुनेमा हेटौंडा उपमहानगरपालिका ११ का २२ वर्षीय रमेश कप्रोला र रुकुम भूमे गाउँपालिका ९ का ५० वर्षीय भीम रोका छन् ।
अवस्था सुधार्न पहल,"स्थानीय तह बनेयता विभिन्न नगर र गाउँपालिकाले आफ्ना क्षेत्रका सामुदायिक विद्यालयको अवस्था सुधार्न पहल गरिरहेका छन् । कतिपय तहले निश्चित मापदण्डका आधारमा केही विद्यालयलाई नमुना बनाउने कार्यक्रम ल्याएका छन् । त्यसका लागि बजेट विनियोजनसमेत गरिएको छ । प्रारम्भिक रूपमा केही विद्यालय छानिसकिएको छ । यसलाई निरन्तरता दिन हरेक वर्ष केही संख्यामा विद्यालय छनोट गरी नमुना बनाउने योजना स्थानीय तहको छ ।अवस्था बुझदै जनप्रतिनिधिसमुदायिक विद्यालयको गुणस्तर सुधार्न ताप्लेजुङको फक्तालुङ गाउँपालिकाले अभियानै चलाएको छ । जनप्रतिनिधिहरू विद्यालय पुगेरै अध्ययन गर्न थालेका छन् । उनीहरू कक्षाकोठासम्मै पुगेर पढाइबारे विद्यार्थीसँग अन्तक्र्रिया गरिरहेका छन् ।केही दिनअघि फक्तालुङ गाउँपालिका अध्यक्ष सरोज एभेङले गाउँका विभिन्न विद्यालय पुगेर विद्यार्थी र शिक्षकको समेत हाजिरी जाँच गरे । बाल कक्षादेखि १० सम्म पढाइ हुने आदर्श मावि गएर हाजिरीअनुसार विद्यार्थी उपस्थित भएनभएको जाँच गरेका थिए ।यसैगरी वडा ३ का वडाध्यक्ष आइतराम लिम्बू विद्यालय स्रोतव्यक्ति भीम पौडेल र मनकुमार लिम्बूसहित पुगेर विद्यालय निरीक्षण गरेका थिए । उनीहरूले विद्यार्थीसँग अन्तक्र्रिया गरे । शिक्षकहरूले नियमित पढाएनपढाएको सोधेका थिए । पढाइ कस्तो छ भनेर समेत बुझिएको लिम्बूले बताए ।अध्यक्ष एभेङका अनुसार कतिपय विद्यालयमा शिक्षक नियमित नआउने, विद्यार्थी संख्या ढाँट्ने गरेको पाइएपछि नियमित अनुगमन थालिएको हो । शिक्षा नियमावली प्रभावकारी रूपमा लागू गर्न र नयाँ योजना बनाउन पनि सहयोगी हुने भएकाले स्थलगत अनुगमन गरिएको उनले बताए । भदौ मसान्तसम्म सबै विवरण संकलन गरिने गाउँपालिकाले जनाएको छ ।वडा ६ को फले, ग्याब्लालाई घुन्सा आधारभूत विद्यालयमा गाभ्ने निर्णय गाउँपालिकाले गरिसकेको छ । शिक्षा मन्त्रालयले घुन्सामा आवासीय सुविधा दिने भएपछि विद्यार्थी संख्या कम भएका यी विद्यालय गाभ्ने निर्णय भएको हो । वडा ७ को याङमा आधारभूत विद्यालयलाई ओलाङचुङगोलामा गाभ्ने तयारी गाउँपालिकाको छ । विद्यार्थी संख्या नभएका विद्यालयका शिक्षकलाई अन्यत्र सार्ने र विद्यार्थीलाई सुविधा दिने गरी तयारी भएको अध्यक्ष एभेङ बताउँछन् ।नमुना बनाउने अभियानझापाका विभिन्न स्थानीय तहमा सञ्चालित ८ सामुदायिक विद्यालयलाई नमुना बनाइने भएको छ । यसका लागि कार्ययोजना बनाउने प्रक्रिया सुरु भएको छ । दमक नगरपालिकाको हिमालय मावि, गौरादह नगरको प्रगति मावि, कनकाई नगरको कनकाई मावि, बिर्तामोडको महेन्द्र रत्न माविलाई नमुना बनाइने भएको हो । यसैगरी मेचीनगरको धुलाबारी मावि, हल्दिबारीको हल्दिबारी मावि, कचनकवल गाउँपालिकाको लक्ष्मीप्रसाद मावि र झापा गाउँपालिकाको डिल्लीराज माविलाई नमुना विद्यालय बनाउन छानिएको छ ।विश्व बैंकको सहयोगमा सरकारले नमुना विद्यालय निर्माण गर्ने योजनाअन्तर्गत छानिएका ती विद्यालयका लागि कार्ययोजना बनाउन काम भइरहेको छ । झापामा ३ सय ६५ सामुदायिक विद्यालय छन् । यसका लागि शिक्षा मन्त्रालयबाट प्रत्येक विद्यालयलाई डेढ करोडका दरले बजेट निकासा भइसकेको छ ।शिक्षा विभागले जारी गरेको नमुना विद्यालय व्यवस्थापन निर्देशिका बारे ज्ञान नहुँदा जिल्लाका विद्यालयहरूले यसअघि निकै ठूलो बजेटको कार्ययोजना पेस गरेका थिए । विभागले कार्ययोजना संशोधन गर्न निर्देशन दिएको छ । विद्यालयहरूमा छात्रछात्राको बेग्लाबेग्लै छात्रावास, प्रयोगशाला, पुस्तकालय, विद्यार्थी संख्याका आधारमा कक्षाकोठा, पर्याप्त शिक्षक र पठनपाठनमा आवश्यक सबै सामग्री उपलब्ध गराइने भएको छ । हामी कार्ययोजना संशोधनमा जुटेका छौं, हल्दिबारी माविका प्रधानाध्यापक टंकबहादुर पाख्रिनले भने । उनले नमुना विद्यालयको काम छिट्टै सुरु गर्ने गरी कार्ययोजना चाँडै विभागमा पठाएर स्वीकृत गराउने तयारीमा रहेको बताए ।छनोट भएका विद्यालयहरूमा भौतिक पूर्वाधार कमी छ । विद्यार्थीको चापअनुसार कक्षाकोठा नहुँदा लक्ष्मीप्रसाद देवकोटा माविका एउटै कक्षामा ७२ विद्यार्थी बस्न बाध्य छन् । उक्त विद्यालयमा हाल सञ्चालमा रहेका २६ मध्ये १८ कोठा मात्रै राम्रा छन् । ९ सय ३८ विद्यार्थी रहेको विद्यालयमा थप ४० कक्षाकोठा आवश्यक रहेको प्रधानाध्यापक हेमलाल आचार्य बताउँछन् । जिल्लाका अधिकांश विद्यालयमा भौतिक पूर्वाधारको कमीले पठनपाठनमा समस्या हुने गरेको शिक्षकहरूले बताएका छन् । विद्यालयहरूमा पर्याप्त कक्षाकोठा, शौचालय, पार्किङस्थल, प्रशासनिक भवनको अभाव छ तर नमुना विद्यालयमा छनोट भएकाले सरकारले ६५ प्रतिशत भौतिक पूर्वाधार, २५ प्रतिशत शिक्षण र १० प्रतिशत व्यवस्थापनमा खर्च गर्न मिल्ने गरी बजेट व्यवस्था गरेको धुलाबारी माविका सहप्रधानाध्यापक तेजप्रसाद चौलागाईंले बताए ।डेढ करोड विनियोजनविराटनगर महानगरपालिकाले नगरभित्रका ३ सामुदायिक र २ धार्मिक विद्यालयलाई नमुना विद्यालय बनाउन करिब डेढ करोड बजेट छुट्याएको छ । विभिन्न १० मापदण्ड राखेर नमुना विद्यालयका लागि आवेदन मागेको थियो । तीमध्ये पहिलो चरणमा ५ वटालाई छानिएको हो ।महानगरभित्र ५५ सामुदायिक र २० धार्मिक विद्यालय छन् । तीमध्ये नमुना विद्यालयका लागि ९ वटाले निवेदन दिएका थिए । नगरभित्रका सामुदायिक विद्यालयका स्रोतव्यक्ति विष्णुराज लामिछानेका अनुसार पोखरिया उच्च मावि, आदर्श उमावि, मिल्स मावि, ताजुल स्लाम आधारभूत विद्यालय र लक्ष्मीनारायण वेदविद्याश्रम मावि यसका लागि छानिएका छन् ।पोखरिया, आदर्श र मिल्स प्रत्येकलाई ३५ लाख, ताजुल स्लामलाई २२ लाख र लक्ष्मी नारायणलाई भौतिक पूर्वाधार विस्तार र शैक्षिक सिकाइ प्रविधि विस्तारका लागि महानगरले २१ लाख रुपैयाँ उपलब्ध गराएको छ । पोखरिया उमावि सामुदायिक विद्यालयतर्फ शिक्षणमा मोरङकै उत्कृष्ट र आदर्श भौतिक पूर्वाधारमा नमुना मानिन्छ । दुवै विद्यालयले कक्षा १० सम्म अंग्रेजी माध्यमबाट पढाउँदै आएका छन् । नमुना विद्यालयका लागि महानगरले माविको शैक्षिक अवस्थासहित कक्षा ११ र १२ मा पढाइ हुने विषयको विवरण, विद्यालयको पर्याप्त जग्गा, विद्यार्थी अनुपात, एसईईको नतिजा, विद्युत् र इन्टरनेट पहुँच, शिक्षण सिकाइ, अंग्रेजी माध्यमको पढाइ, प्रविधिका आधारमा कक्षा सञ्चालन, जनशक्ति र उत्कृष्ट विद्यालय व्यवस्थापन समिति हुनुपर्ने मापदण्ड राखेको थियो ।महानगर प्रमुख भीम पराजुलीका अनुसार छनोट भएका विद्यालयले महानगरले तोकेको मापदण्ड पूरा नगरे आर्थिक सहयोग दिइनेछैन । उनका अनुसार महानगरले हरेक वर्ष थप विद्यालयलाई नमुना विद्यालय बनाउन प्रत्येक शैक्षिक सत्रमा मापदण्ड तोकेर आवेदन माग हुनेछ । मापदण्डमा पर्ने थप ३ विद्यालयलाई आगामी शैक्षिक सत्रमा भौतिक पूर्वाधार विस्तार र शिक्षण सिकाइ प्रविधि विकासका लागि १ करोड रुपैयाँ बजेट विनियोजन गरेको छ ।महानगरले नगरभित्रका सबै सामुदायिक विद्यालयमा अंग्रेजी माध्यमबाट अनिवार्य पढाउने अभियान पनि थालेको छ । स्रोतव्यक्ति लामिछानेका अनुसार त्यसमध्ये पोखरिया, आदर्श, सत्यनारायण र राधाकृष्ण माविले कक्षा १ देखि १० सम्म अंग्रेजी माध्यमबाट पढाइ सुरु गरेका छन् । सरस्वती मावि र गोग्राहा माविले निमाविसम्म, जनपथ र मिल्स माविले प्राविसम्म अंग्रेजी माध्यमबाट पढाउन सुरु गरेका छन् ।नगरका थप दुई दर्जन विद्यालयले कक्षा ४ सम्म अंग्रेजी माध्यममा पढाउन थालेका छन् । लामिछानेका अनुसार बाँकी विद्यालयले शैक्षिक सत्र २०७६ देखि अंग्रेजी माध्यमबाट अनिवार्य पढाइ सुरु गर्ने प्रतिबद्धता गरेका छन् । नगरभित्र १८ मदरसा र २ गुरुकुल विद्यालय छन् । उनका अनुसार नगरभित्र विद्यालयमा आधारित ८० र समुदायमा आधारित ७० बालविकास कक्षा छन् ।सुधार्न ३३ लाख बजेट तेह्रथुमको म्याङलुङ नगरपालिकाले चालु आवमा खर्च गर्ने गरी नगर क्षेत्रको शैक्षिक विकासका लागि ३३ लाख रुपैयाँ छुट्याएको छ । नगर क्षेत्रभित्रका विद्यालयको भौतिक पूर्वाधार निर्माण, पुस्तक खरिदलगायत शैक्षिक गतिविधिमा खर्च गर्ने गरी ३३ लाख २६ हजार ६ सय रुपैयाँ बजेट छुट्याएको नगरप्रमुख सञ्जय तुम्बाहाम्फेले बताए । नगर क्षेत्रका सबै विद्यालयमा विद्युतीय हाजिरी मेसिन जडान गर्ने नीति नगरपालिकाले लिएको छ । त्यसका लागि यो वर्ष १ लाख रुपैयाँ बजेट व्यवस्था गरिएको छ । केही विद्यालयमा गत वर्ष नै विद्युतीय हाजिरी मेसिन जडान गरिसकिएको छ । सबै विद्यालयमा बालकक्षा सञ्चालन, शिक्षक र कर्मचारी व्यवस्थापन तथा प्रोत्साहन कार्यक्रमसमेतका लागि ४ लाख रुपैयाँ छुट्याइएको छ ।"
अपराधी खोजभन्दा लट्ठी बर्साइयो,"निम्बुखेडाकै तुलाराम उपाध्याय पनि घटना भएकै दिनदेखि अपराधी पत्ता लगाउनुपर्ने माग गर्दै आन्दोलनमा छन् । सुरुदेखि उनी आमा समूहसँगै निर्मलाको न्यायका लागि लडिरहेका छन् । न्याय दिनुपर्ने ठाउँमा उनलाई पनि प्रहरीले घाउ र चोट दियो । भदौ ८ गते तुलाराम जिल्ला प्रशासनअगाडि थिए । प्रहरीको गोली लागेर मृत्यु भएका सनी खुनाको शव हेर्न जाँदा उनीमाथि जिल्ला अदालतअगाडि प्रहरीले लाठी बर्सायो । उनी एक्लै महाकाली अञ्चल अस्पतालबाट जिल्ला प्रशासनतर्फ जाँदै थिए । झाडीमा लुकेर बसेका प्रहरीले उनलाई घेराभित्र हालेर कुटे । मलाई नहान्नुस्, मेरो केही गल्ती छैन भन्दै थिएँ, उनले भने, तर प्रहरीले तंै होस् ढुंगा हान्ने भन्दै चैन बनाएर कुट्यो । प्रहरीको कुटाइबाट तुलाराम बाटामै बेहोस भए । त्यसपछि उनलाई स्थानीयले उपचारका लागि महाकाली अञ्चल अस्पताल पुर्याए । उनको शरीरभरि लाठीले हानेका घाउहरू अझै छन् । टाउकामा पनि चोट छ । टाउको दुख्ने र रिंगटा लाग्ने तथा कोही बोले रिस उठ्ने समस्या देखिएको छ । तुलारामले अहिले पनि हातमा पट्टी बाँधेका छन् । हड्डी नभाँचिए पनि मांसपेशीमा चोट लागेका कारण दुखिरहने भएकाले पट्टी लगाइराख्नुपरेको उनले बताए । अटो रिक्सा चलाएर परिवार पाल्ने उनले २० दिनसम्म काम गर्नै सकेनन् । भर्खर उनी अटो चलाउन थालेका छन् । २० दिनसम्म मैले उधारो गरी परिवार पालेको छु, उनले भने, यसको क्षतिपूर्ति कसले दिन्छ मलाई ।तुलारामलाई सिनेमामा पनि सुरुमा अत्याचार हुने र पछि न्याय पाइने देखिने भएकाले निर्मला घटनामा पनि वास्तविक दोषी कानुनी कठघरामा हुने आशा जीवितै छ तर उनलाई न्याय माग्दा कुटपिट गर्ने र लाठी बर्साउने काम भने ठीक नभएको लाग्छ । हामीले ठूलो चिज केही मागेका छैनौं, उनले भने, अपराधी पत्ता लगाउनुस् भनेका हौं, यो त प्रहरी प्रशासनको डयुटी पनि हो । सही ढंगले डयुटी गरिदिए अपराधी पत्ता लाग्ने उनले बताए ।"
८० वर्षीयको गाउँ बदल्ने धोको,"वडाको बैठक, गाउँपालिकाको कार्यक्रम र अतिथिका रूपमा बोलाइएका कार्यक्रममा उनी समयमै पुग्छन् । बूढो भएर के भो र ? विकास गर्न उमेरले छेक्दैन, उनले भने, मेरो सोच, विचार, योजना र काम भनेको वडावासीलाई खुसी पार्नु हो । गाउँलेले भुसाललाई सजिलै समस्या भनेर योजना माग्छन् । वडा बैठकमा गाउँलेले मागेको योजनाका कुरा कडाइपूर्वक राख्छन् । वडा २ मा रहेको बल्कोट गाउँमा खानेपानीको समस्या छ । खेतबारीको अन्न भित्र्याउन हेरालु बस्नुपर्ने समस्या छ । लिफ्ट प्रविधिबाट खोलाको पानी तान्न लौरो टेकेरै सर्वे गरे । मोटरबाटो मर्मत, आयआर्जनसहित वडाबाट विनियोजित बजेटको सबै योजना हेर्न पुगेको उनले बताए । बिहानै उठ्छन् । दाह्री काट्छन् । खाजा खान्छन् अनि कोट, पाइन्ट लगाएर घरबाट हिँड्छन् । अघिल्लो दिन बेलुकी भोलि कहाँ जाने र के गर्ने तय गरेका हुन्छन् । धेरैले बा भनेर माया गर्छन्, यस्तो चाहियो भनेर माग्छन्, म यसैमा खुसी छु, उनले भने । टोलमा पुगेका मोटरबाटो व्यवस्थित, सबैका घरमा विद्युत् सेवा र विदेश जाने युवालाई गाउँमै रोजगार दिन पूर्वाधार बनाउने योजनामा उनी अहिले दत्तचित्त छन् । उहाँलाई बोलाएपछि लौरो टेकेर जहाँ पनि टुप्लुक्क आइहाल्नुहुन्छ, उहाँमा ढाँट्ने र जालझेल गर्ने बानी छैन, बल्कोटका बाबुराम पौडेलले भने । युवाको भन्दा जोस कम्ती छैन । लौरो सहायताले पैदल हिँडेरै सबै योजना अनुगमन गर्नुभयो, जाँगरिलो हुनुहुन्छ, उनले भने, उहाँको काम गराइप्रति हामी खुसी छौं । वडाका सबै जनप्रतिनिधिका उनी अभिभावक हुन् । गाउँपालिका अध्यक्ष, उपाध्यक्ष र सांसद पनि उनको जाँगर देखेर दंग छन् । सबैसँग विकास योजना डटेरै माग्छन् । गाउँलेको समस्या सम्बन्धित ठाउँमा खुलेरै राख्ने भएकाले सबैको प्यारो बनेका छन् । दैनिक वडा कार्यालयमा आएर जनताका काममा वडाध्यक्षलाई सघाउँछन् । दैनिक हाजिर हुने भुसाललाई सेवाग्राहीले सजिलै काम अह्राउँछन् । तोमलाल हाम्रो अभिभावक हुनुहुन्छ, वडाध्यक्ष पन्थीले भने, योजना छनोट, छलफल, योजना अनुगमन सबैमा सक्रिय हुनुहुन्छ । राम्रो सहयोग भएको छ ।"
अग्रिम ऋण भुक्तानी गर्दा शुल्क लिन नपाइने,"ऋण लिँदा तोकिएको सर्त वा ब्याजदर परिवर्तन भएको कारण ऋणीले अग्रिम कर्जा भुक्तानी गर्न चाहे बैंकले अबदेखि थप शुल्क लिन नपाउने भएका छन् ।बैंक तथा वित्तीय संस्थाले एकतर्फी रूपमा ब्याज नबढाऊन् र सर्तहरू नतोडून् भन्ने उद्देश्यले एकीकृत निर्देशिका ०७५ मार्फत राष्ट्र बैंकले यस्तो व्यवस्था गरेको हो । यसअघि पनि ब्याजदर बढेको वा सर्तहरू परिवर्तन भएका कारण ऋणीले अग्रिम ऋण भुक्तानी गर्न चाहेमा अतिरिक्त शुल्क (अग्रिम भुक्तानी शुल्क) नतिर्ने सुविधा थियो । तर, त्यसका लागि ऋणीले अग्रिम भुक्तानी गर्न लागेको रकम र आफ्नो आयको स्रोत प्रमाणित गराउनुपथ्र्यो । सम्पत्ति बिक्री तथा अन्य ठाउँको ऋण र सापटी रकमले अग्रिम भुक्तानी गर्न पाइँदैनथ्यो । अब ऋणीका लागि यो झन्झट पनि हटाएको राष्ट्र बैंकले जनाएको छ ।तोकिएको अवधिभन्दा अगावै ऋण भुक्तानी गर्न जाँदा बैंकहरूले भुक्तानी गर्ने रकमको २ प्रतिशत हर्जाना शुल्क लिने गरेका छन् । अतिरिक्त शुल्क तिर्नुपर्ने व्यवस्थाले ब्याज बढदासमेत अग्रिम भुक्तानी नगरी बस्नुपर्ने बाध्यता छ । राष्ट्र बैंकले ल्याएको व्यवस्थाले महँगो ब्याज लिने बैंकको ऋण तुरुन्तै भुक्तानी गरी सस्तो ब्याज भएको बैंकबाट ऋण लिन पाउने बाटो खुला भएको छ । बैंक तथा वित्तीय संस्थाले कोषको लागत (कस्ट अफ फन्ड) बढेको भन्दै एकतर्फी रूपमा कर्जाको ब्याज बढाउँदै आएका छन् । यस्तो जानकारी ग्राहकलाई सुरुमा एसएमएसमार्फत दिइन्छ र केही समयपछि मात्र ब्याजदर बढेको औपचारिक पत्र थमाउनाले ग्राहकहरू मर्कामा थिए । सुरुमा मासिक निश्चित रकम तिर्न सक्छु वा यत्ति रकम मेरो आयले धान्छ भन्ने अनुमानका आधारमा ऋण लिएको ग्राहक धेरै मर्कामा थिए । ५० लाख रुपैयाँसम्मको जुनसुकै कर्जा बक्यौता भुक्तानी गर्दा र सो सीमाभन्दा बढीको कर्जाको हकमा कर्जा लिँदाको बखत तोकिएको सर्त वा ब्याजदर परिवर्तन भएको कारण कर्जा अग्रिम भुक्तानी गरेबापत कुनै किसिमको शुल्क लिन पाइने छैन, राष्ट्र बैंकले गत साता जारी गरेको निर्देशनमा भनिएको छ । यो सुविधा व्यक्तिगत, परियोजनासहित सबै प्रकृतिको कर्जाको अग्रिम भुक्तानीमा लागू हुने राष्ट्र बैंकले जनाएको छ ।५० लाख बढीको ऋणको प्रयोजन खुलाउनुपर्ने ओभरड्राफ्टलगायत प्रयोजन नखुलेका कर्जा प्रवाहमा राष्ट्र बैंकले कडाइ गरेको छ । नयाँ व्यवस्थाअनुसार ५० लाख रुपैयाँभन्दा बढीको कर्जा प्रवाह गर्दा अनिवार्य रूपमा प्रयोजन खुलाउनुपर्नेछ । सम्पत्ति धितो राखेर प्रयोजनबिनै ठूलो रकम ऋण लिएर अनुत्पादक क्षेत्रमा लगानी गरेको भेटिएपछि राष्ट्र बैंकले यस्तो नीति ल्याएको हो । उत्पादनमूलक क्षेत्रमा बैंकहरूको लगानी केन्द्रित होस् र अनुत्पादक क्षेत्रमा ठूलो रकम लगानी नहोस् भन्ने उद्देश्यले प्रयोजनबिना ५० लाख रुपैयाँभन्दा बढीको ऋण प्रवाह गर्न नपाउने व्यवस्था गरिएको राष्ट्र बैंकका निर्देशन बमबहादुर मिश्रले बताए । हाम्रो उद्देश्य अनुत्पादक क्षेत्रमा गएको ऋण नियन्त्रण गर्नु हो, उनले भने, यो व्यवस्थाले बैंक तथा वित्तीय संस्थालाई संयमित भएर मात्र ऋण प्रवाह गर्न बाध्य पारेको छ । नयाँ व्यवस्थाअनुसार ६ महिना (०७५ पुस) भित्र बैंक तथा वित्तीय संस्थाले व्यक्तिगत ओभरड्राफ्ट निर्देशित सीमामा ल्याइसक्नुपर्नेछ । यो निर्देशन जारी हुनु अघि प्रवाहित व्यक्तिगत ओभरड्राफ्टलगायत प्रयोजन नखुलेका व्यक्तिगत कर्जाको हकमा ०७५ पुसमसान्त तोकिएको सीमाभित्र ल्याइसक्नुपर्नेछ, राष्ट्र बैंकको निर्देशनमा उल्लेख छ । गत वर्षको मौद्रिक नीतिको अद्र्धवार्षिक समीक्षामार्फत नै बैंक तथा वित्तीय संस्थाले कुल ऋणको १५ प्रतिशतभन्दा बढी ओभरड्राफ्ट प्रवाह गर्न नपाउने व्यवस्था ल्याएको थियो । बैंक तथा वित्तीय संस्थाले मनपरी ढंगले ओभरड्राफ्टमा ऋण दिने गरेको र त्यो रकम घरजग्गालगायत अनुत्पादक क्षेत्रमा प्रवाह भएको भेटिएपछि उक्त नीति आएको थियो । तर, उक्त व्यवस्था कार्यान्वयन नै हुन पाएन । बैंकहरूले व्यक्तिगत ओभरड्राफ्टमा सीमा लगाए पनि संस्थागत ओभरड्राफ्टमा लगाउन नहुने अडान राखेपछि उक्त व्यवस्था कार्यान्वयनका लागि राष्ट्र बैंकले निर्देशन जारी गर्न सकेन । अन्तत: यो वर्षको मौद्रिक नीतिमा बैंकहरूको सुझावअनुसार नै ओभरड्राफ्टसम्बन्धी व्यवस्था आयो । नयाँ व्यवस्थाअनुसार व्यक्तिगत ओभरड्राफ्टमा बैंक तथा वित्तीय संस्थाले प्रतिग्राहक ५० लाखभन्दा बढी ऋण प्रवाह गर्न नसक्ने भए । तर, संस्थागत ओभरड्राफ्टको विषयमा मौद्रिक नीति बोलेन । यसको अर्थ बैंकहरूले मनपरी ढंगले लगानी गर्न सक्छन् भन्ने हो ।ओभरड्राफ्ट शीर्षकमा प्रावह भएको ऋणको औचित्य पुष्टि गर्न गाह्रो हुने, गलत प्रयोजनका लागि प्रयोग भएका हुन सक्नेलगायत कारण राष्ट्र बैंकले केही वर्षयता नैतिक दबाबमार्फत त्यस्तो ऋण घटाउन आग्रह गर्दै आएको थियो । तर, बैंकहरूले मनपरी ढंगले ओभरड्राफ्टमा कर्जा प्रवाह गर्दै आएका थिए । गत आर्थिक वर्ष करिब दर्जन वाणिज्य बैंकहरूको ओभरड्राफ्ट कर्जा कुल लगानीको २५ देखि ३३ प्रतिशतसम्म छ । यद्यपि राष्ट्र बैंको पछिल्लो तथ्यांकअनुसार ओभरड्राफ्ट कुल लगानीको साढे १७ प्रतिशतमा झरेको राष्ट्र बैंकले दाबी गरेको छ । बैंकहरूले ओभरड्राफ्ट शीर्षकमा प्रवाह गरेको ऋण ठीक र उत्पादनमूलक क्षेत्रमा सदुपयोग होस् भन्ने उद्देश्यले नियमन बढाइएको राष्ट्र बैंकले बताएको छ । अल्पकालीन प्रकृतिको यस्तो कर्जा बढ्दै जानु अर्थतन्त्रका लागि फाइदाजनक नहुने भएकाले त्यस्तो कर्जामा नियमन बढाइएको हो । ओभरड्राफ्टमा गएको अधिकांश कर्जा डम्पिङजस्तै हो, त्यसको प्रयोजन खुल्न गाह्रो हुने भएकाले नियमन गर्न अप्ठयारो हुन्छ । ओभरड्राफ्ट अरू प्रयोजनका लागि प्रयोग नहोस्, सही ठाउँमा लगानी होस् भन्ने उद्देश्य राष्ट्र बैंकको रहेको एक उच्च अधिकारीले बताए । कुल कर्जाको करिब ३० देखि ४० प्रतिशत कर्जा घरजग्गामा गएको राष्ट्र बैंकले बताउँदै आएको छ । यसरी घरजग्गामा गएकामध्ये अधिकांश कर्जा ओभरड्राफ्ट शीर्षकमा प्रवाह भएको राष्ट्र बैंकका उच्च अधिकारीहरूले सार्वजनिक रूपमा बताउँदै आएका छन् ।"
जलमार्ग अध्ययन गर्न नेपाली टोली भारतमा,"भारतले निर्माण गरिरहेको जलमार्गसम्बन्धी पूर्वाधारको स्थलगत अध्ययनका लागि नेपाली टोलीले वाराणसी र कोलकाताको स्थलगत भ्रमण सुरु गरेको छ ।जल तथा शक्ति आयोगका सहसचिव माधव बेल्बासे नेतृत्वको टोली आइतबार काठमाडौंबाट दिल्ली हुँदै वाराणसी पुगेको छ । त्यतैबाट उक्त टोली कोलकाता जानेछ । टोलीले भारतले निर्माण गरिरहेका जलमार्गसम्बन्धी पूर्वाधार र त्यसबाट नेपालले के कसरी अधिकतम लाभ लिन सक्छ भन्ने विषयमा अध्ययन गर्ने बताइएको छ । यसै विषयमा भारतीय पक्षसँग पनि छलफल हुने बेल्बासेले बताए ।नेपालमा जलमार्ग सञ्चालनका सम्बन्धमा विसं २०२० सालताका नै प्रारम्भिक अध्ययन भए पनि त्यसले मूर्त रूप लिन सकेको छैन । गत चैतमा प्रधानमन्त्री केपी शर्मा ओलीको भारत भ्रमणका बेला नेपाल र भारतबीच जलमार्ग सञ्चालन गर्नेसम्बन्धी सहमति भएको थियो । त्यसपछि असारको अन्तिम साता काठमाडौंमा सम्पन्न दुई देशका अधिकारीहरूको बैठकले चाँडै नै जलमार्गका सम्बन्धमा स्थलगत अध्ययन गर्ने सहमति गरेको थियो । त्यसपछि यस सम्बन्धमा दुई मुलुकका सम्बन्धित अधिकारीहरूबीच प्रविधिक अध्ययन र छलफल अगाडि बढेको छ ।भारतले आफ्ना घना आवादी भएका बिहार र उत्तरप्रदेशलाई लक्षित गर्दै सञ्चालनमा ल्याउन लागेका जलमार्ग नेपाललाई पनि प्रयोग गर्न दिन पछिल्लो समय भारत सरकार सकारात्मक देखिएको छ । भारतले गंगानदीको कोलकातादेखि वाराणसी खण्डमा जलमार्ग सञ्चालनका लागि विभिन्न पूर्वाधार निर्माण सुरु गरिसकेको छ । तीमध्ये केही अन्तिम चरणमा छन् । करिब ५४ अर्ब भारुको यो आयोजनामा भारत सरकार र विश्व बैंकको ५०५० प्रतिशत लगानी रहेको छ ।त्यहीअन्तर्गत वाराणसी, बिहारको साहिबगन्ज र कोलकाताको हल्दियामा मल्टिमोडल टर्मिनल निर्माणको काम चलिरहेको छ । वाराणसीको गंगा नदीको तटमा निर्माण भइरहेको टर्मिनलको काम त अन्तिम चरणमै पुगेको छ र त्यसलाई आगामी नोभेम्बर महिनाभित्र सम्पन्न गर्ने लक्ष्य राखिएको छ । यो टर्मिनल विशेषगरी निर्माण सामग्री, सिमेन्ट, मललगायतका कार्गोको ढुवानीका लागि अनुकूल हुने गरी बनाइएको छ । उक्त टर्मिनल निर्माण पूरा भएको खण्डमा कोलकातावाराणसी जलमार्ग सञ्चालनमा आउनेछ । यदि नेपालले यो मार्ग प्रयोग गर्न पाएको खण्डमा तेस्रो मुलुकबाट आउने सामान कोलकाताबाट सीधै जहाजमा वाराणसी र त्यहाँबाट रेल वा सडक मार्ग हुँदै वीरगन्ज र भैरहवासम्म पुर्याउन सकिनेछ । निर्माणाधीन कालुघाट र साहिबगन्ज टर्मिनल सम्पन्न भएको खण्डमा नेपालभारत जलमार्ग सञ्चालनका लागि बाटो खुल्नेछ । पटनाछेउको कालुघाट टर्मिनल सञ्चालनमा आएको खण्डमा नारायणीसम्म पानी जहाज चलाउन सकिनेछ भने साहिबगन्ज टर्मिनल पूरा भएको खण्डमा गंगाकोसी जलमार्ग सञ्चालन गर्न सकिनेछ । त्यसैगरी गंगासम्म जहाजमा र त्यसपछि रेल र सडकमार्गबाट सामान ढुवानी गर्ने विषयमा पनि अध्ययन भइरहेको छ । भारतीय पक्षले नेपालसमक्ष विभिन्न प्रस्ताव अघि सारेको छ । जसअन्तर्गत कोलकातादेखि कालुघाटसम्म ठूला जहाजमा र त्यसपछि गण्डकमा साना जहाजबाट नेपालसम्म समान पुर्याउन सकिनेछ । साथै कालुघाटबाट सीधै रक्सौलसम्म १८० किमिको दूरी सडकबाट ढुवानी गरिने विकल्प पनि भारतीय पक्षले दिएको छ । अर्को विकल्पका रूपमा कोलकाताबाट साहिबगन्जसम्म ठूला जहाजमा र त्यसपछि साना जहाजमा कोसी नदीबाट कार्गो ढुवानी गर्न सकिनेछ । यो प्रस्तावमा भारतीय पक्षले साहिबगन्जबाट सीधै मनिहारी हुँदै विराटनगरसम्मको १५० किमि सडकमार्गका विकल्प दिएको छ । नेपालभारतबीच हाल सञ्चालनमा रहेका र निर्माणाधीन अन्तरदेशीय रेल सञ्जाललाई पनि उपयोग गर्न सकिने देखिएको छ ।कोलकाताबाट वाराणसी, कालुकाट र साहिबगन्जसम्म ठूला जहाजमै सामान ढुवानी गर्न मिले पनि नदीको गहिराइका कारण नेपालतर्फको जलमार्गमा भने साना जहाज प्रयोग गर्नुपर्ने हुन्छ । नेपालबाट गएको कोसी नदी भारतको बिहारको कटिहार जिल्लाको खुर्सेलामा गएर गंगामा मिसिन्छ भने नारायणी बिहारकै हाजिपुरमा कौनहारघाटमा गंगामा मिसिन्छ । बूढीगण्डकी परियोजा निर्माण गर्न सकियो भने नारायणी नदीमा हिउँदमा पनि प्रशस्त हुने हुँदा जलमार्गका सञ्चालनका लागि उपयुक्त हुने प्राविधिकहरूको ठहर छ । जलमार्ग विकास आयोजनाअन्तर्गत नै कोलकाताको हल्दियामा पनि यस्तै किसिमको मल्टिमोडल टर्मिनलको निर्माण भइरहेको छ । वार्षिक २१८ लाख टन कार्गो हयान्डल गर्न सक्ने उक्त टर्मिनल डिसेम्बर २०१९ मा सम्पन्न गर्ने लक्ष्य राखिएको छ । यिनै पूर्वाधार प्रयोग गर्ने सम्बन्धमा अध्ययन गर्न नेपाली टोली भारत आउन लागेको हो । भारतमा जलमार्ग सञ्चालन भए पनि नेपालभारतबीचको पारवहन सन्धिमा जलमार्गसम्बन्धी व्यवस्था समावेश नगरिएसम्म नेपालले तेस्रो मुलुक व्यापारका लागि त्यो प्रयोग पाउँदैन । त्यससम्बन्धमा दुवैपक्षले आन्तरिक तयारी जारी राखे पनि टुंगो भने लागिसकेको छैन ।"
बाँकी पुनर्निर्माणलाई ६ खर्ब लाग्ने,"काठमाडौं (कास) ०७२ को भूकम्पले क्षति पुर्याएका संरचनाको पुनर्निर्माण र पुन:स्थापनाका बाँकी कामलाई ६ खर्ब रुपैयाँ लाग्ने भएको छ ।उक्त रकम जुटाउन सरकार र दातृ निकायहरूसँग छलफल जारी रहेको पुनर्निर्माण प्राधिकरणका प्रमुख कार्यकारी अधिकृत (सीईओ) सुशील ज्ञवालीले बताए । अन्तर्राष्ट्रिय मुद्रा कोषका प्रतिनिधिहरूसँगको छलफलमा ज्ञवालीले चालु आर्थिक वर्षभित्र पुनर्निर्माणमा ३ खर्ब ३६ अर्ब खर्च रुपैयाँ खर्च हुनेछ, ज्ञवालीको भनाइ उद्धृत गर्दै प्राधिकरणद्वारा जारी विज्ञप्तिमा भनिएको छ, आवश्यक रकम जुटाउन सरकार र दातृ निकायसँग छलफल जारी छ ।प्राधिकरणले पुनर्निर्माणमा पहिलो वर्ष २२ अर्ब, दोस्रो वर्ष ४९ अर्ब, तेस्रो वर्ष १ खर्ब १४ अर्ब रुपैयाँ खर्च गरेको थियो । पुनर्निर्माणका लागि चालु आर्थिक वर्षमा १ खर्ब ५१ खर्ब रुपैयाँ विनियोजन गरिएको छ । हालसम्म भएको खर्च र अब लाग्ने भनिएको खर्च रकम पहिले योजना गरेअनुसार नै हो । २०७३ साल वैशाखमा तयार पारिएको विपद् पश्चातको पुनर्लाभ कार्यढाँचामा पुनर्निर्माणका लागि ९ खर्ब ३८ अर्ब रुपैयाँ लाग्ने आकलन गरिएको थियो । यसमध्ये ३ खर्ब ३६ अर्ब खर्च चालु आर्थिक वर्षमा भइसक्ने र बाँकी ६ खर्ब आवश्यक रहेको ज्ञवालीले बताएका हुन् । नेपालको पुनर्निर्माणका लागि आयोजना गरिएको अन्तर्राट्रिय सम्मेलनमा छिमेकी मुलुकसहित दातृ निकायहरूले प्रतिबद्धता जनाएको कुल ४ खर्ब १० अर्ब रुपैयाँमध्ये ६७ अर्ब उद्धार तथा राहतसहितका कार्यक्रममा खर्च भई ३ खर्ब ४३ अर्ब रहेकामा त्यसमध्ये २ खर्ब ६२ अर्ब रुपैयाँको सम्झौता भइसकेको छ, प्राधिकरणको विज्ञप्तिमा भनिएको छ । पुनर्निर्माणका लागि विनियोजन गरिएको रकम खर्च गरी आवश्यक रकमको व्यवस्थापन र दातृ सम्मेलनमा व्यक्त प्रतिबद्धताअनुसारको रकम जुटाउन पहल गरिने ज्ञवालीले बताए ।"
बैंकले अस्ट्रेलियन डलर सीधै ल्याउन पाउने,"वाणिज्य बैंकहरूले सीधै अस्ट्रेलियन डलर पनि आयात गर्न पाउने भएका छन् । बजारमा अस्ट्रेलियन डलर अभाव हुन थालेपछि वाणिज्य बैंकहरूले पनि आयात गर्न पाउने व्यवस्था राष्ट्र बैंकले गरेको हो । राष्ट्र बैंकले आइतबार परिपत्र जारी गरी यस्तो निर्देशन दिएको हो । केही वर्षअघिसम्म बैंकहरूले सीधै विदेशी मुद्रा आयात गर्न पाउने व्यवस्था थिएन । करिब एक वर्षअघि राष्ट्र बैंकले बैंकहरूलाई अमेरिकी डलर आयात गर्न अनुमति दिएको छ । त्यतिबेला पनि बजारमा डलर अभाव भएको समयमा बैंकहरूले यस्तो अनुमति पाएका थिए । अनुमति पाए पनि हालसम्म एनआईसी एसिया बैंकले मात्र अमेरिकी डलर आयात गरेको छ ।बजारमा डलरको माग बढेअनुसार आपूर्ति हुन नसकेपछि बैंकहरूले अस्ट्रेलियन डलर आयातको सुविधा दिन माग गर्दै आएका थिए । बैंकहरूले आफूहरूको छाता संगठन बैंकर्स संघमार्फत यस्तो माग गरेका हुन् । बैंकहरूको माग र बजारमा डलरको अभावका आधारमा राष्ट्र बैंकले बैंकहरूलाई अस्ट्रेलियन डलर पनि आयात गर्न पाउने सुविधा दिएको हो । पछिल्लो समयमा बजारमा अस्ट्रेलियन डलरको माग अत्यधिक छ । खासगरी अध्ययनका लागि जाने विद्यार्थीहरूबाट माग धेरै हुने गरेको हो । माग बढे पनि बैंकहरूसँग अस्ट्रेलियन डलर छैन । अभाव बढ्दै गएपछि केही महिनायता राष्ट्र बैंकले पनि सर्वसाधारणका लागि अस्ट्रेलियन डलर सटही सुविधा दिएको छैन । स्टकमा थोरै मात्र छ, कुनै दिन आवश्यक पर्ला भनेर वितरण गर्ने गरेका छैनौं, राष्ट्र बैंक स्रोतले भन्यो, त्यो पैसा उच्च तहका सरकारी कर्मचारी र उच्च व्यक्तित्वहरूका लागि राखिएको हो । अभावकै कारण राष्ट्र बैंकले अस्ट्रेलियन डलर माग गर्न आउनेहरूलाई डलर नै दिएर पठाउने गरेको छ । नेपाल भ्रमणमा आउने विदेशी पर्यटकहरूले डेबिटक्रेडिट कार्डमार्फत भुक्तानी गर्ने प्रवृत्ति बढेपछि बजारमा नगद अस्ट्रेलियन डलर अभाव भएको राष्ट्र बैंकले जनाएको छ । यस्तो अवस्थामा अस्ट्रेलियन डलरको आपूर्ति सहज बनाउन बैंकहरूलाई पनि आयात सुविधा दिइएको राष्ट्र बैंकको निर्देशनमा उल्लेख छ । बैंकहरूले आयात गर्दा अमेरिकी डलरका नयाँ नोट (फ्रेस नोट) र अस्ट्रेलियन डलरको सफा नोट (क्लिन नोट) मात्र ल्याउनुपर्ने राष्ट्र बैंकको स्पष्ट निर्देशन छ ।"
फेरि सञ्चालनको प्रयास,"६ दशकदेखि चल्दै बन्द हुँदै गरेको टरीगाउँ विमानस्थल सञ्चालनका लागि पुन: प्रयास थालिएको छ । पछिल्लोपटक गत पुस १९ देखि समिट एयरलाइन्सले जहाज उडाउन सुरु गरे पनि अन्त्यमा भाडा बढेको र इन्धन डिपो नभएको कारण देखाउँदै ५ महिनापछि बन्द गरेको थियो ।फेरि जहाज उडाउने दबाबका लागि संस्कृति, पर्यटन तथा नागरिक उड्डयनमन्त्री रवीन्द्र अधिकारीलाई बोलाएर आइतबार विमानस्थलमै कार्यक्रम गरिएको छ । यसअघि जहाज उडाउन पहल थालेको तुलसीपुर उपमहानगरपालिकाले नै यसपटक पनि अगुवाइ गरेको छ । अब पनि जहाज उडाउन नसकेमा जिल्लाबासीले धैर्य गर्न नसक्ने उपमहानगरपालिका प्रमुख घनश्याम पाण्डेले बताए । हामीले पटकपटक संघीय सरकारलाई अनुरोध गरेका छौं । हाम्रो समस्यालाई गम्भीर रूपमा लिइदिनुपर्यो, उनले भने, पटकपटक जहाज उडाउँदै बन्द गर्दै गर्नुभएन । आकस्मिक बिरामी उपचार नपाएर मर्नुपर्ने स्थिति छ ।मन्त्री अधिकारीले दसैंअघि नै जहाज उडाउने आश्वासन दिएका छन् । विमानस्थलको धावनमार्ग सानो भएकाले ठूला जहाज उडाउन नसके पनि क्षमता अनुसारको उडान गराउने उनले बताए । सीधै काठमाडांैदाङ या काठमाडांैभैरहवादाङ उडान गर्ने गरी तयारी थालेको उनले जानकारी दिए । दाङमा प्रशस्त सम्भावना छ । यति धेरै सम्भावना भएको उपत्यकामा जहाज नचल्नु दु:खद कुरा हो, उनले भने, अब तत्काल जस्तो जहाज चल्न सक्छ, त्यस्तै चलाउन सुरु गर्छौं । एउटा विमान कम्पनीलाई प्रतिबद्ध भएर उडान भर्न तयार गर्छौं । नेपालमा पाइलट कोर्स पढाउने तयारी गरेको उल्लेख गर्दै अधिकारीले प्रयोगात्मक अभ्यासका लागि दाङ पनि उपयुक्त स्थानमा परेको बताए । नागरिक उड्डयन विभागका महानिर्देशक सन्जीव गौतमले दाङमै वैकल्पिक विमानस्थलको तयारी भइरहेकाले टरीगाउँलाई तत्काल स्तरोन्नति गर्ने अवस्था नरहेको बताए । टरिगाउँमा ७ सय ५० मिटरको धावनमार्ग छ । यसमा ठूला जहाज उडाउन सकिँदैन । विस्तार गर्ने अवस्था पनि छैन, उनले भने, विस्तार गर्ने खर्चले अर्को विमानस्थल बन्ने भएकाले वैकल्पिक विमानस्थलको अध्ययन भइरहेको छ । त्यसका लागि बजेटसमेत विनियोजन भइसकेको छ । जिल्लामा उडान नहुँदा आपतकालीन अवस्थाका बिरामीलाई समस्या हुने गरेको छ । ठूलो दुर्घटनाबाट सख्त घाइते भएका बिरामीलाई एक्कासि काठमाडौं लैजानुपरे हेलिकप्टर चार्टर गर्नुपर्ने बाध्यता रहेको तुलसीपुर उद्योग वाणिज्य संघका अध्यक्ष वीरु रावतले बताए । १ वर्षभित्रै दुर्घटनाका घाइतेलाई काठमाडौं लैजान तीनपटक हेलिकप्टर भाडामा ल्याइएको छ, उनले भने, यात्रुले ५ लाखसम्म तिरेर हेलिकप्टर प्रयोग गरिरहेका छन् । गरिब नागरिकलाई यो कसरी सम्भव छ ?विभिन्न राजनीतिक दलका नेताहरूले विमानस्थल सञ्चालन गर्ने कुरालाई चुनावी एजेन्डा बनाउँदै आएका छन् । मन्त्रीहरूले अनुगमन गर्ने र जहाज नियमित गर्ने आश्वासन दिने गरेका छन् । तर, पनि अहिलेसम्म अवस्था उस्तै छ । यसअघि तत्कालीन संस्कृति, पर्यटन तथा नागरिक उड्डयनमन्त्री लोकेन्द्र विष्ट र जीवनबहादुर शाहीले पनि अवलोकन गरेका थिए । जहिले पनि नेता र मन्त्रीहरू विमानस्थलमा गाडी गुडाउँदै आउँछन् र जहाज उडाउने आश्वासन दिएर जान्छन् ।०११ फागुन ११ मा परीक्षण उडान गरिएपछि टरीगाउँमा लगातार ०५२ सम्म नेपाल एयरलाइन्सको जहाज चलेको थियो । ०५२ मा एक्कासि इन्धन र यात्रु अभाव भएको भन्दै उडान बन्द भयो । त्यसपछि नियमित जहाज उड्न सकेन । त्यतिबेला नेपाल वायुसेवा निगमले दाङबाट काठमाडांै, नेपालगन्ज, रुकुमको चौरजहारी र सल्लेमा उडान गरिरहेको थियो । ०६० सालमा फेरि नेपाल वायुसेवा, सीता र यति एयरलाइन्सले जहाज उडाउन थाले । हरेकले सातामा एकएक उडान गरे । ०६६ सम्म लगातार उडान भयो । ०६७ देखि ०७० सम्म विमानस्थल कालोपत्रे गर्न थालेपछि उडान बन्द भयो । कालोपत्रेको काम पूरा भएपछि तुलसीपुर उद्योग वाणिज्य संघको अगुवाइमा गोमा एयरलाइन्सले ०७२ मा ९ महिना उडान गर्यो । यतिबेला टिकटको जिम्मा संघले लिएर जहाज चलाइएको थियो । विमानस्थलको ३६ बिघा १० कठ्ठा १० धुर जमिन विमानस्थलको पेरिमिटरभित्र छ ।"
नाडा अटो सोमा ५ अर्बको कारोबार,"काठमाडौं (कास) नाडा अटोमोबाइल्स एसोसिएसन अफ नेपाल एवं ग्लोबल एक्सपोजिसन एन्ड म्यानेजमेन्ट सर्भिसेजले गरेको अटो सोमा करिब ५ अर्ब रुपैयाँको कारोबार भएको छ । सोमा २ हजार ४ सय सवारी साधन बुकिङ भएको जनाइएको छ । ६ दिन चलेको सो आइतबार सकिएको छ । आयोजकका अनुसार सोमा ८ सय चारपांग्रे र १ हजार ६ सय दुईपांग्रे सवारी बुकिङ भए । अटो सो ६५ हजारले अवलोकन गरेको नाडाका उपाध्यक्ष कृष्णप्रसाद दुलालले बताए । सहभागीहरूको हिसाबले नाडा अटो सोबाट अत्यन्त उत्साहित छौं । ५ अर्ब रुपैयाँ बराबरको कारोबार भएको अनुमान गरेका छौं, उनले भने । अवलोकनकर्ताको भीड दैनिक बढेको थियो । शनिबार मात्रै करिब १५ हजारले अटो सो अवलोकन गरेका थिए । साँघुरो प्रदर्शनी हलका कारण थप अवलोकनकर्ताहरू आउन नसकेको उनले बताए । हरेक जनतामा सवारीको चासो छ । दैनिक औसतमा १० हजारले अवलोकन गरेका छन्, उनले भने, तर, सानो ठाउँ भएर धेरै आउन सकेनन् । नयाँ मोडलका सवारीसँगै उपभोक्ता आकर्षित गर्न छुटका नयाँनयाँ घोषणा गरिएका थिए । विभिन्न ब्रान्डले अटो सोको बेला गाडी किने क्यास छुट र लक्की ड्रमार्फत छुटसमेत सार्वजनिक गरेका थिए । जसले गर्दा अवलोकनकर्ताको सहभागिता उत्साहजनक भएको जनाएको छ । केही कम्पनीहरूले कन्सेप्टफयुचर कारसमेत प्रदर्शन गर्न राखेका थिए । प्रदर्शनीमा १९ ब्रान्डका चारपांग्रे तथा २० ब्रान्डका दुईपांग्रे सवारी साधन राखिएको थियो ।"
ब्याजदरमा स्थिरता ल्याऊ,"अल्पकालीन लगानीले ब्याजदरमा स्थिरता ल्याउन नसक्ने भन्दै उनले भने, ब्याजदरलाई स्थिर र प्रक्षेपण गर्न सक्ने बनाउनका लागि मध्यमस्तरको ब्याजदर संरचनमा बैंक तथा वित्तीय संस्था जानुपर्छ । यसका लागि अल्पकालीन उपकरणभन्दा मध्यकालीन उपकरण जारी गरेर जानुपर्ने उनको सुझाव छ । कोषलाई पुँजी बजारमा संस्थापक लगानीकर्ताको भूमिका निर्वाह गर्न अर्थमन्त्रीले आग्रह गरे । पुँजी बजारमा लगानी दीर्घकालीन र प्रतिफलमुखी हुने हुँदा कोषले लगानीलाई पुँजी बजारमा विस्तार गर्न जरुरी रहेको उनको भनाइ थियो । यसले पुँजी बजारलाई पनि स्थिर राख्न र बजारमा पुँजी परिचालनलाई चलायमान बनाउन मद्दत गर्छ, उनले भने, यसका लागि आवश्यक कानुन निर्माण गर्न सरकार तयार छ । कोषले बैंकका योजनाहरूमा लगानी गर्न आवश्यक छैन, उनले थपे । बैंक तथा वित्तीय संस्थाको पुँजीको स्रोत हुन आवश्यक नभएको भन्दै १ वर्ष माथिका योजनाहरूमा मात्रै कोषको लगानी हुनुपर्ने उनको भनाइ थियो ।"
हिमालको पानी निर्यात गर्न जापानको सुझाव,"जापानको सत्तारूढ डेमोक्रेटिक पार्टीका नेता, सांसद र व्यवसायी सम्मिलित प्रतिनिधिमण्डलले हिमालय क्षेत्रको पानी विदेश निर्यात गरेर आम्दानी गर्न नेपाललाई सुझाव दिएको छ ।नेपाल भ्रमणमा रहेको प्रतिनिधिमण्डलले आइतबार वन तथा वातावरणमन्त्री शक्तिबहादुर बस्नेतसँग भेटवार्ता गरी नेपालको हिमालय क्षेत्रको पानी निर्यात गर्न सुझाव दिएको हो । जापानी प्रमण्डलका सदस्य तथा पूर्वसांसद माचुदाले विश्वभर अब सबभन्दा ठूलो संकट पानीको आउने उल्लेख गर्दै हिमालय क्षेत्रमा रहेको पर्याप्त पानीलाई विदेशमा बेचेर नेपालले मनग्ये पैसा कमाउन सक्ने धारणा राखेका थिए ।प्रत्युत्तरमा मन्त्री बस्नेतले हिमालय क्षेत्रको पानी विदेश बेच्नेबारे खानेपानी मन्त्रालयले योजना बनाई सम्भाव्यता अध्ययन गरिरहेको जानकारी गराएका थिए । उनले मुलुकमा बढ्दो सहरीकरणसँगै फोहोर व्यवस्थापन जटिल र चुनौतीपूर्ण बन्दै गएको उल्लेख गर्दै त्यस क्षेत्रमा जापानले प्रयोगमा ल्याएको विधि सफल भएकाले नेपालमा पनि त्यस्तै दीर्घकालीन समाधानको विधिमा जान लागिएको जानकारी गराए । भेटमा प्रतिनिधिमण्डलको नेतृत्व गरेका जापानको डेमोक्रेटिक पार्टीका नेता यसुहिरो नाकाइले नेपालको फोहोर व्यवस्थापनमा सहयोग गर्न आफ्ना्रे सरकार तयार रहेको बताए । पूर्वसांसद गो सिनोहराले वातावरण प्रदूषण नेपालको मात्र नभई विश्वकै साझा समस्या भएकाले त्यसमा सबै मिलेर काम गर्नुपर्ने बताए ।"
नेप्से साढे ११ अंकले बढयो,"सेयर कारोबारमा मापक नेप्से परिसूचक आइतबार करिब साढे ११ अंकले बढयो । अघिल्लो दिनको तुलनामा ०९४ प्रतिशतले बढेपछि समग्र नेप्से परिसूचक १ हजार २ सय ५६५३ अंकमा पुगेको छ । कारोबारमा आएका सबै समूहको परिसूचक बढेपछि समग्र नेप्सको वृद्धिमा टेवा पुगेको हो । यो सँगै गएका पाँच दिन सेयर बजार निरन्तर रूपमा उकालो लागेको छ ।आइतबार बंैकिङ समूहको परिसूचक १२५, उत्पादन तथा प्रशोधनको ११७ र विकास बैंकको १४ प्रतिशतले बढे । यसैगरी बाँकी समूहको परिसूचक एक प्रतिशतभन्दा कमले बढेको नेप्सेले जनाएको छ । उक्त दिन करिब ९ हजार कारोबारबाट १ सय ६६ कम्पनीका ३० लाख ७० हजार २ सय ३१ कित्ता सेयर किनबेच भए । ती खरिद बिक्रीबाट ९१ करोड ५२ लाख रुपैयाँ बराबरको सेयर कारोबार भएको छ । अघिल्लो दिनको तुलनामा कारोबार रकम करिब २५ प्रतिशतले बढेको हो । कारोबारमा आएकामध्ये १ सय २१ कम्पनीको सेयर मूल्य बढयो, ३५ कम्पनीको सेयर मूल्य घटयो र बाँकी १० कम्पनीको सेयर मूल्य स्थिर छ ।नेप्से परिसूचक बढेपछि कुल बजार पुँजीकरण बढेर १४ खर्ब ९६ अर्ब रुपैयाँ पुगेको छ । नेप्सेको वर्गीकरणमा क वर्गमा परेका कम्पनीहरूको कारोबार मापक सेन्सेटिभ परिसूचक १०१ र व्यपारमा रहेका सबै कम्पनीहरूको कारोबार माफक फ्लोट परिसूचक १२ प्रतिशतले सकारात्मक रहे । युनिलिभरको कारोबार रोक्कानेपाल स्टक एक्सचेन्ज (नेप्से) ले आइतबार युनिलिभर नेपालको कारोबार रोक्का गरेको छ । कम्पनीले सूचना दिन ढिलाइ गरेको भन्दै नेप्सेले आइतबारदेखि कारोबार रोक्का गरेको हो । सूचीकृत कम्पनीहरूले सेयर मूल्यलाई असर पर्ने निर्णयहरू तत्काल (निर्णय भएपछिको अर्को सेयर कारोबार खोल्नुअघि) नेप्सेलाई जानकारी दिनुपर्छ ।"
बसले जोडियो जनकपुरपटना,"जनकपुरधामलाई भारत विहारको पटनासम्म जोड्ने नेपालभारतमैत्री बस सेवा आइतबार सञ्चालनमा आएको छ । प्रदेश २ का मुख्यमन्त्री लालबाबु राउत, जनकपुरधाम उपमहानगरपालिकाका मेयर लालकिशोर साह तथा विहार राजपथ परिवहन निगमका एसएन झाले हरियो झन्डा देखाएर बसलाई शुभारम्भ गरे । यसअघि विहारका मुख्यमन्त्री नितिशकुमारले पटनाजनकपुर बस सेवालाई बिहीबार हरियो झण्डा देखाएर आरम्भ गरेका थिए । २ सय २५ किलोमिटर लामो सीधा बस सेवा सञ्चालन भएपछि जनकपुरको शिक्षा, स्वास्थ्य तथा धार्मिक, सांस्कृतिक पर्यटनमा टेवा पुग्ने मुख्यमन्त्री राउतले बताए । उनले भने, खुला सीमाको सदुपयोग गर्दै दुवै देशका नागरिक दैनिक आवागमन गर्छन् । उनीहरूलाई सीधा बस सेवाले सुविधा हुनेछ ।विहार राजपथ परिवहन निगमका झाले भारतबाट नेपाल आउने बसलाई नेपाली भन्सारमा शुल्क तिर्नुपरेको गुनासोबारे मुख्यमन्त्री राउतले मञ्चमै बसेका प्रमुख जिल्ला अधिकारी तथा प्रदेश प्रहरी प्रमुख नायब प्रहरी महानिरीक्षकसँग समस्याको समाधान गर्न आग्रह गरेका थिए । नेपालका सम्भुमञ्जुश्री यातायात प्रालिका चार तथा विहार राजपथ परिवहन निगमको ४ वटा बसबाट दुई देशीय मैत्री बस सेवा प्रारम्भ भए पनि यात्रीहरूको मागअनुसार बसको संख्यामा वृद्धि हुने जनकपुर बस व्यवसायी संघका अध्यक्ष मनोजकुमार चौधरीले जानकारी दिए । बसको भाडा २ सय ७५ भारतीय रुपैयाँ निर्धारण गरिएको छ । हाललाई बिहान साढे १० बजे तथा राति साढे ८ बजे बस पटनाका लागि छुट्नेछन् । बस पूर्णत: वातानुकुलित भएको अध्यक्ष चौधरीले बताए । सयौं नेपाली स्वास्थ्य उपचार, अध्ययन, व्यवसाय तथा धार्मिक, सांस्कृतिक पर्यटनका लागि भारतका विभिन्न सहर जाने गरेका छन् । यसैगरी सयौं भारतीय पनि धार्मिक, सांस्कृतिक पर्यटन तथा जनकपुर तथा लाहानस्थित आँखा अस्पतालमा उपचार गराउन नेपाल आउने गरेका छन् । विहार प्रदेशको राजधानी पटना तथा प्रदेश २ को राजधानी जनकपुर रेल, बस तथा हवाइमार्गबाट समेत जोडिएकाले जनकपुरपटनाको बस सेवा यात्रुहरूका लागि लाभदायक हुने विश्वास स्थानीयको छ । यसअघि पटना पुग्न जनकपुरबाट नेपाली नाका भिठामोडसम्म तथा भिठामोडबाट भारतको सीतामढी, मुजफ्फरपुर हुँदै पटना पुग्नुपथ्र्यो । पटकपटक बस, रिक्सा, टेम्पो परिवर्तन गर्न यात्रीहरूलाई असुविधा हुने गरेको थियो । भारतीय सीमासुरक्षा बल (एसएसबी) को सास्तीसमेत बेहोर्नुपरेको थियो । बसमा यात्रा गरिरहेका जनकपुर ४ का राजेशकुमार नागवंशीले यो बस सेवाबाट आफू अत्यन्तै खुसी भएको बताए । जनकपुरअयोध्या अन्योलमै प्रधानमन्त्री केपी शर्मा ओली र भारतीय प्रधानमन्त्री नरेन्द्र मोदीले वैशाख २८ मा जानकी मन्दिर परिसरमा हरियो झन्डा देखाएर प्रारम्भ गरेको जनकपुरधामअयोध्या बस सेवा भने अझै पनि नियमित सञ्चालन हुन सकेको छैन ।तयारीबिनानै भाडामा बस लिएर सञ्चालन गरिएको त्यो रुटको बस नियमित सञ्चालन हुन अझै केही समय लाग्ने जनकपुर अञ्चल बस व्यवसायी संघले जनाएको छ । दुई देशीय उक्त बस सेवा सञ्चालनका लागि अनुमति (रोडपरमिट) भने हालसम्म प्राप्त हुन सकेको छैन । जनकपुरधामअयोध्या बस सेवा सञ्चालनका लागि इच्छुक बस व्यवसायीहरूलाई सार्वजनिक सूचनामार्फत प्रस्ताव आहवान गर्दै छौं । सक्षम व्यवसायीलाई बस सञ्चालनको अनुमति दिइनेछ, अध्यक्ष चौधरीले भने ।"
पुल निर्माण अलपत्र,"सल्लीबजारचौरजहारी सडक खण्डअन्तर्गत बन्गाड कुपिन्डे नगरपालिकाको त्रिवेणी बजार नाथेखोलामा निर्माणाधीन पक्की पुल अलपत्र बनेको छ । तीन वर्षअघि निर्माण सुरु भएको पुल ०७४ पुस मसान्तसम्म सम्पन्न गर्नुपर्ने सम्झौता थियो । सडक डिभिजन कार्यालयले ४ करोड १७ लाख रुपैयाँ लगानीमा हरिहरि कन्स्ट्रक्सनलाई निर्माणको जिम्मा दिएको थियो । डिभिजन कार्यालयले पटकपटक म्याद थप्दा पनि निर्माणको कामले अझै गति लिएको छैन । हालसम्म ३० प्रतिशत मात्र काम सकिएको कार्यालयले जनाएको छ । पुल अलपत्र परेपछि सल्लीबजारचौरजहारी सडकमा चल्ने यातायातका साधन सञ्चालनमा समस्या भएको छ । पुलकै कारण यातायात सेवा अवरुद्ध भएपछि यात्रुहरू सास्ती भोग्न बाध्य छन् । समयमै ठेकेदार कम्पनीले काम गर्न नसक्दा असारदेखि सडक अवरुद्ध भएको स्थानीय दलबहादुर परियारले बताए । उनका अनुसार सडक अवरुद्ध भएपछि स्थानीयबासी घण्टौं पैदलयात्रा गर्न बाध्य छन् । स्थानीयका अनुसार हरिहरि कन्ट्रक्सनका ठेकेदार हरिबहादुर रावतको लापरबाहीले पुल निर्माणको काम अलपत्र परेको हो । ठेकेदारले थोरै मजदुर लगाएर काम गर्दा पुलको सेटिङको कामले तीव्रता पाउन सकेको छैन । आवश्यक अधिकांश सामग्री निर्माणस्थलमा पुग्न सकेको छैन । बन्गाड खोलाकै कारण चौरजहारी सडक वर्षायाममा बर्सेनि अवरुद्ध हुने गरेको छ । स्थानीय नरबहादुर खड्काले पुल निर्माण समयमै नहुँदा स्थानीयबासीले लामो समयदेखि सास्ती भोग्नुपरेको बताए । पुल निर्माणमा भएको ढिलाइका कारण सल्यान र रुकुमको पश्चिम र उत्तरी भेगका बासिन्दा बढी मर्कामा परेको उनको भनाइ छ । समयमै काम गर्न खोज्दा पनि जग्गाधनीले विवाद गरेका कारण समस्या भएको ठेकेदार रावतले दाबी गरे । उनका अनुसार केही महिनादेखि वर्षाका कारण काम रोकिएको हो । कामका लागि आवश्यक सामग्री खरिद गरेर पुल निर्माणस्थलमा छिट्टै लैजाने तयारी गरेको उनको भनाइ छ । नजिकैको झोलुंगे पुल नहटाउँदा पनि पुल निर्माणमा केही समस्या भएको छ, उनले भने, झोलुंगे पुल हटाउन जिल्ला समन्वय समितिमा निवेदन दिएको छु । उनका अनुसार आसपासको माटो हटाउँदा झोलुंगे पुल खस्ने खतरा छ । ठेकेदार कम्पनीलाई बारम्बार ताकेता गर्दै आएको डिभिजन प्रमुख बद्रीप्रसाद शर्माले बताए । ठेकेदारले अहिलेसम्म ३० प्रतिशत मात्र काम सम्पन्न गरेको उनको भनाइ छ । पक्की पुलका साथै उक्त सडकको आमखोलीदेखि नाथेखोलासम्मको पाँच किलोमिटर कालोपत्रेको काममा ढिलाइ भएको छ । ठेक्का सम्झौता भएको एक वर्ष बित्दासमेत आधा काम हुन नसकेको स्थानीयको भनाइ छ । स्थानीयका अनुसार सडक चौडा पार्ने, नाली, जाली, हयुम पाइपलगायत काम अझै हुन सकेको छैन । ११ करोडको लगानीमा सडक कालोपत्रेको जिम्मा सिग्मा गाल्वा कन्ट्रक्सनलाई दिइएको छ । सडक डिभिजन कार्यालय दाङ र कन्ट्रक्सनका नरहरि थपलियाबीच ३३ महिनामा काम सम्पन्न गर्ने गरी २०७४ साउनमा सम्झौता भएको थियो । थपलियाले ४९ लाख पेस्की बुझेर कामको जिम्मा पेटी ठेकेदार रामबहादुर विष्टलाई दिएका छन् ।"
भाडा बढाउन माग,"काठमाडौं (कास) नेपालमा एलपी ग्यास ढुवानी गर्ने भारतीय ढुवानीकर्ता (ट्रान्सपोर्टर्स) ले भाडा बढाउन माग गरेका छन् । डिजेलको मूल्य बढेको जनाउँदै उनीहरूले शुल्क बढाउन एलपी ग्यास उद्योग संघलाई पत्रचार गरेको जनाइएको छ । पत्र तालुक उद्योग वाणिज्य तथा आपूर्ति मन्त्रालयमा बुझाएको संघले जनाएको छ । भारतीय ट्रान्सपोर्टरले ढुवानी शुल्क नबढाए आपूर्ति रोक्नेसम्मको चेतावनीसहितको पत्र पठाएका छन्, संघका अध्यक्ष गोकुल भण्डारीले पत्रकारसँग भने, उक्त पत्र उद्योग वाणिज्य तथा आपूर्तिमन्त्री मातृकाप्रसाद यादवलाई बुझाएका छौं । व्यवसायीले हल्दिया, बरौनी, मथुरालगायत रिफाइनेरीबाट ग्यास ढुवानी गर्छन् । आयात गर्न संघले नै बुलेटहरू व्यवस्थापन गर्दै आएको छ । ढुवानी मूल्य भने आयल निगमले उपलब्ध गराउँछ । ग्यास ढुवानी गर्दा ट्रान्सपोर्टरले प्रतिसिलिन्डर ८७ रुपैयाँ पाउँछन् । उनीहरूले थप करिब २८ रुपैयाँ बढाउन पत्रचार गरेको संघले जनाएको छ । निगमका कार्यकारी निर्देशक सुशील भट्टराईले ग्यास ढुवानीमा व्यवसायी स्वयंले व्यवस्थापन गरेकाले मूल्यको सन्दर्भमा जानकारी नभएको बताए ।"
अन्तत: लिग हुने,"काठमाडौं  अखिल नेपाल फुटबल संघ (एन्फा) ले ५ वर्षको अन्तरालपछि सहिद स्मारक ए डिभिजन लिग असोज १३ गतेबाट नै सुरु गर्ने निर्णय गरेको छ । आइतबार सातदोबाटोस्थित संघ परिसरमा आयोजित कार्यक्रममा लिग आयोजक समितिले १४ टोली सहभागी लिगमा रेलिगेसनको प्रावधानबिना नै सञ्चालन गर्ने अन्तिम निर्णय सार्वजनिक गरेको हो । पछिल्लोपटक २०७० सालमा मनाङमर्याङ्दी क्लबले ए डिभिजन लिग जितेपछि एन्फाले प्रतियोगिता आयोजना गर्न सकेको थिएन । यसपटक फुटबल बचाउन रेलिगेसनबिना नै लिग सञ्चालन गर्नुपर्ने अवस्था आएको लिग समितिका संयोजक विज्ञानराज शर्माले बताए ।पुससम्म चल्ने लिगमा ९१ खेल हुनेछन् र लिगका सम्पूर्ण खेल सातदोबाटोस्थित एन्फा कम्प्लेक्सको मैदान र हलचोकस्थित एपीएफ रंगशालामा सञ्चालन हुनेछ । लिग फुटबल (ए, बी र सी डिभिजन) का लागि विश्व फुटबलको सर्वोच्च संस्था फिफाले ६ लाख ८८ हजार अमेरिकी डलर सहयोग गरेको पनि एन्फाले जानकारी दियो । यसबाहेक एन्फाले लिगको बजार व्यवस्थापन अधिकार १ करोड रुपैयाँमा रामसर मिडिया प्रालिलाई बेचेको छ । टेलिभिजन प्रसारण अधिकारबारे भने संघ अझै पनि छलफलमा रहेको कार्यक्रममा जानकारी दिइयो ।यसपटक पुरस्कार राशिमा समायोजन गर्दै ५ करोड ८० लाख अनुमानित लागतमा राउन्ड रोबिन प्रणालीमा लिग हुने भएको हो । एन्फाले सहभागी सबै टोलीलाई तयारी खर्चबापत २० लाख रुपैयाँ प्रदान गर्नेछ । लिगको विजेताले ५० लाख, उपविजेताले ३५ लाख र तेस्रो स्थान हासिल गर्नेले २५ लाख रुपैयाँ प्राप्त गर्नेछन् । चौथोदेखि छैटौं स्थान हासिल गर्नेले क्रमश: १५, ७ र ५ लाख रुपैयाँ पाउनेछन् । व्यक्तिगत विधातर्फ उत्कृष्ट प्रशिक्षक, गोलरक्षक, डिफेन्स, मिडफिल्ड र फरवार्डले मोटरसाइकल प्राप्त गर्नेछन् भने प्रत्येक खेलका म्यान अफ द म्याचले १० हजार रुपैयाँ पाउनेछन् । यसअघि ए डिभिजन लिगको विजेताले ७५ लाख तथा राष्ट्रिय लिग विजेताले १ करोड रुपैयाँ प्राप्त गरेका थिए । वर्तमान कार्यसमितिले विजेतालाई मात्र भन्दा पनि समग्र सहभागी टोलीलाई समेटेर लिगको पुरस्कारमा समायोजन गरेको बताएको छ ।विदेशी खेलाडीको हकमा एन्फाले यसपटक नयाँ प्रावधान ल्याएको छ । हरेक क्लबले अधिकतम ४ विदेशी खेलाडी अनुबन्धन गर्न पाउनेमा त्यसमध्ये १ दक्षिण एसियाली हुनुपर्ने प्रावधान रहेको छ । ३ वा सोभन्दा कम खेलाडीको हकमा भने दक्षिण एसियाली हुनुपर्ने छैन । एन्फा अध्यक्ष कर्माछिरिङ शेर्पाले दक्षिण एसियाली फुटबल विकासका लागि संघले यो कदम चालेको र अन्य दक्षिण एसियाली राष्ट्रले पनि यस कदमलाई स्वागत गरेको बताए ।यसपटक तीन नयाँ क्लबले ए डिभिजन खेल्दैछन् । समयमै ए डिभिजन हुन नसक्दा दुई पटक बढुवा भएका क्लब एकैपटक ए डिभिजन लिग खेल्दैछन् । २०७० कै बी डिभिजनमा बढुवा भएको ब्रिगेड ब्वाइज क्लबसँगै गत वर्ष भएको बी डिभिजन लिगमा शीर्ष दुई स्थान हासिल गरेका च्यासल युथ क्लब र न्युरोड टिम (एनआरटी) लिगमा प्रतिस्पर्धा गर्दैछन् । यसपटक रेलिगेसन नहुने भएपछि अर्को वर्ष बढुवा हुने टोलीसहित ए डिभिजनमा क्लबको घुइँचो लाग्ने पक्का छ । एन्फाले छिट्टै उचित कदम नचालेमा लिगको पिरामिडमा असर पर्ने देखिन्छ ।पछिल्लो पटक ए डिभिजन नखेलेर रेलिगेसनमा परेको एनआरटी लगत्तै आयोजना हुन लागेको लिगमा खेल्नुले पनि लिगको अवधारणा फितलो रहेको प्रस्ट हुन्छ । विगतमा तल्लो डिभिजन हुँदै माथिल्लोसम्म आइपुग्ने लिग कार्यक्रम यसपटक भने माथिल्लोमै अडिएको छ । एन्फाले छिट्टै तल्लो श्रेणीको लिगबारे पनि कार्यक्रम घोषणा गर्ने बताउँदै आएको छ ।यसपटक विगतमा टाउको दुखाइ बन्दै आएको खेल मिलेमतोको समस्या निर्मूल पार्न एन्फाले विशेष कदम चाल्ने भएको छ । यसका लागि एन्फाले नेपाल प्रहरीका पूर्वडीआईजी सुदीप आचार्यलाई इन्टेग्रिटी अफिसरका रूपमा नियुक्त गरिसकेको छ । आचार्यले दिल्लीमा आयोजित विशेष कोर्समा सहभागी भएर आएपछि लिग अवधिका लागि विशेष समिति निर्माण गर्ने एन्फाले जनाएको छ । यसबाहेक खेल हुने हरेक मैदानमा विशेष क्यामेरा जडान गर्ने एन्फाको तयारी छ ।पूरा पैसा पाएमात्र बंगबन्धु खेल्नेबंगलादेश फुटबल महसंघ (बीएफएफ) को आयोजनामा असोज १५ गतेदेखि बंगबन्धु कप २०१८ आयोजना हुँदैछ । नेपालले सन् २०१६ मा यस प्रतियोगिताको उपाधि जितेपछि पाउनुपर्ने पुरस्कार रकम ५० हजार अमेरिकी डलर पूरा नपाएपछि नेपालको सहभागिता अन्योलमा थियो । बीएफएफले पुरस्कार राशिको आधा रकम तिरिसकेको छ भने २५ हजार डलर अझै तिरेको छैन । प्रतियोगिताको खेल तालिका सार्वजनिक भइसक्दा पनि एन्फाले असोज १२ सम्म रकम पठाउन बीएफएफलाई अल्टिमेटम दिएको छ । एन्फा महासचिव इन्द्रमान तुलाधरले बाँकी रहेको २५ हजार डलर असोज १२ गतेसम्म तिरे मात्र नेपाली टोली बंगलादेश जाने प्रस्ट पारे ।"
बंगबन्धुले क्लबलाई पिरलो,"नेपाली राष्ट्रिय टोलीले असोज १५ देखि सुरु हुने बंगबन्धु कपमा सहभागिता जनाउने भएसँगै शीर्ष ए डिभिजन क्लबलाई भने खेलाडी समस्याले पिरोल्ने भएको छ । विगतमा पनि व्याप्त रहेको क्लब र राष्ट्रिय टोलीको विवादमा फेरि एकपटक खेलाडी बीचमा पर्ने देखिएको छ । एन्फाले आइतबार असोज १३ देखि लिग गर्ने घोषणा गर्यो । त्यसै कार्यक्रममा बंगबन्धु कपमा पनि सहभागिता जनाउने बताएपछि खेलाडी क्लबमा जाने कि राष्ट्रिय टोलीमा बस्ने भन्ने विवाद उत्पन्न भएको छ ।एन्फा अध्यक्ष कर्माछिरिङ शेर्पाले नेपालले बंगबन्धु गोल्डकपमा सहभागिता जनाउने भएसँगै राष्ट्रिय टोलीका खेलाडी अहिले नै क्लबमा उपलब्ध नहुने बताए । राष्ट्रिय टोलीले बंगबन्धु खेल्ने हुँदा खेलाडी क्लबमा जाने छैनन्, राष्ट्रिय टोलीमा नै रहेर प्रशिक्षण गर्नेछन्, उनले कार्यक्रममा भने । यता ए डिभिजन क्लबका प्रशिक्षक तथा प्रतिनिधि भने यसबारे आफूलाई जानकारी नभएको र लिगको मुखैमा क्लबमा मुख्य खेलाडी लैजाँदा लिगमा सहभागिता जनाउन कठिन हुने बताउँछन् ।हाल राष्ट्रिय टोलीमा त्रिभुवन आर्मी क्लबका ४ खेलाडी छन् । गोलरक्षक विकेश कुथु र डिफेन्डर सुमन अर्यालसँगै फरवार्डद्वय नवयुग श्रेष्ठ र भरत खवास राष्ट्रिय टोलीमा छन् । क्लबका मुख्य प्रशिक्षक नवीन न्यौपानेले राष्ट्रिय टोलीका खेलाडी आएपछि क्लबले लिगका लागि अन्तिम तयारी थालेको बताउँछन् । हामीले विगत दुई महिनादेखि विशेषगरी लिगलाई लक्षित गरेर प्रशिक्षण गर्दै आएका छौं । राष्ट्रिय टोलीमा केही सदस्य व्यस्त रहँदा तयारीले पूर्णता पाएको थिएन । अब हामी दुई साता समय एकत्रित भएर अन्तिम तयारी गर्ने लक्ष्यसहित अगाडि बढ्नेछौं, न्यौपानेले भने ।एन्फाले हालसम्म राष्ट्रिय टोलीका खेलाडी लिग अगाडि क्लबलाई उपलब्ध नहुनेबारे कुनै जानकारी नदिएको उनले बताए । हामीलाई अहिलेसम्म केही जानकारी प्राप्त भएको छैन । हामीले लिग १३ गते सुरु हुने जानकारी पाएका छौं र त्यसैअनुसार आफ्नो तयारी जारी राख्छौं । मुख्य खेलाडीबिना लिग खेल्ने त परै जाओस पूर्ण तयारी पनि सम्भव छैन । हाम्रो क्लबमात्र हैन, राष्ट्रिय टोलीका खेलाडी सम्मिलित अन्य क्लबलाई पनि यसमा समस्या हुन्छ, उपाधि दाबेदार मानिएको आर्मीका प्रशिक्षकले सुनाए ।राष्ट्रिय खेलाडीको बाहुल्य रहेका दुई शीर्ष क्लब थ्रीस्टार र मनाङमस्र्याङ्दीको अवस्था पनि उस्तै छ । हामीले खेलाडी उपलब्ध नहुनेबारे औपचारिक जानकारी पाएका छैनौं । पक्कै पनि राष्ट्रिय खेलाडीबिना लिगको तयारी गर्न सम्भव छैन । एन्फाले जानकारी दिएपछि हामी क्लबमा छलफल गरेर के गर्ने निष्कर्ष निकाल्नेछौं, थ्रीस्टारका कार्यवाहक अध्यक्ष एवं एन्फाका सहमहासचिव अरुणमान जोशीले बताए ।लिगको डिफेन्डिङ च्याम्पियन मनाङमस्र्याङ्दी क्लबले विदेशी प्रशिक्षकसहित यसपटक लिगका लागि मोटो रकम तिरेर राष्ट्रिय खेलाडीहरू भित्र्याएको छ । लिग उपाधि रक्षा गर्न मनाङले लामो समयदेखि खेलाडी अनुबन्धन गरेर नियमित तलब पनि दिएको छ । थ्रीस्टार र मनाङबाहेक अन्य कमै क्लबले लिग नहुँदा पनि खेलाडीलाई अनुबन्धनमा राखेका छन् । मनाङका महासचिव मुखिया लामाले लिग अगाडि राष्ट्रिय खेलाडी उपलब्ध नहुनेबारे हालसम्म कुनै जानकारी नपाएको बताए । हामीले कुनै जानकारी पाएका छैनौं । बंगबन्धु कपमा नेपाल नखेल्ने भनेर नै हाम्रो तयारी अगाडि बढेको छ । क्लबले लिगको तयारीका लागि धेरै अगाडिदेखि खेलाडीसँग सम्झौता गरेर राखेको छ । अब जम्मा दुई साता बाँकी रहँदा पनि खेलाडी क्लबमा नहुनेबारे सोच्न सकिन्न, लामाले भने ।"
आरपीएल असोज ११ देखि,"काठमाडौं रौतहट प्रिमियर लिग (आरपीएल) असोज ११ देखि २० गतेसम्म आयोजना हुने भएको छ । ओमेगा सेकेन्डरी स्कुल कुमारीपाटी ललितपुरको आयोजनामा रौतहटको गरुडास्थित श्री सुगर मिल्स मैदानमा हुने प्रतियोगितामा १२ टिम सहभागी हुनेछन् । सहभागी टिमलाई ४ समूहमा विभाजन गरिएको छ र प्रत्येक समूहबाट शीर्ष दुई टोली क्वाटरफाइनल पुग्नेछन् । विजेताले ३ लाख ५० हजार र उपविजेताले १ लाख ५० हजार रुपैयाँ पाउनेछन् । त्यस्तै म्यान अफ द सिरिजले २५ हजार, उत्कृष्ट ब्याट्सम्यान, बलर र इमर्जिङ प्लेयरले १०१० हजार रुपैयाँ पाउनेछन् । सर्वाधिक छक्का र चौका प्रहार गर्नेलाई क्रमश: ८ हजार र ७ हजार रुपैयाँ दिइने आयोजकले जनाएको छ । समूह ए मा ओमेगा सेकेन्डरी स्कुल, रौतहट ११ र धनगढी क्रिकेट एकेडेमी, समूह बी मा नेपाल पुलिस क्लब, लायन्स क्लब रौतहट र मलपोखरी क्रिकेट क्लब ललितपुर, समूह सी मा ओएसिस एकेडेमी, नेपाल क्रिकेट स्कुल र महाकाली क्रिकेट क्लब तथा समूह डी मा वाईवाई द ग्रेट हिमालय क्रिकेट एकेडेमी, नेक्सस एकेडेमी र गढीमाई क्रिकेट क्लब रौतहट छन् । मैदानको उपलब्धता र खेलाडी पनि धेरै प्रदेश नम्बर २ बाट आइरहेका हुनाले रौतहटमा प्रतियोगिता आयोजना गर्न लागिएको आयोजक ओमेगाका सहायक प्रधानाध्यापक पिताम्बर पन्तले आइतबार जनाए । ३५ हजार टिम दर्ता शुल्क रहेको र त्यसपछि आयोजकले सबै टोलीलाई खाने र बस्ने व्यवस्था गर्ने आयोजकले जनाएको छ । म्याटमा खेलाइने प्रतियोगिताको क्वाटरफाइनलदेखिका खेल जनता टेलिभिजनले प्रत्यक्ष प्रसारण गर्ने भएको छ ।"
मोरङ फुटबल एकेडेमीलाई उपाधि,विराटनगर मोरङ फुटबल एकेडेमीले दोस्रो डाँगीहाट बुद्ध एयर गोल्डकप फुटबल प्रतियोगिताको उपाधि जितेको छ । फाइनलमा साबिक विजेता बिर्तामोड युनाइटेड झापालाई ६० ले निराश पार्दै शनिबार उसले उपाधि जितेको हो ।मोरङले २ लाख २२ हजार रुपैयाँ हात पार्यो । झापाले १ लाख ११ हजार रुपैयाँमा चित्त बुझायो । मोरङले चर्च ब्वाइज काठमाडांै र झापाले रेडहर्ष फुटबल क्लब इलामलाई पन्छाउँदै फाइनल यात्रा तय गरेका थिए ।उत्कृष्ट खेलाडीमा मोरङका दिवेश पौडेल र उदीयमान खेलाडीमा आयोजक टिमका मनीष राई पुरस्कृत भए ।
अफगानिस्तानमाथि नेपालको जित,"काठमाडौं नेपाली यू१९ क्रिकेटले अफगानिस्तान यू१९ सँग हारको शृंखलालाई रोकेको छ । पवन सर्राफको अलराउन्ड प्रदर्शन र सागर ढकालको ४ विकेट सहयोगमा नेपाली यू१९ क्रिकेट टोलीले चार टिम सम्मिलित यू१९ क्रिकेट प्रतियोगितामा आइतबार अफगानिस्तान यू१९ लाई २५ रनले पराजित गर्यो । भारतमा भइरहेको प्रतियोगितामा पहिलो दुई खेल हारेर यसअघि नै दुवै टोली बाहिरिसकेको अवस्थामा अफगानिस्तानमाथिको जित नेपालका लागि सान्त्वना मात्र बन्यो । नेपाली यू१९ ले मंगलबार तेस्रो स्थानका लागि हुने प्लेअफ खेलमा अफगानिस्तान यू१९ कै सामना गर्नेछ । भारतीय क्रिकेट बोर्डको आयोजनामा लखनऊको इकाना अन्तर्राष्ट्रिय रंगशाला बी मैदानमा टस हारेपछि ब्याटिङ गर्न आएको नेपालले पवनको नटआउट ७८ रनमा ४९३ ओभर खेल्दै १ सय ८९ रन बनाई अलआउट भयो । अफगानिस्तान यू१९ लाई नेपालले ४७४ ओभरमा १ सय ६४ रनमै रोक्यो । २०११ मा आयरल्यान्डमा भएको यू१९ विश्वकप छनोटमा आयरल्यान्डलाई पराजित गरेयता नेपालले प्रमुख प्रतिद्वन्द्वी बन्दै आएको युद्धग्रस्त राष्ट्रमाथि यू१९ मा पाएको यो पहिलो जित हो । माथिल्लोक्रमका ब्याट्सम्यान लस्करै आउट हुनेक्रमले निरन्तरता पाउँदा पवनले ९६ बल खेली १० चौका र १ छक्का प्रहार गरे । उनले रसिद खानसँग आठौं विकेटका लागि ६५ रन जोडेका थिए । रसिदले ४९ बलमा २ चौकासहित २४ रन बनाए ।माथिल्लोक्रममा तृतराज दास ४, कप्तान आसिफ शेख ३, अरुण ऐरी शून्य, लोकश बम १६, सन्दीप जोरा २८ र भीम सार्की १३ रनमा आउट भएका थिए । अफगानिस्तान यू१९ का नाविद मोहम्मद काविरले ३, अविद मोहम्मादी र अरिफ खान दवलतजाईले २२ विकेट लिए । मोहम्मादीलाई नवौं ओभरमा ९ रनमा कमलले बोल्ड गरी नेपाललाई पहिलो सफलता दिलाए, जति खेर अफगानिस्तानको ४० रन थियो । २० ओभरमा ५८ रन बनाउँदा अफगानिस्तानको ४ विकेट गुमिसकेका थिए । पछिल्लो तीनै विकेट सागरले लिएका थिए ।इजाज अहमद मेरानले अब्दुल रहमान मेरानीसँग मिलेर अफगानिस्तानको स्कोर १ सय कटाए । तल्लोक्रममा विकेट झरिरहे पनि तेस्रो नम्बरमा ब्याटिङ गरेका मेरानले डटेर खेल्दा अफगानिस्तानको आशा अझै मरेको थिएन । ९६ बलमा ५७ रन बनाएका उनलाई रसिद खानले बोल्ड गरे । म्यान अफ द म्याचमा सागर चुनिए । उनले १० ओभरमा ३ मेडन राख्दै २९ रन खर्चेर ४ विकेट लिए । कमल र रसिदले २२ विकेट लिए ।आइतबार भएको समूह चरणको अन्तिम खेलमा ए ले बी लाई १ सय ५२ रनले पराजित गर्यो । यी दुई टोली नै मंगलबार फाइनल खेल्दै छन् ।"
राष्ट्रिय टोलीको बिदाइ,"विराटनगर असोज ४ देखि भारतको आग्रहमा हुने ४६ औं संस्करणको स्कुलस्तरीय यू१८ च्याम्पियनसिप फुटबल प्रतियोगितामा सहभागी हुने राष्ट्रिय टोलीलाई आइतबार विराटनगरमा बिदाइ गरिएको छ । प्रदेश १ का मुख्यमन्त्री शेरधन राई र अखिल नेपाल फुटबल संघ (एन्फा) का अध्यक्ष कर्माछिरिङ शेर्पाले उनीहरूलाई बिदाइ गरेका हुन् । टोलीमा २० खेलाडी र ८ अफिसियल छन् ।टिममा कप्तान दिनेश हेन्जनसहित गोलकिपरमा विष्णुकुमार केसी, विशाल सुनार र सूर्य अधिकारी, डिफेन्समा विकास खवास, नवीन गुरुङ, राजन गुरुङ, असिम गुरुङ, रन्दीप पौड्याल र सजित राई छन् ।मिडफिल्डमा नितिन थापा, मनीष थापा, जय गुरुङ, सेतेहाङ आङदम्बे, सुरजज्यू ठकुरी र अनिल महर्जन र स्ट्राइकरमा कप्तान दिनेशसहित बुद्ध वल तामाङ, ऋतिक खड्का, अनुप गुरुङ र टीका गुरुङ छन् ।मुख्य प्रशिक्षकमा चेतनारायण श्रेष्ठ, प्रशिक्षकमा पासाङ तामाङ, गोलरक्षक प्रशिक्षकमा चक्रबहादुर तामाङ, टिम व्यवस्थापकमा रूपेश अधिकारी छन् । समूह क मा रहेको नेपालको समूहमा थाइल्यान्ड, इन्डोनेसिया र चीन छन् । नेपालले असोज ७ गते पहिलो म्याच थाइल्यान्डसँग खेल्नेछ ।"
