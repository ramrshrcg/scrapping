शीर्षक,विवरण
एकै बेडमा ३ गर्भवती,"सुनसरी पर्याप्त बेड नहुँदा बीपी कोइराला स्वास्थ्य विज्ञान प्रतिष्ठानमा प्रसूतिका बिरामीको बिजोग भएको छ । दैनिक चाप थेग्न नसक्दा एकै बेडमा ३ जनासम्म बिरामी राख्नुपर्ने रकतिपयलाई भुइँमै उपचार गराउनुपर्ने बाध्यता छ । प्रतिष्ठानमा मातृशिशु स्याहार केन्द्र थप्न २ वर्षअघि भवन निर्माण सुरु भए पनि बीचमै रोकिँदा बिरामी मारमा परेका हुन् । प्रतिष्ठानको प्रसूति विभागमा दैनिक क्षमता ३० जनाको मात्र छ । तर चौबीस घण्टामा ६० देखि ८० जना प्रसूतिका लागि आउने गरेका विभाग प्रमुख डा मोहनचन्द्र रेग्मीले जानकारी दिए । उनीहरूलाई व्यवस्थापन गर्न सधैं हम्मे पर्छ, उनले भने । प्रसूतिको इमर्जेन्सी क्षमता ५ बेडको मात्र छ । अप्रेसनपछि राखिने पोस्टनेटल वार्डको क्षमता ३६ वटा छ । जटिल अवस्था भएपछि प्रसूति विभागले मात्र दैनिक १५ जनाको अप्रेसन गर्ने र तीमध्ये अधिकांशलाई एक सातासम्म निगरानीमा राख्नुपर्ने भएकाले सधैं बेड अभाव हुने गरेको डा रेग्मीले बताए । उनले चाप थेग्न नसक्दा बिरामीलाई जस्तै चिकित्सक र नर्सले सधैं हैरानी खेप्नुपरेको बताए । उपचारका लागि टाढाटाढाबाट आउने गर्भवती महिला सुरक्षित प्रसूति हुन पाउने अधिकार भएको भन्दै भर्ना हुन खोज्छन् । प्रसूतिको समय नपुगेका बिरामीलाई भने चिकित्सकले सम्झाइबुझाई फर्काउने गरेका छन् । दुई दिनअघि पनि भर्ना हुने खोज्ने एक बिरामीले चिकित्सकसँग गुनासो राखिन् । डयुटीमा रहेका डा जीवन धमलाले प्रसूतिका लागि प्रतिष्ठानमा भएका सबै बेड भरिएको, बिरामी खचाखच भएकाले तत्कालै भर्ना गर्न नसक्ने जनाए ।भर्ना हुन आउने गर्भवती महिलालाई उनले सम्झाउने प्रयास गर्दै भने, आफंै हेर्नुस्, सबै बेड भरिएका छन् । बेथा नै नलागी भर्ना गर्न सक्ने अवस्थामा छैनौं ।चिकित्सक र गर्भवतीबीच विवाद चलिरहेका बेला करिब १५ जना अन्य गर्भवती बेड नपाएर प्रसूति विभागको करिडोर, भुइँ र चौरमा पालो कुरेर बसेका थिए । प्रसूति विभाग साँघुरिएको हो कि गर्भवतीको संख्या बढेको हो भन्ने जिज्ञासामा सिनेटरसमेत रहेका रेग्मीले भने, प्रसूति गर्नेको संख्या बढेको होइन, पूर्वमा भएका विभिन्न मेडिकल कलेज, जिल्ला र अञ्चल अस्पताल, स्वास्थ्य चौकीले गर्न सक्ने सामान्य प्रसूति पनि जोखिम मोल्न नसकेर प्रतिष्ठानमा रिफर भएर आउँछन् । त्यसैले हामीलाई चाप भयो । अस्पतालका सहायक निर्देशकसमेत रहेका प्रसूति विशेषज्ञ डा पप्पु रिजालले ओपीडीमा प्रसूति समस्या लिएर आउनेको संख्या दैनिक सरदर ६ सयजना रहेको बताए । उनले भने, हामीसँग योग्य दक्ष जनशक्ति पर्याप्त हुँदाहुँदै पनि बेड अभावका कारण चारगुणा बढी बिरामीको चाप थेग्न सकेका छैनौं ।अत्यधिक चाप बढेपछि दुई वर्षअघिदेखि चार सय बेडका अलग्गै मातृशिशु स्याहार केन्द्र (एमसीएच) को निर्माण प्रतिष्ठानले २०७३ असार २८ देखि सुरु गरेको थियो । तर केज कन्सल्ट्यान्ट रहेको शर्मारसुवा जेभी काठमाडौंलाई ७२ करोड रुपैयाँमा बनाउन दिए पनि सिनेटमा पास नगरी अघिल्ला उपकुलपति डा बलभद्रप्रसाद दासले २ अर्ब ४८ करोड रुपैयाँको टेन्डर गरेको भन्दै विवाद उठेको थियो । सोही कारण भवन निर्माण कार्य एक वर्षदेखि रोकिएको छ ।"
समुद्रसँग पहाड जोड्न पहल,"सन् २०१० मा डेनमार्कको कोपनहेगनमा भएको जलवायु परिवर्तनसम्बन्धी विश्व सम्मेलनमा भाग लिन जानुअघि कार्बनडाइअक्साइडको बढ्दो उत्सर्जनले हिउँ निख्रिँदै गएको सन्देश दिन नेपालले कालापत्थरमा गएर मन्त्रिपरिषद् बैठक गरेको थियो । त्यतिबेलैदेखि यस विषयले केही तरंग पैदा गरे पनि माउन्टेन इकोनोमी नै भनेर नेपालले अभियान थाल्न सकेको थिएन । यस पटक भने सरकारले बिमस्टेकमार्फत माउन्टेन इकोनोमीको कुरा उठाएर जलवायु परिवर्तनको प्रभाव र पहाडमा कनेक्टिभिटीको आवश्यकता दुवैबारे सन्देश दिने काम गरेको छ । सम्मेलन उद्घाटनकै दिन प्रधानमन्त्री ओलीले बंगालको खाडी र हिमालको सम्बन्ध अन्तरंग भएको चर्चा गर्दै माउन्टेन इकोनोमीलाई अघि बढाउन प्रस्ताव गरेका थिए । हामी एकै हिमालको काखमा छौं, हाम्रा नदी हिमालबाट निक्लन्छन् र बंगालको खाडीमा पुगेर बिलाउँछन्, माउन्टेन इकोनोमीको वकालत गर्दै उनले भनेका थिए, बंगालको आँधी हिमालमा ठोक्किन्छ र हिउँपहिरो आउँछ, यसले फेरि बंगलादेश र तटवर्ती क्षेत्रमा वितण्डा मच्चाउँछ । यसरी प्राकृतिक रूपमै जोडिएकाले हामीले निरन्तर सहकार्य र साझेदारी गर्न जरुरी छ ।नेपालले गरेको प्रस्तावअनुसारै काठमाडौं घोषणापत्रले भूपरिवेष्टित देश नेपाल र भुटानको समस्या पहिचान गरी अर्थपूर्ण सहयोग गर्ने प्रतिबद्धता गरेको हो । यसलाई नेपालले आफ्नो कूटनीतिक सफलताका रूपमा लिएको छ । नेपालको मूल समस्या समुद्रसम्म सिधा पहुँच नहुनु हो, भट्टराई भन्छन्, काठमाडौं घोषणापत्रले यो अभाव पूर्ति गर्ने आधार खडा गरेको छ ।सन् २०१५ मा भारत र बंगलादेशबीच भएको द्विपक्षीय जलपरिवहन सन्धि संशोधन तथा भारतले गरेको अतिरिक्त १०६ जलमार्गको घोषणाले तेस्रो मुुलुकलाई उनीहरूको जलमार्ग प्रयोग गर्ने बाटो खुला गरेको छ । यसबाट नेपाल र भुटानले भारतीय जलमार्ग हुँदै समुद्रमा सिधा पहुँच पुर्याउन सक्ने अवस्था विकास भएको छ । सामुद्रिक मार्गबाट सोझै नेपाल र भुटानले विश्वभर सामान आयात र निर्यात गर्न पाउनेछन् । यो पृष्ठभूमिमा प्रधानमन्त्री ओलीको पछिल्लो भारत भ्रमणक्रममा मोदीसँग गरिएको व्यापार सम्झौतामा जलमार्गले नेपाल र भारतलाई जोड्ने सहमति भएको थियो । त्यसैअनुसार हुग्लीबाट सुरु भई फारक्का, कानपुर, कुचसेला, कालुघाट हुँदै बनारससम्म पुग्ने गंगा नदीमा आधारित भारतको राष्ट्रिय जलमार्ग१ लाई कोसीको चतरा र गण्डकीको मुग्लिनसम्म जोड्नेबारे दुई देशबीच औपचारिक वार्ता भई गृहकार्यसमेत सुरु भएको छ । माउन्टेन इकोनोमीलाई अगाडि बढाउने क्षेत्रीय प्रतिबद्धताले यो द्विपक्षीय सम्झौतालाई कार्यान्वयनमा ल्याउनसमेत थप बल पुग्ने विश्लेषकहरू बताउँछन् ।"
चिकित्सक आन्दोलित,"काठमाडौं (कास) भदौ १ देखि लागू भएका मुलुकी देवानी र अपराध संहिताको विरोधमा डाक्टरहरूले आइतबार देशभरका स्वास्थ्य संस्थामा आकस्मिकबाहेक सेवा बन्द गर्ने घोषणा गरेका छन् ।बिरामीको ज्यान बचाउने सफा नियतले आफूले भ्याएसम्म उपचार गर्दा केही अनपेक्षित घटना भए चिकित्सकलाई ज्यानमारासरह व्यवहार गर्ने कानुन संशोधन गर्न माग गर्दै उनीहरूले संगठित विरोध सुरु गरेका हुन् । नेपाल चिकित्सक संघको आह्वानमा उनीहरूले आइतबार नै मेडिकल काउन्सिलमा लाइसेन्ससमेत जम्मा गर्ने घोषणा गरेका छन् । आफ्ना मागप्रति सरकार संवेदनशील नभए शुक्रबारदेखि अनिश्चितकालीन रूपमा स्वास्थ्य सेवा ठप्प पार्ने चेतावनी संघले दिएको छ । हामीले चिकित्सा पेसामा दण्डहीनताको स्थिति ल्याउन खोजेका होइनौं, संघका अध्यक्ष डामुक्तिराम श्रेष्ठले भने, अपराधी अपराधी नै हो, चिकित्सक होस् वा अन्य । त्यसैले गल्ती गर्नेले मात्रै दण्ड पाउने व्यवस्था गर्नुपर्छ ।शंकाकै आधारमा वा कसैले उजुरी गरेकै आधारमा उपचार प्रक्रियामा संलग्न चिकित्सकलाई फौजदारी कानुनअन्तर्गत हिरासतमा राखेर छानबिन गर्न नहुने उनको भनाइ छ । बिरामीको उपचारक्रममा मृत्यु वा कुनै जटिलताले गर्दा थप समस्या भए ज्यानमारासरह सजाय हुने प्रावधान हटाउन उनले माग गरे ।"
त्रिभुवन विमानस्थल अवरुद्ध,काठमाडांै (कास) नेपालगन्जबाट काठमाडौं आइपुगेको यती एयरलाइन्सको जेट स्ट्रिम विमान शनिबार राति अवतरणपछि धावनमार्गमा चिप्लिँदा विमानस्थल अवरुद्ध भएको छ ।त्रिभुवन विमानस्थलका महाप्रबन्धक राजकुमार क्षत्रीका अनुसार जहाज चिप्लिएपछि ५ यात्रुलाई साधारण चोट लागेको छ । विमान २१ जना यात्रु बोकेर काठमाडौं उत्रेको थियो । अन्य यात्रुको अवस्था सामान्य छ ।कोटेश्वरतर्फबाट अवतरण गरेको जहाज चिप्लिँदा अगाडिको ल्यान्डिङ गियर (पांग्रा) भाँचिएको हो । सुरुमा विमानस्थलको धावनमार्ग राति ८:३५ देखि ४५ मिनेटका लागि बन्द गरिएको थियो । पछि थप २ घण्टाका लागि बन्द गरिए पनि राति खुल्नेनखुल्ने टुंगो लागेको थिएन । जहाज चिप्लिएपछि ग्राउन्डमा रहेका नेपाल एयरलाइन्सका कर्मचारीलगायतले तानेर पार्किङमा ल्याउने कोसिस गरेका थिए । विमानस्थल अवरुद्धपछि चीन र मलेसियाबाट आएका जहाज ढाकातिर फर्काइयो । दुबईबाट आएका जहाज लखनउ र नेपाल एयरलाइन्सका दुई जहाज दिल्लीतर्फ फर्केका कर्मचारी स्रोतले कान्तिपुरलाई जानकारी दियो ।
बिरुवा बाँड्दै,"उनैले लगाएको रूखको छहारीमा अहिले बिरामी तथा आगन्तुक सुस्ताइरहेका हुन्छन् । अस्पतालछेउकै क्षयरोग निवारण संस्था र यहाँबाट थोरै टाढाको पूर्वाञ्चल विश्वविद्यालयमा लहलहराइरहेका बोट उनैले उपलब्ध गराएका हुन् ।मुलुकभरि एक सन्तान, एक बिरुवा अभियान सुरु गर्ने चाहना राखेका उनको घरमा मासिक औसत ५ जना बोटबिरुवा माग्न आइराख्छन् । श्रीलंकामा छोरी जन्मनासाथ दुई बोट लगाउने र बिहे गर्ने बेलामा त्यही रूखको काठबाट फर्निचर बनाउन लगाएर छोरीलाई सप्रेम उपहार दिने गरिएको उनले जनाए । ऐतिहासिक व्यक्तित्व तोरेन्द्रमानको विगतदेखि वर्तमानसम्मका रचनात्मक गतिविधिलाई समेटेर परिवारजनले एक कृतिसमेत प्रकाशन गरिसकेका छन् । उनले सामाजिक कार्यका लागि स्थानीय एवं राष्ट्रियस्तरका ७८ र अमेरिका तथा जापानबाट गरी दुई अन्तर्राष्ट्रिय सम्मान पाइसकेका छन् । उनको बैठक कक्षभरि यत्रतत्र कदरपत्र, सिल्ड, उपहार, पुस्तक र पत्रपत्रिकाका चाङ देखिन्छ । अब यो उमेरमा सम्मान लिँदा अप्ठेरो लाग्न थालेको छ, तोरेन्द्रमानले भने । तोरेन्द्रमानका पुर्खा पनि वनस्पतिप्रेमी थिए । राणाकालमा जनताले पक्की घर बनाउन पाउँदैनथे । त्यो बेला पूरा विराटनगरमा तोरेन्द्रमानको घरमा मात्र फूलबारी थियो । साढे सात बिघाको घडेरीमा सामान्य घरबाहेक जग्गामा फूल मात्र लगाइएका थिए, उनी सम्झन्छन् । उनको हजुरबुबाले कोलकाता र पुणेबाट बीउ एवं फूल मगाएर घरमा मात्र नभएर खेतमा पनि बगैंचा लगाउँथे । २००७ सालको क्रान्तिपछि तोरेन्द्रमान सामाजिक सेवामा छन् । उनी विराटनगरमा रेडक्रस, क्षयरोग निवारण संस्था, एलिट क्लब र नेवारी संस्था झिपुच (हाम्रो समूह) को जन्मदातामध्येका हुन् । ३५ वर्षदेखि मुटुका रोगी उनलाई अहिलेसम्म ६ पटक हृदयाघात भइसकेको छ । अझै बाँचिरहेकोमा चिकित्सक पनि चकित छन्, उनले भने, म यसको श्रेय प्रकृति प्रेम, सक्रिय जीवन र सकारात्मक सोचलाई दिन्छु । उनको पुख्र्यौली थलो काठमाडौं हो । उनका हजुरबुबा भूपेन्द्रमान सिंह राणाकालमा बजार अड्डाको सुब्बा भएर विराटनगर आएका थिए ।"
विधेयक फेर्न चलखेल,"काठमाडौं सांसदले निजी काममा विदेश जाँदासमेत कूटनीतिक राहदानी (रातो पासपोर्ट) प्रयोग गर्न पाउने गरी कानुन बनाउन चलखेल थालेका छन् । यसका लागि उनीहरूले राहदानीसम्बन्धी कानुन संशोधन गर्न बनेको विधेयक आफूअनुकूल फेर्न संशोधन प्रस्ताव दर्ता गराएका छन् । यसअघि संघीय संसदका सांसदले सरकारी काममा विदेश जाँदा मात्रै रातो पासपोर्ट प्रयोग गर्न पाउने प्रावधान छ ।सांसदहरूले राहदानीसम्बन्धी कानुन संशोधन र एकीकरण गर्न बनेको विधेयकमा परिचयपत्र पेस गरेको आधारमा रातो पासपोर्ट पाउनुपर्ने र व्यक्तिगत काममा विदेश जाँदा पनि त्यसलाई प्रयोग गर्न पाउनुपर्ने माग गरेका छन् । केही सांसदले भने संघीय सांसदलाई रातो पासपोर्ट र प्रयोगसम्बन्धमा छुट्टै कार्यविधि बनाउनुपर्ने व्यवस्था राख्न संशोधन हालेका छन् । विधेयकको दफा १६ को उपदफा १ मा सरकारी निर्णयअनुसार रातो पासपोर्ट पाउने पदाधिकारीले सरकारी काममा विदेश भ्रमण गर्दा मात्रै त्यसको प्रयोग गर्न पाउने प्रावधान छ । प्रमुख प्रतिपक्षी कांग्रेसका सांसदद्वय दिलेन्द्रप्रसाद बडु र दिव्यमणि राजभण्डारीले संघीय संसदका सांसदले पदमा रहँदासम्म जुनसुकै सिलसिलामा विदेश जाँदा पनि रातो पासपोर्ट प्रयोग गर्न पाउनुपर्ने गरी संशोधन हालेका हुन् । कूटनीतिक राहदानी प्राप्त गर्ने अधिकारीका नाताले संघीय संसदका सदस्यहरूका हकमा भने पदमा बहाल रहँदासम्म कुनै पनि कामका सिलसिलामा विदेश भ्रमण गर्दा राहदानी प्रयोग गर्न बाधा पुगेको मानिनेछैन, संशोधन प्रस्तावमा भनिएको छ । यही दफामा नेपाल मजदुर किसान पार्टीका सांसद प्रेम सुवालले जुनसुकै पदमा रहे पनि निजी काममा विदेश जाने नेपालीले साधारण राहदानी प्रयोग गर्नुपर्ने प्रावधान राख्न संशोधन हालेका छन् । संविधानसभाका केही सदस्यले रातो पासपोर्ट दुरुपयोग गरेको पाइएपछि सरकारले विधेयकमा सरकारी काममा मात्रै रातो पासपोर्ट प्रयोग गर्न पाइने व्यवस्था गरेको हो ।विगतमा कतिपय सांसदले मोटो रकम लिएर आफ्नो रातो पासपोर्टमा अमेरिका, अस्ट्रेलिया र क्यानडाजस्ता मुलुकमा मान्छे पठाएको पाइएको थियो । रातो पासपोट दुरुपयोग काण्डमा केही सांसद कारबाहीमा समेत परेका थिए । दुरुपयोग रोक्न राहदानी बनाउनसमेत कडाइ गर्ने व्यवस्था विधेयकमा छ । कति अवधिको कुन कार्यक्रममा कहाँ जाने हो, स्पष्टसँग खोलिएको प्रमाण पेस गरेपछि मात्रै संसद् सचिवालयले पासपोर्ट बनाइदिन राहदानी विभागलाई सिफारिस पठाउने व्यवस्था गरिएको छ । प्रमाण पेस गर्न नसकेकै कारण सांसदले रातो पासपोर्ट नपाएपछि उनीहरूले परिचयपत्रका आधारमा पासपोर्ट दिइने गरी संशोधन हालेका छन् । सरकारी काममा विदेश जाने पदाधिकारीलाई मन्त्रालय, संवैधानिक निकाय वा सचिवालयबाट मनोनयनको निर्णयसहित पत्र आए विभागले कूटनीतिक राहदानी जारी गर्न सक्ने कानुनी व्यवस्था छ । सांसदद्वय देवेन्द्रराज कँडेल र भरतकुमार शाहले यी निकायको सिफारिसबिनै रातो पासपोर्ट पाउनुपर्ने व्यवस्था राख्न संशोधन हालेका छन् । सांसदद्वय अमरेशकुमार सिंह र भीमसेनदास प्रधानले सांसदलाई कुनै प्रक्रिया पूरा नगरी सहजै राहदानी दिनुपर्ने भन्दै संशोधन प्रस्ताव दर्ता गराएका छन् । प्रस्तावमा भनिएको छ, प्रतिनिधिसभा र राष्ट्रिय सभाका सदस्यहरूले आफू निर्वाचित भएको प्रमाणपत्र वा संघीय संसदको सदस्यको परिचयपत्र पेस गरे कूटनीतिक राहदानी जारी गर्नेछ । सांसद गगन थापाले संघीय संसद्ले राहदानी प्रयोगसम्बन्धी छुट्टै कार्यविधि बनाएर लागू गर्ने प्रावधान कानुनमा समेट्नुपर्ने संशोधन राखेका छन् । परराष्ट्रमन्त्री प्रदीप ज्ञवालीले सांसदले कूटनीतिक राहदानी प्राप्त गर्न कुनै समस्या नरहेको बताए । कुन देशमा के प्रयोजनका लागि जाने हो, खुलाएपछि सहजै रातो पासपोर्ट पाइन्छ, विधेयकको छलफलमा उनले भने, जो योग्य हुनुहुन्छ । उहाँले पाउनुहुन्छ । रातो पासपोर्ट प्रयोग गर्दा मर्यादा होस् । हयुमिलिएसन अनुभव गर्न नपरोस् ।पहँुच र पैसावाललाई सित्तैमासर्वसाधारणले पासपोर्ट बनाउन कम्तीमा ५ हजार रुपैयाँ तिर्नुपर्छ । राज्यको तलबभत्ता, सेवासुविधा पाइरहेका विशिष्ट पदाधिकारी र कर्मचारीले भने कूटनीतिक (रातो) र विशेष (नीलो) पासपोर्ट नि:शुल्क पाउँछन् । यस्ता राहदानीबाट विदेश जाँदा उल्टै राज्यकै ढुकुटी खर्चन्छन् । परराष्ट्र मन्त्रालयले संसद्मा पेस गरेको विधेयकमा कूटनीतिक, विशेष र सर्भिस पासपोर्ट बिनादस्तुर जारी गर्ने प्रावधान निरन्तर छ । सर्वसाधारणलाई नै सुविधा चाहिने हो, उनीहरूले चाहिँ पैसा तिरिरहेका छन्, राष्ट्रिय मानव अधिकार आयोग अध्यक्ष अनुपराज शर्माले भने, राज्यले रातो पासपोर्टको सुविधा दिन्छ भने जसले लिने हो, उसको खल्तीबाट पनि केही हिस्सा बेहोर्ने व्यवस्था हुनुपर्छ । संघीय संसदका ३ सय ३४ सदस्यले सेवासुविधाबाहेक मासिक ५५ हजार २ सय ३० रुपैयाँ तलबभत्ता बुझ्छन् । सुविधाबाहेक ४५ हजार तलब बुझ्ने ५ सय ५० प्रदेश सांसदले पनि बिनाशुल्क रातो पासपोर्ट बनाउन सक्छन् । सर्वसाधारणले निवेदन दिएकै दिन पासपोर्ट लिनुपरे १५ हजार, भोलिपल्टको १२ हजार, तीन दिनपछिको १० हजार तिर्नुपर्छ । आफ्नै जिल्लाबाट तीन सातामा लिनुपरे ५ हजार रुपैयाँ तिर्नुपर्ने व्यवस्था छ । वरिष्ठ अधिवक्ता शम्भु थापाले रेमिट्यान्स पठाउने सर्वसाधारणलाई मात्रै शुल्क लिएर राज्यले लुटिरहेको बताए । जसले पैसा तिर्दैन उसको काम पनि चाँडै हुन्छ, उनले भने, पैसा तिर्नेले चाहिँ सहजै पासपोर्ट पाउँदैनन् । राहदानीमा लागतभन्दा बढी शुल्क लिएर राज्यले लुट मच्याएको उनको आरोप छ । राहदानी विभागले सरकार, प्रदेश सरकार वा कुनै सरकारी निकायबाट मनोनयन भई सरकारी काम, अध्ययन, अध्ययन भ्रमण वा तालिमका सिलसिलामा विदेश भ्रमणमा जाने पदाधिकारी तथा कर्मचारीलाई पनि विशेष राहदानी जारी गर्ने गरेको छ । अब सर्भिस राहदानी समेत जारी गर्ने तयारी छ । राजदूत, स्थायी प्रतिनिधि, विशेष प्रतिनिधि, महावाणिज्यदूत तथा कर्मचारीका साथमा जाने सहयोगी र श्रेणीविहीन कर्मचारीलाई यस्तो राहदानी दिन लागिएको हो ।"
कंक्रिटले घेरिँदै मनकामना,"सिजनका बेला ५ लाखसम्म भक्तजन आउँछन् । चाप बढेका बेला एकै दिन तीन करोड रुपैयाँसम्मको कारोबार हुन्छ, स्थानीय व्यापारी तेजराज लामिछाने भन्छन्, यतिको कारोबार हुने क्षेत्रमा अझै भक्तजन भुलाउन आकर्षण बढाउनुपर्छ ।मनकामना जीर्णोद्घार समितिका संयोजक नरेन्द्रबाबु श्रेष्ठ मन्दिर आसपास पुरातात्त्विक महत्त्व झल्कने घर बनाउन अभियान चाल्नुपर्ने बताउँछन् । भूकम्पका हिसाबले ढुंगामाटाका भन्दा पक्की घर ठीक लाग्यो, उनले भने, स्वरूपचाहिँ पुरानो मोडलको देखाउने अभियान चाल्ने योजनामा छौं । चारपाँच लाख खर्च गरे अहिलेकै घरलाई कलात्मक देखाउन सकिने उनको तर्क छ । भित्र आरसीसी जे भए पनि बाहिर कलात्मक देखिनुपर्यो, उनले भने, आँखीझ्याल राख्न त्यति खर्च लाग्दैन । हामीले यसबारे सोचिरहेका छौं । मन्दिरकै नाउँमा झन्डै ९७ रोपनी जग्गा छ । मन्दिरको संरचना, फूलबारी र धर्मशालाले झन्डै १४ रोपनी क्षेत्र ओगटेको छ भने पश्चिमपट्टिको अन्य भाग जंगल छ । मन्दिरको आफ्नै जग्गा पनि प्रयोगमा आउन सकेको छैन । गुरुयोजना नै बनाएर अघि बढ्नेबारे पनि छलफल चलेको छ, संयोजक श्रेष्ठले भने, मन्दिर सँगैको जग्गामा गार्डेन, गेस्ट हाउस, लाखबत्ती बाल्ने र रुद्री लगाउने ठाउँ बनाउन सके व्यवस्थित भइहाल्छ । दैनिक सयांै भक्तजन भेला हुने मन्दिरको प्रांगण फराकिलो छैन । पैदल मार्गमै घण्टौं लामबद्घ भएर भक्तजन दर्शन गर्न बाध्य छन् । गुठी संस्थानको नाउँमा रहेको मन्दिरसँगैको धर्मशाला व्यापारिक प्रयोजनमा प्रयोग भइरहेको छ ।"
दोषी पत्ता लाग्नेमा विश्वस्त छैन परिवार,"कञ्चनपुर बलात्कारपछि हत्या गरिएकी निर्मला पन्तका अभिभावक दोषी पत्ता लाग्नेमा आशंकित देखिएका छन् । शनिबार निर्मलाको घर पुगेकी खानेपानी मन्त्री बिना मगरसामु उनीहरूले प्रहरीले दोहोर्याएर गरेको अनुसन्धान पनि प्रभावकारी नभएको गुनासो गरे । देशका सबै लागेर पनि त्यो अझै लुकेको छ, कति शक्तिशाली छ त्यो ? आमा दुर्गादेवीले प्रश्न गरिन् । प्रत्युत्तरमा मन्त्री मगरले दोषी खोजेरै छाड्ने आश्वासन दिइन् । दुर्गादेवीका आँखा रसाइरहेका थिए । यो देखेर मगरले पनि आँसु थाम्न सकिनन् । आफन्त गुमाउँदाको पीडा मैले राम्ररी भोगेकी छु, उनले भनिन्, छानबिन अघि बढेको छ, हिम्मत नहार्नुस् । पहिलेको अनुसन्धानमा प्रहरी नै प्रमाण मेट्न संलग्न पाइएकाले अब पनि त्यस्तै हुने हो कि भन्ने शंका रहेको दुर्गादेवीले बताइन् । अहिले जताततै प्रमाण मेटिएको कुरा बाहिर आएको छ, तर प्रहरीले यसबारे अनुसन्धान अघि बढाएको देखिँदैन, उनले भनिन्, प्रमाण मेटाउनेहरूमाथि पनि कारबाही होस्, तब मात्र सही अनुसन्धान हुने आशा गर्न सकिन्छ । घटनापछि भेट्न आएका मन्त्री, नेता र जनप्रतिनिधिले दोषी पत्ता लगाउन पहल गर्ने आश्वासन दिए पनि उनी विश्वस्त छैनन् । दोस्रो पटक अनुसन्धान सुरु गरेकै १० दिन पुगिसक्यो, अझै केही पत्ता लागेको छैन, दुर्गाले भनिन् । मन्त्री मगरसँगै शनिबार प्रतिनिधिसभा सदस्यहरू दीपकप्रकाश भट्ट, निरु पाल र प्रदेशसभा सदस्य प्रकाश रावल पीडित परिवारलाई भेट्न पुगेका थिए । साउन १० गते साथीको घरमा पढ्न गएकी भीमदत्त नगरपालिका२ उल्टाखामकी १३ वर्षीया निर्मला दोस्रो दिन नजिकैको उखुबारीमा मृत अवस्थामा भेटिएकी थिइन् । घटना लगत्तैदेखि दोषी पत्ता लगाउन माग गर्दै स्थानीयले आन्दोलन थालेका थिए । प्रहरीले २६औं दिन भीमदत्त१९ बाग्फाँटाका दिलीपसिंह विष्टलाई दोषीका रूपमा सार्वजनिक गरेको थियो । स्थानीयले वास्तविक दोषी जोगाउन मानसिक सन्तुलन ठीक नभएको व्यक्तिलाई पक्रिएको भन्दै आन्दोलन झन् झर्काए । त्यस क्रममा प्रहरीको गोली लागेर एक जनाको मृत्यु भएको छ । अहिले नेता आउने क्रम बढेको छ तर हाम्रा कुरा नसुनी फर्किन्छन्, स्थानीय रामचन्द्र शाहले भने, सबै फोटो खिचाउन मात्र आएजस्तो गर्छन् । शनिबार पनि स्थानीयले मन्त्री मगरसँग केही कुरा राख्न खोज्दा उनी हतार छ भन्दै निस्किइन् । जिल्ला प्रहरी कार्यालयले भने अनुसन्धान जारी रहेको जनाउँदै आएको छ । पक्राउ गरिएका बम दिदीबहिनीसँग बयान लिने काम भइरहेको डीएसपी कृष्णराज ओझाले जानकारी दिए । गत शुक्रबार पक्राउ परेका उनीहरूमाथि दोस्रो पटक ७ दिनको म्याद थपेर अनुसन्धान भइरहेको छ । तर, स्थानीय पनि प्रहरीको अनुसन्धानप्रति विश्वस्त छैनन् । फेरि पनि बमलाई नै दोषी देखाएर वास्तविक दोषीलाई उम्काउने खेल भइरहेको जनाएका छन् । सुरुमा प्रहरीले नै सामूहिक बलात्कार भनेको थियो, पछि मानसिक अवस्था बिग्रेको एक जना मात्रै कसरी हत्यारा भयो, दुर्गादेवीले भनिन्, अब पनि त्यस्तै हुनेजस्तो छ ।"
भदौ २५ देखि संयुक्त सैन्य अभ्यास,काठमाडौं (कास) बिमस्टेक सदस्य राष्ट्रको संयुक्त सैन्य अभ्यास भदौ २५ देखि ३१ सम्म भारतको पुनामा हुने भएको छ । उक्त अभ्यासमा प्रत्येक मुलुकका ३०३० जना सैनिक सहभागी रहने जानकारी नेपाली सेनाले दिएको छ । सैनिक जनसम्पर्क निर्देशनालयले दिएको जानकारीअनुसार बिमस्टेक सदस्य राष्ट्रका सैनिकको पहिलो पटक हुने संयुक्त अभ्यास प्रतिआतंकवाद र विपद व्यवस्थापन विषयमा केन्द्रित रहनेछ ।
गान्धी ल्हासा प्रस्थान,काठमाडौं (कास) भारतीय राष्ट्रिय कांग्रेसका अध्यक्ष राहुल गान्धी शनिबार तिब्बतको ल्हासातर्फ प्रस्थान गरेका छन् । कैलाश मानसरोवर जाने क्रममा शुक्रबार काठमाडौं ओर्लिएका गान्धी र्याडिसन होटलमा बसेका थिए । उनी एयर चाइनाको उडानबाट शनिबार दिउँसो ल्हासा प्रस्थान गरेको जानकारी त्रिभुवन अन्तर्राष्ट्रिय विमानस्थल अध्यागमन स्रोतले दिएको छ ।
पश्चिम सेती तामाकोसी मोडेलमा बनाऊ,काठमाडौं (कास) कांग्रेस सभापति शेरबहादुर देउवाले पश्चिम सेती जलाशययुक्त आयोजना माथिल्लो तामाकोसी मोडेलमा बनाउन सरकारलाई आग्रह गरेका छन् । उनले ऊर्जामन्त्री वर्षमान पुन र लगानी बोर्डका प्रमुख कार्यकारी अधिकृत महाप्रसाद अधिकारीलाई फोन गरी तामाकोसी मोडेल सफल रहेको उदाहरण दिँदै त्यही ढाँचामा पश्चिम सेती आयोजना अघि बढाउन आग्रह गरेका हुन् ।
कञ्चनपुर र जुम्ला घटनाको भत्र्सना,काठमाडौं (कास) अन्तर्राष्ट्रिय सोसलिस्ट युथ युनियनले कञ्चनपुर र जुम्लामा शान्तिपूर्ण प्रदर्शनमा भएको दमनको विरोध गरेको छ । युनियनले सरकारलाई निष्पक्ष न्यायसम्पादन गर्न र मानव अधिकार रक्षा गर्न आग्रह गरेको छ । युनियनले डा गोविन्द केसीले पक्षमा जुम्लामा भएको प्रदर्शनमा भएको प्रहरी दमनले मानव अधिकार उल्लंघन भएको जनाएको छ ।
विधान मस्यौदा समितिले काम थाल्यो,"काठमाडौं (कास) कांग्रेसको केन्द्रीय विधान संशोधन मस्यौदा समितिले काम थालेको छ । कांग्रेसले राज्यको संघीय ढाँचाअनुसार पार्टी संरचना रूपान्तरण गर्न महामन्त्री पूर्णबहादुर खडकाको संयोजकत्वमा ११ सदस्यीय मस्यौदा समिति गठन गरेको छ । समितिले पार्टी संरचना, कार्यविभाजन र अन्य निकाय तथा आन्तरिक व्यवस्थापनसम्बन्धी कामका लागि छुट्टाछुट्टै उपसमिति गठन गर्ने निर्णय गरेको छ ।"
बाँस्तोला र घिमिरेलाई पुरस्कार,काठमाडौं (कास) बीपी कोइराला स्मृति ट्रस्टले कांग्रेस नेता चक्रप्रसाद बाँस्तोलालाई यस वर्षको प्रजातन्त्र सेनानी सम्मान पुरस्कारबाट पुरस्कृत गर्ने भएको छ । बाँस्तोला ५ वर्षदेखि अचेत छन् । पुरस्कार राशि ५० हजार रुपैयाँ छ । ट्रस्टले प्रत्येक वर्ष बीपी जयन्तीका अवसरमा साहित्य र प्रजातन्त्र सेनानी विधामा पुरस्कार दिने गर्छ । त्यसैगरी एक लाख एक हजार राशिको बीपी साहित्य पुरकार वरिष्ठ साहित्यकार रोचक घिमिरेलाई प्रदान गरिने भएको छ ।
धसिङ्गरेबाट तेल,"थाहा (मकवानपुर) साउने संक्रान्तिमा लुतो फाल्दा पडाउन र दहीको ठेकी माझ्न प्रयोग गर्ने गरेको मछिनो कसैले पैसा तिरीतिरी किन्लान् भनेर दामन क्षेत्रका बासिन्दाले सोचेका थिएनन् । अझ त्यही स्याउलाबाट तेल निस्किन्छ भन्ने त उनीहरूलाई कल्पनै थिएन । मकवानपुरको उत्तरी क्षेत्रमा पर्ने थाहा नगरपालिका४ नयाँगाउमा धसिङ्गरे (मछिनो) को तेलको उत्पादन सुरु गरिएको छ । पहिले वन पाल्ने चलन नभएको बेला त मछिनोको धेरै सोत्तर बनाइयो, यो पनि जडीबुटी नै हो भनेर त थाहै थिएन, स्थानीय बासिन्दा मानबहादुर लोल भने । स्थानीय क्षेत्रमा मछिनो र जडीबुटीको नाम जान्नेहरूले धसिङ्गरे भन्ने यो जडीबुटीबाट गाउँघरमै धमाधम आम्दानी गरेका छन् । स्थानीय दुर्गामाया बलले भनिन्, हामी त घरमै भएको चिज नचिनेर पो गरिब भएका रहेछौं । मकवानपुरको महाभारत पर्वत शृंखलाको वरपर प्रशस्त मात्रामा पाइने धसिङ्गरेको सदुपयोग गरी आय आर्जन गर्न स्थानीय चिनारी धसिङ्गरे तेल उद्योगले ४ महिनादेखि उत्पादन सुरु गरेको छ । धसिङ्गरेको तेल उत्पादन गर्ने मेसिन चाँडै ल्याएको भए पनि तेल उत्पादन सुरु गरेको चार महिना मात्र भयो, उद्योगका अध्यक्ष राजेश केसीले भने, उत्पादन सुरु गर्न ढिला भो । उक्त मेसिन च्वाइस नेपालले उपलब्ध गराएको हो । मेसिनको मूल्य करिब ७ लाख रुपैयाँ पर्ने उद्योगले जनाएको छ । अहिले यसको प्रतिमहिना ६० किलो तेल उत्पादन क्षमता रहेको छ । गाउँमै धसिङ्गरेको तेल उद्योग खुलेपछि दामनलगायत उक्त क्षेत्रका बासिन्दा दंग परेका छन् । उद्योगमा कार्यरत तीन जनाले रोजगारी पाएका छन् भने, जंगलबाट मछिनो बोकेर ल्याउने ९ जनाले पनि आय आर्जनको काम पाएका छन् । । वस्तुभाउ चराउन जाँदा मछिनो ल्याएर पनि स्थानीय बासिन्दाले आम्दानी गरिरहेका छन् । उनीहरूले प्रतिकिलो धसिङ्गरेको १२ रुपैयाँमा बिक्री गर्छन् । एक केजी तेल निकाल्न करिब १ सय ७५ केजी धसिङ्गरे चाहिन्छ । डाँठसहितको धसिङ्गरेलाई डिस्टिलेसन प्रविधिबाट पकाएर बाफमा परिणत गरी फेरि चिस्याएर तेल निकालिन्छ । उत्पादित तेल प्रतिकेजी ७ हजार रुपैयाँमा बिक्री हुने गरेको छ । च्वाइस नेपालले नै उक्त उद्योगमा उत्पादित तेल खरिद गर्ने गरेको छ । बजारको समस्या छैन, अध्यक्ष केसीले भने, मागअनुसारको उत्पादन गर्न सकिएको छैन ।उत्पादित तेल शरीर मालिस गर्न, मञ्जन र आयोडेक्स प्रयोग हुने उद्योगले जनाएको छ । कच्चा पदार्थ संकलन गर्दा डाँठ काट्ने र यसरी डाँठ काटा धसिङगरेको बोट अझ मौलाउने गरेको छ । थाहा नपा४ स्थित ऋषेश्वर सामुदायिक वनमा धसिङ्गरेको जंगल नै छ । उक्त उद्योगले ऋषेश्वर सामुदायिक वनलाई प्रतिकेजी धसिङ्गरेको ५० पैसा राजस्व बुझाउने गरेको छ । उक्त उद्योगलाई दैनिक ५ सयदेखि ६ सय केजी धसिङ्गरे आवश्यक पर्छ ।"
पुलबाट सवारी सञ्चालन,"रसुवा बाढीले क्षति पुर्याएको गोसाइँकुण्ड गाउँपालिका२ घट्टेखोलाको पुल मर्मतसँगै बिहीबारबाट डिभिजन सडक कार्यालय नुवाकोटले यातायात सञ्चालन गर्न अनुमति दिएको छ । एक महिनाअघि बाढीले पुलको जगमा क्षति गरेको थियो । मर्मत सकिएकोले पुलबाट यातायात सञ्चालन गर्न अनुमति दिएको डिभिजन सडक कार्यालय नुवाकोटका डिभिजन प्रमुख निरज शाक्यले बताए । घट्टेखोला पुल मर्मत भए पनि नाका नजिकै पहिरो गएकाले चीन जोडने एक मात्र अन्तर्राष्ट्रिय रसुवागढी नाकामा यातायात सञ्चालन हुन सकेको छैन् । पहिरोले क्षति गरेको रसुवागढी नाका नजिकैको सडक निर्माण गर्न बाँकी रहेको शाक्यले बताए । नाका नजिकैको पहिरो हटाउनका लागि ब्लास्टिङ गर्नुपर्ने छ । ब्लास्टिङ गर्न रसुवागढी जलविद्युत् आयोजनाले कम्प्रेसर उपलब्ध गराउने भएको छ । बाढीले क्षति गरेको घट्टेखोलाको पुल मर्मत गर्न पनि रसुवागढी जलविद्युत् आयोजनाले सहयोग गरेको आयोजना प्रमुख छवि गैरेले बताए । खोपाङ भीरमा पनि सडक छेउमा वाल लगाउने र सडकको कुनामा ब्लास्टिङ गर्ने तयारी डिभिजन सडक कार्यालय गरिरहेको छ । अहिले त्रिशूली खोला नजिकै गएको पहिरो हटाउने काम भइरहेको छ । धुन्चेरसुवागढी सडक खण्डको आधा दर्जन ठाउँमा पहिरो झरेको छ । पहिरो गएको ठाउँमा सडक सुचारु गर्न डिभिजन सडक कार्यालय, रसुवागढी जलविद्युत् आयोजना, मैलुङ स्याफ्रु निर्माण कार्यदल र नेपाली सेनाले काम गरिरहेका छन् । रसुवागढी नाका नजिकैको पहिरो, घट्टेखोलाको पुललाई बाढीले पुर्याएको क्षति र गोसाइँकुण्ड गाउँपालिका ५ को खोपाङ भीरको पहिरोले यातायात अवरुद्ध गरेपछि एक महिनादेखि नाका ठप्प छ । नाकामा यातायात ठप्प भएपछि स्याउ, लसुनलगायत सामग्री कुहिन थालेका छन् । चाडवार्डका लागि नेपाल ल्याउन लागिएका अर्बांै मूल्यका सामान चीनको केरुङमा थन्किएका छन् । करिब १ हजार २ सय कन्टेनर बराबरको सामान केरुङमा थन्किएको व्यवसायीले बताएका छन् । भूकम्पले तातोपानी नाका बन्द भएपछि प्रमुख नाकाका रूपमा सञ्चालित रसुवागढी नाकासमेत अवरुद्ध हुँदा व्यवसायीले झन्झट बेहोर्नुपरेको छ । यातायात अवरुद्ध हँुदा सामान बोकेका सयौं कन्टेनरहरू बाटैमा अलपत्र परेका छन् । स्याउलगायत कुहिने सामग्रीहरू व्यवसायीले बोकाएरै राजधानी ल्याइरहेका छन् । यातायात अवरुद्ध भएपछि रसुवा भन्सारको कारोबार ठप्प छ । दैनिक करोडौं राजस्व असुल हुने नाका सुनासान छ । एक महिना भयो भन्सारमा राजस्व नउठेको रसुवा भन्सार कार्यालयका प्रमुख भन्सार अधिकृत गोपाल कोइरालाले भने ।"
क्यान्सर अस्पतालमा थपिए शय्या र उपकरण,"चितवन भरतपुरको बीपी कोइराला मेमोरियल क्यान्सर अस्पतालमा शुक्रबारदेखि थप दुई सय शय्यासहितको उपचार सेवा सुरु भएको छ । यो अस्पताल क्यान्सरको उपचार हुने देशको मुख्य अस्पताल मानिन्छ । अस्पतालमा उपकरणहरू पनि थपिएका छन् । विशिष्ट व्यक्तिहरूलाई ख्याल राखेर श्रेणीअनुरूपका क्याबिनहरू निर्माण भएका छन् । नयाँ भवन र सेवा सुविधाको स्वास्थ्य मन्त्रीसमेत रहेका उपप्रधानमन्त्री उपेन्द्र यादवले उद्घाटन गरे । २०५७ असोज १० गतदेखि बीपी कोइराला मेमोरियल क्यान्सर अस्पताल सञ्चालन भएको हो । अस्पतालका कार्याकारी निर्देशक डा विजयचन्द्र आचार्यका अनुसार अहिलेसम्म अस्पतालका १९५ शय्या सञ्चालनमा थिए । चार वर्षअघि निर्माण सुरु भएको नयाँ भवनको काम पूरा भएलगत्तै थप दुई सय शय्याको सेवा आरम्भ भएको आचार्यले जानकारी दिए ।नयाँ भवनमा आठवटा अत्याधुनिक मोडुलर शल्यक्रिया कक्ष छन् । जसमध्ये दुइटा सञ्चालनमा आइसकेका छन् । त्यहाँ भीभीआईपी, भीआईपी र साधारण क्याबिनको सुविधा पनि हुनेछ । अस्पतालका सूचना अधिकारी गृहीनारायण महतोका अनुसार भीभीआईपी क्याबिनको प्रतिदिन तीन हजार, भीआईपीको दुई हजार र साधारणको एक हजार शुल्क लाग्नेछ ।त्यसैगरी, क्यान्सरका बिरामीलाई उपचार गर्दा रेडियोथेरापी दिन आईजीआरटी र आईएमआरटीसहितको अत्याधिनुक लिन्याक मेसिन पनि जडान भएको छ । रेडियोथेरापी दिने बिरामीलाई शरीरको कुनकुन भागमा रेडियोथेरापी दिने हो भनेर योजना बनाउने मेसिन पनि अत्याधुनिक आएको छ । सीटी स्क्यान जडित सिमुलेटर मेसिनबाट रेडियोथेरापीको प्लानिङ हुने कार्यकारी निर्देशक डाआचार्यले बताए । यी दुवै खाले मेसिन नेपालमा पहिलो पटक आएका छन् । क्यान्सरको उपचारका लागि प्रति १० लाख जनसंख्यामा एउटा लिन्याक मेसिन चाहिने डाआचार्यको भनाइ छ । त्यसैले उपकरणहरू अझै अपर्याप्त नै छन् । त्यसैगरी शरीरको भित्रि अंगहरूमा रेडियोथेरापी उपचार दिनका लागि चाहिने अत्याधुनिक ब्राकिथेरापी मेसिन पनि सञ्चालनमा आएको छ । यी उपकरण र क्याबिनका कारण विदेशमा उपचार गर्न जाने बिरामीको संख्या केही हदसम्म घट्ने आशा छ, कार्यकारी निर्देशक डा आचार्यले भने । अस्पतालको तथ्यांकअनुसार वर्षको सवा लाखको हाराहारीमा बिरामीहरू बहिरंग विभागमा आउने गर्छन् । त्यसमध्ये पाँच हजार बिरामी अस्पतालमा भर्ना नै भएर उपचार सेवा लिने गरेको तथ्यांकले देखाउँछ ।कार्यकारी निर्देशक डा आचार्य देशका क्यान्सर बिरामीमध्ये ५० देखि ६० प्रतिशत बिरामीको उपचार यो अस्पतालले गरेको दाबी गर्छन् । पूर्वाधार र उपकरणहरू थपेर हामी उच्च स्तरीय सेवा दिन प्रयासरत छौं । उपचार सेवाले सबैको मन जित्नेमा हामी आशावादी छौं, डाआचार्यले भने ।"
वडा कार्यालयबाटै सेवा देऊ,"रामेछाप संघीय संरचनाले घरदैलोमा सरकारको कल्पना गरी स्थानीय सरकारलाई महत्त्वपूर्ण जिम्मेवारी दिएको छ । तर मन्थली नगरपालिकामा भने वडा केन्द्रमै सरकार छैन । वडा कार्यालयहरू केन्द्र अर्थात् तोकिएको स्थानमा बसेका छैनन् । केही वडामा साइनबोर्ड झुन्डयाइएका छन् तर कार्यालय खुल्दैनन् । नागरिकले सेवा लिन जिल्ला सदरमुकाममा रहेका वडाका सम्पर्क कार्यालयमा धाउनै पर्छ । नगरपालिकामा निर्वाचित भएको पहिलो बैठकमा नगर प्रमुख रमेशकुमार बस्नेतले नागरिकलाई घरदैलोमा सरकार भएको अनुभूति दिलाउनका लागि पहिलो कामनै वडा कार्यालयको स्थापना गर्नुरहेको बताएका थिए । उनले वडा अध्यक्षहरूलाई वडामै बसेर सेवा सञ्चालन गर्न निर्देशन पनि दिए । तर प्रमुखको निर्देशन वडा अध्यक्षहरूले टेरेका छैनन् । सुरुमा नगरपालिकाको मुख्यालयबाटै वडाको कार्य सञ्चालन गर्दै आएका वडाकार्याहरूलाई वडा व्यवस्थापन गर्न लाखौं रुपैयाँ उपलब्ध गराई बस्नेतले उक्त स्थानबाट निकालेका थिए । नगरपालिका कार्यालयबाट निस्केपछि भाडाको कोठा खोजेर वडा सञ्चालन हँुदै आएका हुन् । वडा कार्यालयमा प्राय: ताला झुन्डिरहेको हुन्छ, सेवा लिन मन्थलीमा जानुपर्ने गेलुका ज्ञानेन्द्र लामिछाने बताए । लामिछाने भूकम्पपीडित हुन् । उनको घर निरीक्षण गर्न इन्जिनियरसमेत गाउँमा पुगेनन् । मलाई नै मन्थलीमा नै बोलाएर वडा कार्यालयमा तेस्रो किस्ताको फर्म भर्नुपर्यो, लामिछानेले गुनासो गरे । वडा कार्यालय गाउँमा नहँुदा घरघर घुमेर निर्माण कार्यको निरीक्षण गर्नुपर्ने इन्जिनियर पनि मन्थलीमै बस्न थालेको गुनासो गाउँलेको छ ।वडा कार्यालयको बोर्ड राखेर पनि प्राय: सबै दिन बन्द हुने वडामा मन्थलीको वडा नम्बर २, ३, ४, ५, १०, ११ र १२ रहेका छन् । वडा नम्बर २ र ३ मा भने वडा कार्यालय नै खोलिएको छैन । उपयुक्त भवनको अभावमा वडा कार्यालय सम्बन्धित वडामा खोल्न कठिनाइ भएको वडा नम्बर २ का अध्यक्ष तरणीशंकर अधिकारीले बताएका छन् । मन्थली नगरपालिकामा १४ वडा छन् । जिल्लामा रहेका २ नगरपालिका र ६ गाउँपालिकामध्ये मन्थलीबाहेक अन्य स्थानीय तहका वडाहरूले सम्बन्धित वडामै बसेर सेवा प्रवाह गर्दै आएका छन् । वडा कार्यालयहरू जिल्ला सदरमुकाममा बसेको कुरामा चौतर्फी दबाब परेपछि प्रमुख जिल्ला अधिकारी कृष्णप्रसाद शर्माले मन्थली नगरपालिकालाई पत्र काटेर तत्काल सम्बन्धित वडाबाटै सेवा प्रवाहको प्रबन्ध गर्न निर्देशन दिएका छन् । उनले नागरिकको गुनासोलाई बढ्न नदिन जनप्रतिनिधिहरू बेलैमा सजग हुनुपर्नेमा जोड दिए ।"
पहिरोको जोखिम,"व्यवसायीले मनोमानी ढंगमा डोजरस्काभेटर चलाएको स्थानीयको गुनासो छ । प्लटिङको नाममा व्यवसायीले स्थानीयको आँखामा छारो हाल्ने काम गरेको छ, स्थानीय ज्ञानबहादुर तामाङले भने, सस्तोमा जग्गा किनेर महँगोमा बेच्न ढिस्को ताछेर सम्याउने गरिएको छ । प्लटिङका नाममा जथाभावी ढिस्को ताछ्ने, सडक खन्ने गर्दा बस्ती भासिएको उनले बताए । नगरपालिकाले बिनास्वीकृति गरिएको प्लानिङलाई मान्यता नदिने जनाएको छ । अव्यवस्थित प्लटिङ क्षेत्रमा घरबाटोको सिफारिस हुँदैन, वडाध्यक्ष किरण थापाले भने ।"
दावा लामा दिल्लीमा पक्राउ,"भारतीय प्रहरीका अनुसार लामासहित अन्य तीन जना विमानस्थलमा रहे पनि दुई जना मात्रै पक्राउ परेका छन् । कोलकातामा भएको कुटपिट घटनामा पश्चिम बंगाल प्रहरीले लामालाई खोजिरहेको सूचनाका आधारमा पक्राउ गरिएको दिल्ली प्रहरीले जनायो । उनको संलग्नता जाली नोटको कारोबारमा समेत हुन सक्ने दिल्ली प्रहरी अधिकारीको दाबी छ । नेपाल प्रहरीका प्रवक्ता शैलेश थापाले भने लामा पक्राउबारे आफूहरूले आधिकारिक जानकारी पाइनसकेको बताए । हामीले पनि सुनेका मात्रै हौं । आधिकारिक जानकारी छैन, उनले भने । दिल्ली प्रहरीले पक्राउलगत्तै लामाको पासपोर्टबाट ट्राभल हिस्ट्री हेरेको थियो । स्रोतका अनुसार उनले लगातार दुबई र बैंकक उडान गरेको देखिन्छ । तर यात्राको भरपर्दो कारण भने भेटिन्न । पक्राउलगत्तै विमानस्थल नजिकैको प्रहरी स्टेसनमा लगिएका लामालाई आगन्तुक कक्षमा प्रहरी निगरानीमा राखिएको थियो । स्रोतका अनुसार सम्भवत: आइतबार बिहानसम्म पश्चिम बंगाल प्रहरी उनलाई लिन आउनेछ । नत्र उनलाई थुनामा राखेर थप अनुसन्धान गर्न अदालतबाट म्याद लिइनेछ । १५ जेठमा प्रहरी परिसर काठमाडौंले नेपालमा बसेर अन्तर्राष्ट्रिय फुटबल तथा क्रिकेट प्रतियोगिताको अनलाइन बेटिङ (सट्टेबाजी) गरेको आरोपमा पूर्वफुटबल खेलाडी तथा प्रशिक्षक अञ्जन केसीसहित ६ जना पक्राउ गरेको थियो । महानगरीय अपराध महाशाखाले असार १० मा आईपीएल क्रिकेटको अनलाइन सट्टेबाजीका मुख्य नाइके भनिएका नागराज भनिने नथमल अग्रवाललाई पक्राउ गर्यो । यी दुवै घटनामा लामाको समेत संलग्नता पाइएको र उनको खोजी भइरहेको उच्च प्रहरी स्रोतले जनाएको छ । अपराध दुनियाँमा लामाको संलग्नता नयाँ भने होइन । गुन्डागर्दीमा परिचित काभ्रेका गणेश लामासँग निकट रहेका दावाले पछिल्ला वर्ष आफैंले गुन्डा समूह चलाउँदै आएका थिए । प्रहरीका अनुसार भारतबाट आएको रक्तचन्दन तातोपानी नाका हुँदै चीन पठाउने काममा समेत उनी सक्रिय थिए । २०७३ चैतमा गौरीघाटको एक जिम क्लबबाट निस्कँदै गर्दा लामामाथि गोली प्रहार भएको थियो । घुँडामुनि गोली लागेका उनले अत्तरखेलस्थित मेडिकल कलेजमा उपचार गराएका थिए । प्रहरी अधिकारीका अनुसार लामालाई निर्माण व्यवसायी महासंघ अध्यक्ष शरदकुमार गौचनलाई गोली हानी हत्या गर्ने बुटवलका मनोज पुनको समूहले टार्गेट गरेको थियो । गौचन हत्याकाण्ड अनुसन्धानमा खटिएका एक प्रहरी अधिकारीले भने, बुटवलमा दुर्गा तिवारीको हत्या गर्ने तिब्बती मूलका लोप्साङ लामाले दावामाथि गोली प्रहार गरेका थिए । पुनको टार्गेटबाट बचेपछि पनि दावा उपचार पूरा नसकी अर्धभूमिगत भएका थिए । २०७१ भदौमा महानगरीय प्रहरी अपराध महाशाखा हनुमानढोकाले लामालाई लागूऔषध बोकेको आरोपमा समातेको थियो । त्यस बेला लामामाथि ललितपुरका व्यापारी राजन श्रेष्ठमाथि खुकुरी प्रहार गरेको आरोपसमेत थियो ।तरुण दलको आपत्ति तरुण दलले दिल्लीस्थित विमानस्थलमा लामा पक्राउ परेको घटनाबारे आफ्नो ध्यानाकर्षण भएको जनाएको छ । कार्यवाहक अध्यक्ष उत्तम चापागाईंद्वारा जारी विज्ञप्तिमा समृद्ध मुलुक निर्माणका निमित्त तरुण दल दत्तचित्तसाथ लागिरहेको अवस्थामा लामामाथि अनायासै धरपकड भएको उल्लेख छ । दुबई घुम्न गएर दिल्लीस्थित विमानस्थलबाट नेपाल फर्कंदै गर्दा अध्यागमनका कर्मचारीले दावालाई सोधपुछका लागि लगेको तरुण दलले जनाएको छ । धरपकडप्रति तरुण दल केन्द्रीय समितिको ध्यानाकर्षण भएको छ । लामाको बिनासर्त रिहाइको माग गर्छौं, विज्ञप्तिमा भनिएको छ ।"
पाटनमा नरसिंह जात्रा,"ललितपुर (कास) ताज, शिरविन्दु, भिपु माला लगाएका अप्सराको प्रतीकका रूपमा कुचो लिएका २ बालिका अग्रपंक्तिमा थिए । उनीहरू नरसिंह हिँड्ने बाटो सफा गर्ने भूमिकामा थिए । लगत्तै अर्का २२ बालिकाले गाईको दूध, दूबो र लावा, अबिर छर्किएर बाटो चोख्याइरहेका थिए । लगत्तै राजदण्ड समाएर २ बालिका अगाडि बढे । उनीहरूलाई झल्लरवाला छत्र ओढाइएको थियो । यात्रामा खुट्टामा अल: (एक प्रकारको रङ) कम्मरमा जबी, लच्कन भएको कपडा घाँटीमा ताय: माला शिरमा मुकुट लगाएका नरसिंहको भेषमा एक पुरुष थिए । पाटनमा मनाइएको नरसिंह जात्रामा देखिएको दृश्य हो । उपाकर्म गुठीद्वारा सञ्चालित जात्रामा नरसिंहको भूमिकामा देखापर्ने यसपटक भक्तपुरबाट आएका हुन् । परम्पराअनुसार जात्रामा पालोवालाको ज्वाइँ अथवा भान्जा नरसिंह बनेर ललितपुर प्राचीन नगरीमा साया: रुटमा परिक्रमा गराउने चलन छ । राजोपाध्याय समुदायमा ज्येष्ठताको आधारमा पालो चलाइने जात्रा यसपालि पटकु टोलका ध्रुव ज्वालानन्द राजोपाध्यायको पालो हो । उनका ज्वाइँ भक्तपुरका मनिन्द्र शर्मा नरसिंहको भूमिका देखिए । आयोजक राजोपाध्याय भन्छन्, प्राचीनकालमा पाटन सहर स्थापना गर्दा समयमा मघा (नराम्रो) नक्षत्र परेको थियो । यस क्षेत्रमा जन्मे हुर्केकाको शुभ होस् भन्ने कामना गर्दै जात्रा गर्ने चलन छ । यात्रामा धार्मिक मान्यताअनुसार नरसिंहको कम्मरमा मधु र कैटभ दैत्यको प्रतीकका रूपमा २ पुतली बाँध्ने गरिन्छ । यसले पाटनवासीलाई भयबाट मुक्त भएको सन्देश दिन दैत्यको प्रतीकका रूपमा राख्ने गरेको उनको भनाइ छ । नरसिंह विष्णु भगवान्को दसमध्ये चौथो अवतार हो । जात्राका लागि राजोपाध्याय गुरुहरूले चतुर्थी पूजा गरेका थिए । गुरुपूर्णिमामा पाटन दरबार स्क्वायरस्थित सुन्दरी चोकमा पुगी मल्ल राजालाई जात्राको निमन्त्रणा चढाएका थिए । जनैपूर्णिमामा भगवानको उपाकर्म गरिएको थियो ।नरसिंह जात्रा समारोह समिति २०७५ का संयोजक केदार ज्वालानन्द राजोपाध्याय भन्छन्, जात्रा सञ्चालन गर्न ४५ लाख रुपैयाँ आवश्यक पर्छ । ललितपुर महानगरपालिकाले १३ हजार रुपैयाँ मात्र दिने गरेको छ । अपुग रकम हारगुहार गरेर जम्मा गर्न बाध्य छौं । उनका अनुसार अहिले ६ कुल (सटुल) देवब्राह्मण (नेवार ब्राह्मण) राजोपाध्यायहरूको उपाकर्म गुठीका प्रत्येक सदस्यले ज्येष्ठताका आधारमा पालैपालो खर्च गरी जात्रा मनाउँदै आएका छन् ।"
सर्पदंशका बिरामी बढे,"काठमाडौं राजधानीका अस्पतालमा सर्पले टोकेका बिरामीको संख्या केही दिनयता ह्वात्तै बढेको छ । वर्षायामसँगै सर्पको बिगबिगी बढेपछि बिरामीको संख्यामा वृद्धि भएको हो । अस्पताल आउने बिरामी उपत्यका आसपासका ग्रामीण भेगका बढी छन् । टेकुस्थित शुक्रराज ट्रपिकल तथा सरुवा रोग अस्पतालमा दैनिक १० देखि १५ सर्पदंशका बिरामी आउने गरेका छन् । तीमध्ये कम्तीमा ५ जना भर्ना गर्नुपर्ने अवस्थाका छन् । कोही घाउ लिएर त कोही बेहोसी अवस्थामा अस्पताल पुग्छन् । गम्भीरखाले बिरामी १५ दिनसम्म भर्ना गरेर उपचाररत छन् । सर्पले टोकेपछि उपचारभन्दा पनि सर्प खोजेर मार्नेतिर लाग्दा बिरामी ढिलो अस्पताल पुग्ने गरेको अस्पतालका डा अनुप बास्तोलाले बताए । उनले भने, ढिलो अस्पताल पुग्दा शरीर प्यारालाइसिस भएर ज्यानै जान सक्ने अवस्था हुन सक्छ, गर्भवती भए बच्चा खेर जान सक्छ । विशेष गरी उपत्यकाको भक्तपुर, ललितपुर, कीर्तिपुर, थानकोट, टोखालगायत ग्रामीण ठाउँबाट सर्पदंशका बिरामी आउने गरेको अस्पतालको तथ्यांक छ । त्यस्तै धादिङ, नुवाकोट, काभ्रे, रामेछाप सिन्धुपाल्चोकबाट आउने बिरामीको संख्या पनि उत्तिकै छ । बिरामी पनि महिला बढी देखिएका छन् । वर्षाको समयमा खेतबारीमा काम गर्ने, झाडीतिर जाने र पानी जमेको खाल्डाखुल्डीतिर सर्पले टोक्ने गरेको अस्पतालका डा शेरबहादुर पुुनले बताए । उनले भने, सर्पले नै टोकेर भन्दा पनि टोकेपछिको त्रासपूर्ण मानसिकताले पीडित भएका बिरामी बढी आउँछन्, आँधो र हरेउजस्ता पहाडिया सर्प ज्यानै लिने खालका विषालु हुँदैनन् । सबै सर्प विषालु हुँदैनन् । कुनै सर्पले टोकिहाले पनि विष लाग्दैन । आँधोले टोक्दा सुन्निने, बेस्सरी दुख्ने हुन सक्छ ।सर्पले टोकेपछि उपचारभन्दा पनि झारफुक गर्ने अन्धविश्वासी अभ्यासका कारण केही बिरामी भने गम्भीर अवस्थामा आउने गरेका छन् । कसैले भने आफैं उपचार गर्ने अभ्यासका कारण पनि घाउ बिगारेर आउँछन् । घाउमा कपडाले बेस्सरी बाँध्ने, जथाभावी जडीबुटी लगाउने, मुखले विष चुस्ने गलत उपचारका केही उदाहरण हुन् । गलत उपचारकै कारण रगतमा संक्रमणदेखि रगत जमेर टोकेको अंग कालो भएर जान्छ । शल्यक्रिया नै गरी काटेर फाल्नुपर्ने अवस्थामा समेत बिरामी आउने गरेको डा पुन बताउँछन् । उनी भन्छन्, सर्पले टोकिहालेमा साबुनपानीले सफासँग घाउ पखाल्नुपर्छ र सक्दो चाँडो अस्पताल आइपुगेमा अवस्था धेरै बिगँ्रदैन । समयमै अस्पताल पुग्दा टोकाइका कारण रगतमा विष फैलिए नफैलिएको पत्ता लाग्छ । कहिलेकाहीँ घाउबाहिर रगत नबगे पनि आन्तरिक रक्तस्राव भइरहेको हुन्छ । उपचारमा यो पत्ता लागे जटिलता कम भई मृत्यु हुनबाट बचाउन सकिन्छ ।कसैलाई राति सुतिरहेका बेला वा झाडीतिर जाँदा सर्पले टोक्ने हुँदा थाहा पाउँदैनन् । सर्पले टोक्दा वाककाकी लाग्ने, घाउ, नाकमुख र दिसापिसाबबाट रगत बग्ने, आँखा धमिलो हुने, सास फेर्न गाह्रो हुने जस्ता लक्षण देखा पर्छन् । वर्षायाममा उपत्यकालगायत पहाडी क्षेत्रमा सर्पको बिगबिगी हुँदा सतर्क हुनुपर्ने डा पुुन सुझाउँछन् ।सरुवा रोग अस्पतालमा गएको वैशाखदेखि भदौ पहिलो सातासम्म १ सय ८६ सर्पदंशका बिरामीले उपचार गरेका छन् जसमा आधाभन्दा बढी बिरामी महिला नै छन् । औसतमा दैनिक १५ जना जस्तो अझै उपचारका लागि अस्पताल पुगिरहेका छन् । यसैबीचमा सर्पदंशकै कारण अस्पतालमा एक गर्भवतीको मृत्यु भयो । विशेष गरी असारदेखि असोज महिनामा सर्पदंशका बिरामी अस्पताल आउने गरेको मेडिकल रेकर्ड शाखाको तथ्यांक छ । अस्पतालमा आईसीयूको व्यवस्था नहुँदा सर्पले टोकेर गम्भीर अवस्था भएका बिरामीलाई उपचार गर्न समस्या भइरहेको डा यादवले सुनाए । विषालु सर्पले टोकेका बिरामीको ज्यानै जाने खतरा हुन्छ, त्यस्ता बिरामीलाई यहाँबाट उपचार हुँदैन, उनले भने, आईसीयू भएको अस्पतालमा रिफर गर्नुपर्छ ।जनशक्ति अभावका कारण अस्पतालको आईसीयू सञ्चालनमा ल्याउन नसकिएको स्वास्थ्य मन्त्रालयले जनाएको छ ।गत वर्ष सरुवा रोग अस्पतालबाट सर्पदंशका ८५ बिरामीलाई भर्नै गरेर उपचार गर्नुपरेको संयोजक पुनले बताए । स्वास्थ्य सेवा विभागको तथ्यांकअनुसार गत वर्ष देशभर करिब ६ हजार व्यक्ति सर्पको टोकाइबाट घाइते भएका थिए जसमध्ये २३ को विषालु सर्पको टोकाइले मृत्यु नै भएको थियो । पछिल्लो आठ वर्षका सर्पदंशका कारण १ सय ३१ ले ज्यान गुमाइकेका छन् । नेपालमा सर्पदंशको मृत्युदर १० प्रतिशत छ ।"
साढे १४ हजारले पुनर्निर्माण सुरु गरेनन्,"भक्तपुर (कास) भूकम्प गएको करिब ४० महिना बितिसक्दा पनि भक्तपुरमा ३२ प्रतिशत लाभग्राहीले मात्र पुनर्निर्माण थालेका छन् । राष्ट्रिय पुनर्निर्माण प्राधिकरणद्वारा प्रमाणित २८ हजार ३ सय २ लाभग्राही (भूकम्पपीडित) मध्ये २३ हजार ६ हजार ६७ ले मात्र निजी आवास पुनर्निर्माणका लागि पहिलो किस्ता लिएका छन् । तर, अनुदान सम्झौता गरेका ९ हजार ९३ लाभग्राहीले मात्र पुनर्निर्माण सुरु गरेको राष्ट्रिय पुनर्निर्माण प्राधिकरण जिल्ला आयोजना कार्यान्वयन इकाई अनुदान व्यवस्थापन तथा स्थानीय पूर्वाधार (जीएमएएलआई) को तथ्यांकमा उल्लेख छ । लाभग्राही सूचीका १९ हजार २ सय ९ भूकम्पपीडित पुनर्निर्माण प्रक्रिया बाहिर रहेको जीएमएएलआई भक्तपुरको तथ्यांकमा देखिन्छ । लाभग्राही सूचीमा परेका ४ हजार ६ सय ३५ पीडितले पुनर्निर्माणका लागि अनुदान सम्झौतासमेत गर्न आएका छैनन्, जीएमएएलआई भक्तपुरका सूचना व्यवस्थापन विशेषज्ञ भोजराज भट्टले भने, अनुदानको पहिलो किस्ता ५० हजार रुपैयाँ लिइसकेका १४ हजार ५ सय ७४ लाभग्राही पुनर्निर्माणको प्रक्रिया थालेकै छैनन् ।जीएमएएलआईका अनुसार नगरपालिकाको झन्झटिलो नक्सापास प्रक्रिया, जग्गाको लालपुर्जा नहुनु, दर्ता नभएका स्वबासी, गुठी तथा मोही लागेको जग्गाको नक्सा पास नहुनु, न्यून आयस्रोत, निर्माण सामग्रीमा भएको मूल्यवृद्धि, जग्गाको बहुस्वामित्व तथा पारिवारिक बेमेलका कारण पुनर्निर्माणमा ढिलाइ भएको हो । बाजेको पुस्तादेखि बस्दै आएका घरको लालपुर्जा छैन, जग्गाको स्वामित्व नहुनेले अनुदानमा घर बनाउन समस्या छ, प्रमुख धु्रव गैडाले भने, पुस्तान्तर हुँदै जाँदा जग्गाको बाँडफाँट हुनुपर्ने हो तर, जिल्लाको पुराना बस्तीमा जग्गाको बाँडफाँट भएको देखिएन । जग्गा बहुस्वामित्वका कारण पनि पुनर्निर्माणमा समस्या आएको उनले बताए । पछिल्लो समय निर्माण सामग्रीको मूल्यवृद्धि तथा ढुवानीको समस्याले पुनर्निर्माणमा कठिनाइ भएको पीडितको गुनासो छ । इँटा, बालुवा, डन्डी, काठको मूल्य अत्यधिक वृद्धि भएको छ, भक्तपुर नगरपालिका४ तौमढीका विजेन्द्र पक्वाँले भने, सरकारले उपत्यकामा टिपर राति ८ देखि बिहान ५ बजेसम्म मात्र चल्न पाउने नियम बनाएपछि ढुवानी मूल्य बढेको छ, दिउँसो सामान ल्याउन पाइँदैन । निजी आवास पुनर्निर्माणका लागि अनुदान सम्झौता गरी पहिलो किस्ताको ५० हजार रुपैयाँ लिए पनि निर्माण सामग्रीको महँगीले घर बनाउन नसकेको उनको गुनासो छ । जीएमएएलआई भक्तपुरले सम्झौता नगरेका तथा पहिलो किस्ता लिई दोस्रो किस्ताको प्रक्रियामा नआएका लाभग्राहीको समस्या पहिचान गर्न स्थलगत अनुगमन तथा अन्तरक्रिया थालेको जनाएको छ । जिल्लाका चारवटै नगरपालिकाका वडाहरूको अनुगमन गरी निजी आवास पुनर्निर्माणमा देखिएका समस्याको पहिचान गर्ने, स्थानीय भूकम्प प्रभावित लाभग्राही एवं गुनासोकर्तासँग छलफल गर्ने, पुनर्निर्माणसम्बन्धी कार्यमा खटिएका प्राविधिकसँग समस्या एवं चुनौतीबारे छलफल गरेको सामाजिक विकास विशेषज्ञ हेरम्बा अधिकारीले बताए ।"
कर्माचार्यद्वारा १५५ औं पटक रक्तदान,काठमाडौं (कास) डोटेली समाज काठमाडौंले आयोजना गरेको कार्यक्रममा प्रेमसागर कर्माचार्यले १५५ पटक रक्तदान गरेका छन् । नयाँ बानेश्वरको छक्कुबक्कु पार्कमा शनिबार आयोजित कार्यक्रममा नयाँ कीर्तिमान कायम गर्दै १५५ पटक रक्तदान गरेका हुन् । कार्यक्रममा काठमाडौंमा रहेका डोटेलीलगायत अन्य ७५ जनाले रक्तदान गरेका थिए । कर्माचार्यले ४ महिनापछि शरीरमा रगत आफंै नष्ट हुने भएकाले हरेक ३३ महिनामा रक्तदान गर्न सकिने बताए । उनले रक्तदान पछि शरीरमा कुनै कमजोरी वा समस्या हुन्छ भन्ने भ्रम चिर्न जरुरी रहेको बताए ।समाजले पहिलोपटक गरेको कार्यक्रममा संकलित ७५ पिन्ट रगत समाजका अध्यक्ष जगदीश केसीले नेपाल रेडक्रस सोसाइटी केन्द्रीय रक्तसञ्चार सेवाका निर्देशक डा मनिता राजकर्णिकारलाई हस्तान्तरण गरेका छन् । कसैको जीवन बचाउन रगत दान दिनु पुण्य कार्य भएको भन्दै केसीले आगामी दिनमा पनि रक्तदान कार्यक्रमलाई संस्थागत रूपमा सञ्चालन गर्दै जाने प्रतिबद्धता जनाए ।
बिमस्टेक र बिजुली,"बंगालको खाडीको प्रयास यस क्षेत्रमा मनसुनी वर्षा गराउने हो । काठमाडौं शिखर सम्मेलनले भने अर्को एउटा संकेत पनि सही गरेको छ सदस्य राष्ट्रहरूबीच विद्युत् प्रसारण लाइन पुर्याउने । हामी आफैं विद्युत् आपूर्ति गर्छौं । अहिले पनि चार सय मेगावट नपुगेर आच्छुआच्छु भइरहेको छ । भारतबाट आयात नगर्दा हौं त यही सम्झौतामा हस्ताक्षर गर्ने बेला पनि सोल्टी होटलमा झ्याप्प बिजुली जान सक्थ्यो । विद्युत् सञ्जाल बढाएर व्यापार गर्ने सहमति क्षेत्रीय अभियानका रूपमा महत्त्वपूर्ण हुनेछ । यस क्षेत्रमा नेपालसहित भारत र बंगलादेश बढी विद्युत् अभावग्रस्त देश हुन् । नेपालको विद्युत् प्रसारण लाइन भारतसित मात्रै जोडिएको छ । बिमस्टेकमा बोल्दा नेताहरूले भूपरिवेष्टित देशका अधिकार च्वास्स छोएका छन् जसलाई धक फुकाएर भन्न बाँकी नराख्ने हो भने हाम्रो बिजुली सबै ठाउँ पुग्ने अधिकार माग गर्नुपर्ने हुन्छ । सदस्य राष्ट्रहरूबीच विद्युत् प्रसारण लाइन विस्तार गर्ने यो फ्रेमवर्क सम्झौता हो । यसले तत्कालको अभाव पूरा गर्ने होइन, भविष्यका लागि बाटो खोल्ने मात्र । हामीसित अहिले १ युनिट पनि बिजुली बेच्ने हैसियत छैन । यो सम्झौता सफल पार्न बिजुली किन्ने कसले ? बेच्ने कसले ? कुन बाटो जाने ? प्रतियुनिट मूल्य कति हुने ? विस्तृत सहमति हुन बाँकी छ । फ्रेमवर्क सम्झौता गरेर सिद्धान्तत: बिजुली आयातनिर्यातको विषय स्वीकार गरिएको हो । वर्षायाममा हामीकहाँ बिजुली उब्रिन्छ । भारतमा भने गर्मी बढी हुन्छ र बिजुली उपभोग पनि बढी । उसलाई बढी बिजुली चाहिने भएकाले हामीलाई बढी भएको उसलाई बेच्ने र जाडोयाममा हामीकहाँ बढी उपभोग भई अभाव हुँदा लिने चाँजोपाँजो मिलाउन सके फाइदा हुन्छ । आगामी २ वर्षमा २१ सय मेगावाट बिजुली उत्पादन गर्ने नेपालको लक्ष्य छ । त्यतिबेला १ हजार मेगावाट बिजुली बेच्न सकिन्छ । मुजफ्फरपुरढल्केबर ४ सय केभी प्रसारण लाइनबाट नेपाल २५०३०० मेगावाटसम्म बिजुली आयातनिर्यात गर्न सक्छ । करिब डेढ वर्षपछि १ हजारदेखि १२ सय मेगावाटसम्म । बुटवलगोरखपुर ४०० केभी प्रसारण लाइन जोड्न खोजिँदै छ । चार वर्षमा सक्ने लक्ष्य रहेको उक्त लाइन डबल सर्किट लाइन हो जसबाट २ हजारदेखि २५ सय मेगावाट बिजुली आयातनिर्यात गर्न बाटो खुल्छ । नेपालभारत १० वटा प्रसारण लाइन बिन्दु पत्ता लगाइएअनुसार बने भने अहिलेको सम्झौताअनुसार बिजुली व्यापारको बाटो खुल्छ । यो फ्रेमवर्क सम्झौताले भारतलाई दबाब पर्छ । भारत एक्लै बस्न सक्दैन । भारतीय पक्षको प्रतिबद्धता र व्यवहार सधैं एकनासको हुँदैन । मौसमझैं बदलिने गर्दा उसको विश्वसनीयता कमजोर हुने गरेको छ र क्षेत्रीय अभियानहरू सधैं अधुरा । नेपालभारत विद्युत् आदानप्रदान सम्बन्ध अव्यावहारिक छ । नेपाल आफ्नो चाहनाअनुसार बिजुली किनबेच गर्न सक्दैन । दुई वर्षअघि भारतीय प्रधानमन्त्री नरेन्द्र मोदी नेपाल आउँदा गरिएको ऊर्जा व्यापार सम्झौता कार्यान्वयन भएन । ६ महिनामै फेरि ५१ प्रतिशत भारतीय लगानी भएका विद्युत् आयोजनाका बिजुली मात्र किन्ने भनी भारतले निर्देशिका लागू गर्यो । नेपालसँग बिजुली आदानप्रदानमा आग्लो लगायो । भारतले सार्क इनर्जी ग्रिडलाई पनि अघि बढ्न दिएन । डेढ वर्षअघि भारतले पाकिस्तानलाई एक्लाउन बीबीआईएन (भुटान, बंगलादेश, भारत र नेपाल) प्रसारण लाइन फोरम निर्माण गरायो । त्यसभन्दा अघि बढेर म्यानमार र थाइल्यान्डसम्म प्रसारण लाइन विस्तार गर्ने सम्झौता उपलब्धि त हो तर अहिले मोही छैन, भरे दूध नै पठाइदिन्छु भन्ने नेपाली उखान बन्ने डर भने छ ।"
समृद्धिको कसीमा कर,"सरकारलाई आग्रह, हाम्रो जस्तो देशमा करको दर बढाएर होइन, करको दायरा बढाउनतर्फै जोड दिनुपर्छ । करको दायरामा नआएका (छाया अर्थतन्त्र) लाई औपचारिक अर्थतन्त्रभित्र ल्याउन सक्यौं भने राज्यलाई फाइदा पुग्छ । यसका लागि राज्यले करको दर घटाएर अरूलाई पनि कर तिर्न आकर्षित गर्नेतर्फ ध्यान दिनुपर्छ । सन् २००७८ तिर भन्सारको दर घटाउँदा कुल भन्सार राजस्व बढेको अनुभव हामीसँगै छ । हामीलाई यतिबेला ठूलो लगानी चाहिएको छ । यसका लागि निजी क्षेत्रलाई विश्वासमा लिनुपर्छ । वैदेशिक लगानीकर्ताका लागि पनि लगानीको वातावरण रहेको सन्देश दिन सक्नुुपर्छ । अन्तर्राष्ट्रिय क्षेत्रमा कर घटाएर वैदेशिक लगानी भित्र्याउने होडबाजी चलिरहेको छ । हामी कर बढाउनेतर्फ जाँदा लगानीकर्तामा नकारात्मक सन्देश जाने निश्चित छ ।अमेरिकामा डोनाल्ड ट्रम्प राष्ट्रपति भएपछि कर्पोरेट दरलाई ३५ प्रतिशत सम्मबाट झारेर २१ प्रतिशतमा ल्याइएको छ । भारतकै विभिन्न राज्यले लगानी भित्र्याउन कर छुटसहितका सुविधा दिइरहेका छन् । हाम्रामा भने स्थानीय तहदेखि केन्द्रसम्म कर बढाउने होडबाजी हुनु राम्रो होइन । सुखी जनता समृद्ध नेपाल को नारा दिएको सरकार व्यवहारमा ठीक उल्टो देखिएको छ । जनतामाथि करको भारी बोकाएर जनप्रतिनिधि मात्र सुखी हुने प्रणाली सरकारले स्थापित गर्न खोजेको हो कि भन्ने आशंका उत्पन्न भएको छ । यसको सट्टा बरु संघीय सरकारले अविलम्ब नमुना कानुन र नियमावली बनाएर संघीयतालाई सघाउने अभ्यासमा लाग्नु बुद्धिमानी हुन्छ । लेखक पूर्वअर्थराज्यमन्त्री हुन् ।"
कृष्णं वन्दे जगद् गुरुम्,"भगवान् श्रीकृष्ण महामानवका रूपमा प्रकट भएसँगै पूरा भारतवर्ष पुण्यभूमिको नामबाट प्रख्यात बन्न पुगेको छ । धर्म पालन, अध्यात्म विचार, ज्ञानविज्ञान, मित्रता, गुरु भक्ति, मातृपितृ भक्ति, पत्नी प्रेम, स्त्रीजातिमाथि सम्मान, राजनीति, रण कौशलता, विविधकलाको निपुणता, अत्याचारीमाथि प्रहारलगायत अनेक गुणले सुशोभित श्रीकृष्णको जति प्रशंसा गरे पनि पूरा हुँदैन । भगवान् श्रीकृष्ण ऐश्वर्य, धर्म, यश, श्री, वैराग्य र ज्ञानको धरोहर पनि मानिनुहुन्छ । यस्ता महान् विभूतिमा मन गाँसिएपछि मानसिक र शारीरिक आनन्द प्राप्त हुने भएकाले उहाँलाई नयनाभिराम पनि भन्ने गरिन्छ । आत्मीय मित्र बनेर लामो समयसम्म सँगै रहँदा पनि महाभारत युद्धको संघारमा नपुग्दासम्म अर्जुनले भगवान् श्रीकृष्णको महान्ता जान्न सकेका थिएनन् । अर्जुन, म सम्पूर्ण जगत्को आदिकारण, उत्पत्ति र प्रलय हुँ । मबाटै पूरा जगत् गतिशील बनेको छ । मृत्युपछिको जीवनबारे म पूर्ण जानकार छु, तिमी कर्तव्यच्युत नबन । धर्म, संस्कारबाट पनि विमुख नहोऊ भन्नेजस्ता अनगिन्ती सन्दर्भ जोडेर सम्झाउन खोज्दा पनि अर्जुनले ढिपी नछोडी बर्बराएको सुनेपछि भगवान् आफ्नो विराट स्वरूप देखाउन बाध्य हुनुभएको थियो । अनि मात्र अर्जुन छाँगाबाट खसेजस्तो बनेका थिए । जसरी अर्जुन वास्तविकतादेखि कोसौं टाढा रहेका थिए, अहिले हाम्रो समाजका केही अध्यात्म ज्ञान, भाषा, नैतिक शिक्षा, साहित्य, संस्कारलाई लत्याउँदै आधुनिकताको पगरी भिर्ने दौडमा लागेका छन् । प्रचलित संस्कारदेखि अन्जानजस्तो बनेर यस्ता डेढअक्कलीहरू समाजलाई तहसनहस बनाउन तम्सिएका छन् । आफूलाई महापण्डित ठान्दै भ्रमको खेती गर्नेको बिगबिगीबाट समाजमा हाहाकार मच्चिन लागेको अवस्थामा बहुआयमिक विचारधाराले भरिपूर्ण गीताज्ञानको अझै विस्तार हुनु अपरिहार्य छ । भुवनेश्वर शर्माचन्द्रागिरि२, काठमाडौं"
प्रदेश प्रहरीको अभ्यास,"मधेस आन्दोलन आज पनि जारी छ भन्ने अभिव्यक्ति सुन्दा साहस दुई कदम अगाडि बढ्छ । मधेसको जायज मागलाई बेमौसमी बनाउन प्रयास हुँदै छ । तपाईं फोरमको मात्र नेता होइन । केन्द्रीय अध्यक्ष उपेन्द्र यादवका लागि सत्ता प्राप्तिभन्दा मधेसवादको भाव प्रबल छैन भन्ने इतिहास साक्षी छ । तपाईंले कमसेकम मधेसवादलाई सुरक्षित राख्दै प्रादेशिक स्तरमा जनतालाई अधिकारसम्पन्न बनाउन प्रयास जारी राख्नुहुन्छ भन्ने आग्रह छ । मित्रराष्ट्र भारतका प्रधानमन्त्री नरेन्द्र मोदीको नागरिक अभिनन्दनमा तपाईंले दिएको अभिव्यक्ति स्मरणमा छ । यसले मधेसवादीहरूलाई हौसला मिलेको छ । संघीय सरकारको १ वर्ष पुग्न लाग्दा पनि गणितीय संकेतमै परिभाषित हुनु ठीक भएन । पहिलो पटक प्रादेशिक संरचनामा प्रदेश प्रहरी बनाउने भनिए पनि अभ्यास भएको छैन । आन्दोलनमा इपिसेन्टर को भूमिका निर्वाह गरेको विरगन्जलाई धेरै किसिमले बेवास्ता गरिँदै छ । प्रदेशको एक मात्र महानगर, औद्योगिक तथा व्यावसायिक नगरीको अस्मितामाथि खतरा छ । वीरगन्ज राजधानी बन्ने सपना लगभग शून्य भइसकेको अवस्थामा कमसेकम नामकरणको सवाल भोजपुरा समाजको इच्छा पूर्ति गर्नुपर्छ । रौतहटको टिकुलिया घाटमा डुंगा दुर्घटना हुँदा धेरैले ज्यान गुमाएकामा पप्पु कन्सट्रक्सन दोषी रहेको आवाज उठ्यो । कारबाही गर्न मुख्यमन्त्रीले दलीय सम्बन्धका कारण पहल नगरिरहेको आलोचना हुँदै छ । मुख्यमन्त्रीले हतारमा कहिलेकाहीं दिमागभन्दा दिलबाट सोच्छन् जसको परिणाम राम्रो देखिँदैन । ऋतिक यादव सिम्रौनगढ१०, बारा"
कर्तव्य नभुलौँ,"अर्थबजारमा व्यापार घाटाको कोकोहोलो सुनिन्छ । व्यापार घाटा न्यूनीकरणका लागि सरकारी स्तरबाट प्रभावकारी उपाय वा नीति अवलम्बन भएनन् भनी बहस हुने गर्छ । त्यो स्वाभाविक हो तर नागरिक स्तरबाट व्यापार घाटा कम गर्न केके गर्न सकिन्छ, त्यो बहस बिरलै हुन्छ । नेपाली उत्पादन राम्रो हुँदाहुँदै पनि विदेशी सामान प्रयोग गरे सान, मान बढ्छ भन्ने नागरिकमा भ्रम छ । अर्कोतिर नेपाली वस्तुको वास्तविक गुणस्तर नबुझ्दा पनि हामी विदेशी सामान प्रयोग गर्ने गर्छौं । हामीलाई विदेशी वस्तु भनेपछि सबै चिज उत्कृष्ट लाग्छ । सजिलै पैसा कमाउने, कमिसन, सटही पैसा, भ्रष्टाचारबाट प्राप्त पैसाको कारण अनावश्यक खर्च र विलासी खर्च बढ्दो छ । यसले विदेशी वस्तु तथा सेवाको प्रयोग बढाउँदै लगेको छ । अहिले अनावश्यक घर निर्माण भएको देखिन्छ । ठूलो घर सानमानको प्रतीक बनेको छ । घर बनाइसकेपछि पछुतो मान्नेहरू पनि छन् तर पनि निर्माण कम भएको छैन । यसमा धेरैभन्दा धेरै स्वदेशीभन्दा विदेशी सामानको प्रयोग हुन्छ । हाम्रो श्रम र उत्पादन दुवै कमजोर बन्दै गएको छ । श्रम बिदेसिएको छ, उत्पादन भित्रिएको छ । नेपाली बजारको समस्या यही हो । अब हरेक कुरामा नागरिक सचेत हुनुपर्छ । विदेशी वस्तु तथा सेवामा अनावश्यक खर्च कम गर्दै जानुपर्छ । जोन कँडेल भरतपुर४, चितवन"
ऐनमै सीमित,"भदौ १ गतेदेखि लागू भएको मुलुकी अपराध संहिताले भिक्षा माग्न, बालबालिकालाई गीत गाउन लगाउने, नाच्ने, खेल देखाउँदै पैसा माग्न लगाउने कार्यमा प्रतिबन्ध लगाए पनि अहिलेसम्म कार्यान्वयन हुन सकेको छैन । काठमाडौंको संकटा, महाकाललगायत देशभरिका धार्मिक स्थलमा भिक्षा माग्नेको लर्को देखिन्छ । वृद्धवृद्धा त छँदै छन्, ससाना बालबालिका तथा हृष्टपुष्टहरू पनि निर्धक्कसँग भिक्षा माग्छन् । न त प्रहरी प्रशासनले रोकेको छ न ऐनले छेकेको छ । ऐनमा प्रस्ट भनिएको छ, भिक्षा मागे जरिवाना र कैद हुने व्यवस्था छ तर पनि भिक्षा मागिरहेका छन् । सार्वजनिक स्थान, रेस्टुरेन्ट आदि ठाउँमा धूमपान निषेध गरिएको छ, सुर्तीजन्य पदार्थ तथा मदिरा बिक्रीवितरणलाई व्यवस्थित गरिए पनि कार्यान्वयन नहुँदा नीतिनियम ल्याउनुको कुनै अर्थ छैन । त्यसकारण सरकारले ऐन वा नीतिनियम ल्याउँदा कार्यान्वयन पक्षलाई बढी जोड दिनु आवश्यक छ । प्रमोद पौडेलश्रीपुर११, वीरगन्ज"
श्रमदान गर्ने मुख्यमन्त्री,"२०७१ सालको बाढीले बगाएको वीरेन्द्रनगर नपा६ स्थित सरस्वती टोल बाल विकास केन्द्रको भवन निर्माण कार्यमा भदौ १५ गते कर्णाली प्रदेशका मुख्यमन्त्री महेन्द्रबहादुर शाही र आफ्ना ३ जना मन्त्रीसहित उपस्थित भए । श्रमदान गरे । फोटोसहितको समाचार आयो । यसले निकै खुसी तुल्यायो । हाम्रो समाजमा श्रमप्रति श्रद्धा कम भइरहेका बेला मुख्यमन्त्रीले प्रत्येक महिनाको १ र १५ गतेलाई श्रम दिवसका रूपमा घोषणा गर्नु र त्यसैअनुरूपको व्यवहारमा आफूलाई ढाल्नु उदाहरणीय कार्य हो । नेतृत्वदायी वर्गले यसबाट केही सिके राम्रो हुनेछ । महेन्द्रसिंह बमटीकापुर१, कैलाली"
भाग्यमानी रौनियार !,"काम नगर्ने ठेक्का पाइरहने समाचारमा उल्लेख गरिएका पप्पु कन्स्ट्रक्सनका प्रोप्राइटर हरिनारायण रौनियार संघीय संसद्का सांसद हुन् । उनकै दल फोरमको सरकार छ २ नम्बर प्रदेशमा । उनैले भटाभट ठूलठूला ठेक्का हात पारेको खुलस्त भएको छ । कामै सम्पन्न नगर्ने, गरे पनि गुणस्तरहीन काम गर्ने तर ठेक्का भने पाइरहने कस्ता भाग्यमानी रौनियार । उनले ठेक्का पाइरहन्छन् र गुणस्तरहीन कामबापतको कमिसन सरोकारवाला नियमनकारी निकाय र व्यक्तिसम्म पुर्याउने गरेकाले उनलाई पाएसम्म अरूलाई ठेक्कै दिँदैनन् भन्ने सुनिएको सत्य अहिले खुलासा भएको छ । माथिल्ला ओहोदाका वरिष्ठ प्रशासकहरूलाई बेलैमा भुक्तानी नदिए धम्क्याउने पनि गर्दारहेछन् । प्रशासकले कानुनी दायरा र तहमा राखेर काममा लगाउनुपर्ने ठेकेदार कानुन बनाउने संघीय संसद्मा रहेको देख्दा चोरलाई चौतारो साधुलाई शूली भनेझैँ भएको छ । तिनै ठेकेदारको हातबाट झर्ने कमिसनका लालचमा प्रशासन कति निरीह हुँदै बसेको रहेछ अनुमान गर्न टाढा जानुपरेन । तिनैका आशा भरोसामा नजानिँदो तवरले तीतो सत्यका रूपमा लालच बनेर एउटा सरकार नै झुन्डिने गरेको अनुमानका कुरा समयमै काम नसक्ने ठेकेदारहरूलाई कारबाही गरी जेल हाल्ने गृहमन्त्रीको अडानबाट पछि हटेर थुरथुर कामेर उल्टै पुरस्कृत गर्न खोजेको विषय घामजत्तिकै छ । सरसर्ती हेर्दा ठेकेदारहरूसँग राज्य आवश्यकताभन्दा बढी नरम हुने गरेको र उनीहरू कुनै न कुनै दलका आवरणमा रंगिएकाले कारबाही गर्दा सरकार नै धराशायी हुने ठानिन्छ । यस्तै हो भने कति दिन जनताले तिनको राज्यदोहन टुलुटुलु हेर्नुपर्ने हो ? श्यामसुन्दर कुइँकेलहाँडीगाउँ, काठमाडौं"
पुरुषार्थ दुरुपयोग गर्दा,"अब त हुँदाहुँदा आफू पुरुष भएकामा पनि अभिशाप लाग्न थालेको छ । सही काममा पुरुषार्थ देखाउनुपर्ने पुरुषले जब गलत काममा पुरुषार्थ देखाउन थाल्छ तब अनावश्यक तनाव पैदा हुन्छ । मानिसले मनुषत्व पाएको कुरालाई गलत ढंगले प्रयोग गर्दा अनेक खालका विकृति देखा पर्ने गरेका छन् । दिनहुँ समाचारका रूपमा आउने पुरुषका गलत पुरुषार्थ अहिले चर्चित छन्, जुन सुन्नै नसकिने आपराधिक प्रवृत्तिका छन् । नेपालमै अर्थात शान्तिको देशमा जन्मेका तथा हिन्दु आधिपत्य भएको देशका पुरुषले नै आजकाल देखाउँदै आएका यस्तै गलत क्रियाकलापले गर्दा देख्नेलाई र सुन्नेलाई नै लाज लाग्न थालेको छ । दिनप्रतिदिन हुने गरेका बलात्कार र हत्या, हिंसाजस्ता घटनाले गर्दा चेलीहरू आक्रान्त बन्न थालेका छन् । चेलीबेटीहरू आफ्नै घरभित्र समेत सुरक्षित हुन नसकिरहेका सत्यतथ्य उदाहरणसहितका आलेखहरू आइरहेका छन् । यसले हाम्रो समाजलाई कहाँ पुर्याउने हो ? आफ्नै चेलीबेटीहरू निर्धक्कसाथ आफ्नै मान्छेसँग बस्न र हिँडडुल गर्न समेत संकोच मान्नुपर्ने अवस्था आउनुले के हामी पुरुषले आफूलाई आफैंले धिक्कार्ने बेला भएन र ? नरनाथ पाण्डेकावासोती, नवलपुर"
जनतालाई सास्ती,"बिमस्टेक सम्मेलन सम्पन्न भएको छ । सरकारले यसका उपलब्धिबारे निकट भविष्यमा श्वेतपत्र जारी गर्ने नै छ । यद्यपि, सम्मेलनका दौरान जनताले भोग्नुपरेको दु:ख कष्टबारे कहीँकतै चर्चा हुनेवाला छैन । राजधानीका अधिकांश सडक सम्मेलन दौरान सिल गरिए । राजधानीका जनताको दैनिकी अस्तव्यस्त बन्न पुग्यो । विदेशी पाहुनाहरूको सुरक्षा प्रबन्धका नाममा घण्टौँ अघिदेखि सडक आवागमनमा लगाइएको रोक र सडकमा छाएको शून्यताले सुरक्षा निकायको अदक्षता उजागर गरिरहेको देखिन्थ्यो । चुस्तदुरुस्त सुरक्षा प्रणालीमा सवारी चल्नुभन्दा ५१० मिनेट अघि सडक खाली गराउन सक्ने दक्षता र क्षमता सुरक्षा निकायमा हुनुपर्छ । आफ्नो अक्षमतालाई लुकाउन घण्टौँदेखि सडक सिल गर्ने र बटुवाप्रति दुव्र्यहारका अनेक घटना हुनु दुर्भाग्यपूर्ण छ । कमजोर व्यवस्थापनका कारण अन्तिम समयसम्म कहाँ र कसरी पाहुनाको स्वागत कार्यक्रम राख्ने भन्ने तय नहुँदा बौद्धगोकर्णको सडक खण्ड बारम्बार बन्द गरी सामान्य सम्याउने कार्य गरिएको भए पनि अन्तिम समयमा कार्यक्रम परिवर्तन गरिँदा सडक फेरि अलपत्र परेको छ । २ दिने बिमस्टेक सम्मेलन दौरान प्रत्यक्ष र परोक्ष रूपमा राष्ट्रको ढुकुटीमाथि कति असर पर्यो भन्नेबारे अब कसले लेखाजोखा गर्ने ? सम्मेलन दौरान अनुत्पादक क्षेत्रमा भएका खर्च बेहिसाब हुन सक्छन् । आर्थिक अनुशासनभन्दा बाहिर खर्च गर्न सक्ने अवस्थालाई यस्ता अकस्मात्मा हुने कार्यक्रमले अनुमोदन गरिरहेको हुन्छ । यसको नियमन र नियन्त्रण प्रक्रिया के हुन सक्ला ? सम्मेलनले ब्लु इकोनमी र माउन्टेन इकोनमीका नयाँ अवधारणालाई सामेल गराएर नेपालजस्तो भूपरिवेष्टित राष्ट्रको हितमा एक कदम अघि बढ्न चासो देखाएको भए पनि मौका मिल्नेबित्तिकै घाँटी ङ्याक्न पछि नपर्ने भारत कतै माउन्टेन इकोनमीको फाइदा उठाउँदै साझा हिमालयको अवधारणामा अडिग हुने त होइन ? सन्देह उब्जेको छ । उत्तम पुडासैनीजोरपाटी, काठमाडौं नेपाल, भारत, बंगलादेश, म्यान्मार, थाइल्यान्ड, श्रीलंका र भुटानको समूह हो बिमस्टेक । सातवटै राष्ट्रका सरकारकार्यकारी प्रमुखको सहभागितामा भदौ १४ र १५ गते चौथो सम्मेलन काठमाडौंमा सम्पन्न भएको छ । दक्षिण एसिया र दक्षिणपूर्वी एसियालाई यसका सदस्य राष्ट्रबीच जनस्तर तथा राष्ट्रस्तरमा ऊर्जा, व्यापार, पर्यटन, प्रविधि र कृषिलगायत विषयमा कनेक्टिभिटी बढाउनु मुख्य उद्देश्य रहेको बिमस्टेकको काठमाडौं घोषणापत्रमा उल्लेख छ । १८ बुँदे सम्झौतमा विद्युत् व्यापार तथा प्रसारणलाइन, गरिबी निवारण, बिमस्टेक राष्ट्रबीच स्थल तथा जलमार्गको कनेक्टिभिटीका लागि योजना, प्रतिआतंकवाद अभियान, ब्लु इकोनोमी, माउन्टेन इकोनोमी, जनताजनताबीचको सम्बन्धलाई उँचो पार्ने संयन्त्र निर्माण, बिमस्टेक विकास कोष स्थापना, बडापत्र, बिमस्टेकको सहकार्य र दक्षिण एसिया तथा दक्षिणपूर्वी एसियामा कनेक्टिभिटीका साथै शान्ति, समृद्धि ल्याउन भनी हस्ताक्षर भएको छ । यसको अर्थ बिमस्टेक बैठक सफल भएको छ । यसको श्रेय नेपाल सरकारलाई दिनुपर्छ । यो नेपालकै लागि गौरवको कुरा होइन र ? हो, पाहुनाको आगमनमा यातायात व्यवस्थापन गर्दा हामी उपत्यकावासीको साझा समस्या र केही अप्ठ्यारो भयो । बिमस्टेकमा सरकार प्रमुख नै पाहुना आउँदा र फर्कंदा उनीहरूलाई सुरक्षा दिने कि नदिने ? सुरक्षा तथा यातायात व्यवस्था गर्दा २३ दिन हामीले दु:खकष्ट सहनुपर्यो । यस्तो समस्या सबैजसो विदेशी मुलुकमा हुने गर्छ । हाम्रा आफ्ना घरमा पनि त पाहुना आउँदा सकेसम्म घरआँगन वरिपरि सफा, बस्न, सुत्न, खान र सकेसम्म फोहोर ढाकछोप गर्छौं कि गर्दैनांै ? देशकै समृद्धिमा सघाउ पुग्ने महत्त्वपूर्ण काममा २ दिनको अप्ठेरोमा विरोधका लागि विरोध गर्ने बानी बसाल्न सुहाउँदैन । गंगाराज अर्यालपाणिनी८, पाली, अर्घाखाँची"
डरत्रासमा चिकित्सक,"अपराध संहिताका प्रावधानबारे समाजमा स्वास्थ्यकर्मीलगायत विभिन्न समुदायबीच छलफल, चर्चा तथा आलोचना भइरहेको छ । यसबारे कानुनी चिकित्सा समाजको धारणा यसप्रकार छ :१ ऐनको दफा २३० (२) को प्रावधान पुरानो मुलुकी ऐनको समयमा सान्दर्भिक भए पनि अब आवश्यक देखिँदैन । न्यूनतम योग्यता वा तालिम प्राप्त स्वास्थ्यकर्मी देशका कुनाकुनामा उपलब्ध छन् । यदि कहीँ छैनन् भने त्यसको उपलब्धताको सुनिश्चित गर्नुपर्छ ।२ इलाजसम्बन्धी कसुरको दफा २३१ मा राखिएको बदनियत चिताई इलाज गर्न नहुने प्रावधानलाई अप्रत्यक्ष रूपमा ज्यानसम्बन्धी कसुरको दफा १७७ ले समेट्न सक्ने हुँदा र यो दफा फौजदारी दायित्वभित्र पर्ने भएकाले छुट्टै नराखे चिकित्सकहरू अपराधी पनि हुन सक्छन् भन्ने नकारात्मक सन्देश प्रचार हुने थिएन । चिकित्सा व्यवसायको मर्ममा प्रत्यक्ष रूपमा नकारात्मक असर पर्ने प्रावधानले चिकित्साकर्मीबाट स्वाभाविक रूपमा गरिने कार्यमा समेत डरत्रासको स्थिति उत्पन्न हुन सक्छ । यसले व्यावसायिक कार्यमा राम्रो गर्दैन ।३ उक्त ऐनको दफा २३२ मा भएका लापरबाही र हेल्चेक्रयाइँ शब्दलाई स्पष्ट व्याख्या गर्न जरुरी छ ।४ लापरबाही तथा हेलचेक्रयाइँ भएको हो वा होइन भन्ने अनुसन्धानले पुष्टि गर्ने भएकाले अन्य अवस्थामा गरिने प्रहरी अनुसन्धान चिकित्सा व्यवसाय क्रमका घटनामा प्रभावकारी हुन सक्दैन । तसर्थ अनुसन्धानको सुरुकै अवस्थामा विशेष ज्ञान तथा सीप भएका विज्ञहरूको टोली संलग्न अनुसन्धान कार्यको व्यवस्था ऐन वा नियमबाट हुनुपर्छ । ५ ऐनको दफा २३९ को क्षतिपूर्तिसम्बन्धी निर्णय गर्दा पनि सम्बन्धित विषयविज्ञहरू सहभागी हुनुपर्ने कानुनी प्रावधान राख्नुपर्छ । अन्यथा उपभोक्ता संरक्षण ऐन २०५४ को दफा २३ अनुसार भए चिकित्सा व्यवसायमा सम्बन्धित निर्णयमा त्रुटि हुन सक्छ ।६ लापरबाही वा हेलचेक्रयाइँ शब्द स्वास्थ्यकर्मीको आचारसंहितासँग जोडिने भएकाले स्वास्थ्य व्यवसायसँग सम्बन्धित सबैबाट स्वास्थ्य संस्थामा आचारसंहिता पालना तथा त्यसको नियमन एक स्थायी संयन्त्र बनाई गर्नुपर्छ । ७ चिकित्सा व्यवसायसम्बन्धी विशेष कानुन भए बढी प्रभावकारी हुन सक्ने कानुनी चिकित्सा समाजको धारणा छ । डा हरिहर वस्तीत्रिवि, शिक्षण अस्पताल, महाराजगन्ज, काठमाडौं"
रैथाने ज्ञान ब्युँताउने बेला,"के ठीक, के बेठीक ? न जान्यौं, न त सिक्ने इच्छाशक्ति देखायौं । किन र कुन नियतले हामी दैनिक उपभोग्य खाद्यान्न उत्पादन, भण्डारण, प्रशोधन र ढुवानीमा मानवस्वास्थ्य प्रतिकूल आयातीत सेन्थेटिक विषादी हाल्न हौसियौं ? यसको जरोकिलो बुझेपछि मात्र नेपालका कृषिउद्यमीलाई समाधानतर्फ प्रेरित गर्न सकिनेछ ।  लेखक क्यानडा निवासी खाद्य वैज्ञानिक हुन् ।"
मातृभाषा कसरी लेख्ने ?,तारामणि राईलेखक त्रिवि भाषाविज्ञान केन्द्रीय विभागका उपप्राध्यापक हुन् ।
जग्गाको जालझेल,"सिरहा गोलबजारकी ५५ वर्षीया कारीदेवी यादवको शव गतसाता घरनजिकै बाँसघारीमा भेटियो । उनी साउन २५ गतेदेखि हराइरहेकी थिइन् । जेठाजुसँग अंशसम्बन्धी मुद्दाका कारण उनको हत्या भएको स्थानीय दाबी गर्छन् । कारीदेवीले दिवंगत ससुराका नाममा रहेको जग्गा पाउनुपर्ने भन्दै मुद्दा हालेकी थिइन् । सप्तरीको राजविराजका सूर्यनारायण साह, उनकी गर्भवती पत्नी बेचनी देवी र डेढ वर्षीया छोरी प्रतिभाको गत जेठमा हत्या भयो । सूर्यनारायणका दाजु पञ्चदेव र भाउजू प्रमिलाले सम्पत्ति एकलौटी बनाउन उनीहरूको हत्या गरेको डेढ महिनापछि खुल्यो । २०४८ सालमा भारतको नयाँदिल्लीमा बेचिएका सूर्यनारायण तीन वर्षअघि घर फर्किएका थिए । यी घटना गम्भीर प्रकृतिका भएकाले समाचारमा आए । समाचारमा नआउने तर जग्गासँग जोडिएका थुप्रै घटना मधेसका गाउँघरमा दिनहुँ घट्छन् । मधेसी समाजमै किन यस्ता घटना बढी हुन्छन् ? यही कौतुहलले यो विषय लेख्न लागेकी छु । म पनि त्यही समाजमा हुर्केबढेकी हुँ । जग्गा विवाद मैले प्रत्यक्ष र अप्रत्यक्ष रूपले अनऽभव गरेकी छऽ । यो विषय सामान्यजस्तो देखिए पनि यसले पीडित परिवारलाई गम्भीर असर पारेको हुन्छ । प्रभाव समाजलाई परिरहेको हुन्छ । मधेसी समाज कृषिप्रधान हो । मधेसको जग्गा उर्वर छ । दुई बाली धान पाक्छ । मधेसी समाजमा जग्गाजमिनको विशेष महत्त्व हुन्छ । रोजगारीको प्रमुख माध्यम कृषि हो । पछिल्लो समयमा जागिर गर्ने र विदेश जाने क्रम बढ्दो छ । जमिनलाई पैतृक सम्पतिका रूपमा जगेर्ना गर्ने परम्परा छ । पहिलापहिला कृषिभूमि पर्याप्त थियो र जनसंख्या कम । अहिले मधेसको जनघनत्व बढ्दै गएको छ । कृषिभूमि सीमित छ । मधेसमा जग्गाका लागि हुने झगडा चार किसिमले हुने गरेको देखिन्छ । पहिलो, अंशका लागि । पुख्र्याैली सम्पत्तिमा हुने अंशबन्डामा जालझेल गर्दा झगडा हुने गर्छ । दोस्रो, मोहियानी हकको जग्गा बाँडफाँट । सरकारले मोहीको जग्गालाई आधाआधा भागमा बाड्ने नीति लिएको छ । कतिपय टाठाबाठाले यसलाई सरकारी नीतिअनुरूप बाँडफाँट गर्न नचाहँदा झगडा हुने गर्छ । तेस्रो, घर बनाउने बेला छिमेकीको जग्गा च्याप्दा । अरूको जग्गा वा सार्वजनिक जग्गा च्यापेर घर बनाउने मनोविज्ञान अधिकांशमा देखिन्छ । घर बनिसकेपछि कसैले भत्काउँदैन भन्ने सोचाइ हुन्छ । चौथो, खेतको आली बनाउने बेला । खासगरी असारे खेतीका बेला खेतको आली बनाइन्छ । त्यतिबेला कतिपयले अरूको आली काटेर आफ्नो खेतको जमिन बढाउन खोज्छन् । मैले बाल्यकालमा गाउँमा यस्ता अनेक झगडा देखेकी थिएँ । अरूले हाम्रो खेतको आली काटेको आमा सुनाउनुहुन्थ्यो । त्यही विषयलाई लिएर कहिलेकाहीं पञ्चैती गर्नुपथ्र्यो । गाउँघरमा जग्गासम्बन्धी झगडा पञ्चैतीबाट सल्टाइन्छ तर यसले कहिलेकाहीं सामान्य कुटपिटदेखि हत्यासम्मको रूप लिने गर्छ । मधेसमा अधिकांश मुद्दा जग्गाकै कारण दर्ता हुने गर्छ । पुस्तौंपुस्ता जमिनको मुद्दा लड्दै आएका व्यक्ति र परिवार छन् । कतिपय भने यस्ता झगडामा सुल्झाउनुभन्दा चर्काउनतिर लागेका हुन्छन् । प्राय: बलियो पक्षलाई उचाल्ने र कमजोरलाई दबाउने गरिन्छ । पछिल्लो समय विदेश र सहरमा बसेकाको जग्गा थिचोमिचो गर्नेको संख्या बढ्दो छ । यस्ता झगडामा कतिपय वकिल, अमिन र राजनीतिकर्मीले मलजल गरेको पाइन्छ । जग्गासम्बन्धी झगडाले आर्थिक, सामाजिक र मनोवैज्ञानिक रूपमा असर गरेको हुन्छ । यस्ताखाले कलह भएको परिवारमा दिनदिनै झगडा हुन्छ । अदालतमा मुद्दा परेको छ भने निरन्तर पैसा खर्च हुन्छ । मानसिक तनाव थपिन्छ । कतिपयको परिवारमा बालबालिकाको पढाइलेखाइमा असर परेको छ । सामान्य विवादबाट सुरु हुने यस्ता झगडा पछि प्रतिष्ठाको विषय बन्दारहेछन् । जग्गासम्बन्धी यस्ता विवादबारे मधेसी समाजमा बहस हुनु जरुरी छ । यस्ता समस्यालाई सकेसम्म गाउँमै टुंग्याउने संयन्त्र बनाउनुपर्छ । स्थानीय सरकार र जनप्रतिनिधिहरू यसमा गम्भीर हुनुपर्छ । स्थानीय तहले सल्टाउन नसक्ने झगडा मात्र माथिल्लो तहमा कानुनी उपचारका लागि जाने अवस्था हुनुपर्छ । स्थानीय राजनीतिकर्मी र समाजका अगुवाले सकारात्मक र रचनात्मक भूमिका निर्वाह गर्नुपर्छ ।"
"मच्छडसँग नबिराउनू, नडराउनू","बढ्दो सहरीकरण, फोहोरमैला, घरघरमा शौचालय र पानीका धाराको उपलब्धता, विश्व तापमान वृद्धि तथा जलवायु परिवर्तनका कारण मच्छडको संख्या र प्रकोप बढिरहेको छ । यसलाई पूर्णत: नियन्त्रण गर्न सकिन्न । यसबाट दिग्दारी मान्नेभन्दा सावधानी अपनाउने हो । विविध आयाम अनुसन्धान गरेर यो जीवलाई व्यवस्थापन गरी थान्कामा राख्न भने सकिन्छ ।  लेखक प्राणीशास्त्र विभाग, स्नातकोत्तर क्याम्पस विराटनगरका उपप्राध्यापक हुन् ।"
प्राविधिक शिक्षा सुगममा मात्रै,"काठमाडौं सरकारले दुई वर्षभित्र सबै स्थानीय तहमा प्राविधिक शिक्षालय खोल्ने तयारी गरिरहँदा ५ सय ३५ तह प्राविधिक तथा व्यावसायिक शिक्षाको पहुँचबाहिर छन् । भएका शिक्षालय र कार्यक्रम पनि सुगम क्षेत्रमा मात्रै छन् ।मुलुकभर २ सय १८ स्थानीय तहमा मात्रै प्राविधिक शिक्षा प्रदान गर्ने शिक्षालय र कार्यक्रम सञ्चालनमा छन् । तीमध्ये अधिकांश सहर र नगरपालिकाका व्यापारिक केन्द्रमा छन् । शिक्षा मन्त्रालयले विद्यालय तहमै प्राविधिक तथा व्यावसायिक शिक्षामा जोड दिने योजनासहित काम अघि बढेको जनाएको छ । सरकारले सीपमूलक शिक्षामा जोड दिए पनि नयाँ कार्यक्रम ल्याउन सकेको छैन । प्रधानमन्त्री केपी ओलीले एक स्थानीय तह एक प्राविधिक शिक्षालय घोषणा गरेको ६ महिना बितेको छ ।प्राविधिक शिक्षा तथा व्यावसायिक तालिम परिषद् (सीटीईभीटी) ले आंगिक, साझेदारी, निजी शिक्षालय र सामुदायिक विद्यालयबाट लामोछोटो अवधिका तालिम दिँदै आएको छ । सीटीईभीटीका अनुसार ७ वटा प्रदेशमध्ये कुनैमा पनि प्राविधिक शिक्षाको पहुँच ३८ प्रतिशतभन्दा बढी छैन । प्राविधिक एसएलसी र डिप्लोमातर्फ सबभन्दा बढी शैक्षिक संस्था प्रदेश ७ का स्थानीय तहमा सञ्चालित छन् । प्रदेश ५ का १ सय ९१ मध्ये ४१ वटा स्थानीय तहमा छोटो अवधिको तालिम चलाउने संस्था छन् । प्रदेश ७ मा सबभन्दा बढी लामो अवधि र प्रदेश ५ मा छोटो अवधिको प्राविधिक शिक्षा दिने संस्था सञ्चालनमा छन् । प्रदेश २ को पहुँच सबभन्दा कमजोर छ । यहाँका १ सय ३६ स्थानीय तहमध्ये १७ वटामा मात्रै प्राविधिक शिक्षालय खुलेका छन् । ४ सय ४२ वटा एसएलसीसरह र २ सय ९७ वटा डिप्लोमा तहका गरी प्राविधिक तथा व्यावसायिक शिक्षा प्रदान गर्ने ६ सय ९१ संस्था छन् । लामो अवधिको प्राविधिक शिक्षा पढाइ हुने स्थानीय तहको संख्या १ सय ९१ मात्रै छ । छोटो अवधिको तालिम दिन ७ सय ४१ स्थानीय तहका १ हजार ३ सय ९२ संस्थाले परिषद्बाट अनुमति पाएका छन् । उक्त तालिमबाट प्राविधिक शिक्षा लिने सक्ने स्थानीय तहको संख्या २ सय १८ छ । एउटै नगरपालिका र गाउँपालिकामा दुईभन्दा बढी लामो र छोटो अवधिका तालिम दिने शैक्षिक संस्था खुलेकाले स्थानीय तहको संख्या घटी भएको हो । प्राविधिक एसएलसी र डिप्लोमा पढाइ हुने शैक्षिक संस्थालाई लामो अवधिको तालिम र अन्यलाई छोटो अवधिको तालिम कार्यक्रममा समावेश गरिएको हो ।सरकारको घोषणाअनुसार प्रत्येक स्थानीय तहमा प्राविधिक शिक्षा पुर्याउन खाका तयार पार्ने काम भइरहेको जानकारी सीटीईभीटीका सदस्यसचिव पुष्परमण वाग्लेले दिए । परिषद्बाट सञ्चालित आंगिक शिक्षालय ३३ स्थानीय तहमा गरी ३४ वटा छन् । १ सय ३० स्थानीय तहका १ सय ८५ सामुदायिक विद्यालय, ५ स्थानीय तहका ५ वटै साझेदारी शिक्षालयले पनि प्राविधिक शिक्षा सञ्चालन गर्न अनुमति पाएका छन् । सबभन्दा बढी निजी स्तरमा सञ्चालित ४ सय २९ संस्थाले ८४ वटा स्थानीय तहमा प्राविधिक शिक्षा सञ्चालन गर्न सम्बन्धन लिएका छन् । उक्त तथ्यांकअनुसार २५ प्रतिशत स्थानीय तहमा मात्रै प्राविधिक शिक्षाको पहुँच पुगेको छ ।"
धुलिखेलबाट जेसुम यात्रा,"काठमाडौं क्षिजितमा हल्का हुस्सु, हरिया डाँडाकाँडा अनि हुस्सुमुनि झुरुप्प बस्ती । धुलिखेलको देवीस्थान डाँडाबाट चित्रकार केशवराज खनालले ड्रइङ पेपरमा वाटर कलर पोत्दै भने, हुस्सुमुनिको यी घरहरूमा अझ रंग पोत्न बाँकी छ, काठमाडौं फर्केपछि थप चम्काउँछु । यसपछि उनले दृश्यको फ्रन्टल पार्टमा केही हरिया रूख उभ्याए । अब जंगलको बीच एउटा सुन्दर गाउँ देखियो । मुलुकको समृद्धि गाउँबाट आउनुपर्छ भन्ने मेरो मान्यता छ, उनले ब्रस थन्काउँदै भने, किन भने गाउँमै नेपालीपन छ, संस्कृति र लोकसाहित्य छन्, गीत र संगीत सबै सबै छन् । मौलिकता जोगाएर आधुनिक विकासतिर लम्किन पाए आफ्नोपनसहितको समृद्धि आउने तर्क थियो उनको । नेपाल ललितकला पत्रकार समाज (सोफाज) को अध्यक्षसमेत रहेका खनालले यसो भन्दै गर्दा छेवैमा कवि अनिता लामा समृद्धि थिममै कविता सुनाउँदै थिइन् । बिर्खबहादुर माझी शीर्षकको कवितामा उनले मुलुकको समृद्धिका सर्तहरू औंल्याइन्् बनाम्ला नि रेल गुड्ने बाटो चील कहिल्यै नठोक्ने एयरपोर्ट मिथिन ग्यासको पाइपलाइन तर पहिले निभोस् न टुकी, बलोस् न चुल्हो धेरै बिर्खबहादुर र बिर्खबहादुरहरूको अनितासँगै स्रष्टाहरू दिनमान गुर्माछान, नरेन्द्रकुमार नगरकोटी, बाबु साइँलालगायतले कविता सुनाए । यही बेला हतारहतार ड्रइङ पेपर निकाले चित्रकार लालकाजी लामाले । जुगल हिमाललाई पछाडि पार्दै उनी महाभारत पर्वत शृंखलातिर फर्के, जहाँ बादल मडारिरहेको थियो । पेन्सिल निकालेर उनले ल्यान्डस्केपका लागि स्केच कोरे । अचम्म उनको फ्रेमभित्र मडारिरहेको बादल आठौं शताब्दीको गुरु पद्मसम्भवको समयको जस्तै थियो, जुन प्रभाव अहिले पनि परम्परागत थाङका चित्रले ग्रहण गर्दै आइरहेको छ । थाङका पौभा त नेपाली कलाको गहना नै हो नि, उनले भने, यसको प्रवद्र्धन पनि त आखिर समृद्धिकै एउटा पाटो हो । पछिल्लो समय आधुनिक चित्रमा थाङका प्रभावलाई फयुजन गर्दै आएका लालकाजीलाई समर्थन जनाए चित्रकार देवेन्द्र थुम्केली र एनबी गुरुङले । वाटर कलर सोसाइटीका नेपाल च्याप्टर अध्यक्षसमेत रहेका एनबी भने दृश्यपानमै रमाए । शनिबार बिहानै धुलिखेलस्थित हजार सिँढी उक्लेर हाइकिङ गर्दै पुगेका साहित्यकार र चित्रकारहरूको टोली खासमा अनौपचारिक मुडमै थिए । कवि अनिताले केही औपचारिक घोषणा गर्न चाहिन् । पछिल्लो समय समाजमा गाली संस्कृति र नकारात्मक भावको मात्रै बढोत्तरी भइरहेको पाउँछौं, उनले भनिन्, अरूले जेसुकै गरून्, तर हामी केही सकारात्मक सोचौं । सहकार्य र सद्भावको मनोविज्ञान विकास गर्न कला, साहित्य र रंगमञ्चको क्षेत्रबाट सघाऔंँ । हिमाल, तेमालदेखि महाभारत पर्वत शृंखलासम्मको दृश्यपान भइरहेको बेला उनले एउटा शब्द उचारण गरिन्, जेसुम । जेसुम अर्थात् तामाङ भाषामा शोभा, गहना, सौन्दर्य या पहिचान । चित्रकार, साहित्यकार र युवा रंगकर्मी समेटेर महिनामा एकपटक हाइकिङ गर्दै सिर्जना गर्ने यो स्वतन्त्र अभियानलाई सबैले ताली बजाए । त्यसपछि धुलिखेलका मेयर अशोक व्याञ्जुलाई सम्झे । बिहानको भेटघाटमा उनले भनेका थिए, यही थलोमा कथाकार गुरुप्रसाद मैनालीको सालिकसहित सिर्जना कुञ्ज बनाउँदै छौं । यसपछि स्रष्टाहरू धुलिखेल डाँडालाई एकफन्को मारेर भट्टेडाँडा झरे । बाटैमा थियो, तामाङको होमस्टे । होमस्टेको गुन्द्री र सुकुलमा पलेँटी मोरेर दाल, भात, तरकारी खाएपछि समूहबीचमै घोषणा भयो, अर्को यात्राचाहिँ सुन्दरीजल ।"
सहरमा लिम्बू संस्कृति,"ललितपुर (कास) लिम्बू समुदायको कला, संस्कृति र जनजीवन नियाल्न पूर्वी नेपाल पुगिरहनु पर्दैन । किरात याक्थुङ चुम्लुङले ललितपुर महानगरपालिका१४ शोभाहिटीस्थित चुम्लुङ हिम (कार्यालय) मा प्रदर्शनी सुरु गरेको छ । शुक्रबार सुरु दिनेदिने प्रदर्शनीको नेपाल प्रज्ञा प्रतिष्ठानका पूर्वकुलपति बैरागी काइँलाले उद्घाटन गरे । शोभाहिटीस्थित चुम्लुङ हिमको भुइँतला गरिएको प्रदर्शनीमा लिम्बू भाषा, सिरिजंगा लिपिमा खोपिएका मुन्धुम, शब्दकोश, व्याकरण, वर्णमाला, साहित्य, संस्कृति, इतिहास, राजनीतिका पुस्तक, पत्रपत्रिका आफैंमा नौलो छन् । लिम्बूसँग सम्बन्धित अधिक पुस्तक नेपालीमा छन् भने केही अंग्रेजीमा पनि । लिम्बू समुदायको इतिहास पुरुषहरूको मिनियचर (मूर्ति) देखि लिम्बु समुदायको २४ थरका वंशावलीसमेत प्रदर्शनीमा छन् । याक्थुङ सहयोग कोषले लिम्बूका प्रसिद्ध पुस्तकहरू, निम्बल प्रकाशन, मुन्धुम बुक्स, कन्दङा समाज नेपालले आआफ्नै प्रकाशन स्टल राखेका छन् । लिम्बूवान् सांस्कृतिक परिषद्ले लिम्बू भाषाका सांगीतिक कृतिहरू, डकुमेन्ट्री प्रदर्शनीमा राखेको छ । किरात ललितकला समाजले किरातीजन्य चित्र तथा मूर्तिकला प्रदर्शन गरेको छ । प्रदर्शनीमा लिम्बू पहिरन पनि छन् । सांस्कृतिक हातहतियार, धनुर्वाण, खाने, लाउने, देखाउने, सजाउने कलादेखि ओखतीमुलोसम्म छन् । चुम्लुङको ३०औं वार्षिकोत्सवका अवसरमा भगिराज इङनाम लिखित लिम्बू जातिको इतिहास पुस्तक पनि प्रदर्शनीकै क्रममा सार्वजनिक गरियो । पूर्व उपकुलपति काइँला, योजना आयोगका पूर्व सदस्य डा चैतन्य सुब्बा, चुम्लुङका केन्द्रीय अध्यक्ष योगराज वनेम लिम्बूले पुस्तक सार्वजनिक गरेका हुन् । पुस्तकबारे बोल्दै विश्लेषक बलदीप प्रभाश्वर चाम्लिङले मानवशास्त्रीय पक्षबाट किरात मूल जाति र त्यसमा लिम्बू जातिको प्राचीनता केलाइएको बताए । इङनामको यसअघि तेह्रथुम जिल्लाको सुब्बाङ्गी प्रथा इतिहास कृति प्रकाशित छ ।"
किलामा कला,"स्वयम्भू नागार्जुन गैह्री गाउँका १९ वर्षे सनिम केसी पनि कलामा पृथकता रुचाउँछन् । उनले पूर्वराजा वीरेन्द्र शाहलाई नेल आर्टमा उतारेका छन् । उनले भने क्यानभासमा किला मात्रै ठोकेनन्, अनुहारको आकार दिनको लागि कालो धागोको प्रयोग गरेका छन् । सात कक्षादेखि नै चित्र कोर्न थालेका सनिमले एक दिन फेसबुकमा रंगीन धागोले किलामा आकर्षक रूपमा वेलकम लेखेको देखेपछि आफू पनि कस्सिए । मन्दिर जाने भनेर असनको गल्लीमा गएर किला र धागो लिन जान्थे रे । जसोतसो क्यानभास तयार पारे । किला ठोक्नु पनि गाह्रो काम थियो । त्यसमा धागोले मुखाकृति दिनु झन् गाह्रो । सनिमले भने, कहिलेकाहीँ कुनै ठाउँमा बिगँ्रदा दुईतीन दिनको काम नै बिगार्नुपथ्र्याे । थोरै गर्न पनि धेरै समय लागेकोले नगर भन्ने धेरै थिए । तर काम रोकिनँ । पछि राजाको मुखाकृति देखिन थालेपछि तिनैले राम्रो गरेछौ, राम्रो गर्नु भन्न थाले । सनिमले महादेव, दुर्गाका पोट्रेटदेखि मोडल नीति शाह, फुटबलर नेमार, मेस्सी, रोनाल्डो लगायतको पोट्रेटसमेत बनाएका छन् ।"
किम्फमा ६० देशका फिल्म,"काठमाडौं (कास) काठमाडौं इन्टरनेसनल माउन्टेन फिल्म फेस्टिभल (किम्फ) को १६ औं संस्करणका लागि ६० देशका तीन सय ६० फिल्म दर्ता भएको जनाइएको छ । डिसेम्बर ७ देखि ११ सम्म हुने किम्फका लागि नेपाली पानोरामाअन्तर्गत ४० फिल्म दर्ता भएका छन् । १८ वर्षे इतिहासमा यसपटक सबैभन्दा बढी फिल्म दर्ता भएको आयोजक हिमाल एसोसिएसनले जनायो । किम्फमा यसपटक महिला लाई केन्द्रीय विषय बनाएको छ । दर्ता भएका फिल्ममध्ये महिनादिनभित्र उत्कृष्ट छनोट गरिने किम्फ अध्यक्ष वसन्त थापाले बताए । उत्कृष्ट हुने फिल्मलाई १५ सय डलर, दोस्रोलाई १ हजार डलर र तेस्रोलाई ५ सय डलर पुरस्कार दिइने बताइएको छ । नेपाली पानोरामातर्फ उत्कृष्ट फिक्सन फिल्मलाई ७५ हजार रुपैयाँ र उत्कृष्ट डकुमेन्ट्रीलाई ५० हजार रुपैयाँ राखिएको छ ।किम्फमा पर्वतीय जनजीवन, वातावरण, साहसिक खेलकुदजस्ता विषयका डकुमेन्ट्री, कथानक, लघु, एनिमेसन र प्रयोगवादी फिल्म देखाइँदै आएको छ ।"
कवितासाथ सुरेन्द्र,"काठमाडौं (कास) भर्खरै प्राध्यापन पेसाबाट अवकाशप्राप्त सुरेन्द्र सिटौला कवि परिचयसाथ आएका छन् । शनिबार सुकेधारास्थित बाग्मती स्कुलको सभाकक्षमा उनको कविता संग्रह देश र परिवेश को नेपाल प्रज्ञा प्रतिष्ठानका कुलपति गंगाप्रसाद उप्रेती र ९० वर्षीया आमा मनमाया सिटौलाद्वारा संयुक्त रूपमा सार्वजनिक गरियो । कुलपति उप्रेतीले कृतिको प्रसंशा गरे । समसामयिक राष्ट्रिय तथा अन्तर्राष्ट्रिय परिवेश र मानवीय चेतलाई कवितामार्फत प्रस्तुत गरिएको संग्रहमा ५२ कविता संगृहीत छन् । कार्यक्रममा कृति र स्रष्टाबारे वरिष्ठ नाटककार अशेष मल्ल, प्राडा बद्रीविशाल भट्टराई, सञ्चारकर्मी रमेश खडका र प्रधानाध्यापक श्यामदत्त अधिकारीले चर्चा गरे । कविता संग्रह सोही विद्यालयले प्रकाशन गरेको हो ।"
लामो प्रवचनमा केसीको रेकर्ड,काठमाडौं (कास) नेपालका अनन्तराम केसीले सबैभन्दा लामो समयसम्म बोलेर नयाँ विश्व कीर्तिमान रचेका छन् । विश्वले चिन्नेछ नेपालीलाई भन्ने नाराका साथ केसीले लगातार ९० घण्टा २ मिनेटसम्म बोलेर उक्त कीर्तिमान राखेका हुन् । केसीले बिहीबार राखेको उक्त कीर्तिमान गिनिज बुक अफ वल्र्ड रेकर्डस्मा दर्ता भएको छ । यसअघि उक्त कीर्तिमान भारतका केपी भाल साराजानको नाममा थियो । साराजानले केही महिनाअघि मात्रै ८१ घण्टा १६ मिनेट प्रवचन दिएर विश्व कीर्तिमान राखेका थिए ।
संगीतमा छैन सहकार्य,"सबैथोक जान्नु त टयालेन्ट हो नि, गायिका तृष्णा गुरुङ भन्छिन्, आफ्नो आइडिया अरूसँग म्याच नहुन सक्छ । मेरा शब्दको फिलिङ्स मैले नै बढी बुझ्न सक्छु । आफैंले लेखेर र संगीत भरेर गाउन सक्नु हाम्रा लागि प्लस प्वाइन्ट हो । यसो गर्दा स्रष्टाले गीतलाई सबै कोणबाट केलाउन सक्नुपर्ने उनले बताइन् । त्यसो त उनलाई सहकार्य अझै बेटर अप्सन हो भन्ने पनि लाग्छ । अलगअलग आइडिया जोडिँदा झनै राम्रो परिणाम आउँछ, उनी भन्छिन्, मैले अरूका गीत पनि गाएकी छु ।नेपालमा मात्र नभएर विदेशतिर पनि गायकसंगीतकारले आफैं शब्द रचेर गाउने गरेको देखिन्छ । एड सिरन, टेलर स्विफ्ट, सिया, एडल, केसालगायत गायकगायिकाले गीत लेखनमा पनि आफूलाई स्थापित गराएका छन् । उनीहरूमध्ये अधिकांशचाहिँ अर्को गीतकारसँग सहकार्य गरिरहेका हुन्छन् । जस्तै, समवन लाइक यु गीतमा एडल र गायक डान विल्सनको संयुक्त शब्द रचना छ । एड आफ्ना लागि जति गीत लेख्छन्, अरूका लागि पनि उत्तिकै लेखिदिन्छन् ।र्याप सुपरस्टार मानिने ड्रेकलाई केहीअघि गीत लेखनमा अदृश्य लेखक प्रयोग गरेको आरोप लागेको थियो । उनी घोस्ट राइटरलाई गीत लेखाउँछन् भन्ने कुरा व्यापक बनेपछि ड्रेकले भनेका थिए, संगीतमा सहकार्य गर्नु के अनौठो भयो ? यो त झनै राम्रो काम हो । आधुनिकमा सहकार्य राम्रोगीत भनेको शब्द, संगीत र गायनको त्रिवेणी भएकाले तीनवटा नदी एउटैले पार गर्दा गीत कमजोर बन्न सक्ने गीतकार राजेन्द्र थापा बताउँछन् । लोकशैलीमा कम्पोजिसन र शब्द सँगसँगै हुने हुँदा संगीतकार स्वयंले लेख्नु स्वाभाविक हो, उनले भने, तर, आधुनिक गीतमा तीन बेग्लाबेग्लै स्रष्टाको एक त्रिवेणी राम्रो हुन्छ । एक बेस्टले सबै गर्नुभन्दा तीन बेस्टले एक गर्नु राम्रो ।थापाले अम्बर गुरुङ र गोपाल योञ्जनहरूले पनि गीत लेख्दै गाउने गरेको बताए । उनका अनुसार यो पुरानै चलन हो । तर, पूर्वीय संगीत सभ्यतामा शब्द, संगीत र गायनलाई तीन अलग विधा मानिएकाले तीन अलग स्रष्टाको आआफ्नै विशेषता हाल्नु उचित हुने उनको तर्क छ । तीन जना आआफैं हेडमास्टर हुन्, उनले भने, एउटै स्रष्टा सबैतिरको हेडमास्टर हुँदा कुरा खलबलिन्छ ।संगीतकारले नै गीत लेख्दा उसको संगीतकार दिमाग बढी हाबी हुने थापाको बुझाइ छ । यसले गर्दा गीत कमजोर बन्न सक्ने बताए । अचेल पारिश्रमिकको कारण पनि संगीतकार र गायक आफैंले गीत लेख्न थालेका हुन्, उनले भने, यसो गर्दा गीतकारलाई दिने पारिश्रमिक बच्ने भयो नि ।"
मौलिक स्वादको तामाङ फिल्म,"काठमाडौं तराईबाट प्रदर्शन यात्रा थालेको तामाङ कथानक फिल्म सेमरिन मुला माया (मनकै छ माया) शनिबार राजधानीमा देखाइएको छ । सञ्जय हुत्त लामाको निर्देशन रहेको फिल्म बौद्धस्थित सिद्धार्थ हलमा सो गरिएको हो । सर्लाहीको हरिऔन सिनेमाघरमा केहीअघि देखाइएको यो फिल्मको मौलिकतालाई तामाङ समुदायले प्रसंशा गरेको थियो । यसअघि क्राबा ङाला सेम (रोएको मेरो मन) बनाएका सञ्जयको तामाङ बाहुल्य रहेको प्रदेश नं ३ का विभिन्न जिल्लामा पनि फिल्म लैजाने बताए । शनिबार बौद्धमा तामाङ दर्शक खचाखच थिए । निर्देशक सञ्जयले फिल्म आगामी पुस १३ देखि अल नेपाल रिलिज हुँदै छ । मातृभाषी फिल्महरूले नियमित हल नपाइएको गुनासो भइरहेको बेला मूलधारका वितरकहरूमार्फत तामाङ फिल्मको अल नेपाल रिलिज हुन लागेको हो । वितरकहरूको प्रोसेसबाट रिलिज हुन थालेको यो पहिलो तामाङ फिल्म हो, निर्देशक सञ्जयले भने, मातृभाषी फिल्मकर्मीका लागि यो सुखद अवसर पनि हो । विभिन्न मातृभाषी फिल्मकर्मीहरूले आफ्ना फिल्मलाई व्यावसायिक हलले नियमित सो दिनुपर्ने माग उठाउँदै आएका छन् । राष्ट्रिय चलचित्र नीतिले पनि मातृभाषी फिल्मलाई स्थानगत बाहुल्यका आधारमा हल उपलब्ध गराउनुपर्ने नीति अवलम्बन गरेको छ । फिल्म सेमरिन मुला माया मा भने सञ्जयले स्वाँगेभाइ (सहगोत्री) विवाहको मुद्दा उठाएका छन् । थर प्रणाली थाहा नुहँदा पछिल्लो समय तामाङ समुदायको युवा पुस्ताको प्रेममा आइपरेको बाधालाई फिल्मले सांस्कृतिक रंगसहित उठाएको छ । आफूले सकभर तामाङ सामाजिक र सांस्कृतिक परिवेशलाई फिल्ममा समेटेको सञ्जयले दाबी गरे । अभिनेता सविन श्रेष्ठको समेत विशेष भूमिका रहेको फिल्ममा उनी आफैं पनि खेलेका छन् । खुसी घिसिङ, संगीता दोङ, भीम तामाङ, राजु झक्कास वाइबा, कमल लोप्चन, कमल योञ्जन, निमा दोङ, रुचिका गोले र निक्की दोङ लगायतको अभिनय छ । मुस्ताङ, नुवाकोट र काठमाडौंमा खिचिएको फिल्म सम्झना तामाङ र लोसाङ लामा (इशान) ले निर्माण गरेका हुन् । निर्देशनमा सञ्जयलाई अर्जुनले सघाएका छन् । सञ्जयकै कथामा बनेको फिल्ममा रामेश्वर जिरेलको छायांकन, राजु दोङको द्वन्द्व रहेको छ भने अजय स्याङ्तान र दीपक तामाङको कोरियोग्राफी छ ।"
दिल्लीमा पुतली राजमार्ग,"नयाँदिल्ली बगैंचा वा पार्कमा हिँडदा छेवैबाट हूलका हूल रंगीन र आकर्षक पुतलीको ओहोरदोहोर । पैदल यात्रुका लागि फुटपाथ भएजस्तै पुतलीलाई निर्बाध ओहोरदोहोर गर्न बेग्लै बटरफ्लाई करिडोर अर्थात् पुतली मार्ग । सुन्दै मन रमाउने । तर नझुक्किनुस्, प्रकृति र जीवजन्तु संरक्षणको यस्तो लोभलाग्दो परियोजना काठमाडौंमा होइन, भारतको राजधानी नयाँदिल्लीमा सुरु हुन लागेको हो । हुन त दिल्लीको तुलनामा काठमाडौं र आसपासका क्षेत्रमा पाँचगुणा बढी अर्थात् ३५० भन्दा बढी पुतलीका प्रजाति पाइन्छन् । अन्तर्राष्ट्रिय एकीकृत पर्वतीय विकास केन्द्र (इसिमोड) ले गरेको अध्ययनले नेपालमा ६ सय ३५ प्रजातिका पुतली रहेको देखिएको छ । जबकी बम्बे नेचुरल हिस्ट्री सोसाइटी (बीएनएचएस) ले एक वर्षअघि गरेको अध्ययनअनुुसार दिल्लीमा भने ७० प्रजातिका मात्रै पुतली छन् । बीएनएचएसले करिब डेढ सय वर्षदेखि पर्यावरण र वन्यजन्तु संरक्षणको क्षेत्रमा काम गर्दै आएको छ । तर बिहानसाँझ हिँडडुल गर्न खुला चौरको समेत अभाव खेपिरहेका काठमाडौंबासीका लागि पुतली मार्ग अहिलेका लागि कोरा सपना नै हो । वन्यजन्तु तथा प्रकृति संरक्षणमा काम गर्ने संस्था तथा विज्ञहरूले पुतलीलाई घुमफिर गर्न सहज बनाई सहरलाई पर्यावरणीय हिसाबले आकर्षक बनाउन यस्ता अवधारणा अघि सारेका हुन् । बीएनएचएसले जवाहरलाल नेहरू तथा दिल्ली विश्वविद्यालयका विज्ञसँग मिलेर पुतली मार्गको अवधारणा कार्यान्वयनको गृहकार्य सुरु गरेको हो । बीएनएचएसले दिल्लीका यमुना विविध जैविक पार्कलगायतका एक दर्जन पार्कलाई यसअघि नै पुतलीमैत्री बगैंचाका रूपमा विकास गरिसकेको छ । पुतली मार्ग निर्माणका लागि दिल्लीका पार्क, बगैंचा, वनलगायतका हरित स्थललाई एकअर्कासँग जोडिनेछ । पुतलीलाई रस चुस्न मिल्ने र अण्डा पार्न तथा झुसिलकीरा हुर्काउन अनुकूल हुने विरुवा अर्थात् होस्टप्लान्ट चाहिन्छ । हेर्दा सानो देखिए पनि पर्यावरणीय सन्तुलनमा पुतलीको अहंभूमिका हुन्छ । त्यसबाहेक पुतलीले बोटविरुवाको परागसेचनमा पनि सक्रिय भूमिका खेल्छन् । विज्ञहरूको टोलीले सम्भावित पुतली मार्गको नक्सांकन पनि गरिसकेको छ । यसका साथै रोप्नुपर्ने बोटविरुवाको सूची पनि तयार पारिएको छ । होस्टप्लान्ट रोप्ने काम सुरु भइसकेको निर्देशक मादेनले जानकारी दिए । यसअघि स्थानीयसँगको सहकार्यमा पुतलीको प्रजाति र तिनको संख्या पहिचान गरिएको निर्देशक मादेनले जनाए । नागरिकसँगको सहकार्यबिना यस किसिमको योजना सफल हुन सक्दैन, उनले भने । त्यसैगरी, पुतलीले फ्लाईओभर तथा सडक कसरी पार गर्छन् भन्ने अध्ययन पनि सुरु भइसकेको उनले जनाए । बीएनएचएसले हाल दिल्लीको उत्तरी छेउबाट दक्षिणी छेउसम्म पुतलीमार्ग निर्माण गर्न लागिएको र त्यसलाई ५ वर्षभित्र दिल्लीभर विस्तार गर्ने योजना बनाएको छ । करिडोरले पुतलीलाई दिल्लीका पार्क र बगैंचामा हिँडडुल गर्न सुरक्षित मार्ग उपलब्ध गराउनुका साथै संरक्षणमा समेत योगदान गर्ने निर्देशकको मादेनको दाबी छ । तर, केही विज्ञले भने दिल्लीको बाक्लो बस्तीले सिर्जना गरेको प्रदूषणका कारण पुतली मार्गको अवधारणा पूर्णरूपमा कार्यान्वयनमा ल्याउन सहज नहुने बताएका छन् । तर सहरीकरण भए पनि सडक, स्कुल तथा कलेजमा होस्टप्लान्ट लगाउन सकिने भएकाले आयोजना प्रभावकारी हुने मादेनको तर्क छ । कार्यान्वयन सुरु भएपछि मात्र केकस्ता चुनौती आउँछन्भन्नेबारे थाहा हुन्छ र सम्बोधनको आवश्यक कदम चालिनेछ, मादेनले भने ।"
अमेरिकाले रोक्यो प्यालेस्टाइनी संस्थालाई सहयोग,"के हो यूएनआरडब्लूए ?अरबइजरायल युद्धका कारण विस्थापित हजारौं प्यालेस्टाइनीको रेखदेख गर्न स्थापना गरिएको ६८ वर्ष पुरानो संस्था हो, यूएनआरडब्लूए । यसले हाल वेस्ट बैंक, गाजा तथा जोर्डन, लेबनान, सिरियालगायतका देशमा रहेका ५० लाखभन्दा बढी प्यालेस्टाइनी शरणार्थीलाई स्वास्थ्य, शिक्षा र सामाजिक सेवाको क्षेत्रमा सहयोग गर्दै आएको छ । अमेरिका यूएनआरडब्लूए निकायलाई सबैभन्दा बढी सहायता उपलब्ध गराउने दाता हो । अमेरिकाले यूएनआरडब्लूएलाई ३ सय ६५ मिलियन डलर सहयोग दिने घोषणा गरे पनि गत जनवरीमा करिब ६० मिलियन डलरमा दिएको थियो । उक्त रकम यूएनआरडब्लूएको करिब ३० प्रतिशत हुन्छ । यूएनआरडब्लूएलाई अमेरिकाका अतिरिक्त युरोपेली संघ, साउदी अरब, जर्मनी, बेलायत, जापान, स्विडेन, स्विटजरल्यान्ड, नर्बे, नेदरल्यान्ड, क्यानडा, अस्ट्ेरलिया, डेनमार्क, इटाली, यूएईलगायतका देशले सहयोग गर्दै आएका छन् ।"
सिल्भा चुनाव लड्न नपाउने,साओ पाउलो (एएफपी) ब्राजिलका पूर्व राष्ट्रपति लुइस इनासिओ लुला डा सिल्भालाई निर्वाचन लड्न प्रतिबन्ध लगाइएको छ ।ब्राजिलको निर्वाचन अदालतले शनिबार उनलाई दोषी ठहर गर्दै निर्वाचन लड्न प्रतिबन्ध लगाउने निर्णय सुनाएको अधिकारीले जनाएका छन् । आउँदो अक्टोबरमा हुने राष्ट्रपतीय निर्वाचनमा सिल्भाले भाग लिन नपाउने भएपछि ब्राजिलको राजनीतिमा नयाँ तरंग फैलिएको अन्तर्राष्ट्रिय सञ्चारमाध्यमले जनाएका छन् । ७२ वर्षीय पूर्व राष्ट्रपति सिल्भालाई भ्रष्टाचार आरोपमा दोषी ठहर गर्दै निर्वाचन लड्न प्रतिबन्ध लगाइएको हो । उनको पार्टीले यही अगस्ट १५ मा उनलाई राष्ट्रपतिको उम्मेदवारका रूपमा दर्ता गराएको थियो ।ल्याटिन अमेरिकाको सबैभन्दा ठूलो अर्थतन्त्र ब्राजिलमा सिल्भा निकै लोकप्रिय छन् । सन् १९४५ को अक्टोबर २७ मा जन्मिएका सल्भा १४ वर्षकै उमेरमा मेटल वर्कस युनियनको अध्यक्ष भएका थिए । उनी सन् २००३ मा ब्राजिलको राष्ट्रपतिमा निर्वाचित भएका थिए । सिल्भा देशकै पहिलो वामपन्थी राष्ट्रपति हुन् ।
म्यान्मारद्वारा बालसैनिक रिहा,"यांगुन (एएफपी) म्यान्मारको सेनाले शनिबार ७५ जना बाल सैनिकलाई रिहा गरेको राष्ट्रसंघीय निकायले जनाएको छ । चरणबद्ध रूपमा बाल सैनिकलाई रिहा गर्ने क्रममा यस वर्ष पहिलो चरणमा उनीहरूलाई रिहा गरिएको राष्ट्रसंघलाई उल्लेख गर्दै अन्तर्राष्ट्रिय सञ्चारमाध्यमले जनाएका छन् । म्यान्मारमा बालसैनिकको संख्या कति छ भन्ने यकिन तथ्यांक भने छैन । तर राष्ट्रसंघले भने करिब ५ लाख बालसेना रहेको अनुमान गरेको छ । राष्ट्रसंघ र म्यान्मार सरकारबीच बाल सैन्य रिहा गर्नका लागि सन् २०१२ मा सम्झौता भएको थियो । त्यसयता ९ सय २४ बालसेनालाई रिहा गरिसकिएको राष्ट्रसंघीय निकाय युनिसेफले विज्ञप्तिमार्फत जनाएको छ ।रिहा गरिएका बालबालिकालाई पुनस्र्थापना कार्यक्रममार्फत पूर्ववत् अवस्थामै फर्काने प्रक्रिया थालिने युनिसेफको भनाइ छ । विज्ञहरूका अनुसार बालबालिकालाई युद्धमा संलग्न हुन दबाब दिइने कारण उनीहरू युद्धको चेपुवामा पर्ने गरेका छन् । कतिपयलाई भने पार्क, रेल स्टेसनलगायतका सार्वजनिक स्थानबाट समेत नियन्त्रणमा लिइएको थियो ।"
ट्रम्प फेरि सञ्चारमाध्यमप्रति रुष्ट,"वासिङ्टन (एजेन्सी) अमेरिकी राष्ट्रपति डोनाल्ड ट्रम्प सञ्चारमाध्यप्रति फेरि रुष्ट भएका छन् । उत्तर अमेरिकी स्वतन्त्र व्यापार सम्झौताबारे सञ्चारकर्मीको उपस्थितिमा भएका अनौपचारिक प्रतिक्रिया बाहिर ल्याएको भनी उनी रुष्ट भएका हुन् । ट्रम्पले अनौपचारिक रूपमा भएका वार्तालाप सार्वजनिक गर्नु बेइमान पत्रकारिता भएको जनाएका छन् । शनिबार ट्वीटमार्फत ट्रम्पले भनेका छन्, अहँ, मैले क्यानडाबारे ब्लुमवर्गका पत्रकारसँग अफ द रेकर्ड कमेन्ट गरेको थिएँ । तर पत्रकारितको सिद्धान्त प्रतिकूल त्यसलाई सार्वजनिक गरिएको छ । ट्रम्पले उक्त कदम गैरजिम्मेवार पत्रकारिताको एक ज्वलन्त उदाहरण भएको बताए । उनले भने, म यस्ता समाचारप्रति बानी परिसकेको छु । कम्तीमा क्यानडाले म कहाँ छु बुझेको छ ।अमेरिकी सञ्चारमाध्यम फक्स न्युजका अनुसार द टोरन्टो स्टारले अमेरिकी राष्ट्रपतिको कार्यालय ओभल अफिसमा भएको कुराकानीमा ट्रम्पले क्यानडाका प्रधानमन्त्री जस्टिन ट्रुडोसँग उत्तर अमेरिकी स्वतन्त्र व्यापार सम्झौताबारे कुनै सम्झौता नगर्ने बताएका थिए ।तर उक्त कुरा उनले ब्लमबर्गसँगको अन्तर्वार्तामा भनेको जनाइएको छ । ट्रम्पले उक्ता भनाइ सार्वजनिक गर्दा क्यानडाले अपमान गरेको महसुस गर्ने र सम्झौताबाट पछि हट्न सक्ने बताएका छन् ।"
बोक्सी आरोपमा सासूको हत्या,"दाङ बोक्सी आरोपमा सासूको हत्या गरेको अभियोगमा प्रहरीले एक महिलालाई पक्राउ गरेको छ । ६९ वर्षीया सासू खोपी रावतलाई दाङबाट सल्यान लगेर हत्या गरेको अभियोगमा दंगीशरण गाउँपालिका३ की ४० वर्षीया बुहारी टंकी रावतलाई पक्राउ गरिएको इलाका प्रहरी कार्यालय तुलसीपुरले जनाएको छ ।बुहारी लामो समयदेखि बिरामी हुँदै आएको र धामीझाँक्रीलाई देखाउँदा सासू नै बोक्सी भएको भनेपछि हत्या गरेको इलाका प्रहरी तुलसीपुरका प्रमुख डीएसपी प्रकाश सापकोटाले बताए । भदौ २ गते झारफुक गर्न भनी सासूबुहारी सल्यान गएको र फर्कने क्रममा भदौ ५ गते कपुरकोट गाउँपालिका२, भकमस्थित जंगलमा लाठी प्रहार गरी सासूको हत्या गरेको खुल्न आएको छ ।सासू जीवित हुँदासम्म आफू सञ्चो नहुने निष्कर्षसाथ हत्याको योजना बनाएको टंकीले स्वीकार गरेको डीएसपी सापकोटाले बताए । लामो समयदेखि सासूबुहारी सम्पर्कमा नआएपछि परिवारले खोजी गरिदिन अनुरोध गरी मंगलबार प्रहरीमा निवेदन दिएको थियो । सल्यान गएको भोलिपल्टदेखि मोबाइल स्विचअफ गरी दुवै जना सम्पर्कविहीन भएका थिए । खोजतलासका क्रममा शुक्रबार सल्यानको कपुरकोट गाउँपालिका२ स्थित शिवमन्दिर सामुदायिक वनअन्तर्गत भकमको भीरमा खोपी रावतको शव भेटिएको थियो ।घटनाको थप अनुसन्धान गरी खोजतलास गर्दै जाँदा टंकीलाई कपिलवस्तुको कृष्णनगरमा लुकिछिपी बसेको अवस्थामा शनिबार प्रहरी निरीक्षक राजन रायमाझीको नेतृत्वमा खटिएको विशेष टोलीले पक्राउ गरी दाङ ल्याएको जिल्ला प्रहरी प्रमुख एसपी कृष्णहरि शर्माले बताए ।"
ठुटे खोला पुलमा भारतीयको अवरोध,"पर्सा ठोरी गाउँपालिकाको २ र ३ वडाको सीमामा पर्ने ठुटे खोलाको पुल भारतीयको अवरोधले सञ्चालनमा आउन सकेको छैन ।विगतमा भारतीय सुरक्षा फौज (एसएसबी) को अवरोधले बन्न नसकेको ठुटे खोलाको पुल अहिले निर्माण पूरा भए पनि भारतीयको अवरोधले प्रयोगमा आउन नसकेको हो । वीरगन्जठोरी हुलाकी खण्डअन्तर्गत पर्ने पुलको निर्माण करिब ३ महिनाअघि पूरा भएको हो ।नवनिर्मित पुलको पूर्वतर्फ एप्रोच सडक नबन्दा ठोरीका बासिन्दा पुल प्रयोग गर्नबाट वञ्चित भएका हुन् । पारि भिखनाठोरीका बासिन्दाले कुलो पुरेर एप्रोच सडक बनाउन नदिने भन्दै विवाद गरेपछि ठेकेदार कम्पनीले काम रोकेको हो । भारतीय पक्षले नेपाली भूमिमा बग्ने ठुटे खोलाको मुहान प्रयोग गरी वर्षौंदेखि सिँचाइका लागि २ वटा कुलो प्रयोग गर्दै आएको छ । त्यहाँ रहेको ३ कुलोमध्ये नेपालीले एउटा मात्र प्रयोग गरिरहेको छ । नेपाली पक्षले भने सडक निर्माणका लागि वर्षौंदेखि प्रयोग गर्दै आएको कुलो पुर्न सहमति जनाए पनि भारतीय पक्षले सहमति जनाएको छैन । नजिकै २ वटा कुलो कायमै राख्दै पुल जोखिममा पर्ने भन्दै पुरेर एप्रोच रोड बनाउनुपर्ने दबाब स्थानीयको छ । नेपाली पक्षले हयुम पाइप राखेर कुलो प्रयोग गर्न दिँदा पुल जोखिममा पर्ने तर्क अघि सारेको छ । भारतीय पक्षले साबिक स्थानबाटै हयुम पाइप राखेर पानी लैजान पाउनुपर्ने अडान राखेको छ ।पुल निर्माणको ठेक्का लिएको अमर एन्ड मृत सञ्जीवनीले एप्रोच सडक निर्माण गर्न नेपाल सरकारको निर्णय कुरेको थियो । तर, विवाद समाधान नभएपछि उसले काम रोकेको छ । उसले ६ करोड ९७ लाख २१ हजार रुपैयाँमा निर्माण ठेक्का पाएको हो । ४ स्पान रहेको १ सय २ मिटर लामो पुल ७ दशमलव २ मिटर चौडा छ ।नेपालभारत सीमा सर्वेक्षण टोली २ ले गत वर्ष ठोरी क्षेत्रको सीमा विवाद टुंगो लगाएसँगै पुल निर्माणको काम सम्पन्न भएको हो । यसअघि एसएसबीले पुल निर्माण गर्न खोजिएको भूभाग भारतमा परेको दाबी गर्दै २ वर्षसम्म अवरोध खडा गरेको थियो । अहिले भने पुल निर्माण भइसकेर पनि प्रयोग गर्न नपाउँदा स्थानीय आक्रोशमा छन् । पुलबाट पैदल आउजाउ गर्न र मोटरसाइकलसम्म चलाउन सकिन्छ । तर, बस तथा जिप, भ्यान गुडाउन सकिँदैन । स्थानीय शिक्षक प्रेम लामा ठुटे खोलामा पुल नहुँदा वर्षौंदेखि कष्ट भोगेका यहाँका बासिन्दा चाँडै सञ्चालनको पक्षमा छन् । एसएसबीले अवरोध गरी लामो समय पुल निर्माण रोकिएको थियो, उनले भने, पुलको निर्माण भएको ३ महिना बित्दा पनि भारतीयले बखेडा गरी प्रयोग रोक लगाउनु निन्दनीय छ ।प्रमुख जिल्ला अधिकारी लोकनाथ पौड्याल जेठ १५ गते त्यस क्षेत्रको निरीक्षण गर्न पुगेका थिए । त्यस क्रममा उनले पुललाई दीर्घकालीन असर नपुग्ने गरी विवाद समाधानको विकल्प खोजिने आवश्वासन स्थानीयलाई दिएर फर्किएका थिए । विवादित क्षेत्रको निरीक्षणका क्रममा आफूले ठुटे खोलाको पुलमा एप्रोच सडक बनाउन नीतिगत रूपमा कुनै समस्या नरहेको उनले बताए । त्यहाँ भारतीय पक्षले अवरोधै गर्नुपर्ने समस्या मैले केही पनि देखिनँ, उनले भने, भारतीयले पुनर्निर्माण हुनुभन्दा धेरै वर्ष अघिदेखि नेपाली भूमिमा ठुटे खोलाबाट २ वटा कुलो निकालेर सिँचाइ गर्दै आएका छन् । भारतीयले यसरी व्यवहारमा लिएको यो सुविधा हो ।एप्रोच सडकले कुलोलाई अवरोध गर्छ भनी अवरोध गर्नु उचित नभएकाले आफूले यो समस्या गृह र परराष्ट्र मन्त्रालयलाई पनि जानकारी गराएको उनले बताए । मैले आफैं पनि पुल र बाटो अवरोध नहुने र परम्परागत कुलोसमेत कायम राख्ने गरी आवश्यक संरचना बनाउन ठेकेदार तथा हुलाकी सडक आयोजना कार्यालयलाई निर्देशन दिइसकेको छु, उनले भने, यसमा दुवै सहमत छन् । यो विवाद केवल जिम्मेवारी र दायित्व बहनको कमीले मात्र भएको हो ।हुलाकी सडक आयोजना कार्यालय प्रमुख अनुठालाल पटेल तत्काल विवाद समाधान हुने संकेत आफूले नदेखेको बताउँछन् । नेपाली र भारतीय पक्ष आआफ्नै अडानमा भएकाले समस्या भएको छ, उनले भने । विवाद कायमै रहे ठेकेदारलाई पनि काममा समस्या हुने उनको भनाइ छ । २०६६ सालको पुल निर्माणको ठेक्का अहिले सम्पन्न हुनु सुखद भए पनि विवादले प्रयोगमा नआउनु दु:खद भएको उनले बताए । हामीलाई कुलो भएको ठाउँमा कल्भर्ट बनाउन दिने हो भने त्यो पनि बनाउने छौं, ठेकेदारको काम सक्ने म्याद फागुनसम्म पनि बाँकी छ, उनले भने, तर काम गर्न नदिएर रोकेर राख्न पनि सकिन्न ।"
विद्यार्थी बिरामी,"मोरङ (कास) उर्लाबारी नगरपालिका १ स्थित श्रद्धा माविका विद्यार्थीमा अचानक चिच्याउने, कराउने गर्दै बेहोस हुने समस्या देखिएको छ । प्रअ सूर्यप्रसाद दाहालले कक्षा ९ का एक छात्रा चिच्याउँदै, हातखुट्टा फाल्दै बेहोस भएको बताए । दाहालले कोचिङ कक्षामा उस्तै समस्या देखिन थालेको सुनाए । विद्यार्थीमा समस्या देखिएपछि दुई दिन विद्यालय बन्द गरे पनि घरमा बसेका अन्य विद्यार्थीमा त्यही समस्या देखिएको उनले बताए ।"
जोडिँदै विराटनगर र इटहरी,"धमाधम ६ लेन सडकव्यापारिक मार्ग विस्तार आयोजनाअन्तर्गत रानीविराटनगरइटहरीधरान ६ लेन सडक निर्माण भइरहेको छ । परियोजनाअन्तर्गत रानीदेखि धरानसम्म ४९ किलोमिटर सडक निर्माणाधीन छ । २०६९७० बाट सुरु भएको योजना ७ वर्षभित्र सम्पन्न गर्ने लक्ष्य छ । १० अर्ब ९८ करोड लागत लाग्ने अनुमान गरिएको यो सडक निर्माण पूरा भएसँगै इटहरीविराटनगर यात्रा करिब १५ मिनेटको मात्र हुनेछ ।पूर्वपश्चिम राजमार्ग बन्नुअघि इटहरीको अस्तित्व सामान्य बस्तीका रूपमा थियो । राणाकालमा सतन चौधरीले गैसार भन्ने ठाउँमा जंगल फाँडेर बसोबास सुरु गरेको इतिहास छ । अहिलेको इटहरी चोकभन्दा एक किलोमिटर दक्षिणमा रहेको गैसारबाट उत्तरमा ढेडु टोलसम्म फैलिएको बस्ती अचेल घना सहरी क्षेत्रका रूपमा विकसित भइसकेको छ । राजमार्ग बन्नुअघि पूर्वबाट विकट पहाडी बाटाहरू हुँदै काठमाडौंलगायत स्थान जानुपर्ने बाध्यता थियो । विकल्पका रूपमा भारतको बाटो हुँदै रक्सौलसम्म गाडीमा गएर वीरगन्ज नाकाबाट छिरेपछि देशका पश्चिमी गन्तव्य पुगिन्थ्यो ।सहरीकरण तीव्रपछिल्लो समय इटहरी पूर्वपश्चिम राजमार्ग र कोसी राजमार्गको केन्द्र बन्यो । त्यहाँबाट चारै दिशाको गन्तव्य पुग्न अचेल निकै सहज छ । पहिले गाउँपालिका रहेको इटहरी २०५३ मा नगरपालिका घोषित भएको थियो । तीव्र सहरीकरण र जनघनत्व बढ्दै जाँदा २०७१ मा इटहरी उपमहानगर बनेको हो । यो नगरको जनसंख्या डेढ लाख हाराहारीमा पुगेको छ । इटहरी सँगसँगै पश्चिमतर्फ पकली, उत्तरमा हाँसपोसा र दक्षिणको खनारमा समेत सहरीकरण बढिरहेको छ । यसले गर्दा विराटनगर र इटहरी अनि धरान र इटहरीबीच धेरै ठूलो खाली भाग बाँकी नहुने अवस्था छ ।प्रदेश १ को अस्थायी राजधानी तोकिएको विराटनगर महानगर पनि फैलिने क्रममा छ । २२ किलोमिटर पूर्वमा रहेको रंगेलीबाट विसं १९७१ मा मोरङको सदरमुकाम विराटनगर सारिएसँगै यहाँको जनघनत्व बढ्न थालेको हो । २००८ मा नगरपालिका घोषित विराटनगर ११ वर्षअघि उपमहानगरपालिका बनेको थियो । यो सहर दुई वर्षअघि महानगरपालिका बनिसकेको छ । भवन तथा सहरी विकास डिभिजन कार्यालय विराटनगरका डिभिजन प्रमुख इन्जिनियर श्यामकिशोर सिंहका अनुसार सार्क क्षेत्रमै सहरीकरणको गति नेपालको बढी छ । नेपालभित्र पनि सातवटा प्रदेशमध्ये १ नम्बरमा तीव्र गतिमा सहरीकरण भइरहेको छ, उनले भने । यसको मुख्य कारण बसाइँ सराइ भएको उनको भनाइ छ ।पूर्वाधार र सुविधा भएका क्षेत्रमा बसाइँ सर्ने क्रम बढेसँगै आर्थिक गतिविधि पनि यस्तै केन्द्रहरूमा बढी हुने गरेको छ । गुरुयोजना बनाएर बस्ती विकास, बाटो सञ्जाल, विद्यालय, डम्पिङ साइटजस्ता कुरामा ध्यान दिए बृहत् रूपमा सहरीकरण व्यवस्थित हुन सक्ने सिंहले बताए ।ग्रेटर विराटनगर मा जोडविराटनगर महानगरपालिकालाई ग्रेटर विराटनगर को अवधारणामा विकास गरिनुपर्ने माग पनि पटकपटक उठ्दै आएको छ । प्रदेश सरकारले आफ्नो नीति तथा कार्यक्रमा ग्रेटर विराटनगरलाई समेटेको छ । यसको गुरुयोजना तयार पार्नका लागि रकम समेत विनियोजन गरिएको छ । ग्रेटर विराटनगरले प्रदेशका इटहरी मात्र हैन विराटचोक, इनरुवा हँुदै ठूलो क्षेत्र ओगट्छ, मुख्यमन्त्री शेरधन राईले भने, सडकले अब चाँडै जोड्दै छ, अन्य कुराबाट जोड्न प्रदेश सरकार लागिपरेको छ ।इटहरीदेखि दक्षिणको राजमार्ग वरपरको भूभागलाई महानगरपालिकामा समावेश गरिनुपर्ने विभिन्न क्षेत्रका प्रतिनिधिले सरोकारवालासमक्ष आग्रह गर्दै आएका छन् । अर्थशास्त्री भेषप्रसाद धमला बृहत् विराटनगरको परिकल्पनाअनुसार पूर्वाधारको विकास गर्दै जानुपर्ने बताउँछन् । एक विश्वविद्यालय, दुई मेडिकल कलेज र आधा दर्जनभन्दा बढी ठूला अस्पताल भएको विराटनगर शिक्षा र चिकित्साका लागि केन्द्र बनिरहेको छ । उसैगरी प्रशस्तै शैक्षिक संस्था र उपचार केन्द्रहरू सञ्चालनमा रहेको इटहरी पनि विकासमा तीव्र रूपमा अघि बढिरहेको छ ।बृहत् विराटनगरको अवधारणाअनुसार अघि बढ्न पूर्वाधारहरू आवश्यक हुने भन्दै उद्योग वाणिज्य महासंघ प्रदेश १ का उपाध्यक्ष राजेन्द्र राउत महानगरपालिका क्षेत्रभित्र अन्तर्राष्ट्रियस्तरको विमानस्थल, सभाकक्ष, व्यवस्थित रंगशाला र औद्योगिक प्रदर्शनीस्थल निर्माण हुनुपर्ने बताउँछन् । मोरङ क्षेत्र नम्बर ६ बाट प्रतिनिधिसभा निर्वाचित संघीय मामिला तथा सामान्य प्रशासनमन्त्री लालबाबु पण्डितले इटहरीसहितका क्षेत्र मिलाएर ग्रेटर विराटनगर बनाउन निर्वाचनकै बेलादेखि लबिइङ गर्दै आएका छन् । बृहत्तर विराटनगर बनाएर यस क्षेत्रको समग्र विकास गर्न सकिन्छ, उनी भन्छन्, यसो गरे सबै क्षेत्रको विकास एकसाथ गर्न सकिन्छ ।"
श्रीलंकाका राष्ट्रपतिद्वारा लुम्बिनी भ्रमण,"राष्ट्रपति सिरिसेनाले लुम्बिनी विकास कोषको आगन्तुक पुस्तिकामा हस्ताक्षर गर्दै बुद्ध जन्मस्थलको भ्रमण गर्न पाउँदा निकै खुसी भएको बताए । औपचारिक रूपमा भने उनी बोलेनन् । उनका तर्फबाट विदेश मामिला मन्त्रालयका सचिव रविनाथा पी आर्यसिंहाले भगवान् बुद्धको जन्मस्थल लुम्बिनीको विकास र गुरुयोजना पूरा गर्न श्रीलंकन सरकार सहयोग गर्न तयार रहेको बताए । उनले बुद्ध जन्मस्थल बौद्ध सम्प्रदायका लागि ठूलो तीर्थस्थल र शान्तिको मुहान भएको उल्लेख गर्दै लुम्बिनीलाई आफूले त्यही किसिमबाट हेरेको बताए । बुद्ध ज्ञान र बुद्ध जन्मस्थल लुम्बिनी दुवै हाम्रा लागि महत्त्वपूर्ण छन्, आर्यसिंहाले भने, यसैले हामी लुम्बिनीमा सबैखाले सहयोग गर्न चाहन्छौं । उनले श्रीलंकाले लुम्बिनी गुरुयोजना छिट्टै सकिएको हेर्न चाहेको र त्यसका लागि सहयोग गर्न आफूहरू तयार रहेको बताए । मायादेवी मन्दिर भ्रमणपछि राष्ट्रपति सिरिसेना श्रीलंकन गुम्बाको अवलोकनमा गएका थिए । गुम्बा अवलोकनपश्चात उनी श्रीलंकन यात्रु विश्रामगृहमा पुगेका थिए । सिरिसेना बुद्धजन्मस्थल आउँदा लुम्बिनी र आसपासको क्षेत्रमा सुरक्षा व्यवस्था कडा पारिएको थियो । सुरक्षा निकायका चारै अंग परिचालन भएका थिए । बिहान साढे ८ बजेदेखि नै भैरहवालुम्बिनी खण्डमा सर्वसाधारणको आवतजावतमा रोक लगाइएको थियो । अति विशिष्ट पाहुनाको सुरक्षामा कमी आउन नदिन भन्दै लुम्बिनीमा दिनभरि नै सर्वसाधारण तथा अन्य पर्यटकलाई प्रवेश निषेध गरिएको थियो । लुम्बिनी परिसरमा लुम्बिनी विकास कोषले बौद्ध झन्डा र पताका राखेर झकिझकाउ बनाएको थियो ।"
बालबालिकाको बिचल्ली,"रामेछाप पैंया खोलाको बाढीमा आमाबाबु गुमाएका लिखु तामाकोसी गाउँपालिका ५, छापगाउँका पाँच बालबालिकाको बिचल्ली भएको छ ।खोलापारिको गोठमा गाईभैंसीलाई घाँस हाल्न गएका बाबु सिंहबहादुर तामाङ र आमा रणमईलाई बाढीले बगाएपछि उनीहरू बिचल्लीमा परेका हुन् । बाबु सिंहबहादुरको नागदहमै र आमा रणमईको शुक्रबार खुर्कोट नजिक शव फेला परेको थियो । तामाङ दम्पतीलाई भदौ ११ गते खोलाले बगाएर मृत्यु भएको हो । खोइ के गर्ने हो, हामीलाइ थाहै छैन, १२ वर्षीय बालक सुरेश तामाङले अन्योल व्यक्त गरे । बाबुको शव भेटेदेखि अझैसम्म उनको आँखा रसाइरहेका छन् । अब हामीलाई कसले पढाइदिन्छ ? स्थानीय लालीगुराँस छिरिंगे आधारभूत विद्यालयमा कक्षा ५ मा अध्ययन गर्दै आएका तामाङले भने, अरू साथी स्कुल गएका छन्, हामी के गर्ने अब ?टुहुरा बालबालिकाको सहारा ७२ वर्षीय हजुरबुबा अमरबहादुर तामाङ बनेका छन् । तर उनी आँखा देख्दैनन् । केही काम गर्न सक्दैनन् । हजुरआमा मेन्दो थलिएकी छन् । छोराबुहारीको स्याहारसुसारमा जीवन गुजारा चलाउँदै आएका दुवै वृद्धवृद्धामाथि अब नातिनातिनाको सहारा बन्नुपर्ने बाध्यता आइपरेको छ । मैले केही गर्न सकुलाझैं लाग्दैन, अमरबहादुरले भने, आफैं यस्तो छु, यिनीहरूको शिक्षादीक्षा र खानपिन कसोरी गराऊँ । पाँच सन्तानमध्ये जेठी छोरी सुनीता १७ वर्षकी छन् । उनी एक वर्षदेखि स्कुल जान छाडेर घरमा नै बस्छिन् । आफ्नो जग्गाले ३ महिना खान नपुग्ने उक्त परिवार बनीबुतो गरेर धानिएको थियो । अब कसरी भाइबहिनीलाई हुर्काउने र हजुरबा, हजुरआमालाई कसरी पाल्ने, सुनीताले भनिन्, भाइबहिनी सानै छन् । १४ वर्ष माइली छोरी सविता ७ कक्षा र ८ वर्षीया कान्छी छोरी कक्षा ३ मा पढ्दैछन् । बाबुआमा गुमेपछि उनीहरू दुवै विद्यालय गएका छैनन् । उनीहरूको २३ महिनाको भाइ छ । स्थानीय मानबहादुर तामाङका अनुसार ६ दिनयता छिमेकी मावली र दाजुभाइले उनीहरूको खानपिन र रेखदेख गर्दै आएका छन् । सधैं यसरी चल्दैन, हाम्रो आफ्नै परिवार पाल्न धौ धौ छ, मानबहादुरले भने, यिनीहरूको बिचल्ली भयो । मावली पनि उनीहरूलाई भरथेग गर्न सक्ने अवस्थाका छैनन् । नागदहकी सञ्चारकर्मी निर्मला परियार ५ जना बालबालिकाको बिचल्ली भएको बताउँछिन् । छिमेकी र मनकारीको सहयोगले केही दिनको समस्या टर्ला तर उनीहरू भविष्य अन्धकारतिर धकेलिंदैछ, उनले भनिन् ।"
बन्दै बनेन पुल,"जाजरकोट ठेकेदारको लापरबाहीले मोर्क खोला पुल निर्माणमा ढिलाइ भएको छ । जाजरकोटजुम्ला रणनीतिक सडकअन्तर्गत पर्ने उक्त पुलको निर्माण ७ वर्षदेखि अलपत्र छ । पुल निर्माणमा लापरबाही गर्ने कम्पनीलाई गरेको कारबाहीविरुद्ध सर्वोच्च अदालतमा दायर मुद्दाको अन्तिम टुंगो नलाग्दा थप ढिलाइ भएको हो ।वर्षौंसम्म पुल निर्माण नगर्ने कम्पनीलाई जिल्ला समन्वय समितिको सिफारिसमा सार्वजनिक खरिद अनुगमन कार्यालयले वर्षदिनअघि कालोसूचीमा राखेर ठेक्का सम्झौता तोड्ने निर्णय गरेको थियो । निर्णयविरुद्ध कम्पनीका अख्तियार अधिवक्ता जगदीश बजगाईंले समिति र अनुगमन कार्यालयलाई विपक्षी बनाई गत असोज २६ गते सर्वोच्च अदालतमा उत्प्रेषणको रिट दायर गरेका थिए । सर्वोच्चले गत असोज २७ गते विपक्षीका नाममा निर्माण कम्पनीलाई कालोसूचीमा राख्ने निर्णय कार्यान्वयन नगर्न अन्तरिम आदेश जारी गर्दा र मुद्दाको अन्तिम टुंगो नलाग्दा पुल निर्माण थप अलपत्र परेको जिल्ला प्राविधिक कार्यालयका सबइन्जिनियर कर्णबहादुर सिंह बताउँछन् । ठेकेदारले पुल निर्माणका लागि ९० लाख भुक्तानी लिइसकेका छन् । तर पुलको सब स्ट्रक्चरको कार्यबाहेक अरू हुन सकेको छैन । पुलको सुपरस्ट्रक्चर, पहुँच मार्ग, नदी नियन्त्रणलगायत काम अलपत्र छन् । पुल निर्माणका लागि सर्वउद्धारफ्रेन्ड्स जेभी काठमाडौंले २०६९ मा सम्झौता गरेको थियो । कम्पनीले १ करोड ९६ लाख लागतमध्ये घटाघट गरी १ करोड ४४ लाखमा सम्झौता गरेको थियो । २०७३ मा तेस्रोपटक म्याद थप गर्दासमेत निर्माण कम्पनीले पुल निर्माणमा सक्रियता नदेखाएपछि कारबाही गरेको सिंहले बताए । सम्झौताको मितिले डेढ वर्षमा सक्नुपर्ने काम ७ वर्षसम्म पूरा नभएको उनले बताए । पुल निर्माणका लागि ३ पटकसम्म म्याद थप गर्दा पनि सम्बन्धित व्यवसायी सम्पर्कमा नआउँदा र निर्माणमा तदारुकता नदेखाउँदा कम्पनीलाई कालोसूचीमा राख्न तथा ठेक्का तोड्न कार्यालय बाध्य भएको उनको भनाइ छ ।मुद्दाको अन्तिम टुंगो नलागी पुल निर्माण रोकिएपछि गत आवमा आएको ७० लाख बजेट पनि फिर्ता गएको सिंहले बताए । मोर्क खोला पुल निर्माणमा ढिलाइ हुँदा जाजरकोटजुम्ला सडकमा पर्ने दर्जन पुल निर्माण प्रक्रिया अघि बढ्न सकेका छैनन् । जसले अन्य विकास निर्माणमा बाधा पुगेको छ, उनले भने, पुल निर्माणको ६० प्रतिशत कार्य भइसकेको छ । २५ मिटर लम्बाइ तथा ४ मिटर चौडा पुल स्थानीय सडक पुल आयोजनाअन्तर्गत बन्न लागेको हो । व्यवसायीले प्रतिस्पर्धामा कामको जिम्मेवारी लिने अनि कार्य सम्पन्नतर्फ बेवास्ता गर्ने चलनले समस्या भएको उनको भनाइ छ ।व्यवसायीले समयमा पुल नबनाउँदा पश्चिम क्षेत्रका बासिन्दालाई आवतजावतमा सास्ती भएको जिसस प्रमुख मनबहादुर रावलले बताए । पुल नबन्दा मोर्क बजारदेखि थलहसम्मको २५ किमि खण्डमा यातायात सहज छैन । सडक निर्माण भएको वर्षौं बिते पनि यातायात सुविधा नहुँदा स्थानीयलाई आवताजावतमा सास्ती हुने गरेको छ, उनले भने, बर्सेनि वर्षासँगै खोलामा पानी बढेपछि यातायात अवरुद्ध हुने गर्छ । पुल नहुँदा स्थानीयले बर्खाको समयमा जोखिम मोलेर वारपार गर्नुपर्ने बाध्यता छ । मोर्क पुल जाजरकोट पश्चिम क्षेत्रको मुख्यद्वार मानिन्छ । लाखौं खर्चेर बनाएको कजवे बग्योमोर्क खोलामा गत आवमा निर्माण भएको कजवे पनि खोलाले बगाएको छ । खोलाले कजवे बगाएपछि २८ लाख लगानी खेर गएको छ । लामो समयसम्म पुल नबनेपछि स्थानीयलाई आवतजावतमा सहज हुने भन्दै जिससको पहलमा गत जेठअसारमा मोर्क खोलामा उक्त कजवे निर्माण भएको थियो ।स्थानीय बासिन्दाले उपयोग गर्न नपाउँदै खोलामा आएको बाढीले कजवे बगाएको छ । खोलामा पुल नबन्दासम्म यातायातका साधन सञ्चालनका लागि कजवे निर्माण भएको थियो । निर्माण भएको महिना दिन नबित्दै कजवे बगेपछि स्थानीयले सम्बन्धित निकायको आलोचनासमेत गरेका छन् । गतिलो प्राविधिक डिजाइनबिना हचुवामा कजवे बनाउँदा लगानी खेर गएको स्थानीय वीरबहादुर चन्दले बताए । उपयुक्त लोकेसन र डिजाइनबिनै कजवे निर्माण गरी आर्थिक लगानी हिनामिना भएको उनको भनाइ छ ।"
व्यापार घाटा ६२ प्रतिशतले बढयो,"काठमाडांै मुलुकले आर्थिक वर्षको सुरुमै तीव्र व्यापार घाटा बेहोरेको छ । आन्तरिक उत्पादन न्यून हुनु र बढ्दो मागका कारण पहिलो महिनामै व्यापार घाटा करिब सवा खर्ब रुपैयाँ पुगेको हो ।भन्सार विभागको तथ्यांकअनुसार पहिलो महिनामा १ खर्ब १३ अर्ब ६८ करोड रुपैयाँ बराबरको व्यापार घाटा भयो । यो अघिल्लो वर्षको सोही अवधिमा तुलनामा ६२३८ प्रतिशतले बढी हो । अघिल्लो वर्षको पहिलो महिनामा ७० अर्ब २ करोड रुपैयाँ बराबरको व्यापार घाटा भएको थियो । जानकारका अनुसार मुलुक आयातमुखी अर्थतन्त्रमा परिर्णत भएकाले घाटा निरन्तर बढ्दै गएको हो । सरकारले आयात प्रतिस्थापन गर्न सकिने वस्तुमा ध्यान नदिंदा पनि घाटा चुलिएको उनीहरूको दाबी छ । विभागका अनुसार साउनमा १ खर्ब २० अर्ब ६१ करोड रुपैयाँको आयात भएको छ । अघिल्लो वर्ष पहिलो महिनामा ७६ अर्ब ७३ करोड रुपैयाँको आयत भएको थियो ।सरकारसँग निर्यात वृद्धि र आयात प्रतिस्थापन गर्ने ठोस कार्यक्रम नै छैन । विज्ञहरूले दिएको सुझाव पनि कार्यान्वयन हुँदैन, पूर्व वाणिज्य तथा आपूर्ति सचिव पुरुषोत्तम ओझाले भने, जसले गर्दा व्यापार घाटा निरन्तर बढ्दै गएको हो । यसअघि निजी क्षेत्रले आयात प्रतिस्थापनका लागि उच्च सम्भावना बोकेका आठवटा क्षेत्रका उद्योगको पहिचान गरेका थिए । ती क्षेत्रअन्तर्गतका वस्तुुमा दुुई वर्षभित्र मुलुकलाई आत्मनिर्भर बनाउने योजना अघि सारेका थिए । जसअनुसार खाद्य वस्तुु प्रशोधन तथा प्याकेजिङ उद्योग, क्लिंकर तथा सिमेन्ट उद्योग, औषधि उद्योग, पल्प तथा कागज उद्योग, फुुटवेयर उद्योग र फुुटवेयर उद्योगलाई उच्च प्राथमिकतामा राखेका थिए । तर, सरकारले नीतिगत प्रयास कार्यान्वयन नगर्दा उपलब्धि हासिल नसकेको ओझाको दाबी छ ।उत्पादन वृद्धि र प्रवद्र्धनात्मक कार्यक्रम हल्ला मात्रैको भयो । उत्पादन गरिएको वस्तु पनि निर्यात हुन सकेको छैन, ओझाले भने । आयात व्यवस्थापन गर्नुपर्ने उनले बताए । मुख्यत: ४ वस्तुको आयात हुँदा घाटा बढेको विभागले जनाएको छ । गत साउनमा १ अर्ब ४४ करोड रुपैयाँको आयात भएको हवाइजहाज तथा पार्टपूर्जा हाल १३ अर्ब ३० करोड रुपैयाँको आयात भएको छ । ९ अर्ब ६९ करोड रुपैयाँको आयात भएको इन्धन ८७ प्रतिशतले बढेर १८ अर्ब १० करोड रुपैयाँको भएको छ । फलाम तथा स्टिल वस्तुहरूको आयात पनि ६९ प्रतिशतले बढेको छ । अघिल्लो वर्षको पहिलो महिनामा ८ अर्ब ६३ करोडको आयात भएका फलाम बढेर १४ अर्ब ६२ करोड रुपैयाँ पुगेको छ । विभागका अनुसार गत वर्ष साउनमा बाढी तथा डुबानका कारण तराईका जिल्लामा रहेका केही भन्सार विन्दुहरूमा आयात, निर्यात, प्रभावित भएको थियो । विगतका वर्षको प्रत्येक महिनाको औसतमा करिब १ खर्बको आयात हुन्थ्यो । तर, बाढी डुबानले गत वर्षको साउनमा ७६ अर्ब रुपैयाँको मात्रै आयात भएको थियो । जसले गर्दा यो महिनाको आयातको वृद्धि उच्च देखिएको विभागको दाबी छ । यी ४ वस्तुबाहेक चालु आर्थिक वर्षमा ७५ अर्बको आयात भएको जनाएको छ । ४ वस्तुबाहेकको तुलनामा आयात बढी नै रहेको तथ्यांकमा उल्लेख छ । वाणिज्य तथा आपूर्ति मन्त्रालयका सहसचिव एवं प्रवक्ता नवराज ढकालले पनि उत्पादन र खपत बढी हुँदा आयात बर्सेनि बढेको बताए । व्यापार घाटा कम गर्न मन्त्रालयले कार्ययोजना बनााएको उनले बताए । वाणिज्य तथा आपूर्ति मन्त्रालयले नीति तथा तथ्यांक मात्रै बनाउने हो । कार्यान्वयनका लागि मुख्य भूमिका कृषि मन्त्रालयको हो । लगानीमैत्री वातावरणको निर्माणको जिम्मेवारी अर्थ मन्त्रालयको हो, उनले भने, केही सुधारका काम भइरहेको छ ।मन्त्रालयले सुधारका काम भइरहेको दाबी गरे पनि कृषिजन्य वस्तु पनि आयातमै निर्भर रहेको जानकारहरू बताउँछन । खुर्सानीदेखि बेसारसम्मको आयात गर्नुपर्ने बाध्यता छ, ओझाले भने, मुख्यत: मन्त्रालयबीच समन्वय नहुँदा समस्या देखियो । विभागको तथ्यांकअनुसार आयातसँगै निर्यातमा पनि केही मात्रामा बढेको छ । चालु आर्थिक वर्षको पहिलो महिनामा ३१९ प्रतिशतले बढेको छ । तथ्यांकअनुसार ६ अर्ब ८२ करोड रुपैयाँको निर्यात भएको छ । अघिल्लो वर्षको पहिलो महिनामा ६ अर्ब ७० करोड रुपैयाँको निर्यात थियो । तथ्यांकअनुसार सबैभन्दा बढी भारतबाट ७१ अर्बको आयात भएको छ । उक्त अवधिमा भारतमा ३ अर्ब ९८ करोडको निर्यात भएको छ । दोस्रो नम्बरमा चीनबाट आयात भएको छ । तथ्यांकअनुसार एक महिनाको अवधिमा १४ अर्ब ९३ करोड रुपैयाँको आयात भएको छ । भने, चीनतर्फ ८ करोडको निर्यात भएको छ । यस्तै, फ्रान्समा क्रमश: १२ अर्ब ८२ करोड, यूएईबाट २ अर्ब १८ करोड, क्यानडाबाट १ अर्ब ९७ करोड रुपैयाँको वस्तु आयात भएको विभागको तथ्यांकमा छ ।"
सेयर कारोबार अर्बभन्दा कम,"यो साता विकास बैंक, जलविद्युत्, वित्त कम्पनी, बिमा, लघुवित्त र अन्य समूहको परिसूचक घटे । बाँकी समूहको परिसूचक घनात्मक रहे । जसमध्ये बैंकिङ समूहको परिसूचक १०४९, होटलको ७६३ र उत्पादन तथा प्रशोधनको १७६३ अंकले बढे र तर, विकास बैंक समूहको परिसूचक २८९, जलविद्युत्को ७७४, वित्त कम्पनीको ०९९, जीवन बिमाको ४४८८, निर्जीवन बिमाको २४८, लघुवित्तको ५३ र अन्य समूहको परिसूचक करिब २ अंकले ऋणात्मक रहे । विगतका साताहरूमा जस्तै यो साता पनि कुल कारोबारमा वाणिज्य बैंकहरू आबद्ध बैंकिङ समूहको सबैभन्दा बढी नै रहयो । उक्त अवधिको कुल कारोबारमध्ये यो समूहको हिस्सा ४१०५ प्रतिशत रहयो । गत साताको तुलनामा यस्तो हिस्सा करिब स्थिर जस्तै हो । गत सातासाता कुल कारोबारमा बैंकिङ समूहको हिस्सा करिब ४१४६ प्रतिशत थियो । गत साताको तुलनामा यो साता कुल कारोबारमा बिमा समूहको हिस्सा सीमान्त रूपमा बढयो । जसमध्ये कुल कारोबारमा बिमा समूहको हिस्सा १८४५ प्रतिशत छ । गत साता यस्तो हिस्सा १८१८ प्रतिशत थियो । यसैगरी, कुल साप्ताहिक कारोबारमा संस्थापक सेयरको हिस्सा १६०६, लघुवित्तको करिब ८७९, विकास बैंकको ७१४ र जलविद्युत्को हिस्सा ४१ प्रतिशत रहयो । यो साता कारोबार रकम (७ करोड ३९ लाख ६० हजार रुपैयाँ) का आधारमा नेपाल इन्भेस्टमेन्ट बैंकको संस्थापक सेयर अग्रस्थानमा छ । कारोबार सेयर संख्या (१ लाख ३२ हजार कित्ता) का आधारमा एनएमबी बैंक सबैभन्दा अघि छ । तर कारोबार संख्या (५ सय ८८ वटा) का आधारमा नेपाल लाइफ इन्स्योरेन्स कम्पनी सबैभन्दा अघि रहेको नेप्सेले जनाएको छ ।"
नेपाली बुलेटलाई सीमित पहुँच,"काठमाडौं भारत सरकारले नेपाली ग्यास बुलेटलाई सीमित पहुँच दिने संकेत गरेको छ । उद्योग वाणिज्य तथा आपूर्तिमन्त्री मातृका यादव र भारतीय पेट्रोलियम तथा प्राकृतिक ग्यासमन्त्री धर्मेन्द्र प्रधानबीच भएको छलफलमा नेपाली बुलेट सञ्चालन गर्न दिने समझदारी भएको हो । यसको औपचारिकता भने सेप्टेम्बरमा हुने सहसचिवस्तरीय बैठकले टुंगो लगाउने मन्त्रालयले जनाएको छ ।छलफलमा नेपाली बुलेटले ग्यास प्लान्टको टर्मिनलसम्म ढुवानी गर्न दिने समझदारी भएको छ, वाणिज्य तथा आपूर्ति मन्त्रालयका प्रवक्ता नवराज ढकालले भने, टर्मिनलबाट ढुवानी गर्न पाउनु भनेको ठूलो उपलब्धि हो ।यहाँका ग्यास बुलेट टर्मिनलसम्म गए पनि ग्यास रिफाइनरीभित्र जान अनुमति भने पाउने छैनन् । मन्त्रालयका अनुसार सुरक्षाको कारण देखाउँदै रिफाइनरीभित्र प्रवेशको अनुमति दिइएको छैन । भारतीय ग्यास बुलेटलाई पनि रिफाइनरीभित्र प्रवेश निषेध गरिएको छलफलका क्रममा भारतीय अधिकारीहरूले जनाएको उनले बताए ।विगतमा ढुवानी नै गर्न नपाउने भन्ने अवस्था थियो, उनले भने, अहिले केही सकारात्मक देखिएको छ । ढकालका अनुसार ग्यास बुलेट सन्दर्भमा भारतले कानुन परिवर्तनको प्रक्रिया पनि अगाडि बढाएको छ । विस्फोटक लाइसेन्सकै कारण बुलेट भारतमा अलपत्र परेको आलोचना हुँदै आएको छ । नेपाल एलपी ग्यास उद्योग संघका अनुसार ५३ वटा ग्यास बुलेट अलपत्र छन् । यसअघि प्रधानमन्त्री केपी शर्मा ओलीको भारत भम्रण र त्यसपश्चात् आपूर्तिमन्त्री यादवको पहलमा लाइसेन्सबारे पनि छलफल भएको थियो । भारतले निर्माण भएका ५३ वटा सञ्चालन गर्न दिन सक्ने संकेत गरेको थियो । व्यवसायीहरूले भने बुकिङ भएका सबैका लागि लाइसेन्स दिनुपर्ने माग गर्दै आएका छन् । संघका अनुसार ४ सय ९ वटाको बुक भएको छ । यी सबै बुलेट सञ्चालन गर्न उद्योगीले लाइसेन्स माग गरेका हुन् । दुई मन्त्रीबीच भएको छलफलमा विमानस्थलमा चाहिने रिफयुलरको विषयमा पनि भारत सकारात्मक रहेको जनाइएको छ । नेपाली पक्षले १५ वटा रिफयुलर उपलब्ध गराउन अनुरोध गरेको ढकालले बताए । उनका अनुसार आईओसीले १ सय १० वटा रिफयुलर का लागि टेन्डर गरेको र त्यसमध्येबाट १५ वटा नेपाललाई दिने प्रतिबद्धता जनाएको बताए । अहिले चलाइरहेको रिफयुलर तत्काल दिनेमा भारत सकारात्मक छ । उक्त रिफयुलरका लागि पैसा तिर्न पर्दैन, उनले भने, तर, नयाँका लागि हामीले पैसा दिनुपर्छ । नेपाल आयल निगमका अनुसार एउटा रिफयुलर खरिदमा करिब ४ करोड रुपैयाँ लाग्छ । हाल निगमसँग करिब २३ वटा रिफयुलर छन् । ती सबै रिफयुलर परिवर्तन गर्ने अवस्थामा रहेको निगमका प्रवक्ता वीरेन्द्र गोइतले बताए । सबै पुराना ९० मोडलका गाडी छन्, उनले भने, सबै परिवर्तन गर्नु आवश्यक छ । यस्तै मोतीहारीअमलेखगन्ज पेट्रोलियम पाइपलाइनलाई तीव्रता दिन पनि दुवै पक्ष सहमत भएका छन् । मन्त्रालयको टोली बिहीबार नेपाल फर्केको छ ।"
वर्षमा पौने ४६ अर्ब थपियो,"काठमाडौं गएको वर्ष बैंक तथा वित्तीय संस्थाले कृषिमा थप ४५ अर्ब ७१ करोड रुपैयाँ लगानी गरेका छन् । यो गत असारसम्मको तथ्यांक हो । ०७४ असारसम्मको तुलनामा गत असारमा यस्तो लगानी करिब ५१ प्रतिशतले बढेको हो । अघिल्लो आर्थिक वर्षको अन्त्यमा कृषि क्षेत्रमा बैंक तथा वित्तीय संस्थाको लगानी ९० अर्ब रुपैयाँ थियो । गत असारमा यस्तो लगानी बढेर १ खर्ब ३५ अर्ब ७५ करोड रुपैयाँ पुगेको छ ।गएको वर्ष कृषिमा बैंक तथा वित्तीय संस्थाको लगानी ५०८ प्रतिशतले बढे पनि अझै राष्ट्र बैंकको निर्देशनअनुसार पुग्न सकेको छैन । यो सोही अवधिमा बैंक तथा वित्तीय संस्थाले प्रवाह गरेको कुल लगानीको करिब ५६० प्रतिशत हो । पछिल्ला वर्षहरूमा सरकारको नीतिअनुरूप राष्ट्र बैंकले बैंक तथा वित्तीय संस्थालाई कृषिमा लगानी गर्न प्रोत्साहन गर्दै आएको छ । यसै क्रममा वाणिज्य बैंकहरूलाई कुल लगानीको न्यूनतम १० प्रतिशत अनिवार्य रूपमा कृषिमा लगानी गर्न राष्ट्र बैंकले निर्देशन दिइसकेको छ । उक्त अवधिमा निर्देशनअनुसार कृषि लगानी विस्तार हुन नसक्ने देखिएपछि राष्ट्र बैंकले थप ६ महिना समयावधि दिएको छ । मौद्रिक नीतिमार्फत राष्ट्र बैंकले ल्याएको उक्त व्यवस्थाअनुसार कृषिलगायत प्राथमिकता प्राप्त क्षेत्रमा तोकिएको न्यूनतम सीमा पुर्याउन बैंकहरूलाई उक्त समय दिएको हो । नयाँ व्यवस्थाअनुसार वाणिज्य बैंकहरूले आउँदो पुसभित्र कुल कर्जामध्ये कृषिमा न्यूनतम १० प्रतिशत र उर्जा तथा पर्यटनमा न्यूनतम १५ प्रतिशत लगानी गर्नुपर्नेछ । यो राष्ट्र बैंकको यसअघिको व्यवस्थाभन्दा फरक हो । नयाँ व्यवस्थाअनुसार बैंकहरूले निर्यात, साना तथा मझौला, औषधि उत्पादन, सिमेन्ट र गार्मेन्ट उद्योगमा भएको लगानीलाई प्राथमिकता प्राप्त क्षेत्रको ऋणमा गणना गर्ने छुट पाउने छैनन् । यसअघि वाणिज्य बैंकहरूले कृषि क्षेत्रमा १० प्रतिशत, जलविद्युत्मा ५ प्रतिशत, पर्यटन क्षेत्रमा ५ प्रतिशत र बाँकी अन्य प्राथमिकता प्राप्त क्षेत्रमा गरी कुल कर्जाको न्यूनतम २५ प्रतिशत कर्जा प्राथमिकता क्षेत्रमा प्रवाह गर्नुपर्ने व्यवस्था थियो । हाल २८ वटा वाणिज्य बैंकहरूको कुल ऋण प्रवाह करिब सवा २१ खर्ब रुपैयाँ छ । राष्ट्र बैंकको तथ्यांक अनुसार कुल प्रवाहित कर्जाको करिब ७ प्रतिशत ऋण कृषि छ । उक्त ऋणमा तीनवटा सरकारी स्वामित्वका बैंकहरू (कृषि विकास बैंक, राष्ट्रिय वाणिज्य बैंक र नेपाल बैंक) को हिस्सा करिब २ प्रतिशत छ । उक्त हिस्सा अलग गर्ने हो भने निजी क्षेत्रका २५ वटा बैंकहरूले औसतमा कुल लगानीको ५ प्रतिशत कर्जा कृषिमा प्रवाह गरेका छन् । यसको अर्थ आउँदो ६ महिनामा ती बैंकहरूले कृषि ऋण दोब्बर बनाउनुपर्छ भन्ने हो । उक्त निर्देशन पालना गर्न बैंकहरूले आउँदो पुससम्म करिब १ खर्ब रुपैयाँ कृषिमा मात्र लगानी गर्नुपर्छ । यसका लागि बैंकहरूले ठूलै कसरत गर्नुपर्ने जानकारहरू बताउँछन् । यसैगरी, बैंक तथा वित्तीय संस्थाले गत असारसम्म १ खर्ब ३७ अर्ब ७२ करोड रुपैयाँ कर्जा विपन्न वर्गमा प्रवाह गरेका छन् । गएको वर्ष मात्र यो क्षेत्रमा बैंक तथा वित्तीय संस्थाले थप २६ अर्ब २६ करोड रुपैयाँ थप लगानी विस्तार गरेको राष्ट्र बैंकले जनाएको छ । विपन्न वर्गमा बैंक तथा वित्तीय संस्थाको लगानी सोही अवधिमा बैंक तथा वित्तीय संस्थाले प्रवाह गरेको कुल ऋण प्रवाहको ५६८ प्रतिशत हो । बैंक तथा वित्तीय संस्थाले प्रत्यक्ष वा अप्रत्यक्ष रुपमा विपन्न वर्गमा लगानी गर्न पाउँछन् । अप्रत्यक्ष रूपमा गरिने लगानी भनेको बैंकहरूले लघुवित्त संस्था, सहकारी र अन्य संघसंस्थामार्फत विपन्न वर्गमा भएको ऋण प्रवाह हो । गत असारसम्म बैंक तथा वित्तीय संस्थाको कुल ऋण प्रवाह २४ खर्ब २२ अर्ब रुपैयाँ छ । चालु आर्थिक वर्ष देखि वाणिज्य बैंक, विकास बैंक र वित्त कम्पनीले आफ्नो कुल लगानीको न्यूनतम ५ प्रतिशत विपन्न वर्गमा लगानी गर्नुपर्ने भएको छ । मौद्रिक नीतिमार्फत राष्ट्र बैंकले यस्तो व्यवस्था ल्याएको हो । यसअघि विकास बैंकले न्यूनतम ४५ प्रतिशत र वित्त कम्पनीले ४ प्रतिशत यो क्षेत्रमा लगानी गर्नुपर्ने व्यवस्था थियो । राष्ट्र बैंकले विपन्न वर्गमा लगानी सम्बन्धी यसअघिको व्यवस्था परिमार्जन गरेर क, ख र ग वर्गका वित्तीय संस्थाले समान दर (कुल लगानीको न्यूनतम ५ प्रतिशत) लगानी विपन्न वर्गमा गर्नुपर्ने नीति ल्याएको हो । नयाँ व्यवस्थाअनुसार विकास बैंकले यसअघिको भन्दा थप ०५ र वित्त कम्पनीले १ प्रतिशत विन्दुले विपन्न वर्गमा लगानी बढाउनुपर्नेछ । विपन्न वर्ग भन्नाले न्यून आय भएका र खासगरी सामाजिक रूपमा पिछडिएका महिला, जनजाति, दलित वर्ग, अन्धा, बहिरा, शारीरिक रूपले अपाङ व्यक्तिहरू, सीमान्तकृत समुदाय तथा साना किसान, कालिगढ, मजदुर र भूमिहीन परिवारलाई जनाउँछ । विपन्न वर्गको आर्थिक तथा सामाजिक उत्थानका लागि सञ्चालन हुने स्वरोजगारमूलक लघु उद्यम सञ्चालन गर्न तोकिएको सीमासम्म प्रवाह हुने लघु कर्जालाई विपन्न वर्ग कर्जा मा गणना गर्ने सुविधा राष्ट्र बैंकले दिएको छ ।"
सामूहिक कृषि उत्पादनमा युवा,"रुकुम पश्चिम चौरजहारी नगरपालिकाका युवा सामूहिक कृषि तथा पशु उत्पादनमा जुटेका छन् । चौरजहारी५, ६ र १० नम्बर वडाका युवा मिलेर तरकारी उत्पादन, बाख्रा र भैंसीपालन थालेका हुन् । वडा नम्बर ५ र ६ का ८ जना युवा मिलेर ६ नम्बर वडाको शान्ति बजारमा तरकारी खेती सुरु गरेका छन् । आफ्नै लगानीमा ५ वटा टनेलमार्फत उनीहरूले व्यावसायिक तकारी खेती थालेका हुन । ८ रोपनी जग्गा भाडामा लिई टमाटर, अकबरे खुर्सानी, चाइनिज बोडी र भान्टाको खेती सुरु गरेका छन् । पुर्खाहरूको निर्वाहमुखी पेसाले हालको समयमा नपुग्ने भएपछि व्यावसायिक तरकारी खेती सुरु गरेको चुस्कु रोकाले बताए । हामीले आफैं लगानी गरी तकारी उत्पादन सुरु गरेका छौं, उनले भने, यसलाई ठूलो परिमाणमा पुर्याउने लक्ष्यसहित अघि बढेका छौं । रोजगारीका लागि विदेश गई फर्किएका र गाउँमै बेरोजगार बसेका युवाहरू मिलेर व्यावसायिक तरकारी उत्पादन सुरु गरेको उनले बताए ।सात युवा मिलेर ५ नम्वर वडामा व्यावसायिक दूध उत्पादनका लागि भैंसीपालन सुरु गरेका छन् । ११ वटा भैंसी खरिद गरी दूध उत्पादन सुरु गरेका उनीहरूले एक वर्षमा भैंसी र दूध उत्पादन बढाउनले लक्ष्य लिएका छन् चौरजहारी नगरपालिकासँगको साझेदारीमा उनीहरूले भैंसीपालन सुरु गरेका हुन् । हाल ४ वटा भैंसीको दूध बिक्री वितरण गर्छन् भने ७ वटा भैंसी ब्याउनेछन् । चौरजहारी उपत्यकालाई दूध पुर्याउने लक्ष्यसहित भैंसीपालन सुरु गरेको गोरख रावतले बताए । बजारमा दूध नपुगेको अवस्थामा हामीहरू काम नपाएको अवस्थामा व्यवसाय सुरु गरिएको हो, उनले भने, व्यवसायबाट दूधको माग पूरा हुने र हामी स्वरोजगार बन्ने अपेक्षा छ । चौरजहारी१० का युवाहरू मिलेर बाख्रापालन सुरु गरेका छन् । मासु उत्पादनका लागि प्राविधिकको सल्लाहबमोजिम बाख्रापालन सुरु गरिएको उनीहरूले बताएका छन् । ६० वटा बाख्राबाट व्यावसायिक रुपमा बाख्रापालन सुरु गरिएको रोशन रानाले बताए । यो क्षेत्र बाख्रापालनका लागि उपयुक्त हो भन्ने पुष्टि भएपछि बढ्दो मासुको मागलाई पूर्ति गर्न बाख्रापालन सुरु गरिएको रानाको भनाइ छ । उनीहरूजस्तै नगरका अन्य वडामा पनि व्यावसायिक तरकारी तथा पशु उत्पादनको सुरुआत हुन लागेको नगरपालिकाले जनाएको छ । चौरजहारी नगरपालिकाले किसानले उत्पादन गरेका कृषि तथा पशुजन्य वस्तु खरिद गर्ने नीति बनाएपछि किसान तथा युवाहरू हौसिएका छन् । नगर प्रमुख विशाल शर्माले कृषि तथा पशु उत्पादनको सुरुआती चरणदेखि बिक्री वितरण गर्नसम्म नगरपालिकाले सहयोग गर्ने बताए । हाम्रो गाउँठाउँको आयस्रोत भनेकै कृषिउपज हो, उनले भने, त्यसैले हाम्रो नगरपालिकाले कृषि उत्पादनमा लाग्न र त्यसैबाट जनता र नगरलाई समृद्ध बनाउने उद्देश्य छ । चौरजहारी नगरपालिकाले कृषि तथा पशु उत्पादन तथा बजारीकरणमा किसानलाई सघाउन भन्दै चालु आर्थिक वर्षका लागि एक करोड १५ लाख रुपैयाँ बजेट विनियोजन गरिएको छ । किसानलाई अनुदान, ऋण, तथा समायोजनको साथै उनीहरूको उत्पादन किन्नका लागि पनि बजेटको व्यवस्था गरिएको नगर प्रमुख शर्माले बताए ।"
अदुवा निकासी करमा वृद्धि,भद्रपुर नेपाल र भारत दुवैतर्फ अदुवाको निकासी करमा वृद्धि गरिएको छ । नेपालमा निकासी कर नबढाउन अदालतबाट उपचार खोजिएको छ । भारतमा भने वृद्धि गरिएको निकासी करबारे अनिश्चितता कायमै छ । नेपालबाट भारत निकासी हुने अदुवामा प्रतिट्रक पाँच हजार नेरु र भारतले १३ हजार भारु कर लगाएको छ । झापा जिविसले विगतमा प्रतिट्रक ७ सय रुपैयाँ निकासी कर लिँदै आएको थियो । तर हाल कर बढाएर पाँच हजार रुपैयाँ पुर्याएको हो । काँकडभिट्टामा कर विवाद चलिरहेका बेला भारत सरकारले समेत नेपाली अदुवामा कर बढाएको छ । भारतले विगतमा प्रतिट्रक सात हजार भारु कर लिँदै आएको थियो । नेपाल अदुवा उत्पादक संघका कार्यबाहक अध्यक्ष टोमलाल राजवंशीका अनुसार जीएसटी लागू भएपछि कर बढाएर ११ हजार भारु पुर्याइएको र हाल दुई हजार थपेर प्रतिट्रक १३ हजार भारु कर लगाइएको हो । नेपाल र भारत दुवैतिर बढाइएको करले अदुवा व्यवसायीको ढाड भाँचिएको गुनासो राजवंशीको छ । नेपालबाट निकासी भएको १४ ट्रक अदुवा क्वारेन्टाइन जाँचको बहानामा सातादेखि भारतीय भन्सारमा अलपत्र अवस्थामा छन् । भारतीय क्वारेन्टाइन कार्यालयले नेपाली अदुवाको नमुना परीक्षणका लागि बैङ्लोर पठाइएको दाबी गरेको छ । जाँचको रिपोर्ट आउन एक साता लाग्ने भारतीय अधिकारीले जनाएको राजवंशीले बताए । नमुना परीक्षणको रिपोर्ट नआएसम्म अदुवा लोड गरिएका गाडी भन्सारबाट निकाल्न नदिने भारतीय पक्षको अडान छ । यसैबीच अदुवामा निकासी कर नलगाउन पुनरावेदन अदालत इलामले अन्तरिम आदेश जारी गरेको छ । झापा जिल्ला समन्वय समितिले काँकडभिट्टाबाट भारत निकासी हुने अदुवामा प्रतिट्रक पाँच हजार निकासी कर लगाएपछि त्यसविरुद्ध परेको रिटमा पुनरावेदन अदालत इलामले अर्को निर्णय नआउञ्जेल त्यस्तो कर नलगाउन आदेश जारी गरेको हो । नेपाल अदुवा उत्पादक संघका तर्फबाट पुनरावेदन अदालत इलाममा निकासी कर रोकी पाऊँ भनी बिहीबार रिट दायर गरिएको थियो । अधिवक्ता उत्तम पौडेलका अनुसार मुख्य न्यायाधीश प्रकाशचन्द्र गजुरेलले अदुवामा निकासी कर नलगाउनू भनी अन्तरिम आदेश जारी गरेको हो । अदालतले विपक्षी झापा जिल्ला समन्वय समितिलाई छलफलका लागि भदौ २६ मा बोलाएको छ ।
कृषि उत्पादनमा बिमस्टेक राष्ट्रको जोड,"काठमाडौं (रासस) बहुक्षेत्रीय, प्राविधिक तथा आर्थिक सहयोगका लागि बंगालको खाडीको प्रयास (बिमस्टेक) को चँैथो सम्मेलनले कृषि उत्पादनमा विशेष जोड दिएको छ । नेपालसँग ठूला नदी र विभिन्न ताललगायत जलस्रोतको ठूलो सम्भवना छ । तराईमधेसलाई नेपालको अन्नको भण्डार भनिन्छ । तराई क्षेत्रमा दुई बाली धानखेती हुन्छ । हाल नेपाललाई ६३ लाख टन धानको आवश्यकता छ । मागअनुसार १० लाख टन धान अझै अपुग छ । पछिल्लो समयमा धानखेती भएको जमिनमा माछापालन गरिएको हँुदा नेपाल धानमा परनिर्भर हुँदै गएको हो । तराईमा सिँचाइको सुविधा छ, सुविधा नभएको ठाउँमा पनि थोरै लगानीमा इनार र ट्युबवेलमार्फत सिँचाइ सुविधा पुर्याउन सकिन्छ र त्यहाँ पनि खाद्यान्न उत्पादन गर्न सकिन्छ, वरिष्ठ धान विशेषज्ञ भोलामानसिंह बस्नेतले भने । नेपालको कुल क्षेत्रफलमध्ये १७ प्रतिशत जमीन तराईमधेसमा पर्छ । लगभग खोलानाला, वनजंगलले ढाकेको क्षेत्रफलबाहेक पुगनपुग १२ प्रतिशत जमिनमा खेती गर्न सकिन्छ । तराईमधेसलाई अन्न उत्पादनमा सीमित गर्ने हो भने आगामी दुई वर्षमा नेपाल अन्नमा आत्मनिर्भर भई बिमस्टेक राष्ट्रमा निर्यात गर्न सक्ने पहुँचमा पुग्न सक्छ ।खोला, नदी र तालमा माछापालन कृषिप्रधान देश भए पनि नेपाल माछामा परनिर्भर छ । अधिकांश माछा भारतबाट आयात हुन्छ । नेपालीको क्रयशक्ति बढेसँगै मीठोमसिनो खाने आदत बढेको छ । त्यसैले माछाको आयात बढेको हो । पोखराको फेवातालमा मात्र व्यावसायिक माछापालन गर्ने हो भने झन्डै नेपालको आधा जनसंख्यालाई त्यो माछाले नै पुग्छ । नेपालमा फेवातालजस्तै अन्य थुप्रै ताल छन् । त्यस्तै, स्थानीय खोला र नदीमा व्यावसायिक मत्स्यपालन गर्ने हो भने आगामी तीन वर्षमा नेपाल माछामा आत्मनिर्भर भई निर्यात गर्न सक्ने अवस्थामा पुग्न सक्छ । पहाडमा मकैखेती नेपाल गहुँमा आत्मनिर्भर छ । वार्षिक २३ लाख टन गहुँ उत्पादन हुन्छ । नेपालीलाई १३ लाख टन गहुँको आवश्यकता छ । तर, मकै उत्पादन भने उत्साहजनक हुन सकेको छैन । वार्षिक २५ लाख टन मकै उत्पादन हुन्छ । यो उत्पादनलाई दोब्बर वृद्धि गर्नुपर्छ । यसै वर्ष नेपालले झन्डै १६ अर्बको रुपैयाँको मकै भारतबाट आयात गरेको पशुपक्षी विकास निर्देशनालयले जनायो । जुन आयात पशुपक्षीको दाना बनाउन प्रयोग हुन्छ । मकै खेतीलाई कम पानी भए पुग्छ । पहाडका अधिकांश जमिन बाँझै छन् । नेपालको कुल खेतीयोग्य जमिनको ११ लाख हेक्टरमा खेती हुनसकेको छैन । खेती गर्न सक्ने ४० लाखभन्दा बढी युवा वैदेशिक रोजगारमा छन् ।हिमालमा जडीबुटी र सामुदायिक वनमा फलफूल हिमाली प्रदेशले १५ प्रतिशत र वनजंगलले करिब ४२ प्रतिशत भूभाग ओगटेको छ । हिमालमा जडीबुटी, भेडा, च्याङ्ग्रा, चौंरीपालन र नेपालका अधिकांश सामुदायिक वनमा फलफूल खेतीको विस्तार गर्ने हो भने फलफूलको परनिर्भरता घट्न गई नेपाल फलफूलमा समेत आत्मनिर्भर हुन सक्छ । बिमस्टेकका सात राष्ट्रमध्ये भारत कृषि उत्पादनमा अग्रणी राष्ट्रको रूपमा आफूलाई उभ्याएको छ । नेपालले मात्र वार्षिक २ खर्ब रुपैयाँको कृषिजन्य उपज भारतबाट आयात गर्दै आएको छ । नेपाल कुखुरामा र बंगलादेश माछामा आत्मनिर्भर छ । भुटानले धान र मकै लगभग बराबरी उत्पादन गर्छ । यहाँ ट्राउट र कार्प जातको माछा उत्पादनलाई प्राथमिकता दिइएको छ । यो राष्ट्र सुन्तला र स्याउमा आत्मनिर्भर छ । त्यहाँ उत्पादन हुने फलफूल बंगलादेशमा निर्यात हुन्छ । झन्डै ४० प्रतिशत थाई नागरिक कृषिमा आत्मनिर्भर छन् । थाइल्यान्डका जनताको मुख्य उत्पादन धान हो । एक करोड ६० लाख किसान धान उत्पादनमा संलग्न छन् । विश्वमा धान उत्पादन गर्ने पाँचौं ठूलो राष्ट्र थाइल्यान्ड हो । उसले चामल, नरिवल र कफी निर्यात गर्छ । सन् २०१६ को तथ्यांकअनुसार थाइल्यान्डले २५ मिलियन टन धान निर्यात गरेको थियो । म्यानमार (बर्मा) को पनि प्रमुख उत्पादन धान हो । धानको अलावा मकै, दाल, उखु, माछा, बदाम, अदुवा, लसुन, प्याजलगायत उत्पादन गर्छ । संयुक्त राष्ट्रसंघ, विश्व खाद्य संगठनका अनुसार म्यानमारमा उत्पादन हुने सबै उत्पादनको २५ देखि ३० प्रतिशत अन्नबाली निर्यात हुन्छ । ७० प्रतिशत जनता कृषिमा आत्मनिर्भर छन् भने कुल गार्हस्थ्य उत्पादनमा ३८ प्रतिशत योगदान छ । बिमस्टेक राष्ट्र श्रीलंकाको कुल गार्हस्थ्य उत्पादनमा मत्स्यपालनको योगदान झन्डै आठ प्रतिशत छ । श्रीलंकाको केन्द्रीय बैंकले सन् २०१६ मा सार्वजनिक गरेको तथ्यांकअनुसार उक्त वर्ष १७ मिलियन यूएस डलर बराबरको भटमास निर्यात गरेको थियो । यसैगरी, श्रीलंकाले सन् २०१६ मा १२ लाख यूएस डलर बराबरको नौ लाख ४८ हजार टन गहुँ, एक लाख ५० हजार टन मकै आयात गरेको थियो । सोही वर्ष पशुपालनका लागि ६८ मिलियन डलर बराबरको पाँच लाख टन पशु आहार आयात गरेको थियो । श्रीलंकाबाट विश्वका विभिन्न देशमा चिया तथा मसला, तयारी पोसाक, लत्ताकपडा, हिरा, माछा तथा नरिवल निर्यात हुन्छ ।"
अण्डामा ठगिँदै किसान र उपभोक्ता,"चितवन अण्डा उत्पादनमा संलग्न किसानहरूले लागत मूल्यसमेत नपाएको गुनासो गरी रहँदा उपभोक्ता बढी मूल्य तिर्न बाध्य छन् । किसानले उत्पादन गरेको अण्डा झन्डै पाँच तह पार गरी उपभोक्तासम्म पुग्छ । चितवनका राजेन्द्र लामिछानेको फार्मबाट दैनिक ६५ हजार गोटा अण्डा उत्पादन हुने गरेको छ । एउटा अण्डाको सरदर आठ रुपैयाँ मूल्य पाएका छन् । दुई वर्षअघि नै एउटा अण्डाको उत्पादन लागत १० रुपैयाँ पर्ने निक्र्यौल भएको थियो । त्यो बेलाको हिसाबमा पनि एउटा अण्डा लागतभन्दा दुई रुपैयाँ कममा बिक्री गर्न बाध्य छौं उनले भने । नेपाल अण्डा उत्पादक संघ केन्द्रीय समितिले ठूला अण्डाको प्रतिक्रेट खरिद मूल्य २ सय ६० र मझौलाको १ सय ९५ रुपैयाँ तोकेको छ । तोकेकै मूल्य किसानले पाउँदा पनि साना र मझौलाको गरेर सरदर प्रतिक्रेट २ सय ४० रुपैयाँसम्म पाएका छन् । एक क्रेटमा ३० वटा अण्डा हुन्छ । कम मूल्य छ भनेर नबेच्ने कुरा भएन । यो चाडो बिग्रने वस्तु हो । बेच्दा पूरै घाटा छ लामिछानेले भने । अघिल्लो वर्ष यो बेलामा प्रतिक्रेट अण्डाको खरिद मूल्य अहिलेको भन्दा सय रुपैयाँ बढी थियो । यो वर्षको वैशाखमा पनि ३ सय ३० रुपैयाँ पुगेको थियो । पछिल्लो समय किसानले पाउने अण्डाको मूल्य निरन्तर घट्दो छ । उपभोक्ताको खरिद मूल्य भने घटेको छैन । अण्डा उत्पादक संघले उपभोक्ता मूल्य १२ रुपैयाँ तोके पनि कायम हुन सकेको छैन । सरकारले बजारमा ध्यान नदिँदा यस्तो हुन गएको उत्पादकहरूको भनाइ छ ।सुरुमा अण्डा उत्पादकले सप्लायर्सलाई बेच्छन् । सप्लायर्सले होलसेल विक्रेतालाई दिन्छन् । होलसेलले खुद्रा र खुद्रा विक्रेताले साइकल वा भ्यानलाई बेच्छन् । त्यहाँबाट किराना पसलहरूमा पुगेपछि मात्रै उपभोक्ताको हातमा अण्डा पर्छ । अण्डा बजारको यो झन्झटिलो बिक्री प्रणालीले किसान र उपभोक्ता मारमा परेको उत्पादकहरू बताउँछन् ।यो चारपाँच तह पार गर्नुपर्ने भएकाले किसान र उपभोक्तबीचको अण्डाको मुल्य धेरै फरक परेको हो, संघका केन्द्रीय अध्यक्ष त्रिलोचन कँडेलले भने । बीचको तह के कसरी कम गर्न सकिन्छ सबैले सोच्नुपर्ने बेला आएको उनले बताए । तर, सरकारी संयन्त्र यो विषयमा गम्भीर नभएको अण्डा उत्पादकहरू बताउँछन् । मासु होस् वा अण्डा किसानले पाउने मूल्य घट्दा त्यही अनुपातमा उपभोक्ताले पाउने मूल्य नघटेको देखिन्छ । यो समस्या समाधान हुनुपर्छ । सबैले सोच विचार गरौं, सप्लायर्स संघका अध्यक्ष जयकृष्ण सापकोटाले भने । अण्डा उत्पादक किरणभूषण ओली साना किसानहरू झनै मर्कामा परेको बताउँछन् । साना किसानले अण्डाको मूल्य ६ रुपैयाँ पनि नपाएको उनले बताए ।बिचौलिया हावी भएर यस्तो समस्या आएको हो । यो विषयमा सरकार तात्नैपर्छ, ओलीले भने । नेपाल अण्डा उत्पादक संघ केन्द्रीय समितिका अध्यक्ष कँडेल अघिल्लो वर्षको तुलनामा अण्डा उत्पादन बढेका कारणले पनि यो वर्ष राम्रो मूल्य नआएको तर्क गर्छन्् । अघिल्लो वर्ष नेपालभर दैनिक २२ लाख गोटा अण्डा उत्पादन हुन्थ्यो । यो वर्ष ३५ लाख पुगेको उनले बताए ।"
विमानस्थल मुआब्जामै १४ अर्ब खर्च,"काठमाडौं विमानस्थल निर्माणका लागि आवश्यक पर्ने जग्गा खरिदमा ठूलो परिमाणको बजेट खर्च हुने गरेको पाइएको छ । नेपाल नागरिक उड्डयन प्राधिकरणले गत आर्थिक वर्षमा जग्गा प्राप्ति र मुआब्जा वितरणमा मात्रै १४ अर्ब १८ करोड ५४ लाख ४२ हजार रुपैयाँ खर्चेको हो । चालु आवमा आठ अर्ब ५५ करोड २५ लाख जग्गा प्राप्तिका लागि विनियोजन गरिएको छ । यी तथ्य तथा तथ्यांकले विमानस्थल निर्माणका लागि आवश्यक जग्गा प्राप्तिमा मोटो रकम खर्च गर्नुपर्दा निर्माण थप महँगो र जटिल बन्दै गएको छ । प्राधिकरणले चालू आवका लागि ४५ अर्ब १७ करोड ५६ लाख ९५ हजार रुपैयाँ विनियोजन गरेको छ । प्राधिकरणका उपमहानिर्देशक राजन पोखरेल जग्गा प्राप्ति र मुआब्जाका लागि बढी खर्च भइरहेको स्वीकार गरे । उनले भने, प्राधिकरणले आन्तरिक विमानस्थलमा खर्च गरिरहेको छ । सञ्चालन खर्च उठाउन नै समस्या परेको छ । राज्यको दायित्वअनुसार पनि कतिपय स्थानमा लगानी गरिएको छ । गत आवमा त्रिभुवन अन्तर्राष्ट्रिय विमानस्थल विस्तारका लागि कोटेश्वरतर्फ पाँच अर्ब मुआब्जा वितरण गरिएको थियो । स्थानीयवासीले मुआब्जा बुझे पनि चित्त बुझाउन सकेका छैनन् । यस्तै, गौतमबुद्ध विमानस्थलका लागि गत आवमा १३ अर्ब ६१ करोड रुपैयाँ विनियोजन गरिएको थियो । उक्त विमानस्थलको भौतिक प्रगति ५० प्रतिशतभन्दा माथि पुगेको छ । आगामी दस महिनाभित्र विमानस्थल सञ्चालनमा ल्याउने तयारी गरिएको छ । पोखरा विमानस्थलका लागि एक अर्ब २० करोड, विराटनगर विमानस्थल विस्तार गर्न थप जग्गा प्राप्तिका लागि १५ करोड, झापाको चन्द्रागिरि विमानस्थल विस्तारका लागि ३० करोड, जनकपुर विमानस्थलका लागि पाँच करोड, डोल्पा विमानस्थलका लागि ३० लाख रुपैयाँ विनियोजन गरिएको छ । सरकारले क्षेत्रीय रूपमा सञ्चालनमा रहेका विमानस्थलको स्तरोन्नति तथा थप विस्तार गर्ने नीति लिएकाले थप बजेट विनियोजन गरिएको हो । प्रदेश १ सरकारले विराटनगर विमानस्थललाई थप विस्तार गर्ने नीति लिएको छ । छिमेकी देशमा समेत उडान गर्ने गरी उक्त विमानस्थलको स्तरोन्नति गर्न लागिएको हो । सञ्चालनमा रहेको नेपालगन्ज विमानस्थलको स्तरोन्नति भइरहेको छ । सुर्खेत विमानस्थल स्तरोन्नति गर्ने लक्ष्य छ । हवाई पहुँच तथा सेवालाई थप विस्तार गर्ने लक्ष्यका साथ सञ्चालनमा रहेका विमानस्थलाई साधन स्रोत सम्पन्न बनाउन लागिएको हो । यस्तै, आन्तरिक विमास्थल निर्माणका लागि प्रस्ताव गरिएको काभ्रेपलाञ्चोकको नागी डाँडामा जग्गा प्राप्तिका लागि २५ करोड रुपैयाँ छुटयाइएको छ । जग्गा खरिद तथा विकास शीर्षकमा देशका ठूला तथा मझौला विमानस्थल निर्माण गर्न जग्गाको मुआब्जाका लागि उक्त परिमाणको खर्च गरिएको हो । सबैभन्दा बढी त्रिभुवन अन्तर्राष्ट्रिय विमानस्थलको कोटेश्वरतर्फको क्षेत्र विस्तार गर्न पाँच अर्ब खर्च भएको छ । पोखरा क्षेत्रीय विमानस्थलका लागि गत आवमा एक अर्बभन्दा बढी विनियोजन गरिएको भए पनि १०५ प्रतिशत मात्रै खर्च गरिएको छ । यस्तै, निजगढ दोस्रो अन्तर्राष्ट्रिय विमानस्थलको जग्गा प्राप्तिका लागि ८४ करोड रुपैयाँ विनियोजन गरिएको थियो । यस्तै धावनमार्ग, टयाक्सी वे तथा एप्रोन निर्माणमा एक अर्ब ५५ करोड ४९ लाख ६३ हजार विनियोजन गरिएको छ । भवन निर्माण शीर्षकमा २९ करोड ६५ लाख, परामर्श तथा सल्लाहमा १८ करोड ३० लाख ७० हजार रुपैयाँ विनियोजन गरिएको थियो । प्राधिकरणले बिजुली तथा पानीमा मात्रै १३ करोड १९ लाख ६५ हजार रुपैयाँ खर्च गरेको छ । सपोर्ट प्रणाली उपकरणमा १० करोड ३७ लाख ४५ हजार, अन्य सेवातर्फ ९७ करोड २३ लाख ५९ हजार, एप्रोन सडक निर्माणमा ९६ करोड ९१ हजार, यान्त्रिक उपकरणमा सात करोड ५४ लाख ८६ हजार र सरसफाइमा सात करोड ५१ लाख १४ हजार रुपैयाँ खर्चिको छ । संस्कृति पर्यटन तथा नागरिक उड्डयन मन्त्रालयका प्रवक्ता घनश्याम उपाध्याय नागरिकको सामाजिक उत्तरदायित्व पूरा गर्न सरकारले विमानस्थल निर्माणमा ठूलो खर्च गर्नुपरेको बताए । त्रिभुवन विमानस्थलको नाफा पाँच अर्ब प्राधिकरणका अनुसार त्रिभुवन अन्तर्राष्ट्रिय विमानस्थलले गत आवमा पाँच अर्ब ८१ करोड ७६ हजार रुपैयाँ नाफा कमाएको छ । पोखरा नागरिक उड्डयन कार्यालयले तीन करोड ६२ लाख ७७ हजार, गौतमबुद्ध विमानस्थलले एक करोड ३२ लाख १३ हजार, तेन्जिङ हिलारी विमानस्थलले ८९ लाख ७५ हजार, भरतपुर विमानस्थलले ६९ लाख ११ हजार, सिमिकोट विमानस्थलले तीन लाख ९७ हजार तथा नेपालगञ्ज विमानस्थलले तीन लाख ९६ हजार रुपैयाँ नाफा गरेको छ । मुलुकभर ५६ विमानस्थलमध्ये ३६ सञ्चालनमा छन् । तीमध्ये २९ विमानस्थल कालोपत्र गरिएको छ । गत आवमा भद्रपुर, विराटनगर, जनकपुर, धनगढीजस्ता क्षेत्रीय विमानस्थल घाटामा रहेका थिए ।"
"क्लिंकरको आयात घटयो, सिमेन्टको बढयो","पर्सा भारतीय रेल्वले पर्साबारा औद्योगिक करिडोरका लागि भारतको रक्सौल रेल्वे स्टेसनबाट क्लिंकर लोड अनलोड बन्द गरेपछि भारतीय तयारी सिमेन्टको आयात झन्डै दोब्बरले बढेको छ । वीरगन्ज भन्सार नाकाबाट क्लिंकर आयात हुन्छ भने तयारी सिमेन्ट बढीजसो सिर्सिया सुक्खा बन्दरगाह नाकाबाट आयात हुन्छ । दुवै भन्सारको तथ्यांकले क्लिंकरको आयात घटेको र तयारी सिमेन्टको आयात बढेको देखाएको छ । वीरगन्ज भन्सारको तथ्यांकअनुसार गत आवमा यो नाका हुँदै ९ अर्ब २३ करोड रुपैयाँ बराबरको ८८ करोड २६ लाख किलो क्लिंकर आयात भएको छ । अघिल्लो आवमा यसै नाकाबाट ८ अर्ब ५४ करोड रुपैयाँ बराबरको १ अर्ब ७ करोड किलो क्लिंकर आयातभएको थियो । सुक्खा बन्दरगाह भन्सार कार्यालयको तथ्यांकअनुसार भारतबाट आयात हुने तयारी पोर्टल्यान्ड सिमेन्टको आयात झन्डै दोब्बरीले बढेको छ । गत वर्ष यो नाका हुँदै भारतबाट ३० करोड ८६ लाख रुपैयाँ बराबरको ३ करोड २२ लाख किलो तयारी सिमेन्ट आयात भएको छ । अघिल्लो आर्थिक वर्षमा यसै नाकाबाट १७ करोड ६५ लाख रुपैयाँ बराबरको १ करोड ७९ लाख किलो तयारी सिमेन्ट आयात भएको थियो । सुक्खा बन्दरगाह भन्सार कार्यालयका सूचना अधिकृत धनबहादुर बरुवाल यो नाकाबाट आयात हुने तयारी सिमेन्ट बढीजसो नेपालका निर्माणाधीन जलविद्युत् आयोजनाहरूले ल्याउने गरेको बताउँछन् । तयारी सिमेन्टको आयात गर्दा प्रतिटन ४ हजार ५० रुपैयाँ भन्सार शुल्क, प्रतिटन १ सय ८० रुपैयाँ अन्त:शुल्क र १३ प्रतिशत मूल्य अभिवृद्धि कर लाग्ने गरेको छ । रक्सौल रेल्वे स्टेसनले सिमेन्ट उद्योगको मुख्य कच्चा पदार्थ क्लिंकरको लोड अनलोडको काम २०१७ को डिसेम्बर २२ बाट बन्द गरेको थियो । त्यसको असर करिडोरका सिमेन्ट उद्योगहरूमा नराम्रोसँग परेको छ । भारतीय रेल्वेले रक्सौल रेल्वे स्टेसनबाट क्लिंकर लोड अनलोड बन्द गरेपछि पर्सा पर्सा बारा औद्योगिक करिडोरका सिमेन्ट उद्योगले नारायणपुर रेल्वे स्टेसनबाट क्लिंकर ढुवानी गरी ल्याउन थालेका छन् । रक्सौलवासीको विरोधपछि भारतीय रेल्वेले अचानक नेपालतर्फको क्लिंकरको ढुवानी र बुकिङसमेत बन्द गरेको थियो । स्थानीयको स्वास्थ्यमा असर परेको भन्दै रेल्वेले वीरगन्जस्थित सिर्सिया सुक्खा बन्दरगाहमा क्लिंकरलगायत सिमेन्ट उद्योगका अन्य कच्चा पदार्थ ल्याउने तयारी गरेको थियो । नेपाल सरकारले सुक्खा बन्दरगाहमा क्लिंकर अनलोड गर्न विमति जनाएपछि भारतीय रेल्वेको त्यो योजना तुहिएको थियो । त्यसको असर करिडोरका १३ सिमेन्ट उद्योगलाई पर्यो । ३ वर्षअघिको महाभूकम्प पछिको पुनर्निर्माण तथा ठूला जलविद्युत् आयोजनालगायतका विभिन्न आयोजनाहरूको निर्माण कार्य जारी रहँदा मुलुकमै सिमेन्टको माग अत्यधिक रहेको छ । हाल रक्सौलबाट करिब १ सय ५० किमिको दूरीमा रहेको नारायणपुर रेल्वे स्टेसनदेखि करिडोरस्थित उद्योगसम्म क्लिंकर ल्याउन सिमेन्ट उद्योगले प्रतिटन २ हजारदेखि २ हजार २ सय रुपैयाँसम्म अतिरिक्त खर्च गरिरहेका छन् । उत्पादन लागत बढेपछि करिडोरका सिमेन्ट उद्योगले मूल्य बढाएका छन् । जसले गर्दा भारतीय सिमेन्टले नेपालको बजार लिन सहज भएको छ । केही उद्योगले क्लिंकर नारायणपुरबाट टिपरमा ल्याई रक्सौलमा अनलोड गरिरहेका छन् । केही उद्योगले भने उद्योगसम्मै क्लिंकर ल्याउँदै छन् । रक्सौलमा क्लिंकर लोड अनलोड बन्द गरिए पनि सिमेन्ट उद्योगका अन्य कच्चा पदार्थ जिप्सम, फ्लाइएस, कोइला आदि भने हाल पनि रक्सौल रेल्वे स्टेसनमै आइरहेको छ । तर, प्रमुख कच्चा पदार्थ क्लिंकरको आयात नै प्रभावित भएपछि सिमेन्ट उद्योगहरू संकटमा परेका हुन् । करिडोरका अधिकांश सिमेन्ट उद्योग यसको कच्चा पदार्थहरू क्लिंकर, कोइला, जिप्सम, स्ल्याग, फ्लाइएसलगायतका वस्तुमा भारतमै निर्भर छन् । भारतको उडिसा, मध्यप्रदेश, आसामलगायतका राज्यबाट यी कच्चा पदार्थ नेपाल ल्याइन्छ । करिडोरका नेपाल सालिमार सिमेन्टलगायतका केही उद्योगले थोरै परिमाणमा क्लिंकर उत्पादन गरे पनि यसको कच्चा पदार्थ भारतबाटै ल्याउनुपर्ने बाध्यता छ । क्लिंकरकै प्लान्ट राखेर आफूलाई मात्र चाहिने क्लिंकर उत्पादन गर्न सिमेन्ट उद्योगले सकेका छैनन् । यसका लागि लागत अत्यन्त बढी लाग्छ । भारतबाट सहज रूपमा कच्चा पदार्थ आयात हुन नसके करिडोरका सिमेन्ट उद्योग केही दिनमै बन्द हुन्छन् । करिडोरका सिमेन्ट उद्योग भारतकै कच्चा पदार्थ लक्षित गरी स्थापना भएकाले भारतबाट कच्चा पदार्थ नआए यहाँका प्राय: सबै सिमेन्ट उद्योग बन्द हुन्छन् ।"
सम्मेलनलाई सजियो जुम्ला,"जुम्ला जुम्लाको आर्थिक समृद्धिका लागि लगानी सम्मेलनको तयारी भइरहेको छ । विकास सामथ्र्यको उजागर नाराका साथ भदौ २९ मा चन्दननाथ नगरपालिकाले सम्मेलन गर्न लागेको हो ।संघीय मामिला तथा सामान्य प्रशासन मन्त्रालय, उद्योग वाणिज्य तथा आपूर्ति मन्त्रालय र चन्दननाथ नगरपालिकाको संयुक्त आयोजनामा लगानी सम्मेलन हुन लागेको छ । नगरप्रमुख कान्तिका सेजुवालले लगानी सम्मेलनको तयारी तिब्ररुपमा भइरहेको बताइन् । कर्णालीमै पहिलो पटक लगानी सम्मेलन हुन लागेको छ, उनले भनिन्, सम्मेलनका लागि देश तथा विदेशका लगानीकर्ता आउनेछन् । विकासका लागि लगानी सम्मेलन सार्थक हुने प्रमुख प्रशासकीय अधिकृत शिवराज चौलागाईले बताए । सम्मेलन जुम्लाको विकासको आधार हुनेछ, उनले भने, त्यसै आधारमा टेकेर यहाँको विकासलाई एकद्वार ढंगले अगाडि बढाइनेछ । प्रदेश सरकारका मुख्यमन्त्रीसहित मन्त्रीहरू, विभिन्न मन्त्रालयका अधिकारी, राष्ट्रिय योजना आयोगका पदाधिकारी, विभिन्न मुलुकका राजदूत, उद्योगी, व्यवसायीलगायतलाई निम्ता गरिएको नगरपालिकाले जनाएको छ । सम्मेलनमार्फत लगानीकर्ताको बेसलाइन सर्भे हुने नगरपालिकाले जनाएको छ । सम्मेलन जुम्लालाई चिनाउने एक अस्त्र बन्नेछ, नगरप्रमुख सेजुवालले भनिन्, जुम्लामा कैयौं पर्यटकीय गन्तव्य छन्, थरीथरीका जडीबुटी छन् । तिनको प्रचारप्रसार र बजारीकरणमा पनि सहयोग पुग्नेछ । उनले सम्मेलनमार्फत पर्यटकीय गन्तव्यको पहिचान हुने जनाइन् । उनका अनुसार जिल्लामा उत्पादित औषधिजन्य जडीबुटीको प्रशोधन र बजारीकरणमा समेत सहयोग पुग्ने नगरपालिकाको अपेक्षा छ । लगानी सम्मेलनमा तीन सय जनाको उपस्थिति हुने अनुमान छ । जुम्लामा एक नगरपालिकासहित ७ वटा गाउँपालिका छन् । सबै स्थानीय सरकारले यहाँको सम्भावना र विकासको खाका तयार गरेर प्रस्तुत गर्नेछन् । जसले जुम्लाको समग्र विकासमा टेवा पुर्याउने नागरिक अगुवाको आशा छ ।"
नेपालको कठिन जित,"काठमाडौं नेपालले एसिया कप छनोटमा पहिलो जित हात पारेको छ । पहिला दुई खेलमा पराजित भएको नेपालले मलेसियामामाथि शनिबार १९ रनको कठिन जित हात पार्दै एसिया कपमा पुग्ने आशालाई जीवितै राखेको छ । वर्षाका कारण ३० ओभरमा छोट्याइएको खेलमा टस हारेपछि ब्याटिङ गर्न आएको नेपालले ७ विकेट गुमाई १ सय ८८ रन बनायो । नेपाललाई कडा चुनौती दिएको घरेलु टोली मलेसियाले ९ विकेट गुमाई १ सय ६९ रनमात्र बनाउन सक्यो । नेपाल पहिलो दुई खेलमा ओमान र यूएईसँग पराजित भएको थियो । दिनको खेलका अन्य नतिजाले अंक तालिकालाई रोमाञ्चित बनाउनुका साथै नेपालको झिनो आशालाई पनि ब्युँत्याएको हो । ओमानले सिंगापुरलाई ८ विकेटले पराजित गरी फाइनलमा पुग्ने सम्भावनालाई बलियो बनायो । ओमानको यो लगातार तेस्रो जित हो । राउन्ड रोबिनमा ६ टोली प्रतिस्पर्धा गरेपछि शीर्ष दुई टोली फाइनलमा खेल्नेछन् र विजेता टोली एसिया कपमा पुग्नेछ । सिंगापुरले बनाएको २१५८ को स्कोरलाई ओमानले २७ ओभरभित्र पूरा गरेको हो । रनरेट निकै राम्रो भएका कारण पनि ओमानको फाइनल सम्भावना बलियो देखिएको हो । अर्को खेलमा हङकङले यूएईलाई १ सय ८२ रनले पराजित गर्यो । बाबर हायत र कप्तान अंशुमन रथको शतकपछि हङकङले ४९ ओभरमा छोट्याइएको खेलमा ८ विकेट गुमाई २ सय ७५ रन बनायो । पहिलो दुई खेल जितेको यूएई जवाफमा २५ ओभरभित्र ९३ रनमा अलआउट भयो । नेपालले फाइनलमा पुग्ने आशालाई जीवितै राख्न सिंगापुर र हङकङसँग बाँकी रहेका दुवै खेल राम्रो अन्तरमा जित्नुपर्ने हुन्छ । ओमानले हङकङ र यूएई, यूएईले मलेसिया र ओमान तथा हङकङले ओमान र नेपालसँग खेल्न बाँकी छ । ओमानले दुवै खेल जितेमा नेपालको फाइनल पुग्ने सम्भावना बन्नेछ । नेपालले सिंगापुरसँग आइतबार खेल्नेछ । तुलनात्मक रूपमा कमजोर मानिएको मलेसियासँग पनि नेपालको प्रदर्शन सन्तोषजनक हुन सकेन । नेपालले ६० रन बनाउँदा सुवास खकुरेल (९), ज्ञानेन्द्र मल्ल (११), कप्तान पारस खडका (१३), अनिलकुमार शाह (१६), सागर पुन (०) पेभेलियन फर्किसकेका थिए । दीपेन्द्रसिंह ऐरी र आरिफ शेखले ८८ बलमा १ सय १ रन जोडेपछि मात्र नेपाल जोगिएको थियो । वायुमास ओभल मैदानमा दीपेन्द्रका लागि फेरि यादगार बनेको थियो । १० महिनाअघि उनले यही मैदानमा भारत यू१९ विरुद्ध नेपाल यू१९ लाई स्मरणीय १९ रनको जित दिलाउने क्रममा ८८ रन बनाउनुका साथै २ विकेट लिएका थिए । उनले शनिबार पनि त्यस्तै प्रदर्शनलाई निरन्तरता दिंदै म्यान अफ द म्याच प्रदर्शन गरे । उनले ५१ बलमा ५४ रन बनाउनुका साथै ६ ओभरमा २५ रनमात्र खर्चेर १ विकेट लिए । दीपेन्द्रले ६ चौका र १ छक्का प्रहार गरे । आरिफ ६४ रन बनाई अविजित रहे । उनले ४८ बलको इनिङ्समा ५ चौका र २ छक्का प्रहार गरे । सोमपाल कामी पनि पहिलो बलमा आउट भए भने वसन्त रेग्मीले नटआउट ६ रन बनाए । मलेसियाका सियाजरुल इद्रुस र सर्भिन मुनिएन्डीले ३३ विकेट लिए । मलेसियाले आक्रामक सुरुआत गरे पनि नियमित जस्तो विकेट गुमाइरहँदा नेपाललाई सजिलो भयो । ओपनर अनबर अरुद्दिन र सैयद अजिजले समान ३४ रन बनाए । अरुद्दिनले ४० बल र अजिजले २५ बल खेली समान ३ चौका र २ छक्का प्रहार गरे । कप्तान अहमद फैजले २८ बलमा २ चौका र १ छक्का प्रहार गरी २२ र वीरनद्वीप सिंहले ३४ बलमा २१ रन बनाए । नेपालबाट देब्रेहाते स्पिनर वसन्त रेग्मीले ३ विकेट लिए । उनले ६ ओभरमा ३६ रन खर्चेका थिए । सन्दीप लामिछानेले ६ ओभरमा १ मेडन राख्दै २० र सोमपाल कामीले ६ ओभरमा ३९ रन खर्चेर समान २ विकेट लिए । सागरको नाममा १ विकेट रह्यो ।"
रेडस्टारलाई पाथीभरा गोल्डकप,"ताप्लेजुङ रेडस्टार क्लब झापाले पाथीभरा गोल्डकपको उपाधि जितेको छ । शनिबार भएको फाइनलमा आफ्नै जिल्लाको न्यु स्टार क्लबलाई अतिरिक्त समयमा २१ ले पराजित गर्दै रेडस्टार उपाधि चुम्न सफल रह्यो । निर्धारित समयमा खेल ११ को बराबरीमा सकिएपछि खेल अतिरिक्त समयमा धकेलिएको थियो । रेडस्टारले विदेशी खेलाडी ग्लोरीको २२ औं मिनेटको गोलसँगै खेलमा अग्रता लिएको थियो । न्यु स्टारका लागि विजय राईले ७२ औं मिनेटमा गोल गर्दै खेल बराबरीमा ल्याए । बराबरीपछि थप गरिएको अतिरिक्त समय सकिन दुई मिनेट बाँकी छँदा रेडस्टारका कप्तान कर्ण लिम्बूले निर्णायक गोल गरे । उनको कर्नर प्रहारले सीधै जाली चुमेपछि रेडस्टारले उपाधि जितेको हो ।उपाधि विजेता रेडस्टारले ३ लाख १ सय ११ तथा उपविजेताले १ लाख ५१ हजार १ सय ११ रुपैयाँ पुरस्कार पाए । प्रतियोगिताको विजेता ट्रफी पाँच किलो चाँदीमा दुई तोला सुन लेपन गरी निर्माण गरिएको छ । प्रतियोगितामा विधागत उत्कृष्टमा रेडस्टारका दिनेश थापामगर (गोलरक्षक), ग्लोरी (फरवार्ड), खमिर गिल्सन कन्दङवा (प्रशिक्षक) तथा न्यु स्टारका विशाल दर्जी (डिफेन्स) र सञ्जोग राई (मिडफिल्डर) चुनिए । रेडस्टारकै विवेक पौडेल सर्वोत्कृष्ट खेलाडी घोषित भएका छन् । विधागत विजेता जनही १० हजार रुपैयाँले पुरस्कृत भए । प्रतियोगिता लाखे जात्राको अवसरमा २०२९ सालदेखि निरन्तर हुँदै आएको छ ।"
टुंगिँदै छ एसियाडको रौनक,"जकार्ता मुख्य रंगशाला जेलोरा बुङ कार्नो (जेबीके) मा आइतबार साँझ हुने भव्य समारोहसँगै १८ औं एसियाली खेलकुदले बिट मार्दै छ । इनर्जी अफ एसिया सन्देश साथ दुई साता बढी चलेको एसियाको कुम्भ खेल मेलामा साढे ११ हजार खेलाडीले आफ्नो प्रतिभा देखाए । उनीहरूले ४५ देशको प्रतिनिधित्व गरेका थिए । जहाँ उत्तर र दक्षिण कोरियाका केही खेलाडी संयुक्त टिममा रहेर खेलेर पदक जिते । उद्घाटनमा जसरी इन्डोनेसियाले समापन समारोहमा पनि आफ्नो कला र संस्कृतिलाई विशेष महत्त्वसाथ प्रस्तुति दिनेछ । समापनमा पनि राष्ट्रपति जोको विदोदोको उपस्थिति रहने बताइएको छ । इन्डोनेसियाले दोस्रोपल्ट एसियाड सफलतापूर्वक सम्पन्न गरेको हो । पहिलोपल्ट सन् १९६२ मा चौथो संस्करण आयोजना गरेको थियो । यसपालि राजधानी सहर जकार्ता र पुरानो सहर पालेम्बाङमा विभिन्न ४५ खेलका प्रतिस्पर्धा भए । दक्षिणी सुमात्रा राज्यको राजधानी पालेम्बाङमा १० खेल आयोजना भयो । समापनमा आयोजकले १९ औं संस्करण आयोजक हाङझाउ सहरलाई आयोजनाको झन्डा हस्तान्तरण गर्नेछ । सन् २०२२ को एसियाड चीनको हाङझाउ सहरले आयोजना गर्नेछ । आयोजक इन्डोनेसियाले आयोजनासँगै एसियामा आफ्नो खेलशक्तिलाई पनि प्रस्तुत गरेको छ । चौथो संस्करण आयोजना गरिएको सेनायनस्थित जेबीके रंगशालालाई पुनर्निर्माण गरेर यसपल्टका लागि भव्य बनाइएको थियो । जहाँ मुख्य रंगशालाबाहेक आर्चरी फिल्ड, हक्की, बास्केटबलसहित तीन एबीसी ट्रेनिङ मैदानहरू समावेश गरिएको छ । यसबाहेक विभिन्न १२ स्थानमा खेलहरू भएका थिए ।मुस्लिम जनसंख्या भएको विश्वकै ठूलो देशमा पर्ने इन्डोनेसियाले विश्व खेलकुदमा एसियाडमार्फत गतिलो सन्देश दिएको छ । सन् १९४९ मा डचभूमिबाट स्वतन्त्र इन्डोनेसियाले आफ्नो आर्थिक विकास पनि प्रदर्शन गर्यो । यसपल्ट ३७ देशका खेलाडीले आफ्नो प्रदर्शनबाट एसियाडको कुनै न कुनै पदक गलामा झुन्डयाएका छन् । त्यसमा स्वर्ण जित्नेमा २२ देशका खेलाडीमात्र छन् । एसियाको शक्ति राष्ट्र चीनले आफ्नो प्रभुत्व जमाएको छ । उसका खेलाडीले १ सय ३१ स्वर्णसहित २ सय ८७ पदक जितेका छन् । चीनको पछिल्लो इन्चोन एसियाडमा भन्दा कम पदक हो । जकार्ता एसियाडमा चीनले पौडीमा धेरै स्वर्ण जित्यो । चिनियाँ पौडीवाजले १९ स्वर्णसहित ५० पदक हत्याए । एथलेटिक्समा १२ स्वर्णसहित ३३ पदक जितेको चीनले क्यानोइङकायक तथा उसुबाट १०१० स्वर्ण जितेको थियो । रोविङ, आर्टिक्टिक जिम्न्यास्टिक, सुटिङ, डाइभिङमा पनि चिनियाँ खेलाडीले आफ्नो प्रभाव जमाए ।एसियाडको शक्तिशाली जापानले पछिल्लो दुई संस्करणको नतिजा हेर्ने हो भने यसपालि निकै राम्रो प्रगति गरेको छ । आफ्नो पुरानो छवि फर्काउने प्रयासमा रहेको जापानले आफूलाई दोस्रो स्थानमा उभ्याएको छ । जबकि जापान पछिल्ला संस्करणहरूमा दक्षिण कोरियाभन्दा पछाडि पार्दै आएको थियो । यस एसियाडमा जापानले ७३ स्वर्णसहित २ सय १ पदक जितिसकेको छ । दक्षिण कोरिया तेस्रोमा झर्दा उसको खातामा ४८ स्वर्णसहित १ सय ७३ पदक छ । कोरियाले सबैभन्दा बढी पदक फेन्सिङबाट जितेको थियो । फेन्सिङमा ६ स्वर्णसहित १५ पदक जितेको हो । त्यसपछि तेक्वान्दोमा ५ स्वर्णसहित १२ पदक जित्यो ।आयोजक इन्डोनेसियाको इतिहासकै राम्रो नतिजा आएको छ । उसले ३१ स्वर्णसहित ९८ पदक जितिसकेको छ । उसका खेलाडीले लक्ष्यभन्दा बढी सफलता दिलाएका छन् । एसियाको शीर्ष १० भित्र रहँदै २०२० स्वर्ण जित्ने आयोजकको अपेक्षा थियो । चौथो संस्करण आयोजना गर्दा पाएको सफलतापछि एसियाडमा इन्डोनेसियाको यो नै ठूलो उपलब्धि हो । इन्डोनेसियाले सबैभन्दा बढी स्वर्ण पेनकेक सिलातबाट जितेको छ । यो देशको परम्परागत खेल मार्सल आर्टस हो । पहिलोपल्ट एसियाडमा समावेश पेनकेकबाट इन्डोनेसियाले १४ स्वर्ण जितेको थियो । उज्वेकिस्तान, चाइनिज ताइपेई, बहराइनले जकार्ता एसियाडमा आफूलाई निकै माथि पुर्याएका छन् । उज्वेकले पहिलोपल्ट २१ स्वर्णसहित ७० पदक जितेको छ । पाँचौं स्थानमा रहेको टोली एसियाड पदक तालिकामा पहिलोपल्ट शीर्ष १० भित्र परेको हो । उज्वेकले सबैभन्दा धेरै कुराँसबाट ६ र बक्सिङबाट ५ स्वर्ण भित्र्याएको छ । पहिलोपल्ट समावेश गरिएको कुराँस उज्वेकिस्तानको परम्परागत मार्सल आर्टस हो । यो कुस्तीको विकसित गरिएको खेल हो ।चाइनिज ताइपेईले आफूलाई टपटेनमा बलियो बनाएको छ । उसले १७ स्वर्णसहित ६७ पदक जितेको छ । उसले ग्वाङझाउमा १३ र इन्चोनमा १० स्वर्णमात्र जितेको थियो । बहराइन पनि १२ स्वर्णसहित २६ पदक जितेर शीर्ष दस नजिक रह्यो । एसियाड इतिहासमा उसको राम्रो प्रदर्शन हो । बहराइनले सबै स्वर्ण एथलेटिक्सबाट जितेको थियो । एथलेटिक्समा एकछत्र हुने क्रममा बहराइनले कुल २५ पदक जितेको हो । अर्को उसले जितेको एउटा पदक ह्यान्डबलको थियो ।शीर्ष दसमा रहेको उत्तर कोरियाले भारोत्तोलनमा बाजी मार्यो । भारोत्तोलनको ८ स्वर्ण जितेपछि उत्तर कोरिया पदक तालिकामा माथि रहयो । त्यसमा कुस्ती, जिम्न्यास्टिक र सुटिङको स्वर्ण थपिएको थियो । ग्वाङझाउ र इन्चोनमा शीर्ष ५ मै रहेको काजकिस्तान नवौं स्थानमा पुगेको छ । १५ स्वर्णसहित ७५ पदक जितेको कजाक भारतभन्दा पछाडि छ । भारतले १५ स्वर्णसहित ६९ पदक जितेको छ । भारतका लागि सफल खेल एथलेटिक्स बन्यो । यसैबाट उसका खेलाडीले ७ स्वर्णसहित १९ पदक जिते । त्यसमा सुटिङ, कुस्तीले २२ स्वर्ण थप्दा ब्रिज, रोविङ, टेनिस र बक्सिङका खेलाडीले पनि ११ स्वर्ण जितेका थिए । पदक संख्याका हिसाबमा पछिल्लो दुई एसियाडभन्दा राम्रो प्रदर्शन गरे पनि थाइल्यान्डले स्वर्णपदक भने पुरानको हाराहारीमा जितेको छ । उसले ११ स्वर्णसहित ७३ पदक जितेको छ । २०२२ को विश्वकप आयोजक कतारले ६ स्वर्णसहित १३ पदक जित्दा एथलेटिक्सबाट सर्वाधिक धेरै ४ स्वर्ण जितेको हो । नेपाल पदक तालिकाको ३३ औं स्थानमा छ । दक्षिण एसियाली प्रतिद्वन्द्वी पाकिस्तानले चार कांस्यपदक जितेको छ । पाकिस्तान ३४ औं स्थानमा छ । अन्य दक्षिण एसियाली प्रतिद्वन्द्वी श्रीलंका, बंगलादेश, माल्दिभ्स र भुटानले पदक जित्न सकेनन् । पाकिस्तानले एथलेटिक्स, कराँते, कबड्डी र स्क्वासबाट पदक जितेको हो । नेपाल एक्लो रजतपदक जितेर उक्त स्थानमा रहेको छ । यो नेपालले २० वर्षपछि एसियाडमा जितेको पहिलो रजत पनि हो । यसअघि बैंकक एसियाडमा तेक्वान्दोकी सविता राजभण्डारीले रजत जितेकी थिइन् । त्यो एसियाड इतिहासको ठूलो पदक थियो । यसपालि पाराग्लाइडिङले उक्त सफलता पाएको हो । पहिलोपल्ट एसियाडमा डेब्यु गेम पाराग्लाइडिङको पुरुष टिम क्रसकन्ट्रीमा नेपालले रजत जितेको थियो । २९ खेलमा नेपालले सहभागिता जनाउँदा अन्य खेल पदकविहीनको स्थितिमा रहे । त्यसमा नेपालका १ सय ८७ खेलाडी प्रतिस्पर्धामा उत्रेका थिए । ग्लाइडरहरू विजय गौतम, विशाल थापा, युकेश गुरुङ, सुशील गुरुङ र विमल अधिकारीको गलामा मात्र रजत झुन्डिए ।पछिल्लो दुई एसियाडमा नेपालले ११ कांस्य पदकमात्रै जितेको थियो । ग्वाङझाउमा बक्सिङका दीपक महर्जन र इन्चोनमा कराँतेकी विमला तामाङले कांस्य जितेका थिए । एसियाली खेलकुदमा सबैभन्दा सफल खेल भनिएको तेक्वान्दो लगातार तेस्रोपल्ट पदकविहीन भएर घर फर्कनुपरेको छ । विगतमा भन्दा धेरै पदक जित्ने अपेक्षा गरिए पनि त्यसलाई पूरा नेपाली खेलाडी जकार्तामा असफल भएका छन् ।जकार्ता एसियाडमा व्यक्तिगततर्फ धेरै पदक जापानकी पौडीवाज रिकाको इकीले जितेकी छन् । उनी ६ स्वर्ण र २ रजत जितेर अगाडि रहिन् । दोस्रोमा रहेका चीनका पौडीवाज जियायु झुले ५ स्वर्ण जितेका छन् । आर्चरी, सुटिङ, पौडी र भारोत्तोलनका केही इभेन्टमा विश्व कीर्तिमान पनि कायम भए भने थुप्रै खेलमा एसियन रेकर्ड तोडिएका छन् । इन्डोनेसियाकी १२ वर्षीया स्केटबोर्डर बुन्गा निमास सिन्ता पदक जित्ने कान्छी खेलाडी भएकी छन् । उनले पालेम्बाङमा भएको स्केटबोर्डमा कांस्यपदक जितेकी हुन् । उनले पदक जितेर आमालाई जन्मदिनको उपहार दिएकी छन् । उनकी आमाको अगस्ट २९ मा ३५ औं जन्मदिन परेको थियो । मैले पदक जितेर आमालाई जन्मदिनको उपहार दिएकी छु, सिन्ताले भनिन् । यस इभेन्टमा १९ वर्षीया फिलिपिनीले स्वर्ण र १७ वर्षीया जापानीले रजत जितेका थिए ।इन्डोनेसियाको ओलम्पिकतर्फ नजरइन्डोनेसियाको अब ओलम्पिक आयोजनातर्फ चासो बढेको छ । एसियाड सफलतापूर्वक आयोजना गरेको भन्दै अन्तर्राष्ट्रिय ओलम्पिक कमिटीका अध्यक्ष थोमस बाचले इन्डोनेसिया २०३२ को ओलम्पिक आयोजनाको दाबेदार भएको बताएका छन् । राष्ट्रपति जोको विदोदोसँग राष्ट्रपति भवनमा आयोजित भेटघाटमा शनिबार अध्यक्ष बाचले एसियाली खेलकुद सफलतापूर्वक आयोजना गरेकामा प्रशंसा गर्दै इन्डोनेसिया ओलम्पिक आयोजनालाई सक्षम भएको बताएका छन् । भेटमा ओलम्पिक काउन्सिल अफ एसियाका अध्यक्ष अहमद अल फाहद अल सबाह पनि उपस्थित थिए । आईओसी तथा ओसिएका पदाधिकारी एसियाड समापनका लागि जकार्ता आइपुगेका छन् ।महिला फुटबल महिला फुटबलको एसियाड स्वर्णपदक जापानले जितेको छ । पालेम्बाङमा शनिबार भएको फाइनलमा जापानले चीनलाई १० ले हराउँदै स्वर्ण जितेको हो । युइका सुगासावाले ८७ औं मिनेटमा गरेको गोल नै निर्णायक बन्यो । जापानले सन् २०१० को ग्वाङझाउ एसियाडपछि महिला फुटबलमा दोस्रोपल्ट स्वर्ण जितेको हो ।नेपालको खेल१८ औं एसियाली खेलकुदमा आइतबार अन्तिम दिन बिहान नेपालले ट्रायथलनमा प्रतिस्पर्धा गर्नेछ । पालेम्बाङमा जारी खेलमा नेपालले मिक्स्ड टिममा प्रतिस्पर्धा गर्नेछ । १२ औं सागमा रजतपदक जितेको उक्त विधामा रोजा केसी, दीपेश चौधरी, सोनी गुरुङ र वसन्त थारूले प्रतिस्पर्धा गर्नेछन् । शनिबार व्यक्तिगततर्फ प्रतिस्पर्धा गरेका दीपेश चौधरीले सफलतापूर्वक दूरी पार गर्न सकेनन् । १५ किमि पौडी, ४० किमि साइक्लिङ र १० किमि दौड रहेको उक्त इभेन्टमा दीपेश आफ्नै असावधानीका कारण खेलमा अयोग्य भएका थिए । तोकिएको स्थानमा जुत्ता नफुकाली अन्यत्र राखिएकाले उनी अयोग्य भएका हुन् । उनलाई १५ सेकेन्ड पेनाल्टी दिइए पनि उनी प्राविधिक त्रुटिका कारण अयोग्य भए । ट्रायथलन संघका अध्यक्ष नीलेन्द्रराज श्रेष्ठले दीपेशको पहिलो अन्तर्राष्ट्रिय सहभागिता रहेकाले अल्मलिएको हुन सक्ने बताए । दीपेशले पौडी र दौडमा राम्रो गरे पनि बाइकमा खराब प्रदर्शन गरेको श्रेष्ठले जनाएका छन् । यस इभेन्टमा ३३ खेलाडीले प्रतिस्पर्धा गर्दा दुई जना अयोग्य र चारले इभेन्ट पूरा गर्न सकेनन् ।जुडोतर्फ मिक्स्ड टिमको अन्तिम १४ मा प्रतिस्पर्धा गरेको नेपाली टोली भारतसँग ४१ ले पराजित भएको छ । नेपालबाट इन्द्रबहादुर श्रेष्ठ, श्रीराम मकाजु, देविका खडका, पुनम श्रेष्ठ, मनिता प्रधान श्रेष्ठले प्रतिस्पर्धा गरेका थिए । त्यसमा ७० केजीमुनि मनिताले भारतकी गरिमा श्रेष्ठलाई इप्पोनमा पराजित गरेकी थिइन् भने अरू सबैले हारे । जकार्ता एसियाडमा नेपाली जुडोले पाएको यो नै एउटा जित हो । व्यक्तिगततर्फ आठै खेलाडीले एउटै खेल जित्न सकेनन् ।"
फुटबलको स्वर्ण दक्षिण कोरियालाई,एसियाड फुटबलतर्फ फाइनल खेलमा जापानलाई २१ ले पराजित गर्दै दक्षिण कोरियाले फुटबलको स्वर्णपदक हात पारेको छ । निर्धारित ९० मिनेट गोलरहित बराबरीमा टुंगिएपछि अतिरिक्त समयमा तीन गोल सम्भव भएका थिए । ली सुङ र हाङ चानको गोलमा कोरियाले २० को अग्रता बनाएको थियो । अयासे उएडाले अन्तिम समयमा गोल फर्काए पनि दक्षिण कोरियाले जित दर्ता गर्यो ।यस स्वर्णसँगै फुटबल टोलीका सम्पूर्ण सदस्यले दक्षिण कोरियाको अनिवार्य सैनिक अभ्यासबाट उन्मुक्ति पाएका छन् । कोरियाको नियमानुसार २८ वर्ष पूरा हुनुअघि नै २ वर्ष सैनिक अभ्यास अनिवार्य रहेको छ । यस स्वर्णपदकले टोलीका कप्तान एवं इंग्लिस प्रिमियर लिग क्लब टोटेनहम हट्स्परबाट खेल्दै आएका विंगर ह्युङ मिन सनलगायत शीर्ष खेलाडीलाई फाइदा पुगेको छ । सनले गत सातामात्र क्लबसँग पाँच वर्षे सम्झौता गरेका थिए ।
लिभरपुल र चेल्सी विजयी,लन्डन लिभरपुल र चेल्सीले इंग्लिस प्रिमियर लिगमा लगातर चौथो जित हात पारेका छन् । गोलरक्षक एलिसन बेकरको अक्षम्य गल्तीका बावजुद लिभरपुलले शनिबार लेस्टर सिटीलाई २१ पराजित गर्यो । चेल्सीले स्टामफोर्ड ब्रिजमा बर्नमाउथमाथि २० को कठिन जित हात पार्यो । यी दुई टोली नै अंक तालिकाको शीर्ष दुई स्थानमा छन् । साडियो माने र रोबर्टो फिर्मिनोको गोलमा लिभरपुलले किङ पावर रंगशालामा पहिलो हाफमै २ गोलको अग्रता लिएको थियो । मानेले सिजनको सुरुआतमा ४ गोल गरिसकेका छन् । ब्राजिलियन स्ट्राइकर फिर्मिनोको सिजनमा यो पहिलो गोल पनि हो । मानेले १० औं मिनेटमा खाता खोले । फिर्मिनोले मध्यान्तर हुनु ठीक अगाडि कर्नरमा हेडबाट गोल गरे । तर ब्राजिली गोलरक्षक एलिसनले अनावश्यक गल्ती गर्दा उनको नियन्त्रणमा रहेको बल केलेची इहेनाचोले छिनेर दिएको पासमा रचिद घेजालले लेस्टरबाट गोल फर्काए । घेजालको यो प्रिमियर लिगमा पहिलो खेल पनि हो । लेस्टरले पहिलो ३ मध्येको २ खेल जितेको थियो । वैकल्पिक पेड्रोले ७३ औं मिनेटमा चेल्सीको गोलको खडेरीलाई तोडेका थिए । इडेन हाजार्डले ८५ औं मिनेटमा दोस्रो गोल थपेपछि चौथो खेलमा आएर बर्नमाउथको अपराजित यात्रा टुंगियो । बर्नमाउथको ७ अंक छ । डानी इङ्सको पहिलो गोलबाट प्रेरित साउथ ह्याम्पटनले क्रिस्टल प्यालेसलाई २० ले पराजित गरी सिजनमा पहिलो जित हात पारेको छ । ट्रान्सफर विन्डोमा ठूलो खर्च गरेको एभरटनलाई गुडिसन पार्कमै हडर्सफिल्डले ११ को बराबरीमा रोकिदियो । फुलहमले २० को अग्रता जोगाउन सकेन । ग्लेन मरेको दुई गोलमा ब्राइटनले फुलहमसँग २२ को नतिजा निकाल्यो । म्यानचेस्टर सिटीका पूर्वव्यवस्थापक म्यानुएल पेलेग्रिनीले वेस्ट ह्याममा लगाचार चौथो पराजय भोगे । उनको वेस्ट ह्यामलाई ओलम्पिक रंगशालामै वोल्भसले १० ले पराजित गर्यो ।
भारत पकड बनाउँदै,"साउथह्याम्पटन तीव्र गतिका बलर मोहमद सामीले लन्चको ठीक अगाडि र पछाडिको लगातार बलमा विकेट लिनु र त्यसपछि कप्तान जो रुट रनआउट हुँदा भारतले चौथो टेस्टको दोस्रो दिन खेलमा पकड जमाएको छ । शनिबार ८० ओभरको खेल समाप्त हुँदासम्म इंग्ल्यान्ड २१८६ को स्थितिमा छ । इंग्ल्यान्डले दोस्रो इनिङ्समा १ सय ९१ रनको अग्रता लिएको छ । इंग्ल्यान्डका लागि क्रिजमा जोस बटलर ६३ र स्याम करान १३ रनमा खेलिरहेका छन् ।पाँच खेलको सिरिजलाई २२ को बराबरीमा ल्याउने लक्ष्यसहित उत्रेको भारतीय टोलीका लागि सामीले लन्चअघि ओपनर किटन जेनिङ्सलाई ३६ रनको स्थितिमा एलबीडब्लू धरापमा पारे । लगत्तै दोस्रो सेसनको पहिलो बलमै नयाँ ब्याट्सम्यान जोनी बेरस्टो बोल्ड भए । त्यसपछि अर्को ओभरको पहिलो बलमा सामीको ह्याट्रिक बलमा जोगिए पनि रुट सामीको डाइरेक्ट थ्रोमा ४८ रनमा खेलिरहँदा रनआउट भए ।दिनको सुरुआतमा ६० को स्थितिमा रहेको इंग्ल्यान्डले ओपनर एलेस्टर कुकलाई १२ रनमा गुमाएको थियो । ब्याटिङ क्रममा बढुवा भएका मोइन अली पनि सस्तैमा आउट भएपछि इंग्ल्यान्ड ३३२ को स्थितिमा पुगेको थियो । त्यसपछि जेनिङ्स र कुकले तेस्रो विकेटका लागि ५९ रनको साझेदारी गरे ।रुट आउट भएपछि क्रिजमा आएका बटलरले बेन स्टोक्ससँग छैटौं विकेटका लागि ५६ रनको साझेदारी गरे । स्टोक्स ३० रनमा आउट भए । भारतका लागि सामीले २ तथा रवि आश्विन, इशान्त शर्मा र जसप्रित बुमराहले ११ विकेट हात पारेका छन् । अघिल्लो दिन ुचेतेश्वर पुजारा १ सय ३२ रनमा नटआउट रहँदा भारत २ सय ७३ रनमा अलआउट भएको थियो ।"
पाका साथी,"बालसाहित्य कस्तो हुनुपर्छ भन्नेबारे शान्तदास भन्छन् बालसाहित्य लेख्दा निकै सचेत भएर लेख्नुपर्छ । यसका लागि धेरैभन्दा धेरै मिहिनेत चाहिन्छ । एकैपल्ट लेखेर टुंग्याउनुपर्छ भन्ने छैन । दोहराएर तेहराएर लेख्नुपर्छ । लेखकले आफ्ना रचना सफा होस् भनेर निरन्तर र सक्दो प्रयास गर्नुपर्छ । बालसाहित्यको लेखकले सबैभन्दा पहिले ध्यान दिनुपर्छ कतै यसले बालबालिकालाई कुनै प्रकारले हानि पुर्याउने काम त गर्दैन ? यस्तो हानि चेतनाका रूपमा पनि हुन सक्छ, शारीरिक पनि हुन सक्छ । अथवा दुवै । बालसाहित्यको रचना आमा भएर गर्नुपर्छ । यसका लागि आमाको जस्तै माया र धैर्य हुनुपर्छ । आमाको जस्तैमुटु, त्याग र समर्पण चाहिन्छ । आफ्नो बच्चालाई लिएर आमाको आफ्नै धारणा हुन्छ । ठूलो भएर यो यस्तो बन्छ, उस्तो बन्छ भन्ने आशा र भरोसा हुन्छ । त्यसरी नै लेखकले पनि बालबालिकाप्रति आशा र भरोसा राख्नुपर्छ । अहिलेको बालसाहित्यमा धेरै सुधार चाहिन्छ ।"
हातैले लेखौं धन्यवाद !,(क्रिस्टोफर बर्गल्यान्डको साइकोलजी टुडेमा प्रकाशित लेखको भावानुवाद)
आँखा,"आँखालाई स्वस्थ राख्ने उपाय :दिनहुँ हरियो तरकारी, साग र फलफूल खाने ।आँखा रातोसंक्रमित भएकाको नजिक नजाने, सम्पर्कमा नरहने घाम र धुलोमा निस्कँदा कालो चस्मा लगाउने ।खेल्दा धारिलोतिखो वस्तुबाट टाढै रहने ।धुलो कसिंगर पर्दा नमाड्ने, सफा पानीले धुने धेरै नजिकबाट टीभी नहेर्ने । हरेक २० मिनेटमा २० सेकेन्डका लागि आँखालाई आराम दिने मोबाइलटयाबलेटकम्प्युटर लगातार २०३० मिनेटभन्दा बढी नचलाउने चिकित्सकको सल्लाहअनुसार आँखाको नियमित व्यायाम गर्ने"
मकैको अर्कै खेती !,"किसन कुँवर, कक्षा१२बूढानीलकण्ठ स्कुल, काठमाडौं"
निहुँ खोज्दै लाम्खुट्टे,"निहुँ खोज्दै लाम्खुट्टे आउँछ कोठामाकोठाबाट निस्केर जान्छ गोठमा यसले दु:ख दिने भो रोग सार्ने भो कानमा आई कराउँदै दिक्क पार्ने भो टोकी टोकी छालामा चाला बनायो रगत चुस्दै गालाको दसैं मनायो लाम्खुट्टेलाई लखेट्ने के छ तरिका रोग यसले ल्याउँछ रे अनेक थरिकादिउँसो बस्छ फोहोरमा झाडी, बोटमाराति फेरि आउँछ हाम्रै कोठामा धपाउन खोजेको जाँदै गएन यौटा झुल नकिनी हुँदै भएन म्याट बाली लखेट्छु बत्ती जोडेर धूप सल्काई भगाउँछु सलाई कोरेर मलेरिया लाएर यसै मार्छ कि ? हात्तीपाइले सारेर थला पार्छ कि ?रोगको खानी छ यसको आफ्नै ओठमारोग सार्न आउँदै छ हाम्रै कोठामा ।"
वर्षा ऋतु,"साउनभदौ वर्षा ऋतुधेरै पानी पर्छ ।यो बेलामा स्कुल जानगाह्रो हुने गर्छ ।। हिलो हुन्छ जताततै सधंै बाटोभरि । पानी जमी सडक बन्छ पोखरी नै सरि ।।पानी छयाप्दै गुड्छ मोटरलुगा हुन्छ हिलो ।रुझ्दै भिज्दै स्कुल पुग्नहुन्छ सधंै ढिलो ।। चिप्लिएर लड्दै पनि हामी स्कुल जान्छौं । पढीलेखी भविष्यमा ठूलो मान्छे बन्छौं ।।दिव्यम ढुंगाना, कक्षा४ललितपुर माध्यमिक विद्यालय, ललितपुर"
ढुकुरका जोडी,"एकले अर्कालाई कतैजान्नन् कहिल्यै छोडी,मिलीजुली बस्छन् सधैं ढुकुरका जोडी । यताउति हेर्छन् सधैं रूखको डालीमाथि बसी, सँगैसँगै रमाउँदै माया बाँड्छन् कति ?टपटप चारा टिप्दैमाकुरकुर गर्छन्,घरको वरिपरि सधैं मीठो आवाज छर्छन् । खोजीखोजी खाने गर्छन् धान, चामल, कोदो, गहुँ, देख्दै सुन्दर ढुकुरजोडी लाग्छ सधैं हेरिरहूँ ।कला कोइराला, कक्षा८बालज्योति कम्युनिटी एकेडेमी, स्याङ्जा"
सुरी र कुती,"अवतार अहिले चार वर्षका भए । उनलाई कुकुर, बिरालो, खरायो, चराचुरुंगी एकदम मन पर्छ । उनको घरको बिरालो र कुुकुरले छाउरा पाएको दिन अवतार एकदम खुसी भए । उनको ध्यान बढीजसो बिरालो र कुकुरको बच्चामा गयो । छाउरा नांगै भएको देखेर उनले भने आमा म्याउँम्याउँ र भौँभाँैलाई जाडो भयो, लुगा लगाइदिनु न । त्यसपछि उनी ती छाउराहरूको स्याहारसुसार गर्नमा व्यस्त हुन थाले । आफ्नो भोक, तिर्खा, निद्रा सबै बिर्सिए । अवतारको बिरालो र कुकुरप्रेम सुमधुर छ । उनको हजुरबुबाले बाँसबाट बुनेको सानो कोक्रोमा कपडाले बेरेर बिरालोका आमाछोरीलाई बस्ने चाँजोपाँजो मिलाउनुभएको छ । अनि कुकुरलाई पनि तातो कुनामा राख्नुभएको छ । उनी दिउँसो स्कुल गए पनि बिहानबेलुका सानो बिरालो अनि कुकुरको छेउमा बस्छन् र गफ गर्छन् । आमाको छेउमा गएर भन्छन् आमा यी छाउराहरूलाई भोक लाग्यो खानेकुरा दिऊँ न । छाउरालाई नदिईकन उनी केही पनि खाँदैनन् । आफ्नै लुगा लगाइदिन्छन् । स्कुलमा साथीहरूसँग आफ्नो घरमा भएको बिरालो र कुकुरका बारेमा उनले कुरा गरेको सुनेर रिसभ, रामकृष्ण, प्राञ्जल पनि साना छाउराहरू भेटन आउँछन् । उनीहरूले पनि खुसी भएर सुमसुम्याउँछन् । यी बच्चाहरूका लागि यी साना सुरी र कुती छलफलको विषय बनेका छन् । राति सुत्दा पनि अवतार बिरालो र कुकुरका छाउरा सम्झिरहन्छन् । उनी भन्छन् आमा सुरी र कुतीलाई हामीसँगै ओछयानमा ल्याएर लुगा ओढाएर सुताऊ न । अवतारलाई छाउराछाउरी स्याहार्न धमाधम छ । घरी उनी कुकुरको छाउरोलाई माया गर्न पुग्छन् भने घरी बिरालोको छाउरोलाई । उनीहरूलाई सकी नसकी पालैपालो बोकेर घर वरिपरि घुम्छन् । आफ्नो साइकलमा राखेर परपरसम्म घुमाउँछन् । रिसभ, रामकृष्ण र प्राञ्जलको घरसम्म पुर्याउँछन् । अनि सबै मिलेर ती सुरी र कुती बोक्दै साइकलमा चढाउँछन् । तर एक दिन नरमाइलो घटना घटयो । अवतारको बिरालो बाटोमा मरिरहेको भेटियो । अवतार बिरालोलाई त्यो अवस्थामा देखेपछि एकदम दु:खी भए । आमाको सलले आँसु पुछीपुछी रोए । उनले घरपरिवारका सबैलाई रुवाए । साथीहरूलाई पनि सुनाए र सबै जना रोए । पछिसम्म उनले त्यो घटना बिर्सिएनन् । उनी घरी घरी सुरीलाई सम्झिएर रोइरहे । केटाकेटी रोएको हेर्न कसलाई मन लाग्छ र ? हामीलाई उनीहरू खुसी भएको मात्र देख्न मन लाग्छ । एक दिन बिरालो बाँचेर आउनेछ । अर्को जन्म लिनेछ भन्दै उनका आमाबुबा अनि हजुरबुबाहजुरामाले उनको र अरू केटाकेटीको मन बुझाउन खोज्नुभयो । अवतार बाँचेको बिरालो आउने दिन पर्खिन थाले ।अचेल जुन बिरालो देखे पनि अवतार खुसी हुँदै भन्छन्, आमा बाँचेको बिरालो आयो । अब कुतीको पनि साथी हुने भयो । उनका साथीहरू पनि त्यसै भन्छन् । फेरि अवतारको खुसीका लागि अभिभावकले बिरालो ल्याएर राखिदिनुभएको छ । स्कुल छुट्टी भएपछि उनी उनका साथीहरूसँग कुकुर र बिरालोका छाउरासँग एकछिन् खेलेर मात्र गृहकार्य गर्न बस्छन् । बेलुका सुत्दा पनि तिनै छाउरा, उठ्दा पनि तिनै छाउरा र साथीसँग स्कुलमा पनि तिनै छाउराको कुरा । अवतारका लागि ती छाउरा सबैभन्दा प्यारा छन् । उनको सम्पूर्ण ध्यान ती कुकुर र बिरालाका छाउरामा गएको छ ।"
