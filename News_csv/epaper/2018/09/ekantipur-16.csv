शीर्षक,विवरण
थप ५ प्रहरी निलम्बित,"प्रतिवेदनमा बालिका हत्यापछि गर्नुपर्ने जिम्मेवारी पूरा नगरेकाले उनीहरूलाई अनुसन्धान दायरामा ल्याउन सिफारिस गरिएको छ । गृह प्रवक्ता रामकृष्ण सुवेदीको हस्ताक्षरमा जारी विज्ञप्तिमा भनिएको छ, घटनालाई सरकारले गम्भीरतापूर्वक अनुसन्धान गरिरहेको छ र यसमा संलग्न जोकोही भए पनि कानुनी दायरामा ल्याई कारबाही गर्न मन्त्रालय प्रतिबद्ध छ ।अनुसन्धानमा अलमलबलात्कारपछि हत्या घटना अनुसन्धान थप जेलिँदै गएको छ । घटनास्थलबाट प्राप्त प्रमाण नष्ट भएकाले प्रहरी अनुसन्धानले गति लिन सकेको छैन ।भदौ ७ मा गृहले गठन गरेको उच्चस्तरीय समितिले शनिबार प्रारम्भिक प्रतिवेदन बुझाएको छ भने प्रहरी प्रधान कार्यालयले एसएसपी उत्तम सुवेदीको नेतृत्वमा बनाएको समिति र केन्द्रीय अनुसन्धान ब्युरोको टोलीले समानान्तर रूपमा काम गरिरहेका छन् । अनुसन्धान क्रममा भएका त्रुटि पहिचान गर्ने काममा सफलता मिले पनि हत्या कसले र कसरी गर्यो भन्नेबारे ठोस प्रमाण फेला नपरेको प्रहरीले जनाएको छ ।प्रहरीकै पछिल्लो अनुसन्धान घटना कसरी भयो भन्नेतर्फ भन्दा प्रहरीबाट केकस्ता त्रुटि भए र त्यस्ता त्रुटि नियोजित या हेलचक््रयाइँले भयो भन्नेमा केन्द्रित रहेको अनुसन्धानमा संलग्न अधिकारीले बताएका छन् । बम दिदीबहिनीको घरबाट निर्मला निस्केपछि देख्ने साक्षी नभएको, निर्मलासँग सम्पर्कमा आउनेको पहिचान हुन नसकेको र घटनास्थलमा भेटिएका प्रमाण जोगाएर राख्न नसकिएका कारण अनुसन्धान जटिल बनेको छ । केन्द्रीय अनुसन्धान ब्युरोबाट गएको पहिलो टोलीले करिब ६ सय जनासँग सोधपुछ गरेको थियो भने घटना भएको सम्भावित समयमा उक्त स्थानमा प्रयोगमा आएका ६ हजार फोन नम्बर केलाएको थियो । उच्च स्रोतका अनुसार बबिता बमले प्रयोग गर्ने फोनको कल डिटेल रेकर्डसमेत प्रहरीले हेरेको थियो । त्यसमा शंकास्पद व्यक्तिसँग उनीहरूको सम्पर्क भएको भेटिएन ।बम दिदीबहिनी थुनामुक्त भइसकेपछि र मुख्य अभियुक्तका रूपमा प्रस्तुत गरिएका दिलीप विष्ट छुटिसकेको अवस्थामा प्रहरीले अन्य कसैलाई थुनामा राखेर अनुसन्धान गरेको छैन । बलियो प्रमाणका अभावमा बोलाएर बयान मात्रै लिने पुरानै शैली अपनाउँदा विवादमा तानिने डर प्रहरीमा देखिन्छ ।सीआईबीको पछिल्लो टोलीले अघिल्लो अनुसन्धानलाई मात्रै केलाएको छैन, शंकाको घेरामा तानिएका एसपी डिल्लीराज विष्टका छोरा र मेयरका भतिजाको फोन डिटेलसमेत हात पारिसकेको छ । उच्च स्रोत भन्छ, त्यसबाट पनि प्रहरीले अनुसन्धान अगाडि बढाउने कुनै क्लु फेला पारेको छैन ।अनुसन्धानमा संलग्न एक प्रहरीले निर्मलाको पोस्टमार्टम रिपोर्टबारे डाक्टरले गरेको व्याख्या सुनाउँदै भने, निर्मलाको भोकल कर्ड भाँच्चिएको छ । घाँटीमा एक हातको पाँच औंलाको डोब देखिन्छ । त्यसका आधारमा भन्न सकिन्छ, हत्या गर्दा एउटा हात प्रयोग भएको छ । ती प्रहरीका अनुसार भोकल कर्ड भाँचेर हत्या गर्ने अपराधी सामान्य मान्छे होइन भन्ने संकेत गर्छ । घटनास्थलमा बलात्कार भएको हैन भने निर्मलाको बलात्कार कहाँ गरियो र त्यहाँबाट शव कसरी, केमा ओसारियो भन्ने प्रश्नको उत्तर प्रहरीले अहिलेसम्म फेला पारेको छैन । अनुसन्धानमा संलग्नहरूका अनुसार रातभर पानी पर्नु र पानीकै आहालमा शव फेला परेकाले पनि कुन दिशाबाट त्यहाँ ल्याएर शव मिल्काइयो भन्ने खुल्न सकेको छैन । अनुसन्धानमा संलग्न प्रहरीहरूले अनुसन्धान विभिन्न कोणबाट एकैचोटि भइरहेको बताएका छन् । तर त्यो कुनै नयाँ तथ्य स्थापित गर्ने दिशामा पुगेको छैन ।"
फेरि आन्दोलन,"निर्मलाका हत्यारा चाँडोभन्दा चांँडो पत्ता लगाउनुपर्ने हाम्रो माग हो, सुरुदेखि आन्दोलनमा संलग्न रहेकी हेलेन श्रेष्ठले भनिन्, घटना भएको दुई महिना पुग्न लाग्दा पनि दोषी पत्ता लाग्न नसक्नु दु:खको कुरा हो । उनले शान्तिपूर्ण आन्दोलन निरन्तर गरिरहने बताइन् । आन्दोलनकै क्रममा शनिबार नेविसंघले कञ्चनपुर बन्द गरायो । निर्मला पन्तका हत्यारा पत्ता लगाउनुपर्ने हाम्रो माग हो, नेविसंघका निवर्तमान उपाध्यक्ष केशव जोशीले भने, अपराधी पत्ता नलागेसम्म आन्दोलन जारी रहन्छ । देशैभर प्रदर्शनपन्तका हत्यारा पत्ता लगाउन माग गर्दै शनिबार देशभर प्रदर्शन भएको छ । राजधानीमा हजारौं सर्वसाधारणले माइतीघर मण्डलादेखि नयाँ बानेश्वरसम्म प्रदर्शन गरे । उनीहरूले बलात्कार र हत्या घटनाका दोषी तत्काल पत्ता लगाई कारबाही गर्न र पीडित परिवारलाई न्याय दिन सरकारसित माग गरेका थिए । प्रदर्शनमा निर्मलाका निम्ति न्याय, दोषीलाई उन्मुक्ति निर्दोषलाई यातना, सरकार देखाऊ इच्छा जस्ता नारा लेखिएका प्लेकार्ड बोकेका थिए ।"
खुला बन्यो गोप्य विधेयक,"काठमाडौं  सार्वजनिक पदमा रहेका व्यक्तिको मात्र नभई समाजमा चर्चित व्यक्तिको विवरणसमेत गोप्य नहुने गरी कानुन बन्ने भएको छ ।सरकारले सार्वजनिक पद धारण गरेका व्यक्तिको विवरण गोप्य राख्ने प्रावधानसहित ल्याएको विधेयकलाई संसद्को राज्य व्यवस्था समितिले परिमार्जन गरी सार्वजनिक पदमा रहेका, सार्वजनिक रूपमा चिनिएका, सार्वजनिक चासो वा सरोकारमा पर्ने व्यक्तिहरूको विवरणसमेत गोप्य नहुने व्यवस्था राखेको हो ।विधेयकमा सम्पत्तिसम्बन्धी विवरण, शैक्षिक योग्यता, राहदानी, सवारी चालक अनुमतिपत्रलगायत पहिचान खुल्ने विवरण सार्वजनिक गर्न यो विधेयकले रोकतोक नगर्ने प्रावधान छ । कुनै अपराधको अनुसन्धान वा अभियोजन गर्ने सम्बन्धमा कुनै व्यक्तिगत सूचना वा विवरण प्राप्त गर्न पनि विधेयकले खुला गरेको छ । सरकारले ल्याएको विधेयकमा यी सबै विवरण गोप्य राख्नुपर्ने प्रस्ताव थियो । समितिको अध्यक्षता गरेकी ज्येष्ठ सदस्य मीना पाण्डेले विधेयकको दफावार छलफलमा प्रेस स्वतन्त्रतालाई असर नपर्ने व्यवस्था थप गरेर प्रतिवेदन तयार गरिएको बताइन् । विधेयकमा प्रेस स्वतन्त्रता मर्न नदिने व्यवस्था थप गरिएको छ । सार्वजनिक पद धारण गरेका व्यक्तिको प्रमाणपत्र, सम्पत्ति विवरणलगायत सार्वजनिक गर्न पाइन्छ, उनले भनिन्, सरकारले ल्याएको विधेयकमा सबै गोप्य थियो । हामीले खुला बनायौं ।राज्य व्यवस्था समितिले विधेयक परिमार्जन गर्दै पेस गरेको प्रतिवेदन प्रतिनिधिसभाको शनिबारको बैठकले पारित गरेको छ । अब राष्ट्रिय सभाबाट पारित गरेर राष्ट्रपति विद्यादेवी भण्डारीले प्रमाणीकरण गरेपछि असोज ३ देखि यो कानुन कार्यान्वयनमा आउनेछ । संविधानमा भएको गोपनीयताको हक कार्यान्वयन गर्न यो कानुन बनाइएको हो ।यो विधेयकमा सार्वजनिक हित तथा पारदर्शिता कायम गर्न र अनुसन्धानमूलक पत्रकारिता गर्न वैयक्तिक गोपनीयतासम्बन्धी विधेयकले रोक नलगाउने व्यवस्था स्पष्ट उल्लेख छ । छापाखाना तथा पत्रपत्रिका र राष्ट्रिय प्रसारणसम्बन्धी प्रचलित कानुनले निषेध गरेको सूचनाबाहेक अन्य सूचना सार्वजनिक गर्न बाधा नपर्ने प्रावधान यो विधेयकमा राखिएको छ । विधेयकमा भनिएको छ, अनुसन्धानमूलक पत्रकारिता गर्ने सिलसिलामा प्राप्त गरेको वा संकलन गरेको कुनै सूचना, जानकारी, तथ्यांक, समाचार र तस्बिर व्यक्तिको गोपनीयताका आधारभूत मान्यता प्रतिकूल नहुने गरी प्रकाशन वा प्रसारण गर्न वा कुनै किसिमले सार्वजनिक गर्न बाधा पुर्याएको मानिने छैन ।विधेयकको दफा १६ मा कसैको मन्जुरीबिना तस्बिर खिच्न नपाइने व्यवस्थालाई आमसञ्चार माध्यममा लागू नहुने प्रावधान समितिले थप गरेको छ । त्यस्तै सार्वजनिक रूपमा व्यक्त गरेको मन्तव्य, विचार वा सार्वजनिक रूपले आयोजित कार्यक्रममा खिचिएको श्रव्यदृश्य तथा तस्बिर प्रकाशन गर्न पनि यो विधेयकले सहज बनाएको छ । सार्वजनिक पद धारण गरेको व्यक्ति वा सार्वजनिक रूपमा चिनिएका व्यक्तिले व्यक्त गरेको मन्तव्य, विचार र उसले गर्ने सार्वजनिक कामको टिकाटिप्पणी गर्न रोक नलाग्ने व्यवस्था विधेयकमा छ । समितिले व्यक्तिको परिभाषा गरेर सार्वजनिक पद धारण गरेको, सार्वजनिक पदमा नियुक्ति, मनोनयन वा निर्वाचित हुने औपचारिक प्रक्रियामा रहेको र पदमा सिफारिस भएका व्यक्तिको विवरण सार्वजनिक गर्न बाधा नपर्ने व्यवस्था राखेको छ । त्यस्तै सार्वजनिक पदमा सेवानिवृत्त वा पदमुक्त भएको व्यक्ति, सार्वजनिक रूपमा चिनिएका, सार्वजनिक चासो वा सरोकारमा पर्ने व्यक्तिको पनि व्यक्तिगत सूचना वा विवरण गोप्य हुने छैन ।"
सय नाघेका तन्नेरी !,"धनकुटा  उमेर १०२ । दैनिक ६ घण्टा कम्तीमा खटाइ । उनको लगन, खटाइ र स्फूर्ति देखेर सबै चकित पर्छन् । उनी हुन् महालक्ष्मी नगरपालिका७ मारेक टोलका ओमनारायण श्रेष्ठ । सय कटेका उनी आफैं कमाइ गर्छन्, सीपमूलक काम गरेर । गाउँठाउँका अरूलाई पनि सिकाउँछन् । सात दशकअघि बनेको झुप्रे घरभित्र हँसिलो चेहरामा भेटिन्छन् उनी । भलाकुसारी गर्दा लाग्छ सन्तुष्ट भएकैले दीर्घजीवी छन् ।विसं १९७४ मा जन्मिएका उनले दुई महिनाअघि १०१ वर्ष पार गरे । १० मिनेटभन्दा बढी समय लगातार मुरली बजाउन सक्छन् । रमाइला श्लोक र कविताको भाका हाल्न उत्तिकै खप्पिस छन् । उनको अर्को विशेषता हो गाउँबस्ती र बजार आसपास फालिएका प्लास्टिकका सामग्री जुटाएर दाम्लो बनाउनु । त्यसलाई बेचेर राम्रै कमाइ गरिरहेका छन् । खेर गएका वस्तु सदुपयोग र कमाइ पनि हुने भएकाले यो काम गरेको उनको भनाइ छ । उनीकहाँ दाम्लो किन्न टाढाबाट समेत मान्छे आउँछन् । अर्खौले जितपुरमा लाग्ने साप्ताहिक शुक्रबारे हाटमा पनि दाम्लो बेचेर आफूलाई चाहिने सामानको गर्जो टर्ने गरेको उनले सुनाए । घरबाट करिब एक किमि दूरीको हाटमा सामान बेचेर हप्ताको ७ सय रुपैयाँ कमाउँछन् श्रेष्ठ । मन लागेको खानेकुरा र लुगा किन्न आफ्नै कमाइले पुग्ने गरेको छ, उनले भने, मलाई पटक्कै अल्छी लाग्दैन, बरु केही काम नगरी बस्दा मात्र बेस्सरी अल्छी लाग्छ ।दैनिक ८ वटा दाम्लो बनाउँछन्, प्रतिगोटा ५० रुपैयाँ पर्छ । राम्ररी सुन्न, बोल्न सक्ने उनी लौरोको सहारामा दैनिक दुई किलोमिटर हिँडडुल गर्छन् । घरनजिकै बसोबास गर्ने छोराबुहारीले उनको रेखदेख गर्दै आएका छन् । अहिलेसम्म कुनै ठूलो बिमार नलागेको श्रेष्ठको भनाइ छ ।श्रेष्ठ आफ्नो काममा यत्ति व्यस्त हुन्छन् कि अरूले आराम गर्न कर गर्नुपर्ने बुहारी मनमायाले बताइन् । बुवालाई यो उमेरमा पनि आराम गर्नु भन्न बाध्य हुनुपर्छ, उनले भनिन्, बरु हामी काम गर्दा थाक्छौं, उहाँ थाक्नुहुन्न ।८० वर्ष पहिले दार्जिलिङमा चिया कमानमा काम गरेका उनी त्यसअघि केही समय धनकुटा बजारको ५२ ढोके दरबारमा चौकीदार रहे । सामाजिक काममा पनि उत्तिकै रुचि राख्छन् । अघिल्लो वर्ष १०१ वर्ष प्रवेश गर्दा उनले स्वास्थ्य उपचार केन्द्रलाई कुर्सी उपहार दिए, आफ्नै कमाइबाट ।"
चीनतिर लर्को,"काठमाडौं सत्तारूढ नेपाल कम्युनिस्ट पार्टी (नेकपा) का अध्यक्ष पुष्पकमल दाहाल शनिबार चीन प्रस्थान गरेका छन् । भारत भ्रमण सकेर फर्केको दुई साता नपुग्दै उनी चिनियाँ कम्युनिस्ट पार्टीको निमन्त्रणामा चीन गएका हुन् । त्रिभुवन अन्तर्राष्ट्रिय विमानस्थलमा सञ्चारकर्मीसित कुरा गर्दै दाहालले नेकपा र चिनियाँ कम्युनिस्ट पार्टीबीचको सम्बन्ध विस्तार नै आफ्नो भ्रमणको प्रमुख एजेन्डा रहेको जनाए । विगतमा दुई सरकारबीच भएका सहमति, सम्झौता तथा सहकार्यका विविध विषय कार्यान्वयनमा ल्याउन पहल गर्ने उनले बताए । दाहालले चिनियाँ कम्युनिस्ट पार्टीका उच्च तहका नेताहरूसँग आपसी हित र द्विपक्षीय चासोका विषयमा छलफल गर्ने कार्यक्रम छ । उपराष्ट्रपति जानेउपराष्ट्रपति नन्दबहादुर पुन १७ औं चीन पश्चिम अन्तर्राष्ट्रिय मेला मा सहभागी हुन असोज ३ मा चीन जाने भएका छन् । चिनियाँ कम्युनिस्ट पार्टी (सीपीसी) का सिचुवान प्रान्तका सचिव फङ छिङहवा र चिनियाँ जनसरकारका सिचुवान प्रान्तका गभर्नर यिन लिलेको निमन्त्रणामा उनी चीन जान लागेका हुन् । उपराष्ट्रपतिले सिचुवान प्रान्तको राजधानी छेन्दुमा असोज ४ देखि सुरु हुने मेलाको उद्घाटन समारोहलाई नेपालका तर्फबाट सम्बोधन गर्ने कार्यक्रम छ । उनले असोज ५ मा छेन्दुमा आयोजना हुने डिजिटल फोरम लाई समेत सम्बोधन गर्नेछन् । उनले चीन सरकारका उच्च पदाधिकारी, चिनियाँ कम्युनिस्ट पार्टीका सिचुवान प्रान्तका पदाधिकारीलगायतसँग पनि भेटवार्ता गर्नेछन् । उनी असोज ८ गते फर्कने छन् । दुई मुख्यमन्त्री पनि जाँदै गण्डकी र कर्णाली प्रदेशका मुख्यमन्त्री क्रमश: पृथ्वीसुब्बा गुरुङ र महेन्द्रबहादुर शाही चीन भ्रमणमा जाने भएका छन् । संघीय मन्त्रिपरिषद्को शुक्रबार साँझ बसेको बैठकले दुवै मुख्यमन्त्रीको भ्रमण कार्यक्रम स्वीकृत गरेको हो । गुरुङले सेप्टेम्बर २५ देखि अक्टोबर १ सम्म चीनको हैनान प्रान्त भ्रमण गर्नेछन् । अर्का मुख्यमन्त्री शाहीले भने सेप्टेम्बर २४ देखि ३० सम्म चीनको सिचुआन प्रान्त भ्रमण गर्नेछन् । दुवै मुख्यमन्त्रीको भ्रमणले चीन र नेपालबीच प्रान्तीय सरकारस्तरमा सम्बन्ध स्थापना र सहयोग आदानप्रदान गर्न सहयोग पुग्ने विश्वास प्रदेश सरकारका अधिकारीहरूको छ । यसअघि प्रदेश २ का मुख्यमन्त्री लालबाबु राउत अमेरिका जान लाग्दा संघीय मन्त्रिपरिषद्ले भ्रमण कार्यक्रम अस्वीकृत गरेको थियो । उनी अमेरिकामा मधेसी समाजको कार्यक्रमलाई सम्बोधन गर्न जाने तयारीमा थिए ।"
मौलिक हकका विधेयक दुई दिनभित्रै,"काठमाडौं मौलिक हक कार्यान्वयन गर्न बनाउनुपर्ने सबै विधेयक संघीय संसद्ले सोमबारसम्म पारित गर्ने भएको छ । असोज २ सम्म १५ वटा विधेयक पारित गर्नुपर्ने बाध्यता छ ।संविधान जारी भएको तीन वर्षभित्र मौलिक हक कार्यान्वयन गर्ने विधेयक पारित गर्नुपर्ने अनिवार्य व्यवस्था भएका कारण संसद्ले नियमावली नियम निलम्बन गरेर फास्ट ट्रयाकबाट धमाधम विधेयक पारित गरिरहेको छ । प्रतिनिधिसभाबाट पारित विधेयक राष्ट्रिय सभाबाट पनि पारित गर्न समय लाग्ने भएपछि संशोधन राख्ने समय ७२ घण्टाबाट घटाएर १२ घण्टा कायम गर्न नियम निलम्बन गरिएको हो । सरकारले प्रतिनिधिसभामा ११ र राष्ट्रिय सभामा ४ वटा विधेयक दर्ता गरेको थियो । राष्ट्रिय सभामा दर्ता भएको अपांगता भएका व्यक्तिको अधिकारसम्बन्धी पहिलो संशोधन विधेयक र वातारण संरक्षण पहिलो संशोधन विधेयक दुवै सदनबाट पारित भइसकेको छ । यी दुई विधेयक प्रतिनिधिसभाको शनिबारको बैठकले पारित गरेको हो । अब राष्ट्रपतिबाट प्रमाणीकरण भएपछि कार्यान्वयनमा आउनेछन् । प्रतिनिधिसभामा दर्ता भएका ११ मध्ये शुक्रबारको बैठकमा ७ वटा (खाद्य अधिकार तथा खाद्य सम्प्रभुतासम्बन्धी, उपभोक्ता संरक्षण, रोजगारीको हकसम्बन्धी, सुरक्षित मातृत्व तथा प्रजनन स्वास्थ्य अधिकार, जनस्वास्थ्य, आवासको अधिकारसम्बन्धी र भूमिसम्बन्धी (सातौं संशोधन विधेयक) पारित गरेको छ । यी विधेयक राष्ट्रिय सभामा टेबल भइसकेका छन् । त्यस्तै शुक्रबारको बैठकले वैयक्तिक गोपनीयता, अनिवार्य तथा नि:शुल्क शिक्षासम्बन्धी, सामाजिक सुरक्षासम्बन्धी, जातीय भेदभाव तथा छुवाछूत (कसुर र सजाय) पहिलो संशोधन विधेयक पारित गरेको थियो । यो विधेयक पनि आइतबार राष्ट्रिय सभामा टेबल हुँदै छ । सोमबारसम्म १५ वटै विधेयक पारित गरेर प्रमाणीकरणका लागि राष्ट्रपति कार्यालयमा पठाइसक्ने योजना रहेको संघीय संसद् सचिवालयले जनाएको छ ।"
एकै गाउँपालिकालाई ३ करोड बजेट,"गाँजाखेती विस्थापित गर्न मकवानपुरको एक दुर्गम गाउँपालिकाले कृषिमा ३ करोड रुपैयाँभन्दा बढी रकम विनियोजित गरेको छ । जिल्लाको विकट एवं गाँजा प्रभावित कैलाश गाउँपालिकाले चालू आवको निम्ति कृषि क्षेत्रको विकासका निम्ति २ करोड ५१ लाख रुपैयाँ विनियोजन गरेको छ । गाँजाखेती विस्थापित गर्न संघीय सरकारले उक्त गापालाई १३ लाख र प्रदेश सरकारले ४० लाख रुपैयाँ विनियोजन गरेको छ । गाउँपालिकालाई गाँजा मुक्त बनाउन चालू आवमा संघीय, प्रदेश र गाउँपालिकाले गरेर कृषि क्षेत्र अर्थात् नगदेबालीका निम्ति ३ करोड ४ लाख रुपैयाँ रकम विनियोजन गरेको छ, गापा अध्यक्ष टंकबहादुर मोक्तानले भने, यो वर्षदेखि गाउँपालिकाबाट गाँजाखेती विस्थापित गरिन्छ । गाउँपालिका क्षेत्रबाट गाँजाखेती पूर्ण रूपमा विस्थापित गरेर तरकारी खेती लगायत अन्य नगदेबालीहरू लगाउन कृषकहरूलाई उत्प्रेरित गर्न कृषि क्षेत्रको निम्ति गाउँपालिकाले नै साढे २ करोड रुपैयाँ विनियोजित गरेको गापा अध्यक्ष मोक्तानले भने । गाँजाखेती विस्थापित गर्ने अभियानका निम्ति संघीय र प्रदेश सरकारले पनि ५३ लाख रुपैयाँ उपलब्ध गराएको छ ।कृषि क्षेत्रको विकास नभई गाउँपालिकाको विकास सम्भव नहुने भएकाले कृषि क्षेत्रमा सबैभन्दा बढी बजेट छुट्टयाएको गापाले जनाएको छ । कृषिको उच्च सम्भावना बोकेको कैलाश गाउँपालिकाले स्थानीयको जीवनस्तर उकास्ने योजनासहित उल्लेख्य बजेट छुट्टयाएको हो । चालू आवमा उक्त गाउँपालिकाको सामाजिक सुरक्षा भत्तासहित कुल ३९ करोड २० लाख रुपैयाँ बजेट छ । त्यसमध्ये पुँजीगत खर्चतर्फ १७ करोड रुपैयाँ छुट्टयाएको छ । १७ करोडमध्ये गापाले गाँजाखेती विस्थापित गर्न २ करोड ५१ लाख अर्थात् २२ प्रतिशत रकम विनियोजित गरेको छ ।जिल्लाको उत्तरपश्चिमी क्षेत्रमा पर्ने उक्त गाउँपालिकाले गाँजा विस्थापित गर्न गत आवमा कृषि क्षेत्रको विकास गर्न एक करोड ७७ लाख रकम विनियोजन गरेको थियो । उक्त विनियोजित रकमले अधिकांश कृषकहरू गाँजा खेती गर्न छाडेर तरकारी खेतीलगायत नगदेबालीतर्फ आकर्षित भएकाले गाउँपालिका उत्साहित भएर गत वर्षको भन्दा कृषि क्षेत्रमा बजेट वृद्धि गरेको हो । गत वर्षको कृषि क्षेत्रमा विनियोजन गरेको बजेटको सकारात्मक प्रभावले गाउँपालिकाबाट गाँजाखेती करिब ९५ प्रतिशतभन्दा बढी विस्थापित भइसकेको छ । उक्त गाउँपालिकाका २ जना कृषकले मकैबारीभित्र गाँजाको ब्याड राखेका थिए । प्रहरीले जनप्रतिनिधिको रोहवरमा गाँजाको ब्याड नष्ट गरिसकेको छ । गाउँपालिकामा अहिले गाँजाखेती गर्न कृषकहरूले गाँजाको ब्याड लगाएको जानकारी छैन, कैलाश गाउँपालिका कृषि शाखाका संयोजक अमरकान्त झाले भने, यस गाउँपालिकाका कृषकहरू गत वर्षदेखि तरकारी खेतीतर्फ आकर्षित भएका छन् । गाँजाखेती प्रभावित क्षेत्रका कृषकहरू अहिले सामूहिक र व्यक्तिगत रूपमा तरकारी खेती गरेर राम्रै कमाइ गर्न थालेका छन् । दुई वर्षअघिसम्म गाउँभरि गाँजाखेती गर्ने कैलाश गाउँपालिका ३ दोधनीका कृषकहरू अहिले प्लास्टिकको टनेलभित्र गोलभेंडा र भेडेखुर्सानी उत्पादन गरिरहेका छन् । दोधनीका वीरबहादुर चेपाङले ६ वटा प्लास्टिकका टनेलभित्र गोलभेंडा र भेडेखुर्सानीको खेती गरेका छन् । उनले गोलभेंडा र भेडेखुर्सानी करिब ७० हजार रुपैयाँको बिक्री गरिसकेका छन् । करिब २ लाख रुपैयाँको बिक्री गर्ने अनुमान गरिएको छ । गाउँपालिकाले उनलाई टनेल बनाउन प्लास्टिक, गोलभेंडा र भेडेखुर्सानीको बीउ र प्राविधिक सहयोग प्रदान गरेका थियो ।दोधनीमा वीरबहादुरकै जस्तै २० वटा टनेलमा गोलभेंडा खेती छ । दोधनीमा मात्र होइन, कैलाश गाउँपालिका७ डोकाटारमा २५ जनाको समूहले गोलभेंडा, भेडेखुर्सानी, मौरीपालन गरेका छन् । उक्त गाउँमा २५ वटा टनेलमा तरकारी खेती छ । ३ लाख रुपैयाँभन्दा बढी तरकारी बिक्री गरिसकेका छन् । उक्त गाउँका अधिकांश बासिन्दा गाँजाखेती गर्ने गथ्र्ये । अहिले तरकारी खेती, मौरीपालन र सिँचाइ पुगेको ऊर्वर जमिनमा धान खेतीसम्म गर्न थालेका छन्, कृषि शाखाका प्रमुख झाले भने, अब यो वर्षको कृषि क्षेत्रको बजेटले गाउँपालिकाबाट लगभग गाँजा विस्थापित हुन्छ भन्ने अनुमान गरेका छाँै । यसैगरी, कैलाश गाउँपालिका ९ खनचौरमा विगतमा गाँजा उत्पादनका लागि नाम चलेको क्षेत्र हो । अहिले उक्त गाउँ तरकारीमय बनेको छ । उक्त बस्तीका गोविन्द विकको २० वटा गोलभेंडाको टनेल छन् । उनले ३ लाख रुपैयाँभन्दा बढी गोलभेंडा बिक्री गरिसकेका छन् । उक्त गाउँमा ५० वटा प्लास्टिकका टनेलमा तरकारी खेती गरिएको छ । विगतमा गाँजाका बोटले हरियाली बनेको खनचौर अहिले प्लास्टिकको टनेलले सेताम्मे बनेको छ । उक्त गाउँपालिकाको अनुदानवाट गापाभरि ४ सय वटा प्लास्टिकका टनेल छन् । उक्त टनेलभित्र तरकारी खेती गरिएको छ ।गत आवमा गापाले तरकारीको पकेटका लागि साविकको गाविस गोगने र नामटारको हालको ९ र १० वडा । अदुवाको पकेट कार्यक्रमका लागि कालिकाटार र भार्तामा कार्यक्रम राखिएको थियो । कालिकाटार भार्ताका कृषकहरूले अदुवा उत्पादनबाट राम्रै आम्दानी लिन सफल भए । कैलाश गाउँपालिकामा सिँचाइ अभावका कारण उत्पादनमा निकै कमी आउने भएकाले कृषकलाई आत्मनिर्भर बनाउन र कृषि क्षेत्रको आम्दानी बढाउन चालू आवमा ८० लाख सिँचाइ कार्यक्रममा राखिएको छ । गाउँपालिकाले ९ वटा कृषि उपज संकलन केन्द्र निर्माणको लागि ३१ लाख ५० हजार रुपैयाँ बजेट छुट्टयाएको छ । यसैगरी, नमुना च्याउ स्थापना कार्यक्रम डाँडाखर्क १ र २ मा १ लाख रुपैयाँ, घरसहितको च्याउ प्रदर्शनी १० वटा परिवारका लागि १ लाख ५० हजार रुपैयाँ, सामूहिक माछापालनका लागि १ लाख ५० हजार रुपैयाँ बजेट रहेको उल्लेख छ । पशु विकास कार्यक्रमका लागि ५० लाख रुपैयाँ बजेट विनियोजन गरेको छ । पशु विकास कार्यक्रमका लागि विपन्न परिवार बाख्रा पैँचो कार्यक्रममा २० लाख ६० हजार रुपैयाँ बजेट छुट्टयाएको छ । मकवानपुरमा रहेको १० वटै स्थानीय तहको तुलनामा सबैभन्दा धेरै कृषिमा बजेट कैलाश गाउँपालिकाले छुट्टयाएको जिल्ला कृषि विकास कार्यालय मकवानपुरका प्रमुख निर्मल गदालले बताए । जिल्लाको पश्चिमी क्षेत्रमा पर्ने कैलाश र राक्सिराङ गाउँपालिकाका जनप्रतिनिधिले आफ्नो गाउँपालिकाबाट गाँजाखेती पूर्णरूपमा विस्थापित गर्न तरकारीखेती लगायत कृषि क्षेत्रको विकास बजेटको राम्रंो व्यवस्था गरेका छन् ।"
जस्तापातामय बन्यो गाउँ,"रामेछाप  भूकम्पपछि रामेछापको नागदहमा पुनर्निर्माण भएका अधिकांश घरमा नीला छाना हालिएका छन् । डाँडामा बसेर गाउँतिर हेर्दा लोभलाग्दा नीलैनीला घर बग्रेल्ती देखिन थालेका छन् । नीलो जस्ताको प्रयोगले गाउँको अनुहार नै बदलिएको छ । पहिले यसको प्रयोग थिएन, पूर्व गाविस अध्यक्ष आशबहादुर तामाङले भने, धेरैले बाक्ला ढुंगा ल्याएर घर छाउने गर्थे । भूकम्पले त्यस्ता घर धेरै क्षति पुर्याइदियो । केही टायल र सेतो जस्ताका घर पनि छन् । तिनीहरूले पनि अहिले पुनर्निर्माण गरेका घरमा रंगीनमा पनि नीलै जस्तापाता हालेका छन् । प्राविधिकले पनि ढुंगा र टायलको छाना हाल्दा घर पास नगर्ने भएकाले अधिकांशको रोजाइ रंगीन कर्कटपाता बनेको उनले बताए । गह्रौं छानालाई प्राविधिकले अस्वीकार गर्छन् । हलुका निर्माण सामग्री प्रयोग गर्दा भूकम्पबाट सुरक्षित हुने प्राविधिक सल्लाहअनुसार उनीहरूले जस्ताको प्रयोग गरेका हुन् । राष्ट्रिय पुनर्निर्माण प्राधिकरणबाट अनुदान पाउने लाभग्राहीले बनाएको घर भनेकै नीलो कर्कट पातावालाजस्तो भएको छ, नागदहमा कार्यरत प्राविधिक अम्बिका कार्कीले भनिन् । कार्कीका अनुसार नागदहमा करिब ८० प्रतिशत लाभग्राहीले नीलो कर्कटपाताले घर छाएका छन् । नागदहको छिमेकी गाउँ बिजुलीकोटमा पनि पुनर्निर्माण भएका करिब १ हजार घरमा नीलै छाना हालिएको छ । एकै नासका घर अनि एकै नासका छाना, स्थानीय कुमार तामाङले भने, यो बेला अलि प्लान गरेर घर बनाउन सकेको भए नमुना बस्तीझैं देखिन्थ्यो, तर नमुनातिर ध्यान गएन । गाउँमा धेरैले एकैथरी घर बनाएका छन् । अधिकांशको २ कोठे घर छन् । दुईकोठे अनि एकतले घर उस्तै देखिन्छन् । जग्गाको साँधको ख्याल गरिएन भने घरै नचिन्ने अवस्थाका छन्, उनले भने, प्राविधिकको मापदण्ड र डकर्मीको सीप एकै भएकाले यस्तो भयो । जस्ताको छाना लगाउँदा घर हलुका हुने मात्र नभई काठको प्रयोगमा कमी र ज्यालामा बचत हुने गर्छ । रंगीनमा पनि नीलो कर्कटपाताको प्रयोग व्यापक मात्रामा छ । हरेक गाउँमा नीलो कर्कटपाताको छाना हालेर घर निर्माण गरीएका छन् । रातो र हरियो रंगको जस्ता पनि प्रयोग भएको छ । तर थोरै मात्रामा । पहिले प्रयोगमा रहेको सेतो (सादा) जस्ता प्रयोग गर्ने नगण्य छन् । मन्थलीको बीएस हार्डवयेरका सञ्चालक शिवहरि उप्रेती करिब ७५ प्रतिशतभन्दा बढी नै रंगीन जस्ताको प्रयोग भएको बताउँछन् । सेतोजस्ता थोरैले लान्छन् धेरै त रंगीन नै जान्छ, उनले भने । उप्रेतीका अनुसार सादा जस्ताभन्दा रंगीन जस्ताको मोल ज्यादा छ । मोल ज्यादा भए पनि रोजाइ रंगीनकै छ । उप्रेतीका अनुसार सादाभन्दा रंगीन जस्ता बन्डलको २ हजारदेखि २ हजार ५ सयसम्म महँगो पर्छ । रामेछापमै धेरै जस्ता बिक्री गर्ने लक्की हार्डवेयरका नरेश पूर्वेले करिब ९० प्रतिशतको हाराहारीमा रंगीन कर्कटपाता बिक्री हुने बताए । रंगीनमा कम्पनीले ग्यारेन्टीसमेत दिने भएकाले सर्वसाधारण त्यसमा लोभिएका हुन् । रामेछापमा २०७२ को भूकम्पले करिब ४५ हजार घरमा क्षति पुगेको छ । राष्ट्रिय पुनर्निर्माण प्राधिकरणले ती सबैलाई निजी आवास निर्माणका लागि योग्य भन्दै ३ लाख अनुदान पाउने सूचीमा समावेश गरेको छ ।"
मगर युवा हेटौंडामा,"हेटौंडा देशका विभिन्न जिल्लाका मगर युवाहरू हेटौंडामा भेला भएका छन् । आइतबारसम्म चल्ने नेपाल मगर युवा संघको तेस्रो राष्ट्रिय महाधिवेशनले नयाँ नेतृत्वसमेत चयन गर्नेछ । ५५ जिल्लाका ३ सय ५० प्रतिनिधिपर्यवेक्षक सहभागी भएको अध्यक्ष अशोक सारु मगरले बताए ।महाधिवेशनको नेपाल मगर संघका केन्द्रीय अध्यक्ष नवीन रोक्का मगरले उद्घाटन गरे । अध्यक्ष रोक्का मगर, प्रदेश ३ का सांसद प्रेमबहादुर पुलामी मगर, मगर संघका जिल्ला सल्लाहकार शान्तध्वज रानामगर लगायतले जातीय पहिचान र अधिकार प्राप्तिका लागि अझै लड्न आवश्यक रहेको बताए । युवाहरूलाई राजनीतिक दलहरूले भर्याङ मात्रै बनाएको भन्दै वक्ताहरूले अधिकार प्राप्तिका लागि सचेत हुन अनुरोध गरे ।"
चौपायालाई नि:शुल्क कृत्रिम गर्भाधान,हेटौंडा उन्नत जातका चौपाया जन्माउन मकवानपुरको मनहरी गाउँपालिकाले गाईभैंसीको कृत्रिम गर्भाधान नि:शुल्क गरेको छ । चालू आवको साउन महिनादेखि मनहरी गापाअन्तर्गत रहेका पशु सेवा शाखाका प्राविधिकले नि:शुल्क रूपमा कृत्रिम गर्भाधान गराउँदै आएका छन् । पशुपालक कृषकलाई आर्थिक बोझ बोक्न नपर्ने र कृत्रिम गर्भाधानबाट जन्मने बाच्छाबाच्छी र पाडापाडी उन्नत जातका हुने भएकाले गाउँपालिकाले नि:शुल्क गरेको गापा अध्यक्ष एकराज उप्रेतीले बताए ।
अस्वस्थ पानी बेच्छन् टयांकर,"ललितपुर  गोदावरी कुण्डमा नुहाउन मनाही छ । तैपनि नुहाउने मानिसहरूको संख्यामा भने कमी छ्रैन । कुण्डको पानीबाट लामकुण्ड बनेको छ । त्यहाँ लुगा धुनेहरू लस्करै देख्न सकिन्छ । लामकुण्डमा बाटोमा फालिएको फोहोर सिधै मिसिने गरेको छ । त्यही फोहोर कुण्डको एक छेउमा पाइप जडान गरेर लगिएको पानी नजिकैको कृत्रिम पोखरीमा जम्मा गरिएको छ । फिल्टर पनि राम्रोसँग गरिएको छैन । यही पानी पिउनका लागि निजी टयांकर व्यवसायीले बिक्री गर्दै आएका छन् ।खानेपानी मन्त्री विना मगर, मन्त्रालयका सचिवलगायत अनुगमन टोलीले शनिबार यस्तो भेटाएको हो । कुण्डको पानी लैजाने टयांकर व्यवसायीले मापदण्डअनुसार पानीको प्रकृति हेरेर टयांकरको गाडीको दुवै साइड र पछाडिको भागमा सप्लायर्सको नाम, फोन नम्बर, प्रयोजन, अनुमतिपत्र र क्षमता उल्लेख गर्नुपर्छ । टयांकर सेवा सञ्चालनसम्बन्धी निर्देशिका, ०७३ अनुसार पिउनयोग्य खानेपानी (राष्ट्रिय खानेपानी गुणस्तर मापदण्ड, ०६२ बमोजिम मापदण्ड पूरा भएको) को हकमा नीलो रङको स्टिकर प्रयोग गर्नुपर्छ । घरायसी प्रयोजनको पानी (सामान्य घरेलु प्रशोधन गरेर वा उमालेर पिउन मिल्ने पानी) मा हरियो र पिउनबाहेक अन्य प्रयोजनको पानीको हकमा पहेंलो रङको स्टिकर प्रयोग गर्नुपर्ने कानुनी प्रावधान छ ।अनुगमनको क्रममा भेटिएका कतिपय स्टिकर टाँस नगरिएका टयांकर व्यवसायीलाई ७ दिनभित्र बोर्ड सम्पर्क गर्न निर्देशन दिएको छ । बोर्डका अनुसार अनुमति लिई सञ्चालित ४ सय २४ टयांकरमध्ये अझै १ सय ५० ले स्टिकर लिएका छैनन् । यीबाहेक ३० भन्दा बढी टयांकर दर्ता प्रक्रियामा समेत आएका छैनन् । सुरुमा गाडीमा स्टिकर टाँस गर्ने मापदण्ड कार्यान्वयन गराउने खानेपानी मन्त्री मगरको योजना गरेको काठमाडौं उपत्यका खानेपानी व्यवस्थापन बोर्डले बताएको छ । टयांकरमा खानेपानी भनेर लेखिएको हुन्छ । पानी वितरण गर्ने स्थानमा साइनबोर्ड राखिएको छैन । उपभोक्ताले पिउनयोग्य वा घरायसी प्रयोजनका लागि भन्ने कुरा पानी व्यवसायीले भनेको भरमा विश्वास गर्नुपर्ने बाध्यता छ, बोर्डका इन्जिनियर बोधराज दाहालले भने, अधिकांश उपभोक्तामाझ टयांकर व्यवसायीले बिक्री गर्ने पानी पिउनयोग्य छछैन भन्नेबारेमा अन्योल छ । गोदावरी कुण्ड एउटा उदाहरण मात्र हुन् । मन्त्रालय, बोर्डका कार्यकारी निर्देशक, प्रशासकीय अधिकृत, समाजशास्त्रीलगायतको ५ वटा टोलीले गरेको अनुगमनको क्रममा ४० वटा टयांकरका पानीका स्रोतमा अधिकांश सरसफाइको अवस्था नाजुक रहेको पाइएको छ । ललितपुरको बाडेगाउँ र हरिसिद्धिबाट खोलाको पानी वितरण गर्ने गरेका छन् । जोरपाटीस्थित धौलागिरी, कृष्ण, नेपाल ड्रिंक्स, गोकर्णेश्वर लथालिंग अवस्थामा भेटिएका छन् । सिनामंगल पम्प हाउस सञ्चाकललाई फिल्टर तत्काल मर्मत गरी पानी प्रशोधन गरेर मात्र वितरण गर्न, जडीबुटी पम्प हाउसमा रिजर्भवायरमा पानी फोहोर रहेको, पम्पबाट पानी चुहिने गरेको, जनशक्तिको अभाव रहेकाले तत्काल पूर्ति गर्न निर्देशन दिएको छ । पम्प हाउस ट्रिटमेन्ट प्लान्ट ठीक अवस्थामा नरहेकाले पानी राम्रोसँग फिल्टर गरेर मात्र वितरण गर्न, कोटदेवी विद्यानगर डिप बोरिङ खानेपानी आयोजनालाई सरसफाइको अवस्था नाजुक रहेको बोर्डले जनाएको छ । सीतापाइला, ठूलोभर्याङ पानी सप्लायर्स र बोटलर्स नेपाल बालाजुमा वर्षातको पानी संकलन प्रविधि जडान नगरिएको, स्टिकर टाँस नगरिएको र रसिद काटेर मात्र पानी बिक्री गर्न निर्देशन दिइएको छ । खानेपानी महसुल निर्धारण आयोगले टयांकरको पानीको मूल्य निर्धारण गरेको छ । ५ हजार क्षमताको क वर्गको पानीको मूल्य दूरी हेरेर एक हजार ७ सयदेखि एक हजार ९ सय रुपैयाँँसम्म, ख को एक हजार ५ सयदेखि एक हजार ७ सय र ग को एक हजार ३ सयदेखि एक हजार ५ सय रुपैयाँ पर्छ । ७ हजार क्षमताको क को २ हजार २ सयदेखि २ हजार ५ सय, ख को एक हजार ९ सय देखि २ हजार २ सय, ग को एक ७ सयदेखि एक हजार ९ सय रुपैयाँ पर्छ । १२ हजार लिटरको क वर्गको ३ हजार १ सयदेखि ३ हजार ४ सय, ख को २ हजार ७ सयदेखि ३ हजार १ सय र ग को २ हजार ४ सयदेखि २ हजार ७ सय रुपैयाँसम्म तोकेको छ ।तर, अनुगमनका क्रममा पानीको मूल्य प्रचलित कानुनबमोजिम निर्धारण भएको महसुलभन्दा बढी लिने गरेको पाइएको छ । बोर्डका इन्जिनियर दाहाल भन्छन्, बढी मूल्य लिने टयांकरलाई ३ दिनभित्र बोर्डमा सम्पर्क गर्न निर्देशन दिएका छौं । कतिपय स्रोतमा पानीको गुणस्तर जाँच गर्न नमुना संकलन गरिएको छ ।"
"मन्दिर छैन, पेटी बनाइँदै","काठमाडौं  सम्पदा पुनर्निर्माणमा सरकार गम्भीर छैन । यसको पछिल्लो उदाहरणको हो वसन्तपुरको त्रैलोक्यमोहन मन्दिर । दसअवतार मन्दिर नामले पनि चिनिने त्रैलोक्यमोहनको निर्माण सम्झौताअनुसार भएको भए सकिइसक्थ्यो । तर, मन्दिर नबनाई यसको पेटी मात्र निर्माण गरिंदै छ । हामी छक्क परेका छौं, सम्पदा संरक्षण संघर्ष समितिका संयोजक गणपतिलाल श्रेष्ठ भन्छन्, हामीलाई मन्दिर चाहिएको हो । पेटी होइन । मन्दिर निर्माण गर्दा पेटी फेरि भत्कँदैन । कस्तो गैरजिम्मेवारपूर्ण काम हो ? सम्पदामा जे गरे पनि हुने ?पुरातत्त्व विभागले २०७३ भदौमै यो मन्दिर पनर्निर्माणका लागि टेन्डर आह्वान गरेको थियो । यसको निर्माणको ठेक्का प्राकृतिक सानो सुवाल (एसपी जेभी) ले पाएको हो । टेन्डर परेको ६ महिनासम्म पनि यसको पुनर्निर्माण सुरु भएको थिएन । गत वर्ष यसलाई चारैतिर छोपेर पुनर्निर्माण सुरु गरिएको थियो । छोपेर काम सुरु गरेपछि काम रोकिएको थियो । स्थानीयवासीले ठेक्कामा काम दिन नहुने भन्दै तालाबन्दीसमेत गरेका थिए । पहिला स्थानीयवासीले ताला लगाए । ठेकेदारलाई दिनु हुँदैन भने, पुरातत्त्व विभागका महानिर्देशक भेषनारायण दाहालले भने, फेरि उही ठेकेदारलाई उही ताला लगाउनेहरूले काम गर्न दिए । यो मन्दिर इन्द्रजात्रासँग जोडिएको छ, इन्द्रजात्रा व्यवस्थापन समितिका अध्यक्ष गौतम बज्राचार्य भन्छन्, यसको निर्माण किन यसरी भयो ? हामीलाई किन सोधिएन ? केही थाहा पाएको छैन । इन्द्रजात्राका अवसरमा वसन्तपुर दरबार क्षेत्रका सबै मठमन्दिरमा कुनै न कुनै उत्सव मनाइन्छ । हरेक मठमन्दिरमा संस्कृति पनि जोडिएको छ । एउटा इँटा राख्न र हटाउन सोच्नुपर्छ, उनी भन्छन् । उनले आफूहरूलाई सहभागी नगराई ठेकेदारले बार लगाएर काम गरेको भन्दै असहमति जनाए । मन्दिरको ठेक्का प्रक्रिया र लागत पारदर्शी नभएको स्थानीयको गुनासो छ । स्थानीयको विरोधपछि पुरातत्त्व विभागले आयोजनाको लागत र सम्पन्न गर्ने मितिसहितको सानो बोर्ड राखेको छ । तर, उल्लिखित र ठेकेदारले सर्वसाधारणलाई भन्ने गरेको लागत फरक रहेको स्थानीयले बताए । पुरातत्त्व विभागका अनुसार मन्दिर पुनर्निर्माण गर्न ३ करोड ७५ लाख ९ हजार रुपैयाँमा ठेक्का दिइएको हो । सम्झौताअनुसार निर्माण कार्य २०७५ असोज मसान्तसम्म सम्पन्न गरिसक्नुपर्ने हो । तर, मन्दिरको भने निर्माण नै सुरु भएको छैन ।"
सिकर्मी अभावले पुनर्निर्माण ढिलो,"काठमाडौं  सिकर्मी अभावले चोभारस्थित आदिनाथ मन्दिर पुनर्निर्माणमा ढिलाइ भएको छ । केही दिनअघि सिकर्मी नाइकेको मृत्यु भएपछि आनन्दादि लोकेश्वर भनेर चिनिने मन्दिरका काठको काम प्रभावित भएको छ । १५१६ दिन भइसक्यो सिकर्मी नाइकेको मृत्यु भएको । काठको काम प्रभावित भएको छ, कच्छपाल सुवर्णगिरि महाविहार सुधार समितिका सचिव सरोज शाक्यले भने, अन्य काम भइरहेका छन् । तर, तोकिएको समयमै काम सम्पन्न हुन गाह्रो छ । उपत्यकाका सबैजसो सम्पदा क्षतिग्रस्त भएकाले पुनर्निर्माणको काम भइरहेको छ । यसले पनि कामदार पाउन गाह्रो भएको छ । पुरानै शैलीको प्रयोग गर्न जान्ने, पुरानो जोडाइ, मसिनो बुट्टा बनाउन सक्ने व्यक्तिमध्ये धेरैको मृत्यु भइसक्यो भने अन्य काम गर्न सक्ने अवस्थामा छैनन् । शाक्यका अनुसार पुराना कलात्मक बुट्टा कुँद्ने मान्छेको अभाव हुने गरेको छ । कीर्तिपुरमा पनि धेरै सिकर्मी छन्, पुराना र अनुभवी । तर, मन्दिरको काम कसैले जिम्मा लिन चाहँदैनन्, शाक्यले भने । गत वर्ष मन्दिर भत्काउने क्रममा जग खन्दा पुराना सिक्का र धातुका सामग्री भेटिएका थिए । उपत्यकाका चार मच्छिन्द्रनाथकरुणमयमध्ये आदिनाथ पनि एक हो । प्यागोडा शैलीमा निर्मित यो मन्दिरमा प्रत्येक वर्ष कोजाग्रात पूर्णिमादेखि एक महिना र चैतेदसैंमा मेला लाग्छ । विशेषगरी छालाका रोगीले यहाँ भाकल गरे, पूजाआजा गरे रोग निको हुने विश्वास छ । मृतकका नाममा भाँडा चढाउने चलन भएका कारण भित्ताभरि थरीथरीका भाँडाकुँडा टाँगिएको देख्न सकिन्छ । मन्दिर परिसरभित्रकै अर्को संरचना क्षतिगर्व बोधिसत्वको मन्दिर पनि पुनर्निर्माणकै क्रममा छ । शिखरकूट शैलीमा बनेको उक्त मन्दिर उपत्यकाको अष्टवैतरागमध्ये सातौंमा पर्छ । कीर्तिपुर नगरपालिकाको प्रमुख पर्यटकीय स्थल र हिन्दु तथा बौद्धमार्गीको आस्थाको केन्द्र आदिनाथलाई २०७२ को भूकम्पले क्षतिग्रस्त बनाएपछि पुनर्निर्माण भइरहेको हो । ठेकेदार लोकनाथ महर्जनले भने मन्दिरको तीन तलासम्मको काम भइसकेकाले समयमै काम सक्ने दाबी गरे ।"
रुइतको नेतृत्वमा कारगिलमा शल्यक्रिया,वरिष्ठ नेत्ररोग विशेषज्ञ डा सन्दुक रुइतको नेतृत्वमा भारतको जम्मु कश्मीर राज्यको कारगिलमा शल्यक्रिया शिविर सञ्चालन भएको छ । भारत सरकारको निमन्त्रणामा तिलगंगा आँखा प्रतिष्ठानले मोतियाविन्दुको शल्यक्रिया कार्यशाला सम्पन्न गरेको हो । कार्यशालामा १ सय ४७ बिरामीले मोतियाविन्दुको शल्यक्रिया सेवा लिएका थिए । तिलगंगाको प्राविधिक सहयोगमा स्थानीय नेत्ररोग विशेषज्ञ र त्यहाँका चिकित्सक समूहलाई आगामी महिना अन्तर्राष्ट्रिय प्रविधि अध्ययन तथा हस्तान्तरणका लागि तिलगंगामा आवश्यक तालिमको व्यवस्थासमेत मिलाइएको जानकारी डा रुइतले दिए । प्रतिष्ठानले अन्धोपन निवारणका लागि आफ्नो विश्वव्यापी प्रतिबद्धताअन्तर्गत नै उक्त तालिम दिन लागेको हो ।
विद्यालयमा योग अनिवार्य,"काठमाडौं शिक्षा, विज्ञान तथा प्रविधि मन्त्रालयले अब विद्यालय शिक्षामा योग पनि समेट्ने भएको छ । मन्त्रालयले प्रत्येक कक्षामा योगसम्बन्धी पाठ अनिवार्य राख्ने नीति लिएको छ । सामुदायिक विद्यालयको गुणस्तर सुधारको नीति तथा कार्यक्रम, २०७५ मा उक्त विषय समेटिएको हो । शिक्षामन्त्री गिरिराजमणि पोखरेलले २२ बुँदे नीति तथा कार्यक्रम सार्वजनिक गर्दै विद्यार्थीको स्वास्थ्य तथा व्यक्तित्व विकास गर्न अतिरिक्त क्रियाकलापलाई जोड दिएका हुन् । विद्यालयले विद्यार्थीलाई स्वस्थ राख्न तथा व्यक्तित्व विकास गराउन खेलकुद, व्यायाम, योग, ध्यानजस्ता क्रियाकलाप प्याकेजका रूपमा सञ्चालन गर्ने, बाह्रौं बुँदामा उल्लेख छ, विद्यार्थीहरूमा प्रत्येक बिहान योग तथा व्यायाम गर्ने बानीको विकास गराउने, उनीहरूको बहुआयामिक प्रतिभा प्रस्फुटन गराउन प्रत्येक साता एक खेलकुद वा अतिरिक्त क्रियाकलाप अनिवार्य रूपमा व्यवस्था गर्ने । विद्यालय क्षेत्र विकास योजना (एसएसडीपी २०७३२०८०) को उद्देश्यमा योगलाई प्राथमिकतामा राखिएको छ । शिक्षा मन्त्रालयले २०७२ बाट माघ १ लाई राष्ट्रिय योग दिवस का रूपमा मनाउँदै आएको छ ।"
१६० ले गरे रक्तदान,काठमाडौं शिखर युबा क्लबले आयोजना गरेको २३ आंै रक्तदान कार्यक्रममा १ सय ६० जनाले रक्तदान गरेको छ । क्लबले एसएबी पब्लिक स्कूल घट्टेकुलोमा आयोजन गरेको कार्यक्रममा १ सय २१ पुरुष र ३९ महिलाले रक्तदान गरेको महासचिव सन्तोष ढुंगेलले बताए ।
कसुर एकातिर कारबाही अर्कातिर,"सूचना प्रविधिको विकासले इन्टरनेट र विद्युतीय कारोबारको बढ्दो प्रयोगसँगै यसको दुरुपयोग रोक्न लगाइएको विद्युतीय कारोबार ऐन पत्रकार तथा नागरिकका अभिव्यक्तिलाई सेन्सर लगाउने गरी प्रयोग गर्न थालिएको छ । यसले एउटा कसुरमा अर्को प्रकृतिको अपराधको दण्ड दिने नजिर बसाल्नेछ । त्यस्तो नजिर नै संस्कार बन्ने खतरा देखिन थालेको छ । विद्युतीय कारोबार ऐन सामाजिक सञ्जालमा गरिने विचार तथा अभिव्यक्ति नियन्त्रण गर्न ल्याइएको होइन तर नियतवश: दफा ४७ मा इन्टरनेटमा प्रकाशित हुने विषयवस्तुमाथि समेत अंकुश लगाउने प्रावधान राखियो । इन्टरनेट प्रयोगबाट सञ्चालित हुने समाचार माध्यमका विषयवस्तु पनि प्रेस काउन्सिलले हेर्ने हो, प्रहरीले होइन । समाचारको परीक्षण प्रहरीको कार्यक्षेत्र होइन । सामाजिक सञ्जालका आलोचनालाई समेत उक्त ऐन लागू गर्ने चेष्टा गरिएको छ । यसले समाजलाई नियन्त्रित गरी प्रहरीको असीमित भूमिका स्थापित गर्नेछ । नागरिकले प्रहरी संगठनमा समेत घुसखोरी छ भनेर सामाजिक सञ्जालमा लेखेबापत साइबर अपराधको मुद्दा खेप्नुपर्ने हुन्छ । यसले राज्य र सार्वजनिक निकायको खुला आलोचना, विवेचना र शान्तिपूर्ण विरोधको अधिकारलाई साँघुरो बनाउनेछ । पेसागत कर्तव्यअनुसारका कामकारबाही फौजदारी कसुरको दायरामा पर्दैनन् । अरूले मान्छे मारे मुद्दा लाग्छ तर चिकित्सकले उपचार क्रममा मरेमा सजाय भोग्नुपर्दैन । पत्रकारका हकमा पनि यही मान्यता आकर्षित हुन्छ । अखबारमा जतिसुकै आलोचनायुक्त समाचार लेख्न मिल्नु तर अनलाइनमा हालेर सेयर गर्दा साइबर कानुन लाग्नु विरोधाभासपूर्ण हो । फौजदारी न्याय प्रणालीअनुसार दण्डनीय भएका काम गरे मात्रै व्यक्ति दण्डित हुनुपर्छ । प्रहरीले हतकडी लगाउनु आफैँमा दण्ड हो । पत्रकारका कामकारबाही नियमन गर्न ऐन छन् । समाचारका कारण गाली बेइज्जती भयो भन्ने कसैलाई लाग्छ भने हिजो छुट्टै गाली बेइज्जतीविरुद्ध ऐन थियो भने आज मुलुकी अपराध संहिता ।सामाजिक सञ्जालमा प्रयोग हुने अभिव्यक्तिमा समेत प्रहरीले आफ्नो दायरा जथाभावी बढाउन खोजेको देखिन्छ । २०७४ साल वैशाख ६ गते सर्वोच्च अदालतले घृणाजन्य अभिव्यक्तिको कसुरमाथि सम्बोधन हुने गरी कानुन बनाउन सरकारका नाममा निर्देशनात्मक आदेश जारी गरेको थियो । ऐनले नै घृणाजन्य अभिव्यक्तिका विषयवस्तु सम्बोधन गर्छ भन्ने न्यायिक दृष्टिकोण हुने भए सर्वोच्चले नयाँ कानुन बनाऊ भनेर निर्देशनात्मक आदेश दिने थिएन । इन्टरनेट र सामाजिक सञ्जालमा नागरिकको पहुँच बढेको छ । अन्य सामान्य विचार र अभिव्यक्तिभन्दा घृणाजन्य अभिव्यक्ति छिटो फैलने हुन्छ । त्यसलाई निषेध गर्न पनि कानुनी व्यवस्था आवश्यक छ भनी सर्वोच्चले व्याख्या गर्यो । कस्तो विषयवस्तु विचार अभिव्यक्ति स्वतन्त्रताको विषय हुने, कस्तो नहुने त्यसको दायरा र रेखा स्पष्ट पार्न पनि आदेश दियो । यो फैसलाको व्याख्याअनुसार सामाजिक सञ्जालमा गरिने घृणाजन्य अभिव्यक्तिका बारेमा स्पष्ट कानुन छैन । कानुनले दण्डित नभनेसम्म कुनै काम दण्डनीय भन्न नमिल्ने फौजदारी न्यायको सिद्धान्त हो । यस हिसाबले विद्युतीय कारोबार ऐन गोलीगट्ठासहितको कानुन भएको छ जुन प्रहरीका हातमा स्वचालित बन्दुकझैँ तेर्सिएको छ । ऐनको दफा पल्टायो अनि जोविरुद्व उजुरी पर्यो, हतकडी निकालेर उसलाई पहिर्याइदियो । यसले त कानुनीराज होइन, प्रहरी राजतर्फ मुलुकलाई डोर्याउनेछ ।"
अर्तीको आधार,"अरूमा उपदेश ठेल्नु र त्यसरी उपदेश भर्न भएभरका साधन प्रयोग गर्नु हाम्रो मौलिक परम्परा हो । यस परम्परालाई वंशाणुगत हस्तान्तरणले झन्झन् सुदृढ गर्दै आएको छ । हाम्रा महारथिहरूलाई यसमा महारत हासिल छ । प्राचीन युगमा ऋषि, महर्षि, देवर्षि र राजर्षिले उपदेश दिँदै समाज सञ्चालनमा योगदान गरे । समाजले अनुसरण गर्यो र सामाजिक गतिका विभिन्न दिशा बने । तर त्यसमा एउटा भित्री तत्त्व हुने गथ्र्याे उपदेशकले उपदेशसँग आफैंलाई ढालेर आफूले भन्ने वाक्यसँग तादात्म्य मिलाउँथे । उपदेशक मात्रै होइन, बहसमा पनि शास्त्रार्थी स्वयंको चरित्र तदनुकूल हुनु आवश्यक थियो । विदेह राजा जनकको ब्राह्मण्य आयोजनमा गार्गी वाचकन्वी र ऋषि याज्ञवल्क्यको प्रेम र सत्यको खोजसम्बन्धी बहस प्राचीन दर्शनशास्त्रको महत्त्वपूर्ण अंग हो । यी सब उल्लेख गर्नुको तात्पर्य उपदेशकको उपदेशसँगै हुनुपर्ने सूक्ष्मांशप्रति ध्यानाकर्षण हो । यस्तो उपस्थिति रहेन भने अर्तीको अर्थ रहँदैन । कुरो ठीक लागे पनि त्यसले सही परिणाम दिन सक्दैन । सन्देशले नकारात्मक स्वरूप बोक्छ ।यस भूमिमा बीपी कोइराला, गणेशमान सिंह, कृष्णप्रसाद भट्टराई, मनमोहन अधिकारी, रामराजा प्रासाद सिंहजस्ता ज्ञानी भए । उहाँहरू उपदेशकको भूमिकामा कहिल्यै आउनुभएन । संघर्ष र संघर्षको व्याख्याताको भूमिका मात्र अपनाउनुभयो । तिनका शब्दहरू अहिले पनि धेरैका लागि एउटा संस्था र जीवनपथको सारथि हुन् । यी सबैले आफ्नो मान्यताका लागि जीवन अर्पित गरे । हरेक खोला तर्दा काँधमा रहेका मान्यता र संघर्षका सवालमध्ये केहीकेही बिसाउँदै अन्तमा खाली हात जय जगन्नाथले उफ्रने कोसिस गरेनन् । सयौंले उनीहरूको वचनको मानका लागि ज्यान दिए । परिवर्तनका लागि ऊर्जा प्रदान गरे । हाल हाम्रा अगाडि खडा रहेका उपदेशकहरूको पंक्ति आवश्यक सूक्ष्मांशले लैस छ ? अथवा, तिनले मेरो पैतृक परम्परा भन्दै टीका थापी राम्रो आसन पाउनेबित्तिकै उपदेश मात्रै दाग्ने गरेका छन् ?ठूलो पंक्ति छ नेता, विश्लेषक, पत्रकार, नागरिक समाजको । तिनले नेपाल र नेपाली जनताको अवस्थाबारे बोल्छन्, लेख्छन् । नयाँनयाँ प्रकाशन आइरहेका छन् । मेरो प्रश्न छ, ती सबको सारमा आफूलाई तटस्थ देखाउने केही बुट्टा जोडेर खास समुदायको प्रशंसा पाउने अभिलाषा मात्र किन निहित छ ? कुनै क्षेत्र वा भूमिमा घुमेररमाएर मात्र वा त्यस क्षेत्रको मनलाग्दो सञ्चार सन्दर्भमा उल्लेख्यप्रितको उद्धरणले न वस्तुस्थितिको सही बोध हुन्छ न सही समाधानको बाटो कोर्न सही योगदान हुन्छ । हाम्रो देशमा आरोहअवरोह खेप्दै मधेसीलगायत सीमान्तकृत समुदायको आन्दोलन चल्यो । यो यस्तै समस्या भोगिरहेका विश्वका अन्य समाजका लागि उदाहरणीय छ । यस्तो सशक्तताका साथ निरन्तरता बिरलै हुन्छन् । आन्दोलन र आन्दोलन हाँक्नेमा धेरै खोट छन् तर खोट र चारैतिरको अवरोध, दुवैको मुकाबिला गर्दै यो निरन्तर छ । पात्र आउलान्, जालान् । यस निरन्तरताले परिणाम लिई छाड्नेछ ।सत्ताको धुरी र संरक्षणले इतिहासका वास्तविकता विगतमा बदलिएर समयले दिशा बदल्न बाध्य भएका थुप्रै उदाहरण छन् । इतिहासको वास्तविकता केही भाषण, प्रकाशन, स्मृति वा उद्धरणले दबाउन सक्दैन । समयले इतिहासलाई सुरक्षित राख्न र हरेकको लेखाजोखा गर्न नयाँ उपकरण विकसित गरिसकेको छ । सामान्य उदाहरण सामाजिक सञ्जाल हो । लाख कमी भए पनि यसले समयका झलक सुरक्षित राखिराख्ने ग्यारन्टी दिएको छ । कसले कहाँ के कुरा गरे, कसरी को सञ्चालित भए भन्ने यथार्थका साथै घटेका घटना सबै सुरक्षित रहनेछन् । अन्वेषणलाई गति दिने घटना र घटनाका कारण हुनेछन् । कारण विद्यमान नहुन्जेल कुनै घटना हुँदैन र ध्यानको मूल बिन्दु पनि त्यही हो ।बीपी कोइराला राष्ट्रवादी थिए, थिएनन् ? के उहाँको सोच अहिले राष्ट्रवादको ढ्वाङ फुक्नेहरूकै जस्तो थियो ? उहाँमाथि दबाब निश्चय थियो तर जिम्मेवारीमा हुँदा उनले उत्तर र दक्षिणसँग नेपालको निम्ति सन्तुलनकारी सिद्धान्त आगाडि सारे । त्यसलाई समयसापेक्ष रूपान्तरणका साथ आगाडि बढाउनुपरेको छ । एउटा मूल प्रवाहको उदाहरण यो हुन सक्छ । भंगालोको प्रवाहअनुसार घरिघरि बोली फेर्नेहरू अवसरवादका ह्रस्व वा दीर्घ मात्रा मात्र हुन् ।पछिल्लो संविधानसभाको अवधिमा मानका लागि संवैधानिक संवाद र राजनीतिक सहमति समितिको सभापति रहेका महारथिले भर्खरै एउटा मञ्चबाट ठूलो खुलासाको भ्रम दिएका छन् । उनको भनाइ सत्य हो भने यस्तो ढ्वाङ त्यो मञ्चभन्दा पहिले नफुकिएको होइन । सत्य होइन भने उनको त्यो राग अहिलेको सत्तापथप्रति बन्धन हो । अथवा, मधेसीलगायतको सीमान्तकृत समुदायको अध्याय अन्तरालमा देखिएको विजय उत्सवउत्साहमा सहभागिताको प्रयत्न हो । हुन सक्छ, संविधान निर्माणमा उनको महत्त्वपूर्ण भूमिका नदेखिएकाले देखाउने प्रयास हो ।पहिलो संविधानसभाबाट संविधान निर्माणको अन्तिम क्षणमा सरकारको नेतृत्वमा उहाँ हुनुहुन्थ्यो । त्यतिबेला सहमति सम्भव थियो । नेपालमा घटित सबै पर्वभन्दा बढी रगत बगाएर मधेसी, आदिवासी जनजाति सहितका एजेन्डालाई लुतोझैं चिलाएर बिसाउनेहरूले उफ्रीउफ्री संविधानको उत्सवगाथा गाउन मिल्दैन भन्ने छैन, गाउन मिल्छ तर, उहाँहरूले नेतृत्व गरेको युद्धमा सबभन्दा बढी रगत सीमान्तकृतको थियो जसप्रति धोका भयो । गणतन्त्र त्यस युद्धको मात्र परिणाम होइन । गणतन्त्रको लागि त्यस युद्धले उपलब्धिमूलक योगदान अवश्य गर्यो, यद्यपि निर्णायक हुन सकेन । सशस्त्र संघर्षलाई १२ बुँदेतिर मोड्दा कसैलाई कुनै आपत्ति भएन, सराहना र स्वागत गरे । त्यस योगदानको शंख फुक्न मिल्छ । तर त्यस ध्वनिमा संविधान निर्माणमा एजेन्डा छाड्नुपरेको आत्मानुभूति भने हुनुपर्छ । किन भयो नाकाबन्दी ? कसले गर्यो ? भारतीय सुरक्षा फौज वा त्यहाँका जनताले ? नेपाल सरकारले कसलाई गोली हान्यो र मार्यो ? भारतीय सुरक्षा फौज वा त्यहाँका नाकाबन्दीकारीलाई ? मैले मान्नुपर्ने महारथिसँग यी जिज्ञासा राख्छु तर उत्तर हो भनी आउँछ भने त्यसको अर्थ हो मधेस यो देशको भूमि होइन, मधेसी यस देशका जनता होइनन् । त्यसपछिको सन्देश सुखद छैन । अर्कोतिर फर्केर आँखा तल पारेर मधेसीले निर्देशित भएर नाकाबन्दी गरे भन्ने उत्तर आउला । के कारणले मधेसी यस्तो निर्देशनको भुमरीमा फसे ? के उहाँ त्यस कारणलाई फजुल मान्नुहुन्छ ? आफ्नै भूमिको नैसर्गिक अधिकार निम्ति भएको आन्दोलनलाई विदेशीको आन्दोलन भन्नेहरूलाई पछिसम्म क्रान्तिकारी भन्न सकिनेछैन । संविधानलाई अस्वीकार गर्न शान्तिपूर्ण प्रदर्शनमा रहेका मधेसीमाथि निर्मम प्रहार गरियो, मारिएकाहरूसँग राक्षसी र आदिमखोरिताको परिचय दिइयो । त्यसले मधेसीहरू सीमातिर धकेलिए । आफ्नै देशमा कराउन नपाएर गोली खानुपर्ने स्थिति भएपछि सुरक्षाको आशाको किरणतिर दौडे, पछि पनि दौडन्छन् । महारथिहरूले यसबाट अर्ती लिनु बेस हुनेछ । इतिहासले यसलाई उपयुक्त स्थान दिइसकेको छ । पुछारमा यहाँहरूको नाद पनि रहिरहन्छ । १ मे १८८६ सम्झौं । सिकागोमा श्रमिकले ८ घण्टा कामका लागि हडताल गरे । पुलिसले गोली चलायो । अनगिन्ती मरे । श्रमिक नेताहरू गिरफ्तार भए । ४ जनालाई झुन्ड्याइयो । अन्य सहरमा पनि हडतालीमाथि गोली चलाइयो । श्रमिकको जायज मागका लागि भएको हडतालबारे सरकार र त्यतिखेरका पिछलग्गुले के भने ? तर, आज विश्वभरि १ मे श्रमिक दिवसका रूपमा सम्मानित छ ।के हो धर्मनिरपेक्षता ? धार्मिक स्वतन्त्रता भनेको के हो ? अन्तर के हुन् ? यसमाथि बहस देखिएको छैन । मलाई दुवैमा फरक थाहा छैन । धर्मलाई अफिम र राज्यको धर्म हुँदैन भन्ने मान्यता राख्नेले कुनै देश धर्मसँग सम्बन्धित यो ऊ मान्यता राख्छ भन्नु उचित छैन । भारतले आफूलाई धर्मनिरपेक्ष भन्छ तर धार्मिक स्वतन्त्रता संरक्षण गर्छ । धर्मका नाममा गरिने आतंकवाद र आश्रम खोलेर गरिने अपराधको एकसाथ मुकाबिला गर्दै छ । हामीले लोकतान्त्रिक गणतन्त्रमा राज्यको धर्म हुँदैन, त्यसकारण धार्मिक आधारमा भेदभाव हँुदैन र सबै समान रूपमा संरक्षित हुनेछन् भने पनि हुन्थ्यो । किन धर्मलाई अफिम मान्नेहरू कथास्थल, बाबास्थल, धार्मिक भेलामा झुम्मिने गर्छन् ? अर्को प्रश्न, के मधेसका हिन्दु, मुस्लिम, दलित, थारू संविधानबाट धर्मनिरपेक्षता हटाउन आन्दोलनमा उत्रेका थिए ? होइन भने यस्ता उपदेश अपमानजनक हुन् । मधेसीहरू सम्मानजनक रूपमा यी उपदेश जस्ताको त्यस्तै सिधै फर्काउँछन् ।मधेसीहरू आफ्नो र आफूजस्तै सीमान्तकृतका समस्याको निदान चाहन्छन् । ठूला समस्या, देश सञ्चालन र त्यसको ठेक्काका लागि दिल्ली, बैंकक, हङकङ परिक्रमा गर्दैनन् । अरूलाई अर्ती दिनेहरूले पहिले आफ्नै आङको एक्जिमा हेर्नुपर्छ । आफ्नो धार र आधार अध्ययन मनन गर्नुपर्छ । अर्ती दिन आफूलाई तयार गरिसकेपछि मात्र प्रयोगमा उत्रिनु ठीक हुन्छ । अर्ती सुनाइनेलाई सबैको हिसाब ज्ञात छ । लेखक राष्ट्रिय सभाका सदस्य र राजपा नेपालका वरिष्ठ उपाध्यक्ष हुन् ।"
निर्मलालाई अन्याय,"न्याय माग्दा बन्दुकको नाल शीर्षकको खबरले दु:खी तुल्यायो । कञ्चनपुर बलात्कार र हत्या काण्डको सत्य तथ्य डेढ महिना बित्दा पनि पत्ता लाग्न नसक्नु लज्जा हो । यसबाट सर्वसाधारण व्यक्तिले न्याय पाउने आसमा कुठाराघात भएको छ । सरकार र प्रहरी प्रशासनले निष्पक्ष भएर काम गरेको देखिँदैन । उल्टै जोकोहीलाई अभियोग स्विकार्न दबाब दिँदै यातना दिइएको छ । मुलुकमा विधिको शासन तथा सबैका लागि समान कानुन हुन्थ्यो भने निर्मला हत्या काण्डको दोषी पत्ता लागिसक्थ्यो । प्रहरी प्रशासन आफ्नो साख जोगाउन लागोस् । कृष्ण बर्तौला  भदौ २८ मा कान्तिपुरमा प्रकाशित प्रहरीबाटै प्रमाण नष्ट शीर्षक समाचारले दुखेको मन २९ गतेको सम्पादकीयले रोयो । कञ्चनपुरकी निर्मला पन्त १३ वर्षको कलिलो उमेरमै बलात्कारको सिकार मात्र भइनन्, उनको ज्यानै गयो । उनका अभिभावकले छोरीको खोजीका लागि समयमै नजिकको प्रहरीचौकीमा उजुरी गरेका थिए । निर्मलाका सहपाठीले आफ्नो घरमा बोलाएकी थिइन् । बबिता बमको घर गएर नफर्केकीले छोरीको खोजी गर्दै आमा जाँदा बबिताले उल्टै गालीगलौज गरी कम्पाउन्डबाहिरबाटै फर्कादिइन् । झूटो बोलिन् । ठाडो शब्दमा तेरी छोरी पोइल गइहोली, जहाँ साइकल छ, त्यहीँ लास होला जस्ता शब्द उच्चारण गरिएको छ । प्रहरीले लासको प्रकृति मुचुल्का, प्रमाणचिह्नको संरक्षण नगरी लापरबाही गर्दै मृतकको गुप्तांग धमिलो पानीले पखाले । सुरुवाल धोए । उजुरी परेपछि तुरुन्त छानबिन गर्ने तत्परता प्रहरीले देखाएन । उल्टै लास जलाउन हतार गरियो । सुस्त मनस्थिति भएका युवकलाई पक्राउ गरियो । सबुद प्रमाण मेटाउनु, अनुसन्धानमा जासुस कुकुर प्रयोग नगर्नु र बम दिदीबहिनीलाई संरक्षण गर्नुले कञ्चनपुरको प्रहरी प्रशासनको कमजोरी प्रस्ट भएन ? पीडितको उजुरीबमोजिम अनुसन्धान गरेको भए एक सातामै अपराधी कठघरामा आउन सक्थेन ? जनआवाज निस्कँदैमा गोली हानी निर्दोषको ज्यान लिनु र घाइते गराउनुपथ्र्योे ? अपराधमा प्रत्यक्ष वा परोक्ष रूपमा संलग्न व्यक्ति वरिपरि हुँदा पनि यत्रो सकस किन ? प्रहरीले आफ्नो साख र विश्वास घटाउन किन खोजेको छ ? गंगाराज अर्याल पाणिनि ८, अर्घाखाँची"
सरकारी अस्पताल सुध्रेलान् कि !,"राष्ट्रपति, प्रधानमन्त्री तथा राजनीतिक दलका नेताले विदेशमा गरेको उपचार खर्च राज्यले नबेहोर्ने गरी कानुन बनाइँदै गरेको खबरले खुसी लागेको छ । नेताहरूले पनि स्वदेशमै उपचार गर्नुपर्ने भएकाले सरकारी अस्पतालहरूमा सुधार हुने अपेक्षा जागेको छ । संसद्को शिक्षा तथा स्वास्थ्य समितिले जनस्वास्थ्य विधेयकमा प्रचलित कानुनमा जेसुकै व्यवस्था भए पनि विदेशमा गरिने उपचार खर्च राज्यले नबेहोर्ने दफा थपेपछि यो सम्भव भएको हो । परिमार्जित विधेयक संसद्मा पेस भइसकेको छ । यसअघि सरकारले ल्याएको जनस्वास्थ्य विधेयकमा उपचार खर्चसम्बन्धी प्रावधान थिएन । प्रचलित कानुनमा जे कुरा लेखिएको भए पनि कुनै पनि व्यक्तिले विदेशमा उपचार गर्नुपर्ने भए नेपाल सरकारले राज्यकोषबाट खर्च बेहोर्नेछैन भनेर सर्वसम्मत रूपमा विधेयकमा दफा २९ थप गरिएको छ । विधेयक पास भएपछि नेपालबाहिर उपचार गर्दा आफैंले खर्च गर्नुपर्छ । यो कानुन कार्यान्वयनपछि स्वास्थ्य उपचारका नाउँमा राज्यकोष दोहन रोकिनेछ । अब स्वदेशका स्वास्थ्य सेवालाई गुणस्तरीय बनाउन पनि राजनीतिक नेतृत्वले ध्यान देला कि ! लक्ष्मीप्रसाद पंगेनी कावासोती ३, नवलपुर"
छानबिनमा संशय,"निर्मला पन्तको बलात्कारपछि हत्या भएको दुई महिना हुन लाग्यो । अनुसन्धान चलिरहेको छ । तर हत्याको प्रमाण प्रहरीले नष्ट गरिसकेको छ । पछिल्लो अनुसन्धानले निलम्बित एसपी डिल्लीराज विष्टको नेतृत्वबाटै गम्भीर त्रुटि भएको निष्कर्ष निकालिसकेको छ । अब सिधै एसपी विष्टमाथि छानबिन र कारबाही प्रक्रिया अघि बढाउने हो भने सत्य घटना प्रस्ट छ । सरकार र गृह मन्त्रालय यति उदासीन छन् कि मानांै यो कुनै त्यस्तो ठूलो घटना होइन । यही प्रकरणले एक जना निर्दाेष नागरिकको ज्यान गइसकेको छ । अरू दुई जनाको अवस्था गम्भीर छ । दिलिप विष्टजस्ता निर्दोष मान्छेमाथि लगाइएको आरोप र उनीहरूलाई दिइएको शारीरिक, मानसिक यातनालाई कानुनले कसरी व्याख्या गर्छ ? बिनाआधार कसैलाई त्यसरी आरोप र यातना दिन मिल्छ ? नागरिकले असन्तुष्टि सामाजिक सञ्जालमा लेख्दा मात्र पनि जेल जानुपर्ने तर सरकारले आफ्ना नागरिकमाथि जतिसुकै अत्याचार गर्दा पनि चुपचाप सहनुपर्ने ? यो कस्तो लोकतन्त्र हो ? निर्मला हत्या प्रकरणमा बम दिदीबहिनीमाथि अनुसन्धानको माग गर्दा प्रधानमन्त्रीबाट विवादास्पद अभिव्यक्ति आउनु विडम्बनापूर्ण छ । मानसिक सन्तुलन ठीक नभएको मान्छेलाई जेल हाली निराधार यातना दिलाएर जबरजस्ती हत्या स्वीकार गर्न बाध्य गराउने कुन कानुन हो ? सबै प्रमाण नष्ट गर्ने एसपी विष्टमाथि प्रश्न खोइ ? यस्तो घटनाबाट गृहमन्त्रीले नैतिकताका आधारमा राजीनामा दिनुपर्ने होइन ?अपराधीलाई जोगाउन लाग्नुभन्दा ढिलो नगरी पीडितलाई न्याय दिलाउनु उचित हुन्छ । जनतालाई देशमा सरकार र कानुन छ भन्ने अनुभूति दिलाउनुपर्छ । प्रहरी प्रशासनमाथि जनताको विश्वास नहराओस् । यस्तो बलियो सरकार भएका बेला अपराधी सुरक्षित रहनु र पीडितले न्याय नपाउनु लोकतन्त्रकै उपहास भएन र ? केपी शर्मा ज्ञवाली काठमाडौं निर्मला हत्याकाण्डमा प्रहरीद्वारा पक्राउ गरी हत्यारा भनी सार्वजनिक गरिएका दिलिपसिंह विष्ट निर्दोष साबित भैसके । गिरफ्तार गरिएका अन्य शंकास्पद व्यक्ति पनि हत्यारा ठहरिएनन् । साढे चार लाख जनसंख्या भएको कञ्चनपुर जिल्लाबाट के प्रहरीले वास्तविक हत्यारा पत्ता लागाउन नसकेकै हो त ? कञ्चनपुर प्रहरी प्रशासन वास्तवमै हत्यारा खाजिरहेको छ वा खोजेको अभिनय मात्र गरिरहेको छ ? कसलाई बचाउन झन्डै दुई महिनादेखि यो नाटक चलिहरेको छ ? शिवराजसिंह बलायर महेन्द्रनगर, कञ्चनपुर"
प्रकृतिको दोहन,"मुलुक प्राकृतिक दोहनको चपेटामा पर्दै गएको छ । राजनीतिक नेतृत्व होस् कि कर्मचारी, सबैका आँखा वनमै छन् । लाखौं रुख फाँडेर निजगढ अन्तर्राष्ट्रिय विमानस्थल बनाउन लागिएको छ । प्रकृति देशको गहना हो । फाली काटी करुवा भनेजस्तै प्रकृतिलाई बिरूप बनाएर आफ्नो स्वार्थ लुट्न पल्केकाहरू बेलैमा सचेत हुनुपर्छ । नत्र मुलुक कुरूप बन्नेछ । हरि डाँगी गोकर्णेश्वर ८, जोरपाटी, काठमाडौं"
अपांगता सजावट सामग्री होइन,सिर्जना कट्टेल
नातेदारी प्रथा हराउला ?,लेखक संवैधानिक कानुनका विद्यावारिधि हुन् ।
फोहोर व्यवस्थापन यसरी,भानु रोशन राजभण्डारी
आमसञ्चारमा अल्पसंख्यक भाषा,"एथ्नोलग, नेपालको भाषिक सर्वेक्षणका प्रतिवेदन र गोरखापत्र दैनिकलाई आधार मान्दा नेपालका ७० ओटा अल्पसंख्यक भाषामध्ये ४४ ओटा केही न केही रूपमा आमसञ्चारमा प्रयोग भएका पाइन्छन् । ३२ ओटा भाषामा पत्रिका र २८ ओटामा समाचारपत्र प्रकाशन भएका छन् भने ३० ओटा भाषा रेडियो (एफएम), टेलिभिजन र फिल्ममा प्रयोग भएका देखिन्छन् । संविधानले सबैलाई आफ्नो भाषा र लिपि प्रयोग, संरक्षण र संवद्र्धन गर्ने अधिकार दिएको छ । राष्ट्रिय आमसञ्चार नीति (२०७३) ले राष्ट्रिय हित र एकतालाई प्रवर्धन गर्दै समावेशी र सहभागिताका सिद्धान्तका आधारमा समतामूलक र उन्नतिशील सूचना समाज स्थापनाका लागि सूचना तथा सञ्चार प्रणाली विकास गर्ने लक्ष्य राखेको छ । यस नीतिअनुसार नेपालका अल्पसंख्यक भाषालाई पनि उचित स्थान दिनुपर्छ तर अल्पसंख्यक भाषालाई कसरी यस क्षेत्रमा प्रवद्र्धन गर्ने भन्ने विषयमा भने नीति मौन छ । अलिगढ मुस्लिम विश्वविद्यालका भाषाविज्ञान विभागका सञ्चार भाषाविज्ञानका प्राध्यापक अली फतिही भन्नुहुन्छ, आमसञ्चारमा आधिकारिक रूपमा परिष्कार गरिएको भाषा प्रयोग गरिन्छ । यस्तो भाषाले समाजलाई एकताबद्ध बनाउँदै सांस्कृतिक मूल्य र मान्यतामा आधारित शान्तिपूर्ण समाजको निर्माणमा ठूलो टेवा दिन्छ । संस्कृतिजस्तै भाषा पहिचानको मेरुदण्ड हो । विभिन्न भाषिक समुदाय मातृभाषा संरक्षणमा जुट्ने प्रयास गरिरहेका छन् । हालै अल्पसंख्यक भुजेलको भाषा र संस्कृति पहिचान र संरक्षण गर्नका लागि पहिलो कथानक चलचित्र नि प्हुँगाल (हामी भुजेल) निर्माण गरेका छन् । यसमा लगभग ४० प्रतिशत भुजेल भाषा प्रयोग गरिएको छ । यो प्रशंसनीय काम हो ।भाषा ज्ञानको सञ्चार गर्ने प्रमुख साधन हो । हरेक समुदायले समाज उपयोगी ज्ञान संग्रह गरेका हुन्छन् । ती ज्ञान आफ्नो भाषामा पुस्तान्तरण गरिन्छ । पुस्तान्तरण मातृभाषामा प्रभावकारी हुन्छ । केटाकेटीले भुजेल भाषा बोल्न छाडे । केटाकेटीले जडीबुटी चिन्दैनन् । बूढो भइयो, जंगल जान सक्दिनँ । अब टाउको दुखे पनि डाक्टरी ओखती खानुपर्छ, तनहुँको आदिमूल गाउँका एक वृद्ध भुजेलले गुनासो पोखेका थिए । आफ्नो भाषा बोल्दा प्रतिष्ठामा आँच आउँदैन भनेर आत्मविश्वास दिलाउन पनि कम्तीमा स्थानीय रेडियोमा भाषाको प्रयोग गर्नुपर्छ । आमसञ्चारमा भाषा प्रयोगले विद्यालय तहमा स्थानीय भाषा सिकाउन र सिक्न प्रोत्साहन गर्छ । साक्षरता र सांस्कृतिक तौरतरिका विकास गर्न सञ्चारमा भाषाको प्रयोगले मद्दत गर्ने अध्ययनले प्रमाणित गरिसकेका छन् । अल्पसंख्यक भाषिक समुदायमा आफ्नो भाषाप्रति सकरात्मक भावना विकास गर्न सञ्चारमा भाषाको प्रयोगले ठूलो भूमिका खेल्छ । भाषिक अधिकार मानव अधिकारको प्रमुख अंग हो । यो सबैले बुझ्नुपर्छ । यसले भाषिक समुदायलाई भाषा विकासका क्रियाकलापमा लाग्न प्रोत्साहन गर्छ । भाषा र आमसञ्चार सामाजिक मनोविज्ञानको ऊर्जाशील र नयाँ क्षेत्र हो । यसलाई प्रवद्र्धन गर्नु जरुरी छ । आमसञ्चारमा अल्पसंख्यक भाषा प्रभावकारी रूपमा प्रयोग गर्न भने केही जटिल समस्या छन् । नेपालमा स्पष्ट कार्यान्वयन नीति अभाव छ । अर्को, धेरै यस्ता भाषामा लेखन पद्धति विकास गरिएको छैन । तान र कण्ठ्यस्पर्शी ध्वनिलाई देवनागरी लिपिमा अनुकूलन गर्न गाह्रो हुन्छ । यस्ता समुदायका मानिस बसाइँसराइले धेरै स्थानमा छरिएका छन् । यसैले लागतअनुसार प्रतिफल प्राप्त गर्न गाह्रो छ । यसले सञ्चारगृहहरू त्यस्ता भाषाप्रति त्यति आकर्षित हुन सकेका छैनन् तर राज्य यो दायित्वबाट पन्छिन पाउँदैन ।संघीय र स्थानीय सरकार, भाषिक समुदाय र विज्ञ मिली यस्ता भाषाको स्थिति मूल्यांकन गर्नुपर्छ । प्रभावकारी रणनीति खोजी गर्नुपर्छ । अल्पसंख्यक भाषाका श्रोता, दर्शक तथा पाठक कम हुन्छन् । खर्चको तुलनामा प्रतिफल निकै कम हुन्छ । सञ्चारगृहलाई विशेष अनुदान व्यवस्था सरकारी तवरबाट हुनुपर्छ । देवनागरी लिपिलाई उचित अनुकूलन गर्न भाषिक समुदायलाई सिकाउनुपर्छ । भाषा आयोगले अल्पसंख्यक समुदायलाई प्रोत्साहन गर्ने कार्यक्रम ल्याउन सरकारलाई सिफारिस गर्नुपर्छ । जनशक्ति उत्पादनका लागि विश्वविद्यालय तहमा आमसञ्चार भाषाविज्ञान विषय अध्यापन गराउनुपर्छ । नेपालमा अल्पसंख्यक भाषाको प्रयोग संरक्षणका दृष्टिकोणबाट मात्र गरिएको पाइन्छ । ती भाषाको प्रयोग जीवन उपयोगी परम्परागत ज्ञान र भाषिक समुदायको सांस्कृतिक मूल्य र मान्यताजस्ता कुरा सञ्चारका लागि हुनुपर्छ । लेखक भाषाविज्ञान केन्द्रीय विभाग, त्रिविका प्राध्यापक हुन् ।"
प्रमाण नष्ट गर्ने सबै कसुरदार,"काठमाडौं  कञ्चनपुरकी निर्मला पन्तको बलात्कार अनि हत्या प्रकरणमा प्रमाण नष्ट गर्ने प्रहरी अधिकारीहरूको काम आफैंमा अपराध भएकाले कारबाही गर्नुपर्ने कानुनविद्हरूले बताएका छन् । शव धोइपखाली गर्नेदेखि सत्य लुकाउन निर्दाेष व्यक्तिलाई यातना दिनेसम्मका प्रहरी मुलुकी फौजदारी संहिता २०७४ अनुसार दण्डका भागिदार छन् । संहिताले प्रमाण नष्ट गर्ने, नक्कली अपराधी खडा गर्ने र सत्यलाई गुमराहमा राख्ने कामलाई दण्डनीय अपराधको सूचीमा राखेको छ । दफा ३३ मा आपराधिक षड्यन्त्र, उद्योग, दुरुत्साहन र मतियार बन्ने कामलाई सजायको भागीदार मानिएको छ, जसको उपदफा (१) मा भनिएको छ, कसैले कुनै आपराधिक षड्यन्त्र गर्न हुँदैन । यस्तो गर्नेलाई आपराधिक षड्यन्त्रबमोजिमको कसुर गरेको भए त्यस्तो कसुर गरेसरह सजाय हुनेछ भने अन्य कसुर भएकामा त्यस्तो कसुर त्यस्तो षड्यन्त्र कार्यान्वयनको सिलसिलामा वा त्यसैको सम्भावित परिणामस्वरूप भएको रहेछ भने त्यस्तो कसुरबापतको सजाय हुने ऐनमा उल्लेख छ । कानुनविद्का अनुसार अपराधी उम्काउने मनसायले प्रमाण लुकाउनु आफैंमा षड्यन्त्र भएकाले यसमा सहभागीलाई पनि कसुरदार करार गराउने बाटो खुलेको छ ।त्यस्तै दफा ३४ मा कुनै किसिमको कसुर गर्नेलाई दण्डनीय मानिएको छ भने कसुर आधा मात्रै भएमा वा कसुर गर्न असफल भएमा पनि प्रयास मात्रैलाई समेत सजायको भागिदार बनाइएको छ । अपराधीलाई चिनाउने प्रमाण नष्ट गर्नु, शव पखाल्नु वा सुरुवाल धोइदिनु कसुर नै हुन्, अधिवक्ता बाबुराम गिरी भन्छन्, यस्ता काममा संलग्न प्रहरीगैरप्रहरी सबै साजयका भागिदार हुन्छन् ।उक्त दफाको उपदफा (३) अनुसार कसुर गर्न उद्योग गर्ने वा गराउने व्यक्तिलाई त्यस्तो कसुरका लागि तोकिएको सजायको आधा सजाय हुने उल्लेख छ । यसअनुसार बलात्कार र हत्या मुद्दामा प्रमाण लुकाउने कसुरदारलाई जन्मकैदको आधा सजाय हुने देखिन्छ । दफा ३५ अनुसार जुनसुकै कसुर गर्न दुरुत्साहन दिने अर्थात् उक्साउनेलाई पनि मुख्य कसुरदारसरह सजायको भागिदार मानिएको छ । यसअनुसार निर्मलाको शव पखाल्ने प्रहरी मात्रै नभएर उनलाई आदेश दिने नेतृत्वलाई पनि सजाय हुन्छ । संहिताको दफा ३८ मा विश्वासको दुरुपयोग गरी कसुर गरेको वा कुनै सार्वजनिक पदको लाभ उठाई वा दुरुपयोग गरी कसुर गरेको अवस्थामा सजाय दोब्बर हुने प्रावधान छ । अपराधीलाई उम्काउने वा निर्दाेषलाई फसाउने गरी झूटा प्रमाण बनाउनुलाई पनि संहिताको दफा ८९ ले अपराध मानेको छ । यस्तो गर्ने र गराउने दुवैलाई पाँच वर्षसम्म कैद र ५० हजार रुपैयाँसम्म जरिवाना हुनेछ । तर झूटो प्रमाणका आधारमा कुनै व्यक्तिलाई जन्मकैदको सजाय भयो भनेचाहिँ कसुरदारलाई सजाय दुई वर्ष थप हुने उल्लेख छ । दफा ९३ ले कसुरको प्रमाण दबाउन प्रतिबन्ध लगाएको छ । कसैले कुनै कसुरदारलाई बचाउने नियतले निजले गरेको कसुरसम्बन्धी कुनै प्रमाण दबाउन, नष्ट गर्न वा त्यसलाई प्रमाणका रूपमा प्रयोग गर्न नसकिने गरी बिगार्न हुँदैन, उक्त दफामा भनिएको छ, यस्तो कसुर गर्ने वा गराउने व्यक्तिलाई तीन वर्षसम्म कैद र ३० हजार रुपैयाँसम्म जरिवाना हुनेछ । दफा ९९ ले बदनियतपूर्वक अनुसन्धान वा अभियोजन गर्ने कामलाई पनि अपाराध मानेको छ । कानुनबमोजिम अनुसन्धान वा अभियोजन गर्ने जिम्मेवारी भएको अधिकारीले निर्दोष व्यक्तिलाई फसाउने वा वास्तविक कसुरदारलाई जोगाउने मनसायले बदनियतपूर्वक अनुसन्धान गर्न वा अभियोग लगाउनु हुँदैन, ऐनमा भनिएको छ, यस्तो कसुर गर्ने वा गराउने व्यक्तिलाई ६ महिनासम्म कैद वा ५ हजार रुपैयाँसम्म जरिवाना वा दुवै सजाय हुनेछ ।यस्तो कसुरबाट कुनै व्यक्तिलाई कुनै किसिमको हानि, नोक्सानी भएमा पीडितले कसुरदारबाट क्षतिपूर्ति भराई लिन सक्ने व्यवस्था छ । निर्मला प्रकरणमा प्रहरी नै संगठित रूपमा प्रमाण नष्ट पार्न लागेको पुष्टि भइसकेकाले सजाय दिलाउन अब कानुनविद् लागिपर्नुपर्ने वरिष्ठ अधिवक्ता डा सुरेन्द्र भण्डारी बताउँछन् । यो सानो घटना होइन, शनिबार निर्मलाका बाबुआमा तथा कञ्चनपुरका अधिकारकर्मी महिलासँगको अन्तक्र्रियामा उनले भने, प्रमाण नष्ट पार्ने अपराधीलाई कारबाही गराउन हामी सक्रिय हुनुपर्छ । आफूमातहत प्रहरीले नै प्रमाण नष्ट पार्दा पनि कारबाही गर्न नसक्ने गृहमन्त्रीले नैतिकताका आधारमा राजीनामा दिनुपर्नेसमेत कानुनविदको भनाइ छ । प्रमाण नष्ट पारेको सबुतका लागि युटयुबमा उपलब्ध भिडियो नै काफी छ, अधिवक्ता गिरी भन्छन्, तर सरकार मौन बस्नु ठूलो चिन्ताको विषय हो ।"
संरचना विवादले काम ठप्प,"काठमाडौं  केन्द्र सरकारले स्वीकृत गरेको कार्यालयको सांगठनिक संरचना प्रदेश ३ ले अस्वीकार गर्दा १३ जिल्लाका विषयगत तथा विकासे कार्यालय ठप्प छन् । त्यहाँका कर्मचारीले साउनदेखि तलबभत्तासमेत पाएका छैनन् ।संघीय मन्त्रिपरिषद्को असार ३२ को निर्णयले साविकका संरचना खारेज गरेर प्रदेश मातहतका प्राविधिक तथा विषयगत कार्यालयको नयाँ सांगठनिक संरचना स्वीकृत गरी कर्मचारी पदस्थापन गरेको थियो । १३ वटै जिल्लाका गरी ६ वटा पूर्वाधार विकास कार्यालय, पाँचवटा सहरी विकास तथा भवन कार्यालय, पाँचवटा खानेपानी तथा सरसफाइ डिभिजन कार्यालय र १५ वटा जलस्रोत तथा सिँचाइ डिभिजन कार्यालय सरकारले प्रदेश ३ को भौतिक पूर्वाधार विकास मन्त्रालयलाई हस्तान्तरण गरेको छ ।तर प्रदेश सरकारले ती संरचना स्वीकार नगरी आफ्नै ढंगले संरचना तयार पारेको छ । प्रदेश सरकारले प्रत्येक जिल्लामा सार्वजनिक निर्माण कार्यालय स्थापना गर्न चाहेको छ । त्यही कार्यालयभित्र ऊर्जा, सिँचाइ तथा जलउत्पन्न प्रकोप व्यवस्थापन शाखा, आवास, भवन तथा सहरी विकास शाखा, सडक तथा पुल शाखा, खानेपानी तथा सरसफाइ शाखा राख्ने प्रस्ताव गरेको छ ।प्रदेशले आफ्नै छुट्टै प्रस्ताव स्वीकृतिका लागि केन्द्र सरकारलाई पठाएको छ । संघले तयार पारेको संरचना कार्यान्वयनमा नलगिएको र प्रदेशले पठाएको संरचना संघ सरकारबाट स्वीकृत भइनसकेकाले मातहतका सबै विकासे कार्यालयको कामकाज ठप्प छ । सिन्धुपाल्चोक जलस्रोत तथा सिँचाइ डिभिजन कार्यालयका प्रमुख प्रकाश अधिकारीले कार्यालय संरचनाको अलमलले दुई महिनायता कामकाज गर्न नपाएको बताए । साउनयता कर्मचारीले तलबभत्तासमेत नपाएको उनको भनाइ छ । सबै प्राविधिक कार्यालय एकै ठाउँ मिसाउने विषयलाई प्राविधिक कर्मचारीहरूले उपयुक्त मानेका छैनन् । उनीहरूले जलस्रोतसँग जोडिएका र सडक, भवनजस्ता विषयलाई अलगअलग निकायका रूपमा राख्नुपर्ने अडान राखेका छन् । नेपाल इन्जिनियरिङ एसोसिएसनका अध्यक्ष हरेराम श्रेष्ठ स्थानीय सरकारभन्दा प्रदेशले ठूला काम गर्ने भएकाले एउटै कार्यालय मातहत सबै निकाय राख्न नहुने बताउँछन् । एउटै व्यक्तिले धेरै खाले विषयमा काम गर्दा विशेषज्ञता हासिल नहुने भएकाले सम्बन्धित विषयका विज्ञकै नेतृत्वमा फरकफरक कार्यालय राख्ने अवधारणा राम्रो हो, उनले भने । संघीय सरकारले दिएको संरचनाअनुसार कतिपय विकासे कार्यालय तीन जिल्लाका जनताका लागि एउटामात्रै पर्ने भएपछि प्रदेशले त्यसमा करेक्सन खोजेको हो । प्रदेश सरकारले प्रत्येक जिल्लामा विकासे कार्यालयको युनिट रहोस् भन्ने चाहना राखेर त्यहीअनुसार सांगठनिक संरचना प्रस्ताव गरेको छ । भौतिक पूर्वाधार मात्र होइन, सामाजिक विकास मन्त्रालय, भूमि व्यवस्था तथा कृषि विकास मन्त्रालयमातहत पनि प्रत्येक जिल्लामा कार्यालय रहनुपर्ने प्रदेशको प्रस्ताव छ । प्रदेश ३ का प्रमुख सचिव आनन्दराज ढकालले एउटै जिल्लामा धेरै डिभिजन कार्यालय नहुन् र प्रत्येक जिल्लामा प्रत्येक विषय समेटिएको युनिटसहितको डिभिजन कार्यालय होस् भन्ने प्रदेश सरकारको प्रस्ताव रहेको बताए ।"
ईआईए प्रतिवेदनमै त्रुटि,जलविद्युत् आयोजनाको प्रतिवेदनसँग हुबहु  काटिएका रूखको शोधभर्ना गर्न बिरुवा रोप्ने ठाउँ अनिर्णीत रूख नापजाँचका लागि तोकिएका प्लट नै गायब सिँचाइ नाला र वन्यजन्तु करिडोरको विकल्पबारे प्रतिवेदन मौन प्रतिवेदन सुधार्न विज्ञका सुझाव बेवास्ता
एसिया प्यासिफिक नगर संघमा ब्याञ्जु,"काठमाडौं धुलिखेल नगरपालिकाका प्रमुख अशोककुमार ब्याञ्जु एसिया प्रशान्त क्षेत्रका नगरपालिकाहरूको साझा संगठन युनाइटेड सिटिज लोकल गभर्मेन्ट्स एसिया प्यासेफिकको उपाध्यक्षमा निर्वाचित भएका छन् । इन्डोनेसियामा भएको विश्वभरका नगरपालिकाहरूको छाता संगठन युसिएलजी एसपिएसी प्यासिफिकको सातौं अधिवेशनबाट धुलिखेल नगरपालिकाका प्रमुख एवं नेपाल नगरपालिका संघका अध्यक्ष ब्याञ्जु उपाध्यक्ष उक्त पदमा निर्विरोध निर्वाचित भएका हुन् ।विश्वका ८० वटा नगरपालिकाहरूमध्ये धुलिखेल नगरपालिका उक्त सम्मेलनमा छनोटमा परेको थियो । नेपालका तर्फबाट ब्याञ्जुले उक्त सम्मेलनमा सहभागिता जनाएका थिए । उपाध्यक्ष भएलगत्तै ब्याञ्जुले विभिन्न चरणको आन्दोलनबाट नेपालमा राजनीतिक परिवर्तन भएको र अब आर्थिक समृद्धि गर्नुपर्ने अवस्था रहेको भन्दै सहयोगका लागि सबैसामु प्रस्ताव गरेका थिए । नेपालको क्रान्ति र उपलब्धि एवं अबको प्राथमिकताबारे सबैले रुचि देखाएका छन्, उपाध्यक्ष निर्वाचित भएपछि उनले जकार्ताबाट कान्तिपुरसँगको सम्पर्कमा भनेका छन् । विश्वका ६ देशको समर्थनपछि ब्याञ्जु उपाध्यक्ष पदमा निर्विरोध निर्वाचित भएका हुन् । गत शनिबार राति ब्याञ्जु इन्डोनेसियामा सम्पन्न युनाइटेड सिटिज एन्ड लोकल गभर्मेन्ट एसिया प्यासिफिकले आयोजना गरेको सम्मेलनमा भाग लिन गएका थिए ।भदौको दोस्रो साता मात्रै ब्याञ्जु देशभरका २ सय ९३ नगरपालिकाहरूको अध्यक्षमा निर्विरोध निर्वाचित भएका थिए ।"
झा हत्याका आरोपी रिहा,"काठमाडौं फ्रान्सका लागि नेपालका पूर्वराजदूत केशवराज झाको हत्या अनुसन्धानका क्रममा पक्राउ परेका तीन कामदार धरौटीमा रिहा भएका छन् । घटनामा संलग्नता आशंकामा महानगरीय प्रहरी अपराध महाशाखाले गार्ड अमर तामाङ, माली सानुकान्छा तामाङ र खाना पकाउने जयबहादुर गुरुङलाई पक्राउ गरेको थियो । घटना भएको दिन ४ भदौमा पक्राउ परेका तीनै जनाको प्रहरीले पोलिग्राफ टेस्टसमेत लिएको थियो । तर घटनामा संग्लनता पुष्टि हुने कुनै आधार फेला नपरेपछि शुक्रबार धरौटीमा रिहा गरिएको हो । उनीहरू काठमाडौंका प्रमुख जिल्ला अधिकारी रामप्रसाद आचार्यको रोहवरमा जनही ८ हजार धरौटी बुझाएर छुटे । झन्डै एक महिना बित्न लाग्दा पनि महाशाखाले हत्याको कारणसम्म टुंगो लगाउन सकेको छैन । महाशाखा स्रोतका अनुसार झ्यालको जाली काटेर झा सुत्ने बेडसम्म को पुग्यो भन्नेबारे प्रहरीसँग पुष्ट सूचना छैन । प्रारम्भिक अनुसन्धानमा घरकै कामदारमाथि शंका गरिए पनि उनीहरूको संलग्नता पुष्टि नभएपछि घटना थप रहस्यमय बनेको छ । त्यसो त प्रहरीले घरबाहिर फेला परेको पञ्जा नै अपराधीले लगाएको हो कि भन्ने आशंका गरेको थियो । तर उक्त पञ्जा घरायसी प्रयोजनकै लागि ल्याइएको पुष्टि भयो ।"
गोविन्दा काठमाडौंमा,"कुनै बेलाका सर्वाधिक व्यस्त अभिनेतामा पर्ने गोविन्दा पछिल्ला चार वर्षयता अभिनयबाट टाढिएका छन् । डेब्यु वर्षमै पाँच फिल्मसहित देखिएका गोविन्दाले छोटो अवधिमै धेरै र व्यावसायिक हिट फिल्म दिए । बर्सेनि कम्तीमा पाँच फिल्म रिलिज हुने गोविन्दाको सन् १९८८ देखि तीन वर्षमा मात्र ३३ फिल्म रिलिज भएका थिए । पछि राजनीतिमा लागेपछि भने गोविन्दा नेता बढी अभिनेता कम बने । नेपाली चेली सुनीता अहुजासँग विवाह गरी नेपाली फिल्म क्षेत्रबाट ज्वाइँ को सम्मान पाउँदै आएका उनै गोविन्दा शनिबार ससुराली देश आएका छन् । उनी बिहान पौने ११ बजे त्रिभुवन विमानस्थलमा अवतरण भएका थिए । आइतबार राष्ट्रिय सभागृहमा आयोजना हुने एलजी सिने सर्कल अवार्डसमा सहभागिता जनाउन आएका गोविन्दालाई विमानस्थलमा अवार्ड प्रतिनिधिका रूपमा निर्देशक दिनेश डिसी र बरुण चौधरीले स्वागत गरेका थिए । संक्षिप्त पत्रकार सम्मेलनमा गोविन्दाले नेपाल धर्तीलाई साहस र प्रेमको रूपमा प्रणाम गर्ने बताएका थिए । मलाई यहाँ विशेष प्रेम मिल्दै आइरहेको छ । यसका लागि धेरैधेरै धन्यवाद दिन चाहन्छु, ५४ वर्षीय बलिउड अभिनेताले भने । करिअरमा १ सय ६५ हिन्दी फिल्म खेलिसकेका गोविन्दा ८० को दशकमा एक्सन हिरोको रूपमा आफूलाई प्रस्तुत गरे । तर ९० को दशकमा एकाएक कमेडी हिरोको रूपमा छाए । हसिना मान जाएगी बाट कमेडी रोलका लागि फिल्मफेयर अवार्ड नै जिते । त्यसै बेला लगालग फ्लप फिल्म दिइरहेका अमिताभ बच्चनले समेत गोविन्दा मुख्य कलाकार रहेको फिल्ममा सहायक भई काम गरेका थिए । गोविन्दा फिल्म सुटिङका लागि २३ पटक नेपाल आएका थिए । फिल्म सुटिङका लागि पहिले पनि आइसकेको छु, गोविन्दाले पत्रकारसमक्ष भने, तर यस पटक फिल्म क्षेत्रकै कुनै कार्यक्रमका लागि आउँदा पहिलो पटक आएको जस्तो अनुभव भइरहेको छ । उनले कला र कलाकारप्रति जनताको कृपा सदैव रहने पनि बताए । छोरी टिनासहित काठमाडौं झरेका गोविन्दाले स्वास्थ्यका कारण पत्नी र छोरालाई ल्याउन नसकेको सुनाए । राजधानीको याक एन्ड यतीमा बसेका गोविन्दाले काठमाडौं रहँदा पशुपतिनाथ दर्शनदेखि चन्द्रागिरि हिल्सको भ्रमण र देशका उच्च पदस्थसँग भेट गर्ने कार्यक्रम रहेको अवार्ड संयोजक दिनेश डिसीले बताए । क्याजुअल ड्रेसमा कालो चस्मा लगाएर देखिएका गोविन्दाले आफू अहिले जेजस्तो छ, त्यसको सबै जश आमालाई दिन चाहने बताउँछन् । म पहिले आमाको निर्देशनअनुसार चल्थें । अहिले पत्नीको निर्देशनमा चल्छु । म जे भएँ र जे गर्न सकें, सबै आमाकै देन हो, हिन्दीमा जवाफ दिइरहेका गोविन्दालाई केही पत्रकारले ज्वाइँसाहेब लाई नेपाली कत्तिको आउँछ भन्ने प्रश्न गर्दा केही बेर हाँसे । अनि भने, नेपाली अलिअलि आउँछ । यदि तपार्इंले छिटोछिटो बोल्नुभएन भने म नेपाली सबै बुझ्छु । त्यसो त उनले आफू कुनै न कुनै बेला नेपाली फिल्म खेलेरै छोड्ने वाचासमेत खाए । केही वर्षअघि गोविन्दाले नेपालमै घर बनाएर बस्न चाहेकोसम्मका समाचार पनि आएका थिए । यसबारे पनि उनले थाहा पाएका रहेछन् । विमानस्थलबाटै कुराको प्रष्टीकरणमा गोविन्दाले भने, नेपालमा घर बनाएर बस्ने भन्ने खबर कुनै बेला आएको थियो । पढेको थिएँ । मैले सुनीतासँग पनि यो खबर कहाँबाट आयो भनेर सोधेको थिएँ । यस्ता खालका हल्लाले मलाई विचलित बनाउँछ । यस्तो कुरा बाहिर आउँदा मान्छेले धेरै कुरा सोच्न थाल्छन् । मेरो फरक खालको स्वभाव छ । म नेपाल आउँछु त खासगरी पशुपतिनाथको दर्शन गर्न आउने गर्छु । अनि सुनीताका आफन्त यहाँ हुनुहुन्छ, उहाँहरूसँग भेट्छु ।गोविन्दाको यसै वर्ष मुख्य भूमिकामा रहेको फ्राइडे रिलिज हुँदै छ । प्राय: फिल्ममा दोहोरो भूमिकामा देखिने गरेका गोविन्दाले हद कर दी आपने मा छ भिन्न भूमिकामा आफूलाई प्रस्तुत गरेका छन् । गोविन्दाले शक्ति कपुरसँग सर्वाधिक ४२ फिल्म खेलेका छन् भने ४१ फिल्ममा कादर खानसँग देखिएका छन् । तीनै जना हास्य कलाकारहरू २२ फिल्ममा एकसाथ काम गरेका छन् ।"
पेन्टिङ सिक्दै भोलिको नेपाल,"उनले कीर्तिपुरको सामुदायिकका लाइब्रेरीमा हप्ताको एक दिन आर्ट क्लास पनि लिने गरेकी छन् । तर भविष्यमा के बन्ने भन्नेमा भने उनी दोधारमा छिन् । किनकि उनको भविष्यमा दुई लक्ष्य छन् । उनलाई डाक्टर बनेर बिरामी पनि जाँच्नु छ अनि चित्र कोरेर सामाजिक विसंगति पनि देखाउनु छ । घरमा हजुरबुबा, ठूलो बाबा, ठूलो ममी, मामा डाक्टर भएकाले उनलाई पनि डाक्टर बन्न मन लागेको रहेछ । अनि बुबाले आर्किटेक्चरको काम गर्दैगर्दा चित्र बनाएको देखेर चित्रकार पनि बन्न मन छ उनलाई । एक पटक पेन्टिङ एक्जिभिसन गर्ने धोको छ, उनले भनिन् । नौ वर्षकी नैनिका मिश्राचाहिँ आमा रचनासँगै पेन्टिङ सिक्न आएकी थिइन् । नैनिका आफ्नी आमासित निकै नजिक छिन् । त्यसैले उनले पेन्टिङ पनि मातृत्वसम्बन्धी नै छानिन् । उनले महिलाको गर्भमा शिशु बढिरहेको र प्रकृतिसँग नजिक रहेको संगीता घिमिरेको क्रिएसन शीर्षकको पेन्टिङ छानिन् र त्यसैलाई क्यानभासमा उतारिन् । यो पेन्टिङले मेरो आँखा तानिहाल्यो, नैनिकाले भनिन्, चित्रमा सानो बच्चा आफ्नो आमाको पेटमा सास फेरिरहेको देख्नेबित्तिकै म पनि ममीको पेटमा यसरी नै बसेको थिएँ होला भन्ने याद आयो । नैनिका चित्रकलाका अलावा कत्थक नृत्य पनि सिकिरहेकी छन् । आमा रचनाका अनुसार नैनिका एकदमै कल्पनाशील छिन् । उनको यो कल्पनाशीलता काम र सोचाइमा झल्किँदा खुसी लाग्ने उनले बताइन् । भनिन्, बालबालिकाले चित्रकला र नृत्यको बिट राम्रोसित पकडियो भने जिन्दगीको बिट पनि सही तरिकाले चलाउन सक्छन् । कीर्तिपुरका १५ वर्षे नीतिन भने चित्रकार सौरगंगा दर्शनधारीको चित्रकलालाई संगीताको चित्रसँग कम्बाइन गरेर क्यानभासमा उतार्दै थिए । उनलाई जिन्दगीका पाटोहरू झल्किएको चित्र हेर्न र बनाउन दुवै मन पर्छ । फ्लो अफ लाइफ झल्किएको चित्र मन पर्छ, उनले भने । कलाकार सञ्जीव मजर्हन बालबालिकालाई गाइड गरिरहेका थिए । उनी कीर्तिपुरमा आर्ट कक्षा पनि सञ्चालन गर्छन् । फेस्टिभलमा आयोजकले आर्ट एजुकेसनको क्षेत्रमा समेत केही गर्ने इच्छा प्रकट गरेपछि बालबालिकालाई चित्रकला हेर्न र गराउन ल्याएको उनले बताए । उनीहरूले बालबालिकालाई एउटा प्रश्नावली दिएर त्यसमा बालबालिकाले मन परेको चित्रको बारेमा समेत लेख्नुपर्ने व्यवस्था गरेका थिए । केही कुरा हेरिसकेपछि त्यसलाई नोट डाउन गर्ने बानी बसाल्नका लागि यस्तो गरिएको हो, सञ्जीवले भने, यसले गर्दा आर्टलाई बालबालिकाले सानैदेखि क्रिटिकल्ली हेर्न सक्छन् । सञ्जीवका अनुसार नेपालमा राम्रा आर्ट क्रिटिक्सहरू छैनन् । उनले भने, कसैको आर्ट हेरेर नराम्रो भन्न सजिलो छ, तर तार्किक कारण दिएर समालोचना गर्ने निकै कम छन् । त्यसैले बालबालिकालाई अहिलेदेखि नै त्यो वातावरण सिर्जना गर्न चाहेका हौँ ।"
पर्फमिङ आर्टबाट बलात्कारको विरोध,"जोडी बालिकाहरू । उनीहरू खुसी छन् । आफ्नै संसारमा मस्त । खेल्छन्, कुद्छन्, पढ्छन्, हँसिमजाक गर्छन् । रमाइलो छ उनीहरूको जिन्दगी । तर एक्कासि उनीहरू गलत नियतको सिकार बन्छन्, पलभरमै उनीहरूको इज्जत, खुसी सबै लुटिन्छ । उनीहरू बलात्कृत हुन्छन् । भित्ताभरि झुन्डिएका बुद्धहरू यो दृश्य केवल हेरिरहन्छन्, नि:शब्द । बबरमहलस्थित नेपाल आर्ट काउन्सिलको भुइँतल्लामा शनिबार यस्तै दृश्य देखियो । इआर्टस नेपालले सुरु गरेको हिमालयन आर्ट फेस्टिभलको अन्तिम दिन एक्टर्स स्टुडियो मुलुकमा भइरहेको बलात्कारको घटनालाई प्रमुख विषय बनाएर पर्फमिङ आर्ट प्रस्तुत गर्यो, जसमा चार बालिकालाई बलात्कारपछि अनुसन्धानमा राखिएको र त्यहीँ पुरिएकोसम्म पनि देखाइएको थियो । अँध्यारो थिएटरमा सामान्य लाइटको माध्यमबाट देखाइएको उक्त आर्टले दर्शकलाई भावुक बनाए । महिलामाथि हुने पटक पटकको यौनशोषण र समाजले त्यसमाथि गर्ने व्यवहारलाई मुख्य रूपमा प्रस्तुत गरिएको थियो । बलात्कार जस्तो सेन्सेटिभ इस्युलाई प्रस्तुत गर्न निर्देशकले गतिलो तरिका अपनाएको देखिन्थ्यो । कलाकारहरूको हाउभाउ र अभिनयलाई साउन्डले पनि पूर्ण समर्थन गर्दै थियो ।रेप मेसिन नाम दिइएको उक्त आर्ट निर्देशन गरेका हुन्, सुरज मल्लले । अहिले कञ्चनपुरकी निर्मला पन्तको बलात्कारपछि हत्या प्रकरण र त्यसपछि अन्य बलात्कारका घटनाहरू निरन्तर रूपमा मिडियामा आइरहेकाले यही विषय छानेको सुरज बताउँछन् । बलात्कारका घटनाहरू धेरै नै भएपछि उनी सरकारलाई सार्वजनिक चिठी लेख्ने सोचमा थिए । तर पछि त्योभन्दा नि सडक नाटकहरू गरेर जनतालाई सचेत बनाऊँ भन्ने भयो, उनले भने । उनले शीर्षक रेप मेसिन राख्नुको अर्थसमेत खुलाए । भने, बलात्कारको घटनाहरू पनि मेसिनमा उत्पादन भएजसरी निरन्तर उत्पादन भइरहेको छ । मिडियाबाट हरेक दिन नयाँनयाँ बलात्कारका घटना सुनिन्छन् । त्यसैले शीर्षक पनि रेप मेसिन राखेको हो । रंगकर्मी अनुप बरालका अनुसार कलाकर्म गर्ने मान्छे समाजप्रति जवाफदेही बन्नुपर्छ । हरेक दिन आमा, छोरी, श्रीमती बलात्कारको सिकार भइरहेको उल्लेख गर्दै उनले भने, ती घटनाको अनुसन्धान निष्कर्षमा पुग्दैन । पर्खेर मात्रै भएन, त्यसैले हामीले आफ्नो तर्फबाट केही गर्नुपर्छ । पर्फमिङ आर्टको अन्तिममा अभिनेत्री दिया मास्के र कलाकारहरूले दर्शकलाई चकलेट बाँडेका थिए । अनुपका अनुसार त्यसमा उनीहरूले बलात्कारसम्बन्धी नारा लेखेर राखिएको थियो । उनले भने, हामी बलात्कारका घटना कम होस् भन्ने चाहन्छौँ ।"
चीनको विज्ञ सम्मेलनमा उप्रेती,"काठमाडौं (कास) चीनको युनान प्रान्तको तेहाङ सहरमा सम्पन्न ट्रान्स हिमालय कनेक्टिभिटी कोअपरेसन डेभ्लोपमेन्ट विषयक चीन र दक्षिण तथा दक्षिण पूर्वएसियाका विज्ञहरूको सम्मेलनमा सहभागी भई नेपाल प्रज्ञा प्रतिष्ठानका निवर्तमान कुलपति गंगाप्रसाद उप्रेती राजधानी फर्किएका छन् । चीन अन्तर्राष्ट्रिय सम्बन्ध प्रवद्र्धन प्रतिष्ठान (सीआईसीआईआर) ले गरेको चीन र दक्षिण तथा दक्षिण पूर्व एसियाका थिंक टयांकहरूको सम्मेलनमा क्षेत्रीय रूपमा आपसी सहकार्यका सम्भावनाबारे विभिन्न १६ विषयमा विज्ञहरूले कार्यपत्र प्रस्तुत गरेको उप्रेतीले जनाए । पहिलो दिनको प्रथम प्राज्ञिक सत्रको अध्यक्षता कुलपति उप्रेतीले गरेका थिए । नेपाल, चीन र भारतबीच त्रिपक्षीय सहकार्यका सम्भावनाबारे नेपालको दृष्टिकोण सम्बन्धमा मैले कार्यपत्र प्रस्तुत गरेको थिएँ, चीन अध्ययन केन्द्रका संस्थापक कोषाध्यक्षसमेत रहेका उप्रेतीले भने । सम्मेलनमा केन्द्रका महासचिव डा उपेन्द्र गौतम पनि थिए । उनले छिमेकीसँग नेपालको सहकार्यको स्थिति र अवस्थाबारे कार्यपत्र प्रस्तुत गरेका थिए । चिनियाँ सरकारको सबैभन्दा शक्तिशाली थिंक टयांक मानिने सीआईसीआईआरले गरेको सम्मेलनमा चीनका तीन दर्जनभन्दा बढि परराष्ट्रविद्, विशेषज्ञ र नेपाल, पाकिस्तान, अफगानिस्तान, बंगलादेश, श्रीलंका र म्यान्मारका दुई दर्जन विज्ञ सहभागी रहेको उप्रेतीले जनाए ।"
कोकोम्हेन्दोको सम्मान,"काठमाडौं (कास) भाषा, साहित्य, शिक्षा, समाजसेवा लगायतका क्षेत्रमा योगदान पुर्याएका विभिन्न व्यक्तित्वलाई कोकोम्हेन्दो सेवा समाज भोजपुरले शनिबार राजधानीमा सम्मान गरेको छ । भाषाविद् अमृत योञ्जन तामाङ, सहप्राध्यापक डा बालकृष्ण बल, सञ्चारकर्मी फूलमान वल, गणित विषयमा त्रिवि स्नात्तकोतर टपर प्रशन्न तामाङ, धादिङका भूकम्पपीडितलाई घर बनाइदिने दिनेश तामाङ, ध्यानबहादुर तामाङ लगायतलाई समाजले सम्मान गरेको हो । सम्मानितलाई समाजका सल्लाहकार डम्बरबहादुर तामाङ, अध्यक्ष गोपालबहाुदर तामाङ, पूर्व अध्यक्ष शरण मोक्तानलगायतले ताम्रपत्र र खादा अर्पण गरे । कार्यक्रममा संस्थाका लागि अक्षयकोष कर्ताहरू देवराज योञ्जन, लाधुराम योञ्जन, गणेशबहादुर बल, बद्रीकुमार गोले, गणेश योञ्जनलगायतलाई पनि सम्मान गरिएको थियो भने सहप्राध्यापक केशरबहादुर तामाङ, चक्रराज बोम्जन, धर्मकुमारी तामाङ, मकरकुमार वैद्य योञ्जन, बन्दीपकुमार नेगी तामाङ लगायतले अक्षयकोषका लागि सहयोग घोषणासमेत गरे । विभिन्न क्षेत्रका प्रतिभा पहिचान गर्दै हरेक वर्ष सम्मानलाई निरन्तरता दिँदै जाने समाजका सचिव मकरकुमारले जनाए ।"
कोरियन भाषामा गौरी,"राष्ट्रकवि माधवप्रसाद घिमिरेको गौरी खण्डकाव्य कोरियन भाषामा अनुवाद गरिएको छ । कोरियाका सय जना कविका रचनालाई भने नेपालीमा उल्था गरेर पुस्तकको रूप दिइएको छ । राष्ट्रकविको कोरियन गौरी र कोरियन कविका रचना समाविष्ट पुस्तक शनिबार प्रज्ञा प्रतिष्ठानमा आयोजित नेपाल कोरिया साहित्य सम्मेलन मा लोकार्पण गरियो ।अन्तर्राष्ट्रिय नेपाल साहित्य समाज र नेपालकोरिया कल्चर सेन्टरले गरेको सम्मेलनमा कोरियाबाट आएका पाँच कविले आफ्ना रचना वाचन गरेका थिए । किम झङ नानले शरद ऋतु शीर्षकको कविता सुनाए । ना हे छलले दु:खी गीत शीर्षकमा पानीजहाज दुर्घटनामा मृत्यु भएका विद्यार्थीको स्मृतिमा लेखिएको कविता वाचन गरे । त्यसपछि याङ मनुु ग्युले त्यो बेला कवितामा आफू कुनै बेलाको पर्खाइमा रहेको भाव अभिव्यक्त गरे ।कवि इ छल ख्याङले याक शीर्षकको कविता सुनाएपछि मुन छाङ गिलले बुबाको खुट्टाको नङ शीर्षकको कविता वाचन गरिन् : खुट्टाको काटिएको नङ उछिटिँदै छ कटकट काटिएर अस्ताउँदो चन्द्रझैं फालिँदै छ कटकट काटिँदै उदाउँदो चन्द्रभैं पलाउँदै छ ।ढाका टोपी र सयपत्री फूलको माला पहिर्याइएपछि पाँचै जना कोरियन कवि प्रफुल्लित हुँदै आफ्ना रचना सुनाउन तम्सिएका थिए । उनीहरूका रचनालाई लेखक प्रगति राई, सुनीता राई, शारदा सुवेदीलगायतले नेपालीमा सुनाउँदा दर्शक पनि उत्साहित देखिए । दुवै रचना किम हयोङ हयो (सगरमाथा गुरुङ) र मञ्जु गुरुङले अनुवाद गरेका हुन् । दुई पुस्तक अनुवाद गर्न आफूहरूले पाँच महिना दिनरात मिहिनेत गरेको सगरमाथा गुरुङले बताए । हामी दुईले त्यत्रो मिहिनेत गर्यौं तर आज हाम्रै बेइज्जत भयो, उनले भक्कानिँदै भने, प्रकाशकले समयमा पुस्तक नछापिदिँदा म आज पाहुनासामू लज्जित भएको छु । बोलेको कुरा पुर्याउन उनले नेपाली प्रकाशकलाई अनुरोध गरेका छन् ।समालोचक महेश पौडेलले सबै नेपाली फटाह नभएकाले राम्रा दिनको प्रतीक्षा गर्न गुरुङलाई आग्रह गरे । प्रतिष्ठानका पूर्व कुलपति गंगाप्रसाद उप्रेतीले भने नेपाली रचनालाई कोरियन र कोरियनलाई नेपालीमा अनुवाद गरेर एकअर्काको भाव साझा गरेको भन्दै अनुवादकलाई धन्यवाद दिए । कोरिया र नेपाल भौगोलिक रूपमा उस्ताउस्तै छन्, हाम्रो भावनात्मक रूपमा समान किसिमका छौं, उनले भने, हाम्रो भाषा फरक छ । अनुवादमार्फत एकअर्कासँग नजिकिन सक्छौं ।"
अभिनेत्रीले लेखिन् उपन्यास,"काठमाडौं (कास) सञ्चारकर्मीको छवि बनाउँदै उनी अभिनयमा पसिन् । एक दर्जन नेपाली फिल्ममा देखिइन्, बीचमा केही समय हराइन् । यति बेला भने सोविता सिम्खडा उपन्यास वराङ्गना लिएर आउँदै छिन् । अर्को साता उपन्यास सार्वजनिक हुने प्रकाशन संस्था बुलबुल पब्लिकेसन्सले विज्ञप्तिमा जनाएको छ । सोविताले तीन वर्ष लगाएर उपन्यास लेखेको बताइन् । फिल्ममा हामी जे बुझ्छौं, समाजको यथार्थ त्योभन्दा भिन्न छ, पुस्तकबारे सोविताले भनिन्, त्यही यथार्थ बुझाउन फिल्मको माध्यमबाट मात्र नभई पुस्तकको पनि सहारा लिएकी हुँ । धादिङको गुम्दीमा जन्मिएकी सिम्खडाले जातीय विभेद र अन्तजातीय प्रेमलाई उपन्यासको विषय बनाएकी छन् । समाजमा देखेभोगेका प्रेम, राजनीति र सामाजिक कुरीतिले लेखनका लागि शक्ति दिएको उनले बताइन् । दर्शनशास्त्रमा स्नातकोत्तर यी ओशोमार्गीले आफूले हतारमा नभई लामो समय अध्ययन गरेर मात्र उपन्यास लेखेको बताइन् । उपन्यास एक दलित युवतीको प्वाइन्ट अफ भ्युबाट छ, उनले भनिन्, लेख्ने क्रममा म यति डुबेछु कि लामो समय आफंैलाई दलित युवती महसुस गरिरहें । हाम्रो समाजमा अझै पनि दलित भएर आफ्नो पहिचान देखाउन सक्ने अवस्था निर्माण भएको छैन । यस्तै अवस्थाहरूले मलाई लेखनतिर घचघच्याएको हो । एक साताअघि उनले पुस्तकको भिडियो प्रोमोसमेत सार्वजनिक गरेकी थिइन् । काठमाडौं र ललितपुरमा छायांकन गरिएको प्रोमोमा लेखिका स्वयंले अभिनय गरेकी छन् ।"
सिलोङमा अन्तरा,"काठमाडौं (कास) चर्चित सांगीतिक समूह अन्तरा भारत मेघालय राज्यको राजधानी सिलोङमा परम्परागत तथा मौलिक नेपाली सांस्कृतिक कार्यक्रम प्रस्तुत गरी काठमाडौं फिरेको छ । सिलोङस्थित गोरेटो सोसियोकल्चरल एन्ड वेलफेयर सोसाइटी को निम्तोमा सांस्कृतिक आदानप्रदानका लागि अन्तरा समूहको ३२ सदस्यीय कलाकार टोली लिएर त्यसतर्फ गएको थियो । टोलीमा संलग्न राष्ट्रिय जनसांस्कृतिक महासंघका अध्यक्ष खगेन्द्र राईले कार्यक्रम ऐतिहासिक भएको दाबी गरे । उनले भने, सिलोङमा नेपाली भाषा, कला र संस्कृतिप्रतिको अगाध प्रेम देखेर हामी छक्क पर्यौं । कार्यक्रममा अन्तरा सांगीतिक समूह र सांस्कृतिक संस्थानका कलाकारहरूले पालाम, साकेला, सेलो, कौरा, हुडकेली, धिमे, पूर्वेली मारुनी, थारु र संगिनील गायतका ६ गीत र ६ नृत्य प्रस्तुत गरेका थिए । कार्यक्रमका संयोजक संगीतकार तथा प्राज्ञ सदस्य अशोक लोहोरुङ राईले सिलोङको कार्यक्रमले लोकसंस्कृतिका क्षेत्रमा काम गर्न आफू थप उत्साहित भएको बताए । आयोजक गोरेटोका मूल सचिव रोशन भण्डारीले यस प्रकारको सांस्कृतिक कार्यक्रम सिलोङमै पहिलो भएको बताए ।"
देवदहमा कविता र वसन्त,"बुटवल (कास) रुपन्देहीको देवदह नगरपालिका पीपलडाँडामा शनिबार छुट्टै उमंग थियो । त्यो उमंग कुनै उत्सव वा पर्वको थिएन । कवि एवं गीतकार वसन्त चौधरीको सिर्जना सुन्नैका लागि बालबालिकादेखि तन्नेरीको ताँती लागेको थियो । बाबुप्रति समर्पित कविताबाट वाचन थाले चौधरीले । हालै नौवटा भाषामा कविता कृति वसन्त ल्याएका चौधरीलाई सुनेर दर्शक भावुक बने । दर्शकको उत्साहमा हौसिँदै चौधरीले चाहिँ कविता सुनाइरहे । एक घण्टामा ११ कविता सुनाए । र, बाह्रांै कविता आमामा समर्पित गरेर टुंग्याए । जहाँ पुगेपनि आमाबाबुप्रतिको प्रेम भुल्न नसकिने र भुल्न नहुने भएकाले यसो गरेको उनले बताए । उनका आमाबाबु दुबै दिवंगत भइसकेका छन् । देशका सबै आमाबाबुप्रति समर्पित गर्न चाहेको हुँ, उनले भने । अनुराग साहित्य समाज देवदहले चौधरीको कविता र वसन्त नामक एकल वाचनको गरेको थियो । कवि चौधरीले देवदहजस्तो आध्यात्मिक नगरीमा कविता सुनाउन पाउनुमा गौरव लागेको बताए । नगरप्रमुख हीराबहादुर खत्रीले देवदह नगरपालिका आध्यात्मिक मात्र नभई साहित्यक पनि बनाउन लागिपरेको बताए । स्रष्टा यज्ञप्रसाद न्यौपानेले चौधरीको सिर्जनाबारे बोल्दै प्रेम, जीवन र दर्शनसँग सम्बन्धित धार चौधरीले समातेको बताए । समाजका अध्यक्ष निर्मल ढुंगानाले चौधरीका सरल कविताहरूले सबैको मन सजिलै छुने दाबी गरे । समाजले विभिन्न ४० वटा साहित्यिक शृंखला गरिसकेको छ । यो ४१ औं शृंखला हो ।"
लन्डनको वित्तीय साख घटयो,"तीन वर्षसम्म संसारको सबैभन्दा ठूलो वित्तीय सहरका रूपमा लन्डनले आफ्नो परिचय गुमाएको छ । जेडर येन ग्लोबल फाइनान्सियल सेन्टरको पछिल्लो सूचकांकमा अमेरिकाको न्युयोर्क सहरले बेलायतको राजधानी लन्डनलाई उछिनेको छ । न्युयोर्क सन् २०१५ देखि ३ वर्षसम्म दोस्रो स्थानमा थियो । बेलायतको युरोपेली संघ (ईयू) बहिर्गमन अर्थात् ब्रेक्जिट नीतिप्रतिको अन्योलताले लन्डनको वित्तीय साख गिरेको हो । ग्लोबल फाइनान्सियल सेन्टरको सन् २०१८ को सूचकांकमा हङकङ तेस्रो, सिंगापुर चौथो र सांघाई पाँचौं स्थानमा परेका छन् ।लन्डन र न्युयोर्कबीच संसारको उत्कृष्ट वित्तीय सहर बन्नका लागि सधैंजसो प्रतिस्पर्धा चल्दै आएको छ । मनोवैज्ञानिक हिसाबले पहिलो सहरको घोषणाले लगानीकर्तामा थप उत्साह हुने हुँदा लगानी बढ्ने गरेको देखिन्छ । युरोपका मुख्य सहरहरूजस्तै जुरिच, फ्रयांकफर्ट, आम्सटर्डम, भियना, मिलानको पनि वित्तीय सहरको अंक निकै बढेको छ । ब्रेक्जिटको बहानामा लन्डनबाट धेरै कम्पनी स्थानान्तरण हुन सक्ने आशंकामा पेरिस तथा फ्रयांकफर्ट सहरले लगानीकर्तालाई आफूतिर आकर्षित गर्ने पहल गरिरहेका छन् । स्टक मार्केटमा न्युयोर्क पहिलो भए पनि विदेशी विनिमय बजारमा लन्डन अगाडि रहँदै आएको छ । बेलायतमा मात्रै दिनमा औसत करिब २ दशमलब ७३ ट्रिलियन (२०७३ अर्ब) डलर बराबरको विदेशी विनिमयको कारोबार हुने गर्छ, जुन कुल विश्व कारोबारको ४० दशमलब ९ प्रतिशत हुन आउँछ । अन्तर्राष्ट्रिय बैंकिङ, बिमालगायत अन्य वित्तीय क्षेत्रको मुख्यालय तथा सहमतिका धेरै प्रक्रिया लन्डनबाट नै सञ्चालित हुँदै आएका छन् । बेलायती कानुनी व्यवस्थामा ऋणदाता तथा सेयरधनीको रक्षा गर्ने, बेलायती विश्वविद्यालयहरूको अर्थ तथा वित्तीय शिक्षाको युरोपको अन्यत्र देशभन्दा उच्चतम अवस्था, बेलायतको कर, रोजगार तथा नाफाको अनुकूल नियम आदि कारणले ब्रेक्जिटपछि पनि लन्डन संसारको प्रथम सहर हुन सक्ने धारणा लन्डनस्थित अर्थ व्यवस्थापनका जानकार विकलचन्द्र आचार्यको छ ।बेलायत युरोपियन युनियनसँग बहिर्गमन (ब्रेक्जिट) सन्दर्भमा प्रमुख चरणको वार्ता अक्टोबरमा हुँदै छ । बेलायत र युरोपियन युनियनबीच भविष्यको सम्बन्ध, व्यापार नियम कानुन, सुरक्षा आदि थुप्रै मुद्दामा यी दुईबीच सहमति हुन बाँकी नै छ । बेलायत आगामी वर्ष मार्च २९ तारिख ईयूबाट बहिर्गमन हुँदै छ । यसपछि बेलायत र ईयूबीच केकस्तो सम्झौता हुने भन्ने निर्णय हुन बाँकी छ । कुन सर्तबाट बेलायत ईयूबाट निस्कने भन्नेमा बेलायतभित्र चर्को मतभेद छ । बेलायत सरकारले ईयूसँग फ्री मुभमेन्ट अन्त्य गरी सामान र सेवाका लागि मात्र ईयू कमन मार्केटमा रहिरहने सर्त अघि सारेको छ । यस्तो बेलायती प्रस्तावलाई ईयूले अस्वीकार गरिसकेको छ । ईयूको फ्री मुभमेन्टले ईयू मुलुकका आप्रवासीको संख्या बेलायतमा निकै बढेपछि ईयूविरोधी जनमत बढेको विश्वास गरिन्छ । बिनासहमति युरोपियन युनियनबाट बहिर्गमन हुनुपर्ने अवस्था आइपरे अपनाउनुपर्ने संक्रमणकालीन कार्यका लागि बेलायत सरकारले तयारी गरेको छ । ईयूले भने बेलायतले आफूले रोजेको मात्र सम्झौता हुन नसक्ने बताउँदै आएको छ । ब्रेक्जिट सम्झौताको तय भएपछि ईयूका अरू २७ देशको संसदले पारित गर्नुपर्ने हुन्छ । ब्रेक्जिट अस्थिरताका कारण एसिया तथा अमेरिकी केही बजारहरूले लन्डनको व्यवसायमा असर पर्ने आँकलन छ । बेलायतका धेरै सांसदले वित्तीय क्षेत्रलाई ईयूको कमन मार्केट तथा भन्सार संघभित्र नै राख्न छुट हुनुपर्ने जिकिर गर्दै आएका छन् ।"
फिलिपिन्स शक्तिशाली आँधीको चपेटामा,मनिला (एएफपी) फिलिपिन्समा शनिबार आएको शक्तिशाली आँधीका कारण कम्तीमा ३ जनाको ज्यान गएको छ । आँधीका कारण ४ घाइते छन् । मृत्यु हुनेमध्ये २ जना पहिरोमा फसेका उद्धारमा संलग्न सुरक्षाकर्मी छन् । तटीय सहर अपार्रीमा थप मृत्युको खबर प्राप्त भएको बीबीसीले जनाएको छ । अधिकारीका अनुसार म्यांगखुट आँधीका कारण दैनिक जीवन निकै प्रभावित भएको छ । देशको उत्तरी क्षेत्रमा आँधी र वर्षाले आफ्नो मार्गमा पर्ने क्षेत्रका अधिकांश भौतिक संरचनामा क्षति पुर्याएको छ । टुगुएगाराव सहरका सबैजसो घरमा क्षति पुगको बीबीसीले जनाएको छ । आँधीको मार्ग वरपर ४० लाखभन्दा बढी मानिसको बसोबास छ । प्रतिघण्टा १ सय ८५ किलोमिटरको गतिमा आएको आँधीले ६ मिटरसम्मको छाल पैदा गर्न सक्ने जनाइएको छ । अधिकारीहरूले हजारौं मानिसलाई सुरक्षित स्थानमा सारिसकिएको जनाएका छन् । कतिपय मानिसलाई घर छाड्न चेतावनी जारी गरिएको छ । कतिपय सहरका बासिन्दालाई भने आँधीको समयमा सुरक्षित तवरले घरभित्रै बस्न आह्वान गरेका छन् । स्थानीय समयानुसार शनिबार बिहान करिब २ बजे आँधी फिलिपिन्सको तटीय क्षेत्रमा प्रवेश गरेको हो । आँधीपछि उक्त क्षेत्रमा विद्युत् आपूर्ति अवरुद्ध भएको छ । मौसम अधिकारीहरूले आँधी आगामी मंगलबारसम्म जारी रहने अनुमान गरेका छन् । तिन्जेलसम्म सामुद्रिक र हवाई यात्रामा रोक लगाइनुका साथै विद्यालय बन्द गरिएको स्थानीय सञ्चारमाध्यमले जनाएका छन् । वर्षमा औसत दर्जनभन्दा बढी आँधीको चपेटामा पर्ने फिलिपिन्समा सयौंको मृत्यु हुने गरेको छ । आँधीका कारण दसौं लाख मानिस प्रभावित हुने गरेको तथ्यांक छ । त्यसैगरी आँधीका कारण निम्तिने बाढी तथा पहिरोले पनि हजारांै बासिन्दा प्रभावित हुन्छन् । फिलिपिन्समा सन् २०१३ मा आएको शक्तिशाली आँधी हैयानका कारण ७ हजारभन्दा बढी मानिसको ज्यान गएको थियो । उक्त आँधी फिलिपिन्समा आएको हालसम्मकै शक्तिशाली मानिएको छ ।
इन्डोनेसियामा पानीजहाज दुर्घटना,जाकार्ता (एजेन्सी) इन्डोनेसियाको मध्यभागमा पर्ने सुलावेसी प्रान्तमा भएको पानीजहाज दुर्घटनामा परी १० जनाको मृत्यु भएको छ । दुर्घटनामा १ सय २६ यात्रुको भने सकुशल उद्धार गरिएको सरकारी अधिकारीहरूले शनिबार जानकारी दिएका छन् । केएम फुङका पेर्माटा नामक पानीजहाज दक्षिणी पूर्वी सुलवेसीको बाउबाउबाट बनगाईतर्फ गइरहेको बेला मध्यइन्डोनेसियाको सागुमा दुर्घटना भएको हो । यातायात मन्त्रालयका प्रवक्ता बामबाङ इर्भानले पानीजहाजमा आगलागी भएपछि जहाज पल्टिएको जानकारी दिए । उद्धारकर्ताले दुर्घटना भएको जहाजलाई शनिबार बिहान बनगाई बन्दगाहमा अवतरण गराएको पनि उनले बताए । इन्डोनेसियामा बेलाबेलामा भइरहने यस्ता पानीजहाज दुर्घटनामा परी बर्सेनि सयौंको मृत्यु हुने गरेको छ ।
नयाँ संहिताले सास्ती,"(प्रकाश अधिकारी सुर्खेत, भीमबहादुर सिंह जाजरकोट, ज्योति कटुवाल दैलेख र एलपी देवकोटा जुम्ला)"
गाली गरेको निहुँमा बालकको हत्या,"बझाङ छबिसपाथीभेरा गाउँपालिका ७, मजखोरीका महेश बोहराका ९ वर्षीय छोरा कुशलको हत्या उनकै छिमेकीबाट भएको खुलेको छ । गाली गरेको निहुँमा उनको हत्या गरिएको हो । सोही ठाउँका ध्वज बोहराका १७ वर्षीय छोरा तिलकले बालकको हत्या गरेको स्वीकारेका छन् । तिलकले उनलाई चाउचाउ किन्न पठाएको र समयमै नफर्केपछि किन ढिला गरेको भनेर एक थप्पड लगाउँदा कुशलले गाली गरेपछि ढुंगाले हानेर हत्या गरेको प्रहरीले जनाएको छ ।छाडाछाडा गाली गर्न थाल्यो, लात्ताले पेटमा हानेर ढलाएँ, तिलकले भने, त्यसपछि ढुंगैढुंगाले हानें, ऊ बोल्न छाडेपछि मकैबारीमा लगेर ढुंगाले छोपिदिएँ । तिलक मजखोरी माविमा ८ कक्षामा अध्ययनरत छन् ।कुशल स्कुलबाट फर्किएपछि बुवाको मोबाइल खेल्दै तीजको कार्यक्रम हेर्न गएका थिए । मजखोरी माविमा बुधबार भएको तीज कार्यक्रम हेर्न गएका उनको शव विद्यालयनजिकै मकैबारीमा बिहीबार फेला परेको थियो ।साँझसम्म छोरा घर नआएपछि स्थानीयले राति अबेरसम्म कुशलको खोजी गरेका थिए । भोलिपल्ट ठूलाठूला ढुंगा राखेर छोपिएको र टाउको, गाला र शरीरका विभिन्न भागमा चोट लागेको अवस्थामा उनको शव भेटिएको थियो । कुशल पाथीभेरे लिटिल स्टार बोर्डिङ स्कुलमा यूकेजीमा अध्ययनरत थिए ।तिलकले हत्या गरेको स्वीकारिसकेको बताउँदै डीएसपी प्रवीन धितालले भने, हत्या उसैले गरेको हो भन्ने निश्चित भइसकेको छ । आइतबार अदालतमा पेस गर्छौं । तिलकको उमेर परीक्षणपछि कस्तो सजाय हुने भन्ने कुरा अदालतले नै निक्र्यौल गर्ने धितालले बताए ।"
उपचारमा आर्थिक अभाव,"रौतहट  तेजाब आक्रमणमा घाइते चन्द्रपुर नगरपालिका ६ की १८ वर्षीया सम्झना दास र उनकी बहिनी १५ वर्षीया सुस्मिता दासको उपचारमा आर्थिक अभाव भएको छ ।घाइते दुवैको उपचारका लागि गाउँमा चन्दा संकलन गरिएको छ । उनीहरूको राजधानीमा उपचार भइरहेको छ । घटनामा संलग्नको अहिलेसम्म पहिचान भएको छैन ।घरमा सुतिरहेको अवस्थामा मंगलबार राति अज्ञात समूहले दिदीबहिनीको शरीरमा तेजाब फालेर भागेका थिए । तेजाबबाट गम्भीर घाइतेको उपचारमा आर्थिक अभाव भएको बुवा जादोलाल दासले बताए । घरमा भएको पैसाले पुगेन ।साथीभाइहरूसित ऋण गरेको पैसा पनि सकियो, उनले भने, अब चन्दा माग्नुको विकल्प छैन । उनले आफन्तलाई चन्दा मागेरै भए पनि उपचारका लागि पैसा पठाउन भनेका छन् । अहिले उनका छिमेकीले चन्दा संकलन गरिरहेका छन् । चन्द्रनिगाहपुर बजारको स्नुकर खेल भाडामा लिएर उनले जीविका चलाउँदै आएका थिए । अन्य आम्दानीको स्रोत नभएकाले उनीहरूलाई उपचारमा समस्या परेको दासका छिमेकी विष्णु महतोले बताए । राजधानीको कीर्तिपुर अस्पतालमा उपचार गराइरहेकामध्ये सम्झनाको शल्यक्रिया गर्नुपर्ने दासले जनाए । चन्द्रनिगाहपुर अस्पतालले थप उपचार भनेर काठमाडौं रेफर गरेको थियो । प्रहरी नायब उपरीक्षक युवराज खड्काले तेजाब छर्किनेको खोजी भइरहेको बताए । हामी घटनामा संलग्नको निरन्तर खोजी गरिरहेका छौं, उनले भने, अहिलेसम्म तेजाब हान्नेको पहिचान हुन सकेको छैन । घाइते दुवैले तेजाब हान्नेलाई नचिनेको बताएका छन् । प्रहरीले सादा पोसाकमा समेत प्रहरी परिचालन गरेको छ ।"
शिविरमा उच्चस्तरीय टोली,दमक लुथरन विश्व फेडेरेसन (एलडब्लूएफ) को एक उच्चस्तरीय टोलीले भुटानी शरणार्थी शिविरको निरीक्षण गरेको छ । जेनेभाबाट आएको एलडब्लूएफका महासचिव मार्टिन जुंगे नेतृत्वको टोलीले शुक्रबार दमकस्थित भुटानी शरणार्थी शिविर बेलडाँगीको निरीक्षण गरेको हो ।टोलीले शरणार्थी शिविरको स्थलगत अवलोकन गरी यहाँको वस्तुस्थिति बुझ्नुका साथै शरणार्थीका समस्याबारे जानकारी लिएको छ । त्यसक्रममा महासचिव मार्टिनलाई शरणार्थी समस्याको दिगो समाधानका लागि आग्रह गरिएको थियो । शरणार्थीहरूले मार्टिनसमक्ष २७ वर्षदेखि जंगलमा बस्नुपर्दा जीविकोपार्जनमा निकै कठिनाइ भएको बताएका छन् । उनीहरूले पछिल्लो समय बनेका सेमीपर्मानेन्ट छाप्राहरू निकै सानो भएको गुनासो पनि गरेका थिए । उनीहरूले समस्या समाधानका लागि विभिन्न ५ बुँदाको विकल्पसहितको पत्रसमेत बुझाएका छन् ।मार्टिनलाई भुटानी शरणार्थी शिविर व्यवस्थापन समिति बेलडाँगी र पथरीशनिश्चरेका सचिवद्वय चम्पासिंह राई र टीकाराम रसाइलीले संयुक्त रूपमा पत्र हस्तान्तरण गरेका हुन् । उनीहरूले अढाई दशकदेखि शरणार्थी भएर बस्नुपर्दा आफूहरूले अनेकौं समस्या सामना गर्नुपरेको जनाएका छन् । शरणार्थी समस्या समाधानमा ढिलाइ भएकाले अन्तर्राष्ट्रियस्तरमा पहल गरिदिन आग्रह गरेको रसाइलीले बताए । उनले शिविरमा दातृ संस्थाहरूले सहयोग कटौतीको क्रम तीव्र पारेकोबारे पनि अवगत गराएको जानकारी दिए । जवाफमा मार्टिनले शरणार्थीको सहयोग जारी रहने बताएका छन् । उनले भुटानी शरणार्थीकै कारण एलडब्लूएफ अगाडि बढ्न पाएकाले आफ्नातर्फबाट निरन्तर सहयोग रहने आश्वासन दिए । उनले भुटानी शरणार्थीबारे आफू जानकार रहेकाले यसको दिगो समाधानका लागि पहल गर्ने बताए ।
"पदमार्ग असुरक्षित, आरोहीलाई हेलिकप्टरकै भर","गोरखा  लगातारको वर्षासँगै आएको बाढीपहिरोले पदमार्ग असुरक्षित भएपछि मनास्लु हिमाल आरोहणका लागि आउने पर्यटकले हवाईमार्ग प्रयोग गरिरहेका छन् । मौसम सफा भएको दिन उक्त क्षेत्रमा दैनिक सरदर ५ हेलिकप्टरले पर्यटक ओसार्ने गरेका छन् । सेप्टेम्बर र अक्टोबरलाई मनास्लु हिमाल आरोहणका लागि उपयुक्त सिजन मानिन्छ । आरोहणका लागि यसपटक ९ समूहमा आएका पर्यटक हेलिकप्टरबाट सामागाउँ पुगिसकेका छन् । २ समूह भने लमजुङको बेंसीसहर र मनाङको धारापानी, लार्केपास हुँदै सामागाउँ पुगेको मनास्लु संरक्षण क्षेत्र (एमक्याप) ले जनाएको छ । एक गु्रपमा १२ देखि १५ जना छन्, एमक्यापका कर्मचारी सरोज केसीले भने, लार्केपास हुँदै आएका शेर्पाहरूले हामी आयांै भनेर जानकारी गराउनुभएको छ, इन्ट्री गरिसक्नुभएको छैन । आगामी मंगलबार एक समूह आउने जानकारी प्राप्त भएको उनले बताए । जिल्ला प्रशासन कार्यालयको सिफारिसमा गृह मन्त्रालयअन्तर्गतको अध्यागमन तथा सीमा प्रशासन शाखाले हेलिकप्टरलाई उक्त क्षेत्रमा उडान अनुमति दिन्छ । जिल्ला प्रशासन कार्यालयले भदौ २७ देखि असोज १८ सम्म ५० फ्लाइट उडानका लागि सिफारिस दिइसकेको छ । एभरेस्ट एयरलई काठमाडौँसामागाउँ पर्यटक ओसार्न १५ र सोही समयमा आर्खेतसामागाउँ सामान ओसार्न ३५ उडानको सिफारिस दिइएको प्रशासकीय अधिकृत गौतम भण्डारीले बताए । ३६ पर्वतारोहीले मनास्लु हिमालय आरोहणका लागि सामान ओसार्न र त्यहाँसम्म पुग्न हेलिकप्टर चार्टर गर्न सिफारिस मागेका हुन् । नेदरल्यान्ड, ब्राजिल, स्पेन, अर्जेन्टिना, जोर्डन, फिनल्यान्ड, उरुग्वे, पोल्यान्ड, जापान, चीन, टर्की, अमेरिका र दक्षिण अफ्रिकाका पर्यटक मनास्लु हिमाल आरोहणमा आउनले भएका हुन् । अल्टिच्युट, सिम्रिक, फिस्टेल र एभरेस्ट लगायतका एयरलाइन्सलाई हेलिकप्टर उडानका लागि जिल्ला प्रशासनले सिफारिस गरेको छ । आयरल्यान्ड र अस्ट्रेलियाका पर्यटक आरोहणका लागि सामागाउँ आएका छन् । मनास्लु पदमार्गअन्तर्गत लापुभीर, माछाखोला र तातोपानी क्षेत्रको ठाउँठाउँमा पहिरो गएर जोखिम बढेपछि पर्यटकले हवाईमार्गको प्रयोग गरेका हुन् । पदमार्ग भएर हिंडेर पनि फाट्टफुट्ट पर्यटक आउने गरेका छन्, चुमनुव्री गाउँपालिका ३ सिर्दिबासका वडाध्यक्ष रामकुमार गुरुङले भने, बर्खाका बेला माथिबाट ढुंगा झरिरहन्छ, यो पहिलैदेखिको समस्या हो । एक्लेभट्टीमा भासिएको पदमार्ग भने मर्मत भइसकेको उनले बताए । २३ मिटर बाटो ब्लक भएको थियो । त्यो हामीले खोलिसक्यौं, उनले भने, तल्लो क्षेत्रको ठाउँठाउँमा पहिरो गएको भन्ने सूचना पाएका छौं । पदमार्ग असुरक्षित भएर पैदलमार्गमा पर्यटक घटे व्यापार व्यवसाय सुक्ने भन्दै स्थानीयले भने चिन्ता जनाउँदै आएका छन् । ८ हजार १ सय ६३ मिटर उचाइको मनास्लु चढ्न साहसिक आरोहीलाई प्राथमिकता दिइन्छ । मौसम उपयुक्त रहे २०२२ दिनमै उक्त हिमालको आरोहण गर्न सकिने एमक्यापले जनाएको छ । पदमार्ग असुरक्षित बनेपछि कतिपय गाउँलेले हेलिकप्टरकै माध्यमबाट दैनिक उपभोग्य सामग्री ढुवानी पनि गर्ने गरेका छन् । सडक सञ्जालले नछोएको चुमनुव्री गाउँपालिकाअन्तर्गतको संरक्षित क्षेत्रमा हेलिकप्टरबाहेक सामान ढुवानीको अर्को साधन खच्चड हो । बाटो बिग्रिँदा खच्चड पनि हिंड्न सक्दैनन् । चुमनुव्रीमा वडाहरूमा कोही बिरामी परे महँगो शुल्क तिरेर हेलिकप्टर चार्टर गरी उपचारका लागि काठमाडौं लैजाने गरिएको छ । १९५६ को जुलाई ९ मा जापानी नागरिक टोसी इमानोसीले पहिलोपल्ट मनास्लु आरोहण गरेपछि त्यसयताको हरेक वर्ष आरोहणमा आउनेको संख्या बढेको हो । उत्तरी क्षेत्रको भौगोलिक अवस्थिति, हिमशृंखला, सांस्कृतिक मठ मन्दिर र गुम्बा अवलोकन पर्यटकको रोजाइमा पर्ने गरेको छ । पहिरोमा २ को मृत्युहुम्ला (कास) चंखेली गाउँपालिका५, नेप्कमा पहिरो जाँदा दुईको मृत्यु भएको छ भने चार घाइते भएका छन् । नेप्क गाउँकी १७ वर्षीया वसन्ती तामाङ र ८ वर्षीया अनिता तामाङको मृत्यु भएको जिल्ला प्रहरी कार्यालयले जनाएको छ । प्रहरीका अनुसार स्थानीय युवराज तामाङ, विनीता तामाङ, हेमन्त तामाङ र अनिता तामाङ पहिरोमा परी घाइते भएका छन् । घाइते चारै जनालाई हेलिकप्टरमार्फत जिल्ला अस्पतालमा ल्याइएको थियो । गम्भीर अवस्थाका तीन जनालाई थप उपचारका लागि नेपालगन्ज पठाइएको छ । सामान्य घाइते अनिता तामाङको जिल्ला अस्पतालमै उपचार भइरहेको छ । घटनास्थल सदरमुकाम सिमकोटबाट तीन दिनको पैदल दूरीमा पर्छ । घटनास्थल विकट स्थानमा भएको र टेलिफोन सम्पर्क नहुने भएकाले विस्तृत विवरण आउन नसकेको प्रहरीले जनाएको छ । सिमकोट विमानस्थलमा भारतीय तीर्थयात्रीका लागि हेलिकप्टर तयारी अवस्थामा हुने भएकाले घाइतेको उद्धारमा सहज भएको हो ।"
घर भाडामै आधा करोड,"जाजरकोट  जिल्ला सदरमुकामसमेत रहेको भेरी नगरपालिकाले मासिक १ लाख २७ हजार रुपैयाँ घर भाडा तिर्छ । यो मध्ये ५० हजार प्रमुख, उपप्रमुख र प्रशासकीय अधिकृतको आवासमा खर्च हुन्छ । त्यस्तै, पूर्वी क्षेत्रको नलगाड नगरपालिकाले पनि घर भाडामा मासिक ७५ हजार रुपैयाँ खर्च गरिरहेको छ ।यी मात्र होइनन्, जिल्लाका सातै स्थानीय तहले घर भाडामा लाखौं रुपैयाँ खर्च गरिरहेका छन् । तथ्यांकअनुसार गत आवमा यहाँका ७ स्थानीय तहले ५० लाख रुपैयाँ घर भाडामा भुक्तानी गरेका थिए । जिसस उपप्रमुख ज्ञानीप्रसाद शर्मा ठूलो रकम घर भाडामा जाँदा विकास प्रभावित भएको बताउँछन् । स्थानीय तहमा पुराना संरचना नभएका र नयाँ नबनेकाले भाडामा लाखौं खर्च भइरहेको छ, उनले भने, यसले विकासमा जाने रकम भाडामै खर्च गरिएको छ । कतिपयले सम्बन्धित केन्द्रका साथै जिल्ला सदरमुकाममा समेत सम्पर्क कार्यालय सञ्चालन गरेका छन् । यसले गर्दा भाडा रकम झन् बढेको छ । शिवालय गाउँपालिकाले घर भाडाबापत मासिक ५५ हजार रुपैयाँ तिर्छ । त्यो मध्ये १० हजार खलंगास्थित सम्पर्क कार्यालयका लागि हो । शिवालयले गाउँपालिका केन्द्र रहेको भवनका लागि भने मासिक १४ हजार ५ सय तिर्ने गरेको छ । अध्यक्ष नरेन्द्रकुमार शाहीको आवासका लागि ६ हजार ५ सय रुपैयाँ तिर्ने गरिएको छ । केन्द्र रहेको ठाउँबाट उनको घर जान करिब २ घण्टा लाग्ने भएकाले भाडामै बस्नुपरेको लेखापाल दीपबहादुर बुढाले बताए । अहिले दुईवटा वडाका मात्र आफ्नै भवन छन्, उनले भने, भवन बनिरहेका छन्, त्यसपछि यस्तो अवस्था नआउला ।भेरी नगरपालिकाले खलंगाको थाप्लेचौरस्थित भेरी ज्ञानोदय क्याम्पस भवनमा नगर कार्यालय सञ्चालन गरेको छ । उक्त भवनको मासिक भाडा ३५ हजार रुपैयाँ छ । नगरपालिकाले नगर प्रमुख चन्द्रप्रकाश घर्तीका लागि रानागाउँमा २० हजार रुपैयाँमा घर भाडा लिएको छ । नगरपालिकाको वडा ६ भेरेका घर्तीको रानागाउँमा समेत आफ्नै घर छ । त्यस्तै प्रमुख प्रशासकीय अधिकृत डिल्लीराज बेल्वासेका लागि २५ हजार रुपैयाँ र उपप्रमुख भावना भण्डारीका लागि ५ हजार रुपैयाँ मासिक भाडा तिर्ने गरिएको छ । लेखापाल डम्बर विष्टले नगरपालिकाका १३ वडा कार्यालयका लागि मासिक ४ हजारदेखि ६ हजारका दरले घर भाडा तिर्ने गरिएको बताए । उनका अनुसार गत आवमा घर भाडाबापत १४ लाख १० हजार रुपैयाँ तिरिएको थियो ।स्थानीय तहले एउटै घरको २ हजारदेखि ३५ हजार रुपैयाँसम्म मासिक भाडा तिर्छन् । स्थानीय तहले प्रमुख, उपप्रमुख र प्रमुख प्रशासकीय अधिकृतका लागि आवास तथा कार्यालयका घर भाडामा लगेका छन् । बारेकोट गाउँपालिकाले ४२ हजार, कुशे गाउँपालिकाले ४० हजार, जुनीचाँदे गाउँपालिकाले ३६ हजार र छेडागाड नगरपालिकाले ३३ हजार रुपैयाँ मासिक घर भाडा तिर्छन् । यहाँका ७ स्थानीय तहले गत आवमा ५० लाख रुपैयाँ घर भाडामा खर्चेको तथ्यांक देखिन्छ ।"
जनप्रतिनिधिविरुद्ध शिक्षक अदालतमा,"कालिकोट  नरहरिनाथ गाउँपालिकाले पहिलो गाउँ परिषद्बाट पारित गरेको शिक्षासम्बन्धी निर्णयविरुद्ध अदालतमा मुद्दा परेको छ । त्यहाँका जनप्रतिनिधिहरू तारिख धाइरहेका छन् । शिक्षकद्वय पूर्णबहादुर शाही र धनबहादुर सहकारीले गाउँपालिका अध्यक्ष धीरबहादुर विष्ट, शिक्षा विभाग प्रमुख एवं वडा ५ का अध्यक्ष गगनबहादुर फडेरा र शिक्षा स्रोतव्यक्ति रामप्रसाद भुसाललाई विपक्षी बनाई उच्च अदालत जुम्लामा मुद्दा हालेका हुन् । शाही शान्ति मावि रातिमाटा माल्कोटका प्रावि शिक्षक हुन् भने सहकारी रामचन्द्र निमावि अदेलाका प्रावि राहत शिक्षक हुन् । उनीहरूको ठाउँमा माल्कोटमा मावि राहत शिक्षक भूपेन्द्र बोहरा र सहकारीको सट्टा प्रावि अस्थायी शिक्षक जयबहादुर सहकारीलाई प्रधानाध्यापक बनाइएको थियो । यसका साथै गाउँपालिकाले नजिक रहेका विद्यार्थी संख्या कम भएका ६ विद्यालय मर्ज गरेको, १२ विद्यालयको तह घटाएको र विद्यालयमा अनियमित हुने १२ शिक्षकको तलब कट्टी गरेको थियो । शिक्षकद्वय यही निर्णय खारेजीको माग गर्दै अदालत पुगेका हुन् ।शिक्षा सुधारका लागि सबै पक्षको सहभागितामा निर्णय गर्दा पनि केही व्यक्तिको चित्त नबुझेकाले अदालत धाउनुपरेको गाउँपालिका अध्यक्ष विष्टले बताए । शिक्षा सुधारका लागि गाउँपालिकाले शिक्षाविद् डा विद्यानाथ कोइरालाको सहजीकरणमा शिक्षा ऐन र नीति बनाएर कार्यान्वयनमा लैजाँदा अदालत धाउनुपरेको उनको गुनासो छ ।स्थानीय तहले गरेका शिक्षासम्बन्धी निर्णयको कार्य क्षेत्र जिल्ला अदालतमा नपर्ने भएकाले उच्च अदालत जुम्लामा मुद्दा परेको हो । नरहरिनाथ गाउँपालिकाले यहाँका ९० प्रतिशत विद्यालयका कनिष्ठ प्रधानाध्यापक परिवर्तन गरी स्थायी र माथिल्लो तहकालाई प्रअको जिम्मेवारी दिएको गाउँपालिकाका शिक्षा विभाग प्रमुख गगनबहादुर फडेराले बताए । उनले नाम मात्रका विद्यालय मर्ज गर्दा अभिभावक र शिक्षकबाटै असहयोग भएको सुनाए । केही त आवश्यकताले भन्दा पनि आफन्तलाई जागिर खुवाउन विद्यालय सञ्चालन भएका देखिए, उनले भने, विद्यार्थी संख्या न्यून भएका, भौतिक पूर्वाधार नभएका र १५ मिनेटको दूरीभित्रका विद्यालय मर्ज गर्न सिफारिस गरिएको हो ।नरहरिनाथ गाउँपालिकाले शिक्षक विद्यार्थी नियमितताका लागि हाजिरी लेखाजोखा, कमजोर विद्यार्थीलाई उपचारात्मक कक्षा, घरमा पठनपाठनको वातावरण बनाउन घरमै पढाइ कुना र शनिबारीय कक्षा सञ्चालन गरिएको स्रोतव्यक्ति रामप्रसाद भुसालले बताए । विद्यार्थीको नियमितता बढाउन दैनिक हाजिरीको लेखाजोखा गर्न थालेपछि विद्यार्थीको नियमितता बढेको उनले सुनाए ।नरहरिनाथ गाउँपालिका जिल्लाको सबैभन्दा बढी जनसंख्या भएको स्थानीय तह हो । स्थानीय तह बन्नुअघिसम्म ५२ सामुदायिक विद्यालय, २ निजी विद्यालय रहेको गाउँपालिकामा स्थानीय जनप्रतिनिधिले ६ विद्यालय मर्ज गरी ४६ मा झारेका छन् । गाउँपालिकाको वडा ६ का अध्यक्ष तुलाराज विकले शिक्षक सरुवामा पक्षपात गरिएको बताए । आफ्नो गाउँको विद्यालय कटौती भएको पनि उनको गुनासो छ ।"
स्कुल बसबाटै असुरक्षित,"सुर्खेत  पढाइ सकेर घर पुग्नै लाग्दा वीरेन्द्रनगर ११ का १० वर्षीय प्रदीप अधिकारीको साउन २१ गते सुप्रिम एकेडेमीको स्कुल बसले ठक्कर दिंदा ज्यान गयो । सुर्खेत एजुकेसनल डेभलपमेन्ट एकेडेमी (सेडा) मा ५ कक्षामा अध्ययनरत उनी बाटो काट्दै गर्दा भे१क ४७३ नम्बरको सुप्रिमको बसले ठक्कर दिएको थियो । सेडाको बसले गलत दिशामा ओराल्नु र सुप्रिमको बस तीव्र गतिले हाँक्दाको परिणाम प्रदीपको ज्यान गुम्यो । निजी स्कुलहरूको चरम लापरबाहीले प्रदीपझैं अकालमा ज्यान गुमाउने अरू बालबालिका पनि छन् । आव ०७४७५ मा दुई बालबालिका स्कुल बसकै सिकार बने । गत वर्ष असोजमा वीरेन्द्रनगरकी ९ वर्षीया स्वस्तिका परियार र कात्तिकमा वीरेन्द्रनगर ७ का ६ वर्षीय सोभित सिंहको स्कुल बसकै ठक्करले ज्यान गयो । स्कुलहरूले बसकै लागि महँगो शुल्क लिन्छन्, सेवा पटक्कै सन्तोषजनक छैन, वीरेन्द्रनगर ९ लाटिकोइलीका शंकर सिंहले भने, बालबच्चा स्कुलबाट नफर्कुन्जेल चिन्ताले सताइरहन्छ । निजी स्कुलहरूले बालबालिकाको सुरक्षामा ध्यान नदिँदा अभिभावकमा अनावश्यक त्रास बढेको उनको भनाइ छ । प्रहरीका अनुसार बस तीव्र गतिले हाँक्नु, बालबालिकालाई गलत दिशामा ओरोल्नु, सहचालकलाई चलाउन दिनु, सिटबिनै बोक्नुजस्ता कारण दुर्घटना निम्तिएको हो । साउन २१ को घटनामा सुप्रिम एकेडेमीद्वारा सञ्चालित बस चालकसँग लाइसेन्स नभएको खुल्न आयो । स्कुल सञ्चालकले न्यून तलब दिएर लाइसेन्स नभएका तथा ड्राइभिङमा निपुण नभएकालाई चालकको जिम्मेवारी दिने गरेको पाइएको छ । उनीहरूलाई नियुक्त गर्दा कम पारिश्रमिक दिए पुग्ने हुँदा स्कुल सञ्चालकले यसमा बदमासी गर्न खोज्दारहेछन्, प्रदीपका बुवा निर्मलले भने, सम्बन्धित निकायले नियमन गर्न नसक्दा बारम्बार दुर्घटना दोहोरिरहेका छन् । न्यूनतम मापदण्डबिनै बस सेवा सञ्चालन गरेका त्यस्ता विद्यालयमाथि कारबाही गर्नुपर्ने उनको माग छ ।विवरण बुझाउन आनाकानीसाउन २१ को घटनापछि वीरेन्द्रनगर नगरपालिकाले संस्थागत (निजी) विद्यालयमाथि निगरानी बढायो । उक्त घटनामा दुइटै स्कुलको उत्तिकै लापरबाही देखिएपछि नगरपालिकाले साउन २४ गते वीरेन्द्रनगरका सबै निजी स्कुललाई पत्राचार गर्दै सवारीसाधन र चालकको विवरण माग्यो । भदौ १ गतेभित्र विवरण पठाउन भनिए पनि अधिकांश स्कुलले विवरण पठाएनन् ।नगरपालिकाका शिक्षा शाखा अधिकृत गजेन्द्र जीसीले सवारीसाधन, ब्लु बुक, चालकसहचालकको नियुक्तिपत्र, नागरिकता प्रमाणपत्रको विवरण मागेको जानकारी दिए । धेरै स्कुलको विवरण आउन बाँकी छ, हामीले ताकेता गर्दै आएका छौं, उनले भने, विवरण प्राप्त भइसकेपछि ट्राफिक प्रहरीको सहयोग लिएर स्कुलका सञ्चालक, चालक र सहचालकलाई सँगै राखेर अभिमुखीकरण गर्नेछौं । शिक्षा अधिकृत जीसीले विद्यालय शिक्षा सञ्चालन, अनुगमन र नियमनको अधिकार नगरपालिकासँग भएकाले संस्थागत विद्यालयको बदमासी रोकिने दाबी गरे । वीरेन्द्रनगरमा प्रिप्राइमरीदेखि प्लस टुसम्म पढाइ हुने १ सय ५७ निजी स्कुल छन् । तीमध्ये अधिकांशका सवारीसाधन छन् । जिल्ला प्रहरी प्रमुख एसपी वसन्त रजौरले निजी विद्यालयद्वारा सञ्चालित बसको लापरबाहीबारे धेरै गुनासो आएको बताए । स्कुल बसमा ट्राफिक चेकिङ बढाउँछौं, निर्देशन दिइसकेको छु, उनले भने ।"
थपिए ४ प्रवेशद्वार,"बर्दिया  अवलोकनका लागि आउने पर्यटक बढेपछि बर्दिया राष्ट्रिय निकुञ्जमा थप ४ प्रवेशद्वार खुल्ने भएका छन् । पहिलो चरणमा असोज २ गते निकुञ्जको रम्मापुरमा प्रवेशद्वार खुल्नेछ ।दोस्रो चरणमा असोज महिनाभित्र अम्रेनी, बन्जरिया र चेपाङमा प्रवेशद्वार खोलिने निकुञ्जका सहायक संरक्षण अधिकृत अशोककुमार भण्डारीले बताए । ४ प्रवेशद्वार खोल्न विभागले स्वीकृति दिइसकेको छ, उनले भने, मुख्यालय रहेको ठाकुरद्वाराबाहेक चारै द्वारबाट पर्यटक प्रवेश गर्न पाउनेछन् । प्रवेशद्वार खोलिएसँगै पर्यटक बढ्ने भएकाले सुरक्षालगायत थप जनशक्ति व्यवस्था गरिएको निकुञ्जले जनाएको छ । ठाकुरबाबा, बारबर्दिया र बाँसगढी नगरपालिकाभित्र पर्ने भएकाले ती निकायसँगको समन्वयमा निर्णय गरिएको भण्डारीले बताए ।४ प्रवेशद्वार खुल्ने भएपछि निकुञ्ज आसपासका होटल व्यवसायी र होमस्टे सञ्चालक खुसी भएका छन् । सतखोलुवाताल संरक्षण समिति अध्यक्ष सुनील चापागाईंले नयाँ प्रवेशद्वारले यस क्षेत्रमा पर्यटन व्यवसाय फस्टाउने बताए । ९ सय ६८ वर्ग किमि क्षेत्रफल रहेको निकुञ्जमा यसअघि ठाकुरद्वाराबाट मात्र अनुमति लिएर अवलोकन गर्ने व्यवस्था थियो । पर्यटकलाई अप्ठ्यारो परेको गुनासो बढेको र पछिल्ला वर्ष अवलोकन गर्ने बढदै गएपछि स्थानीय तहसमेतको समन्वयमा ४ प्रदेशद्वार खोल्न लागिएको निकुञ्जले जनाएको छ । निकुञ्ज कर्मचारीका अनुसार बाघ, गंैडा, हात्तीलगायत जनावर फरकफरक ठाउँमा विचरण गर्ने भएकाले पनि पर्यटकलाई थप आनन्द मिल्नेछ । गत आवमा बर्दिया निकुञ्जमा २० हजार बढी पर्यटक भित्रिएका थिए । तीमध्ये ६ हजारभन्दा बढी विदेशी पर्यटकले अवलोकन गरेको निकुञ्जको तथ्यांक छ । अवलोकनका लागि आउने तीन थरीका पर्यटकका लागि शुल्कको पनि फरक व्यवस्था मिलाइएको छ । नेपालीलाई ५०, सार्क मुलुकका लागि ५ सय र तेस्रो मुलुकका लागि हजार रुपैयाँ शुल्क तोकिएको छ ।पर्यटकका लागि निकुञ्जको सबैभन्दा लोभलाग्दो ठाउँ बबई उपत्यका हो । यसबाहेक निकुञ्जमा रहेका पाटेबाघ सहजै हेर्न पाइने भन्दै आकर्षण बढदै गएको पर्यटन व्यवसायी बताउँछन् । निकुञ्जमा झन्डै ७५ बाघ रहेको अनुमान गरिएको छ ।"
मानव विकास सूचकांकमा नेपाल तल झर्यो,"यसमा भने नेपाली नागरिकले एक वर्षमा गरेको आम्दानीका आधारमा औसत आय निकाल्ने गरिन्छ । पर्चेजिङ पावर प्यारिटीका आधारमा गत वर्षभन्दा प्रतिव्यक्ति आय १ सय ३७ अमेरिकी डलरले बढेको छ । राष्ट्रिय आयका आधारमा मापन गरिने प्रतिव्यक्ति आयमा पनि यसै हाराहारीमा आम्दानी बढेको छ । नेपाल अतिकम विकसित मुलुक रहनुमा साधारणतया यिनै सूचकलाई हेर्ने गरिन्छ । संयुक्त राष्ट्रसंघले अन्य सूचक हेर्ने गरे पनि मानव विकास सूचकांक मुख्य आधार हो । सन् २०२१ सम्ममा अतिकम विकसित मुलुकबाट माथि उठ्ने सरकारी लक्ष्य अझै कायमै छ । तर, पछिल्ला वर्षमा मानव विकासको क्षेत्रमा खासै प्रगति नभएको पछिल्लो प्रतिवेदनले देखाएको छ । सबै सूचकांकहरूमा गत वर्षभन्दा प्रगति भए पनि अन्य मुलुकहरूकै गतिअनुसारको हुन नसक्दा नेपाल एक स्थान तल झर्नु परेको हो । दक्षिण एसियाका ८ मुलुकहरूमा नेपाल छैटौं स्थानमा छ । विगतमा पनि यही स्थानमा थियो । यो सूचकांकमा दक्षिण एसियाका नेपाल, भारत, पाकिस्तान एक स्थानले तल झरेका छन् । गत वर्ष १२९ औं स्थानमा रहेको भारत यसपटक १३० मा पुगेको छ । त्यस्तै पाकिस्तान १४९ मा रहेकामा १५० मा पुगेको छ । दक्षिण एसियाका अन्य तीन मुलुकहरू भने एक स्थानले अगाडि भएका छन् । १०२ औं स्थानमा रहेको माल्दिभ्स यसपटक १०१, १३५ औं स्थानमा रहेको भुटान १३४ औं र १३८ मा रहेको बंगलादेश १३६ औंमा आइपुगेको छ । यो आधारमा बंगलादेश दुई स्थानले अगाडि आएको हो । सन् १९९० बाट बर्सेनि यूएनडीपीले यस्तो प्रतिवेदन सार्वजनिक गर्दै आएको छ ।"
उद्यमी निराश,"अहिले बजेटबाट हटाइए पनि आफूहरूले सीएसआर फन्डमार्फत कोषलाई क्रियाशील बनाउनेबारे सोचको महासंघका उपाध्यक्ष प्रधानले बताए । यस्ता कार्यक्रम रोक्नु हुँदैन, उनले भने, कमीकमजोरी पहिल्याएर समाधान गर्नुपर्छ । हामी त युवा उद्यमी बढाउन युथ आन्टर प्रेनर्स स्कुलसमेत खोल्दै छौं ।"
क्रसर उद्योगको बदमासी,"नारायणगढमुग्लिन सडक विस्तारको काम सकिए पनि गिट्टी बेच्ने काम जारी थियो ।विस्तारका लागि तीन खण्ड बनाएर फरकफरक निर्माण कम्पनीलाई जिम्मा लगाइएको थियो । तीन खण्डमध्ये बीचको खण्डको विस्तारको जिम्मा लिएको उडहिल लामा जेभी आफैंले क्रसर उद्योग राखेको थियो । अरू दुई निर्माण कम्पनीले अरूलाई क्रसर राख्न दिएका थिए । आयोजनाका लागि मात्रै गिट्टी, बालुवा उत्पादन गर्ने सर्तमा हामीले स्वीकृति दिए पनि बाहिर बेच्ने गरेको चर्चा आउने गथ्र्यो, खनालले भने ।जिल्ला प्रशासन कार्यालयमा भएको बैठकले क्रसर उद्योगमा मौज्दात (स्टक) को विवरण लिने निर्णय गरेको छ । नारायणगढमुग्लिन सडकमा चारवटा पुल बन्दै छन् । पुललाई चाहिने सामग्री पनि ती क्रसर उद्योगले उत्पादन गर्नुपर्ने हुन्छ । आयोजनाको कामका लागि चार क्रसर उद्योग खोल्न स्वीकृति दिइएको थियो ।निर्माण कम्पनी बीएलए एससीसी जेभी र सुप्रिम रौताहा जेभीले क्रसर नराखेर अरूलाई जिम्मा दिएका थिए ।तीन खण्डको काममा प्रत्येक खण्डमा लगभग ११ किलोमिटरको हाराहारीमा काम भएको छ । बीएलए एससीसी जेभीका कन्ट्रयाक्ट म्यानेजर प्रभु जोशी क्रसर आफूहरूले राख्न सम्भव नभएपछि अरूलाई जिम्मा दिएको बताउँछन् । आफ्नो खण्डको कामका लागि ६० हजार घन मिटर गिट्टी, ढुंगा र बालुवा प्रयोग भएको उनको अनुमान छ ।"
बंगलादेशलाई विद्युत् : भ्रम कि यथार्थ ?,"अघिल्लो साता बंगलादेशले नेपालबाट सन् २०४० सम्ममा ९ हजार मेगावाट विद्युत् आयात गर्ने योजना सार्वजनिक गरेको छ । १० वर्षमा १५ हजार मेगावाट विद्युत् उत्पादनको महत्त्वाकांक्षी लक्ष्य लिएको नेपाल बंगलादेशको यो योजनाबाट खुसी नहुने कुरै भएन ।अघिल्लो महिना नेपाल र बंगलादेशले ऊर्जा क्षेत्रमा सहकार्यका लागि समझदारीपत्रमा हस्ताक्षर गरेका छन् । समझदारीअनुसार बंगलादेश नेपाली विद्युत् खरिदका लागि मात्रै होइन यहाँ जलविद्युत् आयोजनामा लगानी गरी उक्त विद्युत् खपतका लागि तयार छ भन्ने पनि देखाएको छ ।सुक्खायाममा पनि विद्युत्मा आत्मनिर्भर बन्न नेपाललाई अझै केही वर्ष लाग्नेछ । बरु भारतबाट विद्युत् आयात गरेर आफ्नो देशको विद्युत् समस्या भरथेग गरिरहेको नेपालले भर्खरै आफ्नो ऊर्जाका लागि नयाँ बजार भेटेको छ बंगलादेश । बंगलादेशलले भुटानमा पनि आफूले विद्युत् खरिद गर्ने गरी आफ्नै लगानीमा जलविद्युत् आयोजना निर्माण गरिरहेको छ ।दुई साताअघि बंगलादेशले मनाएको ऊर्जा सप्ताहमा सहभागी हुन ढाका पुगेका ऊर्जामन्त्री वर्षमान पुनसमक्ष बंगलादेशी समकक्षी नसरुल हमिदले दुई आयोजना संयुक्त लगानीमा बनाउने प्रस्ताव गरेका थिए । सुनकोसी दोस्रो र तेस्रो आयोजना बनाउन बंगलादेशले चासो देखाएको छ । तर, ऊर्जा क्षेत्रका जानकारहरू भने नेपालको विद्युत् बंगलादेश पुर्याउन नेपाल र बंगलादेशी सरकारको समझदारी जत्ति महत्त्वपूर्ण छ त्यति नै महत्त्वपूर्ण भूमिका भारतको पनि रहेको ठम्याउँछन् ।नेपालको विद्युत् बंगलादेशले किनेर भारतलाई के फाइदा हुन्छ ? यही प्रश्नले नेपाल र बंगलादेशबीचको ऊर्जा सहकार्यमा भारतको भूमिका केन्द्रित रहने ऊर्जा मन्त्रालयका पूर्वसहसचिव केशवध्व अधिकारी बताउँछन् ।नेपालको विद्युत् बंगलादेश पुर्याउन भारतीय विद्युत् वितरण प्रणालीको प्रयोग अनिवार्य छ, उनी भन्छन्, नेपाल र बंगलादेशबीच हुने विद्युत् किनबेचले भारतलाई फाइदा हुने भए मात्रै यसले मूर्त रूप पाउन सक्छ ।नेपालबंगलादेशबीचको विद्युत् खरिद बिक्रीमा भारतीय वितरण प्रणाली वा सोझै विद्युत् लैजाने भए भारतीय भूमि प्रयोग अनिवार्य छ । यसैले पनि दुई देशबीचको विद्युत् सहकार्य भारतीय भूमिकाबिना पूर्ण हुँदैन ।भारतले २०७३ मंसिरमा अन्तरदेशीय विद्युत् खरिदका लागि निर्देशिका जारी गरेर आफ्नो भूमिकालाई झन् बलियो बनाएको छ । भारतीय ऊर्जा मन्त्रालयद्वारा जारी उक्त निर्देशिकामा भारतीय कम्पनीको ५१ प्रतिशत स्वामित्व भएका आयोजनाबाट मात्रै विद्युत् खरिद गर्ने प्रावधान राखिएको छ । नेपालले वर्षौंदेखि आफ्नो देशमा उत्पादित विद्युत्को ठूलो बजार भारतलाई मान्दै आएको थियो । तर, भारतीय उक्त निर्देशिकाले नेपालमा भारतबाहेकका अन्य मुलुकबाट लगानी भित्रिएर बन्ने ठूला जलविद्युत् आयोजनालाई हतोत्साहित गरेको छ ।भारतले नेपालमा जलविद्युत् आयोजनामा आफ्नो चासो कसरी स्थापित गर्छ भन्ने यो एक उदाहरण हो ।बंगलादेशले भर्खरै मात्र भारतीय कम्पनी जीएमआरले नेपालमा बनाउने माथिल्लो कर्णाली जलविद्युत् आयोजनाबाट उत्पादित विद्युत् किन्ने निर्णय गरेको छ । उक्त आयोजनाबाट भारतीय प्रसारण प्रणाली हुँदै बंगलादेशले ५ सय मेगावाट विद्युत् भित्र्याउनेछ । यो नेपाल र बंगलादेशबीच हुन सक्ने सम्भावित विद्युत् व्यापारका लागि सकारात्मक संकेत हो । तर, लगानी जुटाउन नसकेर वर्षौंदेखि आयोजनाको लाइसेन्स होल्ड गरिरहेको भारतीय कम्पनीले आयोजना निर्माण गर्न सक्छ कि सक्दैन ? यो पक्ष पनि महत्त्वपूर्ण छ ।नेपालले भारतबाहेकको बजारमा आफ्नो विद्युत् बिक्रीका लागि भारतलाई मनाउनुपर्ने चुनौती त छँदै छ, त्योबाहेक आफ्नो देशभित्रको वातावरण चिरेर ठूला आयोजना बनाउन सक्ने हैसियत बनाउनु पनि नेपालका लागि चुनौती भएको ऊर्जा मन्त्रालयका पूर्वसहसचिव अधिकारी बताउँछन् ।सरकारले १० वर्षमा १५ हजार मेगावाट विद्युत् उत्पादनको लक्ष्य लिए पनि ठूला जलविद्युत् आयोजना बनाउन सक्ने सरकारको क्षमतामाथि पनि धेरैको शंका छ । नेपालमा पहिचान गरिएका अधिकांश ठूला जलविद्युत् आयोजना अनिर्णयको बन्दी बनेका छन् वा विदेशी कम्पनीले लाइसेन्स होल्ड गरी राखेका छन् ।अस्ट्रेलियाली र चिनियाँ कम्पनीले २३ वर्षसम्म होल्ड गरिराखेको ७५० मेगावाटको पश्चिम सेती आयोजना यसैको उदाहरण हो । यस्तै १२ मेगावाट जडित क्षमता भएको बूढीगण्डकी जलाशययुक्त आयोजना पनि सरकारी कच्चा निर्णयका कारण अनिश्चित बन्दै छ । सरकारले बिनाप्रतिस्पर्धा एउटा कम्पनीलाई निर्माणको जिम्मा र एक अर्को कम्पनीले पुन: निर्णय रद्द गर्दागर्दै बूढीगण्डकी निर्माणमा अन्योल छाएको छ ।भारतलाई बंगलादेशी भूमिगत वर्ष बंगलादेशी प्रधानमन्त्री सेख हसिनाले चार दिन भारत भ्रमण गरेकी थिइन् । उक्त भ्रमणका क्रममा भारत र बंगलादेशबीच केही समझदारी भएको छ, जसमा भारतले आसामदेखि बिहारसम्म विद्युत् प्रसारण गर्दा बंगलादेशी भूमि प्रयोगको अनुमति पाएको छ ।उक्त सम्झौताअनुसार आसाममा उत्पादित विद्युत् भारतको अर्को राज्य बिहारमा लैजाँदा भारतीय ग्रिड प्रणालीको प्रयोग गरिनेछ । यसबापत बंगलादेशले १ हजार मेगावाट विद्युत् प्राप्त गर्नेछ ।आसामको बर्नागरदेखि बिहारको कटिहारसम्म विद्युत् प्रसारणका लागि बंगलादेशको दिनाजपुर जिल्लाको पार्वतीपुरमा बन्ने सबस्टेसनबाट लगिनेछ । सोही बेला भएको सम्झौताअनुसार भारतले बंगलादेशी लगानीमा भुटानमा निर्माण हुने जलविद्युत् आयोजना आफ्नो भूमिबाट बंगलादेश भित्र्याउन दिनेछ ।भारत र बंगलादेशबीच भएको यो अभ्यासका कारण पनि नेपाल र बंगलादेशबीच ऊर्जा सहकार्यमा भारतको भूमिका सकारात्मक हुने आशा गर्न सकिने ऊर्जा मन्त्रालयका पूर्वसहसचिव अधिकारी बताउँछन् ।बंगलादेशी चुनावको प्रभावबंगलादेशमा सन् २०१८ को डिसेम्बरभित्र आम चुनाव हुनेछ । यसअघि २०१४ मा भएको आमचुनावको अवधि पूरा भएपछि यो वर्षभित्रै चुनाव हुनेछ, जसले बंगलादेशको आगामी सरकारको भाग्य निर्धारण गर्नेछ ।सन् २०१४ को आम चुनावमा बंगलादेशी प्रधानमन्त्री सेख हसिनाको अवामी लिगले करिब ८० प्रतिशत मत प्राप्त गरेको थियो । आगामी चुनावको मुखैमा बंगलादेशले नेपालसँग ऊर्जा सहकार्यसम्बन्धी समझदारी गर्न देखाएको तदारुकताले कतै यो चुनावी एजेन्डा मात्रै होइन त ? भन्ने प्रश्न पनि जन्माउँछ ।बंगलादेशमा सम्पन्न हरेक आमचुनावमा ऊर्जा चुनावी एजेन्डा बन्ने गरेको छ । चार वर्षअघि नेपाल चर्को लोडसेडिङको मारमा परेको थियो । तर, त्यो बेला बंगलादेशमा भएको चुनावमा पनि नेपालबाट विद्युत् आयात गरेर लोडसेडिङ हटाउने विषयले चर्चा पाएको थियो ।चुनावअघि बंगलादेशी सरकारले नेपालसँग ऊर्जा समझदारी गरेको भए पनि छिमेकीबाट विद्युत् आपूर्ति गरी आफ्नो देशको ऊर्जा संकट टार्नु उसको रणनीति नै भएको ऊर्जा मन्त्रालयका पूर्वसचिव अधिकारी बताउँछन् । बंगलादेशसँग भएको प्राकृतिक ग्यासको भण्डार अनुमान गरेअनुसार अबको केही वर्षपछि सकिने सम्भावना छ, उनी भन्छन्, नेपाल, भारत र भुटानबाट विद्युत् भित्र्याउने उसको रणनीति नै हो ।"
बैंकिङको कारोबार ६० प्रतिशत,"सेयर बजार उकालो लाग्न थालेसँगै बैंकिङ क्षेत्रको कारोबारमा लगानीकर्ताको रुचि बढ्न थालेको छ । यो साताको कुल कारोबारमा वाणिज्य बैंकहरू आबद्ध बैंकिङ समूहको हिस्सा झन्डै ६० प्रतिशत छ । नेप्सेमा सूचीकृत विभिन्न समूहहरूमध्ये सामान्य अवस्था करिब ४५ देखि ५० प्रतिशत कारोबार हिस्सा बैंकिङ समूहले ओगट्दै आएका छन् । तर, यो साता प्रवृत्ति केही फेरियो । कुल कारोबारमा बैंकिङ समूहको हिस्सा बढेर ५९५१ प्रतिशत पुग्यो । यसको अर्थ वाणिज्य बैंकहरूको सेयरमा लगानीकर्ताको आकर्षण बढ्न थालेको हो । वाणिज्य बैंकहरूको सेयरमा लगानीकर्ताको आकर्षण बढ्नुको प्रमुख कारण नै ती कम्पनीहरूको सुध्रिँदो वित्तीय अवस्था हो । चालु आर्थिक वर्षको पहिलो तीन महिनामा बैंकहरूको व्यावसायिक विस्तार तथा कार्यक्षमता हेर्दा पहिलो त्रैमासमा पनि राम्रो वित्तीय विवरण आउने अनुमानहरू गरिन थालेका छन् । यसले लगानीकर्ताहरूमा उत्साह थपेको छ । सेयर बजार तल झरेर उकालो लाग्न थालेको हो । केही समयअघि सेयर परिसूचक नेप्से घटेर १ सय १ सय ६३ नजिक पुगिसकेको थियो । उक्त समयमा अधिकांश वाणिज्य बैंकहरूको सेयर मूल्य धेरै तल पुगेको थियो । सोही अवस्थाको फाइदा उठाउँदै अहिले लगानीकर्ताले वाणिज्य बैंकहरूको सेयरमा लगानी बढाएका हुन् । विद्यमान अवस्थामा वाणिज्य बैंकहरूको सेयरमा गरिने लगानीको जोखिम कम छ । यी कम्पनीहरूको सेयर मूल्य कम हुनुका साथै थोरै धेरै प्रतिफल दिने अनुमान छ । साप्ताहिक सेयर कारोबारका बैंकिङ समूहको हिस्सा बढ्नुसँगै बिमा समूहको हिस्सा आधा भन्दा धेरैले घटेको छ । सामान्य अवस्थामा साप्ताहिक कुल कारोबारमा बिमा समूहको हिस्सा १५ देखि २० प्रतिशतसम्म रहँदै आएको थियो । यो साता यस्तो हिस्सा घटेर साढे ८ प्रतिशत पुगेको नेप्सेले जनाएको छ । यसैगरी यो साताको कुल कारोबारमा विकास बैंकको हिस्सा ८२ प्रतिशत, संस्थापक सेयरको ६२१ प्रतिशत र लघुवित्त कम्पनीको हिस्सा ८५९ प्रतिशत रहेको नेप्सेले जनाएको छ । साप्ताहिक कारोबारमा परिसूचक बढे पनि कारोबार रकम बढ्न सकेन । साताभर करिब २३ हजार ६ सय ११ वटा कारोबारबाट १ सय ६८ कम्पनीका १ करोड २ लाख ५५ हजार कित्ता सेयर खरिद बिक्री भए । ती किनबेचबाट २ अर्ब १० करोड १५ लाख ६५ हजार रुपैयाँ बराबरको सेयर कारोबार भयो । कारोबार रकम गत साताको भन्दा २७१७ प्रतिशत कम हो । गत साता ३२ हजार २ सय ८५ कारोबारबाट १ सय ९३ कम्पनीका २ अर्ब ८८ करोड ५४ लाख ९० हजार रुपैयाँ बराबरको सेयर किनबेच भएको थियो । यो साता नेप्से परिसूचक १५०७ अंकले बढयो । तर, साताको पहिलो दिन (आइतबार) को तुलनामा परिसूचक २५८६ अंकले बढेको देखिन्छ । आइतबार १ हजार २ सय १८ ८८ विन्दुमा रहेको नेप्से बिहीबार १ हजार २ सय ४४८४ अंकमा पुगेको छ । पाँच दिनमा कारोबार रकम (१७ करोड ४५ लाख ६० हजार रुपैयाँ) का आधारमा एनआईसी एसिया बैंक अग्रस्थानमा रहेको छ । कारोबार सेयर संख्या (४ लाख ३९ हजार कित्ता) र कारोबार संख्या (१ हजार १ सय १४ वटा) का आधारमा पनि एनआईसी एसिया बैंक सबैभन्दा अघि छ । यस साता नेपाल स्टक एक्सचेन्जको कारोबार कक्ष नियमित कारोबारका लागि पाँचै दिन खुला रहयो । विगतमा जस्तै यो साता पनि ऋणपत्रतर्फ संस्थागत तथा सरकारी ऋणपत्रहरूको कुनै पनि कारोबार भएन । उक्त अवधिमा कालिका लघुवित्त वित्तीय संस्था, राधी विद्युत् कम्पनी र कामना सेवा विकास बैंकका बोनस सेयर सूचीकृत भए । सोही अवधिमा वोमी माइक्रोफाइनान्स वित्तीय संस्थाको हकप्रद सयेर सूचीकृत भएको नेप्सेले जनाएको छ ।"
नेपाली युवाको दिल्लीमा बिचल्ली,"रकमै डुब्ने चिन्ता भइरहेका बेला उनीहरूमाथि अर्को तनाव थपियो । घरसाहुले उनीहरूसँगै भाडा माग्न थाले । बुझ्दा कोठाभाडा मात्र भारु डेढ लाख नाघिसकेको रहेछ । कोठा भाडामा लिने कुमारले सुरुदेखिकै रकम बुझाएका रहेनछन् । तिनै कुमारले छेउछाउका अन्य घरमा पनि त्यसैगरी कोठा लिएर नेपाली युवालाई राखेका रहेछन् र ती सबै कोठाको भाडा हिसाब गर्दा डेढ लाखभन्दा बढी पुगेको रहेछ । हामीलाई जस्तै मोरिसस, माल्टा, कोरिया, न्युजिल्यान्ड पठाउने भन्दै यहाँ ल्याएर राख्ने रहेछन्, पछि पो थाहा भयो, छेत्रीले भने । त्यति ठूलो रकम उनीहरूले तिर्न सम्भव थिएन । त्यसपछि ती घरसाहुले भाडा नतिरेसम्म सामान पनि फिर्ता नहुने भन्दै कोठामा ताल्चा लगाइदिए । त्यसपछि उनीहरूका सामु एकसरो लुगामा कहिले कता, कहिले कता भौंतारिनुको विकल्प थिएन । केही उपाय नलागेपछि सहयोगका लागि दूतावासको सम्पर्कमा आएको उनीहरूको भनाइ छ । आफ्ना पासपोर्टलगायत सामान फिर्ता पाऊँ भनी उनीहरूले दिएको लिखित उजुरीका आधारमा दूतावासले कारबाही अगाडि बढायो ।"
अलैंचीलाई परम्परागत भट्टीको भर,"घरछेउको भित्तामा रुखका मुढासँग भेटिएका इलाम नगरपालिका ८ सिङफ्रिङका ज्ञानेन्द्र सुवेदी पसिना पुछदै देखिन्थे । छिमेकी उमा भण्डारीको धपेडी पनि आगोसँगै थियो । सन्दकपुर ५ का लोकेन्द्र साँवा हुन् या माइजोगमाई ६ प्याङका भीम थेवे काँचो दाउरा झोसेर धूवाँमा रुमिलिएका भेटिए ।यतिबेला जिल्लाका गाउँगाउँ पुग्दा घरलौरी धूवाँको मुस्लो छुटेको देख्न पाइन्छ । निरन्तरको झरीबीच पनि धूवाँको निरन्तर मुस्लो छुट्नुको एउटै कारण हो अलैंची सुकाउने परम्परागत शैली । गुणस्तरीय अलैंची उत्पादनका लागि सुकाउने प्रविधिलाई सुधार गर्नुपर्ने आवश्यकता देखिए पनि कृषकले परम्परागत भट्टीको प्रयोग छाडेका छैनन् ।गुणस्तरीय अलैंची बनाउनका लागि आधुनिक भट्टी आए पनि कृषकले त्यसको प्रयोग गर्न नसक्दा अपेक्षित सुधार हुन नसकेको हो । अन्तर्राष्ट्रिय बजारको मागअनुसार नेपालको अलैंची बन्न नसक्नुमा सुकाउने परम्परागत प्रविधि नै कारण भएको सरोकारवालाको भनाइ छ । बजार मूल्यमा पनि यसको असर परेको अलैंची व्यवसायी महासंघ इलामका अध्यक्ष विजय खाकीले बताए । परम्परागत भट्टीमा सुकाइएको अलैंचीको दाना समान रूपले नसुक्ने, भट्टीमा सीधै धूवाँमा सुकाउने भएकाले गन्हाउने र दाना कालो रङको हुने भएकोले अन्तर्राष्ट्रिय बजारमा अलैंचीको बजार मूल्य खस्कँदै गएको पाइन्छ । गुणस्तरीय अलैंची उत्पादन गर्दै अलैंचीको बजार मूल्यलाई ध्यानमा राखेर परम्परागत भट्टीलाई आधुनिकीकरण गरे पनि कृषक तहसम्म पुग्न सकेको छैन । कतिपय कृषकले आधुनिक भट्टीबाट सुक्ने कुराको अनुभव नहुँदा पनि प्रयोगमा हिचकिचाउने गरेका छन् । वर्षभरि मेहनत गरी उत्पादित अलैंची बिग्रिन्छ कि भन्ने डर पनि कृषकहरूमा उत्तिकै छ । आधुनिक भट्टी जडानमा पनि खर्च धेरै लाग्ने भएकाले कृषकले लगानी गर्न सकेका छैनन् ।कृषक एक्लैले यस्तो भट्टी जडान गर्न कठिन भएकाले सरोकारवाला निकाय र स्थानीय तहले पनि खरिदमा सघाउनुपर्छ, प्याङका कृषक सुरज थेवेले भने, यसको प्रयोग र गुणस्तर सुधारबाट हुने फाइदाका विषयमा पनि कृषकहरूलाई सचेत पार्न जरुरी छ । आधुनिक भट्टीमा सुकाएको अलैंचीको दानामा यसको मौलिकता रहिरहने, गुणस्तरीयताको व्यवस्थापन गर्न सजिलो हुने भनिए पनि व्यवस्थापनका विभिन्न समस्याका कारण स्थानीय किसानको पहुँचमा पुर्याउन नसकिएको सरोकारवालाको भनाइ छ । गैरसरकारी संस्थाको सहयोगमा जिल्लाका केही किसानलाई आधुनिक भट्टी वितरण गरिएको छ । तर, त्यसले समग्र कृषकको भार थेग्न सक्ने अवस्था छैन । पछिल्लो समय घरबारी नै मासेर अलैंची खेती गरिएकाले हरेक गाउँमा यसको उत्पादन बढदो छ । सुनसरीको इटहरीस्थित सिंहवाहिनी इन्जिनियरिङ वक्र्स एन्ड इनर्जी प्रालिले आधुनिक भट्टीको उपयोगिता र प्रयोगको विषयमा पूर्वका विभिन्न जिल्लामा कृषकहरूलाई जागरुक बनाउँदै भट्टी वितरण गर्दै आएको छ । परम्परागत शैलीमा अलैंची सुकाउँदा दाउरा खपत धेरै हुन्छ । लामो समयसम्म काँचो दाउराको धूवाँ लगाएर सुकाउँदा वातावरणलाई समेत असर पर्ने गरेकाले आधुनिक भट्टीको प्रयोगमा जोड दिनुपर्ने अलैंची विज्ञहरूको भनाइ छ । ४२ जिल्लामा फैलिएको अलैंची खेतीबाट वार्षिक ५ अर्बको हाराहारीमा विदेशी मुद्रा भित्रन्छ ।"
कपास खेती संकटमा,"बाँके (रासस) यहाँ व्यावसायिक रूपमा कपासखेती गरिन्छ । कपासको बजार मूल्य राम्रो पाएपछि कृषक यता आकर्षित भएका थिए । अहिले भने अवस्था फेरिएको छ । कपास बिक्नै छाडेको छ । तयारी अवस्थामा रहेका कपास नबिकेपछि गोदाममा थन्किएका छन् । किसानहरू भने उत्पादित कपास बिक्री नहुँदा यसको खेती गर्नेनगर्ने भन्ने चिन्तामा छन् । खजुरास्थित कपास विकास समितिले प्रशोधन गरी बिक्रीका लागि तयार पारेको २ सय १३ टन कपास गोदाममै थन्किएको छ । उचित बजार अभावका कारण यसरी गोदाममै थन्काएर राख्नुपरेको समितिका निमित्त प्रमुख विजयकुमार जोशीले बताए । चार वर्षयता कपास बिक्री नभएपछि समितिको गोदाममा अहिले ५ करोड मूल्यको कपास थन्किएको उनले जनाए । एक टन बराबर २ लाख १८ हजार मूल्य रहेको रेशा कपास गोदाममै थन्किँदा समितिले करिब ५ करोड बिक्री गरी उठाउन सकेको छैन । कपास समितिले उत्पादन गरेको कपास हेटौंडा कपडा उद्योग तथा बुटवल धागो उद्योगले खरिद गर्दै आएका थिए । ती दुवै उद्योग बन्द भएपछि समितिले उत्पादन गर्ने कपासको बिक्रीमा समस्या देखिएको उनले बताए । लामो समयदेखि गोदममै कपास थन्किएका कारण उक्त कपास गुणस्तरहीन हुँदै गइरहेको छ ।जोशीका अनुसार भारतीय कपासले नेपाली बजार ओगटेका कारण पनि यहाँ उत्पादन भएको कपास समयमै बिक्री हुन नसकेको हो । सरकारले कपासखेतीलाई प्रोत्साहन गर्न समितिमार्फत किसानलाई कपासको बीउ, बिषादी तथा रासायनिक मलमा ५० प्रतिशत अनुदान दिनुका साथै प्राविधिक सेवासमेत दिँदै आए पनि पछिल्लो समय कपास उत्पादन घट्दो क्रममा रहेको छ ।"
कृषिकर्म नगर्ने पनि किसान,"काठमाडौं (रासस) जसको जमिन छ, कृषि काम गर्दैन । जसको थोरै जमिन छ, वर्षभरि काम गर्न जमिन पुग्दैन । जसको जमिनै छैन, ऊ अर्काको जमिन भाडा वा करारमा लिएर खेती गर्छ । त्यो पनि किसान हो । प्रतिनिधिसभाले शुक्रबार पारित गरेको खाद्य तथा खाद्य सम्प्रभुताको अधिकारको सम्बन्धमा व्यवस्था गर्न बनेको विधेयक २०७५ मा किसानको यसरी परिभाषा गरिएको छ । नेपाल सरकारले किसानको पहिचान गरी वर्गीकरण गर्ने, वर्गीकरणको आधारमा परिचयपत्र जारी गर्ने, किसानको हैसियतले राज्यबाट प्राप्त हुने सहुलियत, छुट तथा सुविधा उपलब्ध गराइने र परिचयपत्रसम्बन्धी अन्य व्यवस्था पनि गरेको छ । नेपालको छैटौं कृषि गणना विसं २०६८ ले हिमाल र पहाडमा कम्तीमा चार आना, तराईमा आठ धुर वा जुनसुकै उमेरको कम्तीमा एक गाई वा भैंसीपालन गरेको भएमा वा कम्तीमा पाँच भेडाबाख्रा, सुँगुर बंगुरजस्ता चौपाया पालन गरेको भएमा वा चल्ला र माउ गरी कम्तीमा २० कुखुरापालन गरेको व्यक्तिलाई किसानको परिभाषामा समावेश गरेको छ । नेपालमा पहिलो कृषि गणना विसं २०१८ मा भएको थियो । केन्द्रीय तथ्यांक विभागले २०७० पुस ९ मा सार्वजनिक गरेको तथ्यांकले नेपालको कृषि परम्परागत, खाइखेतीका रूपमा अघि बढेको पुष्टि गरेको छ । तर, अहिलेको बढ्दो जनसंख्यालाई धान्न सोहीअनुरूप खेतीपाती गर्ने हो भने के जनताको खाद्य सम्प्रभुता पूरा होला ?नेपालको संविधान धारा ३६ ले प्रत्येक नागरिकलाई खाद्यसम्बन्धी हक हुनेछ भनी परिभाषा गरेको छ । जबकि राज्यसँग पर्याप्त मात्रमा खाद्यान्न नै छैन भने जनतालाई कसरी वितरण गर्ने ? कृषि तथा पशुपक्षी विकास मन्त्रालयसँग ६ सयको हाराहारीमा ऐन, नियम, कार्यविधि र रणनीति छ तर विडम्बना भन्नुपर्छ, ऐन, नियम, कानुन र संविधानमा लेखिँदैमा जनताको खाद्य सम्प्रभुता सुनिश्चित हुँदैन । खाद्य सुनिश्चितता प्रदान गर्न राज्यले उत्पादन बढाउनुको विकल्प छैन, कृषिमन्त्री चक्रपाणि खनालले भने । संंविधानको धारा ३६ (२) ले प्रत्येक नागरिकलाई खाद्यवस्तुको अभावमा जीवन जोखिममा पर्ने अवस्थाबाट सुरक्षित हुने हक हुनेछ र धारा (३) ले प्रत्येक नागरिकलाई कानुनबमोजिम खाद्य सम्प्रभुताको हक हुनेछ भनी परिभाषा गरेको छ । कृषि सहकारी तथा प्राकृतिक स्रोत समितिका सभापति सत्यनारायण शर्मा खनालले गत साता समितिको बैठकमा कृषि तथा पशुपक्षी विकास मन्त्रीलाई निर्देशन दिँदै भने, राज्यको कृषि भण्डार नै रित्तियो भने संविधानका कुनै पनि धाराले काम गर्दैन । तसर्थ उत्पादनमा जोड दिनुपर्छ । हातभरि पैसा भएर पनि छिमेकी मुलुकले कुनै कारण वा बाध्यता देखाउँदै खाद्यान्न बिक्री गरेन भने के गर्ने ? तसर्थ उत्पादन बढाउनु नै अन्तिम विकल्प हो । संविधानको धारा १२ ले कृषि क्षेत्रमा लगानी अभिवृद्धि गर्दै खाद्य सम्प्रभुताको मान्यताअनुरूप जलवायु र माटो अनुकूलको खाद्यान्न उत्पादनलाई प्रोत्साहन गरी खाद्यान्नको दिगो उत्पादन, आपूर्ति, सञ्चय, सुरक्षा र सुलभ तथा प्रभावकारी वितरणको व्यवस्था गर्ने भनेको छ तर नेपालमा वर्षैपिच्छे अन्न उत्पादनको वृद्धिदर भने सन्तोषजनक देखिएको छैन । राष्ट्रिय कृषि गणना २०६८ ले गत १० वर्षको तुलनामा समग्रमा अन्नबाली नौ प्रतिशतले घटेको देखाएको छ । विशेषगरी आलुबालीमा २०, मसला बालीमा सात, अन्य नगदे बालीमा १२ र तरकारी बालीमा ४१ प्रतिशतले बढेको र धान, गहुँ ६, मकै १२, कोदो १९, जौ ३५, फापर ४०, कोसे दलहन बाली २१, तोरी बाली १३ प्रतिशतले घटेको देखाएको छ । कृषि गणना २०६८ लाई आधार मानेर हेर्दा नेपालको कृषि उत्पादनमा सन्तोषजनक अवस्था छैन । संख्याका आधारमा ३८ लाख ३१ हजार कृषक परिवार छन् । जसमध्ये १ लाख १६ हजार व्यक्तिले जमिन भए पनि खेती नगरेको देखिन्छ । कृषक परिवारको चलनचल्तीमा रहेको जग्गाको क्षेत्रफल २५ लाख ३५ हजार हेक्टर रहेको उल्लेख छ । जुन पहिले २०५८ सालको तुलनामा १ लाख २९ हजार हेक्टरले घटेको छ । गणनाले ८३ प्रतिशत जनता कृषि पेसामा आबद्ध भएको उल्लेख छ । विभिन्न सरकारले पटकपटक कृषियोग्य भूमिको अनियन्त्रित खण्डीकरण रोक्ने, बाँझो जमिन राख्न नदिने, सहकारी, कबुलियत करार वा सामूहिक खेतीलाई प्रवद्र्धन गर्ने भने पनि उक्त कार्य सफलतापूर्वक सम्पादन हुन नसक्दा राज्यले वर्षको २ खर्ब रुपैयाँ बराबरका विभिन्न खाद्यान्न, माछामासु, तरकारी तथा फलफूल आयात गर्न बाध्य भएको छ । विश्व खाद्य संगठन (डब्लूएफओ) का अनुसार यस शताब्दीको मध्यमा नौ अर्ब जनसंख्यालाई खाद्यान्न आवश्यक पर्छ । अहिले भइरहेको उत्पादनमा सन् २०३० सम्म ५० प्रतिशत र सन् २०५० सम्म पुग्दा ७० प्रतिशतले खाद्यान्न उत्पादन बढाउनुपर्ने उल्लेख छ । हाल विश्वमा प्रत्येक वर्ष एक अर्ब जनसंख्या भोकमरी र ९० लाखको कुपोषणबाट मृत्यु भइरहेको छ ।"
लेयर्स कुखुरामा लगानी बढ्दै,"बेंसीसहर नगरपालिका २ बोहराबेंसीका ज्ञानेन्द्र बोहराले अण्डा पार्ने ९ हजार लेयर्स कुखुरा पालेका छन् । उनले खोरसहितको व्यवस्थापनमा ३ करोड लगानी पुगेको बताएका छन् ।बेंसीसहर ७ त्रिवेणीटोलका विश्व पौडेलले राइनास ९ तार्कुघाटमा ५ हजार लेयर्स कुखुरा पालेका छन् । भौतिक संरचनासहित लगानी ५ करोड पुगेको उनले बताए । अझै ४ हजार कुखुरा थप्ने तयारी उनको छ । १२ हजार कुखुरा पाल्ने क्षमताको खोर छ । अण्डा उत्पादक संघका अध्यक्षसमेत रहेका बोहराका अनुसार जिल्लामा करिब ४० जना कुखुरापालकले अण्डा दिने कुखुरा पालेका छन् । यसमा लगानी कम्तीमा १५ करोड रुपैयाँ पुगेको छ । अहिले ५६ हजार लेयर्स कुखुरा अण्डा उत्पादनकै लागि पालिएको उनले बताए । ५० हजारले दैनिक अण्डा पारिरहेका छन् । बिग्रिएका फालेर करिब ४० हजार अण्डा दैनिक उत्पादन हुने गर्छ ।जिल्लामा करिब ८० हजार लेयर्स कुखुरा पाल्ने क्षमताको भौतिक संरचना निर्माण भएको छ । व्यवसायीका अनुसार एक हजार कुखुरा पाल्न कम्तीमा १० लाख रुपैयाँ लगानीमा खोर बनाउनुपर्छ । ८० हजार कुखुरा अट्ने खोर बनाउन कृषकले कम्तीमा ८ करोड लगानी गरेका छन् । एउटा कुखुराको लागत ७ सय रुपैयाँ पर्छ । एक हजार कुखुरा पाल्न ७ लाख रुपैयाँ पर्छ । ५६ हजार कुखुरामा व्यवसायीले ३ करोड ९२ लाख रुपैयाँ लगानी गरेका छन् । कतिपयले जग्गा किनेर कुखुरापालन व्यवसाय गरेका छन् भने कतिपयले उक्त ठाउँमै थप भौतिक संरचना निर्माण गरी बसेका छन् । यसमा करिब ४ करोड रुपैयाँ लगानी भएको अनुमान व्यवसायीले गरेका छन् । लमजुङमा साढे १० रुपैयाँदेखि १२ रुपैयाँसम्म कुखुराको अण्डा होलसेलमा बिक्री गर्ने गरिएको छ । दैनिक ४० हजार अण्डाबाट ४ लाख ४० हजार रुपैयाँ आम्दानी हुन्छ । आकारमा हेरेर ४ देखि ५ वटा छुटयाई प्रतिपेटी १ हजार ८ सय ५० रुपैयाँदेखि २ हजार ३ सय रुपैयाँसम्म होलसेलमा बिक्री गरिएको छ । एक पेटीमा ७ क्रेट अण्डा हुन्छ । व्यवसायी पौडेलका अनुसार १२ हजार कुखुरा अट्ने खोरमा पूरै कुखुरा राख्न सकिएको छैन । अण्डा उत्पादन राम्रो भए पनि बिक्री सन्तोषजनक छैन । बाहय जिल्लाबाट अण्डा आउनेक्रम बढेसँगै जिल्लाको अण्डा बिक्री भएन, उनले भने । व्यवसायी बोहराका अनुसार पछिल्लो समय चितवनमा अण्डाको भाउ बढेसँगै जिल्लाका कृषकमा केही राहत महसुस भएको छ । तर, अण्डाको मूल्य घटाएर बेंसीसहर ल्याई बिक्री गर्ने गरेका छन् । कम्तीमा १५२० करोडको लगानी छ । यो लगानी एक किमिसले धरापमा छ । हामी सर्वसुलभ मूल्यमा अण्डा दिन तयार छौं । बाहय जिल्लाबाट अण्डा ल्याउन भएन, उनले भने । जिल्लालाई अण्डामा आत्मनिर्भर बनाउन तयार भए पनि बिचौलियाका कारण व्यवसाय धरापमा पर्दा कतिपय व्यवसायीले कुखुरा पाल्न छोडेका छन् ।"
करणलाई प्रशंसकको सम्मान,"काठमाडौं राष्ट्रिय क्रिकेटर करण केसीलाई नेपाली क्रिकेट समर्थक समाज (एनसीसीएस) ले स्व प्रमोद वज्राचार्य एनसीसीएस राष्ट्रिय सेवा सम्मान अवार्ड प्रदान गरेको छ । शनिबार आयोजित कार्यक्रममा एनसीसीएसले करणलाई १ लाख रुपैयाँसहित सम्मान गरेको हो । फेब्रुअरीमा नामिबियामा सम्पन्न विश्व क्रिकेट लिग डिभिजन २ अन्तर्गत क्यानडासँग पराजय नजिक पुगेको खेलमा करणले नेपाललाई जित दिलाउन महत्त्वपूर्ण भूमिका खेलेका थिए । उनको ब्याटिङबाट नेपालले १ विकेटको जितसहित विश्वकप छनोट भएर वानडे अन्तर्राष्ट्रिय मान्यता पाएको थियो । एनसीसीएसका अध्यक्ष भानु सिग्देलले सोही समयमा नै करणलाई यो अवार्ड दिने निर्णय भइसके पनि उनकै व्यस्तताका कारण कार्यक्रम ढिलो हुन पुगेको बताए । एनसीसीएसका तत्कालीन कोषाध्यक्ष प्रमोद वज्राचार्यको निधनपछि अहिले यो अवार्ड उनको नाममा स्थापना गरिएको सिग्देलले जनाए । डिभिजन २ मा नेपालले अन्तिम खेलमा अत्यन्तै आश्चर्यजनक नतिजा आत्मसात गरेपछि करणलाई अवार्ड दिने निष्कर्षमा पुगिएको सिग्देलले जनाए । उनले नेपालले सधैं यस्तै खेलिरहोस् भन्ने चाहना हुने जनाउँदै करणबाट पुन: यस्तै प्रदर्शनको अपेक्षा रहेको बताए ।डिभिजन २ को प्रदर्शनसँगै राष्ट्रिय क्रिकेट टोलीलाई सम्मान गर्न समर्थकमाझ १ लाख ३४ हजार संकलन गरिएको र त्यही रकमबाट करणलाई सम्मान गरिएको सिग्देलले जनाए । उनले आगामी वर्ष यो पुरस्कार युवा तथा महिला खेलाडीलाई प्रदान गरिने जनाए । सोही कार्यक्रममा प्रदेश नम्बर ४ का हरिबहादुर चौहानलाई इमर्जिङ प्लेयर अफ द इयर घोषित गर्दै राष्ट्रिय सेवा सम्मान प्रदान गरियो । यस पुरस्कारको राशि २५ हजार रहेको छ । पारिवारिक कारण उनी कार्यक्रममा उपस्थित थिएनन् । जेठमा काठमाडौंमा भएको प्रधानमन्त्री कपमा गरेको प्रदर्शनलाई आधार मानेर हरिबहादुरलाई यो सम्मान प्रदान गरिएको हो । सुदीप शर्माको नेतृत्वमा रहेको तीन सदस्यीय छनोट समितिले छनोट गरेका तीन खेलाडी हरि, शेर मल्ल, सन्दीप ढुंगानाबाट हरिलाई उत्कृष्ट युवा खेलाडीमा छनोट गरिएको आयोजकले जनाएको छ । एनसीसीएसले आफ्ना सदस्यबाट महेन्द्र गुरुङलाई उत्कृष्टवापत भोलिन्टर अवार्ड प्रदान गरेको थियो । स्व प्रमोदकी दिदी सन्जु वज्राचार्यले अक्षयकोष स्थापना गरेर क्रिकेट कार्यक्रम गर्न सहयोग गर्ने बताइन् ।"
चाँदबाग च्याम्पियन,काठमाडौं नवौं प्याब्सन मध्यक्षेत्रीय अन्तरस्कुल बास्केटबलमा काठमाडौं जेभियर र चाँदबागले उपाधि जितेका छन् । जेभियर ब्वाइज र चाँदबाग गल्र्समा च्याम्पियन भएका हुन् । फाइनलमा जेभियरले डिफेन्डिङ च्याम्पियन हेम्सलाई ५८४९ स्कोरले पराजित गर्दै उपाधि जित्यो । सन्जिव मगरले २५ स्कोर गरे । गल्र्सको फाइनलमा चाँदबागले हेम्सलाई २९१८ ले हराएर लगातार तेस्रो पटक उपाधि जितेको हो । चाँदबागकी अदिती गुरुङले १३ स्कोर गरिन् । आफ्नै कोर्टमा एसियन पब्लिकले एआईएलाई ३१११ ले हराएर तेस्रो स्थान हत्यायो । एसियनकी जेशिका अधिकारीले ७ स्कोर जोडिन् । फाइनलका सर्वाधिक स्कोरकर्ता सन्जिव र अदिती उत्कृष्ट खेलाडी चुनिए । हेम्सका कौशल शर्मा र एसियनकी जेशिका अधिकारी उदीयमान खेलाडी भए ।
ढोरपाटन भलिबल सुरु,"काठमाडौं चितवन टाइगर्स र थ्रीस्टार एकेडेमीले पाँचौं ढोरपाटन खुला पुरुष भलिबलमा विजयी सुरुआत गरेका छन् । शनिबार लिग खेलमा चितवनले धादिङलाई २५२२, २५१८, २५१४ को सोझो सेटमा हरायो । थ्रीस्टारले नेपाल छन्त्याल संघविरुद्ध २५१३, २३२५, २५२२, २७२५ को सेटमा जित पायो । एपीएफ र गीताञ्जली कलेज पनि विजयी भए । एपीएफले ग्लेसियर कलेजलाई २५१४, २५१४, २५१४ को सोझो सेटमा हरायो । गीताञ्जलीले एन्जल्सहार्टविरुद्ध २५१३, २५१४, २५२० को सोझो सेटमा जित पायो । स्पर्धामा १६ टोलीले भाग लिएका छन् ।"
दिलीप डोजाङलाई ट्रफी,"काठमाडौं दिलीप स्मृति तेक्वान्दो डोजाङले ४ स्वर्ण, ३ रजत र २ कांस्य पदक जित्दै पाँचौं इचंगुनारायण उपत्यकाव्यापी तेक्वान्दोमा टिम च्याम्पियनको ट्रफी जितेको छ ।इचंगुनारायण डोजोले १५ औं वार्षिकोत्सवका अवसरमा आयोजना गरेको प्रतियोगितामा लैनचौरले ३ स्वर्ण, ३ रजत र १ कांस्य जित्दै दोस्रो र विजेश्वरी ज्ञान्मन्दिरले ३ स्वर्ण, १ रजत र २ कांस्य जित्दै तेस्रो स्थान हात पारे । पुरुषमा काभ्याका उज्ज्वलविक्रम राणा र महिलामा विजेश्वरीकी दक्षिणा भुजेल उत्कृष्ट खेलाडी भए ।"
ग्रेट वाल,"बेइजिङ  ग्रेट वाल । नामजस्तै विशाल पर्खाल । यो विश्वकै ७ आश्चर्यमध्येको एक हो । चीनलाई विश्वसामु चिनाउने सबैभन्दा चर्चित पर्यटकीय गन्तव्य पनि हो । ग्रेट वाल हेर्न दिनहुँ हजारौं पर्यटक पुग्छन् । आफ्ना अभिभावकसँगै बालबालिका पनि पुग्छन् । रमाउँछन् । तस्बिर खिचाएर त्यो क्षणलाई अविस्मरणीय बनाउँछन् । ज्ञान हासिल गर्छन् र फर्कन्छन् । ग्रेट वाल हेर्न हरेक वर्ष एक करोडभन्दा बढी पर्यटक पुग्छन् । चीनको राजधानी बेइजिङबाट करिब ५० किलोमिटर उत्तर पश्चिम लागेपछि ग्रेट वाल पुगिन्छ । बिहान ८ बजेदेखि अवलोकनका लागि खुल्ने ग्रेट वाल हेर्न साँझसम्मै उत्तिकै भीड लाग्छ ।ग्रेट वाल ठूलो, अग्लो र फराकिलो छ । चढ्न कहीँ निकै सजिलो छ भने कहीँ ठाडो भीर पर्छ । ससाना बालबालिका र वृद्धवृद्धा फलामे बार समातेर हस्याङफस्याङ गर्दै उक्लन्छन् । पहाडमाथि नागबेली हुँदै पूर्वबाट पश्चिमतिर गएको ग्रेट वाल लियाउनिङ प्रान्तको यालु नदीको किनारदेखि सुरु भएर पश्चिममा गान्सु प्रान्तको जियाउग्वानमा पुगेर टुंगिएको छ । नेपालको बुद्ध जन्मस्थल लुम्बिनीभन्दा १ दशकअघि ग्रेट वाल विश्व सम्पदा सूचीमा सूचीकृत भएको थियो । युनेस्कोद्वारा सन् १९८७ मा विश्व सम्पदामा राखिएको यो पर्खाल ऐतिहासिक तथा सांस्कृतिक वास्तुकलाको नमुना हो । ग्रेट वाल इशापूर्व पाँचाँै शताब्दीदेखि बनाउन थालिएको हो । यो माटो र ढुंगा प्रयोग गरेर बनाइएको छ । ईशापूर्व ५ आंै शताब्दीदेखि १६ औं शताब्दीसम्म चीनका विभिन्न शासकले उत्तरी क्षेत्रका शक्तिशाली राष्ट्रहरूबाट देशको सुरक्षाका लागि ग्रेट वाल निर्माण गराएका थिए । पर्खाल निर्माण सुरु गरिएको यकिन मितिबारे विभिन्न भनाइ छन् । केही इशापूर्व ६५६ मा बाहय आक्रमणबाट बच्न सबैभन्दा पहिला चु राज्यका राजा चङले ग्रेट वाल बनाउन लगाएका थिए भन्ने बताउँछन् । चङले सुरु गरेपछि विभिन्न कालखण्डका राजामहाराजाले यसको लम्बाइ बढाउँदै लगे । केही शोधकर्ताले भने ग्रेट वालको निर्माण ईशापूर्व तेस्रो शताब्दीमै थालिएको दाबी गरेका छन् । उनीहरूका अनुसार यससँग जोडिएका थुप्रै पर्खाल त्योभन्दा अघि नै बनाइएका थिए । पर्खाल बनाउन सेना र कैदीदेखि सर्वसाधारणको समेत प्रयोग भएको थियो । यो पर्खाल निर्माणका क्रममा करिब २ लाखले ज्यान गुमाएको बताइन्छ । केही रणनीतिक क्षेत्रमा उच्च सुरक्षाका लागि पर्खाललाई दोहोरो बनाइएको थियो । पर्खालको उचाइ १५ देखि ३० फिट छ । निश्चित दूरीमा अग्ला गार्ड र टावरसमेत छन् ।ग्रेट वालको लम्बाइबारे आधिकारिक विवरण पाइँदैन । विकिपिडियाले यो १२ हजार ७ सय किलोमिटर लामो रहेको उल्लेख गरेको छ । ट्राभल चाइना गाइडका अनुसार यसको लम्बाइ २१ हजार १ सय ९६ किलोमिटर छ । विभिन्न भागमा फैलिएको ग्रेट वालमध्ये सबैभन्दा लामो खण्ड मिङ ग्रेट वाल हो । यसको लम्बाइ ८ हजार ८ सय ५१ किलोमिटर छ । बेइजिङमा मिङ ग्रेट वाल ५ सय २६ किलोमिटरमा फैलिएको छ । चीन सरकारले ग्रेट वालबाट मनग्गे आम्दानी गरिरहेको छ । यसको संरक्षणमा पनि उत्तिकै ध्यान दिएको छ । क्विन सी हुवाङको मृत्यु र क्विन साम्राज्यको अन्त्यपछि ग्रेट वाल जीर्ण बन्न पुग्यो । हान वंशको अन्त्यपछि विभिन्न शक्तिशाली जनजातिले उत्तरी चीनमा नियन्त्रण जमाए । यसमध्ये उत्तरी वेई वंश सबैभन्दा शक्तिशाली थियो । यही बेला पर्खालको पुनर्निर्माण र जीर्णोद्धार थालिएको थियो । वेई की राज्यले यो पर्खालको ९ सय माइल जीर्णोद्धार र निर्माण गर्यो । सुई वंशले पनि ग्रेट वालमा थप निर्माण गरेको थियो ।ग्रेट वालको यति लामो इतिहास भए पनि हाल सुरक्षित रहेको धेरैजसो पर्खाल मिङ वंशका बेला बनाइएको हो । १८ औं र २० औं शताब्दीको बीचमा ग्रेट वाल चीनको सबैभन्दा चर्चित प्रतीक बन्यो । यो पर्खाल अन्तरिक्षबाट देखिने एक मात्र मानव निर्मित संरचना पनि मानिन्छ । ग्रेट वाललाई चन्द्रमाबाट पनि देखिने मानव निर्मित संरचनासमेत भन्ने गरिन्छ । यद्यपि यसको आधिकारिता भने कहीँ उल्लेख छैन । सुरक्षाको दृष्टिकोणबाट सैनिक परिचालन गर्न बनाइएको यो पर्खाललाई १९५० ताका पुनर्निर्माण गरिएको थियो । सैनिकलाई सुरक्षा दिन पर्खाल एक मिटर जति अग्लो ढुंगाको जोडाइबाट उठाइएको छ । पर्खालमा शत्रु पक्षलाई हेर्न ससाना प्वाल पनि बनाइएका छन् । प्रत्येक ३ सयदेखि ५ सय मिटरको फरकमा पर्खालमाथि छानो लगाइएका ससाना कोठा बनाइएका छन् । ती कोठा युद्धको समयमा सुरक्षित रहन युद्ध रणनीति तयार पार्न र शत्रु पक्षलाई निगरानी गर्नका बनाइएका हुन् । त्यति लामो ग्रेट वालमुनिबाट वारिपारि जाने उद्देश्यले मुख्यमुख्य ठाउँमा प्रवेशद्वारसमेत बनाइएको छ । ग्रेट वालको पूर्वी भागबाट प्राचीन चीनको राजधानी बेइजिङ जान तत्कालीन समयमा बनाइएको जुयोङग्वान प्रवेशद्वार धार्मिक तथा ऐतिहासिक दृष्टिले महत्त्वपूर्ण र कलात्मक छ ।"
हलेसी गुफा,"खोटाङको हलेसी महादेवस्थान पूर्वको पशुपतिनाथका रूपमा परिचित छ । काठमाडौंबाट हलेसी २ सय २२ किलोमिटरमा छ । बीपी राजमार्गबाट मध्य पहाडी राजमार्ग हुँदै गुफा पुगिन्छ । काभ्रे, सिन्धुली, उदयपुर, ओखलढुंगा हुँदै खोटाङको हलेसी पुगिन्छ । सुनकोसी र दुधकोसी नदीमा मोटरवेल पुल बनेपछि यात्रा सहज बनेको छ । हलेसी महादेव गुफामा तत्कालीन राजा गीर्वाणयुद्ध वीरविक्रम शाहले महन्त मनोहर गिरीका नाममा विसं १८६१ सालमा ताम्रपत्र दिएपछि पूजा गर्न सुरु गरिएको इतिहासमा पाइन्छ । हलेसी तुवाचुङ नगरपालिकाको वडा नम्बर ७ मा पर्छ । पहिलो पटक पुग्नेहरूलाई गुफाले आकर्षित गर्छ । प्रवेशद्वारबाट गुफा ६० मिटर तल गहिरोमा छ । मन्दिर छिर्ने ठाउँमा घण्टहरू झुन्डयाइएका छन् । गुफाहरूमा हलेसी महादेव गुफा, बसाहा थान गुफा, भैरव थान गुफा, मञ्जुश्री गुफा रहेका छन । हलेसी किरात धर्म, बौद्ध धर्म र हिन्दु धर्मको संगमस्थलको रूपमा परिचित छ । गुफामा तीनवटै धर्मावलम्बीले एउटै विधिमा पूजा गर्छन् । शैक्षिक भ्रमणमा टाढाटाढादेखि विद्यालयका शिक्षक तथा विद्यार्थी आउन छुटाउँदैनन् । मन्दिर छेवमै बौद्ध धर्मावलम्बीहरूको गुम्बा छ । बसाहा गुफामा चमेरा देख्न पाइन्छ । महादेव गुफामा पापद्वार र पुण्यद्वार छन् । त्यहाँबाट छिरे पाप मोक्ष हुने र धर्म आर्जन हुने विश्वास छ । मन्दिर सदरमुकाम दिक्तेलबाट ३७ किमि उत्तरमा पर्छ । हलेसीमा अहिले महन्त मनोहर गिरीका वंशधर अविवाहित कुमार केटाले विधिपूर्वक विहान बेलुका नित्यपूजा चलाउंदै आएका छन् । हलेसी मन्दिरका पूजारी अहिले ९ बर्षिय सुशिल गिरी र ८ बर्षिय सुदिन गिरी छन् ।"
कलिलाको एसियाड,"हालै सम्पन्न १८ औं एसियाली खेलकुदमा तिमीहरूजस्तै कलिला उमेरका खेलाडीले पनि प्रतिस्पर्धा गरे । एसियाली खेलकुद इन्डोनेसियाको राजधानी सहर जकार्ता र पालेम्बाङमा अगस्ट १८ देखि सेप्टेम्बर २ तारिखसम्म भएको थियो । यो एसियाली मुलुकका खेलाडीले खेल्ने सबैभन्दा बृहत् खेल महोत्सवमा पर्छ ।४५ देशका झन्डै १२ हजार खेलाडीले विभिन्न ४० खेलमा ४६५ स्वर्णका लागि प्रतिस्पर्धा गरेका थिए । प्रतिस्पर्धीमध्ये अधिकांश युवा खेलाडी थिए । त्यसमा ९ वर्षकी अलिक्का नोभरी पनि थिइन् । आयोजक इन्डोनेसियाकी अलिक्काले स्केटबोर्डमा प्रतिस्पर्धा गरिन् । उनी प्रतियोगिताकै सबैभन्दा कान्छी खेलाडी पनि हुन् । सन् २००९ मा जन्मेकी अलिक्काले ७ वर्षका छँदादेखि स्केटबोर्ड खेल्न थालेकी हुन् । पालेम्बाङमा भएको स्केटबोर्डमा उनले महिला स्ट्रिट इभेन्टमा भाग लिएकी थिइन् । फाइनल खेलेका आठ प्रतिस्पर्धीमा उनी छैटौं स्थानमा रहन सफल भइन् । उनीसँग यसअघि अन्तर्राष्ट्रिय प्रतियोगिताको अनुभव थिएन । त्यसले गर्दा उनको दुइटा बोर्डमा प्रदर्शन बिग्रिएको थियो । जापानी स्केटबोर्डर स्काई ब्रोनलाई आदर्श खेलाडी मान्ने अलिक्काको लक्ष्य सन् २०२० को ओलम्पिकमा खेल्ने छ । उक्त ओलम्पिक टोकियो सहरमा हुनेछ । अलिक्काभन्दा तीन वर्ष जेठी इन्डोनेसियाकै बुंगा नेयमासले उक्त इभेन्टमा कास्य पदक जितिन् । १२ वर्षीया बुंगा १८ औं एसियाडमा पदक जित्ने कान्छी खेलाडी बन्न सफल भइन् । फिलिपिन्सका दिदाल मार्गिभिलेनले स्वर्ण र जापानकी काया इसाले रजत पदक जिते । दिदाल १९ र काया १७ वर्षका हुन् । दिदाल यसै वर्ष आयोजित एसएलएस वल्र्ड टुरको आठौं स्थानमा थिए ।स्केटबोर्ड खेल पहिलोपल्ट एसियाली खेलकुदमा समावेश गरिएको हो । यसमा भाग लिने सबै किशोरकिशोरी र युवा थिए । ६० प्रतिशतभन्दा बढी त २० वर्षमुनिका थिए । स्केटबोर्डमा नेपालीमूलका हङकङमा जन्मेका नेरिस थापाले पुरुष स्ट्रिटमा प्रतिस्पर्धा गरेका थिए । २१ वर्षीय उनी प्रारम्भिक चरणमा १८ प्रतिस्पर्धी हुँदा १५ औं स्थानमा रहे । यस इभेन्टको स्वर्ण जापानका १७ वर्षे इके केयाकीले जिते भने इन्डोनेसियाका १६ वर्षे साङगोई तान्जुङ दर्माले रजत र दक्षिण कोरियाका १७ वर्षे चिवान इनियुवानले कास्य पदक थापे । गति र ब्यालेन्सलाई नियन्त्रण गर्दै चालहरू प्रदर्शन गर्नु नै स्केटबोर्ड खेलको विशेषता हो । यो खेललाई टोकियो ओलम्पिकमा पनि समावेश गरिने जनाइएको छ । जापानमा स्केटबोर्ड लोकप्रिय छ ।जुनसुकै खेलमा पनि सानैदेखि रुचि र मिहिनेत गरियो भने ठूलै सफलता पाउन सकिन्छ भन्ने कुरा छिमेकी देश भारतको १६ वर्षे खेलाडी सौरभ चौधरीले प्रमाणित गरेका छन् । उत्तर प्रदेशस्थित मिरुत जिल्लाको सामान्य किसान परिवारमा हुर्किएका सौरभले इन्डोनेसियामा सुटिङबाट स्वर्ण जिते । उनले पुरुष १० मिटर एयर पेस्तोल विधामा स्वर्ण जितेका हुन् । सन् २०१५ देखि सुटिङ खेल्न थालेका सौरभ एसियाली खेलकुद इतिहासमै आफ्नो देशका लागि स्वर्ण जित्ने सबैभन्दा कम उमेरका खेलाडी पनि भए । अर्का १५ वर्षे भारतीय शार्दूल भिहानले पनि सुटिङकै डबल ट्रयापमा रजत जिते । ओलम्पिक र एसियाडजस्ता खेल बृहत् अन्तर्राष्ट्रिय खेलकुद प्रतियोगिता हुन् । ओलम्पिकमा विश्वका सबै राष्ट्रका खेलाडीले भाग लिन पाउँछन् । एसियाडमा एसियाली देशको मात्र सहभागिता हुन्छ । एसियाड र ओलम्पिक ४४ वर्षको अन्तरमा आयोजना हुन्छ । ओलम्पिकमा भाग लिन विभिन्न छनोट प्रतियोगिता पार गर्नुपर्छ । केही खेललाई अनिवार्य कोटा दिइएको हुन्छ । एसियाली खेलकुदमा भाग लिन भने आफ्नै देशमा हुने छनोट प्रतियोगिता खेलेर सहभागिता जनाउन सकिन्छ । नेपालले एसियाली खेलकुदमा पहिलो संस्करण (१९५१, दिल्ली भारत) देखि नै सहभागिता जनाउँदै आएको छ । १८ संस्करणसम्म आइपुग्दा नेपालले दुईपल्ट मात्र भाग लिएको छैन । तर नेपालले एसियाली खेलकुदमा स्वर्ण जित्न सकेको छैन । यसपालि इन्डोनेसियामा स्वर्ण जित्ने अवसर थियो । पाराग्लाइडिङमा नेपाल थोरै अंकले पछाडि पर्दा स्वर्ण जित्न वञ्चित भयो । पुरुष क्रसकन्ट्री विधामा जापान २७ अंकले अगाडि रहँदै स्वर्ण जित्न सफल हुँदा नेपालले रजत पदकमा चित्त बुझाउनुपरेको थियो । रजत जित्दाका पाँच खेलाडीमध्ये युकेश गुरुङ (१७) कान्छा थिए । इन्डोनेसिया एसियाडमा नेपालले जितेको पाराग्लाइडिङको रजत नै एक्लो पदक हो । पाराग्लाइडिङ पनि एसियाडमा पहिलोपल्ट समावेश गरिएको खेल हो । नेपाल पछिल्लो दुई एसियाड (ग्वाङझाउ र इन्चोन) मा पनि ११ कास्यमा घर फर्केको थियो । एसियाली खेलकुद इतिहासमा नेपालको पदक संख्या २४ पुगेको छ । त्यसमा दुई रजत समावेश छ । अरू सबै कास्य हो । त्यो तेक्वान्दो, कराते, बक्सिङमा जितिएका पदक हुन् । यसपालिको एसियाडमा नेपालबाट २९ खेलमा १ सय ८७ खेलाडीले प्रतिस्पर्धा गरेका थिए । रियो ओलम्पिकमा सबैभन्दा कान्छी खेलाडी बनेकी गौरिका सिंह (१५) ले पनि जकार्तामा भाग लिएकी थिइन् । रियोमा खेल्दा उनी १३ वर्षकी थिइन् । नेपालको राष्ट्रिय खेल भलिबल भएको त सबैलाई थाहा होला । यसलाई एक वर्षअघि मात्र राष्ट्रिय खेलको मान्यता दिइएको थियो । यस एसियाडमा ३२ वर्षपछि नेपाली भलिबल टोलीले सहभागिता जनाएको हो । यसअघि तीन संस्करण खेलेको भलिबलमा नेपालले यसपल्ट मंगोलियालाई पराजित गर्यो । यो एसियाडमा नेपाली भलिबलले जितेको पहिलो खेल थियो ।"
हामी बालक,धर्मानन्द भट्ट
महान् पिता,"शिर निहुराई नमन गर्छु पितालाई श्रद्धा गरीआज मात्रै होइन पिता पूज्य होऊन् सधैंभरि ।आकृति खनाल, कक्षा१०एसओएस स्कुल, पोखरा"
थुलुङ गीत गाउँदै १६ साथी,"सोलुखुम्बु, खोटाङ र ओखलढुंगामा कक्षा २ देखि ६ सम्म पढ्दै गरेका १६ साथी भर्खरै राजधानी काठमाडौं आएका छन् । साथीहरू हुन् पुजना, युगन्ता, प्रवीना, गान्धीदेवी, दुर्गा, प्रीति, विनुकला, प्रशन राई । त्यसैगरी मनिल, विकल, युगल, युजन, जेनिशा, सञ्चिता, सन्तोषी राई छन् । युगल र जेनिशाचाहिँ राजधानीमै पढ्छन् भने अरू सबैजना पहिलो पटक राजधानी आइपुगेका हुन् । उनीहरू भन्छन्, गुकु थुलुङ प्रच्यो (हामी थुलुङ राई) ।उनीहरू सबैको उद्देश्य एउटै छ मातृभाषा थुलुङ राईको गीत गाउनु । उनीहरूलाई आआफ्ना विद्यालयले छानेर पठाइएको हो । सबैलाई गीत गाउने रहरले मनभरि काउकुती लगाइरहेको छ । संगीतगुरु पदम थुलुङ राईले हार्मोनियम बजाउन थालेपछि सबै जनाले एकसाथ गाउन लाग्छन् निप्सुङमाउ पिरुङमाउ (घाम हौ, किरण हौ)लुका स्यो लुका स्यो (झुल्की है झुल्की)गुकु च्योच्च्यो मान्च्यो ने (हामी त बालबच्चा)जुक्का सिमु खाम्कु स्यो (जाडोले मर्न पो लाग्यौं है)राजधानी आएका यी बालबालिका अहिले काठमाडौंको टोखा नगरपालिका८ ग्रिनल्यान्डमा बस्छन् । बिहान उठेर नास्ता गरेपछि १० बजेसम्म अभ्यास गर्छन् । १ बजेसम्म खाना खाने, टीभी हेर्ने र खेल्ने गर्छन् । त्यसपछि फेरि अभ्यासमा जुट्छन् । अहिले उनीहरू ६ वटा गीत आलोपालो अभ्यास गर्दै छन् । यी गीत ढोल, झयाम्टा बजाएर नाचिने लोकलय र भाकामा छन् । दस दिनमा गीत अभ्यास गराउँदै रेकर्ड गराउने लक्ष्य हो, संगीतगुरु पदम भन्नुहुन्छ, अभ्यास पुगेको छैन । पन्ध्र दिन नै लाग्लाजस्तो छ । गीत रेकर्ड सकेपछि साथीहरूले चिडियाखाना, सानो हात्तीवन, स्वयम्भू, बौद्ध, फन पार्क घुम्न पाउनेछन् । तथ्यांकमा थुलुङ भाषा बोल्नेको संख्या २० हजार ६ सय ५९ रहेको छ । थुलुङ राई संस्कृति प्रतिष्ठान सोलुखुम्बुले बालगीत बनाउन लागेको हो ।"
गोजीमा दाम छैन,गोजीमा दाम छैन अहिले चर्चामा रहेको गीत हो । यस गीतको बीचमा सुनिने बाल कलाकारको स्वर गृष्मा शिवाकोटीको हो । राजनराज शिवाकोटी र मेलिना राईको स्वरसागै यस गीतमा समावेश गृष्माको स्वरलाई पनि दर्शकश्रोताले धेरै रुचाएका छन् । गृष्मालाई सानै उमेरदेखि गायनमा रुचि थियो । कक्षा दुईमा अध्ययन गर्दा नै उनको पहिलो गीत रेकर्ड भयो । तोते बोलीमा गाइएको घिन्ताङ घिन्ताङ मादल बोलको उक्त गीतलाई पनि धेरै रुचाइएको थियो । त्यसपछि निस्किएको फिरफिर पुतली शीर्षकको एल्बममा पनि उनको स्वरका तीनवटा गीत समावेश छन् । उनले फूलको थुङ्गो नामक एल्बममा पनि गीत गाएकी छन् । केही समयअघि रुद्र प्रिया चलचित्रको चिरबिरचिरबिर चााचरी बोलको गीतमा पनि उनको स्वर सुन्न सकिन्छ । २०६६ असार १४ गते जन्मिएकी गृष्मा हाल दस वर्ष लागिन् । उनी सेन्ट सेभियर्स स्कुलको कक्षा ४ मा पढ्छिन् । उनको अध्ययन र गायन कला निकै राम्रो छ । गोजीमा दाम छैन उनको पछिल्लो गीत हो । यो गीत चंगा चेट चलचित्रमा छ । सार्वजनिक भएको छोटो समयमै यो गीतको युटयुब भ्युअर्सको संख्या धेरै छ । यस गीतबाट हजारौाको संख्यामा टिकटक भिडियो बनेका छन् । यिनै कारणले गर्दा अहिले गृष्माको चर्चा बढ्न थालेको छ । आफ्नो स्वरमा एउटा सानो साथीले रमाइलो पाराले अभिनय गरेको भिडियो देख्दा गृष्मालाई मज्जा लाग्छ ।
वनभोज,सरस्वती श्रेष्ठ
मिग्माको पढाइ !,"स्कुल जाने बेलैमा मिग्मा डिकीलाई आमाले भन्नुभयो, भोलि चौंरीगोठ जानलाई सामान मिलाउनु छ, आज तिमी स्कुल छुट्टी हुनेबित्तिकै घर आऊ है, हामी एक महिना तिम्रो बाबासँगै चांैरीगोठमै बस्ने । आमाको कुरा सुनेर मिग्मालाई नराम्रो लाग्यो । एक महिनासम्म स्कुल छुट्ने भो भनेर पीर लाग्यो ।स्कुल छुट्ने कुरा सोच्दासोच्दै कति बेला आफ्नो स्कुल खरिखोला मावि पुगिन् उनलाई थाहै भएन । आज उनलाई आफ्नै स्कुल पनि नौलो लाग्यो । भोलिदेखि एक महिनासम्म स्कुल आउन पाइँदैन भन्ने कुरा सम्भिँदा बेलाबेलामा भक्कानो छुट्न खोजेजस्तो भयो ।कक्षामा उनलाई पढ्नै मन लागेन । आज गुरुआमाले के पढाउनुभयो, केही बुझिनन् । झयालबाट बाहिर हेर्दै टोलाएर बसिन् । उनलाई टोलाएको देखेर गुरुआमाले के भयो मिग्मा तिमीलाई भनेर मायालु पाराले सोध्नुभयो । मिग्मा केही बोल्नै सकिनन् । रुँलारुँला जस्तो गरिन् । गुरुआमाले सुम्सुम्याउँदै आज प्यारी मिग्मालाई के भएछ ? फेरि सोध्नुभयो । गुरुआमाले जति पटक सोध्दा पनि उनलाई बोल्नै मन लागेन । मिग्माको एकदम मिल्ने साथी आङ फुटीसँग पनि आज उनी केही बोलिनन् । आङ फुटीले घरबाट ल्याएको उसिनेको आलु खान दिँदा पनि नखाने भन्दै कुनातिरको बेन्चमा गएर बसिन् । आङ फुटी पनि सधंै बोल्ने हाँस्ने साथी आज नबोलेको देखेर छक्क परिन् । मिग्मालाई भने स्कुल छुट्ने चिन्ता लागिरहेको थियो । स्कुल छुट्टीपछि उनलाई घर जानै मन लागेन । स्कुलकै आडमा रहेको एउटा पसलबाहिर टोलाएर बसिरहिन् ।स्कुल छुट्टी भएर अरू सबै घर फर्किसके, मिग्मा कहाँ गई होली ? मिग्माकी आमालाई छटपटी भयो । उहाँ आफंै मिग्मालाई खोज्न घरबाट निस्कनुभयो । मिग्मालाई स्कुलकै आडमा रहेको पसलबाहिर टोलाउँदै बसेको देखेपछि बल्ल उहाँलाई चैन भयो । किन यहाँ बसेकी ? जाउँ हिँड भन्दै मिग्मालाई आफंैले बोकेर घरमा ल्याउनुभयो । घर पुग्नेबित्तिकै आमाले उनका किताब र लुगाफाटो जम्मै एउटा पोकामा हाल्नुभयो र भन्नुभयो, हामी भोलि बिहानै चौंरीगोठ जाने । भोलिपल्ट पाँच घण्टा हिँडेर मिग्मा डिकी र उनकी आमा चौंरीगोठमा आइपुगे । उनका बाबा ठूलो डेक्चीमा दूध तताउन लाग्नुभएको रहेछ । बाबाले छोरी भनेर सुम्सुम्याउनुभयो । तर उनलाई बाबासँग बोल्नै मन लागेन । त्यही बेला अलि तल बाटोबाट को हुनुहुन्छ ?भन्ने आवाज आयो । मिग्मा डिकीका बाबाले को हो ? भनेर सोध्नुभयो । तलबाट म, म गीता सर भन्ने आवाज आयो र बाबाले हामी छांै, माथि नै आउनुस् भनेपछि इन्खु आधारभूत स्कुलका गीता सर त्यहीँ आउनुभयो । उहाँले मिग्मा डिकीलाई देख्नेबित्तिकै स्कुल किन नगएको भनेर सोध्नुभयो । बल्ल मिग्मा डिकीको मुखबाट आवाज निस्कियो र रुन्चे स्वरमा भनिन्, आमा र बाबाले मलाई एक महिनासम्म स्कुल नपठाई यही गोठमा राख्ने रे !गीता सरले उनका बाबाआमालाई छोरीको स्कुल छुटाउन हुन्न भनेर सम्झाइबुझाइ गर्नुभयो । बरु एक महिनाका लागि उहासँगै मिग्मा डिकीलाई पठाउन आग्रह गर्नुभयो । दुवै जनाले सल्लाह गरी मिग्मालाई गीता सरसँगै पठाउन राजी हुनुभयो । मिग्माको ओठमा बल्ल हाँसो आयो । भोलिबाट स्कुल जान पाउँछु भन्दै मन मनै दंग भइन् । किताबको पोको बोकेर गीता सरको पछिपछि लागिन् । ३ घण्टा हिँडेपछि दुवै जना इन्खु स्कुल आइपुगे । गीता सरले आफू बस्ने शिक्षक गृहको एउटा कोठा मिग्मा डिकीको लागि तयार गरिदिनुभयो । उनी फुरुङ्ग भइन् ।भोलिपल्ट कक्षा ४ मा उनी जस्तै अरू १० जना विद्यार्थी पनि रहेछन् भन्ने थाहा पाइन् । उनीजस्तै अरू पनि शेर्पा भाषा नै बोल्दा रहेछन् । सबैसँग घुलमिल हुन उनलाई समय नै लागेन, नयाँ नयाँ साथी पाउँदा झनै दङ्गदास भइन् । पढाइ छुट्यो भन्ने पीर त कहाँ हरायो कहाँ ! मिग्माको पढाइ छुटेन !एकराज कोइराला"
विश्वस्तरको अध्ययन नेपालमै,"अन्तर्राष्ट्रिय शिक्षा भन्नाले विद्यार्थीलाई विश्वव्यापी काम लाग्ने शिक्षा भनेर बुझिन्छ । विद्यार्थीले फरक देश, भूगोल, समाज, संस्कृति, कानुन, पद्धतिहरूमाझ आफूलाई उभ्याउने शिक्षाका रूपमा यसलाई परिभाषा गरिन्छ । यस्तो शिक्षा हासिल गर्नका निम्ति विदेशै जानुपर्ने चलन छ । विकासोन्मुख मुलुकको यो बाध्यता पनि हो । नेपाली विद्यार्थीले विदेश पढ्न जाँदा महँगो शुल्क तिर्नुपर्छ । सबैका निम्ति छात्रवृत्ति सम्भव हुन्न । अर्कोतर्फ विदेश पढ्ने निहुँमा रोजगारी गरेर पैसा कमाउन पनि पाइन्छ । स्वदेशमा दर्जन विश्वविद्यालय सुचारु छन् । ती विश्वविद्यालयबाट सम्बन्धन प्राप्त सयौं क्याम्पस सुचारु छन् । सर्वविदितै छ नेपालको शिक्षा बढी सैद्धान्तिक र कम व्यावहारिक छ । आउट डेटेड पाठ्यक्रमका आधारमा बनेका पाठ्यपुस्तक र दशकौंदेखि एउटै नोट लेखाउने शिक्षक छन् भन्ने आरोप उस्तै छ । यही बाध्यतालाई चिर्न अढाई दशकदेखि नेपालमै अन्तर्राष्ट्रिय डिग्रीका विभिन्न कार्यक्रम सञ्चालनमा छन् । विदेशी विश्वविद्यालयले सञ्चालन गरेका उद्यमका निम्ति चल्तीका विषय तथा कार्यक्रमलाई नेपालमै चलाइएकाले अन्तर्राष्ट्रिय डिग्री स्वदेशमै भन्ने गरिएको छ । बेलायत, अमेरिका, अस्ट्रेलिया, मलेसिया, भारतलगायत मुलुकका विश्वविद्यालयको सम्बन्धन तथा सहकार्यमा ती कलेजहरू सञ्चालनमा छन् । विदेशमा उच्च शिक्षा हासिल गरेर नेपाल फर्किएका युवाले यस्ता शैक्षिक संस्थाको नेतृत्व गर्दैआएका छन् । ती शैक्षिक संस्थाले प्राज्ञिकभन्दा बढी प्राविधिक तथा व्यावसायिक सीप लक्षित कार्यक्रमहरू सुचारु राखेका छन् ।विद्यार्थीले स्वदेशमै बसेर अन्तर्राष्ट्रिय रूपमा चलेका शैक्षिक कार्यक्रमहरू पढ्न पाउँछन् । विदेश पढ्न जाँदा सुरुमै कम्तीमा बीस लाख रुपैयाँ खर्च गर्नुपर्छ भने स्वदेशमै पढ्दा आठ लाखमै त्यो डिग्री लिन सकिन्छ । त्यतिमात्र होइन, त्यो डिग्रीले स्वदेशमै उद्यमी, नेतृत्वकर्ता बन्न सकिन्छ । अर्कोतर्फ त्यही सर्टिफिकेट लिएर थप उच्च अध्ययन गर्न विदेश जान पनि सकिन्छ । हो, यही विषय अहिले सतहमा तरंगित छ । फाइदा के ?स्वदेशमै अन्तर्राष्ट्रिय डिग्री हासिल गर्न पाउनु विद्यार्थीका निम्ति फाइदाजनक छ । स्वदेशमै पढेका विद्यार्थीले नेतृत्व लिएको शैक्षिक संस्थाका सञ्चालकहरूको दाबी छ । अहिले १४ हजारले स्वदेशमै अन्तर्राष्ट्रिय डिग्री पढिरहेका छन् । यो नारामात्रै होइन, विद्यार्थी र अभिभावकका निम्ति महत्त्वपूर्ण विकल्प हो, इस्लिङ्टन कलेजका अध्यक्ष सुलभ बुढाथोकी भन्छन्, हामीले उत्पादन गरेका विद्यार्थी स्वदेशमै कार्यरत छन् । उनीहरू मल्टिमिडिया एनिमेसन, आईटी सेक्युरिटी, बैंक अडिटमा संलग्न छन् । नेपालमा अन्तर्राष्ट्रिय डिग्री लिएर पनि विदेशमा काम गर्न सक्षम रहेको उनले जनाए । ब्रिटिस कलेजका सीईओ राजन कँडेल सर्वसुलभ ढंगले स्वदेशमै हासिल हुने डिग्रीले विद्यार्थीलाई सहज तुल्याएको उल्लेख गर्छन् । विदेशी कोर्सलाई नेपालको राजनीतिक हावाले नछुने बताउँदै भन्छन्, केस स्टडी नेपालकै गर्छन् । सिर्जनात्मक विचार निकाल्छन् । सबै एकेडेमिक क्यालेन्डरअनुसार हुन्छ । उनले आफ्नो कलेजमा ४८ जना विदेशी विद्यार्थी पढ्दै गरेकोसमेत बताए । गेट कलेजका सीईओ खेम लकाई होटल म्यानेजमेन्ट क्षेत्रमा स्वदेशमै पढे पनि विदेशी पर्यटकलाई डिल गर्ने बताउँछन् । हाम्रा विद्यार्थी सहरदेखि गाउँगाउँसम्म पुगेका छन् । स्थानीय उत्पादनलाई प्रवद्र्धन गरेका छन्, भन्छन् । सिल्भर माउन्टेन स्कुलकी निर्देशक सन्दीपा बस्नेत विदेशी सम्बन्धनमा स्वदेशकै विषयलाई अध्ययन, अनुसन्धान हुने दाबी गर्छिन् । निर्देशिका होइन ऐनविदेशी विश्वविद्यालयको कार्यक्रम नेपालमा सञ्चालन गर्नका निम्ति शिक्षा मन्त्रालयको अनुमति चाहिन्छ । विदेशी शिक्षण संस्थाको सम्बन्धनमा उच्च शिक्षा सञ्चालन गर्नेसम्बन्धी निर्देशिका, २०५९ बनेको छ । निर्देशिकामा सम्बन्धित देशको प्रचलित कानुनबमोजिम स्वीकृति तथा गुणस्तर सुनिश्चितता प्राप्त गरेको विश्वविद्यालय वा शिक्षण संस्थालाई विदेशी शिक्षण संस्था भन्ने उल्लेख छ । विदेशी विश्वविद्यालय वा शिक्षण संस्थाको सञ्चालन गरिने कार्यक्रम, सञ्चालन अवधि, विषयहरू, शिक्षण तह, पाठ्यक्रम, क्रेडिट आवर, पाठ्यभार र परीक्षा प्रणालीका सम्बन्धमा आधिकारिक पत्र र युनिभर्सिटीको वरीयतामा उत्कृष्ट हजारभित्र सम्बन्धन प्रदायक विश्वविद्यालय रहेको हुनुपर्ने उल्लेख छ । विदेशी सम्बन्धन लिएर एक जिल्लामा दुईभन्दा बढी शिक्षण संस्था सञ्चालन अनुमति नपाउने भनिएको छ । विदेशी सम्बन्धनका अधिकांश संस्था राजधानीकेन्द्रित छन् । शिक्षामन्त्रीको अध्यक्षतामा उच्चस्तरीय मूल्यांकन तथा अनुगमन समिति रहने व्यवस्था निर्देशिकामा छ । विदेशी विद्यार्थीलाई नेपालमा उच्च शिक्षा हासिल गराउने सरकारको नीति कमजोर रहेको सञ्चालकहरू बताउँछन् । उनीहरू मन्त्रिमण्डल फेरिएसँगै बदलिने नीतिले बढी दु:ख दिने गरेको बताउँछन् । नयाँ विषय प्रवद्र्धन गर्न उत्तिकै गाह्रो छ भन्छन् । एउटा प्रदेशमा लिएको स्वीकृति अर्को प्रदेशमा फेरि लिनुपर्ने व्यवस्था व्यावहारिक नरहेको उल्लेख गर्छन् । अब विदेशी शिक्षण संस्थाको सम्बन्धनका निम्ति निर्देशिका होइन, ऐन चाहिन्छ, अन्तर्राष्ट्रिय शिक्षा प्रदायक संघका संस्थापक अध्यक्ष पंकज जलान भन्छन् । सन् १९९३ पहिलो पटक निजी क्षेत्रबाट होटल व्यवस्थापन विषयमा प्रवीणता प्रमाणपत्र तहको पठनपाठन सुरु भएको मानिन्छ । बहस आवश्यकशिक्षाविद् विद्यानाथ कोइरालाको शब्दमा ग्लोबल र लोकल दुवै जोड्न सकेमा नेपालको निम्ति अन्तर्राष्ट्रिय शिक्षा बन्न सक्छ । अन्तर्राष्ट्रिय गुणस्तरको पढाउने तरिका, शिक्षक व्यवस्था, भौतिक पूर्वाधार, पढाइएका विषयहरूको व्यावहारिक कार्यान्वयन महत्त्वपूर्ण पक्ष मानिन्छ । अन्तर्राष्ट्रियस्तरको शिक्षा दिने तागत भयो भने राम्रो हो, सीए (चार्टर्ड एकाउन्टेन्ट) र ए लेभलको नतिजाले नेपालमा केही फूर्ति लगाउने विषय बनेको उल्लेख गर्दै उनी भन्छन्, गुणस्तर महत्त्वपूर्ण पक्ष हो । कतिपयले विदेशको कोल्याबरेसन भनेका छन् । पढ्न र पढाउन विदेशी नै आउने हो भने बेग्लै कुरा हो । अर्का शिक्षाविद् राजेन्द्रध्वज जोशी विदेशी शिक्षालयको कार्यक्रमलाई नेपालमा सञ्चालन गर्नेबारेमा बहस नभएको बताउँछन् । शिक्षा मन्त्रालयले विदेशी संस्थालाई सम्बन्धन दिएको भन्ने सुनेको छु । कुनकुन र्याङकिङको युनिभर्सिटीलाई प्रवेश गराएका छौं ? शैक्षिक गुणस्तर कस्तो छ । डिग्री कसरी र कतिलाई दिंदैछन् ? यसको अध्ययन, मोनिटरिङ कसरी भइरहेको छ ? भन्नेबारे आधिकारिक रेकर्ड रहन जरुरी छ, जोशीको कथन छ । त्यसैले स्वदेशमाविजय लिम्बू सेनिहाङ काठमाडौंमा सुचारु रिगो टेक्नोलोजी कम्पनीका चार सञ्चालकमध्ये एक हुन् । उनले राजधानीको इस्लिङ्टन कलेजबाट बीएस्सी आईटी गरेका छन् । यो कार्यक्रम लन्डन मेट्रोपोलिटन युनिभर्सिटीको डिग्री हो । यदि म लन्डनमै पढ्न गएको भए, यहाँभन्दा तेब्बर बढी खर्च हुन्थ्यो र डिग्री हासिल गरेलगत्तै कामको अवसर पाउने निश्चित हुन्नथ्यो, ग्राजुएटलाई विदेशमा अवसर कम हुने उल्लेख गर्दै भन्छन्, नेपालमा साइबर सेक्युरिटी र सफ्टवेयर डेभलपर्सका निम्ति काम पाउन सजिलो छ । उनको कम्पनीमा अहिले ५० जना आईटी इन्जिनियर र सफ्टवेयर डेभलपर्स छन् । सरकारी निकाय, बैंक र विदेशी कम्पनीलाई साइबसर सेक्युरिटी र सफ्टवेयर विकासमा सेवा प्रदान गर्दैआएको विजय बताउँछन् ।"
"विदेशी ज्ञान, स्वदेशमै काम","हामीले उतैको जस्तो गुणस्तर कायम गर्नुपर्ने हुन्छ, उनी भन्छन्, ठाउँ मात्र फरक हो ।नेपालका विश्वविद्यालयले पढाउने आईटीका पाठ्यक्रममा उद्देश्य प्रस्ट नभएका कारण पढाइ पूरा भएपछि विद्यार्थीमा के काम गर्ने भन्ने द्विविधा हुने उनको धारणा छ । बाहिरका पाठ्यक्रममा उद्देश्य प्रस्ट हुन्छ, उनी भन्छन्, जसका कारण विद्यार्थीहरू पढाइ पूरा भएपछि के गर्नेमा निश्चिन्त रहन्छन् । लर्डबुद्ध एजुकेसन फाउन्डेसनका निर्देशक पंकज जलान विदेशी विश्वविद्यालयमा पढाउने शैली, पाठ्यक्रम र मूल्यांकनका आधारमा फरक हुने धारणा राख्छन् । पढाउने व्यावहारिक शैली, भविष्यकेन्द्रित पाठ्यक्रम र वैज्ञानिक मूल्यांकन पद्धतिका कारण विद्यार्थी बढी उद्देश्यप्रेरित हुने उनको धारणा छ ।विदेशी विश्वविद्यालयमा आबद्ध भएका कलेजमा पढाइ हुने फरक विषयका कारण नेपालमा अपुग जनशक्तिसमेत पूर्ति भएको बुढाथोकीको धारणा छ । केही अगाडिसम्म ग्राफिक्स डिजाइनर, साइबर सेक्युरिटीमा काम गर्ने जनशक्ति नेपालमा पाउन मुस्किल थियो, उनी भन्छन्, अहिले यहीं पढेका नेपाली जनशक्तिले काम पाइरहेका छन् ।"
प्रतिस्पर्धामा उत्रन विदेशी डिग्री,प्रस्तुति : सुदीप कैनी
आकर्षण होटल म्यानेजमेन्टमा,"होटल व्यवस्थापन (म्यानेजमेन्ट) मा विदेशी डिग्री अध्ययन गर्न विदेश गइरहनुपर्ने बाध्यता छैन अचेल । स्वदेशै बसेर पनि विभिन्न प्रख्यात विदेशी विश्वविद्यालयको डिग्री प्राप्त गर्न सकिन्छ । स्वदेशमै विदेशी गुणस्तरीय डिग्री पाइने भएपछि होटल म्यानेजमेन्टमा विद्यार्थीहरूको आकर्षण बढेको जानकारहरू बताउँछन् । पछिल्लो समय व्यवस्थापन विषय अध्ययन गर्ने विद्यार्थीहरू बढ्दै गएको गेट कलेजका सीईओ खेमराज लेकाईले बताए । यो कलेजले स्वीट्जरल्यान्डको स्वीस होटल एसोसिएसनको सम्बन्धनमा स्नातक तहको ब्याचलर्स अफ होटल म्यानेजमेन्ट कार्यक्रम सञ्चालन गर्दै आएको छ । वार्षिक १ सय ५० जना विद्यार्थी भर्ना गरी गुणस्तरीय विद्यार्थी उत्पादन गर्ने आफूहरूको एकमात्र उद्देश्य रहेको उनले बताए । स्वीट्जरल्यान्डको स्वीस होटल एसोसिएसनअन्तर्गत विश्वभर ६ वटा होटल म्यानेजमेन्टसम्बन्धी कलेज सञ्चालनमा छन् । तीमध्ये तीनवटा स्वीट्जरल्यान्डमै सञ्चालन छन् । बाँकी तीनमध्ये अस्ट्ेरलिया, चीन र नेपालमा छन् ।गुणस्तरीय विद्यार्थी उत्पादन गर्नु नै आफ्नो कलेजको प्रमुख उद्देश्य रहेको लेकाईले दाबी गरे । यो विषय पढ्नका लागि प्रमाणपत्र (प्लस टु) मा होटल म्यानेजमेन्ट वा व्यवस्थापन तह नै अध्ययन गर्नुपर्ने भन्ने हुँदैन । जुनसुकै विषय अध्ययन गरे पनि प्लस टु वा सो बराबरको डिग्री हासिल गरेका विद्यार्थीहरूले यो कलेजमा भर्ना हुन पाउँछन् । तीन वर्षको कोर्स रहेको उक्त विषयमा विद्यार्थी छनोट गर्दा अंग्रेजीलाई प्राथमिकतामा राखिन्छ, उनले भने । समावेशीमा विश्वास राख्ने हुनाले प्राय: सबै जिल्लाका विद्यार्थीहरूले यो कलेजमा पढ्न पाउँछन् । कुनै विद्यार्थीको अंग्रेजी कमजोर भएमा उसलाई अतिरिक्त क्लास दिएर भए पनि अंग्रेजीमा सुधार ल्याइने उनले बताए । यो कलेजमा बीएचएम पूरा गर्न कुल साढे सात लाख रुपैयाँ लाग्ने लकाईले बताए ।पछिल्ला वर्षमा नेपालमा पनि पर्यटन व्यवसाय फस्टाउँदो छ । यसकारण होटल र हस्पिटालिटी क्षेत्रमा थुप्रै जनशक्ति आवश्यक देखिएको छ । ती जनशक्ति आपूर्ति हुने भनेकै होटल म्यानेजमेन्ट कलेजहरूबाट हो । सीधा अर्थमा भन्दा होटल म्यानेजमेन्ट पढेको विद्यार्थीहरूलाई जागिरको अभाव हुँदैन । उनीहरूले आफूले चाहेको स्थानमा राम्रो तलब सुविधासहित सम्मानजनक रूपमा काम गर्न पाउँछन् । यो विषय अध्ययन गर्ने विद्यार्थीहरूका लागि जागिर ग्यारेन्टी हुने आईआईएमएस कलेजका प्रमुख कार्यकारी अधिकृत सविन्द्र महर्जनले बताए । मलेसियाको यूसीएसआई युनिर्भसिटीको सम्बन्धनमा सञ्चालित उक्त कलेज विश्वको टप पाँच कलेजमा पर्छ । बीएचएम पढेका विद्यार्थीहरूलाई रोजगारीको चिन्ता हुँदैन, उनले भने, आकर्षक तलब सुविधासहित काम पाउन सकिन्छ । जागिरका लागि मात्र पढेको नभई उद्यमी बन्नका लागि पनि होटल व्यवस्थापन शिक्षा उपयोगी हुने उनले बताए । बजारको मागअनुसार अझै कलेजहरूले जनशक्ति आपूर्ति गर्न नसकेको उनले बताए । बजारमा माग धेरै छ, उनले भने, मागअनुसार आपूर्ति कम छ । अन्तर्राष्ट्रिय युनिभर्सिटीको सम्बन्धनमा नेपालमा सञ्चालन भएको होटल म्यानेजमेन्ट कलेजहरूको शिक्षा गुणस्तरीय रहेको सिल्भर माउन्टेन स्कुल अफ होटल म्यानेजमेन्टकी निर्देशक सन्दीपा बन्स्यातको दाबी छ । यो कलेज यूकेको क्विन मार्गरेट युनिभर्सिटीको सम्बन्धनमा सञ्चालित छ । यो १ सय ४० वर्ष पुरानो युनिभर्सिटी हो । सिल्भर माउन्टेन स्कुल अफ होटल म्यानेजमेन्ट विगत १७ वर्षदेखि नेपालमा सञ्चालित छ । एक ब्याचमा २ सय विद्यार्थी मात्र भर्ना गराउने यो कलेजमा सैद्धान्तिकसँगै प्रयोगात्मक शिक्षालाई बढी जोड दिइने उनले बताइन् । मासिक १६ हजारमा अध्ययन पूरा गर्न सकिने यो कलेजले बीएचएम पूरा गर्न कुल ८ लाख रुपैयाँ लाग्ने उनले बताइन् । बीएचएम पढ्ने विद्यार्थीलाई धेरै अवसर छ, उनले भनिन्, बेरोजगार भइयो भन्ने चिन्ता हुँदैन । बीएचएममा डिग्री हासिल गरेका विद्यार्थीको भविष्य उज्ज्वल रहेको एकेडेमी अफ कुलिनरी आर्ट्सका अध्यक्ष असिस महर्जनको दाबी छ । यो पर्यटनमा आधारित उद्योग हो, उनले भने, पर्यटन व्यवसाय फस्टाउँदै गएकाले होटल व्यवस्थापनमा डिग्री हासिल गरेका जनशक्तिको माग पनि बढेको हो । मलेसियाको लिंकल युनिभर्सिटीद्वारा सम्बन्धन प्राप्त यो कलेजले वार्षिक १ सय २० जना विद्यार्थीलाई अध्यापन गराउँदै आएको छ । चारवर्षे बीएचएम कोर्स पूरा गर्न करिब ९ लाख रुपैयाँ लाग्ने उनले बताए । नेपाल सरकार सन् २०२० मा नेपाल भम्रण वर्ष मनाउने तयारीमा छ । अबको दुई वर्षपछि मनाइने भम्रण वर्षको उद्देश्य नेपालमा २० लाख पर्यटक ल्याउने हो । अहिलेसम्म सर्वाधिक पर्यटक नेपाल आउनेमा १० लाख हाराहारीमात्रै पुगेको छ । यसका लागि पनि होटल म्यानेजमेन्ट पढेका धेरै जनशक्ति आवश्यक पर्छ । यस क्षेत्रमा संलग्नहरूका अनुसार, स्वदेशमा कम्तीमा ५ देखि ८ लाख रुपैयाँ खर्च गरे चार वर्षको अन्तर्राष्ट्रियस्तरको बीएचएम कोर्स अध्ययन गर्न सकिन्छ । काठमाडौंबाहेक पोखरा, विराटनगर, दाङ, इटहरीमा पनि बीएचएमसम्मको अध्यापन हुने कलेज सञ्चालन भइरहेका छन् । नेपाली बजारमा स्नातक उत्तीर्ण गरेका विद्यार्थीले कम्तीमा १० हजार रुपैयाँबाट जागिर सुरु गर्छन् । औसतको मासिक आम्दानी २० हजार रुपैयाँ हाराहारी हुन्छ । तीमध्ये पनि विदेशी डिग्री हासिल गरेका विद्यार्थीको आम्दानी त्यो भन्दा पनि बढी हुने गर्छ । यो विषय पढ्ने धेरै विद्यार्थीको रोजाइ विदेश हुने गरेको छ । विदेशमा माग धेरै भएकाले राम्रो आम्दानीका साथै भिसा पनि सजिलै लाग्छ ।"
बिकाउ बीबीए,"सूचना प्रविधिको विकास र विस्तारसँगै हरेक विद्यार्थीले स्वदेशमा नभई विदेशमा पनि आफूलाई बिकाउन अन्तर्राष्ट्रियस्तरका विद्यालय, कलेज वा विश्वविद्यालयबाट शिक्षा लिने चाहना राख्नु नौलो कुरा होइन । तर समय, पारिवारिक बाध्यता तथा आर्थिक हैसियतका कारण आफूले चाहेर पनि विश्वस्तरको शैक्षिक संस्थामा भने थोरैले मात्र अध्ययन गर्न पाएका छन् । त्यो क्रममा विदेशका विभिन्न विश्वविद्यालयबाट सम्बन्धन लिई केही कलेजले ब्याचलर इन बिजनेस एड्मिनिस्ट्रेसन (बीबीए) कोर्स सञ्चालन गर्दै आएका छन् । तीमध्ये, जोरपाटीको नामी कलेज, नयाँ बानेश्वरको प्रेसिडेन्सियल बिजनेस स्कुल, बबरमहलको किंग्स कलेज र सिनामंगलको एस इन्टरनेसनल बिजनेस स्कुल मुख्य छन् । हालैका वर्षमा विद्यार्थीहरू विदेश अध्ययनका लागि जान लालायित हुने प्रवृत्ति बढ्दो छ । रोजगारीलगायतका अवसरको कमीका कारण यदाकदा नेपालको शिक्षाको गुणस्तरमाथि प्रश्न उठ्ने गरेका कारण पनि विदेश जाने विद्यार्थीको संख्या बढेकोमा दुई मत छैन । त्यसैले आफूहरू नेपालमा नै अन्तर्राष्ट्रियस्तरको शिक्षा प्रदान गर्न लागिपरेको कलेज सञ्चालकहरूको भनाइ छ । तर सीमित स्रोत र साधनका कारण आफ्नो रुचिको विषय आफूले चाहेको देशको विश्वविद्यालयमा अध्ययन गर्न नपाउने तथा गुणस्तरीय शिक्षाकै लागि विदेश जानुपर्ने बाध्यतामा परेका विद्यार्थीलाई लक्षित गरी नेपालमै केही शैक्षिक संस्थाले सेवा दिइरहेका छन् । जोरपाटीस्थित नामी कलेजका प्रमुख कार्यकारी अधिकृत पवन पोखरेल आफूहरूले कम पैसामा विश्वस्तरको अन्तर्राष्ट्रिय डिग्री दिएको दाबी गर्छन् । उनी भन्छन्, नेपालमा हामीले दिएको अन्तर्राष्ट्रियस्तरको शिक्षाका कारण विद्यार्थीहरूले विश्वस्तरमै प्रतिस्पर्धा गर्न सफल भएका उल्लेख्य उदाहरण छन् ।पोखरेलले भविष्यमा बजारलाई आवश्यक पर्ने जनशक्तिका लागि नामी कलेज लागिपरेको जनाए । उनले भने, गुणस्तरीय शैक्षिक संसाधन उत्पादन गर्नु नै हाम्रो प्रमुख उद्देश्य हो । पोखरेलले आफूहरूले कम खर्चमा विदेशस्तरकै शिक्षा दिइरहेकाले अध्ययनकै लागि विदेश जानुपर्ने कारण नभएको दाबी गरे । हाल नेपालमा विदेशी विश्वविद्यालयको पाठ्यक्रमअनुसार शिक्षा प्रदान गर्ने कलेजहरूको संख्यासमेत बढ्दै गएको छ । संख्या बढ्दै गएकाले पनि विद्यार्थीलाई झन् फाइदा पुगेको कतिपय सञ्चालकको धारणा छ । पछिल्लो समय नेपालमा आधारभूत शिक्षा आर्जनपछि विदेश अध्ययनमा जाने विद्यार्थीहरूको भीड केही हदसम्म भए पनि कम गर्न लागिपरेको उनको भनाइ छ । खासगरी नेपाली विद्यार्थीहरूले पहिलेदेखि नै अध्ययनका लागि रुचाएका अमेरिका, अस्ट्ेरलिया, क्यानडा, बेलायत, नर्वे, डेनमार्क, जर्मनी, फिनल्यान्डका साथै पछिल्ला दिनमा जापान र चीन जाने विद्यार्थीलाई देशमै ती देशको स्तरअनुसारको शिक्षा दिनु नै आफ्नो कलेज स्थापनाको मुख्य उद्देश्य भएको अधिकांश कलेज संस्थापकको भनाइ छ । नयाँ बानेश्वरस्थित प्रेसिडेन्सियल बिजनेस स्कुलका कार्यकारी निर्देशक लक्ष्मण केसी आफूहरूले अमेरिकीस्तरको शिक्षा नेपालमै दिएको दाबी गर्छन् । उनी भन्छन्, हामीले सम्बन्धन लिएको अमेरिकाको वेस्टक्लिफ विश्वविद्यालयकै स्तरमा राम्रो तथा गुुणस्तरीय शिक्षा दिएका छौं । बबरमहलस्थित किंग्स कलेजका कार्यकारी निर्देशक नरोत्तम अर्याल पनि केसीको भनाइमा सहमत छन् । उनी आफ्नो शिक्षण संस्थामा अध्ययन गर्ने विद्यार्थी स्थानीयका साथै विश्वस्तरमा समेत प्रतिपर्धामा खरो उत्रन सक्ने दाबी गरे । नेपालमै विदेशी कोर्स पढेका कतिपय विद्यार्थीले समेत राम्रो प्रगति गरेका उदाहरण छन् । उनीहरू नेपालमै त्यस्तो पढाइ सुरु भएपछि विदेशमा पढ्नकै लागि जानुपर्ने अवस्था नरहेको बताउँछन् । जोरपाटीको नामी कलेजबाट हालै बीबीए अध्ययन पूरा गरेका वत्सल राजभण्डारीले नेपालका अन्य कलेज र विदेशी कोर्स पढाउनेबीच निकै अन्तर रहेको बताए । डोचा ब्रान्डको जुत्ता उत्पादन गर्दै आएका राजभण्डारी व्यावहारिक शिक्षा र विद्यार्थीको क्षमताको सही मूल्यांकन हुने भएकाले विदेशी कोर्सअनुसार पठनपाठन हुने कलेजमा भर्ना हुन सुझाव दिन्छन् । प्रेसिडेन्सियल बिजनेस स्कुलबाट आफ्नो अध्ययन पूरा गरी नेपाल पर्यटन बोर्डमा लेखा अधिकृतमा कार्यरत गोपाल भण्डारी पनि विदेशी कोर्स नेपालमै पढ्नुका धेरै फाइदा देख्छन् । उनी भन्छन्, नेपालमै विदेशी डिग्री लिनु भनेको व्यावहारिक र आधुनिक तवरले अध्ययन गर्नु नै हो । त्यस्तो शिक्षाले आफ्नो अध्ययनको क्षेत्रमा खरो उतार्न मद्दत पुर्याउने उनको दाबी छ । सिनामंगलस्थित एस इन्टरनेसनल बिजनेस स्कुलका निर्देशक आशिष तिवारी अध्ययनका लागि विदेशिने विद्यार्थीलाई रोक्नु तथा सस्तो शुल्कमा गुणस्तरीय शिक्षा प्रदान गर्नु नै आफूहरूको उद्देश्य भएको बताउँछन् । उनी भन्छन्, हामीले प्रदान गर्ने शिक्षा अन्तर्राष्ट्रिय प्रणालीअनुसार भएकाले विद्यार्थीले सैद्धान्तिकका साथसाथै व्यावहारिक ज्ञानमा पनि दक्षता हासिल गर्छन् । १९ वर्षदेखि नेपालमै विदेशी उच्च शिक्षा दिएका छौं । विदेशी मापदण्ड र स्तरको शिक्षा नेपालमै प्रदान गरेर योगदान गरिराखेका छौं । स्नातक र स्नातकोत्तर तहमा विद्यार्थी पढिरहेका छन् । विद्यार्थीको आकर्षण बढ्दै गएको छ । समयसापेक्ष पाठ्यक्रमअनुसार पढाइ हुन्छ । समयमै परीक्षा, भर्ना र नतिजा प्रकाशन गर्छौं । पढ्नकै लागि विदेश जाने प्रवृत्ति रोकिएको छ । रोजगारीका लागि चाहिने सीप र क्षमता विकास गर्छौं ।नेपालमा उच्च शिक्षा हासिल गर्ने विद्यार्थीहरूले नेपालको पाठ्यक्रम राम्रो भए पनि समयानुकूल परिमार्जन र परिष्कृत नहुने गुनासो पुरानै हो । त्यस्तो अवस्थामा हरेक वर्षजसो हुने कोर्स परिमार्जन र सैद्धान्तिक ज्ञानसँगै व्यावहारिक अभ्यासका लागि विदेशी कोर्सअनुसारका कलेजमा अध्ययन गर्न कलेज सञ्चालकहरू सुझाव दिन्छन् । नेपालमा सैद्धान्तिकसँगै व्यावहारिक तथा जीवनोपयोगी विश्वस्तरको शिक्षा दिन हामी कुनै कसर बाँकी राख्दैनांै, उनीहरू भन्छन्, उच्च शिक्षा र अवसरका लागि विदेशमा भौतारिने दिन अब गए । विदेशमा अध्ययन गराइने विधिलाई आधार मान्ने हो भने नेपालमा केही समय र बजारअनुसारको शिक्षामा केन्द्रित हुन सके नेपालमै विश्व बजारमा सजिलै बिक्ने शिक्षा दिन सकिने देखिन्छ । माथि उल्लेखित सबैजसो कलेजहरूले त्यसका लागि आफूहरू सधैं क्रियाशील रहेको जनाएका छन् । त्यसकारण सैद्धान्तिक कक्षासँगै विभिन्न अभ्यासमूलक क्रियाकलापमार्फत व्यावहारिक तथा रोजगारमूलक शिक्षा दिई विद्यार्थी, समग्र शिक्षा प्रणाली र देशको विकासमा समेत टेवा पुर्याउनु आफूहरूको उद्देश्य रहेको कलेजका सञ्चालकहरूको भनाइ छ ।"
