शीर्षक,विवरण
बागलुङमा बाँचिरहेछ भक्तपुरे नाच,"१७२५ सालमा काठमाडौंबाट बागलुङ आउँदा आफ्नै संस्कार र संस्कृतिमा भिजेका नेवार समुदायले ती परम्परालाई निरन्तरता दिएका छन् । केही यस्ता कला र संस्कार पनि छन्, जो काठमाडौंमा लोप भए तर यहाँ संरक्षित छन् ।पर्वत राज्यको इतिहास नामक कृतिमा टेकबहादुर श्रेष्ठको पनि उल्लेख गरेका छन् । सिंह कलाकारितामा धेरै रुचि राख्थे, उनका साथी पनि कलाकार थिए, अधिवक्ता तथा इतिहासविद् काजी गाउँले श्रेष्ठले भने, आधुनिक बागलुङमा पनि यो कलाकारिता अझै जीवित छ । नेवार समुदायले अहिलेसम्म संस्कृति बचाएर राखेका छन् । काष्ठकला भने लोप भएको छ । अहिले पनि उपल्लाचौरमा देउती बज्यैको मन्दिर छ, त्यो नेवारहरूको पुरानो चिनो हो, गाउँले भन्छन्, त्यसमा बुनिएको कला र एउटा सत्तलको बुट्टा बाँकी छ । नेवारहरूले गाईभैंसी पाल्दा किलो बनाएर अरू सबै काष्ठकला कुहिएको उनले बताए । उपत्यकाबाट भागेर आएका नेवारमा राजभण्डारी, शाक्य र श्रेष्ठ बढी छन् । यहाँका प्रधानहरू भने पाल्पाबाट आएको अनुमान छ । पृथ्वीनारायण शाहले काठमाडौं कब्जा गर्दा भागेका नेवार समुदायसँगै उपत्यकाको केही संस्कृति पनि लोप भयो । सुरुमा भारत पसेका रणजित मल्लका छोरा अनजुत सिंह १७४० सालमा बागलुङको उपल्लाचौर आएका थिए । उनले बागलुङमा दरबार बनाएर बसे । तत्कालीन पर्वत राज्यका राजाले उनलाई १ सय मुरी फल्ने जग्गा दिएर खाने व्यवस्था मिलाइदिए । सिंहसँगै आएका केही सहयोगी कलाकार थिए ।जोगी नाचनेपालभरि नै लोप भएको नेवारी संस्कृतिमा आधारित दुईवटा नृत्य बागलुङमा संरक्षित छ । जोगी नाच र हनुमान नाच अनौठो प्रकृतिका र लोपोन्मुख नृत्य हुन् । सहकाल जगाउन र कुल पितृको सम्झनामा यी नाच देखाउने गरिन्छ । जोगी नाचमा महादेवको पूजा गरिन्छ । महादेव जस्तै जटा, त्रिशूल र माला लगाएका जोगी को लस्करै बनेर नाच्ने संस्कृति बागलुङका शाक्यहरूले बचाएका हुन् । असुरी प्रवृत्तिको अन्त्य, सुसम्बन्ध फैलने र सहकाल आउने विश्वासका साथ यो नृत्य देखाइन्छ । घण्टाकर्णको मृत्युपछि उसकी श्रीमतीले रणचण्डीका रूप लिएको लाखे नचाएको एकदुई दिनपछि अर्थात जनैपूर्णिमादेखि कुसे आंैसीसम्म जोगी नाच नचाउने चलन छ । समाजमा राक्षसी प्रवृत्ति अन्त्यका लागि जोगी नाच देखाउने गरिएको ज्ञानोदय बुद्ध विहारका पूर्वअध्यक्ष तथा संस्कृतिविद् मुकुन्द शाक्य (शाक्य जेठा) ले बताए । कम्तीमा १० जना जोगी बन्ने युवा भएनन् भने नाच निस्किँदैन, शाक्यले भने, प्राय: २० देखि ३० युवाको समूहमा जोगी बनाएर यो संस्कार जोगाएका छौं । यो नृत्यमा शिवपार्वती, जोगीका विभिन्न रूप बन्ने, ताण्डव नृत्य र मृदंग बजाउने गरिन्छ ।हनुमान नाचरामायणका चर्चित पात्र हनुमान जस्तै सिंगारिएर नाच्ने परम्परा पनि यहाँ संरक्षित छ । ३ सय वर्षअघि भक्तपुरमा यो नृत्य थियो भन्ने विश्वास छ । उपत्यकामा यो नाच लोप भएको छ । एकैपटक ३० जना युवा सिंगारिएर नाच्ने र राताम्मे कपडा लगाउँदा धेरैको ध्यान तान्छ । धेरै समयको मिहिनेत र धेरै युवा चाहिने भएकाले यो लोपोन्मुख छ । कम्तीमा १३ जोडी र बढीमा १५ जोडी हनुमान बनेर पँधेराबाट यो नृत्य सुरु गरिन्छ । अष्टचिरञ्जीवीका रूपमा हनुमानलाई पूजा गर्ने र उनैको नाच प्रदर्शन गर्दा जीवनभर शक्ति प्राप्त हुने विश्वासले यो नृत्य देखाइन्छ, संस्कृतिविद् प्रेम छोटाले भने, तत्कालीन भक्तपुरमा मनाइने यो नाच अहिले उता लोप भयो, बागलुङमा संरक्षित छ । रामका सेवक भएकाले हनुमान नाच देखाउँदा धर्म मिल्ने, हनुमानको झंै शक्ति मिल्ने, समाजमा वीर व्यक्तिको संज्ञा पाउने र काम गर्ने जाँगर पलाउने लगायतका विश्वास गरिन्छ ।छोटाका अनुसार यो नाचले युवालाई ब्रह्मचर्यमा रहन सिकाउँछ । १६ वर्षदेखि ४० वर्षका युवालाई हनुमान बनाइने र बन्नुपूर्व साता दिनसम्म युवाले ब्रह्मचर्यमा बस्नुपर्छ । रामायणको कथामा आधारित नाच भएकाले हिन्दुधर्म मान्ने सबैले यो संस्कृति संरक्षणमा भाग लिन्छन् । २०४६ सालदेखि हनुमान नाच संरक्षण परिषद् गठन भएको छ । निकै खर्चिलोसमेत हुने भएकाले नाचको संरक्षण गर्न एकल पहलले पुग्दैन, छोटाले भने, बजारभर दानदक्षिणासमेतको जोहो गरेर संस्कारको संरक्षण गरिएको छ । ध्योला तालमा नाच्नका लागि मृदंगा बाजा, धिमे र झ्याली बजाउनका लागि कलाकार आवश्यक पर्छ । त्यस्ता कलाकारलाई अगुवाइ गर्ने प्रधान कजी रहने व्यवस्था छ । मुख्य सञ्चालकका रूपमा चिनिने प्रधान कजीले नाचको संयोजन गर्छन् । नाचमा भजन मण्डलीको व्यवस्था गर्न अन्य सहायक कजीको पनि व्यवस्था गरिनुपर्छ । एकैपटकमा ५० देखि ६० जना जुटेपछि मात्र यो नाच देखाउन सकिन्छ, छोटाले भने, लोपोन्मुख संस्कृति भएकाले संरक्षण गर्ने र विश्व संस्कृतिमा सूचीकृत गर्ने कामका लागि पहल भइरहेको छ ।"
ट्रम्पलाई धक्का,"वासिङटन (एजेन्सी) अमेरिकामा मंगलबार भएको मध्यावधि निर्वाचनमा सत्तारूढ रिपब्लिकन पार्टीले संसद्को तल्लो सदन हाउस अफ रिप्रिजेन्टेटिभमा नियन्त्रण गुमाएको छ । डेमोक्रेटिक पार्टीले बहुमत हासिल गरेपछि राष्ट्रपति डोनाल्ड ट्रम्पलाई धक्का लागेको छ । उनलाई अब बिना अड्चन आफ्ना एजेन्डा अघि बढाउन समस्या पर्नेछ । हाउसमा बहुमतका लागि २१८ सिट आवश्यक पर्नेमा डेमोक्रेटिकले नेपाली समयअनुसार बुधबार साँझसम्म २२१ सिट हासिल गरेको छ भने रिपब्लिकनले १९९ सिट प्राप्त गरेको छ । हाउसको ४३५ सिटका लागि चुनाव भएको थियो । रिपब्लिकन पार्टीले सिनेटमा भने बहुमत हासिल गरेको छ । सिनेटको १ सय स्थानमध्ये ३५ सिटमा चुनाव भएको हो । चुनावी नतिजापछि सिनेटमा डेमोक्रेटिकको ४५ सिट र रिपब्लिकनको ५१ सिट रहनेछ ।मंगलबारको मध्यावधि निर्वाचन राष्ट्रपति ट्रम्पको दुई वर्षको कार्यकालको जनमत संग्रह का रूपमा लिइएको थियो । सिनेटमा सत्तारूढ रिपब्लिकन पार्टीलाई बहुमतको अर्थ हो, ट्रम्पको कार्यकारी र न्यायिक नियुक्तिले चुनौतीको सामना गर्नुपर्ने छैन । तर हाउसमा डेमोक्रेटिकको बहुमत हुँदा ट्रम्पको नीति पारित हुन विभिन्न अवरोध सामना गर्नुपर्नेछ । डेमोक्रेटिक पार्टीले भर्जिनिया, इलिनोइस र फ्लोरिडामा जित हासिल गरेको छ । यस्तै, डेमोक्रेटिक पार्टीकी २९ वर्षीया अलेक्जेन्ड्रिया कोर्टेज अमेरिकी कांग्रेसमा निर्वाचित हुने सबैभन्दा कम उमेरकी प्रतिनिधि बनेकी छन् । यस्तै सोही पार्टीबाट दुई मुस्लिम महिला चुनिएका छन् । जसमा इल्हान उमर र राशिदा तालिब छन् । हाउसमा २ मुस्लिम महिलासहित ८९ महिला निर्वाचित भएका छन् । यसअघि ८४ महिला चुनिएका थिए । डेमोक्रेटिककी हाउस नेता न्यान्सी पेलोसीले विजयपछि वासिङटनमा सम्बोधनका क्रममा मतदातालाई धन्यवाद दिँदै अब नयाँ अमेरिका हुने बताएकी छन् । मध्यावधि चुनावको परिणामका विषयमा राष्ट्रपति ट्रम्पले शृंखलाबद्ध ट्विट गरेका छन् । एक ट्विटमा उनले भनेका छन्, १०५ वर्षको इतिहासमा पहिलो पटक राष्ट्रपतिको पार्टीबाट सिनेटमा बहुमत हासिल भएको छ । ट्रम्पसँग जादु छ । जब पूरै मिडिया मेरोविरुद्ध थियो, हरेक दिन तिनीहरूले आक्रमण गर्थे, तर पनि ट्रम्पको जादु चल्यो ।यस्तै, ५० गभर्नरमध्ये ३६ का लागि चुनाव भएकोमा मिसिगन, इलिनोइस र कान्ससमा डेमोक्रेटिक पार्टी विजयी भएको छ । अमेरिकाको यो मध्यावधि निर्वाचनमा ५० वर्षयता सबैभन्दा बढी मतदान भएको थियो । यसअघि अमेरिकी नागरिक यस चुनावलाई राष्ट्रपति चुनावजति गम्भीर रूपमा लिँदैनथे । अमेरिकी कांग्रेसको यो निर्वाचन हरेक ४ वर्षमा नोभेम्बर महिनामा हुन्छ । राष्ट्रपतिको कार्यकालको बीच समयमा हुने भएकाले यसलाई मध्यावधि (मिडटर्म) निर्वाचन भनिन्छ । यही चुनावले राष्ट्रपतिको बाँकी कार्यकाल कस्तो हुन्छ भन्ने तय गर्छ ।"
प्रदेशको अधिकार विस्तार गर्न केन्द्रसँग माग,काठमाडौं (कास) प्रदेश २ ले जिल्ला प्रशासन कार्यालयहरूलाई प्रदेश सरकार मातहत ल्याउन र प्रमुख जिल्ला अधिकारीलाई सरुवाको अधिकार विस्तार गर्न संघीय सरकारसँग माग गरेको छ । प्रदेश २ का आन्तरिक मामिला तथा कानुनमन्त्री ज्ञानेन्द्रकुमार यादवले प्रधानमन्त्री तथा मन्त्रिपरिषद् कार्यालयमा पत्र पठाई प्रदेश प्रहरी प्रशासन तथा शान्तिसुरक्षा कायम गर्नेसम्बन्धी कार्यकारी आदेशमा केही व्यवस्था थप्न आग्रह गरेका हुन् । उनले पत्रमा प्रजिअका साथै एसपीसम्मका प्रहरी कर्मचारीलाई काज र सरुवाको अधिकार दिनुपर्ने माग गरेका छन् । सरकारले जारी गरेको आदेशको स्वागत गर्दै मन्त्री यादवले पत्रमार्फत पठाएको संशोधन प्रस्तावमा प्रदेशभित्रका प्रमुख जिल्ला अधिकारीलाई आन्तरिक मामिला तथा कानुन मन्त्रालयको समन्वयमा काज र सरुवाको अधिकार हुनुपर्ने भनिएको छ ।
हरेक तिहारमा रुन्छन् योगमाया र सुशीला,"आँगनछेउ फुलेका सयपत्री र मखमलीले तिहारको माहोल बेग्लै बनाएको छ । रंग र प्रकाशको मिश्रणले रात पनि धपक्कै बलेको छ । तर योगमाया गाहालाई तिहारको कुनै रौनकले छुँदैन । बरु उनको हृदय नमीठो गरी दुख्छ, आँसु रसाउँछ । २०५८ देखि उनले दाजु केवल गाहासँग तिहार मनाउन पाएकी छैनन् । संकटकालको बेला थियो, उनका दाजु माओवादीमा लागेर पाल्पाको जनसरकार प्रमुख भएका थिए । पार्टीमै जनवादी बिहा गरेको दुई महिनापछि त्यसै वर्ष पुस ४ गते सुटुक्क आफ्नो घर पाल्पा, दर्लाम आएका बेला उनी पक्राउ परे र गैरन्यायिक हत्या भयो । त्यसबेला म १० कक्षामा पढ्थें, १६ वर्ष लागेकी थिएँ, उनी भन्छिन्, सानैमा बुबा बितेकाले दाजुले हामीलाई हुर्काउनुभएको थियो, उहाँ नभएपछि जीवन त्यसै पनि शून्य भएको थियो । हरेक तिहारमा यो शून्यपनले ज्यादा पिरोल्छ ।भाइटीकाका दिन अरूले दाजुभाइसँग साटेको माया र बाँडेको मिठाईले योगमायाको आँसु छचल्क्याउँछ । मजस्ता हजारौं छन् यो देशमा जसले आफन्त गुमाएका छन्, अचेल शान्ति मन्त्रालयमा द्वन्द्वका समयमा परेका बालिका र महिलाका लागि काम गर्दै गरेकी ३३ वर्षीया योगमाया भन्छिन्, उनीहरूकै बलिदानबाट देशमा परिवर्तन आएको छ भन्ने ठानेर मन बुझाउन खोज्छु तैपनि दु:खले छोइरहन्छ ।यस्तै पीडा दाङ घोराहीकी सुशीला चौधरीको पनि छ । हरेक तिहारले उनको आँखा यसैगरी ओसिलो पारेर जान्छ । मेरा पनि दाजु मारिए, दिदी अहिलेसम्म बेपत्ता छिन्, सुशीला भन्छिन्, तिहारका बेला दुवैको अभावले मुटु फुट्लाजस्तो भएर आउँछ ।थारू संस्कृतिमा हरितालिका तीजका बेला आइतबारी पर्व मनाइन्छ, जसमा दाजुभाइले दिदीबहिनीको सुख, दीर्घायु र स्वास्थ्यको कामना गर्दै व्रत बस्छन् । सानी हुँदा दाजु अर्जुन चौधरीले व्रत बसेर आफैंले बनाएको भोजन खुवाएको मधुरो सम्झना उनीसँग छ । हामी थारूहरूको खास तिहार भनेको आइतबारी हो तर वरपर अरू सबले मनाउने हुनाले तिहारको रामरमाइलोले छोपिसकेको छ, उनी भन्छिन्, यस्तो बेला दिदी र दाजु दुवैलाई साह्रै सम्झन्छु, भावुक हुन्छु ।उनकी २३ वर्षीया दिदी रामकली चौधरीलाई सेनाले २०५८ वैशाख ३ मा पक्रेर लगेको थियो । त्यसयता अहिलेसम्म उनी मरेबाँचेको पत्तो परिवारले पाएको छैन । दाजु अर्जुन क्याम्पसमा पढदा माओवादीमा लागेका रहेछन्, त्यो थाहा पाएर घरमै सेना आई २०६१ चैत २५ मा उनको ज्यान लिए ।घरको जान्ने सुन्ने भनेकै उहाँहरू हुनुहुन्थ्यो, उहाँहरू नहुँदा हाम्रो जीवन चौपट भयो, सुशीला भन्छिन्, चाडबाड र विशेषगरी आइतबारी अनि तिहारमा दुवैको सम्झनाले घरमा सबलाई रुवाउँछ । यस्तो चाड त नआए नि हुने भनेजस्तो हुन्छ हामीलाई ।दिदीलाई बेपत्ता पारेपछि र दाजुलाई मारेपछि सेनाले सुशीलालाई पनि खोज्दै आयो । यो थाहा पाएर उनी घरै छाडी ३ वर्षसम्म राप्तीपारि लुकेर बसिन् । शान्ति प्रक्रिया सुरु भएपछि घर फिरेकी उनको पढाइ पनि बीचमा रोकियो । अचेल एलएलबी तेस्रो वर्षकी छात्रा ३० वर्षीया सुशीला द्वन्द्वपीडित साझा चौतारीकी कोषाध्यक्ष पनि हुन् । मजस्ता द्वन्द्वपीडित देशमा धेरै छन् जसलाई दसैंतिहार र अन्य चाडबाडले कुनै खुसी दिने होइन बरु रुवाउँछन्, उनी भन्छिन्, कम्तीमा राज्यले न्याय दिन सकेको भए हाम्रो मन यति भारी हुने थिएन ।"
तीन तहका सरकारबीच समन्वयका संयन्त्र निष्क्रिय,"तीन तहका सरकारबीच समन्वय, विवाद समाधान तथा राजस्व बाँडफाँटका विषयमा संविधानले व्यवस्था गरेका संयन्त्र गठन र त्यसको परिचालनमा सरकार उदासीन देखिएको छ । संघीय संरचनाको प्रभावकारिताका लागि आवश्यक पर्ने संयन्त्रहरू संघ, प्रदेश र स्थानीय सरकार गठन भएको महिनौं भइसक्दा पनि निष्क्रिय छन् ।विवाद समाधानका लागि संविधानमा परिकल्पना गरिएको प्रधानमन्त्रीको अध्यक्षतामा रहने अन्तरप्रदेश परिषद् बैठक एकपटक पनि बोलाइएको छैन । भदौ २४ मा पहिलोपटक बोलाइएको बैठक स्थगित भएयता फेरि बोलाउने सुरसार छैन । प्रधानमन्त्री कार्यालयका सचिव लक्ष्मणप्रसाद मैनालीले बैठक बोलाउने विषयमा निर्देशन प्राप्त नभएको बताए । प्रधानमन्त्रीले समय दिएपछि मात्रै अन्तरप्रदेश परिषद् बैठक बस्ने हो ।संविधानमा तीन तहबीच समन्वयका लागि आवश्यक कानुन बनाउन सकिने अर्को व्यवस्था छ । स्थानीय तहले काम थालेको वर्ष दिनभन्दा बढी भइसकेको छ । संघ र प्रदेश सरकार गठन भएको ९ महिना । तर, तीन तहबीचको समन्वयका लागि कुनै पनि संयन्त्र छैन । प्रदेश तथा स्थानीय सरकारले प्रधानमन्त्रीकै अध्यक्षतामा विशेष सचिवालयसहितको समन्वय संयन्त्र बनाइनुपर्ने माग अघि सारिसकेको छ । सचिव मैनालीले संविधानले गरेको व्यवस्थाअनुसार तीन तहबीच समन्वयका लागि आवश्यक कानुनको मस्यौदा तयार पार्ने काम भइरहेको बताए । प्रदेश ३ का आन्तरिक मामिला तथा कानुनमन्त्री शालिकराम जमरकट्टेलले प्रदेशले समन्वय गर्नुपर्ने तर संघ सरकारले कुनै प्रकारको समन्वय गर्नु नपर्ने व्यवहार देखिएको बताए । उनले केन्द्र सरकारको मन्त्रिपरिषद् बैठकले गर्ने महत्त्वपूर्ण निर्णय प्रमुख जिल्ला अधिकारीले पाउने तर प्रदेश सरकारले नपाउने अवस्था रहेको बताए । यही हो संघीयता ? संविधानले सरकारहरूबीचको सम्बन्ध सहकारिता, सहअस्तित्व र समन्वयका सिद्धान्तमा आधारित हुने भनेको छ । खोइ त व्यवहारमा त्यसको कार्यान्वयन ?, उनले भने, राम्रो समन्वय भएन भने प्रदेश र केन्द्रबीच टसलको स्थिति निम्तिनेछ । त्यस्तै, संविधानले राजस्वको वितरण, राजस्व तथा करलगायत विषयमा सुधारका लागि सिफारिस गर्न व्यवस्था गरेको राष्ट्रिय प्राकृतिक स्रोत तथा वित्त आयोग पदाधिकारीविहीन छन् । राजस्वको बाँडफाँट, राजस्व असुलीमा सुधार, प्राकृतिक स्रोतको प्रतिफलको वितरणलगायत कामका लागि आयोगको व्यवस्था गरेको छ । आयोगले राजस्व तथा कर प्रणालीका सम्बन्धमा तीनवटै तहलाई आवश्यक सुझाव दिनसक्ने अधिकार छ । तर, आयोग गठन हुन नसक्दा चालु आर्थिक वर्षमा बजेट बाँडफाँट केन्द्र सरकारको चाहनाअनुसार भइरहेको छ । तीन तहका सरकारबीच राजस्व असुली, प्राकृतिक स्रोतमा पहुँच, योजना कार्यान्वयनलगायत कैयन् विषयमा विवाद देखिन थालेको छ । राष्ट्रियसभाका कांग्रेस सांसद राधेश्याम अधिकारीले वित्त आयोग गठन नहुँदा एकथरीले दिने र एकथरीले लिने जस्तो देखिएको बताए । संविधानको भावना त्यो हुँदै होइन, संविधानले प्रस्ट रूपले समानीकरणको सूत्रअनुसार राजस्वमा कसले, कति भाग पाउँछ यकिन गर्नुपर्ने भनेको छ, उनले भने, सूत्रको प्रयोग गरी वित्त आयोगले निकाल्ने हिसाबअनुसार सबै तहका सरकारले स्रोत पाउने हो । संघ सरकारको हकमा पनि त्यही लागू हुन्छ ।"
शिक्षाका उपसचिव नगरपालिका जान मानेनन्,"काठमाडौं (कास) शिक्षा मन्त्रालयबाट नगरपालिकाहरूमा खटाइएका उपसचिव कार्यक्षेत्रमा जान मानेका छैनन् ।दसैंअघि १ सय ६६ उपसचिवको सरुवा भएको थियो । मन्त्रालयका अनुसार नगरपालिकाको शिक्षा शाखा प्रमुखमा सरुवा गरिएका उपसचिवले रमाना लिएर जान चासो देखाएका छैनन् । सरुवा गरिएकामध्ये केहीले मात्रै नगरपालिका जाने इच्छा देखाएका छन् । कुनै मापदण्ड तय नगरी जथाभावी सरुवा गरिएको भन्दै उनीहरूसहित कर्मचारी संघसंगठनले असन्तुष्टि जनाएका छन् ।उनीहरूले शिक्षामन्त्री र सचिवलाई भेटेर सरुवाको निर्णय सच्याउन दबाब दिएका छन् । सरुवा भएको ठाउँमा जिम्मेवारी सम्हाल्न नजानेको संख्या बढी देखिएको मन्त्रालयका एक सहसचिवले बताए । खटाएको ठाउँमा नगएर उनीहरू साविकको कार्यालयमै हाजिर भएर बसेका हुन् । कर्मचारी संघसंगठनले मापदण्डबिनै गरिएको सरुवा बदर गर्नसमेत माग गरेका छन् ।स्वीकृत संगठन संरचनाअनुसार मन्त्रालयमा काजविहीन भएका उपसचिवका लागि २ सय ४५ वटा नगरपालिकामा दरबन्दी कायम गरिएको थियो । तीमध्ये १ सय ५७ नगरपालिकामा तिनलाई खटाइएको थियो । २५ देखि ७५ हजारसम्म जनसंख्या भएका नगरपालिकाका उपसचिवले शिक्षा, युवा तथा खेलकुद शाखा प्रमुखको जिम्मेवारी सम्हाल्नेछन् । दरबन्दी स्वीकृत भएका ८८ नगरपालिकामा अझै मन्त्रालयले उपसचिव खटाउन सकेको छैन ।लामो समयदेखि शिक्षाका उपसचिवहरू मन्त्रालय र मातहत निकायमा कामविहीन भएर बसेका थिए । संघीय मामिला तथा सामान्य प्रशासन मन्त्रालयले संगठन संरचना सच्याएर नगरपालिकामा उपसचिवको दरबन्दी थप गरेको हो । शिक्षा मन्त्रालयमा स्थायी र अस्थायी गरेर १ सय ९२ उपसचिवको दरबन्दी छ । तर मन्त्रालयसँग ४ सय ८७ जना छन् ।दरबन्दीभन्दा बढी २ सय ९५ उपसचिव थिए । २०६९ सालमा शिक्षाका कर्मचारी समायोजन गर्दा उपसचिवको संख्या बढेको थियो । उनीहरूलाई दरबन्दीबिनै विभिन्न निकाय र जिल्ला शिक्षा कार्यालयमा उपजिल्ला शिक्षा अधिकारीको जिम्मेवारी दिएर खटाइएको थियो । नगरपालिकामा खटिएका उपसचिवको समस्या तत्काललाई समाधान हुने मन्त्रालयले जनाएको छ ।"
देउसीभैलो राति १० बजेसम्म मात्रै,"काठमाडौं (कास) काठमाडौं उपत्यकामा राति १० बजेसम्म मात्रै देउसीभैलो खेल्न पाइने भएको छ । रातको समयमा हूलदंगा र आपसी झगडा हुन सक्ने भन्दै प्रहरी प्रशासनले देउसीभैलोका लागि निश्चित समय निर्धारण गरेको हो । गत वर्ष पनि १० बजेसम्म मात्रै देउसीभैलो खेल्न पाउने व्यवस्था थियो । यो व्यवस्थाले तिहारमा रातको समय देउसीभैलो खेल्न प्रतिबन्ध लगाएको छ । १० बजेपछि देउसीभैलो खेल्न नपाइने सूचना जारी गरिसकेका छौं, महानगरीय प्रहरी परिसर काठमाडौंका प्रमुख वसन्त लामाले भने, पटका पड्काउन निषेध गरिएको छ । देउसीभैलो खेल्ने बहनामा राति आपराधिक गतिविधि पनि हुन सक्ने आशंका गर्दै प्रशासनले समय निर्धारण गरेको जनाएको छ । यस्तै तिहार मनाउने क्रममा आतिशबाजी, पटका, भुइँचम्पाजस्ता प्रज्वलनशील पदार्थको उत्पादन, आयात, बिक्रीवितरण र प्रयोग नगर्नसमेत आग्रह गरेको छ ।तीन वर्षअघि गृह मन्त्रालयले देउसीभैलो खेल्ने समय साँझको ७ बजेसम्म तोकेपछि चौतर्फी आलोचना भएको थियो । सर्वसाधारणको विरोधपछि गृह मन्त्रालयले दुई घण्टा समय थप गर्नुपरेको थियो । चाडपर्वका बेला सुरक्षा व्यवस्थालाई नियन्त्रणमा राख्न निश्चित समय तोक्ने गरेको लामाले बताए । पछिल्लो समय काठमाडौं उपत्यकामा देउसीभैलोको माहोलसमेत विस्तारै घटदै गएको छ । विगतमा तिहारको तेस्रो दिन लक्ष्मीपूजाको दिन बिहानैदेखि उपत्यकामा देउसीभैलोको रौनक हुन्थ्यो । यसपालि रौनक कम छ । मान्छेले खोजेको रमाइलो हो । घरमै विभिन्न उपकरणबाट रमाइरहेका हुन्छन् । सहरमा समूहमा भन्दा पनि एक्लाएक्लै इलेक्ट्रोनिक्स डिभाइसमा रमाउँछन्, सिस्नुपानी नेपालका सचिव सरोज घिमिरेले भने, अब देउसीभैलो खेलेर रमाइलो गर्नेभन्दा पनि खाने र डुल्नेतिर सबैको ध्यान गयो ।"
रायमाझी रहेनन्,"काठमाडौं (कास) लोकतन्त्र सेनानी एवं नेता दीपबहादुर रायमाझीको ७६ वर्षको उमेरमा बुधबार निधन भएको छ । लामो समयदेखि अस्वस्थ रहँदै आएका रायमाझीको सिन्धुपाल्चोक, मेलम्ची नगरपालिका ५ स्थित आफ्नै निवासमा निधन भएको हो । रायमाझी तीनपटक प्रधानपञ्च, एक कार्यकाल जिल्ला विकास समिति सदस्य र २०४८ को स्थानीय निर्वाचनमा तत्कालीन सिन्धुकोट गाविस अध्यक्ष निर्वाचित भएका थिए । कांग्रेसले बुधबारै विज्ञप्ति जारी गरी रायमाझीको निधनप्रति दु:ख व्यक्त गरेको छ ।"
बालगोपाल यो तिहारमा पनि बाहिरै,"रानीपोखरीबीचको बालगोपालेश्वर मूर्ति तीन वर्षदेखि राष्ट्रिय संग्रहालय, छाउनीमा छ । दिदीबहिनी नहुनेका लागि वर्षमा एकपटक मात्रै खुल्ने मन्दिरमा यही मूर्ति साक्षी राखेर भाइटीका लगाउने परम्परा थियो । भुइँचालो आएपछि पनि यो परम्परा रोकिएको छैन । तर त्यस दिनका लागि हरेक वर्ष संग्रहालयबाट यहाँ मूर्ति ल्याउनुपर्छ । यो वर्ष पनि भाइटीकालाई मूर्ति ल्याउने तयारी भइरहेको छ । सरकोरवाला निकायको बखेडैबखेडा ले यसको पुनर्निर्माणमा अन्योल सिर्जना भएको छ । २०७३ सालको भाइटीकामै खोल्ने गरी निर्माण गर्ने तयारी भइरहेको थियो यो मन्दिर । २०७२ माघ २ गते राष्ट्रिय भूकम्प दिवसको अवसर पारेर राष्ट्रपति विद्यादेवी भण्डारीले पुनर्निर्माणको शिलान्याससमेत गरेकी थिइन् । महानगरले शिलान्यास भएको ५ महिनापछि पुनर्निर्माण सुरु गरेको थियो । तर यसको निर्माण गर्दा प्राचीन स्मारक संरक्षण ऐनविपरीत भएपछि सम्पदा संरक्षण अभियन्ताले विरोध गरेका थिए । त्यसपछि निर्माण रोकिएको थियो । त्यसयता पोखरी सुकेको छ । मन्दिर लथालिंग छ । संस्कृतिविद् काशीनाथ तमोटका अनुसार यो मन्दिरमा तीनवटा मूर्ति छन् । यसमा मन्दिरमा हरिशंकरी, बालगोपाल र शिवलिंग गरी तीनवटा मूर्ति छन् । यसमध्ये सबैभन्दा अनौठो मूर्ति हरिशंकरीको हो । यस्तो मूर्ति भारतमा पनि छैन । नेपालमा मात्रै हो, तमोट भन्छन्, यो नेपालकै युनिक मूर्ति हो । तर छायामा छ । धेरैलाई जानकारी छैन । यसको प्रचार पनि भएको छैन ।हरिशंकरी भनेको लक्ष्मी र पार्वती जोडिएको मूर्ति हो । लक्ष्मी र पार्वती जोडिएर हरिशंकरी भएको हो, तमोट भन्छन्, विष्णु र शिव जोडिएर हरिशंकर भएका मूर्ति थुप्रै छन् । भारतमा पनि धेरै छन् । नेपालमै पनि छन् । तर लक्ष्मी र पार्वती जोडिएका मूर्ति जम्मा तीनवटा छन् नेपालमा । पाटनको टुसाहिटी, हनुमानढोकाको सुन्दरी चोक र बालगोपालेश्वर मन्दिरमा ।वर्षमा एकपटक मात्रै खुल्ने यो मन्दिरका देवताबारे धेरैलाई थाहा नभएको तमोट बताउँछन् । बालगोपालेश्वर भनेर चर्चा गरिएको मूर्ति पनि बालगोपालेश्वर नभई बालगोपालको भएको तमोट बताउँछन् । बालगोपालको छेउमा शिवलिंग छ । त्यही भएर गोपाललाई पनि गोपालेश्वर भन्न थाले । खासमा गोपाल भनेको सानो कृष्ण हो । लिंग भनेको शिव हो, तमोट भन्छन्, भन्दा भन्दा गोपालेश्वर भन्न थालियो । यसको वास्तविकता के हो भनेर खोजिएन । तमोटका अनुसार विसं १७२१ वैशाखमा पोखरी खनियो । १७२३ मा पोखरीको शिलान्यास गरियो । त्यही वर्षको माघ १३ मा पोखरीको बीचको देवलमा अग्निहोत्र स्तोत्र गरियो । यसको चार दिन पहिला अग्निस्थापना गरिएको थियो, तमोट भन्छन्, प्रतिष्ठानको दिनमा ललितपुरका राजा श्रीनिवास मल्ल समेत आएका थिए ।तमोटका अनुसार देवल प्रतिष्ठानपछि त्यहाँको मुख्य देवी हरिशंकरी मूर्ति राखिएको उनी बताउँछन् । प्रताप मल्लले माघ व्रत समाप्त गरी छोरा चक्रव्रतेन्द्रको नाममा माधवनारायणको मूर्ति रानीपोखरीको उत्तरतिरको खण्डमा स्थापना गरे, उनी भन्छन्, त्यहाँ शिलालेख पनि राखिएको छ । शिलालेखमा विभिन्न तीर्थस्थलबाट पानी ल्याएर रानीपोखरी बनाएको उल्लेख छ । विसं १७२७ मा पोखरीको चार किल्लाको साँधमा चारवटा शिलालेख राख्न लगाएका थिए । त्यहाँ राखिएका शिलालेख कहाँ छन्, अत्तोपत्तो छैन । राष्ट्रिय नाचघर जमलको छेउमा एउटा मात्रै शिलालेख रहेको छ । धार्मिक, ऐतिहासिक र सांस्कृतिक महत्त्वको रानीपोखरी सरोकारवाला निकायको विवादकै कारण ढिलाइ भएको छ । यसको सबैभन्दा बढी बखेडा पुरातत्त्व विभागले नै निकालेको सम्पदा संरक्षण अभियन्ता गुनासो गर्छन् । अहिलेको मुख्य विवाद रानीपोखरीबीचको मन्दिर कुन शैलीमा बनाउने भन्नेमा छ । विज्ञले ग्रन्थकूट शैलीमा बनाउन सुझाव दिएका छन् । गत साता राष्ट्रिय पुनर्निर्माण प्राधिकरणमा भएको बैठकमा ग्रन्थकूट शैलीमा बनाउने विषयमा छलफल भएको थियो । प्राधिकरण ग्रन्धकूट शैलीमै बनाउने पक्षमा छ । त्यसमा पुरातत्त्व विभाग भने सहमत भएको छैन । रानीपोखरीमा दुई वर्षअघि विवाद आउँदा पुरातत्त्व विभागले प्रमाण भेटिए प्राचीन शैलीमा पुनर्निर्माण गर्न सक्ने बताएको थियो । विभागका प्रवक्ता रामबहादुर कुँवरले भनेका थिए, प्राचीन शैलीको प्रमाण भेटियो भने त्यहीअनुसार निर्माण गर्न तयार छौं । रानीपोखरी पुनर्निर्माणको क्रममा विवाद भएपछि प्रताप मल्लकै शैलीमा पुनर्निर्माण गर्न सुझाव दिने गरी बनेको विज्ञ समिति सदस्यमा उनै कुँवर समितिमा छानिए । समितिले प्रतिवेदन बुझाउने क्रममा कुँवरसहित पुरातत्त्व विभागका तीनजना सदस्यले हस्ताक्षरै गरेनन् । त्यतिबेला कुँवरले भने, यो संस्कृतिमा आएको परिवर्तन हो । राणाकालमा संस्कृतिमा परिवर्तन आयो । परिवर्तन आएको संस्कृतिलाई स्विकार्नुपर्छ । राणाकालमा आएको सांस्कृतिक परिवर्तनलाई हामीले मास्नु हुँदैन ।उनै व्यक्तिका दुईथरी कुरा किन आए भनेर आश्चर्यमा छन् सम्पदा प्रेमी । पहिला पुरातत्त्वले आफूले बनाउने जिम्मा लिएको थिएन । त्यतिबेला यसको निर्माणको जिम्मा महानगरपालिकाले लिएको थियो । महानगरले बनाउने बेलामा चाहिँ प्राचीन शैली भन्ने, अनि अहिले आफूले बनाउनुपर्ने बेलामा चाहिँ सांस्कृतिक परिवर्तन भनेर बखेडा निकाल्ने ? सम्पदा अभियन्ता आलोकसिद्धि तुलाधर भन्छन्, यो सब कमिसनको खेल हो । हामी यो वा त्यो बहानामा सम्पदा मासिन दिँदैनौं । विज्ञले प्रमाणसहित प्रताप मल्लको पालाको स्वरूप दिएको छ । यसलाई पुरातत्त्वले नमानी सुखै छैन ।रानीपोखरीको अहिलेको शैली गुम्बज हो । प्रताप मल्लको पालामा चाहिँ यो ग्रन्थकूट (शिखर) शैलिमा भएको प्रमाण भेटिएको विज्ञ समितिका संयोजक पुरातत्त्व विभागका पूर्वमहानिर्देशक विष्णु कार्कीले जानकारी दिए । यसको प्रमाण हाल मन्दिरको चारैतर्फको प्रवेशद्वारमा राखिएको ढुंगाद्वारा निर्मित संघारले पनि पुष्टि गर्छ । उक्त कुरा प्राप्त पुरानो मन्दिरको शैलीको स्केचबाट पनि प्रस्ट हुन्छ । उक्त चित्र सन् १८४५ फेब्रुअरीमा तात्कालीन पर्सिया देशका राजकुमार वाल्डमार नेपालमा घुम्न आउँदा उनका साथ आएका कलाकारले बनाएको चित्र हो, कार्कीले भने, उनीभन्दा १ सय २४ वर्षअघि नेपाल आएका इटालीका जेस्विट्इपोलिटो डेसिडेरी तिब्बतबाट भारत फर्कने क्रममा गरेको यात्रा वर्णनले पनि पुष्टि गर्छ ।जंगबहादुरले निर्माण गर्न लगाएको मन्दिर विसं १९९० को महाभूकम्पले क्षति पुर्याएकाले अहिलेको शैलीमा जुद्धशमशेरले पुनर्निमाण गर्न लगाएका थिए । उनले जंगबहादुरले निर्माण गर्न लगाएको गुम्बजाकार शैलीभन्दा केही भिन्न शैलीको शिखर मन्दिर निर्माण गर्न लगाएका थिए । उनले मन्दिर पुनर्निमाणका साथसाथै पोखरीको गाह्रो लगायतका क्षेत्रसमेत मर्मत गर्न लगाई पोखरीको संरक्षण कार्य गरेको हालको पुरातात्त्विक उत्खननबाट समेत स्पष्ट भएको कार्कीले जानकारी दिए । उत्खननबाट पेटीमा प्रयोग भएका जुद्ध अंकित विसं १९८९ लेखिएका इँटाहरूबाट स्पष्ट हुन्छ, कार्की भन्छन्, विसं १९९० को महाभूकम्पलगत्तै रानीपोखरीको जीर्णोद्धार कार्यलाई पनि पहिलो प्राथमिकता दिइएको पाइन्छ । रानीपोखरी जीर्णोद्धार विसं १९८९ का जगेडा इँट्टाहरूबाट गरेको देखिन्छ । जसले भूकम्पपछि रानीपोखरीको जीर्णोद्धार कार्य तत्काल सुरु गरेको प्रमाणित हुन्छ ।रानीपाखरीमा पोखरीको भाग महानगरपालिकाले र मन्दिर निर्माणको जिम्मा पुरातत्त्व विभागले लिएको थियो । मन्दिर पनि पहिला महानगरले पुरातात्त्विक मापदण्डविपरीत बनाएपछि त्यसलाई भत्काएर पुरातत्त्वले निर्माणको जिम्मा लिएको थियो । मन्दिरको निर्माणलागत १ करोड ४० लाख रुपैयाँ छ । पोखरीको पुरातात्त्विक एवं ऐतिहासिक तथ्यको खोजी गर्ने क्रममा विभिन्न तथ्यसमेत प्राप्त भएको कार्कीले जानकारी दिए । त्यही प्राप्त तथ्यका आधारमा पोखरी पुनर्निर्माण गर्न पनि समितिले सुझाव दिएको हो । सो आधारमा निर्माण गरी पुरानो दक्षता, प्रविधि र स्वरूपको निरन्तरता हुने र मौलिकता कायम हुने हुँदा प्रताप मल्लकालीन पोखरीको सतह निर्माण प्रविधि, गाह्रोको शैली एवं स्वरूप, मौलिक सामग्रीको प्रयोग गर्नाले परम्परागत प्रविधिको निरन्तरता एवं ज्ञान स्थानान्तरण हुँदै जाने देखिन्छ । यसले हाम्रा ऐतिहासिक कालमा सिर्जना भएका सीप र ज्ञानको अवस्था कस्तो थियो भन्ने विषयलाई प्रमाणीकरण गर्नुका साथै त्यस्तो ज्ञान र सीपको उन्नतिमा भएको वैज्ञानिक प्रगति समेतलाई इंगित गर्छ ।पुरातत्त्वले भने विज्ञसमिति पोखरीको अध्ययन गर्नका लािग मात्रै भएकाले मन्दिरको विषयमा उसले दिएको प्रतिवेदन मान्नुपर्ने बाध्यता नरहेको बताउँदै आएको छ । मन्दिरमा विवादै थिएन, पुरातत्त्वका एक उच्च अधिकारी भन्छन्, विवाद पोखरीमा हो । मन्दिर त हामीले पहिला जुन स्वरूपमा थियो, त्यसैअनुसार बनाएका थियौं । मन्दिरका धेरै काम सकिएका छन् । अब यसलाई चलाउन थाल्ने हो भने ५ वर्षमा पनि मन्दिर निर्माण सकिँदैन । ठेक्का रद्द गरियो भने ठेकेदार पनि अदालतमा जान्छन् । झन् लफडा हुन्छ । त्यही भएर मन्दिरमा लफडा गर्नुहुँदैन ।सम्पदाप्रेमी भने पुरातत्त्वको यो भनाइ मान्न तयार छैनन् । हामीले पहिलादेखि नै प्रताप मल्लले जुन शैलीमा बनाएका थिए, त्यसैअनुसार हुनु पर्छ भन्ने माग गर्दै आएका छौं, सेभ हेरिटेजका अभियन्ता तुलाधर भन्छन्, पुरातत्त्वले अटेर गरेको हो । सम्पदा जोगाउने निकाय हो पुरातत्त्व । तर जोगाउनुपर्ने निकाय नै यो वा त्यो बहानामा मास्न लागेको देख्दा हामीलाई उदेक लागेको छ । हामी मास्न दिँदैनौं । फेरि पनि दम्भ देखाएर मास्न लागियो भने जनताले कठघरामा उभ्याउनेछन् । जनताले आफ्नो सम्पदा जसरी पनि जोगाएरै छाड्छन् ।रानीपोखरी २०७३ चैत सम्ममा निर्माण सम्पन्न गर्ने गरी कँडेल जेभीलाई ठेक्का दिइएको थियो । त्यही कम्पनीले मन्दिरमा पुरातात्त्विक निर्माण सामग्री प्रयोग नगरी बनाएपछि विरोध भएको थियो । त्यसपछि मन्दिरको निर्माणको जिम्मा पुरातत्त्व विभागले लिएको थियो । पुरातत्त्वले पनि पुरानै ठेकेदारलाई फेरि निर्माणको जिम्मा दिएको थियो ।"
गाउँमा पनि झिलिमिली बत्ती,"दशकअघिसम्म फलेवास ३ खनारका पूर्णबहादुर कुँवरलाई तिहारमा झिलिमिली बत्तीको महत्त्वबारे थाहै थिएन । गाउँमा बिजुली पुगेकै थिएन । उतिबेलासम्म गाउँभरि निबुवा (अमिलो) को पातका दियो बनाएर तेलको बत्ती घरघरै बालेपछि बल्ल तिहार आएको छनक हुन्थ्यो ।तिहार सुरु भएपछि निबुवाको बोट हुने घरमा भीड लाग्थ्यो । नर्के गर्न र साँझ बत्ती बाल्न निबुवाको पातको दुनाटपरी र दियो बनाउने चलन थियो । ७ वर्षअघि गाउँमा घरघरै बिजुली बल्यो । विस्तारै बजारका सामानले स्थान लिँदै गए । अहिले घरघरै बजारका झिलिमिली बत्तीले तिहार रंगिएको छ । गाउँघरमा विद्युत् नहुँदासम्म झिलिमिली बत्तीबारे कसैलाई अत्तोपत्तो थिएन, स्थानीय रामदास सुनारले भने, अहिले गाँवै झिलिमिली छ । झिलिमिली बत्ती नबलेको घरमा जुठो परेछ भनेर बुझ्न सजिलो हुने उनले बताए । पछिल्ला केही वर्षयता तिहारमा झिलिमिली संस्कृति बचाउनेभन्दा पनि देखासिकी बढ्दो छ । छिमेकमा कसैले नयाँ कुरा ल्याएमा त्यसले वरपरका सबैलाई छिट्टै प्रभाव पार्ने गाउँका अगुवा बताउँछन् । चाडबाड मनाउने र संस्कार धान्ने कुरामा पनि देखासिकी बढेको फलेवास ४ का शिक्षक दिलीप गौंडेलको भनाइ छ । एउटाले नयाँ कुरा ल्यायो भने गाउँभरि त्यो ल्याउनैपर्छ, उनले भने, त्यसको असर कसैले हेर्दैन । पुग्नेनपुग्ने सबैलाई चाहिन्छ । यसले सामाजिक संस्कारभन्दा पनि विकृति बढ्ने उनले बताए ।गाउँसम्म यातायातको सहज पहुँच र भारतीय बजारका रंगीचंगी बत्ती, दियो, रंगोली, दीपावली बत्तीलगायतका विद्युतीय बत्ती सहज उपलब्ध हुन थालेपछि अहिले बजारदेखि गाउँसम्म यस्तो प्रयोग बढ्दो छ । तिहार आउन केही दिन बाँकी रहँदादेखि नै विद्युतीय पसलमा यस्ता बत्ती किन्नेको भीड लाग्ने गरेको छ । तिहारमा मात्रै वर्षभरि हुने व्यापारको ३० प्रतिशतभन्दा धेरै विद्युतीय सामानको बिक्री हुने गरेको व्यवसायी बताउँछन् । पहिला बजारवासीलाई मात्रै झिलिमिली बत्ती बेच्थ्यौं, इलेक्ट्रोनिक व्यवसायी दीपक अधिकारीले भने, अहिले गाउँबाट आउने धेरै ग्राहक हुन्छन् । अर्का व्यवसायी विष्णु लामिछानेका अनुसार तिहारको एक सातामा मात्रै दुई लाखभन्दा बढीको झिलिमिली बत्तीको माग हुन्छ । तिहारलाई लक्षित गरेर बजारमा आएका झिलिमिली बत्तीको मूल्य सामान्यतया: अढाई सयदेखि तीन हजारसम्म पर्छ । नेपाली बजारमा भारतीय र चाइनिज बत्ती बढी बिक्री हुने व्यवसायी बताउँछन् । तिहारको सिजनमा मात्रै बिक्री हुने भएकाले व्यवसायीले यस्ता बत्तीमा दुईदेखि पाँच गुणासम्म फाइदा लिएर बिक्री गर्ने गरेको पाइएको छ । हल्ला गरेजस्तो धेरै नाफा हुँदैन, व्यवसायी अधिकारीले भने, तिहारमा बिक्री नभए अर्को तिहारसम्म राख्नुपर्छ । एक वर्षमा धेरैजसो ड्यामेज हुने भएकाले केही महँगोमा बेच्नुपर्छ । सदरमुकाम कुश्माका विद्युतीय पसलहरूमा केही दिनयता झिलिमिली बत्ती किन्ने ग्राहकको भीड नै लाग्ने गरेको छ । बजार क्षेत्रका भन्दा ग्रामीण क्षेत्रका ग्राहकले नयाँ र महँगा झिलिमिली बत्ती किन्ने गरेको व्यवसायी बताउँछन् । यो वर्ष ग्रामीण क्षेत्रमा समेत लोडसेडिङ नभएकाले पनि झिलिमिली बत्तीको व्यवसाय बढेको छ ।"
तिहार नआउने ती गाउँ,"पुथाउत्तरगंगा गाउँपालिका १ मैकोटका तेजेन्द्र घर्तीमगर हिउँदे बाली लगाउनमा व्यस्त छन् । गहुँ र जौ लगाउन बारी तयार बनाउन उनी निरन्तर खनजोतमा सक्रिय छन् । केही समयदेखि खनजोतमा लागेका घर्तीको खेती लाउने काम अझै केही दिन चल्छ । सोही ठाउँकी सोनु बुढामगरलाई वर्षे घाँस काट्ने, सुकाउने र थन्क्याउने कामले फुर्सद छैन । यसका साथै जंगल गएका गाईबस्तु घर ल्याउने काम पनि उनैले गर्नुपर्छ । घर्ती र बुढामगरलाई आउँदै गरेको तिहार अर्थात् भाइटीकाको कुनै मतलब छैन । उनीहरू यमपञ्चकको पाँचै दिन नियमित काम गर्छन् । घर्ती र बुढामगर मात्रै होइन, यहाँका सारा गाउँलेलाई नै यो तिहारको खासै मतलब छैन । किनभने, यो समय भनेको उनीहरूको मुख्य कामकाजको समय हो । सिंगो मैकोटवासीले भाइटीका अर्थात् तिहार मान्दैनन् । कामकाज चलेका बेला पर्व मान्नु हुँदैन भन्ने मान्यताका कारण मैकोटवासीले तिहार मनाउन छाडेको लामो समय भइसक्यो । हिमालको काखमा अवस्थित यो गाउँमा चिसो बढिसकेको छ । बाक्लो हिमपात हुने यस ठाउँका सर्वसाधारण यो समय हिउँदको जाडो कटाउने सामग्री जुटाउने मेलोमेसोमा छन् । यहाँका स्थानीय आफू र गाईबस्तुका लागि जाडो कटाउने मालसामान जुटाउँदैछन् । हिउँदे खेती गहुँ, जौ लगाउने काम त मैकोटवासीको मुख्य पेसा नै भयो । यसका अतिरिक्त उनीहरू अहिले हरियो घाँस काटेर सुकाउने, त्यसलाई थन्क्याउने र गाईबस्तु भङ हाल्ने (जंगलबाट घर फर्काउने) काममा व्यस्त हुन्छन् । गत फागुनचैत महिनामा जंगल छाडिएका गाईबस्तु अहिले घर फर्काउने समय हो । हरेक वर्षाको घाँस खुवाउन जंगल पठाइएका गाईबस्तु जाडो सुरु भएपछि घर ल्याइन्छ ।हामी तिहार मान्दैनौं, यो बेला भनेको कामकाजमा व्यस्त हुने हो, स्थानीय युवा भरतकुमार पुनले भने, तिहार आएको र गएको हामी गाउँलेलाई खासै मतलब हुँदैन । मैकोटका कसैले पनि भाइटीका अर्थात् तिहार मनाउने गरेको उनलाई थाहा छैन । फरक आस्था र धर्मका कारण नभएर तिहार मनाउने चलन नै गाउँमा नभएको उनले बताए । हामीले थाहा पाउने भएदेखि नै यो पर्व मनाएको, दिदीभाइ वा दाजुबहिनीले तिहारको टीका लगाएको मलाई थाहा छैन, उनले भने । सबै गाउँले काममै व्यस्त रहेको र बाहिर रहेकाहरू पनि तिहार आयो भनेर गाउँ नफर्कने उनले बताए । मैकोट र त्यस आसपासका गाउँमा पनि तिहार मनाइँदैन । पुथाउत्तरगंगा गाउँपालिकाका १० र ११ नम्बर वडा तथा अन्य केही गाउँबस्तीमा पनि तिहार खासै मनाउने चलन छैन । तकसेराका विश्व बुढामगरले आफूहरूको मुख्य पर्व भनेको भूम्या भएको भन्दै तिहारलाई खासै वास्ता नगरिने बताए ।तत्कालीन जिविसका पूर्वसदस्य तथा मैकोट निवासी लक्ष्मीप्रसाद पुनमगरले तिहारको सट्टा मंसिर मेला लाग्ने गरेको बताए । मंसिर ४ देखि ८ गतेसम्म मनाइने यो मेलाको अवसरमा मीठोमसिनो खाने, परिवार तथा आफन्तसँग भेटघाट गरिने चलन रहेको उनले बताए । हरेक वर्ष मंसिर संक्रान्तिको अवसरमा मैकोट ठूलोगाउँमा मंसिरे मेला लाग्दै आएको छ । हाम्रा पाकापुर्खाले त्यही भन्नुहुन्छ, भरमार काम भएका बेला पर्व मनाउन हुँदैन भनेर यो छाडिएको हो रे, उनले भने ।"
तिहारले धान्दै मादल बनाउने पेसा,"अरूलाई तिहार मनाउन जति चटारो छ, बेंसीसहर ८ झिंगेखोलाका सागर बस्नेतलाई मादल बनाउन उत्तिकै चटारो छ । बेंसीसहरको झिंगेखोला नजिक ४२ वर्षे सागरलाई छोरा सन्देश र सन्तोषले साथ दिँदैछन् । यही बेला हो मादल बनाउने र बिक्री गर्ने । बिग्रिएका मादल पनि यही बेला बनाउन बढी आउँछन्, उनले भने, तिहार मात्रै नहुँदो हो त मादल बिक्ने थिएन । मादलको आम्दानीले तिहार मनाउने उनले बताए । तिहारको समय देउसीभैलो खेल्नका लागि नयाँ मादल किन्ने, खरी हाल्ने, मादल कस्ने, छाला फेर्नेको घुँइचो लाग्छ । अरू समयमा कहिलेकाहीं आउने हो । कहिलेकाहीं २३ दिनसम्म ग्राहक आउँदैनन् । यही बेला दिनका ५६ जना नयाँ किन्ने र उत्तिकै संख्यामा नयाँ बनाउने आउने गरेका छन्, उनले भने । महिनाको ५० वटा जति मादल बनाएर बिक्री गर्दै आएका उनले तिहारको समय यसको दोब्बर बनाउने गरेको बताए । उनका अनुसार कात्तिकदेखि माघसम्म मादल बिक्री बढी हुन्छ । यही बेला तिहार, मंसिर लागेपछि गुरुङको विवाह र पुटपुटे । मादल चाहियो, उनले भने, अरू बेला त यस्तै हो । सामान्य बनाइ, सामान्य आम्दानी । अहिले दैनिक १५ हजारदेखि २० हजार रुपैयाँको कारोबार भइरहेको उनले सुनाए । तिहारको समय एउटा मादल १ हजार ५ सयदेखि ५ हजार रुपैयाँसम्ममा बिक्री हुन्छ । नवलपरासी बर्दघाट घर बताउने उनले ६ वर्षयता बेंसीसहरमा बसेर मादल बनाउँदै आएका छन् । यसअघि १० वर्ष काभ्रेमा पनि मादललगायत बाजा बनाएको उनले बताए । मादल मात्रै नभई उनले खैंजडी, झ्याली, ढलकी, दमाहा, ढोल, ढ्याङ्ग्रो, गितारसमेत बनाउँदै आएका छन् ।बेंसीसहरकै अर्का मादल व्यापारी हुन् सन्तबहादुर मालुवा । बेंसीसहर ७ त्रिवेणीटोलको एउटा पुरानो घरमा खैंजडी, मुजुरा, भिञ्जी र ढ्याङ्ग्रो बनाउँदै आएका ४७ वर्षीय सन्तबहादुरलाई तिहारको समय भने मादल बनाउन र मर्मत गर्न भ्याइनभ्याइ छ । बेंसीसहर नगरपालिका ३ गाउँसहर घर भएका उनले ७ वर्षयता उक्त ठाउँमा बसेर मादल बनाउँदै आएका छन् । अरू बेला जुत्ता सिलाउने काम पनि गर्छन् । मादल तिहारको समयमा मात्रै बिक्री हुन थाल्यो । गुरुङको अर्घुं र पुटपुटेको समय मंसिरदेखि माघफागुनसम्म मादल बिक्री हुन्छ, उनले भने । उनले ३ हजार ५ सय रुपैयाँसम्म मादलको प्रकार हेरी बिक्री गर्दै आएको बताए । मेरोमा नयाँ मादलभन्दा बनाउनेको भीड लाग्छ । तिहारको समयमा मात्रै २५३० वटा बनाइसकें । २४ दिनमा नयाँ त त्यस्तै ९१० वटा बिक्री भयो होला, उनले भने । गएको वर्ष बढी बिक्री भएको थियो । उनका अनुसार मादल अहिले पनि रहेकाले ग्राहक धेरै नआएको उनले बताए । महिनामा १५२० वटा मादल बिक्री गर्ने गरेकामा तिहारको समय दोब्बर हुने उनले बताए । वर्षभरिमा यही ४ महिनामा अलि बढी हुन्छ । वास्तवमा भन्नुपर्दा मादल पेसा नै तिहारले धानेको छ ।बेंसीसहरमा यिनै २ वटामात्रै मादल पसल छन् । उनीहरू यतिबेला मादलमा गोठी हाल्ने, मादल मोड्ने, ढाक्ने जस्ता काममा व्यस्त छन् । काठ, बाख्रा, भैंसी, गाई, गोरुको छाला, अंगार, खरी लगायतका सामग्री मिसाएर उनीहरूले मादल तयार पार्ने गरेका छन् । मादलको ढुंग्रो बनाउने काठ राम्रो हुनुपर्ने भएकाले हिजोआज काठ खोज्न समय लाग्ने र गाह्रो हुने उनीहरू बताउँछन् । मौवा, खिर्रो, घ्वाँरी, मलेतोलगायत काठबाट मादलका लागि ढुंग्रो बनाउन सकिने उनीहरू बताउँछन् । उनीहरूका अनुसार मौवा र घ्वाँरीको काठमा मादलको स्वर राम्रो सुनिन्छ । मादल बनाउनका लागि काठमाडौं, धादिङलगायत ठाउँबाट समेत कच्चा पदार्थ ल्याउने गरेको उनीहरूले बताए ।"
रैथाने गाईको गहुँतको माग बढ्यो,"काठमाडौंकी जेनी कुँवर बुधबार बिहान देवघाटको वागीश्वरी आश्रममा भेटिइन् । त्यहाँ स्थानीय जातका सयभन्दा धेरै गाइ छन् । लक्ष्मी पुजाको दिन परेका कारण गाइलाई पुजा गर्नेको भिडभाड थियो । कुँवरले गाइ पुजा गरिन र वागेश्वरीको प्रसादको खोजीमा लागिन् । त्यो प्रसाद अरु केही थिएन त्यही आश्रमका स्थानीय जातको गाइको गहुँत (पिसाब) लाई प्रशोधन गरेर बनाएको अर्क थियो ।एक वर्षयता खाँदै आएकी छु । काठमाडौंमा पनि पाइन्छ । चितवन आएका बेलामा आश्रममा नै आएर लैजान्छु, कुँवरले भनिन् । अर्क खान थालेपछि ग्याष्ट्रिक लगायतका पेटका समस्या निको भएको उनले बताइन् । एक हजार रुपैयाँ तिरेर उनले ६ बोतल अर्क लगिन् । एक बोतलमा ६ सय एमएल अर्क हुन्छ । खुद्रा किन्दा बोतलको दुई सय रुपैयाँ पर्छ । आश्रमको अर्क अहिले काठमाडौं, पोखरा लगायत जान्छ । खोज्दै आश्रममै पनि आउँछन् ।योगी नरहरी नाथले वागेश्वरीमा ४५ सालमा कोटी होम लगाएका थिए । त्यो बेला ६ वटा गाइ माडीबाट प्राप्त भएका थिए । स्थानीय जातका गाइहरू हराउँदै जाँदा आश्रममा भने एकपछि अर्को गाइहरू जम्मा हुन थालेको वागीश्वरी आध्यात्म परिषद्का अध्यक्ष शान्तप्रासद पोखरेलले बताए । आश्रमका गाइको संख्या दुई सय नाघ्यो । धेरै दूध नदिने ती गाईको गहुँत उपयोगी थियो ।दाना नखाने, वनमा चर्ने स्थानीय जातका गाईको गहुँत हिन्दुहरूको हरेक धार्मिक कार्यमा चाहिन्छ । मान्छेले परापूर्व कालदेखि गहुँत खाँदै आएका छन् । स्वास्थ्यलाई यसले हित गर्ने कुरा प्रमाणित भएको छ । अनि हामीले खेर गइरहेको गहुँतलाई उपयोग गर्ने सोच बनायौं पोखरेलले भने । ६५ सालमा वोगेश्वरी गौ अर्क संस्था चितवन जिल्ला घरेलु कार्यालयमा दर्ता भयो । त्यसपछि प्रशोधन र प्याकेजिङ गरेर अर्क बेच्ने काम सुरु भयो ।गत वर्षको पुसयता यो काम भूपाल आचार्यले सम्हालेका छन् । महिनामा पाँच सय लिटरको हाराहारीमा प्रशोधित गहुँत अर्थात् अर्क उत्पादन हुने गरेको उनले बताए । महिनामा पौने दुई लाखको हाराहारीमा अर्क बिक्री हुने गरेको छ । अर्कले ब्याक्टेरिया, भाइरस नष्ट गर्ने, पाचन शक्ति बढाउने, कलेजोको रक्षा गर्ने, शरिरलाई चाहिने सूक्ष्म तत्वहरू बढाउने पोखरेलले बताए ।गौ पूजनमा राष्ट्रिय सभा अध्यक्षवागेश्वरी आश्रममा भएको सामूहिक गौ पूजनमा राष्ट्रिय सभाका अध्यक्ष गणेशप्रसाद तिमिल्सिना सामेल भए । कार्यक्रमका प्रमुख अतिथि तिमिल्सिनाले गाई र गोवर्धन पूजा गर्नुका साथै आश्रममा बनेको प्रवेशद्वारको उद्घाटन पनि गरे । उनले हिन्दु धर्मले सबैलाई सद्भाव बाँड्ने गरेको बताए । एकै धर्मभित्र पनि फरकफरक सम्प्रदायबीच लडाइँ झगडा हुने गरेको तर हिन्दु धर्म मान्नेले अरू धर्मलाई पनि सद्भाव राख्ने उनले बताए ।"
ऋतुहरूमा हाम्रा चाड,"हाम्रा सम्पदामा प्रकृति, पर्यावरण र मानव सभ्यताको सुमधुर मिलन भेटिन्छ । तिनका अंश पाइन्छन्, चाडपर्व तथा संस्कृतिमा । हरेक ऋतुका आफ्नै चालढाल छन्, आफ्नै चाड छन् । यी प्रकृतिपरक जात्रा र चाडपर्व हाम्रो सभ्यताका बिम्ब हुन् । ऋतुमध्ये शरद विशेष छ । न जाडो न गर्मी । रमाइलो, घमाइलो र पारिलो । थरीथरी फूल फुलेका । अनेक फल फलेका । बाली पाकेका । प्रकृतिको सौन्दर्य र खाद्य सुरक्षाको प्रत्याभूति, दुवै आनन्द एकसाथ । मौसम र माहोल उत्सवमय । यही छेकोमा पर्छन् दसैं, तिहार, म्ह: पूजा, छठ । दसैं सकिएको दुई साता बित्यो । तिहार मनाइरहेका छौं । छठ सामुन्ने छ ।तिहार झिलिमिली छ । फूलको झिलिमिली प्रकृतिले दिएकी छन् । बत्तीको झिलिमिली हामीले थपेका छौं । घर, आँगन, चोक सिँगारेका छौं । आफ्नै मौलिक बाजा मादल घन्काउँछौ । त्यसकै तालमा देउसीभैलो खेल्छौं । दाजुभाइ र दिदीबहिनी आत्मीयता बाँड्छौं । दीर्घायु कामना गर्छौैं । हरेक चाडमा किंवदन्ती जोडिन्छन् । यिनले केही सन्देश बोकेका छन् । तिहारसँग बलि राजाको दान महात्म्य जोडिएको छ ।तिहार कार्तिक कृष्ण त्रयोदशीदेखि कार्तिक शुक्ल द्वितीयासम्म पाँच दिन मनाइन्छ । अर्थात् यमपञ्चक । पाँचै दिन बत्ती बालिन्छ । विशेष गरी लक्ष्मीपूजाको बेलुकी । यमपञ्चकका हरेक दिनको विशिष्ट अर्थ छ । पहिलो दिन कागको पूजा गरिन्छ । यमराजको सन्देशवाहक दूतका रूपमा पुजिने यो गुणकारी पन्छीले पर्यावरण सफासुग्घर राखेर हामीलाई सघाउँछ । दोस्रो दिन कुकुर पूजा । यमराजकै अर्को दूत मानिन्छ कुकुर । मानिसको सबैभन्दा पुरानो अर्थात् नवपाषाणयुगीन साथी । हाम्रो घरसम्पत्तिको भरपर्दो रखवाला । उसको यही योगदानको कदर गरिने दिन । तेस्रो दिन गाई तिहार । यस दिन धनधान्यकी देवी लक्ष्मीको पूजा गरिन्छ । चौथो दिन गोरु तिहार । हाम्रो परम्परागत कृषिसहयोगीलाई सम्मान गर्ने अवसर । गाईगोरुसँग संगतपछि नै मानिसले सिकारबाट जीवन चलाउनुपर्ने दिन सकिएका थिए । कृषियुग सुरु भएको थियो ।यी चाडले हाम्रो सभ्यताचक्र पनि सम्झाइरहेका छन्् । पुर्खाको संघर्ष र तिनका साथीसहयात्री बिर्सन दिएका छैनन् । पाँचौं दिन भाइटीका । दाजुभाइदिदीबहिनीको आत्मीय पर्व । एकअर्कालाई टीका लगाइदिई सुस्वास्थ्य र दीर्घायु कामना गर्छन् । गोरुतिहारकै दिन गोवद्र्धनपूजा पनि । हाम्रो मौलिक संवत्को नयाँ वर्षारम्भ । शासक होइन, सर्वसाधारणले चलाएको मानिने नेपाल संवत् । किंवदन्तीअनुसार विसं ९३७ मा शंखधर साख्वाले चलाएको संवत् । यसै दिन नेवारहरूको म्हपूजा हुन्छ । आफ्नै शरीरको पूजा । आफ्नै अन्तरात्माको पूजा । आफैंभित्र हुन्छ देवता, आफैंभित्र दानव । आफ्नै अन्तरात्माभित्र हुन्छन् परमात्मा ।म्हपूजा संस्कृति आफैंमा विशिष्ट छ । अद्वितीय पनि । चान्द्रमासमा आधारित नेपाल संवत् नेपाली संस्कृति तथा परम्परासँग भिजेको छ । नयाँ वर्षको पहिलो दिन आफ्नो शरीरको पूजा गर्नुको अर्थ विशिष्ट छ । नेपाल भाषामा म्हको अर्थ शरीर । मल्लकालतिर काठमाडौं उपत्यकाको यो आमपर्व थियो । त्यसबेला जो काठमाडौं उपत्यका प्रवेश गर्थे, सबै यहाँको भाषा, संस्कृतिसँग नजिक हुन्थे । आफूलाई त्यसैअनुसार ढाल्थे । नेपाल संवत्का आधारमा लक्ष्मीपूजा वर्षको अन्तिम दिन । सालतमामी । व्यापारीव्यवसायीका लागि व्यक्तिगत आर्थिक वर्ष अन्त्य हुने दिन । भोलिपल्ट नयाँ संवत् सुरु, नयाँ आर्थिक वर्ष । आजभोलि धेरै कारणले कतिले आफ्नो आर्थिक वर्ष फरक समयमा मनाउँछन् । केही अगाडिसम्म लक्ष्मीपूजाकै दिन सालतमामी गर्ने प्रचलन थियो । आजभोलि सांकेतिक रूपमा गरिन्छ । म्हपूजाको दिन बौद्ध नेवारले बुद्ध, धर्म र संघ, कुलदेवता तथा इष्ट देवताको पूजा गर्छन् । हिन्दु नेवारले बलि राजाको । दुवै पूजाको मूल आशय दान, शील र त्यागको भावना । मानिसले आफूलाई सबै प्राणीको हित र उद्धारमा लगाओस् भन्ने कामना । शरीर पूजाका क्रममा मण्डल बनाइन्छ । खेलुइता: बालिन्छ । हाम्रो जीवन पञ्चस्कन्ध र पञ्चतत्त्वले बनेको मानिन्छ । मानिस मृत्युपछि यही पृथ्वीमा विलीन हुन्छ । एक अर्थमा शून्यमा विलीन । मानिसको जीवन वास्तवमै शून्यजस्तै हो । मण्डल र खेलुइता: ले यही भाव प्रकट गरिरहेका हुन्छन् । खेलुइता: अर्थात् लामो बत्ती, अनुहारको लम्बाइबराबर । अनुहारले व्यक्तिको बाहिरी परिचय दिन्छ । खेलुइता: बाल्नुको अर्थ चारैतर्फ प्रकाश छर्न सक्नु हो । बलिसकेपछि यो खरानी हुन्छ । यसको अर्थ हाम्रो शरीर पनि एक दिन यसै गरी समाप्त हुन्छ । तसर्थ, आफूभित्रको लोभ, मोह, तृष्णा, लालसा त्यागेर सबै प्राणीको उद्धार गर्न सकौं भनेर म्हपूजा गरिन्छ । कार्तिक शुक्ल षष्ठीका दिन छठ मनाइन्छ । आस्था र सहअस्तित्वको पर्व । मधेसी समुदायले सघन रूपमा मनाउने यो पर्व अचेल प्राय: सबै मधेसवासीले मनाउँछन् । बिस्तारै पहाडमा पनि यसको रौनक बढ्दो छ ।यो पर्वले मानव र प्रकृतिबीच हराउँदै गएको संवादसम्बन्धलाई कस्न सघाउँछ । नदी तथा पोखरीमा बसेर सूर्यको पूजा गरिन्छ । सूर्योपासनाको परम्परा ऋग्वैदिक हो । यसकै एउटा रूप छठ । सृष्टि, पालन र संहार तीनै क्षमता सूर्यमा छ । हाम्रो जिन्दगीलाई सिँगार्ने शक्ति पानीमा । तसर्थ पानीमा बसेर सूर्य पुज्नुको विशेष अर्थ छ । मानिस र प्रकृति भेटको । पर्यावरणका दृष्टिले पनि यसको महत्त्व छ । वर्षा ऋतुमा हिलाम्य बनेका जलाशय सफा गर्ने अवसर यसले दिन्छ । समावेशिता र सहअस्तित्वको पर्व बनेको छ छठ । सबै जात, धर्म र क्षेत्रका मानिस सँगसँगै बसेर मनाउँछन् । यो एकता पर्वले पारस्परिक प्रेम, सद्भाव र सहअस्तित्व सिकाउँछ । यी चाड हामीलाई बढी सामाजिक बनाउने, सामुदायिक भावना विकास गर्ने, संस्कार र सभ्यतासम्मत तुल्याउने अवसर हुन् । ऋतुजन्य चरित्रका यी चाडले हामीलाई आफ्नोसहित सगोल र भूगोलको हित हेर्ने चाख दिइरहून् । सबैलाई हार्दिक शुभकामना ।"
रैथाने लोकतन्त्रको झिल्को,"हिजो कात्तिक अमावास्याका दिन दीयाबाती (दीपावली) मनाइयो । दीयाबातीलाई सुकराती (सुखरात्रि) पनि भनिन्छ । यस दिन रातिको तेस्रो प्रहरमा मधेसतिर महिलाहरूले नाङ्गलो ठट्टाउँदै आफ्नो घरको परिक्रमा गर्छन् । यसक्रममा उनीहरू भन्छन्, अन्नधन लक्ष्मी घर आऊ, दारिद्र बाहर जाऊ । यसको आशय हुन्छ, धन घरमा भित्रियोस्, गरिबी टाढा जाओस् । कतिपयले कात्तिक महिनाभरि आकाशदीप दान गर्ने गर्छन् । यसका लागि दीप बालेर एउटा अग्लो बाँसमा झुन्ड्याइने गरिन्छ । यी पर्वहरूको मौका छोपेर जुन उज्यालोको खोजी गरिन्छ, त्यो सुखको चाहना हो । छठ मधेसी पहिचानको पर्व हो । यसबाट जुन सांस्कृतिक पहिचान उदाएको छ, त्यसको कारण मुलुकभित्र मधेसको एउटा अलग चिनारी बनेको छ । छठ पर्व पछिल्ला केही दशकभित्र समावेशी लोकपर्वको रूपमा परिवर्तित हुँदै गएको छ । कुनै सरकारले सहयोग गरोस् वा नगरोस्, कति दिनको सार्वजनिक छुट्टी पाइयो, त्यसको पनि अर्थ छैन । कुनै गैरसरकारी संस्थाले सघाउ पुर्यायो कि पुर्याएन, त्यसको पनि कुनै वास्ता छैन । देहातदेखि सहरसम्म लाखौं मान्छे जलाशय र सडकको सफाइमा स्वस्फुर्त देखापर्छन् । छठ पर्व पोखरी वा नदीको किनारमा हुने भएको हुनाले त्यसको सरसफाइ गरिन्छ । मधेसी समाजमा प्रत्येक संस्कार पानीसंँग अभिन्न रूपमा जोडिएको छ । पानीसंँग जोडिने यो संस्कार कसैले सिकाएर सिकेको होइन । छठ पर्वको अवधिमा खुला आकाशमुनि सूर्यप्रति कृतज्ञता ज्ञापनका लागि सहज कृषि उत्पादन प्रसादको रूपमा चढाउनु नयाँ सिकाइ होइन ।छठको पदचाप आउनै लाग्दा स्वच्छता र पवित्रताप्रतिको सजगता स्वस्फुर्त सुरु भइहाल्छ । यसका लागि कुनै सरकारी उर्दी जारी गरिएको हुँदैन । टोलटोल, बस्तीबस्तीबाट हजारौंको भिड विना कुनै प्रहरी, आफै अनुशासनबद्ध भई घाटमा गएर अघ्र्य दिन पुग्छन् । गाउँबस्तीवाट टाढा जलाशय किनारमा जाग्राम बस्छन् । र यो सबै चाँजोपाँजो समाजले आफै मिलाएको हुन्छ । यो लोकपर्व विना कुनै पुरोहित र कर्मकाण्ड सम्पन्न गरिन्छ । जलाशय किनारमा विना कुनै जातीय, धार्मिक, वर्गीय एवं लिङ्गीय विभेद एकै थलोमा प्रकृतिको आराधना गर्न पुग्छन् । यो जुन रैथाने लोकतन्त्रको झिल्को लोकपर्वका बेला झल्किन्छ, त्यो सबैका लागि सधैंका लागि अनुकरणीय हुन्छ । यो अनुकरणीय भएर नै होला, विना कुनै राज्यप्रश्रय यस पर्वले नेपाली समाजमा भूगोल र समुदायको सीमालाई उछिन्दै गएको छ । छठ समाजलाई जोड्ने माध्यमको रूपमा देखापर्दै गएको छ । गणतान्त्रिक समाजलाई जोड्ने केही परम्परा, संस्था र आधुनिक दृष्टि हुन्छ । त्यसमध्ये एक छठ पर्व देखिएको छ । छठले जुन समाजलाई परिचय दियो, त्यही समाजभित्र यो लोकपर्वसंँग जोडिएको सन्देश कुन रूपमा पिँजिएको छ ? पर्वका बेला खासगरी मधेसी समाजमा देखिएको आफैभित्रको रचनात्मकता कति दिगो रहन्छ ? छठको पूर्वसन्ध्यामा जुन जागरुकता देखापर्छ, त्यो छठपछि कतिको कायम रहन्छ ? छठपछि पोखरी र नदी किनारमा हेरियो भने केराको थाम जथाभावी फालिएको, प्लाष्टिकका सामग्री छरपस्टिएको भेटिन्छ । जुन जलाशय र त्यसको किनारलाई एक दिनको लागि सफा गर्ने कोसिस गरियो, त्यो छठ सम्पन्न भएपछि फेरि त्यो दायित्वलाई बिर्सिन्छन् किन ? ह्वात्तै बढेको महँंगी र गुणस्तरहीन सामग्रीको बिक्रीलाई छठमा आस्था राख्नेहरूले कसरी स्वीकार्छन् ? यो प्रश्नको उत्तर यतिखेर खोज्नुपर्छ । आज मधेसको जुन छवि छ वा जुन सामुदायिक अकर्मण्यता छ, त्यसका लागि मधेसीजन जिम्मेवार छ । राज्यसँंग जोडिएका सवाल र त्यसैसँंग गाँसिएको उन्नतिको अन्योन्याश्रित सम्बन्ध त छँदैछ, तर समुदायको आफ्नो पनि जिम्मेवारी हुन्छ । छठ पर्वलाई के सामुदायिक जागरण पर्वको रूपमा रूपान्तरण गर्न सकिंँदैन ?मधेसले आफ्नो प्राचीन संस्कृतिमाथि गर्व गर्न सक्छ । मधेसका प्रत्येक वासिन्दाले आफ्नो शानदार अतीतमाथि गौरव गर्न सक्छ र प्रेरणा लिन सक्छ । यो क्षेत्र सधंै जुझारु र गतिशील छ । यो सही हो कि लामो समयसम्म विकासका लागि संसाधन प्राप्त गर्नमा मधेसले पक्षपातको सामना गर्नुपरेको छ । केन्द्रले मधेसलाई आन्तरिक उपनिवेशको जस्तो व्यवहार गर्दैै आयो । यी कुरा भनिराख्दा मधेसले कतिपय सवालमा आफैले आफैतिर घोत्लिएर हेर्नु पर्नेछ । छठ पर्व यसका लागि उपयुक्त अवसर हुनसक्छ । भ्रष्टाचारको संकट, जातिवादीको उन्माद, उपभोक्तावादको मोह तथा अपराधीकरणको बढ्दो प्रवृत्तिले समाजलाई रोगग्रस्त गरिदिएको छ । जबसम्म यी व्याधिहरूको उन्मूलन गरिँदैन, तबसम्म समुचित सामाजिक एवं राजनीतिक वातावरण तयार हुँदैन । लोकतन्त्रको जरो मजबुत हुँदैन र आम नागरिकले सम्मानको जीवन जिउन पाउने मौलिक अधिकारको सुरक्षा हुँदैन । जबसम्म कुनै समाज स्वयंलाई नयाँ परिस्थिति अनुरूप आफूभित्र बदलाव ल्याउन सक्षम हुँदैन, तबसम्म विकासको प्रक्रिया प्रभावित हुँदै जान्छ । मधेसको सामाजिक तथा आर्थिक ढाँचा तुलनात्मक रूपमा कठोर छ । यसले गर्दा अन्य क्षेत्रमा हुने परिवर्तनलाई यसले सहजै स्वीकार गरिरहेको हुँदैन । मधेसका औसत व्यक्ति आफ्नो जीवन सामाजिक तथा पारिवारिक बाध्यताहरूमाझ विवाह, श्राद्ध, मुद्दामामिलाबाट सुरु गर्छ र त्यसैमा अल्झिरहन्छ । यस प्रक्रियामा ऊ केवल दायित्वको बहन गरिरहेको हुन्छ । यसले गर्दा आफैभित्रको उत्पादक सम्पत्ति सिर्जना गर्ने रचनात्मकताले ठाउँ नै पाउँदैन । त्यसैले सामाजिक जडताबाट उन्मुक्तिका लागि पनि राज्यका कानुनसंँगै यस्ता पर्वहरूको अभिन्न हिस्साको रूपमा सामाजिक सुधारलाई सामेल गर्न आवश्यक छ । मधेसमा उन्नतिलाई सामाजिक प्रश्न बनाउन केही साहसी कदम निश्चित रूपमा उठाउनैपर्छ । विभाजित सामाजिक बनावटलाई अविभाजित तथा विदेभरहित सामाजिक संरचनाको रूपमा विकसित गर्नुपर्ने हुन्छ । विकास र उदारीकरण जस्ता शब्द नत कहिल्यै मधेसी समाजको राग बन्यो, न यसले तालमेल मिलाउन सक्यो । जुन नतिजा यी शब्दहरूको भ्रामक अर्थबाट बने, बन्दै आयो, त्यो स्थुल र खोक्रो थियो । मधेसको पछौटेपनलाई यसले झन गाँज्दै लग्यो । आज आवश्यकता छ, यी शब्दहरूको नतिजा बुझ्न र त्यस्तो खतरा जसले आफ्नो नयाँ संस्कृतिको गर्भबाट यस्तो व्यवहार सिकायो कि नदी, पोखरी र इनारहरू फोहोर गर्दै गइयो र पुर्दै गइयो । परिदृश्यमा एउटा तनाव देखियो गाउँ र सहरबीच, खेती र उद्योगबीच, बञ्चित र बर्चस्वशालीबीच । पानीका स्रोतहरू सुक्दै जानुले पानीका निम्ति द्वन्द्व हुने स्थिति आयो । पानी बजार अस्तित्वमा आयो । यो पानी बजारले नै पानीको लुटलाई मौलाएको छ । पानीको शोषण, प्रदूषण र अतिक्रमणकारी मानसिकताले मधेसको मूल पहिचानमाथि नै प्रहार गर्ने र संकट निम्त्याउँदैछ । मूलत: छठ पर्व पुर्खासँंगको संवादको प्रक्रिया हो । पुर्खाहरू जसले जलाशयहरूलाई निर्मल र अविरल राखिदिएका थिए । पुर्खाहरूले छठ पर्वलाई यसरी निरन्तरता दिए, जहाँ ग्रामीण अर्थतन्त्रले दिगोपना पाउँथ्यो र परस्पर सामुदायिक निर्भरतालाई अभिप्रेरित गथ्र्यो । यसकारणले नै होला, छठ पर्वले प्रकृतिको पूजा, नदी धर्म वा निर्मलताप्रतिको निष्ठाको रूपमा उपमा पाउँदै आएको छ । के हामी यो लोकपर्व फैलिँंदै गएको आत्मरतिमा यसका मूल भावलाई संँगाल्ने प्रयत्न गरिराखेका छौं ? मधेसी समाजमा फैलिँंदो जडता, गँुड बनाउँदै गएको बजारु आधुनिकता र देशज ज्ञानको उपेक्षाबाट आन्दोलित हुने र त्यसका लागि समर्पित जुर्मुराहट देखिनुपर्ने होइन र ?मधेस जहाँ वर्षौंदेखि संघर्ष हुँदै आएको छ । अनेकौं प्रकारका रुढीवाद, वर्जना र उपेक्षाका सिकार हुँदै आएका मधेसीजनमा आफ्नो पराधीनताको यथार्थबारे गहिरो अनुभूति छ । समाज व्यवस्था भलै सामन्ती ढाँचा र सोचमा ढल्दै आएको भए पनि यससँंग जुध्ने तथा यसमा आफू हुनुको अर्थ खोज्ने तत्परता पनि देखिने गरेकै हो । अहिलेको हाँक भनेको त्यो तत्परतालाई फराकिलो बनाउँदै दिगोपना दिँदै जाने र त्यसलाई सामाजिकीकरणको स्वरूप प्रदान गर्ने हो । सुखप्रतिको चाहना अनि पो शाश्वत हुन्छ । छठलाई आरोग्य र उन्नतिदायक पर्वका रूपमा हेर्ने हो भने त्यो पर्यावरणीय र सामाजिक तन्दुरुस्तीको रूपमा प्रकट हुनुपर्छ । प्राय: कम खर्चिलो छठ पर्व जो आफू नसके भिक्षा मागेर पनि गर्न सकिने रीति छ । त्यसैले होला, कसैले पनि अरूसँंग माग्न असहज नमानुन्, त्यसका लागि कमसेकम ७ परिवारमा जोकोही व्रती परिवारले माग्नैपर्ने प्रावधान छ । तर यतिखेर विस्तारै बजारले छठ पर्वलाई आफ्नो नियन्त्रणमा लिन थालेको छ । सादगी र सूचीताको यो लोकपर्व आफैमा एउटा बजार हुँदै गएको छ । यसबाट नजोगाइए, यसले लोकपर्वको गरिमा थेग्न सक्दैन । नदीसंँग जनलाई जोड्ने, प्रकृतिसंँग लोकलाई जोड्ने, पर्यावरणसँग समुदायलाई जोड्ने यो लोकपर्व छठ शोषण र प्रदूषणमुक्त प्रकृतिलाई पोषण गर्ने पर्वका रूपमा देखापरोस् । यसले साँच्चिकै अर्थमा समृद्धि दिन्छ र त्यो नै सुख हुन्छ । प्राकृतिक पोषणविना जतिसुकै गरे पनि दारिद्रय भाग्दैन । नयाँनयाँ रूप र भेषमा त्यो घर, आँगन र खलिहानमा भौंतारिनै रहन्छ ।"
स्वास्थ्यसेवामा नैतिकता,"स्वास्थ्यसेवा संवेदनशील पेसा हो । यसका बहुआयामिक पक्षमध्ये आचरण वा नैतिकताको सवाल दिनप्रतिदिन जटिल र थप महत्त्वपूर्ण बन्दै गएको छ । मानव स्वास्थ्य जोडिएको विषयमा जेजति निर्णय हुन्छन्, ती सबैमा नैतिकता सम्बन्धी कुनै न कुनै सिद्धान्त वा अभ्यास जोडिएको हुन्छ । कहिले त्यो बिरामी र तिनका परिवारसँंग बढी जोडिन्छन् त कहिले सेवाप्रदायक स्वास्थ्यकर्मीको निर्णय वा व्यवहारप्रति केन्द्रित हुन्छन् । नैतिकताका केही सवाल जनस्वास्थ्य सम्बन्धी नीति तथा निर्णय गर्ने विभिन्न तह र पक्षप्रति लक्षित हुन्छन् ।पहिलो सवाल सेवाको गुणस्तर र प्रभावकारिता बीचको सन्तुलन हो । स्वास्थ्य उपचार सेवा अहिलेसम्म उपलब्ध उच्चतम ज्ञान र प्रविधिमा आधारित हुनुपर्छ । यसबाट बिरामीलाई कुनै हानि हुनुहँुदैन । तर यो सर्त सबै बिरामीको हकमा सधंै पुरा गर्न सकिन्छ त ? कुनै पनि उपचार सेवाको लागत मूल्य हुन्छ । त्यस मूल्यमा सबैभन्दा बढी आवश्यकता भएको र सबैभन्दा बढी प्रतिफल आउने सेवा सकेसम्म धेरै जनालाई दिनु प्रभावकारिता हो । नीति तथा कार्यक्रम बनाउने व्यक्ति वा संस्थाले यी दुईको कसरी सन्तुलन मिलाउने भन्ने कुरासंँग नैतिकता जोडिन्छ । नीतिगत भ्रष्टाचार हुने भनेको यस्तो निर्णय आफ्नो निहित स्वार्थलाई केन्द्रमा राखेर हचुवाको भरमा गर्दा हुने गर्छ । यसमा मुख्य नैतिक प्रश्न गुणस्तर र प्रभावकारितामध्ये कुन प्रधान हुने भन्ने हो, जुन देश र समाजको तत्कालीन आवश्यकता र प्राथमिकताले निर्धारण गरेको हुन्छ । दोस्रो, स्वास्थ्यसेवाको पहँुचसँंग जोडिएको हुन्छ । हामीले देख्ने गरेका छौं कि सहरमा र विशेषगरी पहुँच पुग्ने वर्गका मानिसको प्राथमिक उपचार वा आधारभूत सल्लाहसुझावले पुग्ने सानातिना समस्याका लागिसमेत ठूला अस्पतालमा विशेषज्ञ डाक्टरको समय प्रयोग भएको हुन्छ । गरिब तथा दुर्गम ठाउँका बासिन्दाले विशेषज्ञ उपचार सेवाको पहुँच नपाएर ज्यान गुमाउन वा हानि बेहोर्न बाध्य हुन्छन् । के यो न्यायोचित छ त ? उपलब्ध स्रोतसाधन तथा स्वास्थ्य जनशक्ति के कसरी प्रयोग गर्ने भन्ने सवाल जहाँसुकै पेचिलो हुने गर्छ । तर त्यो समाज नीतिसंगत र सभ्य मान्न सकिन्छ, जहाँ सबै नागरिकको लागि निसर्त आधारभूत स्वास्थ्यसेवाको ग्यारेन्टी हुन्छ । राज्य वा अस्पताल भित्रैका निर्णयकर्ताले समतामूलक पहुँचलाई कत्तिको ध्यान दिन्छन् भन्ने कुरा अहम् नैतिक सवाल हो । तेस्रो, भविष्यको लागि स्वास्थ्य जनशक्ति उत्पादनसँंग सम्बन्धित हुन्छ । यो गम्भीर पक्ष हो । जुन जनशक्तिको गुणस्तर, वितरण र दिगोपनासँंग जोडिन्छ । स्वास्थ्य जनशक्ति उत्पादनमा सरकारको नीति, लगानी र नियमन कस्तो हुने भन्ने कुरासंँग आजको मात्र होइन, भोलिको पनि जनस्वास्थ्य जोडिएको हुन्छ । डा गोविन्द केसीले उठाउनुभएको मुख्य मुद्दाले यो विषयमा राज्यका निर्णयकर्ता र निजी क्षेत्रका लगानीकर्ताको इथिक्सलाई चुनौती दिएको छ । भलै अनशनसँंग जोडिएका केही मुद्दामा मत बाझिएको किन नहोस् । देशको लागि कस्तो जनशक्ति कति संख्यामा चाहिन्छ, प्राथमिक उपचार र स्वास्थ्य प्रबद्र्धन वा विशेषज्ञ सेवासँंग सम्बन्धित जनशक्ति कस्तो संस्थाले कुन मापदण्ड अनुसार उत्पादन गर्ने, जनस्वास्थ्यमा प्रतिकूल प्रभाव नपर्नेगरी प्रयोगात्मक अभ्यास र पेसागत लाइसेन्सको नियमन कसरी गर्ने भन्ने सवालमा नैतिक पक्ष जोडिएकै हुन्छ । रोगको भार सधैं एउटै रहँदैन र समाजको अपेक्षा पनि समयसँंगै बदलिँदै जान्छ । त्यस अनुसार आज तयार गरेको जनशक्ति उच्च आत्मबल र पेसागत सन्तुष्टिसहित भोलिको आवश्यकता र चुनौती पुरा गर्नेगरी दिगो बनाउन, देशभित्रै राखिराख्न र चाहिएको ठाउँमा परिचालित गराउन सकिन्छ कि सकिन्न भन्ने पनि नीति निर्माताको लागि नैतिक चुनौती हुन्छ । यी बाहेक हामीले अहिले धेरै सोच्ने नगरेका केही नैतिक सवाल छन्, जुन आउने दिनमा अझै सशक्त रूपमा उठ्नेछन् । बिरामीको उपचार सम्बन्धी निर्णय कसले र कसरी गर्ने भन्ने कुरा विश्वब्यापी मान्यताले निर्धारण गर्ने गर्छन् । मानसिक रूपमा निर्णय क्षमता कायम रहेसम्म एउटा वयस्कले आफ्नो रोगको उपचार गर्ने वा नगर्ने तथा केके गर्ने भन्ने अन्तिम निर्णय गर्न सक्छ । भलै त्यो निर्णयले उसको जीवन जाने नै किन नहोस् । जीवनको अन्तिम क्षणमा गरिने उपचार कसरी र कतिसम्म गर्ने भन्ने पनि आफै निर्णय लिएर लिखित रूपमा राख्न सक्छन्, जुन परिवार र स्वास्थ्यकर्मीले पालना गर्नुपर्ने हुन्छ । बिरामीको पक्षमा परिवारको कसले निर्णय लिने र मत बाझिएमा के गर्ने, बिरामीको ज्यान जोखिममा परेको अवस्थामा पूर्व मञ्जुरिनामा छैन भने स्वास्थ्यकर्मीले बिरामीको हितमा के कति निर्णय लिन सक्छ भन्ने स्वास्थ्यसेवाको नैतिकताका सवाल हुन् । बिरामी वा परिवारसँंग सुसूचित मञ्जुरिनामा लिएर मात्र उपचार गर्ने र उपचार सम्बन्धी सबै विवरण बिरामीको चार्टमा लेखेर राख्ने कुरा उपचार इथिक्समात्र होइन, स्वास्थ्यकर्मीमाथि लाग्न सक्ने लापरबाहीको आरोपको खण्डन वा पुष्टि गर्न कानुनी आधारको रूपमा प्रयोग हुन्छ । यस्ता विषय कहिलेकाहीं निकै जटिल हुने गर्छन् । अंग प्रत्यारोपण, जटिल शल्यक्रिया, महंँगा र दुर्लभ औषधि, सघन उपचार कक्षको शैया मागभन्दा थोरै उपलब्ध छन् भने कुन बिरामीको लागि उपलब्ध गराउने भन्ने पनि कहिलेकाहीं पेचिलो नैतिक प्रश्न बन्ने गर्छ । विकसित देशहरूमा अस्पतालको छुट्टै इथिकल बोर्ड हुन्छ । यसले स्वाथ्यकर्मी र बिरामी दुवै पक्षलाई कुन कुरा नैतिक मानिन्छ भनेर सल्लाह दिने गर्छन् । नेपाल मेडिकल काउन्सिल लगायत पेसागत नियमनकारी संस्थाले बिरामीको स्वास्थ्य तथा स्वास्थ्यकर्मीको सुरक्षाको लागि यस्ता विषयमा स्पष्ट निर्देशिका जारी गर्नु र पालना गराउनु जरुरी छ ।जनस्वास्थ्यमा प्रत्यक्ष वा परोक्ष्य सरोकार राख्ने निर्णयमा नैतिकताका सर्वब्यापी मान्यतालाई कत्तिको ध्यान दिएको छ भन्ने आजका सचेत नागरिकहरूले नजिकबाट नियाल्छन् । यस्ता विषयमा जनस्तरमा बहस हुनसके आम जनताको स्वास्थ्य रक्षा, स्वास्थ्यसेवामा समतामूलक पहुँच र सीमित साधनको समुचित उपयोगमा निर्णयकर्तालाई सहयोग र खबरदारी पुग्न सक्छ ।"
मधेस राजनीतिक खेलमैदान,"पछिल्लो समय प्रदेश नं २ को नामकरण के गर्ने र राजधानी कहाँ बनाउने भन्ने चर्चा चुलिएको छ । मधेस केन्द्रित पार्टीहरू बीचमा यसमा एकमतैक्य छैन । मधेस नभएर मिथिला राख्नुपर्ने कुरा पनि चलिरहेको छ । मिथिला वा विदेह राज्य नामकरण भोजपुरावासीले नस्वीकार्ने देखिन्छ । नामकरणका सन्दर्भमा मधेसी कथित उच्च जातिका रूपमा परिचित झा, मिश्र, कायस्थ, कर्णहरूको मधेसप्रतिको चिन्तन र पिछडा वर्ग तथा मधेसी दलितहरूको चिन्तनमै फरकफरक धार देखिएको छ । अहिले प्रदेश २ सरकार आफैं आन्दोलनमा रहेजस्तो देखिन्छ । प्रदेशको सार्वजनिक विदाका दिन उसले संघीय राज्य अन्तर्गतका कार्यालय बन्द गराएको र प्रदेशसभाले पारित गरेको प्रहरी ऐन चचाका विषय बनेका छन् । जहाँ सरकार आफै आन्दोलनमा जानुपर्ने अवस्था छ, त्यहाँको राजनीतिक धारहरूको अवस्था कस्तो होला ? भारत जस्तो गणतन्त्र चाहनेदेखि चीनजस्तो साम्यवादी गणतन्त्र चाहनेहरू यही मधेसी समुदायमा छन् । जातीय रूपमा राजनीति गर्नेदेखि वर्गीय आधारमा राजनीति गर्नेहरू पनि छन् । अपराधी समूहको संरक्षणमा राजनीति गर्नेदेखि शानशौकतका लागि पद लोभ नगरी राजनीति गर्ने संस्कारी राजनीतिज्ञहरू पनि छन् । गलत कारोबारलाई ढाकछोप गर्न राजनीति गर्नेहरू पनि मधेसमै छन् । मधेसी मूलका आदिवासीदेखि थारु जातिको राजनीतिक धार पनि फरक छ । यहीं मधेसी दलितको धार छुट्टै छ । विखण्डनवादीदेखि राष्ट्रवादीसम्म मधेसी समुदायमा छन् । संघीय राज्य चाहनेदेखि राजतन्त्र चाहनेहरू पनि मधेसी मूलका नेताहरू छन् । हतियारमा विश्वास गर्नेदेखि निर्वाचनमा विश्वास गर्ने समूह पनि यहीं छन् । विभिन्न खाले स्वार्थ बोकेका मानिसको कि घुसपैठ हुन्छ, कित कसैबाट प्रभावित भएर आपसमा फुट्छन् । यो रोग मधेसी समुदायको राजनीतिक धारमा देखिन्छ । एउटा पार्टीमा जीवनभर लागेको व्यक्ति निर्वाचनमा टिकट नपाउँदा रातभरमा अर्को पार्टीमा जाने र निर्वाचन जित्नेहरू पनि यहीं मधेसमा छन् । कहिले पुरानो दरबारबाट त कहिले भारत, चीन र अमेरिकाबाट कुनै राजनीतिक धारलाई प्रभावमा पारी फुटाउने र जुटाउने खेल भैरहन्छ ।मधेस सबै शक्तिकेन्द्रको राजनीतिक खेल मैदान भएको छ । धेरै राजनीतिक धार भएकैले अन्नको भण्डार मधेस आर्थिक संकटको भूमि बन्दै गएको छ । मधेसका लागि चिन्ता गर्नेहरूले समयमै नसोचे मधेसको सहर केन्द्रित बसाइँसराइको प्रभाव गाउँ, हुलाकी सडक आसपासको पुरानो बजारलाई पर्नेछ । यसबाट मधेसीका आर्थिक अवसरहरू गुम्दै जानेछ । प्रदेश नंं २ ले आफैले सुरक्षाकर्मी भर्ना गर्न जहिलेसम्म पाउँदैन, तबसम्म सुरक्षा निकायले यसको सरकारलाई टेर्ने छैन । यसले दण्डहीनताले प्रश्रय पाइरहनेछ र अपराधको उर्वर भूमिका रूपमा मधेस फस्टाउनेछ । मधेसी युवाहरू सुरक्षा र आर्थिक समस्या समाधानका लागि विदेशिने क्रम झन्झन् बढ्नेछ । पहुचबिना सुरक्षा निकायमा भर्ना हुन सकिँदैन भन्ने मधेसको मानसिकताले सुरक्षा निकाय र मधेसी समुदाय बीचको दूरी झन्झन् बढ्नेछ । न्याय दिने निकायप्रति अविश्वास भएपछि समाजको संगठन, कानुनी दायरा र न्याय माग्ने प्रचलन हटेर बदलाको भावना जागृत हुनेछ । यसले मधेसलाई कहाँ पुर्याउँला ? सिरहाका वेदानन्द झाले गठन गरेको तराई कांग्रेसले पहिलोपटक नेपालमा संस्थागत रूपमा मधेसी मुद्दालाई उठाएको थियो । त्यसपछि गजेन्द्रनारायण सिंहको पूर्वाञ्चल कांग्रेसदेखि नेपाल सद्भावना पार्टीसम्मको यात्रा, माओवादीको इसारामा गठित उपेन्द्र यादवले नेतृत्व गरेको मधेसी जनअधिकार फोरम, माओवादीभित्र मातृका यादवको मधेस केन्द्रित आवाज, महन्थ ठाकुरको नेपाली कांग्रेसबाट बहिर्गमन हुँदासम्म मधेसको राजनीतिक नदीमा धेरै पानी बगिसकेको छ । पछिल्लो समय सीके राउतको हाउगुजीले फेरि सिंगो नेपालमा मधेसको बहस सुरु भएको छ । गणतन्त्रवादी नेता रामराजाप्रसाद सिंहले मधेसी र पहाडी जनजाति मिलेर नेपाली सत्ताविरुद्ध आन्दोलन गर्नुपर्छ भनेर दिएको सन्देशलाई उपेन्द्र यादवले अनुशरण गरेर आफू नेतृत्वको पार्टीलाई राष्ट्रिय पार्टी बनाउने कसरतमा लागेको देखिन्छ । तर पछिल्लो गतिविधिले उनले पहाडी जनजातिलाई पाखा लगाउन खोजेजस्तो देखिएको छ । परराष्ट्र नीति, सेना र मुद्रा प्रकाशन केन्द्रीय सरकारले गर्ने र अन्य मामलामा प्रदेशलाई आत्मनिर्णयको अधिकार दिने हो भने प्रदेश नं २ को सरकार आफैले आन्दोलन गर्नुपर्ने अवस्था हट्नेछ । एउटा संगठनलाई तह लगाउन वा राजनीतिक अस्थिरता कायमै राखी सत्ताको सुखसयलमा रमाउने नीति राज्यसत्ताले लिए मधेसमा अराजकता कायमै रहनेछ । मधेसमा फेरि पनि पिछडा वर्ग, मधेसी दलित, मुस्लिम, थारुलाई खोइ अधिकार भनेर उकास्ने परिपञ्चमा लाग्ने नियोजित तत्त्वहरूको पहिचान हुन आवश्यक छ । त्यस्तो गतिविधिका पछि लाग्नुभन्दा मधेसी समुदाय आफैले आफ्ना लागि साझा गन्तव्य खोजी गर्नुपर्छ । मधेसका सबै वर्ग आफै मिलेर बनाएको नीति मधेसका लागि हितकर हुन्छ । मधेसमा मधेसीलाई अप्ठेरो पर्ने खालका आन्दोलनका स्वरूप तय गर्नुहुन्न । मधेसी समुदायलाई प्रेरणा दिने र मधेसी नागरिकप्रति सकारात्मक भावना फैलिने स्वरूपका आन्दोलन हुनुपर्छ । एकमुस्ट असम्भव माग राखेर सडकमा उफ्रिनुभन्दा मधेसी नागरिकको दैनिक जीवनमा परिरहेका अप्ठ्यारा विषय समाधान आन्दोलनको एजेन्डा बनाइनुपर्छ । आत्मसम्मानका लागि राजनीतिक आन्दोलनले मात्र पुग्दैन, सामाजिक आन्दोलन, किसान आन्दोलन वा आर्थिक आन्दोलन पनि गरिनुपर्छ । आन्दोलनलाई अराजक बनाउन घुसपैठ हुनसक्ने सम्भावनाको हेक्का राख्नुपर्छ । मधेसमा नयाँ विकल्प आवश्यक छ । आन्दोलनको सफलता हत्या र घाइतेको संख्याका आधारमा ठान्ने परम्परागत शैली अन्त्य हुनुपर्छ । तोडफोड, आगलागी, हत्याहिंसा भए मात्र समाचार बनाइदिने मूलधारका मिडियाले पनि आफ्नो रणनीति फेर्नुपर्छ । समाचार बन्नकै लागि आन्दोलनलाई अराजक बनाउने जमातलाई मिडियाले वैकल्पिक आन्दोलनको बाटो देखाउन सक्छ । गौतम बुद्ध, महात्मा गान्धी शैलीको आन्दोलन, सोसियल मिडियाबाट गरिने आन्दोलन, नैतिक र मानवीय धरातलमा रहेर गरिने आन्दोलन, दैनिक मजदुरी गरेर हातमुख जोर्नेहरूको जीवनलाई असर नपर्नेगरी गरिने आन्दोलन, नेताहरू भाषणमा भन्दा गाउँघरको पुनर्जागरणका गतिविधिमा संलग्न भएर गरिने आन्दोलन आवश्यक छ । यस्ता आन्दोलनको स्वरूप परम्परागत आन्दोलनको लत बसेकाले बनाउन सक्दैन । यसमा रोजगारीका लागि विदेश गएका युवा, अध्ययनशील युवा, मधेसप्रति चिन्तित जमातको सक्रियता आवश्यक छ । लेखक त्रिभुवन विश्वविद्यालयबाट मधेस आन्दोलन सम्बन्धी विषयमा विद्यावारिधि हुन् ।"
यातायात व्यवस्थाको बेवास्ता,"सवारी साधन कुन ? सार्वजनिक यातायातको एकीकृत प्रणाली विकास गर्दा मेट्रोरेल, मोनोरेल, ट्राम, बस र्यापिट ट्रान्जिट, केबलकारमध्ये सबै वा वा कुनै दुई वा दुईभन्दा बढी प्रणाली सञ्चालनमा ल्याउन सकिन्छ । न्युयोर्कमा बस र मेट्रोरेल तथा बर्लिनमा मेट्रो लाइट रेल, बस र ट्रामलाई प्राथमिकताका साथ सञ्चालन गरिएको छ । विकसित सहरमा आवश्यकता, भौगोलिक बनावट, सहर विस्तारको सम्भावनाका आधारमा सहरैपिच्छे आआफ्नै यातायात प्रणाली सञ्चालनमा ल्याइएको हुन्छ । हाम्रो देशमा पनि सार्वजनिक यातायातबारे अध्ययन भएका छन् । तर प्राय: सबै अध्ययन सतही र टुक्रे छन् । अब दक्ष कन्सल्टिङ कम्पनीमार्फत ६ देखि १२ महिना समय लगाई एकीकृत योजना बनाउनुपर्छ । लगानी बोर्डले धुलिखेलदेखि नागढुंगासम्म मेट्रोरेल बनाउन अध्ययन गर्ने प्रक्रिया सुरु गरेको छ । एकीकृत योजना बनाउँदा यस परियोजनालाई ध्यान दिनुपर्छ । काठमाडौंका सडकहरू प्राइमरी, सेकेन्डरी र टर्सरी रुटमा विभाजन गरिएका छन् । प्राइमरी रुटमा ठूलो क्षमताका सवारी साधन, सेकेन्डरी रुटमा मझौला (३०४० सिटभन्दा माथि) र टर्सरीमा साना सवारी साधन चलाउने व्यवस्था तुरुन्तै मिलाउनुपर्छ । काठमाडौं महानगर यातायात र साझा यातायातले बढी सुविधायुक्त बस थप्दैछन् । बस थप्ने काम पनि योजनाबद्ध हुन जरुरी छ । सरकारले बाहिरी चक्रपथ बनाउने योजना अगाडि बढाएको छ, जुन सकारात्मक कदम हो । तर सडक विस्तारका योजनासंँगै सार्वजनिक यातायातमा सुधार गरिएन भने सवारी समस्या ज्युँकात्युँ रहन्छ । हाल काठमाडौं उपत्यकामा १० लाख हाराहारी सवारी साधन प्रयोगमा छन् । यो संख्या वार्षिक २० प्रतिशतले बढ्दो छ । सार्वजनिक सावरी साधनको समुचित व्यवस्थापन हुन नसके, राति गन्तव्यमा पुग्न सवारी साधन नभेटिने अवस्था रहे निजी सावारी साधन चढ्ने बाध्यता धेरैलाई बन्छ, बनेको छ । लेखक यातायात तथा ट्राफिक इन्जिनियर हुन् ।"
श्रम समझदारीमा संशय,"कार्यान्वयन कसरी ?समझदारीमा उल्लेख भएका विषयको कार्यान्वयनमा कहाँबाट समस्या उत्पन्न हुनसक्छ, त्यसलाई कसरी समाधान गर्ने भन्नेमा ध्यान दिन आवश्यक छ । नेपाल र मलेसिया सरकारबीच समझदारी पत्रका उल्लेख भएको संयुक्त प्राविधिक समितिको बैठक नियमित रूपमा बसेर समझदारी पत्रको कार्यान्वयनमा आउने चुनौतीलाई हटाउन पहल गर्नुपर्छ । समझदारी पत्रमा उल्लेख भए अनुसार श्रमिकले भिसा, टिकट, स्वास्थ्य परीक्षण, सेक्युरिटी डिपोजिट र सेवा शुल्कबापत व्यवसायीलाई तिर्नु पर्दैन । अभिमुखीकरण शुल्क, नेपालमा हुने विमा शुल्क, कल्याणकारी कोषको शुल्क, घरबाट काठमाडांै आउँदा लाग्ने भाडा तथा होटलमा हुने खर्चमात्र श्रमिकले गर्दा पुग्छ । यो कुरा मलेसिया जान चाहने श्रमिकले थाहा पाउनुपर्छ । नेपाली वैदेशिक रोजगार व्यवसायी संघले पन्ध्र दिनको न्युनतम पारिश्रमिक बराबरको रकम सेवाशुल्क पाउने व्यवस्थामा आपत्ति गरेका छन् । यस अगाडि भएका समझदारी पत्रमा सेवाशुल्क पाउने उल्लेख थिएन । अहिले केही ग्यारेन्टी भएको छ । यसमा संघले आपत्ति जनाउनु पर्दैन । यस अघि नेपाल सरकारले भिसा र टिकट नि:शुल्कको अभियान चलाउँदासमेत व्यवसायीले विरोध गरेका थिए । त्यसबेला यो मलेसियाले मान्दैन भनियो । अहिले मलेसियाले स्वीकार गरेपछि कमिसन घटाउने सम्झौता भयो भनी प्रश्न उठाइएको छ । मलेसियामा श्रमिक आपूर्ति गर्ने कम्पनीले मलेसियाको रोजगारदाताले दिएको फि वा कमिसन बापत कुनै कर तिरेका छन् ? खोजी हुनुपर्छ । छैन भने अहिले निर्धारित शुल्क कसरी पहिलेभन्दा कमी भयो ?कतिपय व्यवसायीले सम्झौतामै मलेसिया जाने श्रमिक संख्या किटान हुनुपर्ने भन्ने गरेका छन् । नेपाल सरकारले संख्या तोकेर कुनै नेपालीलाई मलेसिया जान बाध्य गर्न हुँदैन । यो आधारमा नेपालीको मलेसिया गन्तव्य धरापमा पर्छ भन्नुमा तुक छैन । व्यवसायीले नेपाली श्रमिक मलेसिया जाँदा महंँगो हुने भयो, त्यसैले अरू मुलुकसंँग प्रतिस्पर्धा गर्न सकिँदैन पनि भन्ने गरेका छन् । नेपालीलाई विदेश पठाउन यो समझदारी गरिएको होइन । विदेश जान चाहनेमाथि हुने अन्याय हटाउन समझदारीमा जोड दिइएको हो । श्रमिक आपूर्तिका क्रममा समस्या देखिएपछि नेपालीलाई मलेसिया जान गत मेमा रोक लगाइएको थियो । त्यसपछि रोजगारदाताले नेपाली श्रमिकले त्यहाँको सरकारलाई दबाब दिएपछि समझदारी भएको हो । मलेसिया सरकारको तर्फबाटै पहल हुनुले नेपाली श्रमिकको माग मलेसियामा उच्च छ भन्ने देखिन्छ । यो समझदारीका आधारमा श्रम बजार भन्ने तर्कमा दम छैन । नेपाल सरकारले मलेसिया वा कुनै देशमा श्रमिक नगए पनि फरक पर्दैन भन्ने अडान लिनसके मात्र यो समझदारी कार्यान्वन हुनसक्छ । लेखक अधिवक्ता हुन् ।"
दसैंमै खाँदिए तिहार गीत,"तिहारका पाँच दिन अर्थात् यमपञ्चकमाथि एकुन्टा गीत बनाउन पाए कस्तो हुन्थ्यो होला ! दिदीभाइको सम्बन्ध, लक्ष्मीपूजाको तामझाम, काग, कुकुर र गोरु तिहारको रीतमाथि छुट्टाछुट्टै गीत बनाउन सके कति मीठो सुनिन्थ्यो होला । तर, अभ्यास यसको ठीक विपरीत भइरहेको देख्छन्, गीतकार दिनेश अधिकारी । दसैं र तिहारलाई मिक्स्ड गरिएको छ अहिले, उनले भने, दुई अलग पर्वलाई किन एउटै गीतमा गाइएको होला ? यो झारा टारेजस्तो भयो । दसैं भनेको पारिवारिक मिलनको चाड हो । तिहारचाहिँ दिदीभाइ, लक्ष्मी पूजा र हामीलाई सघाउने पशुपक्षीप्रति सम्मान व्यक्त गर्ने पर्व हो । दसैं र तिहारलाई मिक्स्ड नगर्दा राम्रो हुन्छ । अधिकारीले तिहारभित्रकै अनेक पक्ष समातेर त्यसलाई संगीतमा उतार्न सकिने बताए । तिहारको समग्रता गीतमा ल्याउन सके सुन्दर हुने उनको भनाइ छ । यसैपालि सार्वजनिक भएका आस्था राउतको दसैं आयो तिहार आयो, प्रमोद खरेलको दसैं आयो तिहार आयो, टंक बुढाथोकीको दसैं आयो मा दुई चाड एकै गीतमा उनिएका छन् । यो आफैंमा खराब चलन नभए पनि तिहार विशेष गीतको आवश्यकता रहेको संगीतकर्मीको राय छ । त्यस्ता गीतले तिहार संस्कृतिलाई धनी बनाउन सघाउने अधिकारीले बताए । उनी आफैंले चाहिँ विसं २०४६ को फिल्म विजय पराजय का लागि निधारमा लर्काएर सप्तरंगी टीका बोलको भाइटीका गीत रचना गरेका थिए । त्यसअघि तीज, दसैं र तिहारमा पनि लक्ष्मी पूजाबाहेकको गीत नबनेको भन्दै उनले आफ्नो गीतलाई सम्भवत: पहिलो भाइटीका गीत भन्न रुचाए । बहिनीले दाजुभाइका निम्ति गरेको कामना उल्लेख गरेको छु, उनले भने, तिहारको संस्कृतिसँग नजिक होस् भनेर ओखर, तेल, देउसी, सप्तरंगी टीकाजस्ता विम्बहरू राखेको थिएँ ।अधिकारीको उक्त गीतमा संगीत भरेका शम्भुजित बाँस्कोटाले हालसम्म एक दर्जनजति तिहारगीत तयार पारिसकेका छन् । उनलाई संस्कार र संस्कृतिमाथि गीतहरू सिर्जना गर्न मनपर्छ । तर, त्यसमा पर्वको मार्मिकता समेटिनुपर्छ भन्नेमा सचेत रहन्छन् । हरेक चाडको आफ्नो मौलिकता हुन्छ, उनले भने, त्यसले क्यारी गर्ने सन्देशलाई गीतमा प्रस्तुत गर्न सक्नुपर्छ । शम्भुजितकै संगीत रहेका तिहारै आयो लौ झिलिमिली, ए हजुर यसपालिको तिहारै रमाइलो जस्ता गीत निकै चर्चित छन् । यिनमा तिहारको मौलिकपन समातिएकाले ती तिहारएन्थम जस्ता बनेको हुनुपर्ने उनले बताए । हराए मारुनी, सोरठी तिहारका गीतमा पाश्चात्यपन कम गर्न आवश्यक रहेको शम्भुजितको भनाइ छ । नयाँ पिँढीले पर्वविशेष गीत तयार पारेकोमा निकै खुसी लाग्ने उनले बताए । तर, फ्युजनका नाममा अलि बढी पाश्चात्य संस्कृति भित्र्याएको देख्दा निराश हुन्छन् । आफ्नै भाका, भाषा र धुनलाई प्राथमिकता दिनुपर्छ, उनले भने, मिडियाले पनि गीतसंगीत प्रसारण गर्दा गम्भीरता अपनाउनुपर्छ । विदेशीहरूले आफ्ना सानातिना पर्वलाई ग्लोरिफाइ गरिरहेका बेला हामीले तिहारजस्तो समृद्ध चाडलाई संगीतमार्फत प्रचारप्रसार गर्नु अत्यावश्यक रहेको शम्भुजितको भनाइ छ ।तिहारका विभिन्न पक्षलाई अलगअलग गीतमा समेट्न चाहिरहेका गीतकार अधिकारी पनि युवा संगीतकर्मीको पहलदेखि असन्तुष्ट छैनन् । धेरैजनाले धेरीथरी गीत गाउँदा पर्वका अनेक कोण समातिने बताए । एउटै गीतमा सबैथोक अटाउन सकिँदैन, उनले भने, यस्तोमा जति धेरै गीत बने, त्यति राम्रो हुन्छ । तिहार गीतमा मौलिकता जोगिइरहेको पाउँछन् लोक गायक नारायण रायमाझी पनि । तीजमा झैं विकृति नभित्रिएको बताए । तिहार गीतहरू त्यति धेरै बनेकै छैनन्, उनले भने, जति बनेका छन्, तिनमा विविधता छैन ।गायक रायमाझीलाई देउसीभैलोमा मारुनी र सोरठी भाका हराएको देख्दा बेचैनी हुने गरेको छ । तिहारकै बेला नाचिने मारुनी र सोरठी नृत्य लोप भइसकेको बताए । मैले दर्जनजति तिहार गीत गाएँ तर सबै उस्तै खालका भए, उनले भने, तिहार गीतमा फरक स्वाद दिन सकिएको छैन । मारुनी र सोरठी भाकामा तिहार गीत गाउने चलन थियो पहिले । अब त त्यो पनि अहिले हराएर गयो । युवा पुस्ताले आत्मसाथ नगर्दा तिहारका अन्य भाकाहरू धरापमा परेको उनको बुझाइ छ । रेकर्डेड गीतको बिगबिगी देउसीभैलो खेल्नेहरूले हिन्दी र त्यसमा पनि यौवनका गीत बजाएको सुन्दा गीतकार अधिकारी दु:खी हुन्छन् । तिहार संस्कृतिसँग परिचित नहुनेहरूले त्यस्तो गर्ने गरेको उनको बुझाइ छ । रुपन्देहीको देवदह नगरपालिकाले तिहारमा रेकर्डेड गीत बजाउन नपाइने नियम लगाएको थाहा पाउँदा आफूलाई खुसी लागेको उनले बताए । देउसीभैलोको मौलिक संस्कृति गुम्दै गएका बेला त्यो नियम लगाउनु सुन्दर पहल भएको बताए । तिहारको देउसीभैलोलाई अर्थ संकलनको माध्यम पो बनाए, अधिकारी आश्यर्च पोख्छन्, देउसेहरूले सामाल, सेलरोटी, फलफूलहरू नाङ्लोमै छोडेर पैसा मात्रै लग्ने गरेको देख्छु । यो त साह्रै विकृति भयो । आफूहरू सानो छँदा रातभरि देउसी गाउँदै घरघर गएर नाचगान गर्ने गरेको उनी सम्झन्छन् । गायक रायमाझीले पनि तिहारमा लाउड स्पिकर घन्काउनुभन्दा गाउँदै, नाच्दै रमाइलो गर्नु उत्तम हुने बताए । समूह जुटेका बेला यसो रमाइलो गरौं भनेर गैरतिहार गीत बजाइएको होला, उनले भने, यो सामान्य नै हो । तर, हाम्रो संस्कृति बिर्सिनुभएन ।सदाबहार तिहार गीतदेउसीभैलोका कारण तिहारलाई सांगीतिक पर्व पनि भन्ने गरिएको छ । यी भाकामा थुप्रै गीत बनेका छन् । देउसीको लोक लयलाई शास्त्रीय, आधुनिक, पप र रक विधामा समेत प्रयोग गरिएको सुनिन्छ । त्यसरी बनेकामध्ये पछिल्लो समय गायिका अक्षताको झिलिमिली रातमा, सुगम पोखरेलको दसैं, तिहार, सिने गुरुङको केको माला, लगायत गीत चर्चित छन् । विसं २०५४ मा शम्भु प्रधानले निर्देशन गरेको स्वर्ग फिल्ममा समाविष्ट तिहारै आयो होस् या चिनो फिल्मको दियो बाली साँझको, यी गीत हरेक तिहारमा गुन्जिने गरेका छन् । पछिल्लो समयचाहिँ फिल्महरू पर्वविशेष गीत राख्ने चलन कम हुँदै गएको छ । सञ्जय श्रेष्ठ, राजकुमार जोशी र प्रकाशचन्द्र श्रेष्ठले गाएको देउसी रे भन बोलका गीत युवा देउसेहरूमाझ लोकप्रिय छ । रेग्गे बिटमा बनेको गीत विसं २०५५ तिर रेकर्ड गराएको गायक श्रेष्ठ सम्झन्छन् । राजु लामाको भाइटीकामा भेट्न आउँला पनि तिहारमा बज्ने गीतमध्ये एक हो ।"
नौमतीको ताल पछ्याउँदै,"वर्ष दिनको तिहारमादेउसी खेल्ने रहरमाभन भन भाइ हो, राम्ररी भनकाग तिहारकै दिन नौमती बाजाको ताल पछ्याउँदै मकवानपुरगढी गाउँपालिका५ सोलिथुमका तीर्थ थापाले यसरी भट्टयाए । देउसीको उद्देश्य मौलिक परम्परा र संस्कृतिलाई संरक्षण गर्ने मात्रै थिएन, स्थानीय चन्द्रसूर्य युवा क्लबको भवन बनाउने ध्येय पनि थियो । मौलिक परम्परा र संस्कृति नयाँ पुस्तालाई हस्तान्तरण गर्ने क्लबले हरेक वर्ष विभिन्न गतिविधि गर्दै आएको र यसपटक देउसीलाई पक्की भवनको सपनासँग जोडेको क्लबका अध्यक्ष रत्नप्रसाद तिम्लसिनाले बताए । देउसी भैलोको मौलिकता नै मासिएला भन्ने डर भइसक्यो, उनले भने, यतातिर पनि चासो दिन चाहेका हौं । क्लबबाट देउसी भैलोमा भने तन्नेरीहरू खासै छैनन्, पाका पुस्ताकै वर्चस्व छ । गाउँकै किशोरीहरूलाई चोली र धोतीमा सजाएर नृत्य टोली पनि बनाइएको छ । देउसीका लागि मकवानपुरगढीस्थित आमभन्ज्याङका ब्राह्मणहरूले नौमती बाजा बजाएका छन । अध्यक्ष्य तिमल्सिनाका अनुसार पाँच जनाले बजायो भने पञ्चेबाजा र नौ जनाले बजायो भने नौमती बाजा भन्ने गरिन्छ । ब्राह्मणले बजाएको बाजाका साथ दिन टोलटोलका बालकदेखि वृद्धवृद्धासम्म देउसी भैलोमा नाच्ने आइपुग्छन् । यसै मेसेमा आमभन्ज्याङको देवीस्थानकी ५५ वर्षीय पदमाकुमारी न्यौपाने खुसी हँुदै २ फन्को नाचिन् । हराइसकेको चलन आएकोले रमाइलो लागेर नाचेको, उनले भनिन् । क्लबको देउसी खेल्ने टिम विभिन्न उमेर समूहका ६०७० जना छन् । कसैको हातमा मादल छ, कसैको हातमा खैजडी छ भने १२ जनाको साथमा नौमती बाजा छ । बिहान ८ बजेदेखि बेलुका ८ बजेसम्म देउसी भैलो खेल्ने उनीहरूको समयतालिका छ । काग तिहारदेखि भाइटीकाको दिनसम्म देउसी भैलो खेल्छांै, क्लबका अध्यक्ष तिम्लसिनाले भने, चन्द्रसूर्य क्लबले सबै क्षेत्रमा रहेका मौलिकता र परम्पराहरूलाई जर्गेन गर्ने उद्देश्य बोकेको छ । देउसी भैलो टोली टोलटोलमा पुग्दा गाउँलेहरूले फूलमाला लगाएर स्वागत गर्ने गरेका छन् । परम्परागत देउसी भैलो टोली टोलमा आउँदा स्थानीयवासी खुसी छन् भने गाउँको स्वागत पाउँदा देउसी भैलो टोली उत्साहित छ । देउसी भैलो भन्न गाउँलेले उत्साह थपेका छन्, देउसी भैलो भट्टयाउने थापाले भने, रामै काम गरिएछजस्तो लाग्यो ।"
"गहन विषय, फितलो प्रस्तुति","नेपाली फिल्म उद्योगमा रेखा थापा अभिनयभन्दा पनि ग्ल्यामरकै कारण नै खबरमा छाइरहिन् । त्यसैले होला, उनी अहिले ब्याक टु ब्याक सामाजिक विषयवस्तुवरिपरि घुमेका फिल्म खेलिरहेकी छन् । रामप्यारी मा टेम्पो ड्राइभर बनेर मजदुरहरूको आवाज उठाइन् भने रुद्रप्रिया मा एसिड प्रहारमा परेकी महिलाको भूमिका निभाइन् । भर्खरै प्रदर्शनमा आएको मालिका फिल्ममा यति बेला रेखा महिला हिंसा र बालविवाहमुक्त नेपाल निर्माणमा छोरीका लागि स्वर्णिम नेपाल अभियान चलाउँदै गरेको देखिइन् । बलियो विषयवस्तु उठान गर्न खोजे तापनि कथा प्रस्तुति शैली फितलो हुँदा फिल्म फिक्का लाग्छ ।यस फिल्ममा महिला हिंसाका दुई स्वरुपहरू प्रस्तुत गरिएका छन् । मालिका (रेखा थापा) बालबालिकालाई पढाउँछिन् । लामो औंला भएको अन्धविश्वासको कारण उनको कैयौँ पटक विवाह टुटिसकेको छ । तर उनको सानो औलाको पर्वाह नगरी सानैदेखि मन पराउने एक साथीले नै उनीसित विवाहको प्रस्ताव राखेपछि उनले पनि नाइँ भन्दिनन् । तर यसपटक पनि रेखाको विवाह टुट्छ । उता जया (कमला वली) खोलामा नुहाउन गएका बेला बलात्कारको सिकार बन्छिन् । उनले यो कुरा घरमा भनेपछि गाउँमा कचहरी बस्छ । पढ्ने लेख्ने उमेरमा जयाको विवाह त्यही बलात्कारीसित तय हुन्छ । तर उनी विवाह तयार हुन्नन् । कथाले पश्चिम मूलकी जया र तराईकी मूलकी मालिकालाई काठमाडौंमा भेटाइदिन्छ । महिलाहरूमाथि हुने गरेका विभेद, बलात्कार, बालविवाह हिंसाहरू लुकेका छैनन् । महिलाको लागि सबैभन्दा सुरक्षित थलो घर हो, उसले आफ्नो परिवारबाट नै सबैभन्दा बढी माया, ममता, सुरक्षा र समर्थन पाउने गर्छ । तर महिलाहरू घरमै असुरक्षित हुन थालेको र महिलाले आफ्नो सुरक्षाको लागि बलियो हुनुपर्ने सन्देश फिल्ममा छ । दाइजो प्रथा, अन्धविश्वासको विरुद्ध लाग्नका लागि फिल्मले प्रेरित गरेको छ । मानिसले कसैलाई पनि एकैपटकमा विश्वास गरिहाल्नुहुन्न भन्ने सन्देश पनि दिन खोजेको छ । त्यसका लागि महिलाहरू मानसिकका साथै शारीरिक रूपमा पनि बलियो हुुनुपर्छ । फिल्मले उजागर गरेको अर्काे पक्ष हो, दाइजो प्रथा । अहिले पनि कतिपय समाजमा दाइजोकै निहुँमा छोरी बुहारीहरू जल्नेदेखि घर निकालामा पर्ने विडम्बना छ । पढेलेखेकै परिवार पनि दाइजोको पछाडि लागेको कटुसत्यलाई फिल्मले व्यंग्य गरेको छ । पश्चिम नेपालको सामाजिक, भौगोलिक वातावरणलाई देखाउनुका साथै त्यहाँको रैथाने भाषालाई फिल्मले महत्त्वका साथ प्रस्तुत गरेको छ । भाषिक विविधता फिल्मले उजागर गर्नु सकारात्मक पक्ष हो ।फिल्मको कथा सलल बगेको छ । तर कथालाई कलात्मक रूपमा प्रस्तुत गर्न निर्देशक चुकेकी छन् । फिल्मको कथा सबै पात्रहरूकै संवादको भरमा चल्नुले फिल्मलाई कमजोर बनाएको छ । एकै खालका कथा र एकै खालको संवादले दर्शकलाई मोनोटोनससमेत बनाउँछ । फिल्मको विषयवस्तु जति गहन छ, त्योअनुसार प्रस्तुति र कथा भन्ने शैली गहन रूपमा तयार छैन । एक्सन एडले २०१३ मा भारतका बलात्कार पीडितहरूमाथि गरेको सर्वेक्षण अनुसार बलात्कारमा परेका ४८ प्रतिशत पीडितहरूले कुर्ता सलवार, ४१ प्रतिशतले सारी वा बुर्का र १० प्रतिशतजतिले फ्रक, टिसर्ट, पाइन्ट लगाएका थिए । त्यति बेला एक्सन एडले बलात्कार मानिसको दिमागी रोग हो, यो पहिरनसित नजोडिएको निष्कर्ष दिएको थियो । तर फिल्मको एक दृश्यमा रेखा दुई युवतीहरूलाई टिसर्ट र हाफ पाइन्टको सट्टामा कुर्ता सुरुवाल लगाउन अह्राउँछिन् । महिलाहरू पहिरनकै कारण हिंसामा पर्ने भान फिल्मले दिन खोजेको छ । महिला समानताको मुद्धा अघि सार्दै गर्दा पुरुषलाई विभेद गर्नुहुन्न । तर फिल्ममा देखाइएका प्राय पुरुष पात्र या त खराब छन्, या त हास्यको पात्रका रूपमा पुरुषलाई प्रयोग गरिएको छ । सकारात्मक भूमिकामा देखाइएका पुरुष पात्र प्राय: मौन छन् । महिलालाई पिट्ने वा हेप्ने पुरुषलाई झापड हानेको दृश्य फिल्ममा देखिन्छ भने महिलाले पुरुषलाई हेपेको दृश्यलाई हास्यात्मक बनाएर प्रस्तुत गरिनु सुहाउँदैन । फिल्मले गहन विषयवस्तु प्रस्तुत गर्न खोजे पनि प्रस्तुति शैलीले गर्दा त्यति राम्रो हुन सकेको छैन ।"
अनेसासको सम्मान र पुरस्कार,"काठमाडौं (कास) अन्तर्राष्ट्रिय नेपाली साहित्य समाज (अनेसास) ले विभिन्न क्षेत्रका व्यक्तित्वहरूलाई सम्मानित गरेको छ ।अनेसासले राजधानीमा एक समारोहबीच संगीतकार शम्भुजित बाँस्कोटालाई यस वर्षको अनेसास राष्ट्रकवि माधव घिमिरे विशिष्ट गीत पुरस्कार प्रदान गर्यो । उक्त पुरस्कारमा २१ हजार रुपैयाँ रहेको छ । त्यस्तै, अनेसास विशिष्ट सम्मानबाट संस्कृतिविद्फिल्मकर्मी चेतन कार्की, अनेसास योगदान सम्मानबाट कवि तोया गुरुङ र रामदयाल राकेश सम्मानित भए । अनेसास नवरत्न सम्मान गीतकार उन्नति बोहरा शिला, गायिका हरिदेवी कोइराला, कवि लक्ष्मी माली, युवा नाट्यकर्मी सम्पदा मल्ललाई प्रदान गरियो । अनेसास बोस्टन च्याप्टरले हालै गरेको कविता प्रतियोगितामा छन्दतर्फ हरि भट्ट, गद्यतर्फ सुदर्शन पौडेल र गजलतर्फ उत्कृष्ट पुरु लम्साललाई जनही २३ हजार रुपैयाँसहित सम्मानित गरियो । अनेसास वर्ष उत्कृष्ट पुस्तकको पुरस्कारसहित ४० हजार रुपैयाँ भने उपन्यासतर्फ पद्मावती सिंहले प्राप्त गरिन् । जनही २० हजार रुपैयाँसहितको वर्षको उत्कृष्ट पुस्तक पुरस्कार कवितातर्फ रामजी ज्ञवाली, मुक्तिप्रसाद उपाध्याय र सागर मुखियालाई तथा कथातर्फ नरेन्द्रराज पौडेललाई प्रदान गरियो ।कार्यक्रममा बोहराको गीति संग्रह फर्की आऊ शान्ति तिमी र अर्जुन थापाको कथासंग्रह नाम मात्रको लोग्ने सार्वजनिक पनि गरिए ।"
बान्तावा भाषाको पुरस्कार सुसारालाई,"काठमाडौं (कास) बान्तावा भाषाका स्रष्टालाई प्रदान गरिने यो वर्षको बुङ्वाखाविष्णुमकर बान्तावा राष्ट्रिय पुरस्कार पाँचथरका कवि सगुन सुसारा (सुसन राई) लाई प्रदान गरिने भएको छ ।उनको बान्तावा भाषाका गजलसंग्रह लुङ्टा नङ साम्सिबुङ कृतिका लागि उक्त पुरस्कार प्रदान गर्ने घोषणा गरिएको छ । उत्तरवर्ती सोचका अभियन्तासमेत रहेका कवि सुसाराका नेपाली भाषामा चार कृति प्रकाशित छन् । पुरस्कारको राशि ४० हजार रुपैयाँ रहेको छ । त्यसैगरी गायक कृष्णभक्त राईलाई बुङ्वाखापञ्चकुमारी संगीत पुरस्कार प्रदान गरिने भएको छ । दृष्टिविहीन संगीतकारसमेत हुन् । पुरस्कारको राशि ३० हजार रुपैयाँ रहेको छ । त्यस्तै, ६ हजार रुपैयाँ राशिको बुङ्वाखारनमाया चेन्चेक्वा पुरस्कार सञ्चारकर्मी टकलाल राईलाई दिइने भएको छ । उक्त पुरस्कार आगामी मंसिर २४ गते इलाममा हुने १४ औं बान्तावा कविता प्रतियोगिता समारोहमा प्रदान गरिने बुङवाखा मासिकका सम्पादक पदम राईले विज्ञप्तिमा जनाएका छन् ।"
थारू समुदायमा माछा सबथोक,"माछाको सांस्कृतिक महत्त्व कैलालीको थापापुर मधौलीका रामदुलारी चौधरी दुलहाको भेषमा सजिएका थिए । जन्ती दुलहीको घर नजिक पुग्दै थियो । सगुन बोकेकाहरूको सोधिखोजी सुरु भयो । एक पाका थारूले सोधे, पहुरा मछली बा कि नाई बा ? (सगुनमा माछा छ कि छैन ?)सगुन बोकेकाहरूको जवाफले जन्तीमा सहभागी थारू भलमन्सा (अगुवा) सीताराम चौधरी झोक्किए । जन्ती केही बेर बाटामै रोकिए । सुगन लिन पुन: दुलाहाको घर गए । उनीहरूले माछाको सगुन ल्याएपछि मात्रै जन्ती अघि बढ्यो । यो दुई वर्षअघिको घटना हो । त्यसका साक्षी थिए, तिनै थारू बुद्धिजीवी गंगाराम । यदि सगुनमा माछा नल्याएको भएमा दुलही पक्षले जरिवाना तिर्न पथ्र्यो, उनले भने । गएको दसैंमा रमाइलो माहोल थियो, थारू बस्तीमा । हेरुलाल डगौंरा पितृपूजा गर्ने तयारीमा बसेका थिए । पितृलाई पित्तर दिन राखेको माछा अचानक कुकुरले लग्यो । त्यो थाँहा पाएपछि आपत पर्यो, हेरुलालले घटना सम्झिए, तुरन्तै माछा खोज्न पठाए । पश्चिम नेपालका थारू समुदायमा श्राद्ध अर्थात् पितृपूजा गर्दा माछा अनिवार्य रूपमा चढाउने चलन छ । यसलाई पित्तर दिनु भन्छन । ठूलो माछा नपाए सिध्राले भए पनि काम चलाउने गरिन्छ ।थारू समुदायको धर्म र संस्कृतिसँग माछा जोडिएको छ, उनले भने, जन्मदेखि मृत्युसम्मका संस्कारमा थारू जातिको सम्बन्ध माछासँग जोडिएको छ । त्यति मात्रै होइन्, थारू र माछाको जीवनशैली अद्भुतको छ ।"
दीर्घायु हुन फुर्दाेग पूजा,"गुम्बाभित्र लामाहरू ठूलो स्वरमा आयु अभिषेकको मन्त्रोच्चारण गर्दै थिए भने बाहिर परिसरमा महिला र पुरुषहरू गोलाकार भई स्हेपा स्हेमाको स्याब्रु नाच नाच्दै थिए । जताततै तिहारको रौनक छाइरहेको बेला बौद्ध तिनचुलीस्थित ह्योल्मो गुम्बामा फुर्दाेकको रौनक छायो । गुह्यतन्त्रको इष्ट देव ब्रज किलाया अर्थात् दोर्जे स्हीनुप (बज्र कुमाराय) बाट सम्पूर्ण प्राणी जगत्को रक्षा, मानव कल्याण एवं विश्व शान्तिको निम्ति फुर्दाेक पूजा गरिन्छ । सिन्धुपाल्चोक हेलम्बु गाउँपालिका१ को निङ्मा सम्प्रदायको एउटा झ्याङतेर (उत्तर गुप्त क्षेत्रमा लुकाइराखेको निधि) जातिको ह्योल्मो ङाग्छ्याङ शाक्य साङ्पो दुङ्गी लाछोग चिरी गुम्बाले बौद्ध तिनचुलीमा रहेको ह्योल्मो समाज सेवा केन्द्र (ह्योल्मो गुम्बा) मा फुर्दाेग पूजा गरेको हो । चिरी गुम्बाका प्रमुख लामामध्येका एक छिरिङ लामा ढाङ्सु ह्योल्मोका अनुसार तिब्बतियन क्यालेन्डर अनुसार नवौं महिनाको २५ गतेदेखि यो पूजा सुरु गरिने र पाँच दिन उक्त पूजा चल्ने गर्छ । सत्रौं, अठारौं शताब्दीसम्म यो पूजाले निरन्तरता पाएको तर पछि चीन र तिब्बतमा केही समस्या भएपछि यो पूजा गर्ने क्रम टुटेकोमा अहिले तिब्बतबाट गुरु बोलाएर नेपालमा पनि फुर्दाेग चलेको देखिने लामाहरू बताउँछन् । यसै समयमा तिब्बतियन धार्मिक पात्रोअनुसार दवा च्युवा (दसौं महिना) देखि नै नव वर्षको आगमन हुने हुँदा ह्योल्मोवा तेर्ताेन (निधिपति) ङाग्छ्याङ शाक्य साङ्पोको वर्तमान दसौं अवतारी गोन्ज्याङ छ्योग्टुल रिन्पोछेको सिक्किमस्थित गुम्बामा पनि यस परम्पराको पूजा अवलम्बन गर्दै यसै समयमा यस पूजाको आयोजना गर्ने गरेको उनले बताए । यो पूजा मूलत: ग्रहदशा र रोगव्याधि निवारण गर्न गरिन्छ । काठमाडौंको फर्पिङको एक गुम्बा र तिनचुलीको ह्योल्मो गुम्बाबाहेक यो पूजा अन्यमा हुन्न । दावा गुपाको ङिस्यु ङादेखि ङिस्यु गु अर्थात् कात्तिक १६ गतेदेखि मंगलबारसम्म पाँच दिन यो पूजा चल्यो । प्रत्येक दिन आयु अभिषेकको मन्त्र जप्दै श्याप्देन गरी छोग्फूल कार्यक्रम भयो भने अन्तिम दिन मंगलबार ह्योल्मो सांस्कृतिक कार्यक्रम (स्हेपा स्हेमाको स्याब्रु नाच) नाचेर स्होर (बज्र किलायाको स्वरुप) जलाउने काम उनीहरूले गरे । स्होर जलाउँदा प्रमुख रिन्पोछे लगायतले मन्त्र पढ्दै गए भने अन्यले शंख, ग्यालिङ, लावा, दरु, साङ्धुङ (तामाको बाजा), ङा (ढ्याङ्ग्रो), भुप्च्याल (भुछ्या) बाजा बजाएर मन्त्रसँगै होम गर्ने काम गरे । होममा ह्योल्मो परिवारहरूबाट संकलित मकै, गहुँ लगायत अन्नहरू होम गरिएको थियो । होममा बज्र किलायाको स्वरुप स्वयम्लाई नराम्रो क्रोध, मोह अहंकार उत्पन्न हुने र घमण्डलाई अग्नि ज्वालामा आसन ग्रहन गराएको मानिने चिरी गुम्बाका अध्यक्ष दावा दोर्जेले बताए । पूजाको पाँचौं दिन मंगलबार धर्म गुरुबाट छेवाङ (अभिषेक) वितरणको कार्यक्रम भएपछि पूजा सकियो । आयुलाई बाधा गर्ने तत्त्वलाई नाश गर्न आयु अभिषेक मन्त्र जपी पूजा गर्दा दीर्घायु हुने त्रिपिटकमा उल्लेख छ । सेतो दुध, दही र मोही गरी तीन शुभ लक्षणको खाने धातु र सख्खर, मिश्री, र महलाई मुछेर बनाइएको डल्लो (छेवाङ) मा आयु अभिषेक मन्त्र जपेर त्यो खाएपछि आयु लामो हुन्छ भन्ने विश्वास गरिन्छ ।यो छेवाङ खायो भने मानिस दीर्घायु हुने विश्वास गरिन्छ, छेवाङले भने ।"
होलीपछिको दोस्रो चाड दिवारी,"तिहारको मुख्य दिन भाइटीका हो । दिदीबिहिनीले आफ्ना दाइभाइलाई माला लगाएर पूजा गरिदिन्छन् । यसका साथै मीठो मसिनो खाना पनि दिन्छन् । दाइभाइले पनि दिदीबहिनीलाई गच्छे अनुसारको दान दक्षिणा दिने गर्छन् । पश्चिम नेपालको कैलाली र कञ्चनपुरमा मात्रै बसोबास गर्ने रानाथारू समुदायले भने तिहारलाई फरक तरिकाले मनाउने गर्छन् । उनीहरूले तिहारलाई दिवारी चाडका रूपमा मनाउँछन् । औंसी (लक्ष्मी पूजा) को दुई दिनपछि दिवारी मनाउने चलन रहेको छ । उक्त दिन कुलदेवताको पूजा गरेर आफन्तकहां सबैजना भेला भएर दालभात र मासु खाने चलन रहेको छ । भाइटीका मनाउने हाम्रो चलन होइन कञ्चनपुरको भीमदत्त नगरपालिका १६ का ७० वर्षीया केदारी रानाले भने, दिवारीको दिन बिहान गोठबाट गोरु खोल्नुभन्दा पहिले नै कुलदेवताको पूजा गरिन्छ, त्यसपछि गाउमा पालै पालो एक अर्काको घरमा दाल भात खाने चलन छ । उनका अनुसार दिवारीको अघिल्लो र एक दिनपछि हरेक दिन बिहान पालो लगाएर एकअर्काको घरमा भात खाने र रक्सी पिउने चलन छ । दिवारीको दिनलाई रानाथारु भाषामा द्विज पनि भन्ने गरिन्छ । उक्त दिन २ भाले र २ पोथी गरि ४ वटा कुखुराको बलि दिएर कुलदेवताको पूजा गरिन्छ । यतिबेला राना थारु समुदायमा दिवारीका लागि घर लिपपोतदेखि पूजा सामग्री जुटाउने काम धुमधामका साथ चलिरहेको छ । विगतमा पूजाका लागि चाहिने कुखुरा घरमै पालेको हुन्थ्यो । तर अहिले त्यो पनि किन्नुपर्ने अवस्था आएको भीमदत्त नगरपालिका १४ नयां कटानका ७१ व्र्षिय हरिसिंह रानाले बताए । अहिले दिवारी धेरै महँगो भयो उनले भने, सबैथोक किनेर ल्याउनुपर्ने अवस्था छ ।रानाथारु समुदाय अहिले पनि काठ र माटोले बनेको कच्ची घरमै बसोबास गर्छन् । उक्त घरको लिपपोत महिलाहरूले गर्छन् । ताल वा पोखरीको बर्खामा गलेको माटोको प्रयोग गरी घरको लिपपोत गरिन्छ । यसरी लिपेको घर निकै आकर्षक देखिन्छ । कतिपयले अहिले आएर पक्की घर पनि बनाउन थालेका छन् । यसले राना थारू समुदायको मौलिकता पनि जोखिममा परेको छ । कुुलदेवताको पुजा संगै बिहान एक छाकमात्र खाना खाएर मनाईने रानाथारूको दिवारी अचेल परिवर्तन हुन थालेको छ । भैलो खेल्ने र भाइटीका लगाउने चलन पनि विस्तारै सुरु भइसकेको छ । नयॉं पुस्ताका भाइबहिनीले टीका लगाउने, बालबालिकाले पहाडी समुदायका बालबालिकासंगै भैलो खेल्ने लगायतका चलन सुरु भएको केदारी बताउछन् । अहिले पनि बूढापाकाले भाइटीका लगाउने पहाडीहरूको जस्तो चलन सुरु गरेका छैनन् उनले भने, नयाँ पुस्ताले भने नयॉं चलन पनि सिक्दै गएका छन् ।नयां पुस्ताले पांचै दिन तिहार मनाउन थालेको छ । विगतको जस्तै आफन्तकहां भात खान जाने वा आफन्तलाई बोलाउने कुरामा पनि कमि आउन थालेको छ । पुरानो पुस्ताले भने यसलाई निरन्तरता दिएको छ । हाम्रो दिवारी भनेकै कुलदेवताको पूजा हो नयॉ कटानकि शारदा रानाले भनिन्, अहिलका केटाकेटीले नयां कुरा पनि सिक्दै गए । नयां कटानमा ४० परिवार रानाथारुको बसोबास छ । शुक्लाफांटा राष्ट्रिय निकुञ्ज विस्तारका क्रममा हालको अर्जुनी क्षेत्रबाट विस्थापित भएका उनीहरूलाई नयां कटानमा सट्टाभर्ना जग्गा दिएर बसोबास गराइएको थियो । त्यतिबेला १० परिवार मात्रै थिए । अहिले ४० पुगेको छ । पहिले २५३० जनासम्मको ठूलो परिवार संयुक्त रूपमै सँगै बस्ने भएकाले चाडपर्वमा पनि रमाइलो हुन्थ्यो । तर अहिले ससाना परिवार बनेका छन् ।"
समाचकेवाको मूर्ति भित्र्याइँदै,"तराईको प्रसिद्ध लोक पर्व समा चकेवा मनाउन बारा सदरमुकाम कलैया लगायत जिल्लाको ग्रामीण भेकमा अहिले समा चकेवाको कलात्मक मूर्ति घरघरमा भित्रियाउन थालिएको छ ।माटोले बनाइएको उक्त मूर्ति लिएर गाउँगाउँमा आइपुगेका कुम्हालबाट किशोरीहरूले प्रतिगोटा नगद २५ रुपैयाँ वा सो रकम बराबर अन्न दिएर खरिद गरिरहेका छन् । एका बिहानै काँधमा समा चकेवाको भरिया बोकेर कलैया उपमहानगरपालिका १६ उत्तरझिटकैयामा पत्रहट्टिबाट एक कुम्हाल आइपुगेका थिए । उनको काँधमा रहेको भरिया समा चकेवाको ससाना मूर्तिले भरिएको थियो । उनी गाउँमा प्रवेश गरेसँगै ससाना बालबालिकाहरू समा चकेवा आयो भन्दै खुसीले हौसिएका देखिन्थे । गाउँका अधिकांशलाई पायक पर्ने स्थानमा उनी भरिया राखेर पहिला सुस्ताए । आफ्नो घरबाट उनी झन्डै ३ घण्टाको पैदल दुरी तय गरेर मूर्ति बेच्न परको गाउँमा आइपुगेका थिए । सिजनको बेलामा यस्तो मूर्ति निर्माण गर्छौ, मूर्ति बेच्न आएका विश्वनाथ कुम्हालले भने, पर्व सुरु हुनु अगावै बिक्री गरिसक्नुपर्छ । समयमा बिक्री गर्न नसकिए लगानी खेर जाने उनले बताए । उनी लामो समयदेखि सिजनलाई लक्षित गरी समाचकेवाको मूर्ति बनाएर बिक्री गर्दै आएको बताउँछन् । माटोको भाडाकुँडा, मूर्ति, दियोलगायत निर्माण गर्ने उनको पुख्र्यौली पेसा हो । पुख्र्यौली पेसाबाट जीवननिर्वाह गर्न सक्ने अवस्था नरहे पनि माग अनुसारको सामा निर्माण गरी पुर्याउँदै आएको उनले बताए । आफ्नो उत्पादनलाई छिटोभन्दा छिटो बिक्री गर्न समा चकेवाको कलात्मक माटोको मूर्ति घुमाएर बिक्री गर्न थालेको उनले बताए । उनले उत्तर झिटकैयामा मात्र ३२ वटाभन्दा बढी समा चकेवाको मूर्ति एकै छिनमा बिक्री गरेको जानकारी दिए । पहिलाको तुलनामा मूर्तिको लगायत माटोको भाडोको व्यापार घटेको उनले जानकारी दिए । प्रत्येक वर्ष गोवद्र्धन पूजादेखि कात्तिक पूर्णिमासम्म स्थानीय किशोरीहरू समा चकेवा उक्त मूर्ति राखेर समा चकेवा लोकपर्व मनाउँछन् । समा चकेवा लोक पर्व मनाउन उत्तरझिटकैयाकी १४ वर्षीया किशोरी मुनिया कुमारी ठाकुरले समा चकेवाको २ वटा मूर्ति एक्लैले खरिद गरिन् । उनको समूहमा अन्य ४ जना किशोरीहरू सामेल रहेका छन् । उनीहरूले पनि एकएक वटा मूर्ति किनेको उनले जानकारी दिइन् । पहिला जस्तो धेरै समा चकेवाको मूर्ति किन्दैनन्, उनले भनिन्, पहिला धेरैले साम चकेवाको मूर्ति किन्थे । अहिले १६ वर्षमुनिका किशोरीले मात्र समा चकेवा खेल्छन । ठूलाहरू खेल्दैनन् । त्यसैले अहिले आएर मूर्तिको माग कम हुँदै गएको उनले जानकारी दिइन् । सोही ठाउँकी अर्की किशोरी रंजिता कुमारी मण्डलले परम्परागत रूपमा मनाइँदै आएका धेरै लोकपर्व लोप हुँदै गएको बताइन् । समा चकेवाप्रति पनि धेरैको चासो छैन, उनले भनिन्, पहिला बढी उमेरका किशोरी र महिलाले पनि मनाउँथे, अहिले मनाउँदैनन् । हामी कलिला किशोरीहरूले यो मौलिक पर्वलाई धानेका छौं । गाउँका युवा पुस्ताले ध्यान नदिए यो पर्व पनि अरू लोकपर्व जस्तो लोप भएर जाने उनको बुझाइ छ । लोकपर्व हाम्रो पहिचान हो, त्यसैले यसलाई जिवन्त राख्नु पर्छ, उनले भनिन, पहिचानको लागि सबैले आन्दोलन गर्छन् तर पहिचान झल्काउने लोक पर्वको जगेर्णा गर्दैनन् । मधेसको पहिचान र संस्कृति झल्काउने लोकपर्वलाई जोगाउनै पर्नेमा उनको जोड छ । लोकपर्वलाई मनाउन अहिलेदेखि नै किशोरीहरू तयारीमा लागेको गाउँका वृद्धा ७५ वर्षीय भुवन रात अहिरले बताए । पहिलापहिला त अन्नबाट नै समा चकेवाको मूर्ति किन्थे, उनले भने, नगद हेर्नै मुस्किल पथ्र्यो । तर अहिले सबैसँग पैसा सहज उपलब्ध भएकाले अन्नभन्दा पैसाले नै मूर्ति खरिद गर्ने गरेको उनले बताए । पहिलापहिला जोडतोडका साथ श्रद्धा पुर्वक समा चकेवा मनाउने गिरिन्थ्यो । अहिले यो पर्व मनाउन कसैले चासो नदेखाएको उनले गुनासो गरे । युग परिवर्तनसँगै रीति संस्कृतिसमेत परिवर्त हुन थालेकोमा उनले चिन्ता व्यक्त गरे । तराई मधेसमा खासगरी मधेसी र थारू समुदायका किशोरीहरू समा चकेवा लोकपर्व मनाउने गर्दछन् ।"
शौका समुदाय भन्छन् देखासिकीमै दसैंतिहार,"हिमाली क्षेत्रमा बसोबास गर्दै आएका शौका समुदाय पछिल्लो पुस्तादेखि दसैंतिहार मनाउन थालेका छन् । पछिल्ला १०१५ वर्षयता अन्य समुदायको देखासिकीका कारण चाडपर्व मनाउन थालिएको उनीहरू बताउँछन् । शौका जनजाति समुदायको बसोबास नेपालको दार्चुला जिल्लामा मात्र छ । एकडेढ दशक अघिसम्म दसैंतिहारको समयमा आफूहरू ब्याँसमै हुन्थ्यौं, तिंकर टोलका स्थानीय चमकसिंह तिंकरीले भने, बिस्तारै अन्य समुदायसित सदरमुकाम खलंगामै बसिन थालेपछि रमाइलोका लागि दसैंतिहार मनाउँछौं । तिहारमा भने यमपञ्चकका पाँचै दिनमा तिहार मनाउँदैनांै । लक्ष्मीपूजा अर्थात् औंसीको दिन घरभित्र साँझको समयमा आफ्नो कुल देवतालाई सम्झेर पूजा गरिने उनको भनाइ छ । अन्दाजी ४५ वर्ष उमेर बताउने तिंकरी दसैं त आफूले हाईस्कुल पढ्ने बेलादेखि मनाउन थालेको बताए । तिहार भने उक्त समयमा मनाउँदैनथ्यौं, उनले भने, आफूभन्दा पाको पुस्तालाई सोध्दा दसैंतिहारका बारेमा जानकारी नभएको बताउँछन् ।तिहारमा मनाइने काग, कुकुर, गाई, गोरु र भाइटीकामध्ये पछिल्ला समय क्याम्पस र कलेज पढ्ने विद्यार्थी उमेरसम्मकाले बिस्तारै मनाउँदै आएका छन् । यहाँका स्थानीय अन्य समुदायमा भाइटीकालाई महत्त्वसाथ मनाउने हुनाले उनको साथी सर्कलका भाइबहिनी टीका लगाउँछन् । तर, हाम्रो पुस्तामा भने भाइबहिनीमा तिहारको टीकासमेत लगाउने चलन छैन, तिंकरीले भने । उनका अनुसार आफूभन्दा पाको पुस्तालाई तिहार भनेपछि जुवातास मात्र खेल्ने सम्झन्छन् । आफ्ना बालबच्चाको अन्य समुदायसँग हिंडाइ बसाइ बाक्लिँदै गएपछि उनीहरूको संस्कार भित्रिनु स्वाभाविकै भएको महेन्द्र माध्यमिक विद्यालयका शिक्षक प्रेमसिंह बोहराको भनाइ छ । दसैंतिहार मान्ने आफ्नो परम्परागत संस्कार नभए पनि अन्य समुदायका परिवार छिमेकी हुँदा त्यसको प्रभाव बढेको छ, उनले भने, वल्लोपल्लो घरका मानिसले बिस्तारै दसैंतिहार मान्दै आएपछि आफूले पनि बाध्य भएर मनाउनुपर्ने स्थिति छ । आफ्नो समुदायको परम्परागत रूपमा भव्यतासाथ मनाउँदै आएको चार्ड एवं मुख्य पर्व घोबला हो । उनीहरूको मुख्य चाड घोबला माघ महिनामा मनाउने उनले बताए । पहिला यो समयमा ताक्लाकोटको व्यापारमा व्यक्त भइने बेला भएको हुनाले सबै मानिस कोही ब्याँसमा त कोही व्यापारको सिलसिलामा ताक्लाकोट भइन्थ्यो, बोहराले भने, परिवारका सबै सदस्य आफ्ना काममा व्यस्त हुन्थे । त्यसका कारण पनि दसैंतिहार तथा अन्य चाडको खासै मतलबै हुँदैनथ्यो । अहिले पनि यो समुदायका धेरैजसो मानिस व्यापारका सिलसिलामा तांलाकोट गएको उनी बताउँछन् । अधिकांशका घरमा केटाकेटी र वृद्धवृद्धा भेटिन्छन् । यो समुदाय परम्परागत रूपमा व्यापार गर्दै आएको हुनाले महिला पुरुष व्यापारमै व्यस्त हुने शिक्षक बोहराको भनाइ छ । ब्याँस क्षेत्रमा बसोबास रहेका शौका समुदायका मानिस यो महिना ताक्लाकोटको व्यापार सकेर मंसिरको सुरुमै बेंसी अर्थात् सदरमुकाम खलंगा झर्ने गर्छन् । परम्परागत आफ्ना लालाबालासहित बसाइँ सर्ने हुँदा हिउँदमा लगाइने न्यानो कपडा र ऊन ताक्लाकोटबाट ल्याएर यहाँ व्यापार गर्छन् ।"
उपत्यकाका लागि १५ लाख माला,"चितवनका फूल व्यवसायी प्रकाश पन्त दुई दिनयता भाइटीकाका लागि माला तयार पार्न व्यस्त छन् । बजारमा एकै प्रकृतिका मालाको खरिदबिक्री भएको देखेपछि उनले भाइटीकाका लागि नयाँ माला तयार पारेका हुन् । १८ वर्षदेखि व्यावसायिक रूपमा फूल खेती गर्दै आएका उनले पहिलो पटक सयपत्रीमा गुलाफ मिसाएर माला तयार पारेका छन् । गुणस्तरीय मालाको बजारमा माग धेरै छ, उनले भने, त्यसैले माग धान्न यो पटक नयाँ प्रयोग गरेका हौं । उनले १ हजार ५ सय माला तयार पारेको बताए । माला तयार पार्न ४० जना खटिएका छन् । बिहीबार माला बिक्री गर्नेछौं, उनले भने, सबै माला नारायणगढ बजारमै खपत हुनेछ । बजारमा मालाको मूल्य मनपरी छ । उनले मेहनत र लगानी बढी भएकाले ४ सय रुपैयाँ गोटामा बिक्री गर्ने तयारी गरेको बताए । जिल्लामा पहिला भारतबाट माला धेरै आयात हुन्थ्यो । अहिले घटेको उनको दाबी छ । पहिला जिल्लाको उत्पादन र भारतबाट आउने फूल बराबरी हुन्थ्यो, उनले भने, अहिले ८० प्रतिशत स्थानीय र २० प्रतिशत मात्र भारतबाट आउने गरेको छ । पन्तले विभिन्न प्रजातिका गुलाफ, गोदावरी, ग्लाडी वलस फूललगायत लगाउने गरेका छन् । फर्ममा सयपत्री लगाउने गरेको छैन, उनले भने, तर चाडबाडमा माग धेरै हुने भएकाले अन्य किसानले उत्पादन गरेको फूल ल्याएर माला बनाई बिक्री गर्दै आएका छौं । पछिल्लो समय सयपत्रीको माग बढदो छ । अहिले काठमाडौं उपत्यकाको मुख्य बजार, चोकमा फूल बिक्री गर्न व्यापारीहरूबीच तँछाडमछाड छ । जता हेर्यो, उतै सयपत्री फूल र माला राखिएको छ । फ्लोरी कल्चर एसोसिएसन नेपालका महासचिव विश्वमणि पोखरेलका अनुसार तिहारमा सबैभन्दा बढी सयपत्री फूलको माला खपत हुने गरेको छ । त्यसपछि मखमली र गोदावरीको माला खपत हुँदै आएको छ । मखमलीको माग विदेशमा धेरै हुने गरेको छ । तिहारमा करिब डेढ लाख मखमलीको माला विदेश जाने गरेको छ, उनले भने, मखमली नसुक्ने भएकाले बढी माग विदेशमा भएको हो । उनका अनुसार यो फूल अस्ट्रेलिया, बेलायत र अमेरिका जाने गरेको छ । नेपालबाट आफन्तले विदेशमा रहेकालाई माला पठाउने गरेका छन् । उपत्यकामा सबैभन्दा बढी १५ लाख सयपत्रीको माला खपत हुने गरेको छ । त्यस्तै ७ लाख सयपत्री र १० हजार गोदावरीको माला खपत हुने गरेको पोखरेलले बताए । गोदावरीको माला महँगो पर्छ, त्यही भएर यसको खपत कम छ, उनले भने, यसको बढीमा १ हजार १ सयसम्म मूल्य पर्ने गरेको छ । चाडबाडमा मुलुकमै उत्पादन भएको सयपत्रीले बजार धान्ने गरेको छ । तिहारका लागि मुलुकका विभन्न ठाउँमा व्यावसायिक रूपमा सयपत्री लगाउने गरिएको छ ।बर्सेनि १० देखि १५ प्रतिशत मालाको खपत बढ्ने गरेको छ, उनले भने, लक्ष्मी पूजा र भाइटीकाको दिन सबैभन्दा बढी माग हुने गर्छ । तिहारमा यो वर्ष १२ लाख माला मुलुकभित्रै र ३ लाख माला भारतबाट आएको उनले बताए । तिहारमा भारतबाट कम माला आयात हुने पोखरेलको दाबी छ । अघिपछि भारतबाट बढी सयपत्री फूल आयात हुन्छ, त्यो बेला नेपालमा फूल लगाउने किसान कम हुन्छन्, उनले भने, तर तिहारलाई लक्षित गरेर फूल लगाउने किसान बढी हुने भएकाले यो बेला भारतबाट कम फूल आउँछ । काठमाडौं आसपास १ सय जना किसानले व्यावसायिक रूपमा फूल लगाउने गरेका छन् । चितवन, मकवानपुर, धादिङ, झापा, सुनसरी, नुवाकोट, सिन्धुली, काभ्रेलगायत जिल्लाबाट तिहारमा उपत्यकामा फूल आउने गरेको छ । यो बेला मनपरी मूल्यमा माला बिक्री गर्ने गरिएको छ । अघिपछि तरकारी बिक्री गर्नेहरूले पनि तिहारको बेला माला बिक्री गर्छन्, जताततै फूल र माला बिक्री गर्नेको भीड लाग्छ, उनले भने, मूल्य मनपरी भएको गुनासो जताततैबाट आउने गर्छ, यसमा नियमन गर्ने निकायले ध्यान दिन जरुरी छ ।"
"पर्व हाम्रो, व्यापार अरूको","घरपछाडिको चिउरीको पात टिपेर, घरमै पेलेको तोरीको तेलमा हजुरआमाले कातेको बत्ती झिलिमिली बालेपछि मात्रै राधादेवी भट्टराईलाई तिहार आएजस्तै लाग्थ्यो । लक्ष्मी पूजादेखि भाइटीकाका सामान खोज्न बजार धाउनु पर्दैनथ्यो, नेपालगन्ज बसपार्ककी ६० वर्षीया भट्टराईले भनिन्, केही किन्नै पर्दैनथ्यो । बाल्यकालको त्यो तिहार भट्टराईलाई अझै सम्झना छ । आफ्नै पर्व आफ्नै सामग्री हुने परम्परा अहिले इतिहास बनेको उनले बताइन् । अहिले उनलाई रंगोली बनाउने माटो, लक्ष्मी पूजाका सामान र भाइको निधारमा लगाउने टीकासमेत बजारकै भर पर्नुपर्छ । नेपालगन्ज फुलटेक्राकी ८० वर्षीया बोधकुमारी राणाले भाइटीकामा बेसार, चामल, तेल, अबिर, हरियो पातजस्ता घरेलु प्राकृतिक रङ बनाएर भाइटीका लगाएको सम्झना छ । अहिले उनीसमेत बजारकै रंगीन रङको भर पर्न थालेकी छन् । जमाना बदलियो, बूढी पनि भएँ, उनले भनिन्, बजारमा सजिलै पाइन थालेपछि कसले दु:ख गर्छ र ? तर, राणाले लक्ष्मी पूजाका लागि भने अझै पनि आफ्नै हातले बत्ती कात्ने गर्छिन् । आफ्नो पर्व मनाउनेहरू बजारको भर पर्न थाले । माग बढ्न थालेपछि व्यापारीले बाहय मुलुकको भरमा व्यापार गर्न थालेका छन् । तिहार पर्वले छपक्कै छोपेको नेपालगन्जमा यतिबेला भारतबाट आयातित तिहारका सामग्री बिक्रीमा छन् । घरमा बाल्ने बत्तीदेखि पूजा गर्ने हरेक सजावटका सामग्री भारतबाटै खरिद गरेर ल्याउने गरिन्छ । पुष्पलाल चोककी इशानी रेग्मी सधैं रंगोली आफ्नै हातले बनाउने गर्थिन् । यसपटक उनलाई जाँगर चलेन । त्यसैले बजारमा पाइने रेडिमेड रंगोली कागज आँगनमा टाँसेर पूजा गर्ने सोच बनाइन् । बनिबनाउ बजारमा पाइन थालेपछि कसले झन्झट गर्छ ? उनले भनिन्, समयको बचत हुने हँुदा रंगोली किनेरै लगाउने सोच बनाएँ । लखनउबाट नेपालको तिहार लक्षित गरेरै ५० हजार थान रेडिमेट कागजका रंगोली बेच्न ल्याएको नेपालगन्जका व्यापारी रितेशमान श्रेष्ठले सुनाए । यस वर्ष उनले तिहार लक्षित २० हजार रंगोलीका कागज मात्रै खरिद गरेको बताए । ८० देखि २ सय रुपैयाँसम्ममा बिक्री गर्छु, उनले भने, तिहारसम्म सबै सकिन्छ । त्यस्तै व्यापारी चेतराज प्रजापतिले रुपैडिया (भारत) बाट १५ हजार प्रति लक्ष्मीका पोस्टर ल्याए । तिहारमा सबैभन्दा बढी बिक्री हुने लक्ष्मीको पोस्टर हो । उनले तिहारको ४ दिनमा लक्ष्मीका पोस्टर बेचेरै २० हजार रुपैयाँ कमाउने बताए । एक महिनामा हुने फाइदा ४ दिनमा हुन्छ, उनले भने । नेपालगन्ज उपमहानगरपालिका सहरी क्षेत्र हो । झन्डै डेढ लाख जनसंख्या रहेको उपमहानगरमा अधिक हिन्दु समुदायको बसोबास छ । पछिल्लो समय बढदो सहरीकरण र भारतीय मुलुकको प्रभावले गर्दा नेपालगन्जको मौलिक संस्कृतिमा बजारीकरण मिसिएको जानकारहरू बताउँछन् । ८५ वर्ष नाघेका संगीतकार एवं अधिवक्ता बब्रुबाहान बस्नेतलाई अचेल आफ्नै संस्कृति आफ्नो लाग्दैन । बाल्यकालमा तिहारमा कुमाले घरमै पाला बेच्न आएको उनी सम्झन्छन् । दुई रुपैयाँमा एक दर्जन पाइन्थ्यो, उनले भने, अहिले दुई रुपैयाँमा के पाउनू ? अहिले विद्युतीय पाला आउन थालेपछि ती कुमालेको रोजीरोटी संकटमा परेको उनले बताए । संस्कृति मनाउँदा आफ्नै स्थानीयले रोजगार पाउने संस्कारको विकास गर्नुपर्ने हो, उनले भने, पुर्खाले मनाउने पर्वले यस्तै सन्देश दिन्थे । अहिले पर्वमा आत्मीयताभन्दा भडकिलोपन धेरै छ । संस्कृतिले परिवार, समाज र राष्ट्र बलियो बनाउने भए पनि आधुनिक समाज ठीक त्यसको विपरीत चलिरहेको उनले बताए । तिहारमा फूलको माला लगाउने चलन छ । तर, नेपालगन्जका बजार अहिले फूलका मालाको सट्टा कागजका मालाले भरिभराउ छन् । हेर्दा सयपत्री फूलजस्तै देखिए पनि ती कपडाका नक्कली सयपत्री हुन् । साहित्यकार सनत रेग्मीले तिहार पर्वको इतिहास आर्थिक पक्ष जोगाउने धारबाट सुरु भएको बताए । उनका अनुसार बलिराजाको पालामा समाज गरिब थियो । न्यून आर्थिक अवस्था थियो । समाजलाई आर्थिक उन्नतिमा कसरी लैजाने भन्ने विषयमा बलिराजाले देउसी भैलो खेलेर रकम संकलन गरी समाज समृद्ध बनाउने योजना बनाएका थिए । त्यसैले हामी देउसी भैलो खेल्दा बलिराजाले पठाएका भन्छांै, रेग्मीले भने, समाज उकास्न तिहार मनाउने हाम्रो इतिहास अहिले खर्च बढाउने पर्वमा रूपान्तरण हँुदै छ ।"
साना योजना गाभ्दै प्रदेश सरकार,"संघीय सरकारले ससर्त अनुदानमा पठाएका टुक्रे योजनालाई प्रदेश सरकारले गाभेको छ । थोरै बजेट जताततै बाँडदा उपलब्धि नदेखिने भएपछि योजना गाभिएको प्रदेश सरकारको भनाइ छ ।चालु आर्थिक वर्षका लागि संघीय सरकारले ६ सय ८० प्रादेशिक सडक निर्माणका ससर्त योजना पठाएको थियो । त्यसका लागि ४९ करोड ११ लाख ५५ हजार बजेट विनियोजन भएको थियो । यस हिसाबमा एउटा प्रादेशिक सडकका लागि जम्मा ७ लाख २२ हजार रुपैयाँ छुट्टिन्थ्यो । ती सडकका लम्बाइ भने ५ सय मिटरदेखि ३० किलोमिटरसम्म थिए । उक्त बजेटबाट सडक निर्माणको चरणमै जान नसक्ने भएपछि योजना गाभेर थोरै बनाएको प्रदेश सरकारका प्रवक्ता तथा भौतिक पूर्वाधार विकासमन्त्री वैजनाथ चौधरीले बताए । संघीय सरकारले ससर्त अनुदानमा पठाएका ६ सय ८० प्रादेशिक सडक पुन: प्राथमिकीकरण गरेर अहिले १ सय ३ मा झारेका छौं, मन्त्री चौधरीले भने, अब बल्ल निर्माणको चरणमा जान सक्ने आशा जागेको छ ।यसअघि सांसद मात्र होइन, प्राविधिक कर्मचारीले समेत ससर्त अनुदानको उक्त बजेटबाट ती सबै सडकको सम्भावित अध्ययनसमेत हुन नसक्ने राय दिएका थिए । त्यसपछि प्रदेश सरकारले संघीय सरकारलाई बजेट र योजना पुनर्मूल्यांकन गरी पुन: प्राथमिकीकरण गर्ने जानकारी पठाएको थियो । अघिल्लो महिना पाएको सरकारले सांसदहरूको मागका आधारमा सडकको पुन: प्राथमिकीकरण गरेको हो । एउटा सांसदलाई आफ्नो निर्वाचन क्षेत्रका २ वटा सडक छानेर ल्याउन आग्रह गर्यौं, सरकारका प्रवक्तासमेत रहेका मन्त्री चौधरीले भने, उहाँहरूले त्यस क्षेत्रका नागरिकको रायमा योजना ल्याउनुभयो । सांसदहरूले ल्याएकै सडकलाई प्राथमिकतामा राखेर योजना घटाएका हौंैं । प्रदेशमा ५२ वटा प्रदेश निर्वाचन क्षेत्र छन् । एउटा निर्वाचन क्षेत्रका सडकमा ९० लाख रुपैयाँ नघट्ने गरी योजना बनेको छ । केही सडक विस्तार गर्नुपर्ने छन् । केही ग्राभेल र पिच गर्नुपर्ने छन्, मन्त्री चौधरीले भने, यो बजेट त्यसको मापदण्ड हेरेर बनाएका छौं ।रूपन्देहीका सांसद भोजप्रसाद श्रेष्ठले पछिल्लो पटक बजेट विनियोजनसमेत सडक क्षेत्र र आवश्यकता हेरेर गरेकाले प्रभावकारी हुने बताए । योजना लिएर नागरिकमाझ गयौं । आवश्यकताबारे छलफल गर्यौं, उनले भने, यसपछि मात्रै योजना र बजेट किटान गरेर सरकारलाई बुझाएका हौं । पुन: प्राथमिकीकरणले योजना घटे पनि काम देखिने खालका भएको उनले बताए । यसअघि सम्भावित प्रादेशिक सडक बजेट शीर्षकमा रूपन्देही जिल्लाका मात्रै ७३ वटा सडक समावेश थिए । अहिले घटेर १८ भएका छन् । सामान्यत: साविक सहायक राजमार्ग अहिलेका प्रादेशिक सडक हुन् । यसका लागि क्षेत्रफल केन्द्रबाट १५ मिटर दायाँ र १५ मिटर बायाँ फैलिएको हुन्छ । दायाँबायाँ ६ मिटर सेडब्याक अर्थात् किनार छोड्नुपर्छ । यसको चौडाइ २१ मिटर हुन्छ । प्रदेश ५ सरकारले यसमै आधारित रहेर प्रादेशिक सडकको मापदण्ड तयार गर्दै छ । यसअघि बजेट र सडक योजनाको किटानी संघीय सरकारले हचुवाका भरमा पठाए पनि अब मापदण्ड हेरेर मात्रै योजना छनोट र रकम विनियोजन हुने मन्त्री चौधरीले बताए ।"
तिहारमा झिनियाँको व्यापार,"पाल्पा (रासस) तिहारमा विशेष परिकार तथा कोसेलीका रूपमा प्रयोग हुने झिनियाको व्यापार महिलाको राम्रो आम्दानीको स्रोत बनेको छ । तिहार पर्वमा बढी प्रयोगमा आउने झिनियाँ बिक्रीबाट राम्रो आम्दानी हुन थालेपछि व्यावसायिक ढंगले महिलाले यो व्यवसाय अपनाएका छन् । पाल्पाको सदरमुकाम तानसेन, रामपुरलगायतका महिलाले यसको व्यापारबाट मनग्ये कमाइ गर्न सफल भएका छन् । कम लगानीमा घरमै बसीबसी आम्दानी हुने भएपछि व्यावसायिक ढंगले झिनियाको व्यापार गर्दै आएको रामपुर राङभाङकी मैया श्रेष्ठ बताउँछिन् । श्रेष्ठले यो व्यवसाय ११ वर्ष अघिदेखि निरन्तर रूपमा गर्दै आएकी छन् । उनलाई अहिले झिनियाँ बनाउन र बिक्री गर्न भ्याइनभ्याई छ । श्रेष्ठले तिहारका बेला यसको बिक्रीबाट डेढ लाखसम्म आम्दानी गर्छिन् । यहाका झिनियाँ स्याङ्जा, तनहुँ, बुटवललगायतका स्थानमा बिक्री हुने गरेको छ । करिब २५३० हजारको लगानीमा मनग्ये आम्दानी गर्न सकिने भएपछि महिलाका लागि यो व्यवसाय आम्दानी गर्ने राम्रो स्रोत बनेको छ । यहाँ उत्पादन भएको झिनियाँ आकारअनुसार प्रतिदर्जन ६० देखि ७० मा बिक्री हुने गरेको व्यापारी बताउँछन् । चामलको पिठोलाई पकाएर यन्त्रको सहायताले झिनियाँ बनाई सुकाएर तयार गर्ने गरिन्छ । विशेषगरी पहिले पहिले तिहार पर्वका लागि मात्र बनाइने यो हिजोआज भने अन्य समयमा पनि बिक्री हुने गरेको छ । झिनियाँ बनाउने सीप र प्रविधि स्थानीय नै हो । त्यसलाई आवश्यक पर्ने कच्चा पदार्थ चामलको पिठो पकाएर तातो पीठो यन्त्रमा राखेर बनाइने झिनियाँ जिल्लामा छरिएर रहेका व्यवसायीले तिहार पर्वको अवसरमा मात्रै झन्डै दुई करोडभन्दा बढीको निर्यात गर्दै आएका छन् ।"
बैंकमा लक्ष्मी पूजाको रौनक,"दिदीबहिनी र दाजुभाइ मात्र होइन बैंक तथा वित्तीय संस्थालाई पनि तिहारको रौनकले छोएको छ यतिबेला । बैंक तथा वित्तीय संस्थाका मुख्य कार्यालय मात्र होइन हरेक शाखा उपशाखा पनि विभिन्न रङ र झिलिमिली बत्तीले सिँगारिएका छन् । विभिन्न आकारका रङगोली बनाइएको छ । औपचारिक रूपमा बैंक तथा वित्तीय संस्थाले निकै कम चाड मनाउँछन् । तीमध्ये तिहार सबैभन्दा ठूलो चाड हो । तिहारका प्रमुख पाँच दिनमध्ये लक्ष्मीपूजा बैंक तथा वित्तीय संस्थाका लागि विशेष मानिन्छ । तिहारमा धनसम्पत्तिकी देवी लक्ष्मीको विशेष पूजा गरिन्छ । लक्ष्मीलाई प्रसन्न गराउन सके लक्ष्मी खुसी हुन्छिन् र प्रसस्त धनसम्पत्तिको वरदान पाइन्छ भन्ने धार्मिक मान्यता छ । यही मान्यताका आधारमा बैंक तथा वित्तीय संस्थाले धुमधामका साथ लक्ष्मीपूजा गर्ने गर्छन् । सुख, सम्पत्ति र ऐश्वर्य अभिवृद्धिको मनोकामनासहित कात्तिक कृष्ण औंसीका दिन माता लक्ष्मीको विशेष रूपमा पूजाआजा र अर्चना गर्नु हिन्दु धर्मालम्बीको धार्मिक मान्यता हो । दीपावलीमा तमसोमा ज्योतिर्गमय अर्थात् अन्धकारबाट प्रकाशतर्फ लागी आफूलाई आत्मिक रूपमा सुख सन्तोष पाइन्छ भन्ने विश्वास छ । बैंकिङ व्यवसाय धन (पैसा) को व्यवसाय हो । यसकारण बैंक तथा वित्तीय संस्थाले लक्ष्मी पुँजीलाई धेरै प्राथमिकता दिएका हुन् । तिहारमा गरिने लक्ष्मीपूजाकै लागि बैंक तथा वित्तीय संस्थाले हरेक वर्ष बजेट छुट्टयाउँछन् । भव्यताका साथ लक्ष्मीको पूजाआजा गरी आर्थिक समृद्धिको कामना गर्छन् ।लक्ष्मीपूजामा देवी लक्ष्मीको पूजा अर्चना गरिन्छ । सुन, चाँदी, रुपैयाँ, पैसा तामाका भाँडाकँुडाको पूजा गरी घर घरमा दीपावली गरिन्छ । झ्याल ढोकामा माला र झिलिमिली बत्तीले सजिसजाउ पारिन्छ । सजाइएका पित्तल वा तामाका गाग्रीमा पानी भरेर माला लगाई खडकुलामा चामल राखी विधिपूर्वक लक्ष्मीपूजा गरिन्छ । धनधान्य तथा समृद्धिको कामना गरिन्छ । यही मान्यताका आधारमा बैंक तथा वित्तीय संस्थाले पनि विशेष महत्त्वका साथ ढुकुटी र भल्ट को पूजा गर्दै आएका छन् । बैंकहरूले पनि आआफ्नो कार्यालयमा धुमधामका साथ लक्ष्मीको पूजा गरेको नेपाल बैंकर्स संघका अध्यक्ष एवं नेपाल बंगलादेश बैंकका प्रमुख कार्यकारी अधिकृत ज्ञानेन्द्रप्रसाद ढुंगानाले बताए । बिहान कार्यालयमा लक्ष्मीपूजा गरियो, अब साँझ घरमा लक्ष्मीपूजा गरिन्छ, उनले भने । तिहार सुरु भएसँगै बैंकमा दीप प्रज्वलन र लक्ष्मीपूजाको दिन विशेष पूजा गरिएको उनले जानकारी दिए । बैंकका लागि लक्ष्मी पूजा विशेष अवसर हो, उनले भने, यसकारण केन्द्रदेखि शाखासम्म पूजाआजा गरिन्छ । लक्ष्मी पुजालाई राम्रो र भव्य बनाउन केही बैंकहरूले आफ्ना शाखाबीच रंगोली (लक्ष्मीपूजामा बनाइने चित्रसजावट) बनाउने प्रतियोगिता पनि गर्दै आएका छन् । पैसा र धनसम्पत्तिको व्यवसाय भएकाले लक्ष्मीपूजा बैंकले विशेष रूपमा मनाउने बैंकर्स संघका पूर्वअध्यक्ष एवं नबिल बैंकका प्रमुख कार्यकारी अधिकृत अनिलकेशरी शाहले बताए । हिन्दुधर्मअनुसार विधि पुर्याएर सबै शाखा कार्यालयमा लक्ष्मीपूजा गरेका छौं, उनले भने । कुनै विशेष उद्देश्यभन्दा पनि हिन्दुधर्मको मान्यता र विधिअनुरूप धनधान्यकी देवी लक्ष्मीको पूजा गरी लक्ष्मीलाई खुसी बनाउनु आफूहरूको उद्देश्य रहेको शाहले बताए । विकास बैंकहरूले पनि ढुकुटी पूजाको तयारीमा जुटेको डेभलपमेन्ट बैंकर्स एसोसिएसनले जनाएको छ । हिन्दु परम्पराअनुसार संस्कृति जोगाइराख्नका लागि पनि हरेक वर्ष लक्ष्मीपूजा गरिँदै आएको हो । राष्ट्र बैंकमा ढुकुटी पूजायस वर्षको लक्ष्मीपूजाका अवसरमा नेपाल राष्ट्र बैंकमा पनि ढुकुटी पूजा गरिएको छ । बुधबार बिहान विधिपूर्वक ब्राहमणलाई पूजाको साइत हेराएर ढुकुटी पूजा गरिएको राष्ट्र बैंकले जनाएको छ । राष्ट्र बैंकमा बैंकिङ कार्यालय विभाग प्रमुखको संयोजकत्वमा उक्त पूजा गरिँदै आएको छ । विगतमा जस्तै यस वर्ष पनि विधिपूर्वक लक्ष्मीपूजा सम्पन्न भएको छ, राष्ट्र बैंकका मुद्रा व्यवस्थापन विभाग प्रमुख लक्ष्मीप्रपन्न निरौलाले भने, राष्ट्र बैंकको सबै विभागमा विभागीय प्रमुखको नेतृत्वमा लक्ष्मीपूजा हुने गर्छ । राष्ट्र बैंकमा खासगरी बैकिङ, मुद्रा, टक्सार र ढुकुटी रहेको विभागमा विशेष पूजा गरिँदै आएको छ । उक्त अवसरमा गभर्नर, डेपुटी गभर्नर र उच्च तहका अघिकृतको पनि सहभागिता रहन्छ । लक्ष्मीपूजाका लागि राष्ट्र बैंकले पनि बजेट छुट्टयाउँदै आएको छ ।"
दुई अर्बको सेयर आउँदै,"काठमाडौं (रासस) नेपाल धितोपत्र बोर्डले चालु आर्थिक वर्षको पहिलो त्रैमासमा एक अर्ब ८८ करोड रुपैयाँ बराबरको साधारण सेयर (आईपीओ) बिक्रीका लागि अनुमति दिएको छ । बोर्डले पछिल्लो विवरण सार्वजनिक गर्दै तीन जलविद्युत् कम्पनी र एक लघुवित्त संस्थालाई साधारण सेयर बिक्रीका लागि अनुमति दिएको जनाएको हो । हालसम्म २५ वटा कम्पनीले सेयर बिक्रीको अनुमतिका लागि बोर्डमा आवेदन दिएका छन् । प्रक्रियामा रहेकामध्ये १० को निवेदन प्रारम्भिक पुनरावलोकन भइरहेको छ । दुई संस्थालाई थप कागजात पेश गर्न सूचित गरिएको छ । यस्तै प्रक्रियाका चार लघुवित्त वित्तीय संस्थालाई बैंक तथा वित्तीय संस्थासम्बन्धी ऐन, २०७३ को व्यवस्थाबमोजिम हुने गरी साधारण शेयर निष्काशन गर्न सूचित गरिएको बोर्डका प्रवक्ता नीरज गिरीले जानकारी दिए । बोर्डका अनुसार एक संस्थाको विवरणपत्र अध्ययन गरी आवश्यक सुधार एवं संशोधन गर्न लेखेर पठाइएको तथा यस अवधिमा सात सङ्गठित संस्थाले बोर्डको राय सुझावबमोजिम विवरणपत्रमा आवश्यक संशोधन गरी जवाफ पेश गरेका छन् । त्यसरी प्राप्त जवाफको पुनरावलोकन गरी तीन संस्थालाई राय सुझावबमोजिम विवरणपत्रमा सुधार गरी पुन: पेश गर्न भनिएको बोर्डले जनाएको छ । आवेदन दिएकामध्ये साधारण सेयर बिक्रीका लागि आवेदन दिएका गर्जाङ उपत्यका हाइड्रोपावर, लाफिङ बुद्ध पावर र युनिक हाइडेल कम्पनीलाई आवश्यक कागजात तथा प्रक्रिया पूरा गर्न बोर्डले भने पनि लामो समयसम्म ती संस्थाले कुनै प्रतिक्रिया दिएका छैनन् । चालु आवको पहिलो त्रैमासमा ११ सङ्गठित संस्थाले साधारण सेयर बिक्री गर्न भन्दै निवेदन दिएका छन् । गत आवको सोही अवधिमा १९ सङ्गठित संस्थाको निवेदन अनुमतिको प्रक्रियामा रहेका थिए । सोही अवधिमा दुई सङ्गठित संस्थाले हकप्रद शेयर निष्काशन गर्न निवेदन दिएका छन् । गत आवको सोही अवधिसम्ममा जम्मा ३१ संगठित संस्थाको हकप्रद सेयर निष्काशन अनुमतिसम्बन्धी निवेदन प्रक्रियामा रहेका थिए । अधिकांश बैंक तथा वित्तीय संस्थाले नेपाल राष्ट्र बैंकले तोकेको न्यूनतम चुक्ता पुँजी पुर्याइसकेको देखिएकाले हकप्रद शेयर निष्काशनमा कमी आएको छ । प्रक्रियामा रहेकामध्ये यस अवधिमा तीन लघुवित्त वित्तीय संस्थालाई १६ करोड ९० लाख रकम बराबरको हकप्रद शेयर निष्काशन गर्न अनुमति दिइएको बोर्डको भनाइ छ । त्यस्तै हकप्रद शेयर बिक्री गर्न अनुमति माग गरेका छ संस्थाको हकप्रद शेयर निष्काशनसम्बन्धी व्यवस्था तथा विवरण अध्ययन गरी आवश्यक सुधार गर्न पत्राचार गरिएको छ । हकप्रद निष्काशनको प्रक्रियामा रहेकामध्ये अपि पावर कम्पनीले हालसम्म अद्यावधिक विवरण पेस नगरेको बोर्डको भनाइ छ । गत आवमा सोही अवधिमा जम्मा १४ कम्पनीलाई रु पााच अर्ब ९८ करोड बराबरको हकप्रद निष्काशन गर्न बोर्डले अनुमति दिएको थियो । बोर्डले चालु आवको तीन महीनामा दुई संगठित संस्थालाई ३ अर्ब ८३ करोड रकम बराबरको ऋणपत्र सार्वजनिक निष्काशन गर्न अनुमति दिएको छ । गत आवको सोही अवधिमा ऋणपत्र निष्काशन गर्न कुनै पनि संगठित संस्थाले निवेदन पेश गरेका थिएनन् । त्यसैगरी बोर्डले १७ सङ्गठित संस्थालाई ५ अर्ब ७६ करोड रकम बराबरको बोनस शेयर दर्ता गर्न स्वीकृति दिएको छ । सार्वजनिक निष्काशन प्रक्रियालाई अनुमति दिने प्रक्रियालाई छिटो छरितो सम्पन्न गर्न बोर्डले धितोपत्र दर्ता तथा निष्काशन नियमावली २०७३ तथा धितोपत्र निष्काशन तथा बााडफााट निर्देशिका २०७४ ले तोकेका विवरण तथा कागजात प्राप्त भएको मितिले सात दिनभित्र निवेदन दिन र सो निवेदन प्राप्त भएको पाँच दिनभित्र अनुमति दिने गरिएको प्रवक्ता गिरीले जानकारी दिए ।"
पेट्रोलियम पाइप लाइनको काम तीव्र,हेटौंडा (रासस) भारतको रक्सौलदेखि अमलेखगन्जसम्मको पेट्रोलियम पदार्थको पाइपलाइन बिछ्याउने काम ५० प्रतिशत सकिएको छ । नेपाल आयल निगम पेट्रोलिम पाइपलाइन परियोजनाका अनुसार रक्सौलदेखि अमलेखगञ्जसम्म ३७ दशमलव ३५ किलोमिटर दूरीमा पाइपलाइन बिछयाउने कार्यक्रमअन्तर्गत १९ किलोमिटर पाइपलाइन बिच्याउने काम सम्पन्न भएको हो ।रक्सौलदेखि अमलेखगञ्जसम्म विभिन्न अवरोध हटाउने काम अन्तिम चरणमा पुगेको र पाइपलाइन विस्तारको काम दु्रतगतिमा भइरहेको परियोजनाका प्रमुख भानुभक्त खनालले जानकारी दिए । नेपाल आयल निगमले पाइपलाइन बिछ्याउने बाटोमा पर्सा वन्यजन्तु आरक्षण क्षेत्रमा पर्ने रुख कटान गर्नका लागि वन मन्त्रालयबाट स्वीकृति पाइसकेको र त्यो काम पनि भइरहेको खनालले बताए । रुख कटान गर्ने जिम्मेवारी टिम्बर कर्पोरेशनलाई दिइएको छ भने काटिएका रुखको क्षतिपूर्ति आयल निगमले वन मन्त्रालयलाई दिने सहमति भएको छ । आरक्षण क्षेत्रबाट करीब पााच हजार ८ सय ८८ रुख काट्ने सहमति भएको बताइएको छ । रुख कटान हुनासाथ एक महीनामा पाइपलाइन बिछ्याउने काम सम्पन्न हुने खनालको भनाइ छ । पाइपलाइन विस्तारका लागि आरक्षण क्षेत्रको १० किलोमिटर जङ्गल छ । २०१८ अप्रिलबाट पाइपलाइन बिच्याउने काम शुरु भएको र अवरोध हटेकाले एक महीनामा पूरा हुने खनालको दाबी छ । पाइपलाइन बिछयाउनका लागि नेपाल र भारतको २ सय ७५ करोड भारतीय रुपमा सो पाइपलाइन निर्माण भइरहेको छ । भारतको दुई अर्ब र नेपालको ७५ करोडको लगानीमा २०१४ को मूल्यको लागतअनुसार काम भइरहेको हो । उता विहारको मोतिहारीदेखि रक्सौलसम्मको पाइपलाइन विस्तारअन्तर्गत तीन किलोमिटर बनाउन बााकी रहेको छ ।
चार करोडको फूल बिक्री,"यसपालिको तिहारका लागि स्थानीय बारीमा उत्पादित सयपत्री र मखमली फूलले भारतीय फूलको आयातलाई ६० प्रतिशत विस्थापित गरेको छ । बुधबार एकैदिनमा करिब ४ करोड रुपैयाँँको कारोबार भएको छ । फ्लोरिकल्चर एसोसिएसन सुनसरी सदस्य प्रेम पराजुलीका अनुसार धरानको कृषि उपज बजारमा धनकुटा र सुनसरीका विभिन्न क्षेत्रमा उत्पादित फूलको कारोबार भएको हो ।गत वर्षहरूमा तिहारको बेला भारतीय फूलले घर सजाउने र चेलीले माइतीलाई लगाइदिने गरेका थिए । स्थानीय कृषकले बढी मात्रामा फूलको उत्पादन गरेकाले यो वर्षको तिहार स्थानीय फूलले सजिन थालेका छन् । सुनसरीको धरान आसपासका क्षेत्र विजयपुर, पानबारी, विष्णुपादुकाबाट मात्र कम्तीमा ३० लाख रुपैयाँभन्दा बढीका फूलको उत्पादन भएको पराजुलीले बताए । विजयपुर क्षेत्रमा करिब अढाइ बिघाभन्दा बढी क्षेत्रमा सयपत्री, मखमली फूल फुलाइएको थियो । उनले भने, आयातित भारतीय फूलको दबदबा यो वर्ष कम भएको छ । यसरी नै स्थानीय किसानले फूलको खेती गर्न थाले केही वर्षमा भारतीय फूल पूर्ण रूपमा विस्थापित हुनेछ । विगतका तिहारमा पूर्वमा आकर्षक बनाइएको भारतीय फूलमै निर्भर हुने गरेको थियो । यसपालि स्थानीय फूल व्यवसायी कृषकहरूले व्यापक रूपमा फूल खेती गरेकाले तिहारमा ताजा फूल प्रयोग गर्न पाएका छन् । गत वर्षको तुलनामा पूर्वमा फूल धेरै उत्पादन भएको छ । पूर्वका पहाडी क्षेत्र र तराईमा पनि अरू वर्षको तुलनामा मनग्ये फूल फुलेकाले गत वर्षको तुलनामा भारतको कोलकत्ताबाट ल्याइने फूलको खपत घटेको छ । व्यावसायिक रूपमा तयार गरेर चिस्यानमा राखिने भारतीय फूल आकर्षक देखिने गरेकाले उपभोक्ता लोभिन्छन् । कतिपयले भारतीय फूलमा फर्मालिन प्रयोग गरिने भएकाले लामो समय नओइलिने गरेको बताउने गरेका छन् । फर्मालिनलाई कुनै पनि पदार्थ कुहिनबाट जोगाउनका लागि प्रयोग गरिने रासायनिक पदार्थ हो ।पराजुलीले भारतीय फूल आयात गर्न सरकारले रोक नलगाए पनि यसपटकको तिहारमा स्थानीय फूलको बजार सन्तोषजनक देखिएको बताए । उनले भने, किसानहरूले फूलबाट बढी नै आम्दानी गरे । फूलको उपभोग बर्सेनि बढेकाले स्थानीय किसानहरूले फूलको खेती पनि बढी नै गर्न थालेकाले भारतीय फूलको दबदबा घटदै गएको छ ।विजयपुरका फूल उत्पादक दुर्गा लिम्बुले भारतीय फूलभन्दा स्थानीय फूल बढी बिक्री भएको बताए । उनले भने, तिहार अलि ढिलो भएकाले पनि कृषकले रोपेका प्राय: फूल सबै फुलेका छन् । मौसमले राम्रो साथ दिएकाले पनि कृषकले राम्रो दाम फूलबाट पाएका छन् ।"
हाटबजार अलपत्र,"धनकुटा (कास), एसियाली विकास बैंक (एडीबी) तथा स्थानीय निकायको लगानीमा ७ वर्षअघि बनाइएको हाटबजारस्थल प्रयोग हुन सकेको छैन । छथर जोरपाटी गाउँपालिकाको सिधुवा बजारमा बनाइएको संरचना प्रयोग नगरिँदा जीर्ण बन्दै गएको छ ।एडीबीअन्तर्गत कमर्सियल एग्रिकल्चर एलायन्ससहित स्थानीय समुदाय, तत्कालीन जिल्ला विकास समितिलगायतको संयुक्त ५१ लाख९४ हजार रुपैयाँको लागतमा निर्माण गरिएको हाटबजारस्थल वर्षौंसम्म प्रयोगविहीन बनेको हो ।उक्त स्थानमा हाटबजार नलगाइँदा त्यहाँ निर्माण गरिएको संरचना जीर्ण बन्दै गएको स्थानीयको गुनासो छ । बजारको मुख्य चोक बसपार्क नजिकको स्थानमा साप्ताहिक हाटबजार लगाइँदा बजारक्षेत्र फोहोरले अव्यवस्थित बन्दै गएको स्थानीय सीता काफ्लेले बताइन् । हाट लाग्ने स्थानका लागि संरचना बनेको वर्षौं भए पनि प्रयोग नहुँदा संरचना जीर्ण बन्दै गएको छ । सिधुवा बजारबाट करिब ५ मिनेट दूरीमा रहेको स्थानमा २५ भन्दा बढी ब्लक र अन्य व्यवस्थित टहरा निर्माण गरिएका छन् । विगतमा हाट लाग्दै आएको उक्त स्थानमा द्वन्द्वकालदेखि विस्थापित भएर बजार क्षेत्रमा हाट लाग्ने गरेको बजार व्यवस्थापन समितिका अध्यक्ष शिवकुमार श्रेष्ठले बताए ।२०६८ सालमा व्यवस्थित संरचना बनाएर उक्त स्थानमा नै हाट लगाउने तयारी गरिए पनि कार्यान्वयन हुन सकेको छैन । लाखौंको संरचना यत्तिकै खेर गएको छ, श्रेष्ठले भने, टाढा भएको र बाटोसमेत सहज नभएकाले हाट लगाउन सकिएको छैन । बजारबाट मुस्किलले ५ मिनेटको दूरीमा व्यवस्थित सिँढी र सडक सञ्जालले समेत जोडिएकाले उक्त स्थानमा नै हाट लगाउनुपर्ने बजार व्यवस्थापन समितिका सदस्य सुन्दर डंगोलको तर्क छ । लाखौंका लागतमा निर्माण भइसकेको स्थानमा हालसम्म हाट लगाइएको छैन । पर्यटकीय दृष्टिले महत्त्व बोकेको सिधुवा तरकारी उत्पादन तथा बिक्रीका दृष्टिले समेत प्रसिद्ध रहेको छ ।"
कोदारी सडक डीपीआर गरिँदै,"भौतिक पूर्वाधार तथा यातायातमन्त्री रघुवीर महासेठले भूकम्पबाट क्षतिग्रस्त कोदारी राजमार्ग पुनर्निर्माणका लागि विस्तृत परियोजना प्रतिवेदन (डीपीआर) तयार भइरहेको बताएका छन् । राजमार्गलाई विशेष प्राथमिकतामा राखेर पुनर्निर्माण गरिने र जेठभित्रै गाडी सञ्चालनमा ल्याइने उनले जनाए । राजमार्ग क्षतिग्रस्त हुँदा मुलुकले ठूलो घाटा बेहोर्नुपरेको छ, सबै निर्माण गर्न समय लाग्छ, मन्त्री महासेठले भने, त्यसकारण डीपीआर तयार गर्दैछौं, जति सक्दो चाँडो निर्माण गर्छौं । महासेठका अनुसार रिटेनिङ वाल, ब्रेस्ट वाल (भित्ता) र पहिरो पन्छाउने काम नेपाल सरकार र कालोपत्रे चीन सरकारले गर्ने सहमति छ । पुन: सम्पूर्ण सडक निर्माणका लागि चीन सरकारसँग आग्रह गरिएको छ । १ सय १४ किमि लम्बाइ सडकअन्तर्गत तातोपानीसुकुटे खण्डको १२ किमि तत्काल पुनर्निर्माण अघि बढाइँदै छ । तातोपानी नाकासँग सम्पर्कविच्छेद भएकाले सरकारले लार्चा पुल निर्माणलाई पहिलो प्राथमिकतामा राखेको महासेठले बताए । सडक विभागका अनुसार तत्काललाई बेलिब्रिज राखेर पुल सञ्चालनमा ल्याउने तयारी छ । गत वर्ष साउनमा भोटेकोसी बाढीले पुल बगाएको थियो । करिब ७० मिटर लामो पक्की पुल ठूलाठूला ढुंगासहित खसेको पहिरोले पुलको बीच भागमा भाँचिदिएपछि आवागमनमा समस्या छ । तातोपानी र फुल्पिङकट्टी जोड्ने उक्त पुल बगाएसँगै तातोपानी नाकासँग सम्बन्ध विच्छेद भएको थियो । मन्त्री महासेठले पहिलो चरणमा पहिरो पन्छाएर खोल्ने काम भए पनि दोस्रो चरणमा सडक विस्तार गरेर ७ मिटर बनाइने बताए । हाल करिब ५५ मिटर छ, अब यसको स्तरोन्नति गरिन्छ, चौडा पारिन्छ, उनले भने, त्यसका लागि ठूलो रकम लाग्छ । सडकको सम्पूर्ण स्तरोन्नति गर्न झन्डै २२ अर्ब रुपैयाँ लाग्ने अनुमान गरिएको उनले बताए । उक्त राजमार्ग डेडिकेटेड डबल लेन बनाउने योजना पनि महासेठले सुनाए । विभागका अनुसार विभिन्न समयमा गएका पहिरो, २०७२ को शक्तिशाली भूकम्प, भोटेकोसी बाढीले ७० भन्दा बढी स्थानमा सडक क्षतिग्रस्त छ । भूकम्पले तातोपानी क्षेत्रको सडकमा सबभन्दा बढी क्षति पुर्याएको विभागले जनाएको छ । २०३८ मा पनि बाढीले तातोपानीस्थित मितेरी पुल बगाएको थियो । चिनियाँ सरकारको सहयोगमा करिब दुई वर्षपछि उक्त पुल पुनर्निर्माण भएको थियो ।"
कामदारको डिमान्ड हात पार्न वार्षिक ३ अर्ब कमिसन,"मलेसिया जाने कामदारको भिसा हात पार्न वैदेशिक रोजगार व्यवसायीले विदेशी मुलुकस्थित दलालहरूलाई वार्षिक कम्तीमा ३ अर्ब रुपैयाँ कमिसन बुझाउने गरेका छन् । मलेसिया र नेपालबीच भएको श्रम समझदारी कार्यान्वयनमा आएमा नेपालबाट यति ठूलो रकम विदेश पलायन हुनबाट जोगिने श्रम, रोजगार तथा सामाजिक सुरक्षा मन्त्रालयको विश्वास छ ।व्यवसायीका अनुसार एउटा कामदारको भिसाका लागि कम्तीमा एक हजार रिंगेट (करिब २८ हजार रुपैयाँ) कमिसन दिनुपर्छ । मलेसियामा सरदर वार्षिक ८० हजारदेखि एक लाख जना नेपाली जाने गरेका छन् । यी भिसा लिन कम्तीमा ३ अर्ब कमिसन बुझाइराख्नुपरेको छ, एक म्यानपावर व्यवसायीले भने, कमिसन कम्पनीको हैसियत हेरी बुझाउनुपर्छ । जति राम्रो र ठूलो कम्पनी हो । त्यति बढी कमिसन बुझाउनुपरेको छ । सरदर कम्पनीको हैसियत हेरी एक हजार रिंगेटदेखि ३५ सय रिंगेटसम्म बुझाउनुपर्छ ।नेपाली म्यानपावर व्यवसायीले बुझाउने कमिसन बंगलादेशी म्यानपावरले बुझाउनेभन्दा कम हो । नेपाली कामदारको मुख्य प्रतिस्पर्धी बंगाली भएको उनीहरूको बुझाइ छ । बंगाली कामदारका लागि भिसा पाउन कम्तीमा ३५ सय डलर बुझाउनुपर्छ, उनले भने ।मलेसियाले बंगलादेशीभन्दा नेपाली कामदारलाई प्राथमिकता दिने गरेको छ । सुरक्षा गार्डको काम नेपालीबाहेक अन्य देशका नागरिकलाई दिइने गरेको छैन । कमिसन बुझाउनुपरेको हुँदा नेपाली कामदारको लागत शुल्क बुझाउनुपरेको हो । मलेसियाले सामाजिक सुरक्षाका कारण देखाउँदै बंगलादेशी नागरिकको भिसामा कडाइ गर्दै आएको छ । नयाँ श्रम समझदारीअनुसार नेपालका म्यानपावरले सिधै रोजगारदाता कम्पनीसँग गएर मागपत्र लिन सक्ने व्यवस्था गरेको छ । यसअघि नेपाली म्यानपावर मलेसियन म्यानपावरमाथि मात्रै भर पर्नुपथ्र्यो । नेपाली म्यानपावर कम्पनी सिधै रोजगारदाता वा मलेसियन म्यानपावरसँग डिल गर्न पाइने सुविधा छ, श्रम समझदारीका लागि नेपालका तर्फबाट नेतृत्व गरेको कृष्णप्रसाद ज्ञवालीले भने, अब पहिलेजस्तो बीचको दलालमाथि मात्रै भर पर्नुपर्दैन ।मलेसियाका मानव संसाधनमन्त्री कुला शेगरनले कामदार आपूर्ति प्रक्रियामा दलाललाई हटाइएको बताए । नेपाल र मलेसियाबाट इजाजतप्राप्त म्यानपावरबाट मात्रै श्रमिक आपूर्ति हुनेछ, शेगरनले काठमाडौंमा भनेका थिए, समझदारीले बाह्य दलालबाट आप्रवासी कामदारमाथि हुने कुनै पनि प्रकारको श्रमशोषण र मानव बेचबिखनलाई पूर्ण रूपमा हटाउनेछ ।समझदारीअनुसार कामदार ल्याउन लाग्ने सबै खर्च रोजगारदाताले ब्यहोर्नेछ । त्यस्ता शुल्क ११ वटा शीर्षकमा छ । समझदारीअनुसार कामदार ल्याउन मलेसियाको अध्यागमनमा बुझाउने धरौटी, अस्थायी भिसा, बिमा, भिसाको प्रक्रिया शुल्क, स्वास्थ्य परीक्षण, सुरक्षा जाँच, प्रवेश भिसा, दुईतर्फी हवाई टिकट र म्यानपावरलाई लाग्ने सेवा शुल्क रोजगारदाताले बुझाउनुपर्छ । पहिला यी सबै शीर्षकमा कामदारबाटै असुल हुन्थ्यो । जसले गर्दा मलेसिया जाने कामदारको टाउकोमा एक लाख ७५ हजार रुपैयाँ आर्थिक भार पर्न जाने गरेको थियो । व्यवसायीले कमिसन बुझाउनु नपर्ने स्थितिले राज्यबाट पुँजी पलायन हुनबाट समेत रोकिने र व्यवसायीलाई अवैध रूपमा हुन्डीमार्फत पैसा पठाउने झन्झटबाट मुक्त हुने स्थिति बनेको श्रम मन्त्रालयले जनाएको छ । वैदेशिक रोजगार व्यवसायी संघका अध्यक्ष रोहन गुरुङले दुईतर्फका सरकारले श्रम समझदारी कडाइसाथ कार्यान्वयन भएमा कामदार आपूर्ति प्रक्रिया स्वस्थ हुने बताए । हामी कामदारबाट एक पैसा लिने पक्षमा छैनौं । कामदार पठाएबापत रोजगारदाताबाटै सेवा शुल्क पाउने स्थिति देशका लागि पनि फाइदा हो, उनले भने, तर यो कार्यान्वयन पक्ष कसरी अगाडि बढ्छ भन्ने हाम्रो चिन्ता हो । यो सम्झौता निकै कडाइसाथ कार्यान्वयन होस् भन्ने हामी चाहन्छौं ।श्रम, रोजगार तथा सामाजिक सुरक्षामन्त्री गोकर्ण विष्टले सम्झौता कार्यान्वयन गर्न आन्तरिक तयारी भइरहेको बताए । यो सम्झौताको कार्यान्वयन हुन्छ, यसमा कसैले शंका पाल्नु जरुरी छैन, उनले भने, यसका लागि दुवै पक्ष जिम्मेवार छ । हामीले कुनै कम्पनीसँग सम्झौता गरेको होइन । राज्यसँग गरेको हो ।"
पर्खाइ अन्तर्राष्ट्रिय क्रिकेट मैदान,"पोखरा प्रिमियर लिग (पीपीएल) क्रिकेटमा तीन चिजको चर्चा भयो मैदान । खदिलो पिच, एकनासे आउटफिल्ड र आँखै अघि हिमालका लस्कर । पोखरा रंगशाला क्रिकेट मैदानको चर्चा सर्वत्र भयो । पहिलोपल्ट क्रिकेटको भव्य प्रतियोगिता सकिएपछि पोखराले देखेको सपना हो, अन्तर्राष्ट्रिय क्रिकेट मैदान । तीन महिनाको मिहिनेतले तयार भएको मैदान जोगाउने चिन्ता पनि सरोकारवालाले व्यक्त गरेका छन् । मैदानको व्यवस्थापन जिल्ला क्रिकेट संघ कास्कीले गरिरहेको छ । मैदानमा आवश्यक तारबार नहुँदा दिउँसै स्याल पसेर पिच बिगार्छन् । मर्निङ वाक, जगिङ गर्नेले आउटफिल्डको बेवास्ता गर्छन् । ससाना प्रतियोगिता र अभ्याससमेत मैदानमा हुने तर मर्मतसम्भार नहुने हुँदा संरक्षणको चिन्ता थपिएको हो । दर्श वर्षअघि नेपाल क्रिकेट संघ (क्यान) ले पोखरामा क्रिकेट स्टेडियम बनाउन तदारुकता देखाएको थियो । ७० रोपनी जमिनमा तारबार गरेर मैदान बनाउने काम भयो । मैदान बनाउन स्थानीय बासिन्दाबाट एक करोड रुपैयाँ जुट्यो । पाँच पिचसहितको मैदान तयार भयो । यद्यपि मैदानमा घरेलु प्रतियोगिताबाहेक अन्य ठूला इभेन्ट हुन सकेन । कारण, व्यवस्थित स्टेडियम नहुनु । नेपाली क्रिकेटले सफलता पाउँदै जाँदा पोखरामा स्टेडियम बनाउने बहसले पुन: प्रवेश पायो । यहाँका खेलप्रेमी, प्राविधिक र विज्ञले अन्तर्राष्ट्रिय स्तरको स्टेडियम बनाएर न्युट्रल भेन्यु को रूपमा विकास गर्नुपर्ने अवधारणा अघि सारे । पीपीएल आयोजना भएपछि पुन: अन्तर्राष्ट्रिय मैदान पोखरामा बनाउनुपर्ने बहस चलेको छ । त्यसको लागि पहिला मैदानलाई नै जोगाउनुपर्ने सरोकारवाला बताउँछन् । तत्कालीन क्रिकेट मैदान निर्माण समितिका संयोजक डा वीरेन्द्रसिंह गुरुङ अब मैदानलाई तत्कालै गतिलो तारबारले घेर्नुपर्ने बताउँछन् । मैदान बन्यो तर अब यसलाई कसरी जोगाइराख्ने भन्ने चिन्ता छ, उनी भन्छन्, यसको दुरुपयोग हुन नदिन चनाखो हुनुपर्छ । राष्ट्रिय क्रिकेट टोलीका प्रशिक्षक जगत टमाटा नेपालका मैदानमध्ये पोखराको पिच उत्कृष्ट भएको बताउँछन् । पीपीएलपछि यसलाई व्यवस्थापन गर्नु चुनौतीपूर्ण रहेको उनले जनाए । जिल्ला क्रिकेट संघले यसलाई जोगाउन विशेष पहल गर्नुपर्छ, उनी भन्छन्, यहाँको स्थानीय र प्रदेश सरकारसँग बसेर योजना बनाउनुपर्छ । पेभेलियन, बाथरुमको व्यवस्था हुनसके भविष्यमा अन्तर्राष्ट्रिय र राष्ट्रिय खेल समेत पोखरामा हुन सक्ने उनले औंल्याए । मैदान व्यवस्थापन गर्न आºनै ग्रास कटर मेसिन, मोटर रोलर लगायतका सामग्री जुटाउन क्यान कास्की सक्रिय बन्नुपर्ने उनले सुझाए । पीपीएलअघि तारबार गरेर राखिएको मैदानमा फाट्टफुट्ट स्थानीयस्तरका प्रतियोगिता हुन्थे । म्याच हेर्ने दर्शकको उपस्थिति नगन्य थियो । तारबार जीर्ण हुँदै गयो । मैदानको मर्मतसम्भार हुन सकेन । पीपीएल आयोजक क्विन्स इभेन्ट्स म्यानेजमेन्ट प्रालिले आºनै खर्चमा मैदान मर्मत गर्यो । क्युरेटर प्रदीप राउत रातदिन मैदानमा खटिए । पिच र आउटफिल्ड दुवै उत्कृष्ट बन्यो ।क्यान कास्कीका अध्यक्ष सञ्जयकान्त सिग्देल क्युरेटरलाई तलब दिएर राख्न सके मैदान जोगिने बताउँछन् । हामीसँग अहिले कर्मचारीकै अभाव छ, उनी भन्छन्, क्युरेटरसहित मैदानमा पानी हाल्ने, घाँस काट्ने, रेखदेख गर्ने कर्मचारी हुने हो भने मैदान जोगिन्छ । साना, ठूला प्रतियोगिता भइरहे पनि मैदान व्यवस्थापनमा सहज हुने उनको भनाइ छ । अन्तर्राष्ट्रियस्तरमो खेलाडीको सुरुक्षा व्यवस्थालाई महत्त्वका साथ हेरिने भएकोले मैदान छेक्ने गरी तारबार अत्यावश्यक भएको उनले बताए । उनका अनुसार क्यान कास्कीले विद्यालय र क्लबस्तरका क्रिकेट प्रतियोगिता नियमित आयोजना गर्नेछ । उनी भन्छन्, पानी बग्न ढल बनाउने र बार बन्देज गर्ने हो भने अहिले पनि अन्तर्राष्ट्रिय प्रतियोगिता गर्न सक्छौं ।राष्ट्रिय क्रिकेट टोलीका कप्तान पारस खड्का पोखराको मैदानले नै धेरै दर्शक तानेको स्विकार्छन् । पोखरामा क्रिकेटले प्रवेश पाएको छ । राम्रो खालको प्रतियोगिता गर्ने हो भने भने दर्शक सपोर्ट गर्न आउँछन्, उनी भन्छन्, दर्शकका लागि सुविधासम्पन्न ग्राउन्ड पनि बनाउन आवश्यक छ । राष्ट्रिय टिमको बन्द प्रशिक्षण पोखरामा ल्याउने सम्भावना रहेको उनले उनले औंल्याए । भने, पहल भइरहेको छ । सबैको आँखा खुलेको छ । आगामी दिनमा जसरी हुन्छ ग्राउन्डको संरक्षण गरेर यसलाई जोगाउन लाग्नैपर्छ । त्यसो त पोखरा रंगशालामा अन्तर्राष्ट्रिय क्रिकेट स्टेडियम बनाउन विस्तृत परियोजना प्रतिवेदन (डीपीआर) तयार भइसकेको छ । राष्ट्रिय खेलकुद परिषद् (राखेप) ले ४० लाख रुपैयाँ डीपीआरमा मात्रै छुटयाएको थियो । जिम्मा पाएको कन्सल्टेन्सीले ६ महिनाअघि नै राखेपलाई डीपीआर हस्तान्तरण गरिसकेको छ । डीपीआरमा २२ हजार दर्शक क्षमताको स्टेडियम बनाउन १ अर्ब ५६ करोड रुपैयाँको लागत अनुमान गरिएको छ । प्यारापिट, पेभिलियन, भूमिगत ढल जिल्ला खेलकुद विकास समितिका कार्यालय प्रमुख प्रकाश बराल डीपीआर बने पनि बजेट विनियोजन नभएको बताउँछन् । उनका अनुसार चालु आर्थिक वर्षमा क्रिकेट मैदानलाई १० लाख रुपैयाँ मात्रै छुट्टिएको छ । खर्च गर्ने अख्तियारी समितिलाई आएकोले तिहारपछि उपभोक्ता समिति बनाएर मैदान संरक्षणमा लाग्ने उनले बताए । अहिले तारबार वा स्थायी खालको शौचालय बनाउने हाम्रो सोच छ, उनले भने, आवश्यकता हेरेर योजना बनाउँछौं ।गण्डकी प्रदेश सरकारले समेत पोखरामा अन्तर्राष्ट्रिय क्रिकेट स्टेडियम बनाउन चासो देखाएको छ । आर्थिक वर्ष ०७५७६ को बजेट, नीति तथा कार्यक्रममा क्रिकेट स्टेडियम बनाउने उल्लेख छ । पृथ्वीसुब्बा गुरुङ मुख्यमन्त्रीमा निर्वाचित भएपछि प्रदेशसभाको बैठकलाई सम्बोधन गर्दा समेत न्युट्रल भेन्यु को अवधारणालाई प्रमुखता दिएका थिए । यसअघि धुर्मुससुन्तली फाउन्डेसनले अन्तर्राष्ट्रिय क्रिकेट मैदान बनाउने घोषणा गरेपछि पोखरालाई पनि विकल्पका रूपमा हेरिएको थियो । खेलकुदमन्त्री जगतबहादुर विश्वकर्माले मन्त्रीको कार्यभार सम्हालेपछि पहिलोपल्ट पोखरा आउदा पोखरामा कुनै हालतमा अन्तर्राष्ट्रिय क्रिकेट स्टेडियम बनाउने बताएका थिए । उनको गृहजिल्ला कास्की नै भएकोले पोखरा आउँदा क्रिकेट स्टेडियम बनाउने सन्दर्भ छुटाउँदैनन् ।"
पीपीएलले बढायो क्रिकेट क्रेज,"लेखनाथ पोखरा पस्र्याङका अशोक पौडेल धान काटेपछिको खेतमा ब्याट लिएर क्रिकेट खेलेको अझैं सम्झन्छन् । उच्च शिक्षाका लागि जर्मनी पुगेका उनले नेपाली क्रिकेटलाई पछयाउन छोडेनन् । तीन वर्षपछि घरबिदामा आउँदा क्रिकेट हेर्ने मेसो मिल्यो । गृहमैदानमा चलिरहेको पोखरा प्रिमियर लिग (पीपीएल) हेर्न छुटाउने कुरै भएन । आºनै सहरमा चलिरहेको खेल हेर्न उनी हरेक दिन पोखरा रंगशाला पुगे ।सुरुको दिनमा दर्शकले एउटा प्यारापिट मात्रै भरिएको थियो, उनले भने, तेस्रो दिनसम्म चारवटै प्यारापिट भरिए । खेतमा नाम लिँदै क्रिकेट खेलेका पारस खड्कालाई आँखै अघि देख्दा उनी मख्ख छन् । अहिले युवा खेलाडी सन्दीप लामिछाने उनको मन पर्ने खेलाडी हुन् । क्रिकेटप्रति पोखरेली दर्शकको क्रेज पीपीएलले बढाएको उनी बताउँछन् । भन्छन्, प्रतियोगिता निरन्तर हुने हो भने फुटबलको जस्तै क्रेज क्रिकेटको पनि हुनेछ । पीपीएलको व्यवस्थापकीय पक्षले पनि उनलाई लोभ्यायो ।पोखरा छोरेपाटनकी हिमाल शर्मालाई पनि पीपीएलको उत्कृष्ट लागेको पक्ष यहाँको व्यवस्थापन नै हो । आयोजकले दर्शक, खेलाडीलाई प्रदान गरेको आतिथ्यता देखेर उनी प्रभावित भइन् । यत्तिको स्तरीय खेल हुन्छ जस्तो लागेको थिएन, उनले भनिन्, पहिलो भएपछि आशा गरेभन्दा राम्रो भयो । जनप्रिय बहुमुखी क्याम्पसमा स्नातक तेस्रो वर्षमा अध्ययनरत उनी लगातार पाँच दिनदेखि रंगशालामा पीपीएल हेर्न आइरहेकी छन् । नेपाल आईसीसीमा छनोट भएपछि क्रिकेटप्रतिको चासो बढेको उनले सुनाइन् । पहिले अन्तर्राष्ट्रिय टुर्नामेन्टहरू हेरिरहन्थें, कान्तिपुरसँग उनले भनिन्, नेपाल आईसीसीमा छानिएपछि अलि बढी चासो बढ्यो । क्रिकेट मैदानबाट देखिने हिमशृंखलाको रमणीय दृश्यले पनि दर्शकलाई पीपीएलसम्म तानेको उनले बताइन् । पीपीएलले यहाँको स्थानीय खेलाडीलाई उत्प्रेरणा मिल्छ, उनी भन्छिन्, क्रिकेटमा आइडिया नभएकालाई पनि हेर्न प्रोत्साहन मिल्छ । पोखरा अमरसिंहका किशोर शर्मा जागिरे हुन् । फुर्सद मिलाएर पीपीएल हेर्न पुग्छन् । उनले चार दिन मैदानमा आएर क्रिकेट हेरे । अरु बेला युटयुबमै प्रत्यक्ष प्रसारण हेरे । विदेशी खेलाडीसहितको प्रतियोगिता पोखरामै बसेर हेर्न पाउँदा आनन्दित भएको उनी बताउँछन् । क्रिकेट क्रेज बढाउन आयोजकले दर्शकलाई टिकटको व्यवस्था नगर्नुलाई उनी सकारात्मक मान्छन् । पोखरामा अरु ठाउँभन्दा क्रिकेटको क्रेज कम थियो, उनले भने, प्रतियोगिताले गर्दा क्रिकेटलाई माया गर्ने दर्शकको उपस्थिति राम्रै देखियो । पोखरामा भएका अन्य प्रतियोगिताभन्दा पीपीएलको व्यवस्थापन राम्रो भएको उनको अनुभव छ । पोखरा कुँडहरका कुशल सिग्देल पीपीएल हेर्दा अन्तर्राष्ट्रिय प्रतियोगिताकै झल्को लागेको बताउँछन् । क्रिकेटलाई त्यति साह्रै फलो गर्दिनँ तर आºनै सहरमा भएकाले लगातार एक सातादेखि आएर खेल हेरिरहेको छु, उनले सुनाए । पोखरामा अन्तर्राष्ट्रियस्स्तरको क्रिकेट मैदान बन्न सके सबैको चासो क्रिकेटमा बढ्दै जाने उनको तर्क छ । पोखराबाट मात्रै होइन, नजिकका सहर दमौली, खैरेनीटार, स्याङजा, कुश्मा, बागलुङबाट पनि पीपीएल हेर्न दर्शक आए । पीपीएलले चितवन र बुटवलबाट पनि दर्शकलाई पोखरासम्म तान्यो । चितवन टाँडीका गौरव मल्ल अन्य पाँच साथीसहित मोटरसाइकल लिएर पोखरा आइपुगे । उनीहरूले खेल अवधिभर चितवन राइनोजको समर्थन गरे । फेसबुकमा पोखरा क्रिकेट मैदानको फोटो देखेपछि नआइरहन सकेनौं, उनले भने, पीपीएल हेर्न आउँदा पोखरा घुम्ने उद्देश्य पनि पूरा भयो । उनीहरूमध्ये चारजना पहिले नै पोखरा घुमिसके पनि बाँकी दुई पहिलोपल्ट आएको उनले जनाए । पश्चिमाञ्चल होटल संघका अध्यक्ष विकल तुलाचनले आन्तरिक पर्यटक बढी आउने मौसममा पीपीएलले थप पाहुना तानेको बताउँछन् । अहिले आन्तरिक पर्यटकले होटल भरिभराउ छन्, उनले भने, पीपीएल हेर्न टाढाटाढाबाट आएका दर्शकले पनि होटलको व्यापारलाई सघाएका छन् । आयोजक क्विन्स इभेन्ट्सका प्रबन्ध निर्देशक छुम्बी लामा अपेक्षाअनुरुप नै दर्शकको आगमन भएकोमा सन्तुष्ट छन् । हाम्रो उद्देश्य पोखरामा क्रिकेट क्रेज बढाउनु नै थियो, कान्तिपुरसँग उनले भने, एकहदसम्म त्यो प्रयास सफल भएको छ । पीपीएलले पोखरेली क्रिकेटमा दूरगामी असर पुग्ने उनको ठम्याइ छ । भन्छन्, अहिले दर्शकको क्रेज बढेको मात्रै देखिन्छ तर पोखरेली क्रिकेटको भविष्यमा यसले धेरै ठूलो परिवर्तन ल्याउनेवाला छ ।जिल्ला क्रिकेट संघ कास्कीका अध्यक्ष सञ्जयकान्त सिग्देल पीपीएलको सिधा प्रभाव स्थानीय खेलाडीमा पर्ने बताउँछन् । मुख्य त यहाँका खेलाडीले राष्ट्रिय र विदेशी खेलाडीको खेल अवलोकन गर्न पाएका छन्, उनी भन्छन्, उनीहरूको खेलकौशल हेरेरै धेरै सिक्न सकिन्छ । नयाँ खेलाडीलाई क्रिकेटमा भविष्य देख्न पनि पीपीएलले सहयोग पुर्याउने उनको आस छ ।"
हाइअल्टिच्युड खेलस्थलका लागि अध्ययन,"ढोरपाटन शिकार आरक्ष नजिकैको ठूलो मैदानमा हाइअल्टिच्युड ट्रेनिङ सेन्टर निर्माण गरिने भएको छ । युवा तथा खेलकुद मन्त्रालय र राष्ट्रिय खेलकुद परिषद्ले उक्त क्षेत्रमा सबै प्रकारका खेलकुदको प्रशिक्षण गर्न मिल्ने गरेर केन्द्र बनाउन अध्ययन थालेको हो । जिल्ला खेलकुद विकास समिति र पश्चिमाञ्चल खेलकुद विकास समितिका पदाधिकारी समेतको सहभागितामा परिषदले प्रारम्भिक अध्ययन गरेको छ । कम्तीमा एक सय रोपनी जमिन उपलब्ध गराउने कामका लागि मन्त्रालय र परिषद्ले जिल्ला खेलकुद विकास समितिलाई आग्रह गरेको छ । त्यसका लागि समितिले अध्ययन गरेर सरोकारवालासँग छलफल गरिसकेको अध्यक्ष धनबहादुर परियारले बताए । अवलोकनका लागि परिषदले इन्जिनियर प्रनिश ताम्राकारको नेतृत्वमा प्राविधिक पनि खटाएको थियो । हामीले पहिलो अध्ययनमा आवश्यक जग्गा उपलब्ध गर्न दुई ठाउँ छनोट गरिसकेका छौं, अध्यक्ष परियारले भने, आवश्यक पूर्वाधार बनाउन सकियो भने नेपालकै उत्कृष्ट खेलगन्तव्य हुनेछ । यहाँ अन्तर्राष्ट्रिय मापदण्डअनुसारको फुटबल मैदान र सुविधासम्पन्न कभर्डहल निर्माण गर्ने मन्त्रालयको योजना छ । कभर्डहलमा इन्डोर खेलहरू सञ्चालन हुनेछन् भने मैदानमा क्रिकेट, फुटबल र अन्य खेलको अभ्यास र राष्ट्रिय प्रतियोगिता गर्न सकिन्छ । विस्तृत अध्ययनका लागि मन्त्रालयले चालु वर्ष ३० लाख रुपैयाँको बजेट पनि विनियोजन गरेको छ । केही वर्षअघि महावीर पुनले पनि यो क्षेत्रको अध्ययन गरेर शीतकालीन ओलम्पिकका लागि मैदान निर्माण गर्न सकिने प्रतिवेदन सरकारलाई पेश गरेका थिए । समितिले पनि उत्तरगंगा नजिकैको एक स्थान र छेन्टुङको अर्को मैदानलाई सिफारिस गरेको हो । केही भाग आरक्षभित्र पर्छ भने केही स्थान सार्वजनिक जमिन छन् । राष्ट्रिय महत्त्वकै काम गर्ने हो भने सार्वजनिक जमिन उपयोग गर्न सकिन्छ, पश्चिमाञ्चल खेलकुद विकास समितिका कार्यवाहक अध्यक्ष सम्पन्न श्रेष्ठले भने, यो मैदान बनाउन सक्दा देशकै पहिचान बढ्नेछ । ढोरपाटनमा अहिलेसम्म शिकारका लागि विदेशी शिकारी आउने गर्छन् । खेल मैदान बनाएमा संसारभरका खेलाडीले अभ्यासका लागि आउने वातावरण बन्ने उनले बताए । जग्गा छनोट गरेपछि मैदानका लागि डीपीआर बनाउने काम सुरु हुने जिल्ला खेलकुद अध्यक्ष परियारले बताए । त्यसका लागि प्राविधिक रूपमा माटो परीक्षण गर्ने काम समेत गरिने छ । ढोरपाटन सालझण्डी सडक निर्माणाधीन भएकाले ढोरपाटन पुग्न अझै सहज छैन । यो सडक छिटो निर्माण गरेर सहज आउजाउ बनाएपछि निर्माणले गति लिने उनले बताए । यो क्षेत्रलाई संघीय सरकारले पर्यटकीय गन्तव्य निर्माण गर्ने सूचीमा पनि सूचीकृत गरेको छ । हाल आन्तरिक पर्यटक समेत बढ्न थालेकाले सहज सडक र होटल निर्माण भएमा आकर्षक खेल र पर्यटकको गन्तव्य हुने उनले बताए । हाल ढोरपाटन नगरपालिका क्षेत्रमा पर्ने यो भागको विकासका लागि नगरपालिका तहबाट पनि पहल थालिएको छ । उक्त स्थानका धार्मिक र पर्यटकीय गन्तव्यको पुनर्निर्माण, मर्मत र व्यवस्थापनका लागि नगरपालिकाले १ करोड बढी लगानी गरिसकेको प्रमुख देवकुमार नेपालीले बताए । यहाँ निर्माण गरिने उत्तरगंगा जलविद्युत आयोजनाले पनि यो क्षेत्रको महत्त्व अझै बढाउने उनले बताए ।"
चिन्ता सुपर लिगको,"लन्डन (बीबीसी) युरोपेली सुपर लिग । यसलाई विद्रोही लिगभन्दा हुन्छ । यो लागू भएमा यसले विश्व फुटबल संरचनामै गम्भीर र कहिले नपुरिने क्षति हुनेछ । यस्तै दाबी रहेको छ, युरोपभर छरिएर रहेका २५ देशका ९ सयभन्दा बढी क्लबको । उनीहरूको दाबी छ, साँच्चै युरोपेली सुपर लिग हुन थाल्यो भने यसले व्यावसायिक फुटबल पनि धरापमा पर्नेछ । यस्तो खाले प्रतियोगिताबारे हालै मात्र जर्मन पत्रिका डेर स्पेगेलले सनसनीपूर्ण समाचार बाहिर ल्याएको छ । त्यसअनुसार रियल म्याड्रिड र अरू ठूला पाँच प्रिमियर लिग क्लबले हालै गोप्य बैठक राखेका छन् । त्यस बैठकले १६ टिमको युरोपेली सुपर लिग आयोजना गर्ने निर्णय गरेको हो । यसको मिति पनि तोकिएको छ, सन् २०२१ । त्यस योजनाअनुसार जुन टिमले यस प्रतियोगितामा सहभागी हुनेछन्, उनीहरूले आफूहरू सहभागी भइरहेको घरेलु लिग छाड्ने छन् नै । त्यतिले नपुगेर उनीहरूको आफ्नो देशको फुटबल संघसँग पनि कुनै सम्बन्ध हुने छैन । युरोपेली लिगको संघले यो प्रस्तावको अपेक्षाअनुसार विरोध गरेका छन् नै । उनीहरूको फ्रेन्चाइज शैलीमा चल्ने लिगको चर्को विरोध छ । उनीहरू युरोपेली फुटबल महासंघको पूर्ण समर्थनमा पनि छन् । खासमा उनीहरूको समर्थन भनेको अहिले जुन पिरामिड शैलीको लिग चलिरहेको छ, त्यसलाई कायम राख्नुपर्छ भन्ने मै हो । यो यस्तो परम्परागत लिग हो, जसमा बढुवा र घटुवा प्रतियोगिताको सबैभन्दा मुख्य विशेषता हो, नियम हो । घरेलु फुटबल नै यस्तो प्रतियोगिता हो, जसले अहिलेसम्म युरोपको फुटबललाई जीवन्त राखेको छ, क्लबहरूको संस्थाले भनेको छ, सुपर लिग वास्तवमै हुने भयो भने यसले पूरा खेलको संरचनालाई नै ध्वस्त पार्नेछ । अहिलेसम्म जति पनि प्रतियोगिता युरोपमा हुने गरेका छन्, ती सबै युरोपेली फुटबल महासंघमातहतमा भइरहेको छ । त्यसैले पनि यी क्लब यो महासंघको समर्थनमा छ र उनीहरू चाहन्छन्, यो संस्था अझै उत्तिकै बलियो रहोस् । जर्मन पत्रिकाले चुहाएको गोप्य सम्झौताअनुसार रियल म्याड्रिडका अध्यक्ष फ्लोरेन्टिनो पेरेजले सुपर लिगमा आफ्नो टिमसँगै त्यसमा बार्सिलोना, म्यानचेस्टर युनाइटेड, म्यानचेस्टर सिटी, चेल्सी, आर्सनल, लिभरपुल, बायर्न म्युनिख, युभेन्ट्स, एसी मिलान र पेरिस सेन्ट जर्मेनले योजना बनाएका छन् । यी क्लब अबको २० वर्षसम्म रेलिगेसनमा पनि पर्ने छैनन् । पछि यसमा अरू क्लब पनि थपिने छन् र प्रतियोगिताले आकार पाउनेछ । यी क्लब हुन्, एटलेटिको म्याड्रिड, बोरुसिया डर्टमन्ड, मार्से, इन्टर मिलान र एएस रोमा । यी पाहुना टिमका रूपमा हुनेछन् । यी कुल १६ क्लबलाई ४४ टिमको समूहमा विभाजन गरिनेछ । प्रत्येक समूहको शीर्षस्थानमा रहने दुई टिमले क्वाटरफाइनल यात्रा तय गर्नेछ । अहिले नै यो प्रतियोगिता कसले जित्ने छ भनेर पनि अनुमान सुरु भइसकेका छन् । त्यसअनुसार सन् २०२१ मा यो प्रतियोगिता भने जित्ने टिम हुनेछ, बार्सिलोना । सायद त्यसपछि युभेन्ट्स । यसका लागि उनीहरूले आफ्नै खाले विश्लेषणको औजार प्रयोग गरेका छन् । युरोपेली फुटबल महासंघका अध्यक्ष एलेक्जेन्डर काफेरिलने पनि युरोपेली सुपर लिगको अपेक्षाअनुसार विरोध नै गरेका छन् । उनका अनुसार यो यस्तो विचार हो, जसले विश्व फुटबललाई पतनतर्फ डोहोर्याउने छ । उनको दाबी छ, युभेन्ट्सविरुद्ध बायर्नको खेल लगातार हेर्नेमा कुनै मज्जा हुने छैन, जति युभेन्ट्सविरुद्ध टुरिनमा हुनेछ ।"
बार्सिलोना नकआउट चरणमा च्याम्पियन्स लिग,लिभरपुलविरुद्ध दुई गोल गरेका रेड स्टारका मिलान पाभ्कोभ तस्बिर : एपी
चिन्ता सुपर लिगको,"लन्डन (बीबीसी) युरोपेली सुपर लिग । यसलाई विद्रोही लिगभन्दा हुन्छ । यो लागू भएमा यसले विश्व फुटबल संरचनामै गम्भीर र कहिले नपुरिने क्षति हुनेछ । यस्तै दाबी रहेको छ, युरोपभर छरिएर रहेका २५ देशका ९ सयभन्दा बढी क्लबको । उनीहरूको दाबी छ, साँच्चै युरोपेली सुपर लिग हुन थाल्यो भने यसले व्यावसायिक फुटबल पनि धरापमा पर्नेछ । यस्तो खाले प्रतियोगिताबारे हालै मात्र जर्मन पत्रिका डेर स्पेगेलले सनसनीपूर्ण समाचार बाहिर ल्याएको छ । त्यसअनुसार रियल म्याड्रिड र अरू ठूला पाँच प्रिमियर लिग क्लबले हालै गोप्य बैठक राखेका छन् । त्यस बैठकले १६ टिमको युरोपेली सुपर लिग आयोजना गर्ने निर्णय गरेको हो । यसको मिति पनि तोकिएको छ, सन् २०२१ । त्यस योजनाअनुसार जुन टिमले यस प्रतियोगितामा सहभागी हुनेछन्, उनीहरूले आफूहरू सहभागी भइरहेको घरेलु लिग छाड्ने छन् नै । त्यतिले नपुगेर उनीहरूको आफ्नो देशको फुटबल संघसँग पनि कुनै सम्बन्ध हुने छैन । युरोपेली लिगको संघले यो प्रस्तावको अपेक्षाअनुसार विरोध गरेका छन् नै । उनीहरूको फ्रेन्चाइज शैलीमा चल्ने लिगको चर्को विरोध छ । उनीहरू युरोपेली फुटबल महासंघको पूर्ण समर्थनमा पनि छन् । खासमा उनीहरूको समर्थन भनेको अहिले जुन पिरामिड शैलीको लिग चलिरहेको छ, त्यसलाई कायम राख्नुपर्छ भन्ने मै हो । यो यस्तो परम्परागत लिग हो, जसमा बढुवा र घटुवा प्रतियोगिताको सबैभन्दा मुख्य विशेषता हो, नियम हो । घरेलु फुटबल नै यस्तो प्रतियोगिता हो, जसले अहिलेसम्म युरोपको फुटबललाई जीवन्त राखेको छ, क्लबहरूको संस्थाले भनेको छ, सुपर लिग वास्तवमै हुने भयो भने यसले पूरा खेलको संरचनालाई नै ध्वस्त पार्नेछ । अहिलेसम्म जति पनि प्रतियोगिता युरोपमा हुने गरेका छन्, ती सबै युरोपेली फुटबल महासंघमातहतमा भइरहेको छ । त्यसैले पनि यी क्लब यो महासंघको समर्थनमा छ र उनीहरू चाहन्छन्, यो संस्था अझै उत्तिकै बलियो रहोस् । जर्मन पत्रिकाले चुहाएको गोप्य सम्झौताअनुसार रियल म्याड्रिडका अध्यक्ष फ्लोरेन्टिनो पेरेजले सुपर लिगमा आफ्नो टिमसँगै त्यसमा बार्सिलोना, म्यानचेस्टर युनाइटेड, म्यानचेस्टर सिटी, चेल्सी, आर्सनल, लिभरपुल, बायर्न म्युनिख, युभेन्ट्स, एसी मिलान र पेरिस सेन्ट जर्मेनले योजना बनाएका छन् । यी क्लब अबको २० वर्षसम्म रेलिगेसनमा पनि पर्ने छैनन् । पछि यसमा अरू क्लब पनि थपिने छन् र प्रतियोगिताले आकार पाउनेछ । यी क्लब हुन्, एटलेटिको म्याड्रिड, बोरुसिया डर्टमन्ड, मार्से, इन्टर मिलान र एएस रोमा । यी पाहुना टिमका रूपमा हुनेछन् । यी कुल १६ क्लबलाई ४४ टिमको समूहमा विभाजन गरिनेछ । प्रत्येक समूहको शीर्षस्थानमा रहने दुई टिमले क्वाटरफाइनल यात्रा तय गर्नेछ । अहिले नै यो प्रतियोगिता कसले जित्ने छ भनेर पनि अनुमान सुरु भइसकेका छन् । त्यसअनुसार सन् २०२१ मा यो प्रतियोगिता भने जित्ने टिम हुनेछ, बार्सिलोना । सायद त्यसपछि युभेन्ट्स । यसका लागि उनीहरूले आफ्नै खाले विश्लेषणको औजार प्रयोग गरेका छन् । युरोपेली फुटबल महासंघका अध्यक्ष एलेक्जेन्डर काफेरिलने पनि युरोपेली सुपर लिगको अपेक्षाअनुसार विरोध नै गरेका छन् । उनका अनुसार यो यस्तो विचार हो, जसले विश्व फुटबललाई पतनतर्फ डोहोर्याउने छ । उनको दाबी छ, युभेन्ट्सविरुद्ध बायर्नको खेल लगातार हेर्नेमा कुनै मज्जा हुने छैन, जति युभेन्ट्सविरुद्ध टुरिनमा हुनेछ ।"
रेडहर्स र इभाङ च्याम्पियन,सन्दकपुर गाउँपालिका ५ जमुनामा तिहारको अवसरमा आयोजित कागे नकआउट फुटबल प्रतियोगिताको उपाधि इलामको रेडहर्स फुटबल क्लबले जितेको छ । सन्दकपुर ५ जमुनाको रेडपाण्डा फुटबल क्लबलाई २१ ले पराजित गर्दै रेडहर्सले जितेको हो ।विजेता रेडहर्सले १ लाख र उपविजेता रेडपाण्डाले ५० हजार रुपैयाँ पुरस्कार जिते ।फाइनलमा रेडहर्सले पहिलो हाफमै अग्रता लिएको थियो । नवौं मिनेटमा रेडहर्सका मनीष राईले गोल गरे । दोस्रो हाफमा सन्तोष राईको गोलमा रेडपाण्डाले बराबरी बनाए पनि लगत्तै रेडहर्सका मनीष थापाले गोल गरेर जित सुनिश्चित बनाए । उत्तरी क्षेत्रकै प्रतिष्ठित मानिएको यो प्रतियोगितामा विभिन्न जिल्लाका ३२ टिमको सहभागिता थियो ।रेडपाण्डाका राम गोले उत्कृष्ट खेलाडी घोषित भए । नुनथलाका पुजन गुरुङ उत्कृष्ट गोलरक्षक र नवराज राई उत्कृष्ट रक्षक घोषित भए । ६ गोल गरेका मनीष राईले सर्वाधिक गोलरक्षकको पुरस्कार पाए । विजेतालाई सन्दकपुर गाउँपालिकाका प्रमुख उदय राई र माइजोगमाई गाउँपालिकाका जितबहादुर राईलगायतले पुरस्कृत गरे । प्रतियोगिता उत्कृष्ट बनाउन र गाउँको समग्र विकासमा योगदान पुर्याएका विभिन्न व्यक्तिलाई सम्मान गरिएको थियो । सोही अवसरमा विदेशमा रहेर गाउँको विकासमा सक्रिय भूमिका खेल्दै आएको नव प्रगतिशील युवा समाजले जमुनाको विकासमा सकृय ११ जनालाई सम्मान गर्यो । परम्परागत रूपमा लाग्दै आएको कागे मेलाको अवसरमा कात्तिक १२ देखि प्रतियोगिता सुरु भएको हो । बाँसको अस्थायी प्यारापिट निर्माण गरिएको थियो । पूर्वी जिल्लालगायत दार्जिलिङ क्षेत्रबाट पनि बाक्लो संख्यामा दर्शक उपस्थिति थियो । नजिकैको ढाप पोखरीको रमाइलोमा रम्दै डुंगा सवार गर्ने व्यवस्था मिलाइएकाले यसपालि आगन्तुकको संख्या थपिएको थियो । ए डिभिजन लिगका खेलाडी पनि विभिन्न टिमबाट सहभागी भएका थिए । त्यस्तै फाकफोकथुम गाउँपालिका७ एकतप्पामा सम्पन्न अध्यक्ष कप खुला नकाउट फुटबलको उपाधि माङसेवुङ गाउँपालिकाको इभाङ एफसीले जितेको छ । सिंहदेवी मावि एकतप्पाको मैदानमा सम्पन्न प्रतियोगितामा इभाङले देउमाई नगरपालिकाको बरभञ्ज्याङलाई १० ले हराएको थियो । इभाङका अभिषेक पोखरेलको गोल निर्णायक बन्यो । उनले १२ आंै मिनेटमा गोल गरेका थिए । विजेताले २ लाख र उपविजेताले १ लाख रुपैयाँ पुरस्कार पाएका छन् । विजेतालाई प्रदेशसभाका सभासद धिरेन्द्र शर्मा रमणले पुरस्कार प्रदान गरे ।
बैजनाथपुरमा क्रिकेट मैदान निर्माण,"राष्ट्रिय खेलकुद परिषद्ले मोरङको बैजनाथपुर रंगशालामा अत्याधुनिक क्रिकेट मैदान निर्माण गरेको छ । १ करोड ७० लाख बजेटमा मैदान, वरिपारि नाला र दक्षिणतर्फ बग्ने खोल्सामा तटबन्ध निर्माण गरिएको छ ।मैदानमा ७० यार्डको गोलाकार क्षेत्रमा माटो भरेर रोलिङ गरी लेवलिङ गर्ने काम सकिएको छ । क्षेत्रीय खेलकुद विकास समितिका अध्यक्ष रविन नगरकोटीका अनुसार मैदानमा अब ५ वटा टर्फ विकेट (पिच) बनाउन मात्र बाँकी छ ।विकेट निर्माणका लागि गुणस्तरीय माटो फेला परेको छैन, उनले भने, भारतको कोलकाताबाट माटो ल्याउने प्रयास भइरहेको छ । माटो फेला परेको डेढ महिनाभित्रमा अन्तर्राष्ट्रियस्तरको विकेट निर्माण भइसक्ने नगरकोटीको भनाइ छ ।भारतको इडेन गार्डेन क्रिकेट स्टेडियममा प्रयोग गरिएको माटो कोलकाताबाट १५ टन ल्याउने प्रयास भइरहेको छ । माटो आयात गर्न पहल गरिरहेका क्षेत्रीय क्रिकेट समितिका पूर्व सदस्य मोहमदसाद बावुले भने, भाडा नमिल्दा ल्याउन ढिलाइ भएको हो । प्रतिट्रक भारु २ हजार ५ सयमा इडेन गार्डेनमा प्रयोग गरिएको माटो पाइएको छ । तर १५ टन माटो विराटनगर ल्याइपुर्याउन ५० हजार भारु ढुवानी व्यवसायीले माग गरेका छन् ।मैदानमा ५ टर्फ विकेट निर्माण हुनेछन् । तीनवटा राष्ट्रिय स्तरका प्रतियोगिता सञ्चालन गर्दा प्रयोग गरिने छ, क्रिकेट प्रशिक्षक प्रदीपराज पाण्डेले भने बाँकी दुईटा अन्तरस्कुल र कलेजस्तरीय प्रतियोगितामा प्रयोग गरिने छ ।पाँचवटै विकेटको वल्लोदेखि पल्लो विकेटसम्मको दूरी ६६ फिट र चौडाइ १० फिटको रहने छ । उनले भने, सबै विकेट निर्माणका लागि ९० फिट दुरीमा गुणस्तरीय माटो हालेर रोलिङ गरिने छ । मैदानको दुवैतर्फ साइड स्क्रीन र स्कोर बोर्ड निर्माण भइसकेको छ । लिगसहितको साइड स्क्रीन र स्कोर बोर्ड निर्माण गरिएकाले हरेक विकेट प्रयोग गर्दा स्क्रीन र बोर्डलाई गुडाएर प्रयोग गरिने छ । अब विकेटमात्र निर्माण हुन बाँकी छ । विकेट निर्माण भइसकेपछि यो क्रिकेट मैदान मुलुकै अत्याधुनिक मैदान हुने पाण्डेको भनाइ छ ।यही मैदानका सातौं राष्ट्रिय खेलकुदमा पुरुष क्रिकेट प्रतियोगिता सञ्चालन गरिएको थियो । त्यसका लागि परिषद्ले ६० लाखको लागतमा मैदान र कामचलाउ टर्फ विकेट निर्माण गरेको थियो । त्यस बेला ६५ यार्डमा माटो भरेर रोलिङ गरी स्थानीय माटो प्रयोग गरेर विकेट निर्माण गरिएको थियो । त्यतिखेर करिब ४४ लाखको लागतमा मैदानमा तारजालीले घेराबार र करिब ३ सय दर्शक अटाउने ५० मिटर लामो प्यारापिट पनि निर्माण भएको थियो ।सातौं राष्ट्रियकै लागि यही मैदान नजिक राखेपले ५८ लाखको लागतमा सुटिङ हल र २९ लाखको लागतमा सफ्ट टेनिस कोर्ट निर्माण गरेर प्रतियोगिता सञ्चालन गरेको थियो ।"
