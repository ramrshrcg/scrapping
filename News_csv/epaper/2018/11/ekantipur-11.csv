शीर्षक,विवरण
महिला सांसद नियमित,"नेकपाको ११५ सांसदको हाजिर ७५ प्रतिशत नेकपाका १ सय ७४ सांसदमध्ये १ सय १५ जनाको हाजिरी ७५ प्रतिशतभन्दा बढी छ । डडेलधुराकी जैरुपछि महिलातर्फ काठमाडौंकी मायादेवी न्यौपाने ८१, अन्तर्राष्ट्रिय सम्बन्ध समितिकी सभापति पवित्रा निरौला, कैलालीकी लक्ष्मीकुमारी चौधरी र काठमाडौंकी बिनाकुमारी श्रेष्ठ ८० दिन उपस्थित भएका छन् । पुरुषतर्फ महर्जन, सिंह र बुढाक्षेत्रीपछि धादिङका खेमप्रसाद लोहनी, दार्चुलाका गणेशसिंह ठगुन्ना, कालिकोटका दुर्गबहादुर रावत ८१ दिन उपस्थित छन् । नेकपाका प्रमुख सचेतक देवप्रसाद गुरुङ, सुर्खेतका ध्रुवकुमार शाही, नवराज रावत, ललितपुरका नवराज सिलवाल, तेह्रथुमका विजय सुब्बा, दैलेखका रवीन्द्रराज शर्मा, बाजुराका लालबहादुर थापाको ८० दिन हाजिर छ । १५ जनाको हाजिरी ५० प्रतिशत पनि छैन । तिनमा १३ जना मन्त्री छन् । अध्यक्ष दाहाल र शिवकुमार मण्डल ४१ दिनभन्दा कम उपस्थित छन् । राजपाका १७ सांसदमध्ये ७५ प्रतिशत हाजिरी कटाउने ९ जना मात्र छन् । निर्जला राउतको उपस्थिति सबैभन्दा न्यून ३९ दिन छ । अमृतादेवी अग्रहरी सबैभन्दा बढी ७७ दिन हाजिर छिन् । संघीय समाजवादी फोरमका १६ सांसदमध्ये अध्यक्ष उपेन्द्र यादव २७, मोहम्मद इस्तियाक राई ३५, रेणुकुमारी यादव ३२ र सूर्यनारायण यादव १० दिनमात्रै बैठकमा गएका छन् । ७५ प्रतिशत हाजिरी कटाउने सात जना मात्र छन् । पार्टीका प्रमुख सचेतक उमाशंकर अरगरिया सबैभन्दा बढी ८१ दिन उपस्थित भएका छन् । महिलातर्फ सबैभन्दा बढी कालुदेवी विश्वकर्मा ७७ दिन हाजिर छिन् । पूर्वप्रधानमन्त्री एवं नयाँ शक्ति नेपालका संयोजक बाबुराम भट्टराई ४७ दिन मात्रै उपस्थित छन् । नेपाल मजदुर किसान पार्टीका प्रेम सुवाल ७२, राप्रपाका राजेन्द्र लिङदेन ६८, जनमोर्चाकी दुर्गा पौडेल ६२ दिन, स्वतन्त्र सांसद छक्कबहादुर लामा ७६ दिन उपस्थित भएका छन् । मन्त्री अधिकांशमा गयल बैठकमा मन्त्रीहरूकै हाजिरी दर कमजोर छ । उनीहरू आधाभन्दा बढी बैठकमा अनुपस्थित देखिएका छन् । प्रधानमन्त्री केपी ओली २६ दिन मात्र उपस्थित छन् । उनीसहित १३ मन्त्री र १ राज्यमन्त्री ४१ दिन पनि बैठक पुगेनन् । थममाया थापा ४०, रघुवीर महासेठ ३८, रवीन्द्र अधिकारी ३८, वर्षमान पुन ३७, मोहम्मद इस्तियाक राई ३५, चक्रपाणि खनाल, जगतबहादुर सुनार ३४, गोकुल बाँस्कोटा र मातृका यादव ३३, बिना मगर २९, उपेन्द्र यादव २७, शक्ति बस्नेत २६ र गोकर्ण विष्ट २४ दिन मात्रै उपस्थित भए । राज्यमन्त्री धनबहादुर बुढा ३५ वटा बैठकमा मात्र पुगे । मन्त्रीमध्ये भानुभक्त ढकाल सबैभन्दा बढी ७० वटा बैठकमा उपस्थित भए । शेरबहादुर तामाङ हटेपछि उनी कानुनमन्त्री भएका हुन् । उपप्रधानमन्त्री ईश्वर पोखरेल ५७, पद्मा अर्याल ५४, लालबाबु पण्डित ५३, प्रदीप ज्ञवाली ४७, गिरिराजमणि पोखरेल ४६, राज्यमन्त्रीहरू सुरेन्द्रकुमार यादव ४६ र रामकुमारी चौधरी ४५ दिन उपस्थित भए । राष्ट्रिय सभामा बढीराष्ट्रिय सभाको हाजिरी प्रतिनिधिसभामा भन्दा राम्रो पाइएको छ । ५९ सदस्यमध्ये ५४ जनाको हाजिरी ७५ प्रतिशत कटेको छ । फागुन २१ मा सुरु राष्ट्रिय सभाको दोस्रो अधिवेशन असोज ११ सम्मै चलेको थियो । कुल ६३ दिन बैठक बस्यो । ७५ प्रतिशत हाजिर पुग्न ४७ दिन उपस्थित हुनुपर्छ । त्यति पनि हाजिर नहुनेमा गृह, अर्थमन्त्री र अन्य तीन सांसद छन् । गृहमन्त्री रामबहादुर थापाको सबैभन्दा कम २७ दिन हाजिरी छ । त्यस्तै अर्थमन्त्री युवराज खतिवडाको ४२, नेकपाका सांसद चन्द्रबहादुर खडकाको ४३, कांग्रेसका दुर्गाप्रसाद उपाध्याय र संघीय समाजवादी फोरमका रामपृत पासवानको ४० दिन मात्र छ । नेकपाका उदया शर्मा पौडेल, खिमकुमार विक, परशुराम मेघी गुरुङ र मनोनीत रामनारायण बिडारीले एकै दिन बैठक छुटाएनन् । हाजिर गर्दै भाग्दै प्रतिनिधिसभामा अधिकांश सांसद हाजिर गर्दै बैठकबाट बाहिरिने गरेका छन् । संसद्मा महत्त्वपूर्ण विषयमा छलफल हुँदासमेत उनीहरू देखिँदैनन् । नेमकिपाका सांसद प्रेम सुवालले गणपूरक संख्या नपुगेको भन्दै बारम्बार आवाज उठाउने गरेका छन् । कतिपय सांसद बैठक सुरु हुनुअघि नै हाजिर गरेर बाहिरिन्छन् त कोही बैठक सकिएपछि हाजिर गर्न मात्र आउँछन् । केही माननीय त दुईचार दिनपछि आएर अस्तिको हाजिर गर्नु थियो भन्छन्, संसद् सचिवालयका एक कर्मचारी भने, जबर्जस्ती हाजिर गरेर जान्छन् । बैठकमा उपस्थित भएबापत सांसदलाई दुई हजार भत्ता दिइँदै आएको छ ।"
मुख्यमन्त्री राई सुटुक्क अमेरिका,"संघीय संरचना भएका देशमा प्रदेशको मुख्यमन्त्री तथा मन्त्री विदेश जानुअघि अनिवार्य रूपमा संघीय मन्त्रिपरिषदको अनुमति लिएरै जानुपर्ने नियम हुन्छ, पूर्वराजदूत तथा परराष्ट्रमन्त्री भेषबहादुर थापाले भने, गिरिजाप्रसाद कोइरालाको निधनमा श्रद्धाञ्जली व्यक्त गर्न बिहारका मुख्यमन्त्री नीतिशकुमार काठमाडौं आउन खोज्दा भारतको केन्द्रीय सरकारले अनुमति दिएको थिएन । हामीले छिमेकमा भइरहेको संघीय अभ्यासलाई मात्रै हेरे पनि पुग्छ ।सरकारले आफूसँग नसोधी थाइल्यान्ड जान लागेको भन्दै केही समयअघि पूर्व बाल लडाकु लेनिन विष्टलाई विमानस्थलबाटै रोकेको थियो । संस्कृत विश्वविद्यालयका उपकुलपति कुलप्रसाद कोइराला पनि विमानस्थलबाटै फर्काइएका थिए । राईलाई भने मन्त्रिपरिषदको निर्णयबिना नै अमेरिका जाने सुविधा मिलेकामा कूटनीतिज्ञहरूले सरकारको व्यवहारमा एकरूपता नझल्किएको टिप्पणी गरेका छन् । आफूसँग मन मिल्नेसँग एउटा र नमिल्नेसँग अर्काे व्यवहार गर्दा सरकारको स्वच्छता र निष्पक्षतामा प्रश्न उठ्ने धारणा परराष्ट्र मामिलाका जानकारहरूको छ । संघीय संरचनाअनुसार विदेश जाँदा केकस्तो प्रक्रिया अवलम्बन गर्ने भन्ने प्रस्ट नीति सरकारले बनाएर त्यसैअनुसार व्यवहार गर्दा समस्या आउँदैन, थापाले भने, राज्य सञ्चालनमा आवश्यक नीतिनियम नबनाउँदा सरकारको काममा परिपक्वता झल्किँदैन ।राज्य सञ्चालन प्रक्रियामा अनुशासनहीनता हुन दिन पनि यस्तो नीतिको निर्माण र पालना अनिवार्य रूपले हुनुपर्ने उनले बताए । विदेश भ्रमण गर्दा स्वीकृति लिनुपर्ने ठाउँबाट लिनुपर्छ, थापाले थपे, अनुशासन भनेको कर्मचारीले मात्रै पालना गर्ने होइन ।प्रदेश १ का प्रवक्ता हिक्मत कार्कीले राईको भ्रमण कानुनसम्मत भएको दाबी गरे । उहाँ उपचारका लागि थाइल्यान्ड जानुभएको हो र अमेरिकाचाहिँ निजी भ्रमणमा, उनले भने, जानुअघि नै उहाँले यसबारे कात्तिक पहिलो साता प्रदेश मन्त्रिपरिषद्मा प्रस्ताव राख्नुभएको थियो र प्रदेश सरकारबाट अनुमति पनि मिलिसकेको छ ।यही व्यहोराका साथ प्रदेश कार्यालय संघीय मन्त्रिपरिषद्लाई पत्र लेखेकाले संघ सरकारबाट अवश्य पनि स्वीकृति मिलेको होला भन्ने आफूलाई लागेको उनले बताए । तर, संघीय मन्त्रिपरिषद्ले यसबारे कुनै निर्णय गरेको छैन । यो उहाँको निजी भ्रमण हो र निजी भ्रमणमा संघले अनुमति दिइरहनुपर्दैन, प्रधानमन्त्री तथा मन्त्रिपरिषद् कार्यालयस्थित प्रदेश समन्वय शाखाका प्रमुख लक्ष्मण मैनालीले भने । राईले प्रधानमन्त्री कार्यालयमा निजी भ्रमण भने पनि अमेरिकामा उनले मुख्यमन्त्रीकै हैसियतमा त्यहाँस्थित नेपाली समुदायबाट सम्मान ग्रहण गरेका छन् । उनलाई आदिवासी जनजाति महासंघ अमेरिकाले ज्याक्सन हाइटमा बुधबार साँझ सार्वजनिक सम्मान गरेको थियो । उक्त महासंघले प्रधानमन्त्री केपी ओली राष्ट्रसंघीय महासभामा भाग लिन अमेरिका पुगेका बेला भने कालो झन्डा देखाएर विरोध प्रदर्शन गरेको थियो । पत्रकार राईमाथि कुटपिटन्युयोर्क (कास) प्रदेश नं १ का मुख्यमन्त्री राईको विषयमा समाचार लेखेकामा पत्रकार लोकमणि राईमाथि कुटपिट गरिएको छ । शुक्रबार राति एउटा कार्यक्रमस्थल बाहिर उमेश राईले पत्रकार राईलाई कुटपिट गरेका हुन् । स्थानीय उडसाइटमा तिहार कार्यक्रम चल्दै थियो । एक परिचित आएर पत्रकार राई एक छिन बाहिर जाऊँ न भन्दै कार्यक्रमस्थल बाहिर लिएर गएका थिए । त्यही मौकामा उमेश राईले अपशब्द प्रयोग गर्दै मुख्यमन्त्रीका विषयमा जे पायो त्यही लेख्ने पत्रकार तैं होस् भन्दै पत्रकार राईको अनुहारमा मुक्का हानेका थिए । घाइते राईलाई लगत्तै एम्बुलेन्समार्फत स्थानीय एलमहस्र्ट हस्पिटलको इमर्जेन्सीमा भर्ना गरिएको थियो । ६ घण्टापछि राई डिस्चार्ज भएका छन् ।कान्तिपुरसँग कुरा गर्दै पत्रकार राईले भने, कुटपिट गरिएको मेडिकल परीक्षणको प्रमाणसहित प्रहरीमा उजुरी गरेको छु । दोषीमाथि कारबाही हुनुपर्छ । अमेरिकामा हातपातको घटनालाई गम्भीर मानिन्छ र सोहीअनुरूप कानुनी दण्डको व्यवस्था छ । प्रहरीमा उजुरी र कानुनी प्रक्रियामा गएपछि पत्रकार राईमाथि मुख्यमन्त्री राईका सहयोगीले विवादलाई सामसुम पार्न र मिल्नुपर्छ भन्दै अहिले दबाब दिइएको छ । कुटपिट गर्ने र समुदायका केही मानिसहरू मिल्नुपर्छ भन्दै ममाथि दबाब दिइरहेका छन् । मलाई एकदमै तनाव भइरहेको छ, लोकमणिले भने । राईमाथिको कुटपिट घटनाको सर्वत्र विरोध गरिएको छ । अमेरिकामा रहेका नेपाली पत्रकारहरूको संस्था नेजा र इन्जाले घटनाको भत्र्सना गरेका छन् । नेजाका महासचिव किरण मरहठ्ठाले कान्तिपुरसँगको कुराकानीमा समाचारको विषयलाई लिएर अमेरिकामा पत्रकार कुटिनु गम्भीर एवं निन्दनीय भएको बताए । स्थानीय बीआरटी डमकम नामक न्युज पोर्टलमा पत्रकार राईले मुख्यमन्त्री राई थाइल्यान्डबाट अमेरिका आएको र विवादास्पद केही संस्था एवं व्यक्तिले अमेरिकामा स्वागत कार्यक्रम गरेको समाचार लेखेका थिए । मुख्यमन्त्री राईको स्वागतमा एक विवादास्पद संस्थाका प्रमुखसमेत सरिक भएको समाचारमा उल्लेख थियो । समाचारमा राष्ट्रसंघको महासभाका क्रममा प्रधानमन्त्री केपी ओलीको विरोधको प्रसंग उल्लेख गर्दै तिनै विरोधीहरू अहिले मुख्यमन्त्री राईको स्वागतमा लागिपरेकोलाई दोहोरो मापदण्डको संज्ञा दिइएको थियो । उपचार गर्न थाइल्यान्ड आएका मुख्यमन्त्री राई मंगलबार अमेरिका आएका थिए ।"
निर्मला हत्या प्रकरण अनिश्चितकालीन धर्ना आजदेखि,"अब वार या पारको आन्दोलन गर्नपर्ने अवस्था आयो, छलफलमा महिला अधिकारकर्मी शारदा चन्दले भनिन्, हत्यारा पत्ता लगाउन स्थानीयस्तरदेखि केन्द्रसम्म दबाब दिन आवश्यक छ । उच्चस्तरीय छानबिन समितिले छानबिन गर्न भनेका व्यक्तिहरूलाई समेत अनुसन्धानको दायरामा नल्याएकाले अझै पनि प्रहरीको अनुसन्धान सही गतिमा जान नसकेको उनले बताइन् ।निर्मला घटनाको अनुसन्धानमा त्रुटि गरेको भन्दै तत्कालीन एसपी दिल्लीराज विष्ट र प्रहरी निरीक्षक जगदीश भट्ट बर्खास्त गरिएका छन् । तर अनुसन्धानमा प्रमाण मेटाउनेलाई विभागीय कारबाही गरेर मात्रै नहुने अधिकारकर्मीहरू बताउँछन् । उनीहरूलाई पनि कानुनी कारबाहीको दायरामा ल्याउनुपर्छ, महिला अधिकारकर्मीले भने, सरकारलाई यसका लागि पनि दबाब दिनुपर्ने भएको छ । यसअघि नागरिक संघर्ष समितिले दसैं र तिहारका बीचमा आन्दोलनका सबै कार्यक्रम स्थगित गरेको थियो । चाडपर्वका बेला सर्वसाधारणलाई अप्ठेरो हुने भन्दै आन्दोलन रोकिएको थियो । त्यसअघि धर्ना, जुलुस र प्रदर्शनलगायत विभिन्न कार्यक्रम भइसकेका छन् । अब दबाबमूलक आन्दोलनको विकल्प छैन, नागरिक संघर्ष समितिकी सदस्य निर्मला जोशीले भनिन्, निर्मलाको परिवारले सुरु गर्ने धर्नामा हाम्रो पनि साथ र सहयोग रहनेछ । साउन १० गते साथीको घरमा गएकी निर्मला दोस्रो दिन भीमदत्त नगरपालिका२ र १८ सीमामा रहेको उखुबारीमा मृत अवस्थामा भेटिएकी थिइन् । उनको शव भेटिएकै दिनदेखि निर्मलाका परिवार र स्थानीय महिलाहरूले अपराधी पत्ता लगाउनुपर्ने माग गर्दै आन्दोलन सुरु गरेका थिए । चरणबद्ध रूपमा आन्दोलन चलिरहे पनि वास्तविक अपराधी अझै पत्ता लाग्न सकेको छैन । घटनाको अनुसन्धानका लागि प्रहरीका विभिन्न टोली गठन भइसकेका छन् । अहिले पनि केन्द्रीय अनुसन्धान ब्युरोसहित तीनवटा टोलीहरू अनुसन्धानमा छन् । तर ठोस प्रगति हुन सकेको छैन । साताअघि अनुसन्धानकै क्रममा डीएनए परीक्षणका लागि चार जनाको नमुना संकलन गरी विधिविज्ञान प्रयोगशालामा पठाइएको छ । तर रिपोर्ट अझै आएको छैन ।"
मुन्डाको ढौसी,"जाँडको थालभित्र तामाको ढक (पैसा) हुन्छ । त्यो पैसा प्राप्तिका लागि सुतेर झर्के थालको जाड पिउनुपर्छ । जाँड पिइसकेपछि दाँतले च्यापेर पैसा निकालिन्छ, बन्धनकुमार भन्छन् । ढौसी सकिएपछि घरबेटीलाई चामल र फूल आशिषका रूपमा दिने चलन छ । ढौसे टोलीले दिएको त्यो सामान राख्नाले सम्पत्ति प्राप्त हुने विश्वास छ, मुन्डा उत्थान समिति झापाका अध्यक्ष विश्वदेव मुन्डाले सुनाए, त्यसैले चामल र फूल अनिवार्य लिने चलन छ । विगतमा ढौसी खुब खेल्थे मुन्डा समुदाय । अचेल कम हुँदै गएको छ । मुन्डा समुदायको मौलिक संस्कृति क्रमश: हराउँदै गएकोमा अगुवाहरूको चिन्ता बढेको छ । हाम्रो मौलिकता हराउँदै गएको छ, मुन्डा उत्थान समितिका सचेतकसमेत रहेका बन्धनकुमारले भने, हराउँदै गएको संस्कृतिलाई जसोतसो जोगाउने प्रयत्न गरिरहेका छौं ।"
प्रहरीकै गाडीमाथि जाँच,"गत अप्रिलमा धनगढीमा फुटबल खेल्न आएका आइभोरीकोस्टका एरोना नामका व्यक्तिलाई आफ्नो देशको प्रवेशाज्ञा नभएको आरोपमा भारतीय सीमा सुरक्षा बल (एसएसबी) ले गौरीफन्टाबाट पक्राउ गर्यो । एसएसबीले सीसीटीभी फुटेज केलाउँदा ती व्यक्तिलाई नेपाल प्रहरीकै एक नायब निरीक्षकले मोटरसाइकलमा धनगढी सीमा पार गराएको दाबी गर्दै आएको छ । धनगढीस्थित एक प्रहरी अधिकारीका अनुसार एसएसबीका अधिकृतले दुईपक्षीय बैठकमै यो कुरा उठाएका थिए तर नेपाली अधिकारीले भने त्यस घटनाबारे अनभिज्ञता जनाएका थिए । उक्त घटनापछि एसएसबीले केही महिना नेपाल प्रहरीका गाडीसमेत चेकजाँच गरेर मात्रै आवतजावत गर्न दिने नियम बनाएको थियो । चार दिनअघि धनगढीको सन्तोषी टोलका मोहनसिंह धामीका घरमा जुवातास भइरहेका बेला प्रहरीले छापा हान्यो । धामीसहित ६ जना पक्राउ परे । खेलमा दुई सुरक्षाकर्मीसमेत संलग्न थिए । त्यहाँ कैलाली जिल्ला प्रहरीमा कार्यरत जवान केशव धानुक र सशस्त्रका जवान प्रेम सिंहसमेत थिए तर जुवा खेल्ने मुख्य टोली खालबाट निस्किएको केही मिनेटपछि मात्र प्रहरी पुगेको थियो । जुवा जित्नेहरू निस्किएको केही समयपछि मात्रै हाम्रो टोली त्यहाँ पुगेछ, जिप्रका कैलालीका निमित्त प्रमुख प्रहरी नायब उपरीक्षक हरि वलीले भने । दसैंअघि जुवातास खेलाइरहेका प्रकाश भाटसहित १० जनालाई वडा प्रहरीले १ लाख ६१ हजार नगदसहित पक्राउ गर्यो । तर उनीहरू धरौटीमा छुटे । भाट गत वर्ष पनि यसैगरी समातिएका थिए । यसबेला पनि धरौटीमा छुटे । उनले प्रहरीसँगको सेटिङमा बाह्रै महिना जिल्लाका विभिन्न बजार केन्द्रमा जुवातास खेलाउँदै आएको स्थानीय बताउँछन् । अहिले धनगढी अत्तरिया, लम्कीलगायत मुख्य बजार केन्द्रमा जुवातास मौलाएको छ तर घुमुवाहरू चौबिसै घण्टा परिचालित हुने सहरमा अवैध कारोबार गर्नेलाई उनीहरूबाट कुनै जोखिम हुन्न । उल्टै तिनले हाकिमका प्रतिनिधिहरू भएर बिचौलियाको भूमिका निर्वाह गर्ने गरेको धनगढीका एक व्यवसायी बताउँछन् । गोप्य रूपमा सञ्चालन हुने मिनी क्यासिनोहरू प्रहरीका मुख्य बार्गेनिङका केन्द्र हुने गरेको व्यवसायीको आरोप छ । वडा, जिल्ला र डीआईजी कार्यालयबाट बेग्लाबेग्लै खटिएका सादा पोसाकका घुमुवामार्फत मोटो रकम बुझाएर उनीहरू निर्धक्क जुवातास खेलाउने गरेको सुरक्षा निकायका एक जवानले बताए । कैलाली प्रहरीका निमित्त प्रमुख डीएसपी वली गुनासो सुनिएपछि पूरै टोली परिवर्तन गरेको बताउँछन् । मुलुकी अपराध संहिताले जुवातास खेल्ने खेलाउनेलाई पहिलोपटक भए न्यूनतम ३ महिनासम्म कैद वा ३० हजार जरिवाना व्यवस्था गरेको छ ।यस क्षेत्रमा १ सय १ किलोमिटर खुला सीमा नाका छ । सीमा क्षेत्रबाट दैनिक ठूलो परिमाणमा राजस्व छलीका सामग्री भित्रिने गरेका छन् । चोरीपैठारी हुन्छ, त्रिनगर भन्सार कार्यालयका प्रमुख गोपीकृष्ण उप्रेती भन्छन्, सबै क्षेत्रबाट सहयोग भए मात्रै यसलाई घटाउन सकिन्छ । स्थानीय भने यस्तो चोरीपैठारीलाई प्रहरीले नै संरक्षण गर्ने गरेको बताउँछन् । प्रहरीका घुमुवाहरूले त्यसको चाँजोपाँजो मिलाउने गरेका छन्, धनगढीकै अर्का व्यापारीले भने । धनगढीमा चिनी, दाल र प्लास्टिक विक्रेता व्यापारीले पहिलेदेखि नै प्रहरी मिलेमतोमा राजस्व छली गरेर सामान भित्र्याउने गरेको व्यवसायीहरू बताउँछन् । प्रहरीका घुमुवा दोहोरो पैसा उठाउँछन् । सीमापारिका व्यापारीले भन्सार छलेर सुरक्षित रूपमा यताका व्यापारीका गोदामसम्म पुर्याउँछन् । त्यसबापत प्रहरीले रकम असुल्छन् । यता नेपालका व्यापारीबाट बेग्लै असुल्छन् । नयाँ आएका प्रहरीका हाकिमले देखाउन कडाइ गरेजस्तो देखिन्छ तर पछि पहिलाकै जस्तो भइहाल्छ, उपभोक्ता हित संरक्षण मञ्चका संयोजक हरि रेग्मीले भने, प्रहरीमा व्याप्त यो संस्कार तोड्न जरैसम्म पुग्न जरुरी छ । प्रमुख जिल्ला अधिकारी बाबुराम श्रेष्ठ भने भन्सार छली रोक्न कडाइ गरिएको बताउँछन् । बरामद गरिएका सामग्रीको पछिल्लो तथ्यांकले पनि पुष्टि गर्छ, उनले भने, सशस्त्रको टोलीले गत एक वर्षमा बरामद गरेबराबरको सामग्री यो ३ महिनामै समातेको छ । दाल, चिनीबाहेक हार्डवेयर, इलेक्ट्रोनिक्स, लत्ताकपडा र कुखुराको अवैध पैठारी हुने गरेको छ । सुरक्षा स्रोतका अनुसार धनगढीमा ४ व्यापारीले नियमित रूपमा हार्डवेयरका सामग्री राजस्व छलेर भित्र्याउँछन् । चिनी, दाल र कपडामा भने क्यारिङ गराएर भन्सार छल्ने गरिएको छ । क्यारिङ गर्नेले व्यापारीबाट एउटा सुटको कपडा ल्याएबापत ५० रुपैयाँ पाउँछन्, एक प्रहरी जवानले भने । चिनीका बोरा साइकलमै भित्र्याउँछन् । संलग्न व्यापारीले प्रहरीलाई रकम बुझाउने चलन हुन्छ, त्यसैले उनीहरू पक्राउ पर्दैनन्, ती जवानले भने, डीआईजी कार्यालयबाटै संरक्षित हुन्छ र त्यहाँ पनि नियमित रकम जान्छ । यौनधन्दामा चुपचाप धनगढी बसपार्क आसपासका स्थानीयले गत साउन २२ गते टोल भेला गरेर निर्णय गरे( बसपार्क क्षेत्रभित्रको एउटा होटलले छाडा रूपमा यौन व्यवसाय गराउँदा पूरै समुदायलाई नै असर परेकाले नियन्त्रणका लागि प्रहरीलाई अनुरोध गर्ने । ओम शान्ति टोल विकास संस्थाले यसअघि पनि यस्तो अनुरोध गरेको थियो । यो भेलाले प्रजिअ, जिल्ला प्रहरी, वडा प्रहरी, नगरपालिका, वडाध्यक्ष र होटल व्यवसायी संघलगायतलाई उजुरी गर्यो । तैपनि प्रहरीले दुई महिनासम्म कुनै सुनुवाइ गरेको छैन, टोल विकास संस्थाका अध्यक्ष तिलकबहादुर बोहराले भने, बसपार्कभित्रै होटलबाट सय मिटर दूरीमा प्रहरी बिट छ । प्रहरीविरुद्ध नै समुदायले र्याली निकाल्ने तयारी गरेपछि बल्ल प्रहरीले बसपार्कको उक्त होटलमा चार साताअघि खानतलासी गर्यो । १० जोडी पक्राउ परे । त्यो पनि लेनदेनमा कुरा नमिलेपछि प्रहरीले छापा हानेको हो, बसपार्कका एक व्यवसायीले भने, मासिक मोटो रकम बुझाउनुपर्ने प्रहरीको माग थियो । धनगढीमा सञ्चालित डान्स बारहरूबाट प्रहरीले नियमित रकम असुल्ने गरेको एक व्यवसायीले बताए । नागरिकको सुरक्षाभन्दा प्रहरी कमाउन फोकस भयो, कैलाली बहुमुखी क्याम्पसका प्राध्यापक डा राजेन्द्रबहादुर चन्द भन्छन्, सुरक्षाकर्मीको यस्तै तालले समाजमा गम्भीर अपराधका घटना बढ्छन् । कैलालीका प्रजिअ बाबुराम श्रेष्ठ आफूसँग पनि गुनासो आउने गरेको बताउँछन् । मैले शून्य सहनशीलता अपनाउन निर्देशन दिएको छु, प्रजिअ श्रेष्ठले भने, केही नतिजा पनि देखिएका त छन् तर अझै धेरै गर्नुपर्ने महसुस भएको छ ।लागूऔषधको ट्रान्जिटभदौ २० मा कैलाली प्रहरीले ६८ वर्षीया वृद्धा जलधारा शाहबाट खैरो हेरोइन र चरेस बरामद गर्यो । विशेष सूचनाका आधारमा लम्की चुहा नगरपालिकाबाट शाहको साथबाट प्रहरीले एक ग्राम खैरो हेरोइन र १९ ग्राम चरेस बरामद गरेको थियो । प्रहरीका अनुसार उनी टीकापुर सडकमा ठेलामा फलफूल बेचेर गुजारा गर्ने महिला हुन् । अघिल्लो दिन प्रहरीले कैलाली चुरे गाउँपालिका ५ निङलाडीका पूर्णबहादुर धामीलाई ८ सय ग्राम चरेस लागूऔषध चरेससहित पक्राउ गरेको थियो । पछिल्लो समय कैलाली लागूऔषधको ट्रान्जिट बन्दै गएको छ । खुला सीमाका कारण लागूऔषध कारोबारीको रोजाइमा कैलाली परेको निमित्त प्रहरी प्रमुख वली बताउँछन् । उनका अनुसार खुला सीमा नाकाबाट लागूऔषध ओसारपसार गर्ने सजिलो हुने हुँदा कारोबारीले कैलाली रोजेका हुन् । पहाडी जिल्लामा उत्पादन हुने चरेस ठूलो मात्रामा भारत जाने गरेको र भारतबाट खैरो हेरोइन, नाइट्रोभेट, स्पास्मोप्रक्सोभन, अफिमलगायत आगूऔषध नेपाल भित्रिने गरेको सुरक्षाकर्मी बताउँछन् । सुदूरपश्चिम प्रदेशको आन्तरिक मामिला तथा कानुन मन्त्रालयले भने प्रहरीका गतिविधिमा मसिनो गरी निगरानी गरिरहेको देखिएको छैन । कानुन अभावमा प्रहरीले प्रदेश मन्त्रालयको निर्देशन कार्यान्वयनमा बेवास्ता गर्ने गरेको मन्त्री प्रकाशबहादुर शाहले बताउँदै आएका छन् ।"
दुर्घटनामा ३ को मृत्यु,"बारा (कास) पूर्वपश्चिम महेन्द्र राजमार्गको निजगढ नगरपालिका९ स्थित भमरा पुल नजिकै शनिबार बोलेरो र ट्याक्सी जुध्दा ३ जनाको मृत्यु भएको छ । दुईजना गम्भीर घाइते छन् । दुईको घटनास्थलमा र एकजनाको उपचारका लागि लैजाँदै गर्दा बाटोमा मृत्यु भएको हो । नारायणगढबाट सर्लाहीतर्फ जाँदै गरेको ग २ च २३२५ नम्बरको बोलेरो र रौतहटको गुजारा नगरपालिका सिमरी गाउँबाट निजगढतर्फ फर्कंदै गरेको बा २ ज २११७ नम्बरको ट्याक्सी पुल नजिकै राति १ बजे एकआपसमा जुध्दा दुर्घटना भएको हो । दुर्घटनामा बारा निजगढ नगपालिका७ का २५ वर्षीय आकाश माझी, सोही ठाउँका विशाल माझीको घटनास्थलमै मृत्यु भएको निजगढ इलाका प्रहरी कार्यालयका प्रहरी निरीक्षक विक्रम लामाले बताए । ट्याक्सी चालक भक्तपुर घरका समुद्र श्रेष्ठको हेटौंडास्थित चुरे हिल अस्पतालमा उपचारका लागि लगिँदै गर्दा बाटौमै मृत्यु भएको हो । निजगढ७ कै अन्य दुईजना गम्भीर घाइते छन् । नरेश माझी र अजुर्ण माझी गम्भीर घाइते भएका हुन् । दुवैको भरतपुरस्थित पुरानो मेडिकलमा थप उपचार भइरहेको प्रहरी निरीक्षक लामाले बताए । घाइते र मृतक सबै ट्याक्सीमा सवार थिए । चालकसहित पाँच जना थिए । उनीहरू तिहारका अवसरमा आफन्तको घरबाट रमाइलो गरी सिमरीबाट फर्कंदै थिए । ट्याक्सी चालकले मादक पदार्थ सेवन गरेकाले दुर्घटना भएको स्थानीयको भनाइलाई उद्धृत गर्दै प्रहरी निरीक्षक लामाले बताए । बोलेरो आफ्नै लाइनमा गुडेको देखिन्छ, उनले भने, ट्याक्सी अरूको लाइनमा जाँदा ठोक्किएर दुर्घटना भएको हो । बोलेरो चालक फरार छन् । चालक र गाडीधनीसित सम्पर्क जोड्ने काम भइरहेको र घटनाबारे थप अनुसन्धान भइरहेको प्रहरी निरीक्षक लामाले बताए ।"
फाल्गुनन्दको योगदान अनुकरणीय,"काठमाडौं (कास) प्रधानमन्त्री केपी ओलीले राष्ट्र्रिय विभूति तथा समाज सुधारक फाल्गुनन्दले सामाजिक विकृतिविसंगतिविरुद्ध सुरु गरेको अभियान स्मरणीय रहेको जनाएका छन् ।फाल्गुनन्दको १३४ औं जन्मजयन्तीका अवसरमा शुभकामना सन्देश जारी गर्दै प्रधानमन्त्रीले उनले समाज सुधारका लागि जारी गरेको घोषणापत्र आज पनि सान्दर्भिक रहेको उल्लेख गरे । फाल्गुनन्दले १९८८ वैशाख २४ गते पाँचथरको लोब्रेकुटीबाट जारी गरेको समाज सुधारको ७ बुँदे घोषणापत्र आज पनि उत्तिकै सान्दर्भिक छ, मलाई लाग्छ त्यो घोषणापत्रले हाम्रो समाज सुधारका लागि ठूलो योगदान गरेको छ, प्रधानमन्त्रीको सन्देशमा छ ।प्रधानमन्त्रीले आफू जन्मेहुर्केको समाजमा भएका बेथिति देखेपछि फाल्गुनन्दले त्यसलाई सुधार गर्न गरेको निरन्तर प्रयासको प्रशंसा गरेका छन् । फाल्गुनन्दले अहिंसात्मक अभियान सञ्चालन गरेको र त्यसले समाजमा शान्ति कायम गर्न महत्त्वपूर्ण योगदान गरेको प्रधानमन्त्रीले उल्लेख गरेका छन् । किराँत धर्म, साहित्य आदिको प्रचारका लागि फाल्गुनन्दले गरेको खोज र अनुसन्धान प्रशंसनीय रहेको उनले जनाएका छन् । समाज सुधारक फाल्गुनन्दको योगदानको कदर गर्दै सरकारले २०६६ सालमा राष्ट्रिय विभूतिको घोषणा गरेको थियो । किराँत धर्मावलम्बीले फाल्गुनन्दलाई प्रेरक व्यक्तित्वका रूपमा सम्मान गर्छन् ।"
स्थानीय तहमा आफूखुसी शिक्षा ऐन,"संघीय कानुन नआउँदा काम अड्किएको कारण देखाउँदै स्थानीय तहले आफूखुसी शिक्षा ऐन बनाउन थालेका छन् । उनीहरूका कतिपय प्रावधान विद्यमान ऐनसँग बाझिएका छन् ।संविधानले विद्यालय तह सञ्चालन जिम्मेवारी गाउँपालिका र नगरपालिकालाई दिएको छ । प्रदेश सरकारअन्तर्गत प्राविधिक शिक्षामात्र रहने व्यवस्था छ । तेह्रथुमको लालीगुराँस नगरपालिकाका मेयर अर्जुनबाबु माबोहाङ संविधानले दिएको अधिकार प्रयोग गरी शिक्षा ऐन जारी गरेको बताउँछन् । कतिपय विषयमा संघीय शिक्षा ऐनसित बाझिए पनि सर्वसाधारणको स्वार्थमा सर्वसुलभ तरिकाले ऐन बनाएका छौं, उनले भने । संघीय सरकारले प्रत्येक जिल्लामा शिक्षा समन्वय इकाइ विस्तार गरेको छ । तर प्रदेश सरकार, स्थानीय तह र इकाइबीच समन्वय हुन सकेको छैन । संघीयताका नाममा कर्मचारीतन्त्र हाबी हुने देखिएपछि इकाइसँग समन्वय नगरिको मेयर माबोहाङले बताए । संघीय सरकारअन्तर्गतको शिक्षा समन्वय इकाइसित कुनै सरोकार राखेका छैनौं । प्रदेश सरकारले ऐन बनाएको पनि छैन, उनले भने, ऐन जारी होला र अघि बढौं भन्दाभन्दै एक वर्ष कुर्यौं । त्यसपछि पनि नआएपछि आफैं जारी गरेका हौं । भक्तपुर नगरपालिकाका मेयर सुनील प्रजापतिले पनि संविधानअन्तर्गत रहेरै शिक्षा ऐन जारी गरिएको बताए । माध्यमिक तहसम्म सञ्चालन गर्न आफ्नै तरिकाले शिक्षा ऐन जारी गरेर अघि बढेका छौं, उनले भने, जिल्ला शिक्षा समन्वय इकाइ राख्नु गलत हो भनेर मन्त्रीलाई भनिसकेका छौं । ऐनअनुसार विद्यालय व्यवस्थापन समिति गठन, आठ विषयका विज्ञ व्यक्ति चयन, शिक्षक नियुक्तिलगायत काम हुँदै आएको प्रजापतिले बताए ।शिक्षाविद् विद्यानाथ कोइराला संघीय सरकारले प्रदेश र स्थानीय तहलाई दिशानिर्देश गर्न नसक्दा यस्तो अवस्था निम्तिएको बताउँछन् । संघीय सरकार सुतेर बसेको छ भने प्रदेश सरकारले स्थानीय सरकारलाई तताउने काम गरेको छैन, उनले भने आफूअनुकूल ऐन जारी गर्दा शैक्षिक संरचना बिटुलो हुने स्थिति छ । अर्का शिक्षाविद् मनप्रसाद वाग्ले पहिले संघीय शिक्षा ऐन जारी हुनुपर्ने, त्यसैका आधारमा प्रदेश सरकारले कानुन बनाएपछि मात्र स्थानीय तहले ऐन बनाउनुपर्ने बताउँछन् । शिक्षामा केन्द्र, प्रदेश र स्थानीय तहबीच तालमेलको आवश्यकता औंल्याउँदै उनले भने, संघले ऐन बनाएको छैन । संघीय ऐन बनेपछि मात्र बाटो खुल्छ । त्यसपछि शिक्षामा भद्रगोल रोकिन्छ ।प्रदेश ३ का सामाजिक विकासमन्त्री युवराज दुलालले शिक्षामा क्षेत्राधिकार स्पष्ट नभएकाले आफूहरू संघीय ऐनको पर्खाइमा रहेको बताए । संविधानअनुसार उच्च शिक्षा र विद्यालय शिक्षा प्रदेशको अधिकारअन्तर्गत नरहेको जनाउँदै उनले भने, प्रदेशअन्तर्गत प्राविधिक शिक्षामात्र रहने उल्लेख छ । त्यसनिम्ति प्रादेशिक शिक्षा ऐनको प्रारम्भिक तयारी गरेर बसेका छौं । संघीय ऐन जारी भएपछि स्पष्ट हुनेछ । शिक्षा, विज्ञान तथा प्रविधिमन्त्री गिरिराजमणि पोखरेलले राष्ट्रिय शिक्षा आयोग संघीय शिक्षा ऐन निर्माण तयारीमा जुटेको बताए । आयोगले विभिन्न आठ विषयमा केन्द्रित रहेर ऐनको पहिलो ड्राफ्ट तयार गर्दैछ, उनले भने, ड्राफ्ट तयार भएपछि प्रदेशका मुख्यमन्त्रीसँग छलफलमा जानेछौं । त्यहाँबाट प्राप्त सुझाव समेटी संसद्मा पेस गर्नेछौं । संविधानअनुसार आगामी फागुन २० भित्र संघीय शिक्षा ऐन जारी भइसक्नुपर्छ । मन्त्री पोखरेलले मंसिरभित्र सबै प्रक्रिया पूरा गर्ने दाबी गरे । चाडबाडको बिदाले ढिलो भएको हो, अब चाँडै हुन्छ, फागुनसम्म जाँदैनौं, उनले भने ।"
हिमालमुनि हुर्कंदै डिमु,"गौरीपर्वत हिमालको फेदमा रहेका खर्कको गोठ वरिपरिको हरियो घाँस । त्यसैमा रमाइरहेका सेता, काला अनि छिरबिरे याक, डिमु र चौरी । भोटेकोसी४, फुल्पिङकट्टीको माथिल्लो पांखाल खर्कको दृश्य हो यो । नौ वर्षदेखि डिमु स्याहार्न व्यस्त छन् हेलम्बु१ का जम्लिङ शेर्पा । यिनीहरूलाई पालिराख्नु पर्दैन, हिउँदमा नुनपानी दिएर थोरै घाँसको जोहो गरिदिने हो, उनले चर्न व्यस्त डिमु देखाउँदै भने । बाघले खाने डर रहने भएकाले सचेत भएर रेखदेखमा जुटेको उनले सुनाए । उनीसँग ५५ वटा डिमु छन् ।याक भाले हो भने डिमु पोथी । याक र लोकल गाईको संसर्गबाट जन्मिएको प्रजातिलाई चौंरी भनिन्छ । याक र डिमुको संख्या घट्दै गएको शेर्पा बताउँछन् । जेठ, असार, साउन, भदौ, असोजसम्म डिमुको दूधबाट छुर्पी, घ्यू बनाउने गरेको छु, यसैबाट मनग्य आम्दानी हुन्छ, उनले भने । छुर्पी र घ्यूबाट मात्रै दुई लाखभन्दा माथि कमाइसकेको उनले बताए ।हिउँद सुरु भएपछि याक र डिमु सामूहिक रूपमै तल्लो पांखाल खर्कमा झर्छन् । चीनको भूभाग लाम्टाङ, सेल्मीगिरीसँग जोडिएको खर्कमा डिमु पाल्ने उनी एक्ला हुन् । जिल्लामा डिमु पाउन मुस्किल भइसकेको छ, हेरविचार गर्ने त छँदै छैनन्, यारमाला क्षेत्रमा २० वर्षदेखि चौंरी पालिरहेका ५७ वर्षे तेमछाङ शेर्पा भन्छन्, त्यसैले डिमु दिनहुँ घटिरहेको छ । उनले दुईवटा गोठमा ४३ वटा चौंरी पालिरहेका छन् । उनले छुर्पी र घ्यू बेचेर वर्षको ८ लाख कमाइरहेका छन् ।हिउँदमा दलथङ, लासिस, बगाम, दिङ्मा खर्क, शेर्मिघ्याङ खर्कजस्ता ५० वटा खर्कमा डिमु र याक डुल्छन् । बर्खामा भने छाराभन्दा माथिल्लो भूभाग तिचान्ले खर्कमा दुवैको बसोबास हुन्छ । कहिलेकाहीं मात्रै बेसीमा परिवार भेट्न झर्ने हो, नत्र यहीं रमाइन्छ, फुल्पिङकट्टीकै डाँडागाउँका ५० तेन्जेन शेर्पाले अनुभव सुनाए । उनी २७ वटा चौंरीका मालिक हुन् । सात वर्षदेखि उनी लेकमै रमाइरहेका छन् ।सिन्धुपाल्चोक र रसुवामा याकको पोथीलाई डिमु भनिन्छ भने सोलुखुम्बुमा नक । तिब्बतीयनले एउटा डिमुको २५ देखि ३० हजार किनेर लैजाने गरेको उनले बताए । नेपाली दलालमार्फत मूल्य निश्चित गरेर उनीहरूले लैजाने गर्छन्, तेन्जेनले भने । ६ वर्षअघि लाङटाङ र सोलुखुम्बुबाट गरी २ सय डिमु खासा लगिएको थियो । त्यस बेला खासामा एउटा डिमुको ७ हजार ५ सय घोर्मु मूल्य तोकिएको थियो । जिल्लाभर एक सय ५० चौंरीगोठ रहेको अनुमान गरेका छौं, गौरीशंकर संरक्षण क्षेत्र आयोजनाका प्रमुख सत्यनारायण शाहले भने । बर्सेनि घट्दै चौंरीगोठ फुल्पिङङकट्टी, मुलखर्क, नाटुखर्क र नारायणथानको यारमालामा गरी झन्डै २५ वटा चौंरीगोठ छन् । वैदेशिक रोजगारी र पुस्ताबाट हस्तान्तरण नहुँदा चौंरी, डिमु र याक पाल्ने क्रमशः कम हुँदै गएका छन् । चौंरी हिँड्ने बाटो, पर्याप्त खानेपानी र घाँस नहुने वातावरणले चौरी, डिमुपालक निरुत्साहित हुँदै छन् । मार्मिङको गोल्ची, घोर्थलीको बिगु दोलंसा, फुल्पिङकटीको नारायणथान, तातोपानीको लिपिङ लेक, लिस्तीकोटको बगाङ छगामसम्म चौंरी पाल्ने गरिएको छ । नारायणथानसँगैको गाउँ सेलाङकट्टीमा पहिले १५ देखि १६ चौंरी गोठ थियो, फुल्पिङकट्टीका वडाध्यक्ष साङदोर्जे शेर्पाले भने, अहिले सबै अरू पेसामा लागे ।"
देउवाले विधान मिचे,"काठमाडौं (कास) कांग्रेसका पूर्वमहामन्त्री प्रकाशमान सिंहले सभापति शेरबहादुर देउवा विधानविपरीत जे मन लाग्यो त्यही काम गर्दै हिँडेको आरोप लगाएका छन् ।जनआन्दोलन २०४६ का कमान्डर गणेशमान सिंहको १०४ औं जन्मजयन्तीका अवसरमा शनिबार शोभाभगवतीमा आयोजित माल्यार्पण कार्यक्रममा सिंहले सभापति देउवाकै कारण पार्टीभित्र लोकतन्त्र कमजोर बनेको बताए । लोकतन्त्रका लागि लडेको कांग्रेसमा लोकतान्त्रिक अभ्यास कति कमजोर छ भन्ने कुरा पछिल्लो केन्द्रीय कार्यसमिति बैठकको निर्णयले प्रमाणित गरेको दाबी उनको थियो ।विधानको बाधाअडकाउ फुकाउको व्यवस्था बेवास्ता गर्दै देउवाले केन्द्रीय कार्यसमितिबाट बहुमतको आडमा विजयकुमार गच्छदारलाई उपसभापति मनोनयन गरेका थिए । कांग्रेस विधानमा एक जना मात्र उपसभापति हुने व्यवस्था छ । गच्छदारको मनोनयनसँगै कांग्रेसमा दुई उपसभापति भएका छन् । पार्टीको विधान केही होइन, सभापति सबैथोक हो भनेजसरी देउवाले जे मन लाग्यो त्यही गर्दै हिँड्नु दुःखद भएको उनले बताए । सभापति विधानअनुसार चल्नुपर्छ । नगरी नहुने कुनै काम भए आवश्यकताअनुसार विधान संशोधन गरौं भन्दा पनि मै विधान हुँ भनेजसरी सभापतिज्यू प्रस्तुत हुनु चिन्ताजनक हो, त्यसले पार्टीको हित गर्दैन, उनले भने । सिंहले पद, प्रतिष्ठा र कुर्सीका लागि जेसुकै गर्न तयार हुने अवस्थामा प्रधानमन्त्रीको पदसमेत त्याग गर्ने गणेशमानको जीवन मनन गर्नलायक रहेको बताए ।"
कम तौलका प्लास्टिक प्रयोगमा कडाइ,"काठमाडौं (कास) सर्वोच्च अदालतले ४० माइक्रोनभन्दा कम मोटाइका प्लास्टिक प्रयोग गर्ने वन तथा वातावरण मन्त्रालयको निर्णय कार्यान्वयन नगर्न आदेश दिएको छ । सर्वोच्च अदालतका न्यायाधीशद्वय मीरा खडका र टंकबहादुर मोक्तानको संयुक्त इजलासले मन्त्रीस्तरीय निर्णय तत्काल कार्यान्वयन नगर्न र अघिल्लो निर्णय कार्यान्वयन गराउन भदौ तेस्रो साता आदेश दिएको हो । वन तथा वातावरण मन्त्रालयले गत जेठ तेस्रो साता ३० माइक्रोनभन्दा कम मोटाइको प्लास्टिक प्रयोगमा नियन्त्रण गर्ने निर्णय गरेको थियो । त्यसविरुद्ध पर्यटन व्यवसायी भरतकुमार बस्नेतले द एक्सप्लोर नेपालका तर्फबाट रिट दायर गरेका थिए । उनले मन्त्रालयको पछिल्लो निर्णय खारेज गरी त्यसअघिकै निर्णय कार्यान्वयन गर्न माग गरेका थिए । तत्कालीन वातावरण मन्त्रालयले २०७२ वैशाख १ मा ४० माइक्रोनभन्दा कम तौलका प्लास्टिक झोलाको उत्पादन, आयात, भण्डारण र प्रयोग गर्न नपाउने निर्णय गरेको थियो । तत्कालीन संसद्को वातावरण समितिको निर्देशनअनुसार त्यतिबेला मन्त्रालयले ४० माइक्रोनभन्दा कम तौलका प्लास्टिकमा प्रतिबन्ध लगाएको थियो । निर्णय कार्यान्वयनका लागि वातावरण विभागले अनुगमनसमेत प्रभावकारी बनाएको थियो । प्लास्टिक प्रयोग रोक्ने अभियान अघि बढेकै बेला भूकम्प आएपछि सरकारी अनुगमन फितलो भएको थियो । ४० माइक्रोन र त्योभन्दा कम तौलका प्लास्टिकको उत्पादन, आयात, भण्डारण र प्रयोग नरोकिएपछि मन्त्रालयले दोस्रो पटक गत जेठमा ३० माइक्रोनभन्दा कमका प्लास्टिक नियन्त्रणनियमन गर्ने निर्णय गरेको थियो । अघिल्लो निर्णय (४० माइक्रोन) कार्यान्वयन गराउनुपर्नेमा तोडमोड गरेर ३० माइक्रोनभन्दा कम तौलका प्लास्टिक मात्र नियमन गर्ने निर्णय गरिएपछि मैले रिट दायर गरेको थिएँ, बस्नेतले शनिबार कान्तिपुरसँग भने, सर्वोच्च अदालतले वन तथा वातावरणमन्त्रीले पछिल्लो पटक (जेठमा) गरेको निर्णय कार्यान्वयन नगर्नू भनेको छ ।"
पेइङ क्लिनिक का नाममा चर्को असुली,"सम्बन्धविच्छेदपछि मानसिक समस्या भोगिरहेकी स्याङ्जाकी भगवती पौडेल केही दिनअघि उपचारका लागि पाटनस्थित मानसिक अस्पताल पुगिन् । अस्पतालमा टिकट शुल्क कतै टाँसिएको देखिनन् । साथमा गएका छोरा आशिष पौडेलले टिकटबारे काउन्टरमा सोधपुछ गरे । टिकट शुल्क ४ सय रुपैयाँ भनेपछि उनी अचम्म परे । उनले भने, सरकारी अस्पतालमा पनि टिकटको ४ सय लिइँदो रहेछ, ४ सय तिरेर ४ घण्टा कुरेपछि बल्ल डाक्टर भेटिए, तर जम्मा ३ मिनेट मात्रै समय दिए । पहिलो दिन महँगो शुल्क तिरेपछि हरेक फलोअपमा पनि ४ सय खर्च हुँदा पौडेल परिवार दु:खी छ । लामो समय उपचार गर्नुपर्छ रे, कहिलेसम्म निजी अस्पतालमा जस्तो धेरै पैसा खर्च गर्नु, पौडेलले भने ।मानसिक अस्पतालमा साधारण ओपीडी शुल्क ४० रुपैयाँ हो । पौडेलले काटेको टिकट विस्तारित ओपीडी सेवाको थियो । सरकारी अस्पतालमा ४ बजेपछि दिइने पेइङ क्लिनिक विस्तारित ओपीडी सेवा हो । यस्तो सेवा शुल्क साधारणभन्दा महँगो हुन्छ । विशेषगरी सरकारी अस्पतालमा कार्यरत चिकित्सकलाई निजी अभ्यासतर्फ आकर्षण घटाउन सरकारले यस्तो सेवा चलाएका हो । तर, अस्पताल प्रशासनले बिहानैबाट पेइङ क्लिनिक को टिकट बेच्न थालेपछि सोझासाझा बिरामी मारमा पर्ने गरेका छन् । राजधानीको वीर अस्पताल, ट्रमा सेन्टर र प्रसूति गृहमा पनि यस्तो सेवा सञ्चालनमा छ । बेलुका मात्रै हुनुपर्ने यस्ता सेवाको टिकट बिहानै काटिन थालेपछि महँगो शुल्क तिर्न बाध्य भएको बिरामी सुनाउँछन् ।मानसिक अस्पताल परिसरमा कतै पनि टिकट शुल्क दर लेखको या टाँसिएको छैन । बिरामी अलमल पर्छन् । पौडेलको ओपीडी बुकअनुसार अस्पतालले १२ बजेर ५५ मिनेटमा पेइङ क्लिनिक को टिकट काटेको छ । बुकमा सेवाको प्रकार ओपीडी नै लेखिएको छ । शुल्क भने पेइङ क्लिनिक को ४ सय लिएको देखिएको छ । मानसिक अस्पतालमा पेइङ क्लिनिक सेवाका लागि टिकट लिने समय दिउँसो साढे दुई बजे तोकिएको छ । तर, काउन्टर कर्मचारीले बिरामीलाई सोध्दा पनि नसोधी १२ बजे अगाडि नै महँगो शुल्कको टिकट थमाइदिने गरेका छन् ।यसबारे अस्पतालका सूचना अधिकारी डा अनन्त अधिकारी भन्छन्, पेइङ क्लिनिक बिरामीले रोज्ने विषय हो, बिरामीलाई नसोधी यो टिकट बेच्न पाइँदैन । कर्मचारीको यस्तो अभ्यासबारे आफूलाई केही थाहा नभएको उनले बताए । कार्यालय समयमा अस्पताल जान नभ्याउने बिरामीले यो सेवा लिने गरेका छन् । यो सेवामा बिरामीले पालो नकुरी आफूले रोजेको चिकित्सकबाट उपचार लिन सक्छन् । बिरामीलाई थाहा नदिई समयअगावै पेइङ क्लिनिक को टिकट बेच्नु न्यायसंगत नभएको डा अधिकारी बताउँछन् ।टिकट बेच्ने विषय त उदाहरण मात्रै हो । मानसिक उपचारका लागि देशको एक मात्रै रिफरल केन्द्रका रूपमा स्थापित पाटन मानसिक अस्पताल अव्यस्थित हुँदै गइरहेको छ । यो अस्पताललाई सरकारले विशेष प्राथमिकतामा राखेको पनि छैन । स्थापनाकालदेखि नै अपुग जनशक्ति, साँघुरो भौतिक संरचना, कर्मचारी समन्वय अभावमा अस्पताल चलिरहेको छ ।दैनिक करिब डेढ सयको हाराहारीका बिरामीको आगमन हुने अस्पतालमा ५० बेड मात्रै छन् । अस्पतालले बिरामीको चाप थेग्नै सकिरहेको छैन । भर्ना भएर उपचार गर्नुपरेका बिरामीले कम्तीमा २० दिन कुर्नुपर्ने अवस्था छ । त्यसमा पनि राजनीतिक पहुँच हुने बिरामी उपचारको पहिलो प्राथमिकतामा पर्ने गरेका छन् । अस्पतालमा विशेषज्ञ चिकित्सकको दरबन्दी पनि न्यून छ । तीन चिकित्सकको दरबन्दी खाली नै छ । चिकित्सक अभावका कारण अस्पतालले खाली दरबन्दीमा चिकित्सक ल्याउन सकेको छैन । चिकित्सा विज्ञान राष्ट्रिय प्रतिष्ठानअन्तर्गतका आवासीय चिकित्सकले सेवा केही सजिलो बनाउन सघाएका छन् ।कार्यरत नर्स मानसिक रोग सेवा पृष्ठभूमिका छैनन् । विश्व स्वास्थ्य संगठनको मापदण्डअनुसार बिरामी र नर्सको अनुपात पनि मिलेको छैन । नर्सहरू मानसिक रोगबारे पढेका र तालिम लिएका हुनुपर्ने अस्पताल कर्मचारीको माग छ । त्यस्तै, बिरामीको चापअनुसार सेवा चुस्त दुरुस्त बनाउन बेडको संख्या बढाउनुपर्ने उनीहरू बताउँछन् । डाअधिकारी भन्छन्,हामीले तीन सय बेड मागेका छौं, केही उपकरण पनि अत्यावश्यक छ ।"
फेरिंदै विधि,"प्रत्येक वर्ष नेपा: संवत्अनुसार तिहार (यमपञ्चक) को प्रतिपदा तिथिमा मनाइने म्ह: (शरीर) पूजा र भोलिपल्ट मनाइने भाइटीका हर्ष र उल्लाससाथ मनाइयो । नेवारहरूको सबभन्दा ठूलो चाड स्वन्ति: (तिहार) म्ह:पूजा हो । शुक्रबार नेवार जातिले म्ह:पूजा (आफ्नो शरीरलाई पूजा गर्ने) गरी सुगन (हाँस वा कुखुराको फुल) लिई एकाआपसमा न्हु दँया भिन्तुना (नयाँ वर्षको शुभकामना) आदानप्रदान गरी मनाएका छन् । ऊ ह्रिं स्वाहा ।।काय विशोधने स्वाहा ।।वाक विशोधने स्वाहा ।।चित्त विशोधने स्वाहा ।।यो मन्त्र म्ह:पूजा गर्दा घरको मुख्य व्यक्तिले पढ्ने गर्छन् । यसमा कायको अर्थ शरीर, वाकको बोली र चित्तको मन भन्ने बुझिन्छ । विशोधने स्वाहाले शुद्ध हुने भन्ने बुझिन्छ । विधिपूर्वक म्ह:पूजा गर्नसके यसको महत्त्व स्वाभाविक रूपमा वृद्धि हुने संस्कृतिविद् छत्रबहादुर कायस्थ बताउँछन् । तर अहिले म्ह:पूजा गर्ने तरिका समयानुकूल परिमार्जन हुँदै गएको छ, उनी भन्छन्, शान्ति स्वस्ति गर्ने, गराउने नेपा: (नेपाल) को पुलागुं (पुरानो) संस्कृति हो ।उनका अनुसार कुनै पनि आपत् विपत् र भयबाट पार लागेमा शान्ति स्वस्ति गर्ने गरिन्छ । अहिले पनि कोही ठूलो दुर्घटनाबाट बच्यो भने संग (सगुन) लिने, दिने चलन छ । नयाँ कार्य थालनी गर्ने समय, नयाँ ठाउँमा जाने बेला र नयाँ घरमा भित्रिने बेला शान्ति स्वस्ति गर्ने प्रचलन हराएको छैन । म्ह:पूजाका बेलामा केवल पूजाआजामा खाने, पिउने मात्र नभई धौ, खेय् र न्या संग (दही, अण्डा, सुक्ति माछा सगुन) लिने गरिन्छ । यसको संकेत भनेकै भयबाट पार पाउनु र भविष्य सुन्दर बनोस् भन्ने रहेको संस्कृतिविद् कायस्थ बताउँछन् ।लिच्छविकालीन सहर काठमाडांैको पुरानो बस्ती विशालनगरमा भीषण आगलागी भएको जनकथन छ । अग्निकाण्डबाट बचेकाहरू बस्तीको पश्चिमपट्टि सरेको अग्रजहरूले बताएको सुनाउने ज्येष्ठ नागरिकहरू अहिले पनि छन् । अग्निकाण्डबाट भय टरेको एउटा र नयाँ ठाउँमा बास बसेको गरी दुइटा हना: (जोडी) ले खुसी, सुखका रूपमा शान्ति स्वस्ति गरेको हुन सक्ने उनी भन्छन्, यही पछि गएर चाडपर्वका रूपमा विकसित भएको हुन सक्छ । उनका अनुसार उत्तम कार्य कृष्णपक्षभन्दा शुक्लपक्षमा गर्ने गरिन्छ । कात्तिक शुक्लपक्ष प्रतिपदाको दिन नयाँ संवत् फेर्ने दिनमै म्ह:पूजा गरेको पनि हुन सक्छ, उनले भने । नेपा: मा म्ह: (शरीर) लाई महत्त्व दिई पूजा: गर्ने सिद्धान्त लीलावज्रले प्रतिपादन गरेको भन्ने कथन पनि छ । लीलावज्र लिच्छविकालीन समयका हुन् । उनी तक्षशीला, विक्रमशील महाविहारका प्राध्यापक हुन् । देवता र मानिसको शरीरको त: धं (ठूलो महत्त्व) छ । मानिस शरीर देहपूजा गर्ने लायकको छ । द्य: पिनिगु (देवता) को मूर्तिमा तान्त्रिक शक्तिद्वारा जीवन्यास गर्ने पनि मानिस नै हुन् । खोजीनीति गर्ने हो भने हाम्रो शरीरमा पनि सबै देवीदेवता र तीर्थस्थलसमेत रहेको महत्त्वलाई बुझेर म्ह:पूजा गरिएको उनको भनाइ छ । म्ह: पूजा गर्नुअघि नुहाइधुवाइ गरी चोखो लुगा लगाएर पूर्व सम्मुख पारेर एकएक वटा मन्द: (मण्डल) तयार पारिन्छ । मन्द चिंक (चिंक मण्ड), तायु, आँखे वा (धान), हाकु मुस्या (कालो भटमास), ग्व: गु माय् इत्यादि राखी बनाइन्छ । त्यसमा फलफूल त:सि (बिमिरो), झमसी, आमासी, पासी, खोसी (ओखर), केरा, लै (मूला), स्यांगली, बयल, अम्बा, भोगटे र अरू मौसमी फल राखिन्छ । अनि त:सि माथि खेलुइता:, तपुगु जंजका, स्वामा: स्वा (फूलको माला) राखिन्छ । पूजा भलयमा (पूजा राख्ने थाल), जाकी (अक्षता), धू (धूप), म्हासु (पहेंलो रङ), हयाउ (रातो रङ) सिन्ह:, अबिर, ताय, इता, जंजका, स्वा (फूल), समयबजी (प्रसाद), सादुदु (गाईको दूध), थ्व: (जाँड), अय्ला (रक्सी) र सिसाफुसा (सलाद) राखिन्छ । त्यसपछि मन्दमा घरका मूल थकाली माथि र अन्य सदस्य क्रमश: ज्येष्ठका आधारमा तल बस्छन् । सर्वप्रथम थकालीद्वारा शंखको पानीले चोख्याइ सुकुन्दा, बिमिरोलगायत अन्य फलफूललाई पूजा गरी अध्र्य दिइन्छ । पूजा गर्दा सम्यक सम्बुद्धका रूपमा आएका पुष्पकेतु राजालाई नमस्कार गरी स्वाँ (फूल), धू, धूप, सिन्ह, जाकी (अक्षता), चिउरा, मही, फलफूल, पेय पदार्थ र दक्षिणा आदि राखी मन्त्रसहित पूजा गरिन्छ । यस दिन राष्ट्रिय विभूति शंखधर साख्वाले देशका जनतालाई ऋण मुक्त गराई चलाएको नेपाल संवत् पनि फेर्ने गरिन्छ । विधिपूर्वक म्ह:पूजा गरेमा संकट आदि दशा निर्मूल हुने, द्वादशा हट्ने, सप्तविशक्ति नक्षत्र आदि अनुकूल हुने, कार्य र मन्त्र सिद्धि प्राप्त हुने, सबै सत्व जगत्मा शान्ति हुने र देव, मनुष्य, राक्षस, यक्ष, किन्नर र प्रेत आदिको उद्धार हुने विश्वास छ ।"
लुभुमा शंखधर सालिक,"ललितपुर (कास) लुभुमा न्हु: द (नयाँ वर्ष) नेपाल संवत् ११३९ को अवसरमा राष्ट्रिय विभूति शंखधर साख्वाको सालिक अनावरण गरिएको छ । महालक्ष्मी नगरपालिका८ न्याथ टोल विकास समितिको सक्रियतामा निर्माण गरिएको सालिक लुभु भगवती लाछीमा राखिएको छ । ११३९ वर्षअघि उपत्यकावासीको ऋण मोचन गरी साख्वाले नेपाल संवत् चलाएका थिए । यसको मूल्यांकन गरेर तत्कालीन सरकारले २०५६ मा साख्वालाई राष्ट्रिय विभूति घोषणा गरेको थियो । २०६५ मा नेपाल संवत्लाई राष्ट्रिय मान्यतासमेत प्रदान गर्यो । न्याथ टोल विकास समिति अध्यक्ष सानुकान्छा श्रेष्ठले शंखधरको नाम स्मरणीय रहोस् भनेर सालिक स्थापना गरिएको बताए । सम्पूर्ण जनताको मनमा सदा कायम रहोस् भनी नेवा संस्कृति संरक्षण समितिको सल्लाहमा न्याथ टोलले सालिकको स्थापना गरेको हो, उनले भने । ३२ इन्च अग्लो सालिकमा कला पाटन भिन्छें बहालस्थित सुमन वज्राचार्यले भरेका थिए । सालिकको शताब्दी पुरुष संस्कृतिविद् सत्यमोहन जोशीले लक्ष्मीपूजाका दिन अनावरण गरेका हुन् ।"
३३ जुवाडे पक्राउ,भक्तपुर (कास) प्रहरीले भक्तपुरको सूर्यविनायकबाट शुक्रबार ३३ जुवाडेलाई पक्राउ गरेको छ । उनीहरूलाई सूर्यविनायक नगरपालिका१० चित्तपोलस्थित २५ वर्षीय प्रवीण त्वातीले सञ्चालन गरेको कुखुरा फर्मबाट पक्राउ गरेको महानगरीय प्रहरी परिसर भक्तपुरले जनाएको छ । पक्राउ परेकाहरूको साथबाट ३ लाख ८४ हजार २ सय ३० रुपैयाँ र १६ थान कौडा बरामद गरेको भक्तपुर प्रहरी प्रवक्ता डीएसपी रेवतीरमण पोखरेलले बताए ।
सवा ६ लाखमा घडिअर्वा सजावट,"वीरगन्जको घडिअर्वा पोखरी छठ घाटमा छठ पर्वको तयारी चलेको छ । हाल घाटको सरसफाइ र पन्डाल लगाउने काम भइरहेको छ । पोखरीस्थित छठ पूजा व्यवस्थापन समितिको प्रचारप्रसार उपसमितिका सदस्य प्रणय कुमारका अनुसार यस वर्ष पन्डाल, बत्ती र फूलको सजावट समेतमा गरी ६ लाख २५ हजार खर्च गरिँदैछ । अघिल्ला वर्षहरूभन्दा यस वर्ष व्यवस्थापन खर्च केही कम लागेको हो । सजावटको काम ठेकेदारबाट गरिँदैछ, उनले भने, ठेकेदारका अनुसार सजावटको ७५ प्रतिशत काम सम्पन्न भइसकेको छ । यो घाटमा मनाइने छठ पर्व मुलुकमै सर्वाधिक चर्चामा आउने गरेको छ । यहाँ छठ व्रतालुको सहजतालाई दृष्टिगत गरी पोखरीमा विशेष खालको घाट बनाइको छ । पूजाअर्चनाका लागि छठी माताको प्रतिमा छ । पोखरीको मध्यभागमा भगवान सूर्यको मन्दिर छ । छठ पर्वमा साँझ र बिहान गरी यो घाटमा करिब २ लाख श्रद्धालु, दर्शनार्थीहरू आउने गरेका छन् । यहाँको छठ पर्वको रौनक हेर्न मात्र पनि पर्सा,बारा, रौतहट र छिमेकी भारतबाट समेत ठूलो संख्यामा सर्वसाधारण आइपुग्छन् । अत्यधिक भीडभाड रहने यो पोखरी घाटमा सुरक्षा व्यवस्थाका लागि ठूलो संख्यामा सुरक्षाकर्मी परिचालन हुने गरेका छन् । पर्वको समयमा पोखरी परिसरको चारवटै ढोका खोल्ने गरिएको छ । सुरक्षा व्यवस्था मजबुत बनाउन सिसिटिभीबाट समेत निगरानी गर्ने गरिएको छ । सामान्य दिनमा सशुल्क प्रवेश रहेको पोखरी परिसरमा छठ पर्वमा निःशुल्क प्रवेश दिने गरिएको छ । छठ पूजा व्यवस्थापन समितिले स्वेच्छिक चन्दा सहयोग र चिठ्ठाबाट खर्च रकम संकलन गर्दै आएको छ । छठ पर्वका लागि वीरगन्जका नगवा, मुर्ली आदिको घाटहरूको पनि सरसफाइ गरिँदैछ । प्रायः हिन्दुहरूको सबै घरका महिला र केही पुरुषहरूले समेत यो व्रत लिने गरेकाले आफूलाई पायक पर्ने जलाशयहरूमा यो पर्व मान्ने गर्छन् । सूर्य आराधनाको यो पर्वमा अस्ताउँदो र उदाउँदो सूर्यलाई नरिवल तथा फलफूलको अर्घ्य दिने गरिन्छ । सबै जाति र समुदाय एउटै थलोमा बसेर पर्व मान्ने गरेकाले यो पर्वमा जात, वर्गको दायरा हुँदैन । पछिल्लो समय यहाँका पहाडी समुदायका महिलाले पनि छठ पर्व मान्ने क्रम बढेकाले यो पर्व समावेशी बन्दै गएको छ । मधेसी पहाडी सबै व्रर्तालुहरू एकै थलोमा पर्व मान्ने गर्छन् । यो व्रत लिनाले पारिवारिक सुखशान्ति हुने, पुत्र लाभ हुने, चर्मरोग नलाग्ने जस्ता धार्मिक विश्वास रहेको छ । चैते र कात्तिकी गरी वर्षमा २ पटक छठ पर्व मनाइन्छ । कात्तिकी छठमा व्रर्तालु बढी हुन्छन् । ठेकुवा, कसार, पुरी, केरा, स्याउ, उखु आदि प्रसादका रूपमा चढाइन्छ । व्रर्तालुहरू पूजा अवधिभरि निर्जल निराहार व्रत बस्छन् । प्रसाद पकाउँदा र व्रर्तालुहरूले पूजा अवधिभर चोखोनितो र शुद्धताको अत्यधिक ख्याल राख्छन् । परिवारका सबै सदस्य मिलेर व्रर्तालुलाई सघाउने गर्छन् ।"
सामानको जोहो,"तिहार सकिएलगत्तै तराइमधेसमा छठ पर्वको तयारी तीव्र छ । छठमा प्रयोग हुने बाँसको चंगेरा (दाउरी), सुप (नाङ्लो), डाला, सुपली, केरा लगायतका सामान किन्न बजारमा स्थानीयको भीड लागेको छ । पर्वका लागि चाहिने सामानको जोहो गर्दै स्थानीय छठको तयारीमा जुटेका छन् । सदरमुकाम मलंगवासहित जिल्लाका स्थानीय हाटबजारमा बाँसबाट बनेका सामान र छठ पर्वमा प्रयोग हुने अन्य सामानको खरिदबिक्री चलेको छ । छठमा प्रयोग हुने सामानहरू कतिपय व्यापारीले टायरगाँडामै राखेर गाउँघरमा बेचिरहेका छन् । यस्ता सामग्रीले भरिभराउ बनेका बजारले छठको रौनक बढेको स्थानीयको भनाइ छ । बजारमा यति बेला जताततै छठकै सामग्रीले भरिभराउ देखिएको छ, कविलासी नगरपालिका ७ गैरका स्थानीय मनोज ठाकुरले भने, यही सामान किन्न बजारमा चहलपहल बढेको छ, यसले छठको रौनक पनि बढाएको छ ।छठ पूजामा प्रयोग हुने सामग्री सँगै खाद्यान्न, फलफूल र लत्ताकपडा किन्नेको पनि भीड बढेको छ । तराई मधेसमा छठ पर्वलाई सबैभन्दा ठूलो पर्वका रूपमा मनाउने गरिन्छ । त्यही भएर छठको आगमनसँगै व्यापार बढेको व्यवसायीहरू बताउँछन् । अरू बेलाभन्दा छठ पर्वका बेला बिक्री बढी हुन्छ, स्थानीय व्यापारी मदन झाले भने, छठ पर्व हामी व्यापारीहरूका लागि पनि ठूलो उत्सव हो, यति बेला हामीलाई भ्याइनभ्याइ छ । सीमावर्ती बजार सोनवर्षामा पनि छठ सामग्री खरिद गर्न नेपालीको घुइँचो लागेको छ । छठ पर्वका लागि यहाँका जलाशय तथा घाटहरूमा सरसफाइ तथा सजावटको काम सुरु भइसकेको छ । यहाँका नदी तथा पोखरीमा टेन्ट लगाएर सजावटको काम जोडतोडले भइरहेको छ । रोजगारीका लागि भारत लगायत अन्य मुलुक गएकाहरू पनि छठ पर्व मान्न गाउँ फर्किरहेका छन् । दसैं र तिहारमा गाउँ आउन नसक्नेहरू पनि छठमा घर फर्किरहेका छन् । रोजगारीका कारण अरू बेला सुनसान जस्तै बनेका गाउँमा यति बेला चहलपहल बढेको छ । छठ पर्व आइतबारदेखि सुरु हुँदै छ । आइतबार ब्रतालु महिला नुहाएर खान्छन्, जसलाई नाहा खा भनिन्छ । यसै दिन व्रतालुले छठ पर्व गर्ने भनेर संकल्प लिन्छन् । यसको भोलिपल्ट अर्थात् सोमबार दिनभरि व्रतालु महिला निराहार बसेर बेलुका प्रसाद चढाउने गर्छन् । यो दिनलाई खरना भनिन्छ । मंगलबार बिहानदेखि पर्वमा प्रयोग हुने विभिन्न किसिमका पकवानहरू घरमै बनाएर साँझ पवित्र जलाशयमा गएर पूजाआजा गर्दै अस्ताउँदो सूर्यको अर्घ दिने चलन छ, यसलाई संझिया घाट भनिन्छ । रातभरि पूजापाठ गरेर बुधबार उदाउँदो सूर्यको अर्घ्य दिएर छठ पर्वको समापन हुन्छ । छठ पर्व व्रतालु महिलासहित घरका अन्य सदस्यले निष्ठापूर्वक मनाउने चलन छ ।"
जुवाखालबाट ६२ गिरफ्तार,"तिहारका बेला चितवन प्रहरीले जुवा खेलको आरोपमा ६२ जनालाई गिरफ्तार गरेको छ । दसैंयता ८० भन्दा बढी जुवाडे पक्राउ परेका छन् । जुवातासविरुद्ध पाँच ठाउँमा छापा मारेर १० लाख ९८ हजार रुपैयाँ बरामद गरेको चितवन जिल्ला प्रहरी कार्यालयका प्रवक्ता प्रहरी नायब उपरीक्षक (डीएसपी) दुर्गाराज रेग्मीले बताए । दसैंयता १५ लाख रुपैयाँको हाराहारीमा नगद बरामद भएको छ । तिहारको दिन शुक्रबार मध्यरातमा खैरहनीमा कुखुराको खोरमा बसेर तास र जुवा खेल्दै गरेका १९ जनालाई चितवन प्रहरीले नियन्त्रणमा लियो । खैरहनी नगरपालिका १० मा रहेको महादेव चौधरीको कुखुरा फार्ममा कौडा र तास खेल्दै गरेका बेला उनीहरू समातिएका हुन् । उनीहरूको साथबाट प्रहरीले २ लाख ४१ हजार ५ सय ६५ नगद, १६ थान कौडा र एक बुक तास बरामद गरेको प्रवक्ता रेग्मीले जानकारी दिए ।तिहारमा चितवन प्रहरीले जुवातासविरुद्ध विशेष निगरानी राखेको थियो । यसअघि कात्तिक २१ गते मध्यरातमै प्रहरीले भरतपुर महानगरपालिकाको दुई ठाउँबाट जुवा खेलेको आरोपमा २३ जनालाई समाएको थियो । उनीहरूको साथबाट ४ लाख ५५ हजार ९ सय ५० रुपैयाँ बरामद भएको प्रहरीले जनाएको छ । यसैगरी भरतपुर १६ शरणपुरमा कौडा खेल्दै गरेका १९ जना समातिएका थिए । उनीहरूको साथबाट १ लाख ४९ हजार ६ सय ८५ रुपैयाँ बरामद भएको प्रहरीले जनाएको छ । त्यसैगरी सोही रातमा नै प्रहरीले भरतपुर १५ को फूलबारी कमलपोखरीबाट पैसाको बाजी राखेर कौडा खेल्दै गरेका चार जनालाई पक्राउ गर्यो । उनीहरूको साथबाट प्रहरीले ३ लाख ६ हजार २ सय ६५ रुपैयाँ बरामद गरेको थियो । यसअघि पनि प्रहरीले कात्तिक १७ र १८ गते मध्यरातमा दुई ठाउँमा छापा मारेको थियो । चितवन जिल्ला प्रहरी कार्यालयका प्रवक्ता डीएसपी रेग्मीका अनुसार कात्तिक १७ गते शनिबार राति ११ बजे भरतपुर महानगरपालिका २१ कृष्णचोकमा पैसाको हारजित हुने गरेर कौडा खेलेका चार जनालाई प्रहरीले समायो । उनीहरूबाट १६ थान कौडाका साथै २२ हजार ७ सय २५ रुपैयाँ पनि बरामद भएको डीएसपी रेग्मीले बताए । डीएसपी रेग्मीका अनुसार कात्तिक १८ गते आइतबार राति १० बजे रत्ननगर नगरपालिका ९ मा सात बुक ताससहित १६ जना समातिए । उनीहरूसँग नगद मात्रै थिएन, खातावालले हस्ताक्षर गरेको हिमालयन बैंकको एक लाख रुपैयाँ बराबरको चेक पनि साथमा रहेको डीएसपी रेग्मीले बताए । चेकबाहेक २ लाख ७७ हजार ७ सय ६० रुपैयाँ नगद पनि बरामद भएको उनको भनाइ छ । रेग्मीका अनुसार तिहारका बेलामा जुवातासविरुद्ध नियमित निगरानी भइरहेको थियो । प्रहरी निरीक्षक युवराज तिमिल्सिना नेतृत्वको टोलीले उनीहरूलाई समाएको हो । पक्राउ परेकाविरुद्ध मुलुकी अपराध (संहिता) ऐन, २०७४ को परिच्छेद ५ को दफा १२५ अन्तर्गत कारबाही हुने रेग्मीले बताए ।जुवा खेलेको अभियोगमा ३९ जना पक्राउदाङ प्रहरीले शनिबार बिहान दाङमा जुवा खेलेको अभियोगमा ३९ जनालाई पक्राउ गरेको छ । दंगीशरण गाउँपालिका २ सरुवाडाँडामा जुवा र कौडा खेलिरहेका २४ जनालाई १ लाख ८९ हजार ४ सय ६० रुपैयाँ नगदसहित पक्राउ गरिएको जिल्ला प्रहरी कार्यालयका निमित्त प्रमुख डीएसपी रामप्रसाद घर्तीले बताए । इलाका प्रहरी कार्यालय, तुलसीपुरबाट खटिएको प्रहरी टोलीले बिहानै खानतलासी गर्दा कौडा र नगदसहित उनीहरूलाई पक्राउ गरिएको उनले जानकारी दिए ।यसैगरी, तुलसीपुर उपमहानगरपालिका १२, टरिगाउँमा पनि शनिबार बिहानै खानतलासी गर्दा ८७ हजार ३ सय रुपैयाँसहित १५ जनालाई जुवा खेलिरहेको अवस्थामा पक्राउ गरिएको डीएसपी घर्तीले बताए । पक्राउ परेका सबैलाई इलाका प्रहरी कार्यालय, तुलसीपुरमा राखी अनुसन्धान भइरहेको छ । प्रहरीले तिहारको अवधिभर ५ लाख २१ हजार नगदसहित ५१ जनालाई जुवा खेलेको अभियोगमा पक्राउ गरेको उनले बताए ।जुवाडे पक्राउनुवाकोट तिहारका अवसरमा जुवा खेल्दा एक दर्जनभन्दा बढीलाई प्रहरीले नियन्त्रणमा लिएको छ । लक्ष्मी पूजा सकिएर जुवा खेल्ने नेपाली परम्परालाई स्थानीयले निरन्तरता दिँदा उनीहरू पक्राउ परेका हुन् । बुधबार राति तार्केश्वर गाउँपालिका ४ स्थित विष्णुबहादुर श्रेष्ठको घरमा जुवा खेल्नेलाई प्रहरीले पक्राउ गरेको हो । घरधनीसहित एक दर्जनभन्दा बढी स्थानीयवासी भेला भई जुवातास खेलिरहेको अवस्थामा उनीहरूलाई पक्राउ गरिएको जिल्ला प्रहरी कार्यालय प्रमुख एसपी वसन्तबहादुर कुँवरले जानकारी दिए । उनीहरूको साथबाट २ लाख ८१ हजार नगद, कौडा र तास बरामद गरिएको प्रहरीले जनाएको छ ।"
फेरियो देउसीभैलो,"पछिल्लो समय गाउँघरमा तिहारमा खेलिँदै आएको देउसीभैलोको स्वरूप फेरिँदै आएको छ । गाउँघरमा मारुनी, संगीनी र बालनसँगै परम्परागत रूपमा देउसीभैलो खेलिन्थो । अचेल आधुनिक गीत आधुनिक बाजाका साथ गरिने विभिन्न किसिमका नृत्यले देउसीभैलो पनि परिवर्तन हुँदै गएको हो ।समाज परिवर्तनशील भएको र नयाँ पुस्ताले नयाँ तरिका अपनाउने गरेकाले मौलिक पक्षहरूमा परिवर्तन देखिन थालेको समाजशास्त्रीहरूको मत छ । पहिले गाउँ घरका साथीभाइ भेला भएर मादलका तालमा देउसीभैलो खेल्ने चलन थियो । तर अहिले विभिन्न संघसंस्था र क्लबका नाममा देउसीभैलो भन्दै आधुनिक गीतसँगै नृत्य गरेर देउसीभैलो गाउने गरिन्छ । पछिल्लो पुस्ताले त्यसैलाई देउसीभैलो भन्ने गरेको बुढापाका बताउँछन् । आधुनिकताले परम्परालाई छोपी सकेको बृढापाकाको भनाइ छ । दसैं र तिहार जस्तो महत्त्वपूर्ण चाडलाई झन्डै डेढ दशक चलेको सशस्त्र माओवादी द्वन्द्वले ओलेझमा परेको थियो, चौदण्डीगढी नगरपालिका ६ सिर्वानीका ७२ वर्षीय गणेशबहादुर भण्डारीले भने, मुलुकमा जुन समयदेखि ०५२ पछि माओवादीको सशस्त्र द्वन्द्वले दसैंमा टीका लगाउने चलन र तिहारमा खेलिने देउसीभैलीलाई असर पुर्याइयो ।अहिलेको तिहारमा गाउँमा मादलको तालमा देउसी खेल्ने एउटा समूह पनि नआएको स्थानीयले बताए । १० वर्ष अघिसम्म दर्जनौंको संख्यामा मादलको तालमा मारुनी नाच्दै देउसी र भैली खेल्ने समूह आउथे, स्थानीय ७९ वर्षीय निरबहादुर बस्नेतले भने, तर ५७ वर्षयता मारुनी, संगीनी र बालनसँगै देउसीभैलो खेल्ने एउटा समूह पनि गाउँमा आएका छैनन् । तर देउसीभैलोका नाममा ठूलो ठूलो स्वारले आधुनिक नेपाली, हिन्दी र अंग्रेजी गीतका भरमा नाच्दै आउने समूह भने बर्सेनि बढ्दै गएको उनले बताए ।पछिल्लो समय विद्यायल, क्याम्पस, क्लब, आमा समूह, युवा समूह र गाउँ टोल विकास संस्थाका नाममा आधुनिक गीतका भरमा नाच्दै देउसी खेल्न आउने बढेका छन् । यसरी देउसी खेल्न आउने समूहलाई परम्परागत देउसी कस्तो थियो भनेर थाहा समेत नहुने त्रियुगा नगरपालिका १४ का ६५ वर्षीय लोकेन्द्र मगरले बताए । मारुनी, संगीनी, बालन लगायतका लोक नृत्यका बारेमा अहिलेको पुस्ता अनविज्ञ छ, उनले भने, देउसीभैलो आधुनिक गीत होइन भन्ने समेत ज्ञान छैन । त्यो राज्य र स्थानीय समुदायको समेत कमजोरी रहेको उनले बताए । राज्यले लोकसंस्कृतिको संरक्षण गर्ने ठोस नीति ल्याउन नसक्दा पनि परम्पागत देउसीभैली लोप हुँदै गएको गाउँघरका बृद्धबृद्धा बताउँछन् । विद्यालय र उच्च शिक्षामा समेत खासै परम्परागत देउसीभैली संगीनी, मारुनी र बालन जस्ता लोक नृत्यका बारेमा जानकारी गराउन नसक्दा लोकसंस्कृति हराउँदै गएको त्यससँग चासो राख्ने सर्वसाधारण बताउँछन् । नयाँ पुस्ताले पुरानो छाडेर आधुनिकता अँगाल्ने समाजशास्त्री चैतन्य मिश्र बताउँछन् । तर परिर्वतन छिटोछिटो भइरहेकाले समाज पनि आधुनिकतातिर छिट्टै गइरहेको मिश्रले बताए । आधुनिकतासँगै सहर परिर्वतन भइरहेको र त्यो ग्रामीण क्षेत्रले पनि सिको गरिरहेको छ, समाजशास्त्री मिश्रले भने, सहरमा जे हुन्छ त्यो गाउँमा हुने भएकाले ग्रामीण क्षेत्र पनि परिवर्तन भएको हो । सहर आधुनिकताको उत्पादन हुने केन्द्र नै भएकाले गाउँसहर जोडिँदा आधुनिकतामा पनि ग्रामीण क्षेत्रमा पनि पुगेको उनले बताए ।"
राप्तीमा झोलुंगे पुल,"मकवानपुरको मनहरी गाउँपालिका ९, जैसिङस्थित राप्ती खोलामा झोलुंगे पुल बन्ने भएको छ । बर्खायाममा टायरबाट वारपार गर्दै आएका साबिकको हाडीेखोला गाविसका डिल्लीपुर र वसन्तपुरका बासिन्दा पुल बनेपछि लाभान्वित हुनेछन् ।वर्षौंको प्रयासपछि राप्तीमा झोलुंगे पुल निर्माण सुरु भएपछि मनहरि गाउँपालिका ५ का करिब २ हजार घरपरिवार खुसी बनेका छन् । खोलामा पुल नहुँदा स्थानीयले वर्षौंदेखि जोखिमपूर्ण ढंगले खोला वारपार गर्दै आएका थिए । पुल निर्माणका लागि केन्द्र सरकारले करिब ९ करोड रुपैयाँ विनियोजन गरेको छ । २ वर्षभित्र पुल निमार्ण पूरा गर्ने गरी चितवनको हेमा रोजन जेभीले ठेक्का लिएको छ ।कुनै प्राविधिक कठिनाइ नआए १ वर्षमै पुल निर्माण सक्ने लक्ष्य रहेको निर्माण कम्पनीको दाबी छ । हामीले सम्झौता गर्नेबित्तिकै काम सुरु गरिसकेका छौं, अर्को वर्षामा ट्युबबाट खोला तर्न पर्दैन भनेर स्थानीयलाई भनेका पनि छौं, हामी सकभर अर्को बर्खासम्ममा काम सक्छौं, कम्पनीका प्रबन्धक रमिर नहर्कीले भने । ४ सय ६२ मिटर लम्बाइ रहने पुल ४ फिट चौडा रहने पुल निर्माण सरोकार समिति अध्यक्ष नवराज उप्रेतीले बताए । पुल बनेपछि गाउँमा उत्पादन भएका तरकारी बजारमा पुर्याउन र बिरामीलाई तत्काल अस्पताल पुर्याउन सहज हुनेछ, उनले भने ।तरकारी उत्पादन राम्रो हुने डिल्लीपुर र वसन्तपुरका बासिन्दाले यसअघि बर्खामा उत्पादन भएका तरकारी गाउँमै कुहिने अवस्था थियो । राप्ती खोलामा ठूलो बाढी आएको बेला गाडीको ट्युबबाट समेत ओहोरदोहोर गर्न सकिँदैन । पुल अभावमा राजमार्ग नजिकको बस्ती भएर पनि डिल्लीपुर र वसन्तपुर विकट बनेको थियो । पुल निर्माणको माग गर्दै गत २०७० मा तत्कालीन गाविसले जिल्ला विकास समिति हुदै केन्द्र सरकारमा योजना सिफारिस गरेको थियो । योजना सिफारिस भएको ५ वर्षपछि पुलको लागि बजेट विनियोजन भएको हो ।"
उपराष्ट्रपतिको घर,"पञ्चायतकालको आखिरीतिर रानी ऐश्वर्य समाजसेवाका नाममा गैरसरकारी संस्थाहरूको संरक्षकत्व गर्दै थिइन् । गैससहरूको समन्वय गर्ने समाज कल्याण परिषद्को नेतृत्व गर्थिन् । परिषद्को लैनचौरस्थित मुख्यालय निर्माण गर्न दाताहरूसँग चन्दा संकलन गर्न लगाइन् । दाताबाट संकलितसहित साढे चार करोड रुपैयाँमा स्वीस कम्पनीले आधुनिक परिषद् भवन निर्माण गर्यो । ०४५ सालमा उद्घाटित भवनको मूल परिसरमा ऐश्वर्यको सालिक छ । सालिक मूर्तिकार बालकृष्ण तुलाधरले बनाएका हुन् भने भवन परिसरको बाहिरी संरचना इन्जिनियर हरिभक्त गुरुङले । परिषद् परिसर कुनै बेला केशरशमशेर राणाको थियो । उनले कान्छी छोरी सोमप्रभा शाहलाई अंश दिए । सोमप्रभाले नेपालस्थित तत्कालीन सोभियत संघ दूतावासलाई बेच्ने निर्णय गरिन् । आफ्नो सामुन्ने विदेशी दूतावास बस्नु दरबारलाई ठीक लागेनछ । उसले दूतावासलाई बालुवाटारमा जग्गा दिने सर्तमा त्यो जग्गा सरकारका नाउँमा ल्याउन लगायो । सरकारले परिषद्लाई उपलब्ध गराए पनि जग्गा आफ्नै नाममा राख्यो । बहुदलीय व्यवस्था पुन:स्थापनापछि रानी ऐश्वर्यले परिषद्को संरक्षकत्व त्यागिन् । त्यसयता परिषद्माथि निर्वाचित सरकारहरूकै पकड रहन पायो । खुला समाजका सक्रिय अंग गैससहरूलाई जोड्ने भूमिकामा परिषद्को प्रभावबारे आफ्नै प्रश्न छन् तर परिषद् भवन कुनै सरकारीभन्दा पनि बढी एउटा सार्वजनिक सम्पत्ति हो । जनताको चन्दाबाट बनेको हो । त्यो स्थानमा समाज कल्याण परिषद्को भवनमात्रै छैन । धेरै खाली ठाउँ छ । साँघुरिँदो काठमाडौं सहरको सास फेर्ने थलो । मन्त्रिपरिषद्ले गत भदौ २१ गते त्यही परिषद् भवनमा उपराष्ट्रपति निवास सार्ने निर्णय गरेको छ । परिषद्लाई अब भृकुटीमण्डपमा लगिनेछ । सहरी विकास मन्त्रालयले डेढ वर्षभित्र भवनलगायत भौतिक संरचना निर्माण गर्ने गरी उक्त जग्गा उपराष्ट्रपति कार्यालयलाई नामसारी गरिएको छ । उपराष्ट्रपति कार्यालय रहेको बहादुर भवन सानो छ । पानी चुहिन्छ । पुरानो छ । भूकम्पले क्षति पुगेकाले रेट्रोफिटिङ गर्नुपर्ने भएको छ । निर्वाचन आयोग पनि त्यसकै आडमा छ । विदेशी पाहुना आउँदा साँघुरो हुन्छ । सरकारले आफ्नै जग्गा, भवन भएको, सन्धि सर्पन मिलेको ठाउँ खोज्यो । आँखामा परिषद् भवन पर्यो । राष्ट्रपति, उपराष्ट्रपति संविधानले व्यवस्था गरेका गणतान्त्रिक नेपालका सर्वोच्च संस्था हुन् । यिनको गरिमा राख्नु र बढाउनु राज्यको कर्तव्य हो । तिनको कार्यालयनिवासमा सुरक्षा प्रबन्ध, विदेशी पाहुनाको स्वागतसत्कारजस्ता महत्त्वपूर्ण कार्यसम्पादन गर्नुपर्ने भएकाले पर्याप्त क्षेत्रफल चाहिन्छ । उपराष्ट्रपतिलाई एउटा सानो कोठामा थन्क्याउन सुहाउँदैन । परिषद्लाई आवश्यक भवन उपलब्ध गराएर उसले प्रयोग गर्दै आएको भवनमा उपराष्ट्रपति कार्यालय बनाउने निर्णय सरकारको अधिकार क्षेत्रबाहिर होइन । तर सरकार औपचारिक कानुनले मात्र चल्नु न्यायसम्मत हुँदैन । आफ्नो नाउँमा रहेको जग्गा लिन सरकारलाई अधिकार हुन्छ भन्दैमा नियम, कानुन, परम्परा र जनभावना बिर्सन मिल्दैन । जनतासित चन्दा उठाउँदा जे उद्देश्य भनिएको थियो, त्यसविपरीत भोगचलन गर्न पाइँदैन । त्यो भवनसित जनताको भावना जोडिएको छ । सिंहदरबारले त्यसको सम्मान गर्न सक्नुपर्छ । सार्वजनिक सम्पत्ति खोस्नु सरकारको बलमिच्याइँ हुन जान्छ । सरकारलाई परिषद् अनावश्यक लागेको भए बरु खारेजी प्रक्रियामा जान सक्छ । संस्था राख्ने, सम्पत्तिचाहिँ हडप्ने किन ? त्यो ठाउँको प्राणप्रतिष्ठा परिषद्का लागि भएको हो । सिंहदरबारले यस्तो न्यूनतम समझदारीसमेत नराख्दा भोलि यो नजिर प्रदेश र स्थानीय तहसम्म नपुग्ला भन्न सकिन्न । परिषद्ले प्रयोग गर्दै आएको जग्गाजमिन, भवन सबै सरकारको नाउँमा राख्नुका कारण सरकारले त्यसबारे जे पनि निर्णय गर्न पाउँछ भन्ने होइन । संस्थाभन्दा सरकारको नाउँमा रहँदा बढी सुरक्षित हुने अभिप्रायले स्थापित सम्पत्ति आज संरक्षकले नै हडपेजस्तो हुँदै छ । चन्दादाताको सहयोगबाट प्राप्त सम्पत्ति खोस्न पाइन्छ कि पाइँदैन भन्ने बहस गर्नुपर्ने भएको छ । अहिले परिषद्सित ४० हजारभन्दा बढी संघसंस्था जोडिएका छन् । करिब ३ सय अन्तर्राष्ट्रिय संस्था आबद्ध छन् । परिषद्सँग अन्य सम्पत्ति पनि छन् । भृकुटीमण्डपस्थित पर्यटन बोर्डसमेत रहेको, बानेश्वर भीमसेनगोला, राममन्दिरसँगैको करिब २ रोपनी, बूढानीलकण्ठस्थित सडक जोडिएको करिब २ रोपनी जग्गा । चन्दा, दानबाट प्राप्त जग्गाजमिन र निर्मित भवन सदुपयोग हुन नसक्नु सत्य हो । त्यसको उपयोगिता खोज्नु पो सरकारको कार्यक्षेत्र हो । परिषद् भवन सार्ने भनिएको भृकुटीमण्डप प्रदर्शनीका लागि चिनियाँ सरकारले बनाइदिएको हो । त्यसमा अहिले लुट भइरहेको छ । राष्ट्रिय अभिलेखालयको भवन खोस्न खोज्नु पनि त्यस्तै गलत कार्य । त्यसको निर्माण त्यही प्रयोजनका लागि गरिएको हो । नेपाली सेनाले महांकाल मन्दिर सामुन्नेको त्रिचन्द्र सैनिक अस्पताललाई व्यापारिक केन्द्र बनायो । सैनिक अस्पतालकै लागि भनेर बनाइएको ठाउँको पहिचान त्यही हो, इतिहास त्यही हो जसलाई सेनाले व्यापारिक स्वार्थवश मेटेको छ । उपराष्ट्रपति अहिले बसिरहेको बहादुर भवनको कार्यालयबारे जनतालाई जानकारी दिइएको छैन । कतै सरकारी जग्गाजमिन भाडामा लिनेदिने र संस्थाहरूसित खोस्ने माफियाले सरकारलाई प्रभाव त पारेको छैन ? यसमा चनाखो नहुने हो भने सरकारमै बस्नेहरूबाट सरकारी सम्पत्ति हडप्ने प्रवृत्ति बढ्न बेर लाग्ने छैन । मन्त्रिपरिषद्को सोही बैठकले महाराजगन्जस्थित प्रहरी प्रशिक्षण केन्द्र काभ्रेको पनौतीमा सार्ने निर्णय गरेको छ । त्यहाँ राष्ट्रपति भवन नै विस्तार गर्ने भनिएको छ । प्रहरी प्रशिक्षण कार्यालय पनौती सार्नु स्वाभाविक हो तर त्यहाँ राष्ट्रपति भवन किन विस्तार गर्नुपर्यो ? बरु उपराष्ट्रपति कार्यालय त्यहीं बनाउन सकिन्थ्यो । सहज र सजिलो पनि हुन्थ्यो । उपराष्ट्रपतिका लागि समानान्तर राष्ट्रपति कार्यालय किन खडा गर्ने ? त्यसै पनि उपराष्ट्रपतिका लागि मर्यादा पुगेको छैन । संवैधानिक पदको गरिमा यसरी पुग्दैन । दूतावासहरूका राष्ट्रिय दिवस समारोहमा टोस्ट गर्न गिलास उचाल्न पठाउने गरिएको छ । आफैंले चियापान पनि आयोजना गर्न थालेका छन् । राष्ट्रपतिको अनुपस्थितिमा कार्य गर्नबाहेक कुनै संवैधानिक कार्यभार छैन । यस्तो अभ्यास हेर्दा उपराष्ट्रपति पद आवश्यक छैन । भारतमा उपराष्ट्रपतिले माथिल्लो सदनको अध्यक्षता गर्ने व्यवस्था छ भने संयुक्त राज्य अमेरिकामा सिनेट । नत्र जनताका दृष्टिमा यो संस्थाको कुनै औचित्य हुँदैन । औचित्यहीन संस्थालाई अनावश्यक र भद्दा किसिमले सुविधा, शान र सुरक्षामात्र प्रदान गर्नु गणतन्त्रलाई नै अलोकप्रिय बनाउने चेष्टा हुन पुग्नेछ ।"
"कसको, कुन समाजवाद ?","लेनिनले रूसका विख्यात लेखक लियो टल्सटायलाई कति पढे थाहा छैन तर अहिले नेपालमा राज्य सञ्चालनको जिम्मेवारीमा रहेका धेरै वामपन्थी नेताहरूले टल्सटायलाई भन्दा लेनिन र सोभियत समाजवादलाई नै बढी पढेको सहजै अनुमान गर्न सकिन्छ । पूर्व सोभियतकालका भए पनि टल्सटायको खोल्स्तोमर शीर्षकको एउटा मार्मिक र चर्चित समाजवादी कथा छ । त्यसमा कथावाचकको भूमिकामा एउटा घोडा हुन्छ । कथावाचक घोडालाई एकदिन नयाँ मालिक ले किन्छ र भन्छ: आजबाट यो घोडा मेरो हो । घोडा छक्क पर्छ । ऊ सोच्छ: म त म नै हुँ, कसरी आज एउटाको, भोलि अर्काको हुन सक्छु ? अनि अर्को प्रसंगमा त्यही घोडाले थहा पाउँछ: उसको मालिकले कुनै एक महिलालाई आफ्नी (पत्नी) भन्छ । तर ती महिला अर्कैसँग भएको उक्त घोडाले देख्छ र सोच्छ: अर्कैसँग समय बिताउने महिला कसरी त्यो मालिककी आफ्नी भइन् ? त्यस्तै, एउटा अर्को मालिक छ, जसका थुप्रै घर हुन्छन्, विभिन्न ठाउँमा । ती घरलाई उसले आफ्नो भन्छ । तर घोडा छक्क पर्छ: आफूले देख्दै नदेखेको र आफू बस्दै नबस्ने घर कसरी उसको आफ्नो भयो ?सुरुमा अल्मलिएको घोडाले पछि थाहा पाउँछ कि मान्छेहरूले प्रयोग गर्ने शब्द र अर्थको बीच खासै सम्बन्ध हुँदोरहेनछ । मान्छेहरूले रमाइलोका लागि जे पनि बोल्दारहेछन् । यतिसम्म कि एउटा जमिनको टुक्रो हुन्छ, जसलाई कुनै मानिसले मेरो भनेको हुन्छ । तर उक्त जमिनलाई कुन मान्छेले मेरो भनेको हुन्छ भन्नेसँग कुनै चासो नै हुँदैन । मान्छेको चिन्तन र जीवनशैलीको यो सबै विसंगति देखेपछि उक्त घोडा के निष्कर्षमा पुग्छ भने जब बोल्नु र गर्नुको बीच केही सम्बन्ध नै छैन भने यस्ता मान्छेका कुरालाई किन महत्त्व दिनु ? मलाई जसले मेरो घोडा भने पनि म आखिर म नै हो, म यिनीहरू कसैको हुने होइन । नेपालको नयाँ संविधानको प्रस्तावनामा उल्लेख गरिएको समाजवाद टल्सटायको त्यही कथाको घोडा हो भन्नका लागि अब तर्कको जरुरी नै छैन । किनकि, त्यसका लागि प्रमाणहरू स्थापित भइसकेका छन् ।नेपालको पछिल्लो संविधान संसारकै उत्कृष्ट हो भनेर भन्ने क्रम अहिले पातलिएको होला तर रोकिएको छैन । त्यसमा पनि समाजवादप्रति प्रतिबद्ध रही समृद्ध राष्ट्र निर्माण गर्ने भनेर प्रस्तावनामै समाजवाद उल्लेख गरिदिएपछि नेपालको सन्दर्भमा समाजवाद ठीक छ कि बेठिक भनेर गरिने बहसै एक हिसाबमा गैरसंवैधानिक हो । तसर्थ संविधानको प्रस्तावनाविपरीत गएर समाजवादी विचारधारा ठीक छ कि छैन भनेर तर्क गर्नु जरुरी छैन । त्यो जरुरी किन पनि छैन भने संविधानमा उल्लेख गरिएको समाजवाद कुनै ठोस सिद्धान्त, नीति तथा राजनीतिक दृष्टिकोणसँग सम्बन्धितै छैन तर पनि चाहे कम्युनिस्ट हुन् वा कांग्रेस या राप्रपा र विवेकशील साझाजस्ता दलहरू नै किन नहुन् सबैको साझा विश्वास के छ भने समाजवादी हौं भनेर भन्नु राम्रो हो । किनकि नेपालको ७ दशकको राजनीतिक यात्रामा समाजवाद भनेको राम्रो हो भनेर मानिसहरूको मनोविज्ञानमै स्थापित भएको तथ्य हो । समाजवाद कस्तो खाले हुनुपर्छ भन्नेसँग धेरैको चासो छैन । चासो समाजवादसँग मात्र छ । अरू कुरा धेरै नबुझ्ने भए पनि हाम्रा नेताहरूले जनताको त्यो मनोविज्ञान बुझेका छन् । त्यसैले प्रधानमन्त्री केपी ओलीदेखि नेकपाका अर्का अध्यक्ष प्रचण्डसम्म सबैले अब हामी समाजवादी चरणमा प्रवेश गर्यौं भनेर बोल्न थालेको त्यति नै समय भयो, जति संविधान जारी गरेको भयो ।तर त्यसरी बोल्ने सबै नेतालाई के प्रस्टसँग थाहा छ भने समाजवाद एउटा बोलिदिने कुरा हो । समाजवादी हुँ भनेर बोलिदिएपछि उसलाई कुनै पुरानो निष्ठावान् कम्युनिस्ट कार्यकर्ताले वामपन्थ किन छाडेको भनेर प्रश्न गर्दैन । बीपी कोइरालाले देखाएको बाटो छाडेको छैन भनेर देखाउन कांग्रेसीलाई समाजवाद सजिलो अस्त्र भएको छ । किनकि यिनीहरू सबैले भन्ने समाजवाद कुनै समाजवादै होइन । यतिसम्म कि कांग्रेसका नेता रामचन्द्र पौडेलले भन्ने समाजवाद र नेकपाका प्रचण्डले भन्ने समाजवाद ठ्याक्कै एउटा हो कि फरक कसैले उनीहरूलाई सोधेको पनि छैन । मुलुकलाई चाहिन्छ कि चाहिँदैन भन्दा पनि प्रत्येक दिनजसो नै केही प्रमुख नेताले नेपाल अब समाजवादतर्फ लम्क्यो भनिरहेकै छन् तर समाजवादी संविधान जारी भएपछिका ३ वर्ष मात्र होइन, उक्त समाजवाद लागू गर्न निर्वाचित सरकार गठन भएपछि कहाँ के सुरु भयो जसका आधारमा भन्न सकियोस् कि अहिलेको सरकारको नीति समाजवादी हो ? खासगरी सत्ताधारी नेकपाका नेताले दिनैपिच्छेको भाषणमा भन्ने गरेको नेपालको अबको गन्तव्यवाला समाजवादको मोडल के हो र त्यो कहाँबाट कुन नीतिमा सुरु भएको छ वा हुनेवाला छ ?के अब प्रस्ट भएको छ भने नेपालको राजनीतिमा विगत केही वर्षदेखि हावी हुँदै आएका प्राय: नेताहरू कुनै पनि प्रकारका वादीहरू होइनन् । तिनीहरू न समाजवादी हुन्, न पुँजीवादी न अन्य कुनै । न त धर्मका नाममा राजनीति गर्न खोज्नेहरू नै कुनै धार्मिक प्रवृत्तिका मानिस हुन् । यदि यिनीहरू केही हुन भने ती केवल राजनीतिक पेसाकर्मी हुन्, जसले आफ्नो पेसामा रहिरहन र व्यक्तिगत उन्नति गर्न जे बोल्दा काम चल्छ, त्यही बोल्छन् । यस आधारमा त नेताहरूले समाजवाद वा अन्य जेजे वाद भन्दा पनि वास्ता नगरी छाडिदिए पनि हुने हो माथि कथाको घोडाले जस्तै । तर प्रत्येक दिनजसो नेपाल अब समाजवादको गन्तव्यमा हिँडिसक्यो भनेर गरिने भाषण र उनीहरूका नीतिगत प्राथमिकताबीच यति धेरै तादात्म्य शून्यता छ कि प्रत्येक पटक त्यो भाषण सुन्दा नागरिकलाई आफ्नो इन्टेलिजेन्सलाई हेपेको महसुस हुन थालेको छ । अहिले देशमा जुन नेतृत्व हावी छ, यिनीहरूमध्ये केही आफू लोकतान्त्रवादी हौं भन्दै आए तर यिनीहरू आफू कहिल्यै लोकतात्रिक हुनु चाहिँ परेन । अनि यिनीहरू आफू माक्र्सवादी हौं भनेर आए, जनताले त्यो पनि पत्याइदिए । यिनीहरू आफैं पुँजीवादका विकृतिमा निर्लिप्त भई नै सके तर जनताले आफूलाई माक्र्सवादी भनिदिऊन् भन्ने आग्रह राखी नै राखे । आफूलाई माओवादी हौं भनेर आएकाहरू आफू स्वयम् जे भइसकेको भए पनि जनताले उनलाई माओवादी नै भनेर बुझिदिनुपर्ने आग्रह रह्यो । धर्म मान्दै नमान्नेहरू धर्मका नारा लिएर आए । अहिले अब समाजवादीको पालो छ । हाम्रो राजनीतिक नेतृत्वको कुनै पनि कार्यसूचीमा समाजवाद छैन । यतिसम्म कि कुनै कार्यक्रम र नीतिमा छलफल भई नै हाल्यो भने पनि त्यसमा समाजवादी तत्त्व कसरी राख्ने, कुन खालको राख्ने भनेर विमर्शसमेत हुँदैन । कुन क्षेत्रमा कस्तो कर कसरी लागू गर्ने भनेर राजनीतिक तहमा छलफल हुँदैन भने यही हिसाबबाट समाजवादतर्फ अगाडि बढिँदै छ भनेर हामीले अझै चुपचाप सुनिदिनुपर्ने ? लौ समाजवादतर्फ जाने तयारी भित्रभित्र भएको छ रे । त्यसको अर्थ कुन खालको समाजवादतर्फ जाने हो भनेर केही बोल्नु नपर्ने, उदाहरण के रूपमा ? जस्तो, अहिले देशभरका दसौं हजार निजी विद्यालय र कलेज निजी रूपमै चलाउन दिनेवाला समाजवाद भन्न खोजिएको हो ? वा तत्कालीन सोभियत संघमा जस्तो समाजवाद भनेको हो ? वा अर्थतन्त्रमा उदार तर राजनीतिमा नियन्त्रणमुखी चीनको बाटोमा जाने भित्री इच्छा हो जसका बारेमा बाहिर बोल्न नमिलेको हो ? कि भारतका समाजवादी राममनोहर लोहिया, जयप्रकाश नारायण वा नेपालकै बीपी कोइरालाले भनेको खालको समाजवाद हो ? समाजवादका यी विभिन्न मोडलबीचको फरक कति छ, सबैलाई थाहा भएको कुरा हो । यति धेरै विविधता भएको समाजवादमा अब समाजवादतर्फ जाँदै छौं भनेर खासमा जाने भनेको कता हो ? कस्तो खालको समाजवाद नभनी, एक दुइटा पोलिसी डिपार्चर का उदाहरणसमेत नदिई खाली बोलिने कुरा भनेको कतै जानेवाला समाजवाद हुँदै होइन । त्यो बोलिनका लागि बोलिने कुरा हो । तर अब पनि प्रश्न नउठाउने हो भने आगामी ४ वर्षसम्मै यी नेताले यही भनेर काम चलाउनेछन् कि देश समाजवादतर्फ जाँदै छ अनि पाँचौं वर्षमा भन्नेछन् हामीले समाजवाद ल्याइसक्यौँ ।अब धेरैजसो सचेत जनताले सायद बुझिसकेका छन् कि अहिले शीर्ष तहमा रहेका र पटकपटक मन्त्री, प्रधानमन्त्री भई थाकेकापाकेका नेताहरूले देशका लागि गतिलो केही गर्न सक्ने क्षमता राख्दै राख्दैनन् । यतिसम्म कि आफूमा क्षमता छैन भन्ने बुझ्न पनि एउटा क्षमतै चाहिन्छ जुन यिनीहरूमा छैन । यी सबैका बाबजुद यिनीहरूले गर्न सक्ने एक, दुइटा कुरा थिए । जस्तो, समाजवादी भिजन केही नभए पनि आफ्नो व्यक्तिगत जीवनशैली समाजवादी बनाउन सकिन्थ्यो जसका लागि एउटा नैतिक प्रतिबद्धता भए पुग्थ्यो । समाजवाद लागू गर्न कुनै नीति र कार्यक्रम चाहिन्छ तर त्यसका लागि बुद्धि छैन भने पनि कम्तीमा समाजवाद भनेको के हो भन्न मेरो जीवनशैली उदाहरण हो भन्नसम्म त सक्थे ।तर हाम्रो यथार्थ के छ भने नेताहरूले पुँजीवादको सम्पूर्ण भोगी जीवन बाँच्ने अनि आफूलाई कम्युनिस्ट भनाइराख्न पनि पाउने । समाजवाद बिक्ने ठाउँमा समाजवादी हँु भन्न पाइने । कम्युनिस्ट हुँ भनेर भोट माग्दा । हैन भने यदि नेताले भनेको कुरा र गर्ने कुरामा कुनै तादात्म्य हुन्थ्यो भने ३ वर्षअघि समाजवाद उन्मुख संविधान बनाएपछि यी नेताले समाजवादी काम के गरे ? वा पहिले के नै गरेका थिए ? यिनको जीवनशैली पुँजीवादीबाट समाजवादी भएको छ ? यीमध्ये कति आफ्नो निजी सम्पत्ति त्यागेर बसेका छन् कि भएकामा प्रत्येक महिना थप्दै ? नेपालको राजनीतिको चरित्र कतै बदलियो विगतका समाजवादी वर्षमा ? तसर्थ, अब अहिलेको लट का नेतालाई एउटा विनयशील अनुनय गर्नैपर्ने भएको छ: तपाईंहरूले समाजवाद त ल्याइसक्नुभयो संविधानमार्फत । अब अर्को के ल्याउने हो, सोच्दै गर्नुहोला किनकि अब ४ वर्षपछि त्यस्तै अर्को केही चाहिनेछ, अर्को चुनावका लागि ।"
समृद्धिका आधार के ?,"पञ्चायती कालखण्डदेखि राजनीतिक नेताहरूले यति वर्षमा हाम्रो देश फलानो देशजस्तै समृद्ध मुलुक बन्छ भनेर भाषण गरेको सुन्न पाइन्थ्यो । देशको समृद्धिका लागि कैयौं पञ्चवर्षीय योजना बने, त्रिवर्षीय योजना बने । हाम्रो देश अविकसित नै रहयो, जसले समृद्धिको नारा घन्काएर सर्वसाधारणलाई गुमराहमा राख्न खोज्छ, उसैसँग देश समृद्धिका आधार केके हुन सक्छन् भन्ने दृष्टिकोण छैन अनि कसरी बनोस् देश समृद्ध । हाम्रो देश जलस्रोतमा धनी भएकाले जल वा पानीलाई देश समृद्धिको आधार बनाउन सकिन्छ । पानीको उपयोग मूल रूपमा विद्युत् उत्पादन गरेर आफ्नो देशलाई चाहिनेजति विद्युत् उपभोग गर्न र बाँकी विद्युत् छिमेकीलाई बेच्न सकिन्छ । आम्दानीबाट उद्योगधन्दा विकास गर्न सकिन्छ । कृषि क्षेत्रको सुधार र उन्नतिको आधार तयार गर्न ठूला कुला वा नहर खनेर खेतीयोग्य जमिन जतिसक्दो बढी उपभोग गर्नुपर्छ । यसले अन्न र फलफूलमा आत्मर्भिर बनाउँछ । समृद्धिको पहिलो आधार आत्मनिर्भरतातिरको गमन हो । देश समृद्धिको आधार तयार गर्न हालको शिक्षा प्रणाली बाधक छ । हाम्रो शिक्षाले कुनै सीप सिकाएर त्यसमा कतिको दखल हासिल भयो भन्ने हेर्दैन । सैद्धान्तिक घोकाइ, सम्झाइ र पुन: लेखाइमा उत्कृष्टता देख्छ । देश समृद्धिको अर्को आधार जमिन हो । खेतीयोग्य जमिनमा उचित प्रकारको खेती गर्ने तथा खेती नहुने स्थानमा मानवीय बसोबास बढाउने पद्धति बसाउनुपर्छ । व्यवस्थित बसोबासमा काम थालिहाल्नुपर्छ । देश समृद्ध बनाउन युवा जनशक्तिको ठूलै भूमिका रहन्छ तर हाम्रो युवा जनशक्ति बाहिरिने क्रम तीव्र छ । त्यो जनशक्तिलाई ठोस योजनासहित फर्काउन सक्नुपर्छ । केशव अधिकारी, काठमाडौं"
प्रस्ट बोल्न अक्षम,"मधेसमा होस् या पहाडमा, नेपालमा सामाजिक, राजनीतिक, धार्मिक वा अन्य कुनै पनि विभेदीकरण र वैमनश्यता बढाउनमा भारतले बढी भूमिका खेलिरहेको हुन्छ । विजयप्रसाद मिश्र मधेस राजनीतिक खेलमैदान लेखमा यो कुरा व्यक्त गर्न अक्षम छन् । यो मधेस आन्दोलनका विषयमा विद्यावारिधि गरेका लेखकको योग्यताप्रति लाञ्छना होइन । यस्तो कुरामा स्पष्ट र वास्तविक धारणा पस्कने क्षमता राख्नसके राष्ट्रिय एकता जगाउन सहयोग पुग्न सक्छ । नत्र द्वन्द्वात्मक स्थिति यथावत् रहनेछ । भलो कसैको हुँदैन ।श्रीकृष्ण राजभण्डारी"
इतिहासको झल्को,जगत् नेपालद्वारा लिखित त्यो नोभेम्बर क्रान्ति मन पर्यो । ऐतिहासिक विषय भए पनि पढ्न सहज भाषाशैली । यसले इतिहासको झल्को दिएको छ । अरू पनि यस्तै ऐतिहासिक विषय समेटिने लेख रचना पढ्न पाइयोस् । घनश्याम नेपाल
भुटानमा नेपालीभाषी मन्त्री,"भुटानको मन्त्रिपरिषद्मा २ नेपालीभाषी समाचार पढ्दा खुसी लाग्यो । भुटान त्यही मुलुक हो, जहाँबाट करिब २० वर्षअघि १ लाखभन्दा बढी नेपालीभाषी भुटानीहरू खेदिए, नेपालमा शरणार्थी बन्न विवश भए । आज त्यही मुलुकमा नेपालीभाषीलाई मन्त्रिपरिषद् सदस्य बनाएको समाचार पढ्दा खुसी लाग्यो । भुटानको मन किन पलायो भनेर खुल्दुली पनि लाग्यो । ज्ञान तामाङ, कान्तिपुर अनलाइनबाट"
स्मार्ट लाइसेन्स पाउनै गाह्रो,२ महिनामा स्मार्ट लाइसेन्स दिने भनी समाचार आयो । तर के गर्ने मैले लाइसेन्सका लागि ट्रायल पास गरेको १ वर्ष भइसक्दा पनि अहिलेसम्म स्मार्ट कार्ड पाउन सकेको छैन । पैसा तिरिसकियो । १ वर्षमा पनि स्मार्ट लाइेसन्स पाइनँ । जितबहादुर बिके
पदीय आचरणमा नबस्दा,"मन्त्री बन्नु मान पनि राख्नु सम्पादकीय पढेपछि लाग्यो नेताहरू एकथोक बोल्छन् भित्रभित्र अर्कै व्यवहार गर्छन् । नैतिकताको ख्याल गर्दैनन् । मतदाताले जिताएपछि आफूलाई शासकै ठान्छन्, सेवकको पंक्तिमा उभ्याउन चाहँदैनन् । राजनीतिलाई दुर्गन्धित बनाउने यस्तै पात्र र प्रवृत्तिले हो । रमेश ढुंगाना"
पुरुष सापेक्ष संस्कार,"कात्तिक ८ गते राति सिकागो (अमेरिका) मा सुत्नै लाग्दा मेरो मोबाइल फोन बज्यो । विराटनगरमा जाग्राम बसेकी मेरी श्रीमती डाँको छाडेर रुन थालिन् । किन रोएको भनेर अलि झर्किएँ तर फेरि आमाहरूलाई त केही भएन भनेर आत्तिएँ । ससुरालीमा ९१ र ८२ वर्षीया दुई जना सासूआमा हुनुहुन्छ । ९४ वर्षीया फुपूसासू विराटनगरमा बितेको खबर श्रीमतीले फोनमा दिँदा म दिउँसो अफिसमा थिएँ । फुपू जानुभो भन्ने खबरले एकछिन भावविह्वल भएपछि थामिँदै भनेको थिएँ, राम्रै भयो, शारीरिक पीडाबाट मुक्त हुनुभो । जाने बेला उच्छ्वासले राधाकृष्ण भनेर प्राण त्याग गर्नुभएछ । कुनै पाप गर्नुभएको रहेछ भने पनि लोक भनाइअनुसार प्राण त्याग्ने बेलाको भगवद् नामोच्चारणले सिधै स्वर्ग जानुहोला भन्ने मनमा भयो तर अहिले यस्तो जोडको रोदन किन भनेर श्रीमतीलाई सोधेँ । फुपूको किरिया विराटनगरमा गर्न नदिने भए । विराटनगरमै आउनुस् भन्दा नि मान्दैनन् र पहाडको आफ्नै घरमा किरिया बस्छौं भन्छन्, उनले भनिन् । मैले कारण सोधेँ । फुपूको घरपट्टिका मानिस काठमाडौंमा र पहाडमा बस्छन् । उनीहरूले आफैं किरिया गर्ने भनेछन् । पण्डित र यहाँ भेला भएको समाजले पनि घरपट्टिकाले त्यसो भनेपछि माइतीको केही चल्दैन, दुई ठाउँमा भाँडो राख्न मिल्दैन भन्छन्, श्रीमतीले सुनाइन् । मलाई अलि विस्मय भयो ।फुपूको जीवन आम नारीको जस्तो भएको भए यो ठिकै हुन्थ्यो । साधारणतया हिन्दु परम्परा र शास्त्रानुसार स्त्रीको विवाहपश्चात् घर, थर र कर्मथलो आफ्नो वैवाहिक घर हुन्छ, अर्थात् पतिको घर । माइतीको वंश र आश्रय त्यागिन्छ अनि पतिको वंश र कुल आफ्नो हुन्छ । हिन्दु समाज पितृसत्तात्मक हो । फुपूको विवाह नौदस वर्षको उमेरमा ८५ वर्षअघि पूर्वी पहाडको एक कुलीन क्षत्री परिवारमा भएको थियो तर सासूको कहरले बिहेलगत्तै फुपू माइत फर्किनुभयो । त्यसपछि एकाध खेपबाहेक न पति न तिनको परिवारले सोधखोज गरेका थिए । फुपू स्वयंले पनि पतिसँग जाने वा सोधखोज गर्ने वास्ता राख्नुभएन । लोग्ने मर्दा तिनका परिवारले फुपूलाई खबरसम्म गरेनन् । यसलाई अस्वाभाविक पनि मानिएन । गर्भेटुहुरी भएकीले होला, तीन वर्ष जेठा दाजुसँगै आँटिली आमाको मायाकै न्यानोमा हुर्किन फुपू माइत फर्कनुभयो । माइतमै कुलीन झर्रा क्षत्री परिवारको बन्धनअनुशासनमा बसी जवानीका वसन्त र वृद्धावस्थाका बर्खा र हिँउद काट्नुभयो । जिन्दगीभरि दाजु लीलाभक्तको प्रगतिलाई आफ्नो प्रगति र उनको परिवारलाई आफ्नो परिवार ठान्नुभयो । दाजुकै छोराछोरीलाई ज्युज्यान गरी हुर्काउनु, बढाउनुभयो । तीन दशकअघि दाजुको देहान्त भयो । दाजुले दिएको जग्गा नागरिकता नभएकाले फुपूका नाममा पास हुन सकेन । एक जना भदाले सीडीओ अफिसमा बेहोरा भन्ने क्रममा फुपूको सानैमा बिहे भएको खुस्काएछन् । त्यसपछि सीडीओले केको नागरिकता दिन्थ्यो पतिले सनाखत नगरी हुँदैन भन्यो । कहिले कसका नाममा, कहिले कसका नाममा राख्ने क्रममा जग्गा हिनामिना भयो । कालान्तरमा माछामासु छाड्नुभयो र कृष्णमार्गी वैष्णव भई दीक्षा लिनुभयो । फुपूलाई कसैसँग कुनै माग वा गुनासो रहेन । पछिल्लो समय फुपूलाई हाड मक्किने (आस्टियोपरोसिस) रोगले भेटेको थियो ।श्रीमतीले मलाई साथ दिने कोही छैन भनिन् । सालोलाई फोनमा सोधेँ । उनले पनि हाम्रो केही चल्दैन, भिनाजु । तीन जना पण्डित आँगनमा हुनुहुन्छ, उहाँहरू पनि त्यसै भन्नुहुन्छ भने । पण्डितजीसँग कुरा गरौं एक फेर, के भन्दारैछन्, मैले भनेँ । तुलसा मैयाँबाहेक सबै जना घरपट्टिकाले किरिया गर्न चाहे पाउँछन् भन्ने लोकविचार पण्डितले सुनाए ।तर शास्त्रले के भन्छ, पण्डितजी ? मैले सोधेँ । शास्त्रअनुसार घरपट्टिकाले चाहे उनीहरूले गर्न पाउँछन्, पण्डितले निष्कर्ष सुनाए । विराटनगर आउन पनि नमान्ने, मुखाग्नि पनि नदिने अनि किरिया गर्ने अधिकार तिनीहरूलाई कसरी हुन्छ ? मैले तर्क गरेँ ।त्यो त ठिकै हो तर एक जनाबाहेक कोही त्यसो भन्दैनन्, के गर्ने ? भनेर पण्डित फोनबाट हटे । सालाले पनि स्वर ठूलो पारे र दिदीलाई चुप लाग्न आदेश दिए, अमेरिकाबाट आएर अन्तिम बेला फुपूको सेवा गर्न पाउनुभो, अरू के चाहियो ? छाड्नुस् यी सब लफडा ।दसैंको षष्ठीका दिन विराटनगर पुग्दा फुपूलाई अर्धबेहोसी अवस्थामा भेट्यौं । सालाले न भरपर्दो स्वास्थ्यकर्मी भेटिराखेका थिए न फुपूको सरसफाइ गर्ने दक्ष महिला वा पुरुष । ओछ्यानमा सुतेको सुतेकैले गर्दा दुवैपट्टि बेडसोर (ओछ्यान घाउ) भइसकेको थियो । फुपूको असह्य पीडालाई घटाउन सकिन्छ कि भनेर लगत्तै म अस्पतालतर्फ सिटी रिक्सामा दौडिएँ । जान त एक दिन सबैलाई छ तर जीवनका अन्तिम दिनहरूमा कष्ट र पीडा हुनु हुन्न भन्ने मेरो मान्यता छ । अस्पतालमा जेरियाट्रिक (वृद्धावस्थासम्बन्धी चिकित्सा) को डाक्टर नपाइने रहेछ । घरमा गएर नर्सले इलाज गर्ने व्यवस्था पनि रहेनछ । फुपूको असह्य कष्ट कम गर्न सकिन्छ कि भनेर डाक्टरलाई सोध्दा तिनले सादा कागजमा दुई थरी गोली लेखिदिए । त्यही घोलेर खुवाउँदा फुपूलाई केही अथवा भयो । भोलिपल्ट सरसफाइका बाबजुद घाउबाट गन्ध आउन थाल्यो । ड्रेसिङ गर्ने मानिस ल्याउन सिटी रिक्सामा खुर्र शिक्षण अस्पताल कुदेँ । फूलपातीका दिन एमर्जेन्सीबाहेक सबै बन्द । बिन्तीभाउ गरेपछि एक जना राय थरका स्वास्थ्यकर्मी घर जान तयार भए । त्यस दिन र भोलिपल्ट राम्रो ड्रेसिङ गरिदिए । पर्सिपल्टदेखि न आए न फोन उठाए । मेरी फुपूसासूबारे यति बेलीविस्तार लाउन आवश्यक थिएन । सम्भ्रान्त क्षत्री परिवारकी एक वयोवृद्ध चेलीको सामाजिक, कर्मकाण्डी, कानुनी र जीवनका अन्तिम दिनहरूको अवस्था अहिले पनि यस्तो हुँदोरहेछ भन्ने बुझाउन चित्रण गरेको हुँ । उनको यस्तो स्थिति भयो भने साधनविहीन अरू नारीको के अवस्था हुँदो हो !मोरङ नेपालका विकसित जिल्लामा पर्छ । विराटनगर काठमाडांैपछिको ठूलो मात्र होइन, सबैभन्दा जागरुक, सचेत र धेरै मन्त्री, प्रधानमन्त्री उत्पादन गरेको सहर हो । त्यहाँ स्वास्थ्य सेवा, सामाजिक न्याय र धार्मिक रूढिको अवस्था यस्तो छ भने देशका अविकसित, पिछडिएका गाउँठाउँमा कस्तो होला ? र, पञ्चायती आधुनिक सामन्तवाद, बहुदलीय प्रजातन्त्र र सामाजिक अनि आर्थिक अधिकारका लागि लडिएको दसवर्षे माओवादी जनयुद्ध पछिको गणतन्त्रमा पनि महिलाको पुरुष निरपेक्ष कानुनी अधिकार स्थापित हुन सकेको छैन ।पाँच दिनपछि टीका आशीर्वाद थापी श्रीमतीलाई फुपूको स्याहारको मोर्चा सम्हाल्न छाडेर म सिकागो फर्कें । त्यसको तीन दिनमै फुपूले आफ्नो कष्टकारी काया त्याग्नुभयो । भोलिपल्ट सालालाई फोन गरेँ । चतरा जाने मान्छे हुँदैनन् भनेको त लोग्नेमान्छे, स्वास्नीमान्छे सबै गए । दिदी पनि मलामी जानुभो, उनले सुनाए, आफ्नो श्राद्ध फुपूले उहिल्यै पण्डित बोलाएर गराइसक्नुभएको थाहा पाएपछि दिदी शान्त हुनुभो । जीवन छँदै श्राद्ध गरेको मलाई थाहा थिएन । फुपू त एकैछिनमा खरानी हुनुभो । सजिलै गरी जानुभो । बाँच्ता पनि कसैलाई दु:ख दिनुभएन, मर्दा पनि त्यस्तै । दसैं सिद्धिएपछि र तिहार सुरु हुनुअघि कुनै बाधा अड्चन नगराउने गरी जानुभो, सालाको बोलीमा सन्तोष र शान्ति थियो ।धर्मात्मा हुनुहुँदोरहेछ । स्वर्गमा पनि कसैसँग केही माग नगरी, कसैलाई दु:ख नदिई बस्नुहुनेछ भन्ने मलाई पक्का विश्वास छ, मैले भनेँ अनि मनमनै भनेँ, अरू फुपूहरूको जीवन सजिलो बनाउन यस लोकमा भने हाम्रो न्याय र अधिकारको माग कम हुनु हुँदैन । मिश्र संयुक्त राज्य अमेरिकास्थित लुइस विश्वविद्यालयमा अंग्रेजीका विभागाध्यक्ष हुन् ।"
प्रहरीमा सेवा विशिष्टीकरण,गणेशराज राई
राजनीति विशुद्ध सेवा,"यु वा पुस्ता राजनीति मन पराउँदैन । राजनीतिको कुरा आउँदा उनीहरू नाक खुम्च्याउँदै भन्छन्, यो फोहोरी खेल हो, स्वार्थी व्यापार हो । लुटतन्त्र, बेथिति अनि पथभ्रष्ट र भ्रष्टाचारको अखडा हो । राजनीति गर्नेहरू छेपाराझै रङ फेर्न, ढाँट्न, चाकडी र चाप्लुसी गर्न र गराउन सिपालु हुन्छन् । दसैंतिहारकै सेरोफेरोमा साथीभाइ, आफन्तलगायत धेरै व्यक्तिसँगको भेटघाटका क्रममा मैले थोरै युवाले मात्र राजनीतिमा रुचि राखेको पाएँ तर राजनीतिमा आकर्षित भएका अधिकांश युवाको बुझाइ राजनीति सुनको अन्डा पार्ने कुखुरा हो भन्ने छ । उनीहरूको मूलमन्त्र नेताहरूको चाकडी गरेर भए पनि आफ्नो स्वार्थ पूरा गर्ने, जतिसक्दो छिटो पार्टीको संघसंगठनमा पकड जमाउँदै शक्तिमा पुगेर शान, मन र वैभव प्राप्त गर्ने महत्त्वाकांक्षा देखिन्छ । यस्ता व्यक्ति जस्तोसुकै अपमान सहेर पनि स्वार्थ पूरा नहुन्जेल नेताको पछि लागिरहन्छन् । जस्तै हर्क गर्न तम्तयार रहन्छन् । हिजोका सडकछाप कार्यकर्ता आज कसरी करोडौं र अरर्बांैपतिका मालिक, शक्तिका केन्द्र र ठूला राजनेता कहलिए भनी हिसाबकिताब गर्दै आफू पनि त्यस्तै बन्ने सपनासाथ राजनीतिमा होमिएका देखिन्छन् । आज देश र जनताले खोजेका युवा नेता यस्तै हुन् ? बेथितिको यो चरम दलदलमा फसेको देशलाई यस्तै सोच, आदर्श र भिजनविहीन दलाली मानसिकता भएका नेताले मुक्ति दिलाउला ? राजनीति सुनको अन्डा पार्ने कुखुरा हो ? कि व्यापार र ठेक्कापट्टा गर्ने संस्था हो ? आशा र भरोसा लाग्दा युवाको दिमागमा स्वार्थी र निकृष्ट सोचको वीजारोपण कसले गर्यो ? कसरी भयो ? सोचनीय छ । म सामान्य सचेत नागरिक हुँ । दलगत राजनीति गर्ने रहर छैन तर मलाई राजनीति मन पर्छ । राजनीति देशको पहिचान हो, भविष्य हो । संविधान र कानुनको स्रोत हो । देशको सामाजिक, आर्थिक, सांस्कृतिक र कानुनी मूल्यमान्यताको संरक्षक हो । हरेक नागरिक, विशेष गरी युवावर्ग देशको राजनीतिक र कानुनी व्यवस्था, मूल्यमान्यताप्रति सजग, सचेत र जानकार रहनु आवश्यक हुन्छ । दलगत राजनीति गर्ने सोच राखेको युवाले राजनीति विशुद्ध सेवा हो, व्यापार र ठेक्कापट्टा गर्ने, संविधान र कानुन उल्लंघन गर्दै गुन्डागर्दी गर्ने क्रीडास्थल होइन भन्ने बुझ्नुपर्छ । नेपाली जनताले आफू सार्वभौम बन्नकै लागि राणाशासन फाले, राजतन्त्र फाले । मुलुकमा लोकतन्त्र छ । समावेशी पद्धतिसहितको संघीयता कार्यान्वयनमा आइसकेको छ । शासक र शासन पद्धतिमा व्यापक हेरफेर भए पनि आधुनिक शासकवर्गहरूको व्यवहार र संस्कारमा उत्तरदायित्व र जवाफदेहिताविहीन स्वेच्छाचारी मानसिकता परिवर्तन हुन सकेको देखिँदैन । नेताहरू आफू शक्तिमा पुग्न जनताको अभिमतसमेत अपमान गर्न पछि पर्दैनन् । सार्वभौम नेपाली जनताले भुल्नै नसक्ने गरी दसैं टीकाटालो प्रकरण भर्खरै सकिएको छ । प्रधानमन्त्री केपी शर्मा ओलीले ५ दिन समय तोकेर अनौपचारिक रूपमा सबैलाई टीका लगाउन आउनु भनी आदेश दिए । स्वेच्छाले लगाइने टीका बाध्यता, समर्पण र चाकडीका रूपमा रूपान्तरण गर्न खोजे । राष्ट्रियता, सार्वभौमसत्ता, स्वतन्त्र र सक्षम न्यायपालिका, राष्ट्रिय एकता तथा सामाजिक सद्भाव देखाउने दाँत मात्रै भएजस्तो अनुभूत हुन्छ । जुनसुकै वाद वा सिद्धान्तको धमास दिए पनि सबैको एउटै ध्येय देखिन्छ जसरी पनि शक्तिमा पुग्ने, सोझा र निर्धामाथि शासन गर्ने अनि देशको साधनस्रोत दोहन गरेर ऐसआराम, शानसौकतको जिन्दगी बिताउने, धनदौलत थुपार्ने । यसले राजनीति बदनाम हँुदै गएको छ । बेथितिबाट गुज्रिएको देशलाई मेसो मिलाएर फुकाउने जिम्मा युवा पुस्ताले लिओस् । युवा नेताले निजी स्वार्थ, भौतिक सुखसुविधा र संकुचित विचार त्यागी विशुद्ध सेवाभावले देश र जनताका खातिर काम गर्ने प्रण गर्नुपर्छ । लेखक अधिवक्ता हुन् ।"
फाल्गुनन्दका नाममा फाटो,"२ ०२१२३ सालताका इलाम गौंडाभित्र पर्ने लिम्बू गाउँहरूमा किपटबारे अध्ययन गरेका ब्रिटिस समाजशास्त्री लिओलन काप्लानले आफ्नो पुस्तकमा लेखेका छन्, बाहुनले लिम्बूको संस्कार बाहुनकै तरिकाले ग्रहण गरे तर लिम्बूले बाहुनको संस्कार ग्रहण बाहुनकै तरिकाले गरे । गाउँघरमा बाहुनी बज्यैलाई बाँदर देउ लाग्यो भने उनी लिम्बू देवारी फेदाङमाकहाँ घरै पुगेर झारफुक गराउँथिन् । लिम्बूले भने सत्यनारायण पूजा आफ्नो घरमै लगाउँथे । लगाउँदै छन् पनि । यस्तो कार्यलाई संस्थागत गर्ने व्यक्ति हुन्, फलामसिंह लिङदेन उर्फ फाल्गुनन्द । फलामसिंह १९४२ कात्तिक २५ गते आइतबार इलामको इभाङस्थित चुक्चिनाम्बामा बाबु जगुनबाज लिङदेन र आमा हंसमती बेघाको कोखबाट जन्मिएका थिए । जानिफकारहरूका अनुसार न्वारनमा उनको नाम नरध्वज थियो । बाल्यकालमा हातखुट्टामा फलामको चुरा लगाइदिइएकाले उनलाई गाउँलेले फलामसिं भनेर चिन्न थाले । कालान्तरमा हिन्दु जोसमनी पन्थहरूबाट दीक्षित भएपछि उनलाई चेलाहरूले महागुरु फाल्गुनन्द भन्न थाले । आज फाल्गुनन्दको १३४ आंै जन्मदिन पारेर विविध कार्यक्रम भइरहेका छन् । उनलाई नेपाल सरकारले सोह्रौं राष्ट्रिय विभूति घोषणा गरेको छ । सरकारले फाल्गुनन्दको जन्मदिनमा किरात धर्मावलम्बीका लागि भनेर सार्वजानिक बिदा गरेको छ । फाल्गुनन्दको शरीरले मदमंस (जाँडरक्सी, मासु) बाल्यकालदेखि नै सहन सकेन । उनी विसं १९६४ मा दार्जिलिङको गुम पहाडबाट भारतीय आर्मीमा भर्ती भए । पहिलो विश्वयुद्धमा उनले फौजी जीवन छाडे । भारतका धामहरू डुले । जोसमनिपन्थका शशिधर स्वामीका चेला मधुनन्दसँग नजिक पुगेपछि योग गर्ने, ब्रह्म ज्ञान खोजी गर्ने कार्यमा लागे । यसपछि उनी सादगी, तपस्वीको जीवन जिउन थाले । साधु भएर केही आफ्ना चेलाका साथ उनी लिम्बू गाउँघर डुल्थे । निधारमा विघौद, कम्मरमुनि सेतो मेखला लगाएर हिँड्थे । हातमा चिम्टा बोकेका हुन्थे । आँगनमा चरु पोल्दै, मन्दिर निर्माण गर्दै हिँड्थे । सत्य आहार, सत्य विहार, सादगी भोजन गर्नुपर्छ, सत्य कर्म गर्नुपर्छ, सत्य बोल्नुपर्छ भन्थे । आफूलाई युमा महारानी हुँ भन्ने उनी सत्यहाङमा उर्फ फाल्गुनन्द नामले चिनिन थाले । उ बेला लिम्बूहरूको आर्थिक स्तर नाजुक थियो । लिम्बूका संस्कार, संस्कृति खर्चालु थिए । छोरीचेलीको विवाह हुँदा रीत (सोत) खाने प्रथाले दह्रो जरा गाडेको थियो । ससुरालीलाई जसले बढी सुनौली (सुन) र रूपौली (रुपैयाँ) पुर्याउन सक्छ, उसको इज्जत ठूलो हुन्थ्यो । विवाह, बर्खीमा जसले बढी ठूलठूला चारखुट्टे चौपाया काट्न सक्छ, जसले जाँडरक्सीको खोलो बगाउन सक्छ, उसैलाई मानिन्थ्यो । यस्ता खर्चालु संस्कार सम्पन्न गर्न जिम्मावाल लिम्बूहरू रुपैयाँ काढ्न आफ्ना रैतीहरू बाहुन, क्षेत्रीकहाँ पुग्थे । बाहुन, क्षेत्रीहरूले सुब्बाका पाखा, खेतहरू भोगबन्धकी र मासिकट्टामा लिन्थे । सुब्बाहरूले उनीहरूको विवाह, बर्खी संस्कारैपिच्छे बढ (थप) ऋण लिन्थे । घरबारविहीन भएर बसाइँ हिँडेका लिम्बूहरू फाल्गुनन्दको आँखामा ठोकिन्थे । लिम्बू सामाजिक जनजीवनको दर्दनक अवस्था सम्हाल्न फाल्गुनन्दले थुमथुमका लिम्बू, सुब्बा बोलाएर १९८८ वैशाख २४ गते पाँचथरको चोक्मागुको लब्रेकुटीमा सत्य धर्म मुचुल्का गराए । मुचुल्कामा छोरीचेलीको सोत खान नहुने, संस्कृति, संस्कार, अनुष्ठानमा मदमंस प्रयोग गर्न नहुने मुख्य बुँदा थिए । यो मुचुल्काले विशेष गरी विपन्न लिम्बूको जीवनमा ठूलो परिवर्तन ल्यायो । लिम्बू जातिमा भोगबलिप्रथाले ठाउँ लिएकै सुबाङ्गी प्रथाबाट देखिन्छ । गोर्खालीले सुब्बालाई लालमोहर, सनद र रुक्का मात्र दिएका थिएनन्, दुर्गादेवीको उपासना गर्ने, दुर्गादेवीको शक्तीपिठ स्थापना गर्न नवमीमा मार हान्ने हुकुम प्रमाङ्गी पनि गरे । नयाँ टीकामा सँुगुरको हक्तक्वा ससुरालीमा बुझाउने प्रचलन पनि सुरु भयो । संस्कारमा चौपायाको भोग दिने संस्कार भित्रियो । मुन्धुमअनुसार लिम्बूका देवारी फेदाङमाले आफ्ना इष्टदेवी युमालाई सेगेफुङ (बाहुनीवर ?) अर्पण गरे पुग्छ । फाल्गुनन्द आफ्नो भाषा, लिपि, संस्कृति, संस्कारमा पोख्त थिए तर उनले संकलन गरेका मुन्धुम मौलिक अवस्थामा भने पढ्न पाइएको छैन । उनको २००५ चैत २२ गते सोमबार पाँचथरको हाल फाल्गुनन्द गाउँपालिकाको इम्बुङको हाङयकमा देहान्त भयो ।फाल्गुनन्दको समाजसुधारलाई अनुयायीले विवादमा तान्ने प्रयास गरेका छन् । सत्यधर्मको मुचुल्कापश्चात् लिम्बूहरू साम्माङ च्याङताङबा र सत्यहाङमा भनेर विभाजित भएका हुन् । अथवा आफ्ना कुलदेउता मान्ने र हिन्दु जोसमनीपन्थ मान्ने । संस्कारहरूमा भोगबलि चढाउने र नचढाउने अथवा हत्यहाङमा र सत्येहाङमा भनेर फाटो बढेकै छ । सत्यहाङमा पन्थीहरू फाल्गुनन्दको समाजसुधारलाई लिम्बू जातिको धर्मको जग बनाउन खोजिरहेका छन् किरात धर्म भनेर । भगवान् बनिने, भक्तजन बनाउने, चरु पोल्ने, होम यज्ञादि गर्ने, शंख फुक्ने, कान फुक्ने, शब्दी गर्ने, सुसमाचार प्रवाह गर्ने, भविष्यवाणी गर्ने, भेटी उठाउने उनीहरूको नियमित कार्य हो । हिन्दु र इसाई दुइटै धार्मिक क्रियाकलाप देखाएर राज्यका हर्ताकर्ता र विदेशी दातालाई खुसी पार्न खोज्नेहरू पनि देखिएका छन् । लिम्बू जातिको मौलिकतामा विचलन आउने जोखिम बढेको छ । अनुयायीले फाल्गुनन्दको समाजसुधारलाई दन्त्यकथा बनाउँदै छन् । फाल्गुनन्दले खडेरीमा पानी उमारे, पहिरो थामे, राजाका अगाडि हातगडी आफैं फुस्किएजस्ता कुरा गरेर उनलाई कतै भगवान् त कतै जादुगर पनि बनाउन खोजिँदै छ । यो लिम्बू समाजमा चिन्ताको विषय बनेको छ ।जातीय संस्था किरात याक्थुङ चुम्लुङका अगुवा भने साम्माङच्याङ पुजेर अथवा परम्परागत संस्कारमा रहेर धर्मको नाम किरात लेख्नुपर्छ भन्नेमा देखिन्छन् र लेख्दै लेखाउँदै छन् । अर्का थरी लिम्बूहरू भने साम्माङच्याङ पुजेर युमा धर्म लेख्दै छन् । लिम्बू जातिको आस्था र विश्वासलाई बौद्ध र हिन्दुहरूले परापूर्वकालदेखि अतिक्रमण गर्दै आइरहेको पाइए पनि धर्मको बहस भने लिम्बू जातिमा भर्खर सुरु भएको छ । यस्ता विवादसँग फाल्गुनन्दलाई जोड्न हुन्न । महान् समाजसुधारक फाल्गुनन्दलाई श्रदाञ्जली । मुन्धुमविद लेखक तेह्रथुमको लालीगुराँस नगरपालिकाका प्रमुख हुन् ।"
क्यालिफोर्नियामा आगलागी,लस एन्जलस (एपी) अमेरिकाको क्यालिफोर्निया राज्यको जंगलमा लागेको आगोका कारण कम्तीमा ९ जनाको मृत्यु भएको छ । राज्यको उत्तर र दक्षिणी क्षेत्रबाट तीव्र गतिमा फैलिएको आगलागीका कारण हालसम्म ७५ हजार घरधुरीका २ लाख ५० हजार मानिस विस्थापित भएका छन् । अधिकारीका अनुसार ३५ जना हराइरहेका छन् । डढेलो करिब १४ हजार १ सय ५० हेक्टर क्षेत्रमा फैलिएको छ । मध्य लस एन्जलसदेखि ६४ किलोमिटर उत्तरपश्चिममा पर्ने थाउजन्ड ओक्स क्षेत्रबाट उक्त डढेलो सुरु भएको हो । क्याम्प क्रिकबाट सुरु भएको क्याम्प फायर नामक आगलागीका कारण टाउन अफ प्याराडाइज ध्वस्त भएको छ । लस एन्जलसको पश्चिमी क्षेत्रमा लागेको वुल्जी फायर नामक डढेलो एउटा प्रमुख राजमार्ग र तटीय क्षेत्रतर्फ फैलिरहेको छ । शक्तिशाली आँधीसँगै दुवै डढेलो तीव्र रूपमा फैलिरहेका छन् । डढेलो रातारात फैलिएर लस एन्जलसदेखि पश्चिममा पर्ने हाइवे १०१ सम्म पुगेको हो । थाउजन्ड ओक्सदेखि पश्चिमका बासिन्दालाई सुरक्षित स्थानमा जान चेतावनी दिइएको छ । आगलागी क्यालिफोनिर्याको दक्षिणी क्षेत्रको मालिबु रिसोर्टतर्फ बढिरहेको जनाइएको छ । उक्त क्षेत्रमा कतिपय हलिउड कलाकारहरूको घर रहेको छ । राष्ट्रपति डोनाल्ड ट्रम्पले जंगल व्यवस्थापनमा भएको कमजोरीका कारण आगलागी फैलिएको भन्दै बजेट कटौती गर्ने चेतावनी दिएका छन् । क्यालिफोर्नियाको उत्तरी भागबाट यात्रा गरिरहेका व्यक्तिको सवारी साधनलाई आगोले छोएपछि गाडीमा रहेका ५ ज्यान गएको हो । क्यालिफोर्निको घना जंगलमा विगत लामो समयदेखि आगो लागिरहेको छ । समयसमयमा सरकारले आगो निभाएको बताए पनि पूर्णरूपमा जंगलको आगलागी नियन्त्रण हुन नसक्दा मानिसको मृत्यु भइरहेको बताइएको छ । आगलागी नियन्त्रणका लागि उद्धारकर्मीलाई खटाइएको भए पनि तीव्र गतिको हावाका कारण सम्भव हुन सकिरहेको छैन । क्यालिफोर्नियाको राजधानीबाट करिब १३० किलोमिटर उत्तरको जंगलमा लागेको आगो शुक्रबारदेखि फैलिएको हो । अधिकारीहरूले घटनाको छानबिनका लागि टोली गठन गरिएको बताएका छन् । हालसम्म क्यालिफोर्नियाको वन विभागले भने कुनै थप सूचना दिएको छैन ।
राष्ट्रपतिद्वारा संसद् भंग,"कोलम्बो (एएफपी) श्रीलंकाका राष्ट्रपति मैत्रीपाला सिरिसेनाले देशमा उत्पन्न राजनीतिक संकटबीच शुक्रबार राति संसद् भंग गरेका छन् ।निर्णयसँगै उनले जनवरी ५ मा मध्यावधि निर्वाचनको घोषणासमेत गरेका छन् । राष्ट्रपतिको घोषणासँगै श्रीलंकामा निर्धारित कार्यकालभन्दा २ वर्ष अगाडि नै निर्वाचन हुने भएको छ । सिरिसेनाले गत महिना प्रधानमन्त्री रनिल विक्रमसिंघेलाई बर्खास्त गरेका थिए । उनले पूर्वराष्ट्रपति महिन्दा राजापाक्षलाई प्रधानमन्त्री पदमा नियुक्त गरेपछि श्रीलंकामा राजनीतिक संकट बढेको हो । राजापाक्षले राष्ट्रपतीय निर्वाचनमा सिरिसेनासँग प्रतिस्पर्धा गरेका थिए । विक्रमसिंघेको पार्टीले त्यस्ता कदम चाल्ने अधिकार राष्ट्रपतिलाई नभएको बताएको छ । राष्ट्रपतिको कदमलाई विक्रमासिंघेको दलले सर्वोच्च अदालतमा कानुनी चुनौती दिने जनाएको छ । पूर्वअर्थमन्त्री तथा युनाइटेड नेसनल पार्टीका नेता मंगला समराविराले भने, मैत्रीपाला सिरिसेनाको तानाशाही कदमविरुद्ध अदालतमा, संसद्मा र चुनावमा लड्नेछौं ।विक्रमासिंघेले आफूलाई बर्खास्त गर्ने कदमप्रति संसद्मा चुनौती दिने बताएपछि सिरिसेनाले संसद् र मन्त्रिपरिषद् दुवै निलम्बन गरेका थिए । विघटित संसद्मा २२५ जना सांसद रहेका थिए । राष्ट्रपतिको पछिल्लो निर्णयसँगै ७२ वर्षीय राजापाक्ष जनवरी १७ सम्मका लागि कामचलाउ सरकार प्रमुखका रूपमा रहनेछन् । तर सो कदम गैरकानुनी भन्दै विक्रमसिंघेले पद छाड्न अस्वीकार गर्दै आएका छन् । देशको नाममा गरिएको आफ्नो सम्बोधनमा सिरिसेनाले संविधानको मर्म अनुसार नै आफूले प्रधानमन्त्री नियुक्त गरेको दाबी गरेका थिए । विक्रमसिंघेको युनाइटेड नेसनल पार्टी (यूएनपी) का एक सांसदले संसद् भंग गर्ने राष्ट्रपतिको कदम गैरकानुनी भएको बताएका छन् । सांसद अजित पेरेराले राष्ट्रपतिको कदम अस्वीकृत हुने विश्वास व्यक्त गरे । उनले भने, हामीले बिनारक्तपात देशको राजनीतिक निकास खोज्न निर्वाचन आयोगलाई आग्रह गरिरहेका छांै । बीबीसीका अनुसार नयाँ सरकारका लागि संसद्मा पर्याप्त समर्थन जुटाउन नसकिने अवस्था आएपछि सिरिसेना र राजापाक्ष दुवैले समय अगावै निर्वाचन चाहेका हुन् । राजापाक्षको दलका नेता सुसिल प्रेमजयनाथाले सिरिसेनाको कदम उचित भएको बताए । उनले संसदमा देखिएको शक्ति संघर्ष अन्य गर्दै नयाँ संसद्को चयनका लागि सिरिसेनाको निर्णय उचित भएको जनाए । उनले भने, अब हामीसँग सीमित अधिकारसहितको कामचलाउ सरकार छ, त्यसैले हामीले स्वतन्त्र र निष्पक्ष चुनाव गर्नुपर्छ ।पूर्वराष्ट्रपति राजापाक्ष श्रीलंकामा विवादास्पद नेता हुन् । देशमा जारी गृहयुद्धको सन् २००९ मा अन्त्य भएको घोषणाछि उनी लोकप्रियसमेत बनेका थिए । तर तमिल विद्रोहीलाई युद्धमा पराजित गर्न निहत्था जनतालाई प्रयोग गरेको आरोप उनीमाथि लाग्ने गरेको छ । श्रीलंकामा बढदो राजनीतिक संकटप्रति अन्तर्राष्ट्रिय समुदायले चासो र चिन्ता व्यक्त गरेका छन् । उनीहरूले पनि आफ्ना पछिल्ला कदम सच्याउन राष्ट्रपति सिरिसेनालाई आग्रहसमेत गरेका छन् । अमेरिका, राष्ट्रसंघ र युरोपेली संघले घटनाप्रति गम्भीर चासो उत्पन्न भएको जनाएका छन् । श्रीलंकाली राष्ट्रपतिको संसद् भंग गर्ने निर्णयका कारण उत्पन्न राजनीतिक संकटप्रति वासिङटनको गम्भीर ध्यानाकर्षण भएको छ, अमेरिकी विदेश मन्त्रालयद्वारा जारी विज्ञप्तिमा भनिएको छ, श्रीलंकाको साझेदारका रूपमा अमेरिका देशको स्थायित्व र समृद्धिका लागि राजनीतिक संस्था र प्रक्रियालाई सम्मान गर्नुपर्ने आवश्यकतामा विश्वास राख्छ ।"
कलेजो जोडिएका बालिका छुट्टाइयो,अस्ट्रेलिया (कास) शरीरसँगै कलेजो जोडिएका १४ महिनाका २ भुटानी बालिकालाई मेलबर्नका चिकित्सकले सफलतापूर्वक छुट्टयाएका छन् । शरीर जोडिएका निमा र दावा उपचार गराउनका लागि आफ्नी आमासँग करिब २ महिनाअघि अस्ट्रेलिया आइपुगेका थिए । मेलबर्न रोयल चिल्ड्रेन अस्पतालमा पेडियाट्रिक सर्जन डा जो क्रामेरीको नेतृत्वमा भएको ६ घण्टा लामो सर्जरीपछि उनीहरूलाई छुट्टयाइएको हो । सर्जरीमा डेढ दर्जन बढी स्वास्थ्यकर्मीको संलग्नता थियो । सर्जरीबाट उनीहरूको जोडिएको अंग अलगअलग रूपमा बाँडिएको छ । चिकित्सकका अनुसार उनीहरूको कलेजोका साथै अन्य अंगहरूसमेत जोडिएका थिए । चिकित्सकहरूले कलेजो छुट्टयाउने प्रक्रिया आफूहरूले सोचेभन्दा अलि कठिन रहेको बताए । दुवै बालिकाहरू हाल अस्पतालमा छन् । चिकित्सकहरूले यस किसिमको सर्जरी असामान्य रहेको बताए । उपचारखर्च ३ लाख ५० हजार डलर (करिब ३ करोड रुपैयाँ) भिक्टोरिया राज्य सरकारले तिरिदिएको छ । उनीहरू उपचारका लागि मेलबर्न आएको केही समयपछि भिक्टोरियाका प्रिमियर डयानियल एन्ड्रयुले उनीहरूको खर्च आफ्नो सरकारले बेहोर्ने आश्वासन दिएका थिए ।
सहुलियत कर्जामा बैंकको बेवास्ता,"बैंक तथा वित्तीय संस्थाले चासो नदिदा सर्वसाधारणले सहुलियतपूर्ण कर्जा सुविधा पाएका छैनन् । राष्ट्र बैंकले एक महिनाअघि (असोज ११) सहुलियतपूर्ण कर्जाका लागि ब्याज अनुदानसम्बन्धी कार्यविधि जारी गरेर कार्यान्वयन गर्न निर्देशन दिए पनि बैंक तथा वित्तीय संस्थाले चासो नदिँदा लाभग्राही उक्त सुविधाबाट वञ्चित भएका हुन् । सबैतिरबाट ऋण नपाएको गुनासो आएपछि करिब एक महिनापछि (कात्तिक २०) राष्ट्र बैंकले पुन: सूचना जारी गरी ऋण प्रवाह गर्न बैंक तथा वित्तीय संस्थालाई दोस्रो पटक निर्देशन दिएको छ । बैंकबाट सहुलियतपूर्ण कर्जासम्बन्धी ऋण नपाएको गुनासो धेरै आएपछि दोस्रो पटक निर्देशन जारी गर्नुपरेको राष्ट्र बैंक स्रोतले जनाएको छ ।ऋण नपाएको गुनासो धेरै आयो, राष्ट्र बैंकका डेपुटी गभर्नर शिवराज श्रेष्ठले भने, बैंकका शाखा प्रबन्धकलाई समेत ऋणबारे जानकारी नभएको भेटियो । बैंक तथा वित्तीय संस्थाका कर्मचारी र स्थानीय जनप्रतिनिधिसमेत सहुलियतपूर्ण ऋणबारे अनभिज्ञ रहेको पाइएकाले पुन: निर्देशन जारी गर्नुपरेको उनले बताए । हाम्रो उद्देश्य मापदण्ड पुगेका सबै नागरिकले सहुलियतपूर्ण कर्जा पाऊन् भन्ने हो, उनले थपे, यसका लागि व्यापक प्रचारप्रसार गर्नुपर्ने देखियो । बजेटको व्यवस्थाअनुसार राष्ट्र बैंकले सहुलियतपूर्ण कर्जाका लागि ब्याज अनुदानसम्बन्धी कार्यविधि जारी गरिएकाले लक्ष्यित समुदायले नजिकको बैंक तथा वित्तीय संस्थामा गएर ऋण लिन उनले सर्वसाधारणलाई आग्रह गरे । सबै मापदण्ड पूरा गरेर बैंकमा जाँदा पनि ऋण नपाइएमा सिधै राष्ट्र बैंकमा गुनासो गर्न सर्वसाधारणलाई आग्रह गर्छौं, उनले भने । त्यसो त सहुलियतपूर्ण तथा पुनर्कर्जासम्बन्धी ऋण प्रवाहमा बैंक तथा वित्तीय संस्थाको बेवस्ता रहनु नयाँ होइन । यसअघि पनि यस्ता थुप्रै उदाहरणहरू देखिँदै आएका छन् । मोफसलमा पुनर्कर्जा उपयोगसम्बन्धी राष्ट्र बैंकको एक अध्ययनले पनि त्यस्तो देखाएको थियो । करिब दुई वर्षअघिको उक्त अध्ययनमा सम्बन्धित सरोकारवालाको बेवास्ता र वित्तीय चेतनाको अभावमा मोफसल नागरिक सुपथ दरको कर्जा (पुनर्कर्जा) सुविधाबाट वञ्चित हुनुपरेको देखिएको थियो । सुपथ दरको कर्जाबारे जानकारी लिन आउने ग्राहकलाई बैंक तथा वित्तीय संस्थाका प्रतिनिधिहरूले अन्य कर्जा लिन परामर्श दिने गरेको पाइएको राष्ट्र बैंकको अध्ययनको निष्कर्ष छ । सुपथ दरको कर्जाबारे केन्द्रबाट कुनै स्पष्ट निर्देशन नआएकाले कर्मचारीले ग्राहकलाई अन्य कर्जाका लागि परामर्श दिने गरेको पाइएको छ, प्रतिवेदनमा भनिएको छ, केही बैंकहरूले सहुलियतपूर्ण कर्जाका कारण ऋणको अन्य ब्याजदरमा (नियमित ब्याजदर) विचलन आउन सक्ने बताएका छन् । पर्याप्त सूचना र वित्तीय साक्षरताको अभाव पनि सर्वसाधारण सहुलियत ऋण सुविधाबाट वञ्चित हुनुको अर्को कारण भएको राष्ट्र बैंकले जनाएको छ । पुनर्कर्जा तथा सहुलियतपूर्ण कर्जाबारे काठमाडौं बाहिरका स्थानीय ऋणी, उद्योग व्यवसायी, बैंकर्स तथा वुद्धिजीवीमध्ये थोरैलाई मात्र जानकारी भएको पाइयो, प्रतिवेदनमा उल्लेख छ । यसकारण सरोकारवाला सबै पक्षबाट उत्पादनशील, विपन्न वर्गलगायतका प्राथमिकता प्राप्त कर्जाको प्रवद्र्धन र विस्तार गर्नुपर्ने राष्ट्र बैंकले औंल्याएको छ । अपेक्षाअनुसार सहुलियतपूर्ण कर्जा विस्तार हुन नसके पनि ऋण नै नपाएको भन्ने गुनासो सही नभएको बैंकर्स संघका कार्यकारी सदस्य अशोक सेरचनले बताए । ऋण गइरहेको छ, बैंकहरूले धमाधम राष्ट्र बैंकमा ब्याज अनुदान दाबी गरिरहेका छन्, उनले भने । ती ऋणमा धेरै मापदण्ड पूरा गर्नुपर्ने भएकाले प्रक्रिया केही लामो हुने उनले बताए । हामीलाई निर्देशन आइसकेको छ, यसकारण मापदण्ड पुगेका सबैले ऋण पाउँछन्, उनले थपे, यद्यपि सबै बैंकले सक्रियता पूर्ण रूपमा ऋण प्रवाह नगरेका हुन सक्छन् । केहीमा समस्या देखिएपछि राष्ट्र बैंकले पुन: सूचना निकालेको हुन सक्छ । सरकारले चालु आर्थिक वर्षको बजेट वक्तव्यमा विभिन्न सहुलियतपूर्ण कर्जा कार्यक्रम ल्याएको थियो । तोकिएका क्षेत्रमा ऋण प्रवाह गर्दा ब्याज अनुदान दिने उद्देश्यले सरकारले ती कार्यक्रम ल्याएको हो । सरकारको निर्देशनमा राष्ट्र बैंकले सहुलियतपूर्ण कर्जा प्रवाह गर्न बैंक तथा वित्तीय संस्थालाई निर्देशन दिएको थियो । ती कार्यक्रमअन्तर्गत नागरिकले शिक्षित युवा स्वरोजगार, विदेशबाट फर्केका युवा परियोजना, महिला उद्यमशील, दलित समुदाय व्यवसाय विकास, उच्च र प्राविधिक तथा व्यावसायिक शिक्षा, भूकम्पपीडितको निजी आवास निर्माण र व्यावसायिक कृषि तथा पशुपक्षीसम्बन्धी कर्जामा ब्याज अनुदान पाउनेछन् । विद्यार्थीहरूले शैक्षिक प्रमाणपत्र धितो राखेर बैंक तथा वित्तीय संस्थाबाट सहुलियत दरमा ऋण सुविधा पाउने भएका छन् । चालु आर्थिक वर्षको बजेट वक्तव्यमा घोषणा भएअनुसार सरकारले उक्त व्यवस्था कार्यान्वयनमा ल्याएको हो ।एक महिनाअघि जारी भएको सहुलियतपूर्ण कर्जाका लागि ब्याज अनुदानसम्बन्धी एकीकृत कार्यविधि, ०७५ अनुसार विद्यार्थीले शैक्षिक प्रमाणपत्र धितोमा बढीमा ७ लाख रुपैयाँसम्म कर्जा लिन सक्छन् । शिक्षित युवा स्वरोजगार कर्जा शीर्षकमा स्नातक वा सोसरह उत्तीर्ण युवाले ५ प्रतिशत ब्याज अनुदानसहित बैंक तथा वित्तीय संस्थाबाट कर्जा लिन सक्छन् । उदाहरणका लागि बैंक तथा वित्तीय संस्थाले १० प्रतिशतमा ऋण प्रवाह गरेको अवस्थामा ऋणी (विद्यार्थी) ५ ले प्रतिशत मात्र ब्याज तिरे पुग्छ । बाँकी ५ प्रतिशत ब्याज सरकारको निर्देशनमा राष्ट्र बैंकले सम्बन्धित बैंकलाई भुक्तानी गरिदिन्छ । यसैगरी उच्च प्राविधिक तथा व्यावसायिक शिक्षा अध्ययनका लागि पनि बैंक तथा वित्तीय संस्थाबाट बढीमा ५ लाख रुपैयाँसम्म ऋण लिन सकिन्छ । यस्तो कर्जामा पनि सरकारले ऋणीलाई ५ प्रतिशत ब्याज अनुदान दिनेछ । उच्च प्राविधिक तथा व्यावसायिक शिक्षा कर्जा भन्नाले माध्यमिक शिक्षा वा सोसरह उत्तीर्ण गरी २५ वर्ष उमेर ननाघेको नेपाली नागरिकलाई प्रवाह गरिने कर्जा भएको कार्यविधिमा उल्लेख छ । यस्तो कर्जा सुविधाका लागि आर्थिक रूपमा विपन्न, सीमान्तकृत समुदाय वा लक्षित वर्गको विद्यार्थी, स्वदेशको कुनै कलेज वा विश्वविद्यालयमा अध्ययन गरिरहेको वा गर्ने विद्यार्थी हुनुपर्नेछ । यसैगरी सरकारले अन्य विभिन्न किसिमका कर्जामा ब्याज अनुदान दिन सकिने व्यवस्था ल्याएको छ । जसमध्ये व्यावसायिक कृषि तथा पशुपक्षी कर्जामा बढीमा ५ करोड रुपैयाँसम्म पाइन्छ । पाँच करोडभन्दा ठूलो ऋणको हकमा भने माथिल्लो निकाय (केन्द्रीय समन्वय तथा अनुगमन समितिबाट) स्वीकृति लिनुपर्छ । युवा परियोजना कर्जाअन्तर्गत विदेशबाट फर्किएका युवाले १० लाख रुपैयाँसम्म, महिला उद्यमशील कर्जा १५ लाख रुपैयाँसम्म, दलित समुदाय व्यवसाय विकास कर्जा १० लाख रुपैयाँसम्म र भूकम्पपीडितको निजी आवास निर्माण कर्जा ३ लाख रुपैयाँसम्म अनुदानको ऋण पाउने छन् । जसमध्ये महिला उद्यमशील कर्जाबाहेक बाँकी सबै ऋणमा सरकारले ५ प्रतिशतसम्म ब्याज अनुदान दिने कार्यविधिमा उल्लेख छ । ब्याज अनुदान दिइने कर्जाको भुक्तानी अवधि सामान्यतया बढीमा ५ वर्षसम्मको हुनेछ । कर्जाको अवधि व्यवसायको प्रकृतिअनुसार बैंक तथा वित्तीय संस्थाले तोक्न सक्ने छुट पनि सरकारले दिएको छ । सरकारले ब्याज अनुदान उपलब्ध गराउने कर्जामा सम्बन्धित बैंक तथा वित्तीय संस्थाले आफ्नो आधार दरमा २ प्रतिशत विन्दुभन्दा बढी नहुने गरी ब्याजदर कायम गर्नुपर्नेछ । यस्तो कर्जामा बैंक तथा वित्तीय संस्थाले कर्जाको ब्याजबाहेक अन्य कुनै प्रकारको थप सेवा शुल्क लिन पाइँदैन ।यसरी प्रवाह भएको कर्जाको अनिवार्य रूपमा बिमा (सुरक्षण) गरिन्छ । कर्जा सुरक्षणमा लाग्ने खर्च (शुल्क) मध्ये बैंकले २५ प्रतिशत खर्च गर्नुपर्नेछ । बाँकी ७५ प्रतिशत सरकारले अनुदान दिनेछ । व्यावसायिक कर्जाको हकमा पनि सम्बन्धित उद्योग तथा व्यवसायको बिमा अनिवार्य रूपमा हुनेछ । यस्तो बिमामा पनि कुल प्रिमियम (बिमा शुल्क) को ७५ प्रतिशत सरकारले र २५ प्रतिशत मात्र सम्बन्धित व्यवसायीले भुक्तानी गर्नुपर्ने नीतिगत व्यवस्था छ । सहुलियतपूर्ण कर्जाका लागि बैंकले ढिलाइ गर्न नपाउने व्यवस्था पनि छ । बैंक तथा वित्तीय संस्थाले ऋणका लागि निवेदन प्राप्त भएको २१ दिनभित्र सम्बन्धित व्यक्तिलाई ऋण दिन सक्ने वा नसक्ने जानकारी गराउनुपर्नेछ, कार्यविधिमा उल्लेख छ, कर्जा प्रवाह गर्न नसकिने भएमा स्पष्ट आधार र कारणसहित सम्बन्धित निवेदकलाई लिखित जानकारी दिनुपर्नेछ ।"
१२० टन ओखर खपत,"धरानस्थित कृषि उपज बजारमा तिहारको बेला कोसी करिडोरको पहाडी जिल्लामा उत्पादित १ सय २० टन ओखर थोकमा बिक्री भएको छ । यो गत वर्षको तुलनामा २० प्रतिशत बढी हो । गत वर्ष सय टन ओखर बिक्री भएको थियो ।पूर्वी पहाडी जिल्लामा उत्पादित ओखरको मुख्य बजार भने पोखरा र जनकपुर रहेको कृषि उपज बजारका व्यवस्थापक लक्ष्मण भट्टराईले बताए । काग तिहारदेखि भाइटीकाको अघिल्लो दिनसम्म मात्र धरानमा ओखरको बजार लाग्ने गरेको छ ।उक्त अवधिमा यसपटक ६० लाख रुपैयाँ बराबरका ओखर बिकेको भट्टराईले बताए । तिहारमा भाइटीकाको बेला मात्र बढी प्रयोग गरिने ओखरलाई पोषणविज्ञहरूले ड्राई फ्रुट्स मध्येकै उत्तम मान्ने गरेका छन् । ओखरको गुदीमा पाइने फेनोलिक कम्पाउन्ड र एन्टी अक्सिडेन्टले क्यान्सर लाग्नबाट समेत बचाउने र ओमेगा २३ तथा मोनोस्याचुरेटेड फयाट प्रचुर मात्रामा पाइने पोषणविदहरूले बताएका छन् । पछिल्लो समयमा ओखरको कारोबार तिहार लक्षित भए पनि अरूबेला पनि बढदै गएको भट्टराईले बताए । उनले भने, धरानमा ओखर कोसी पहाडी जिल्लाहरूबाट आउने गर्छ । त्यसमा पनि मुख्य गरी धनकुटाको बुधबारे क्षेत्रबाट बढी आउने गर्छ । विशेषगरी तिहारकै बेला यसको माग उच्च हुने गरेको छ ।"
स्याउबारीमा तरकारी खेती,"भूमे गाउँपालिकाका २ वडामा झन्डै ३ हजार स्याउका बोट छन् । तत्कालीन नेकपा माओवादी र शान्ति स्थापनापछि नेपाल सरकारले २ र ७ नम्बर वडामा स्याउ फलाउन प्रयास गरेका हुन् । स्याउ खेती गरिएको मारिङमा अहिले सागसब्जी पनि फलाउन सुरु गरिएको छ । भूमे गाउँपालिकाले मारिङमा काउली, बन्दागोभी र रायो सागको खेती सुरु गरेको हो । समुद्री सतहबाट २ हजार ३ सय मिटर उचाइमा रहेको मारिङमा अब तीनवटै सरकारको पहल र अग्रसरतामा स्याउ तथा सागसब्जी उब्जनी हुँदै छ । द्वन्द्व प्रभावित क्षेत्रको कार्यक्रम, जिल्ला कृषि विकास कार्यालय र जिल्ला भूसंरक्षण कार्यालयको सहयोगमा मारिङमा स्याउ मात्रै लगाइएन, स्याउका लागि आवश्यक पानी जम्मा गर्न ठूल्ठूला पोखरी निर्माणका काम पनि भए । अघिल्लो साउनमा पहिलोपटक स्याउका बोटसँगै काउली, बन्दागोभी, प्याज, मूला, काउली, सिमी, केराउ, मार्फा जातको रायोको साग र निउरोकोडा जातको गाँजर लगाइएको गाउँपालिका अध्यक्ष रामसुर बुढामगरले बताए । मारिङमा यसअघि नै स्याउ लगाइएको छ, उनले भने, तिनको संरक्षण जरुरी भयो र उचाइमा भएका कारण पनि फलफूल, उच्च पहाडी तरकारी र वनको अनुसन्धान केन्द्र बनाउनका लागि अध्ययन सुरु गरिएको छ । नर्सरीमा तयार भएका तरकारीका बेर्ना अहिले सारिसकिएको छ । बेर्ना असाध्यै राम्रा थिए, त्यो अरू जग्गामा सारिएको छ, त्यसको उत्पादन हेर्न बाँकी छ, अध्यक्ष बुढाले भने । हाल उक्त ठाउँ धेरै चिसो भएकाले जग्गा खनजोतको मात्रै काम भइरहेको छ । फागुनदेखि तातो मौसम सुरु हुने भएकाले त्यतिबेला खेती गर्ने गरी थप जग्गाको तयारी भइरहेको अध्यक्ष बुढाले बताए । स्याउको संरक्षण पनि हुने अरू कृषि र वनको अनुसन्धान पनि हुने भएकाले गाउँपालिकाले प्राविधिक समेत खटाएको छ । २ जना कृषिका नायब प्राविधिक सहायक गत साउनदेखि नै मारिङमा खटेका छन् । उनीहरूले स्याउको सुरक्षा, हेरचाहका साथै तरकारी, फलफूल र वनको अनुसन्धानका लागि काम गरिरहेका छन् ।अनुसन्धानकै क्रममा तरकारी कस्तो फल्छ, त्यसको स्वाद कस्तो हुन्छ भनेर यस वर्ष तरकारी खेती गरिएको गाउँपालिकाले जनाएको छ । अग्लो ठाउँ भएकाले राम्रो उत्पादन भएमा त्यसलाई बीउ उत्पादनतर्फ केन्द्रित गरिने अध्यक्ष बुढाले बताए । उपभोगका लागि काउली, बन्दा र रायोको साग लगभग तयार भइसकेको छ । बाहिरबाट हेर्दा काउली, बन्दा र रायो राम्रो देखिन्छ, उनले भने, यसको गुणस्तर र अन्य गुण चेकजाँचपछि तरकारीको शुद्ध र अग्र्यानिक बीउ उत्पादनको अरू प्रोसेस थालिनेछ ।यस क्षेत्रलाई कृषि र वनको अनुसन्धान थलोका रूपमा विकास गर्ने लक्ष्य लिइएको अध्यक्ष बुढाले जनाए । वातावरणीय, हावापानी र अन्य दृष्टिकोणले पनि मारिङ अनुसन्धान केन्द्र हुनलायक ठाउँ भएकाले अनुसन्धान केन्द्र बनाउनुअघि त्यसको सम्भाव्यताको अध्ययन भइरहेको उनले बताए । स्थानीय सरकार बनेपछि उक्त ठाउँमा २० लाख खर्च भइसकेको छ भने २५ लाख रुपैयाँ खर्च गर्ने तयारी गरिएको छ । गत आर्थिक वर्षमा जलाधार, ट्यांकी निर्माण, शौचालय, प्राविधिक बस्ने गोठ (घर) निर्माण, खानेपानी र सिंचाइलगायत काम गरिएको प्रमुख प्रशासकीय अधिकृत चन्द्रसिं श्रेष्ठले बताए । उनका अनुसार चालू आर्थिक वर्षमा आधुनिक कृषि औजार खरिद, ज्यामी परिचालन, भवन निर्माणलगायत कामका लागि २५ लाख बजेट विनियोजन गरिएको छ ।"
लक्ष्मीपूजामा बिजुली खपत कम,"लक्ष्मी पूजाको दिन अघिल्लो वर्षको तुलनामा विद्युत् खपत घटेको नेपाल विद्युत् प्राधिकरणले जनाएको छ । नेपाल विद्युत् प्राधिकरणको भार प्रेषण केन्द्रका अनुसार बुधबार लक्ष्मीपूजाको दिन विद्युत्को उच्चतम खपत १ हजार १ सय ५ मेगावाट मात्रै थियो । अघिल्लो वर्ष लक्ष्मीपूजाको दिन विद्युत्खपत १ हजार १ सय ६५ मेगावाट पुगेको थियो ।अघिल्लो वर्षको तथ्यांकको आधारमा प्राधिकरणले यो वर्ष लक्ष्मीपूजाको दिन विद्युत्को उच्चतम खपत १ हजार १ सय ७० मेगावाट पुग्ने अनुमान गरेको थियो । सोचेभन्दा कम विद्युत् खपत भएपछि प्राधिकरणलाई प्रणाली व्यवस्थापनमा सहज भयो ।प्राधिकरणका कार्यकारी निर्देशक कुलमान घिसिङले यो वर्ष तिहार गर्मी र जाडोका बीच परेकाले विद्युत् खपत कम भएको अनुमान गरे । लक्ष्मीपूजाका दिन विद्युत् माग उच्च हुने भएकाले प्राधिकरणलाई विद्युत् प्रणाली व्यवस्थापनमा चुनौती हुने गर्छ । यो वर्ष उच्चतम विद्युत् माग घटेकाले व्यवस्थापन सहज भएको घिसिङले बताए । गर्मीमा तराईतिर बढी विद्युत् माग हुन्थ्यो तर यो वर्ष कात्तिकको अन्त्यतिर तिहार भएकाले तराईतर्फको विद्युत् माग घटयो, उनले भने, उपभोक्ताहरूले लिड बल्ब प्रयोग गर्न थालेकाले पनि माग घटेको हुन सक्छ ।बुधबार साँझ ७ बजे विद्युत्को उच्च खपत हुँदा भारतबाट ३ सय २५ मेगावाट आयात गरिएको प्राधिकरणले जनाएको छ । प्राधिकरणको आफ्नै आयोजनाबाट ४ सय ३९ मेगावाट र निजी ऊर्जा प्रवद्र्धकबाट ३ सय ४१ मेगावाट लिइएको प्राधिकरणले जनाएको छ । प्राधिकरणका कार्यकारी निर्देशक घिसिङले पिक लोड (विद्युत्को उच्चतम माग) घटेकाले प्रणाली व्यवस्थापनमा प्राधिकरणलाई सहज भएको टिप्पणी गरे । यसले ऊर्जाको लागत घटाउँछ, उनले भने ।२ वर्षअघि लक्ष्मीपूजाकै दिन विद्युत्को माग व्यवस्थापन गरी लोडसेडिङ अन्त्य भएको घोषणा गरिएको थियो ।उपभोक्ताले अब जति पनि ऊर्जा उपयोग गर्दा हुन्छ, घिसिङले भने, अब प्राधिकरण उपभोक्तालाई बढी ऊर्जा खपतका लागि प्रोत्साहित गर्ने योजनामा छ । प्राधिकरणका अनुसार बुधबार दुई स्थानमा मात्र प्राविधिक खराबी आएको थियो । काठमाडौंको गौरीघाटमा बुधबार साँझ बाँदरले तारमा क्षति पुर्याउँदा केहीबेर विद्युत् अवरुद्ध भएको प्राधिकरणले जनाएको छ । यस्तै पर्वतको मोदी गाउँपालिकामा रुख ढलेर लाइनमा क्षति हुँदा विद्युत् अवरुद्ध भएको प्राधिकरणले जनाएको छ ।"
छठमा केराको मूल्य दोब्बर,"छठ पर्वमा प्रसादका रूपमा चढाइने केराको मूल्य दोब्बर भएको छ । गत वर्षभन्दा यस वर्ष छठ एक महिना ढिला हुँदा केरा अभाव भएको हो । नेपालबाट गोपाल र भारतबाट चम्पा केरा छठका लागि जनकपुरमा खपत हुन गरेको जनकपुर फलफूल व्यवसायी संघका सचिव रवीन्द्र साहले बताए । गत वर्ष भारतबाट ६० ट्रक र नेपालबाट २५ ट्रक गरी धनुषाका लागि ८५ ट्रक केरा आएको थियो । यस वर्ष छठ एक महिना ढिलो हुँदा नेपालमा उत्पादन हुने केरा अभाव भएको छ, उनले भने, केरा अभाव भएकै कारण गत वर्ष ३ सयदेखि ६ सयसम्ममा बिक्री भएको केरा यस वर्ष ६ सयदेखि १ हजार सम्ममा बिक्री भइरहेको छ ।स्थानीय स्तरमा माग उच्च भए पनि आपूति बर्सेनि घट्दै गएपछि बाहिरबाट केरा मगाउनुपरेको जनकपुरका फलफूल तथा तरकारी व्यवसायी समितिका अध्यक्ष रुदल साहले बताए । जनकपुरधाममा गोपाल केरा (सिंगापुरी), सप्तरी भारदह तथा इनर्वाबाट आयात गरिए पनि मालभोग केरा भारतको चम्पारणबाट हरेक वर्ष मगाउने गरिएको सचिव साहले बताए । अघिल्लो वर्ष जनकपुरमा २५ ट्रकभन्दा बढी केरा आएकामा यस वर्ष १२ ट्रक मात्र केरा आएको छ । भारतबाट ३० ट्रक र नेपालकै १२ ट्रक गरी ४२ ट्रक केरा कारोबार हुने सचिव साहले बताए ।"
मर्मत पर्खंदै क्यान्टिलिभर पुल,"(गोरखा) सडक सञ्जालले नछोएको चुमनुव्री गाउँपालिका ६, चुम्चेतको सर्दिभीरमा क्यान्टिलिभर पुल छ । भीरमा खोपेर स्टिलकासंरचनाबाट निर्मित पुल यतिबेला मर्मतको पर्खाइमा छ ।गत भदौ पहिलो साता पहिरो सँगै खसेको ढुंगाले पुलको विभिन्न भागमा क्षति पुर्याएपछि मर्मत गर्नुपनेर् अवस् था आएको हो । गत असारमा ५७ मिटर जति छेउको बार भीरबाट खसेको ढुंगाले भत्काएको थियो , छे कम्पारका कर्मा लामाले भने , फेरि भदौमा खसेको ढुंगाले एक मिटर जति (डेक) हिँड्ने भाग पनि भत्कायो । हिँड्ने ठाउँ भत्किएपछि केही दिनउक्त पदमार्ग अवरुद्घ बनेको थियो । भत्किएको भागमा ढुंगा र काठ राखेर अहिले चुम्चे त लो क्पाका स् थानीयले मुस्किलले हिँड्न मिल्नेबनाएका छन् ।पैदलयात्री जसो तसो ओहोर दोहोर गरे पनि खच्चड हिँड्न समस्या परेको उनको भनाइ छ । माथि भीर , तल खोला छ । भत्किएकोठाउँमा पुगे पछि डर त हुन्छ, जोगिएर हिँड्न नसके चिप्लिन्छ, उनले भने , फले क र ठूला ढुंगा राखेर हिँड्न मिलेको छ । चुमुनुव्रीगाउँपालिकाको चुम्चे तर छेकेम्पारका स्थानीयलाई सजिलोका लागि उक्त पुल डेढ वर्षअघि बेलायती दातृ संस्था यूके एडको आर्थिक सहयोगमा नेपाल बजार विकास कार्यक्रमले निर्माण गरे को हो ।वैकल्पिक मार्ग नहुँदा सो क्षेत्रका स्थानीयहरूले दैनिक उपभोग्य सामग्री खरिद तथा तल्लो क्षेत्र आउन यो पुलको प्रयोग गनैर् पनेर् हुन्छ । पुल नबन्दा यो ठाउँमा ठूलो पहिरो गएको थियो , अहिले पनि सानो पानी परे माथिबाट ढुङ्गा खसिर हन्छ, उनले भने , पुल नबन्दा पनि पहिरोको बाटो मुस् कीले हिँडथ्यौ , पुल बने पछि सजिलो भएको थियो , यो वर्षबाट फेरि दुःख पाइयो । पुल मर्मत छिटो गर्न स्थानीयले माग गदैर् आएका छन् । उनले भने , हामी यहाँका मान्छे लाई यस् तो पुल कसरी मर्मत गनेर् प्राविधिक ज्ञान छैन, सम्बन्धित निकायले छिटो मर्मत गरि दिए हुन्थ्यो भन्ने छ ।पुल मर्मतका लागि पहल भइरहेको वडाध्यक्ष लो प्साङ लामा बताउँछन् । गाउँपालिकाको प्राविधिकले पुलको स्थलगत निरीक्षण गरिसके काले चाँडै मर्मत थाल्ने उनको दाबी छ । यहाँको समितिलाई फलामको काम गर्न मेसो छैन, पुल जडान गनेर् पहिलेकै इन्जिनियर हरूलाई खवर गरेका छौ, उनले भने , तिहार लगत्तै मर्मतको काम सुरु हुन्छ भने र प्राविधिकले भने का छन् ।पुल मर्मत नहुदाँ चुमभ्याली जाने पर्यटक पनि समस् यामा परेका छन् । पुल मर्मतका लागि इस्टिमेट तयार भइसकेको गाउँपालिकाका कार्यकारी अधिकृत प्रदिप गिरीले बताए । इस्टिमेट अनुसार खर्च पनि थोरै छ, सामान जुटाइसकेका छौ, उनले भने , बेल्डिङ गनेर् प्राविधिक माथि पाइएन, अब तलबाटै लगेर अब केही दिनमै काम सुरु हुन्छ । दसै अघि नै प्राविधिक पठाएर गाउँपालिकाले मर्मतका प्रक्रिया सुरु गरि सके को उनले बताए ।पुलमा हेरालु नहुँदा नियमित मर्मत सम्भार हुन नसके को स् थानीय बताउँछन् । नयाँ प्रविधिको यो पुल झोलुंगे जस्तै र हे काले यसलाई नियमित मर्मतसम्भार गर्न सके यसको आयु कम्तीमा ५० वर्ष रहने प्राविधिकहरूको भनाइ छ ।४ करोड १५ लाखमा बने को ९० मिटर लम्बाइको सञ्चालनमा आएयता स् थानीयलाई आउजाउमा सहज भएको छ । पुल निर्माणसँगै चुम्चे तर छेकम्पारका करिब ७ सय घर धुरी लाभान्वित भएका छन् ।"
चिसो छाप्रोमा पढ्दै बालबालिका,"टीकाप्रसाद भट्ट (रामेछाप) यहाँको माने डाडाँमा हिउँको ढिस्कोझर्न थाल्दा नजिकै को जट्टेश्वरी माविका बालबालिकाले चिसोको सामाना गर्नुपर्छ । उनीहरूले चिसोबाट बच्ने भवन पाएका छै नन् । भूकम्पले विद्यालय भत्काएपछि विद्यालय जस् ताको छाप्रोमा छ । करि व ३ सय ५० बालबालिकाहरू ठन्डी सहे र पठनपाठन गर्न बाध्य छन् ।जस् ताको छाप्रो मा पठनपाठन गर्दा चिसो बढ्दै गएपछि बाललिकालेकष्ट खेप्ने गरेका छन् । २०७२ को भूकम्पले चुचुरेको जट्टेश्वर माविका सवै संर चना ध्वस्त भएका थिए ।भूकम्पपछि जिल्लामा सवै भन्दा बढी क्षति भएको विद्यालयको सूचीमा परेको उक्त विद्यालय अन्य विद्यालयका आधुनिक भवन बनिसक्दा अझै छाप्रो मै छ ।चुचुरे धेरै चिसो हुने क्षेत्रमा पर्छ ।गोकुलगंगा गाउँपालिकाको को सवै भन्दा माथि पनेर् उक्त विद्यालयमा पठनपाठन गर्न आउने बालबालिकाहरू जाडो मौ सममा विभिन्न संक्रमणमा पनेर् गरेका छन् । चिसोले रूघाखो की, ज्वरो आउने , टाउको दुख्ने र बेहोस हुने समस्या देखा पनेर् गरेको अविभावक मो हनबहादुर कार्कीले बताए । सुरक्षित भवन नहुँदा जाडो मौ सममा बालबालिकाहरूलाई विद्यालयमा पठाउन समेत मुस्किल भएको उनले बताए । एक दिन गयो भने दुई दिन जान मान्दै नन्, कार्कीले भने , जाडो यामभरि विद्यालयमा आधै जसो विद्यार्थी हुन्छन् ।भूकम्पबाट क्षतिग्रस्त विद्यालयको पुनर्निर्माणका लागि भारतीय सर कारले चासो राखेको थियो । उक्त विद्यालय सहित जिल्लाका १० विद्यालयको पुनर्निर्माणको जिम्मा लिएको भारतीय सर कारले साढे तीन वर्ष वितिसक्दा पनि पुनर्निर्माणको तर खर गरेको छै न । एसियाली विकास बैक र नेपाल सरकारको लगानीमा जिल्लाका अन्य कयौ विद्यालयका सुविधासम्पन्न आधुनिक विद्यालय बनिसके का छन् ।एसियली विकास बैककै लगानीमा निर्माणाधीन दर्जनौ विद्यालयहरू हस् तान्तर णको तयारीमा पुगे का छन् । क्षतिग्रस्त विद्यालयहरूको पुनर्निर्माणका लागि स्थापित राष्ट्रिय पुनर्निर्माण प्राधिकरण, जिल्ला आयोजना कार्यान्वयन एकाई (शिक्षा) का आयोजनाप्रमुख हेमन्तकुमार बुढाथोकीका अनुसार भारतीय सरकारले निर्माण गनेर् भनिएका सवै १० विद्यालयमा पठनपाठन प्रभावित हुँदै आएको बताएका छन् । सवै भन्दा चाँडो बनाउनुपर्ने अवस्थामा रहेका जट्टेश्वरी लगायतका विद्यालयहरू पहिलो चर णमै छनौ टमा परेका थिए ।त्यसपछि छनौटमापरेका विद्यालय भवन निर्माण भइसक्दा उक्त विद्यालय निर्माण हुने या नहुने टुंगो लागेको छैन । हामीले पटकपटक माथिल्लो निकायमा भारतीय सरकारले निर्माण गनेर् भनिएका विद्यालयका बारेमा निर्णय दिन आग्रह गरेका छौ, बुढाथो कीले भने , के ही जवाफ आएको छै न ।निर्माणको जिम्मा लिएको भारतीय सर कार ले विगतको सम्झौता भंग नगर्दासम्म अन्य दातृ राष्ट्र या नेपाल सर कारको लगानीमा उक्त विद्यालयभवन निर्माण गर्न नसकिने अवस्थाका कारण समस्या जस्ताको तस्तै बनेको हो । भारतीय सरकारले ओगटेर राख्यो , गाउँपालिका उपप्रमुख राधिका श्रेष्ठ भन्छिन्, न आफूले वनायो न अरूलाई बनाउन दियो । पठनपाठनका लागि न्यून पूर्वाधार समे त नभएका विद्यालयको भवन निर्माणका लागि पहिलो प्राथमिकतामा राखेर तत्काल पुनर्निर्माण गर्नुपनेर् सूचीमा समावे श गरि एको थियो ।जट्टेश्वरसँगै दुरागाउँको त्रिपुरेश्वर , कठजो र को निलकण्ठे श्वर , खाँडादे वीको टिमु, खनियापानीको भिरकोट मावि सूचीमा परेका थिए । सवै विद्यालयमा भौ तिक पूर्वाधार का नाममा बाँसका अस् थायी कटे ज छन् ।"
पासोमा परेको चितुवा मर्यो,"लवीरेन्द्र केसी (अर्घाखाँची) यहाँको पियाले जंगलमा थापिएको पासो मापरेको चितुवा शनिबार बिहान मरेको छ । प्रहरी र वनका कर्मचारी आइनपुग्दै आक्रोशित स्थानीयले फलामे पासो भित्र घरेलु हतियार र लाठी छिराएर चितुवालाई घाइते बनाएका थिए । लगत्तै चितुवा मरेको डिभिजन वन कार्यालयले जनाएको छ । ३५ किलो तौलको उक्त पोथी चितुवा हामी त्यहाँ पुग्दा घाइते अवस् थामा थियो , सहायक वन अधिकृत शिला पो खरेलले भनिन्, खोरमा पल्टी गरी सन्धिखर्क ल्याएर हेर्दा त्यसको मृत्यु भइसकेको थियो । साताअघि भूमिकास् थान नगर पालिका ९, ढिकुराका ४ वर्षीय आर्यन घिमिरेलाई घर आँगनमै झम्टिएर मारे पछि ढिकुराको पियाले जंगलमा २ठाउँमा चितुवाका लागि पासो थापिएको थियो । खोरमा बाख्रो राखिएको थियो ।पासो नजिकै तीनवटा चितुवा खेल्दै गरेको स्थानीय महिलाले देखेका थिए । शनिबार बिहान ९ बजे तिर चितुवा खोर भित्र पसेको स्थानीयले बताए । खोरमा परेको थाहा पाएपछि टाढाटाढाबाट ठूलो संख्यामा स् थानीय चितुवा हेर्न जम्मा भएका थिए ।एक सातादे खिजंगलमा सुरक्षाकर्मीको टोलीले चितुवाको खोजी गरिरहेको थियो । खोरमा सबैस्थानीयलाई चितुवा देखाएर गन्ध कस्तो आउँछ, नग्रा कस्ता हुन्छन् भने र जानकारी दिएको वन डिभिजनल अजयविक्रम मानन्धर ले बताए । जंगलमा नहिँड्न स् थानीयलाई भनेका छौ , उनलेभने , खोजी जारी छ । चितुवाबाट जो गिने उपाय अपनाउन सचेत गराएका छौ ।स्थानीयको मागअनुसार चितुवा खोज्न ५० बढी सुरक्षाकर्मीलाई हतियार सहित जंगलमा खटाइएको प्रहरी नायब उपरीक्षक नवराज मल्लले बताए ।सन्धिखर्क, खाँचीको ट, ढिकुरा, किमडाँडा, नुवाको टलगायतका गाउँले पासो मा चितुवा परेपछि खुसी भएका छन् । यिनै गाउँमा ५ वर्षभित्रमा चितुवाको आक्रमणमा परी अर्यालसहित १४ जना १० वर्षमुनिका बालबालिकाको ज्यान गएको छ । ८ जना घाइते छन् । मेरो छोरो त गुम्यो , चितुवाको आक्रमणमा परी भर्खरै मात्रै छोरा गुमाएका आर्यनका पिता माधवप्रसादले भने , अब कुनै पनि बाबुआमाले काख रित्तो बनाउन नपरोस् । हुर्कंदै गरेका छोरा छोरीलाई चितुवाले झम्टिने र मृत्यु हुँदा धेरै पीडा भएको उनले सुनाए । तीनवटामध्ये एउटा मात्रै खो र मा फस् यो , अरू धेरै हुन सक्छन्, ढिकुराकी स्थानीय विमला घिमिरेले भनिन्, छोरा छोरी कसरी जोगाउने भन्ने डर , त्रास र चिन्ता छ । कति बेला झुक्याएर चितुवाले लगिदिने हो भन्ने मनमा भइर हन्छ ।"
आगोले जलेर मृत्यु,"दाङ (कास) घरमा आगलागी हुँदा शुक्रबार राति तुलसीपुरमा एक मजदुरको जलेर मृत्यु भएको छ । इलाका प्रहरी कार्यालयतुलसीपुरका अनुसार तुलसीपुर १२, टरि गाउँका रामप्रसाद पौडेलको कच्ची घरमा आगलागी हुँदा डेरागरी बस्ने सुनसरी घर भएका एक युवकको मृत्यु भएको हो । प्रहरीका अनुसार विद्युत् सर्ट भएर आगलागी भएको हो । ती युवक घर भाडामा लिएर केही समयदे खि कुवाको रिङ बनाउनेकाम गदैर् आएका थिए ।"
गैडा आक्रमणमा ३ घाइते,"नवलपुर (कास) संरक्षित क्षेत्रबाट बाटो बिसेर् र बस्तीतर्फ आएको एउटा गैडाको आक्रमणमा शनिबार पूर्व नवलपरासीको दे वचुलीमा तीनजना घाइते भएका छन् । घाइते हुने मा १२ वर्षीय कृष्ण भण्डारी,५५ वर्षीय दलबहादुर परि यार र ५६ वर्षीय गंगाबहादुर सोमै रहेको प्रहरीले जनाएको छ ।राजमार्ग क्षेत्रमा निस्किएको गैडा एउटा कारमा पनि ठोक्किएकोथियो । घटनापछि गैडा चितवन राष्ट्रिय निकुञ्जको संरक्षितक्षे त्रभित्र फर्किकसके को छ ।"
पर्यटकले लगाए भाइटीका,पोखरा (कास) नेपाली परम्परा बारे जानकारी दिन निम्त्याइएका १० देशका ६० पर्यटकले शुक्रबार भाइटीका लगाएका छन् । पश्चिमाञ्चलहोटल संघद्वारा आयो जित समारोहमा पर्यटक सहभागी भएका हुन् ।
कारागारभित्र भाइटीका,दमौली (कास) कैदीबन्दीले कारागार भित्र भाइटीका लगाएका छन् । आफ्ना दिदीबहिनीको हातबाट शुक्रबार २५ जनाले टीका लगाएको कारागार प्रमुख नारायण अधिकारीले बताए ।तनहुँ कारागारमा हाल १ सय १० कै दीबन्दी छन् ।
दुर्घटनामा बाबुछोरीको मृत्यु,"रुकुम पश्चिम (कास) बाँफिको टको दहखो लामा भएकोजिप दुर्घटनामा बाबुछोरीको मृत्यु भएको छ । दुर्घटनामा आठबीसको ट नगर पालिका १,स्यालाखदी निवासी बाबु टे कमानन विक र छोरी पार्वतीको मृत्यु भएको प्रहरीले जनाएको छ । शुक्रबार बे लुकी लु१ज २६६८ नम्बर को जिप दुर्घटनामा जिप चालकसमे त रहेका टेकमानको घटनास्थलमै मृत्युभएको थियो । सख्त घाइते भई ने पालगन्जमा उपचारत पाँचवर्षीया पार्वतीको शनिबार मृत्यु भएको डीएसपी सुमित खड्कालेजानकारी दिए ।"
पुर्पक्षका लागि ४ लाई जेल,"नुवाको ट (कास) हत्या अभियो गमा ४ जना पुर्पक्षका लागि कारागार चलान भएका छन् । गत असोज ११ गते बेलुकाको समयमा दुप्चेश्वरगाउँपालिका ६ का ५३ वर्षीय गणेश पण्डितलाई सोही ठाउँ बस्ने २४ वर्षीय सुरजंग तामाङ, ३० वर्षीय राजकुमार तामाङ, ३६ वर्षीय दिपबहादुर तामाङ र १९ वर्षीय महे न्द्र तामाङले कर्तव्य गरी ज्यान मारेको कसुरमा मुद्दादर्ता गरी जिल्ला प्रहरी कार्यालयले अनुसन्धानपछि जिल्ला अदालत पेस गरिएको थियो ।"
घाइतेको मृत्यु,"धादिङ (कास) साडीमा मैनबत्ती सल्के र घाइते ६५ वर्षीया दिलकुमारी केसीको शनिबार मृत्यु भएको छ । नीलकण्ठ ३, पुछार बजारमा लक्ष्मीपूजा गर्न माथिल्लो तलामा बालेको मै नबत्तीले दिलकुमारीको साडी सल्के पछि उपचारका लागि अस् पताल लगिएको थियो ।जिल्ला अस्पतालमा उनको उपचार कै क्रममा मृत्यु भएको परिवार जनले जनाएका छन् ।"
झडपमा एकको मृत्यु,"हेटौडा (कास) देउसी खेल्ने युवाबीच झडप हुँदा एक जनाको मृत्यु भएको छ भने एक युवक घाइते भएका छन् । म्त्यृु हुनेमा हेटौडा ११, पदमपोखरी सिग्रेनीका ४७ वर्षीय रमेश रानामगर छन् । सिग्रे नीका युवाहरूलेहेटौडा ११ को झोलुङ्गे पुल छेउ दे उसी खे ल्ने क्रममा मादक पदार्थ सेवन गरेका नवलपुर का युवासँग झडप भएको थियो ।आफ्नो छोरासहित गाउँका युवाहरूमाथि कुटपिट भएको खवर पाउने वित्तिक्कै पुल छेउकै बजार को पसलमा रहेका रानामगर बाहिर निस्के का थिए ।उनलाई मादक पदार्थ से वन गरेका नवलपुर का एक हुल युवाले फलामको र डले हिर्काएर घाइते बनाएका थिए । तत्कालै उपचारका लागि हेटौडा स् िथत चुरे हिल अस् पतालमा पुर्याउनेबित्तिक्कै उनको मृत्यु भएको प्रहरीले जनाएको छ । आक्रमणबाट २५ वर्षीय र न्जित श्रे ष्ठ घाइते भएका थिए । रानामगर को हत्याको आरोपमा प्रहरीले सात युवालाई पक्राउ गरेको छ । पक्राउ पर्नेहरूमा हेटौडा ११, नवलपुर का जिसु श्रेष्ठ, सुरेश श्रेष्ठ, सौरभ अर्याल, अमुल लामा, अमृत लामा, रुपेश चुनीमगर र नुवाकोट घर भई नवलपुर बस्ने सुजेन लामा छन् ।"
चौकी निर्माण,बागलुङ (कास) जैमिनी नगर पालिकाले भवन निर्माण गरेर प्रहरी चौकी स्थापना गरेको छ ।अस्थायी र कच्ची भवनमा बस्दै आएको बे लबगर चौकीलाई नगर पालिकाले उपलब्ध गराएको चार कोठे भवनमा सारिएको जिल्लाप्रहरी प्रमुख प्रहरी उपरीक्षक दीपक रेग्मीले बताए । सशस् त्रद्वन्द्वको समयमा विस् थापित भएको चौ की जीर्ण भवनमा बस् दै आएकोथियो । जै मिनी ७ बे लबगर मा कालीगण्डकी करि डो र को छे उमाचौ की स् थापना भएको हो ।नगर पालिकाले उपलब्ध गराएको जमिनमा स् थानीय बासिन्दाकोचन्दा समे त थपे र ११ लाखको लागतमा भवन बने को हो ।
बालुवाटारमा महाकविका गीत,"काठमाडौं (कास) सुरुमै युवा गायक निर्मल पनेरुले गाए, कुन मन्दिरमा जान्छौ यात्री। रविन शर्माको स्वरमा धेरैअघि रेकर्ड भएको महाकवि लक्ष्मीप्रसाद देवकोटाको यो गीतले माहोललाई सांगीतिक बनायो । पाका गायक रामकृष्ण दुवालले महाकविकै बालकविता नटिप्नु हेर कोपिला गाउँदा गायक सञ्जय तुम्रोकले नारायणगोपालको स्वरमा सजिएको मुनामदन खण्डकाव्यको ईश्वर तैंले रचेर फेरि कसरी बिगारिस् प्रस्तुत गरे । मुना र मदनको विछोडको कथा गीतबाटै सुनेर भावुक बनेको माहोललाई कवि एवं संस्कृतिविद् तुलसी दिवसले देवकोटाकै बागले बच्चा किन खान्छ ? कविता सुनाएर जुझारु बनाइदिए । दर्शकश्रोता मात्रै हैन, प्रधानमन्त्री केपी ओली स्वयं जुझारु बने कविता र गीत सुनेपछि । अस्वस्थताका कारण सम्बोधन नगर्ने हिसाबले कार्यक्रममा उपस्थित ओलीले कार्यक्रम स्थलमै डा अरुण सायमीले नबोल्न गरेको आग्रहलाई जित्दै बोले, देवकोटाजस्तो बौद्धिक ज्ञानयुक्त विलक्षण कवि मैले विश्वमै देखेको छैन । उहाँ प्राकृतिक प्रतिभा हो, मूलबाट फुटेर खसेको छाँगोजस्तै हुनुहुन्थ्यो । यसपछि प्रधानमन्त्री ओलीले महाकवि लक्ष्मीप्रसाद देवकोटाको काठमाडौं डिल्लीबजार, धोबीधारास्थित जन्मघर सरकारले किनेर संग्रहालय बनाउने घोषणा गरे । प्रधानमन्त्री ओलीकै अग्रसरतामा महाकवि देवकोटाको ११०औं जन्मजयन्तीका अवसरमा मदन भण्डारी कला, साहित्य प्रतिष्ठानले लक्ष्मीपूजाको दिन प्रधानमन्त्री निवास बालुवाटारमा कार्यक्रम गरेको थियो, जहाँ ओलीले बिरामीपछि पहिलो पटक सार्वजनिक मन्तव्य दिँदै देवकोटाको घरलाई संग्रहालय बनाउने घोषणा गरेका हुन् । उनले देवकोटाका परिवारसँग कुरा गरेर उपयुक्त मूल्यमा भग्नावशेषको अवस्थामा रहेको सो घर खरिद गरी रोक्टोफिटिङ गरेर संग्रहालय बनाउने बताए । देवकोटाका पुराना वस्तुहरू पनि संकलन गर्नेछौं, उनले भने, उहाँ कसरी पलेटी कसेर लेख्नुहुन्थ्यो भन्नेसम्मका स्मृति झल्काउने छौं । तर, चुरोटको ठुटोचाहिँ राख्ने छैनौं । चुरोटकै कारण देवकोटा क्यान्सर भएर बितेका कारण ओलीले अन्य साहित्यकारहरूलाई चुरोटदेखि टाढै बस्न सुझाए । महाकविको जन्मघर हाल जीर्ण अवस्थामा छ भने नजिकैको नयाँ घरमा छोरा पदमप्रसाद देवकोटा बस्दै आएका छन् । विसं १९६६ कात्तिक २७ गते लक्ष्मीपूजाका दिन जन्मिएका र विसं २०१६ भदौ २९ गते दिवंगत महाकावि देवकोटाका मुनामदन, सुलोचना, शाकुन्तल पहाडी पुकार लगायत दर्जनौं लोकप्रिय कृति प्रकाशित छन् । प्रधानमन्त्री ओलीले आफूभन्दा ४२ वर्षअघि जन्मिएका महाकवि देवकोटालाई दिवंगत भएको भोलिपल्टदेखि मात्र राम्रोसँग चिनेको सुनाए । विद्यालय पढ्दा देवकोटाको निधनमा शिक्षकहरू रोएको देखेपछि उहाँप्रति जिज्ञासा बढेको थियो, उनले भने, पछि मुनामदन खण्डकाव्य पढ्दा आफैं रोएँ । उपप्रधानमन्त्री एवं रक्षामन्त्री ईश्वर पोखरेल, परराष्ट्रमन्त्री प्रदीपकुमार ज्ञवाली, संस्कृति, पर्यटन तथा नागरिक उडड्यनमन्त्री रवीन्द्र अधिकारीसहित गायक भक्तराज आचार्यसमेत उपस्थित कार्यक्रममा कवि तुलसी दिवसले पहिलो पटक प्रधानमन्त्री स्वयंको चासोमा महाकविलाई यसरी सम्झिनु निकै सकारात्मक रहेको र सिंगो स्रष्टाहरूमा खुसी तरंगित गरेको दाबी गरे । कार्यक्रममा गायक रामेशले देवकोटाकै सुुनको बिहानी गाए भने विप्लव ढकाल, प्रभा भट्टराई, कोमल वली, लक्ष्मण गाम्नागे, डा देवी नेपाल, भुवनहरि सिग्देल, नरनाथ लुइँटेल लगायतले देवकोटाका गीत र कविता सुनाए । देवकोटामाथि नै विद्यावारिधि गरेका महादेव अवस्थीले देवकोटाको योगदानको चर्चा गरे । साहित्यिक व्यक्तित्वको सम्मानमा प्रधानमन्त्रीले दिनुभएको चासोबाट हामी उत्साहित छौं, प्रतिष्ठानका अध्यक्ष विजय सुब्बाले भने । त्रिमूर्तिमा काव्यसभामहाकवि लक्ष्मीप्रसाद देवकोटाको ११० औं जयन्तीका उपलक्ष्यमा सञ्चारग्रामस्थित त्रिमूर्ति निकेतनमा रचना वाचनसहित काव्यसभा गरियो । कवि मनिराज जोशी, भगवती बस्नेत, यादव भट्टराई र ललिता दोषीले देवकोटाको सम्झनामा कविता सुनाएको कार्यक्रममा त्रिमूर्ति निकेतनका अध्यक्ष इन्दिरा प्रसार्इं, लेखनाथ पौडयाल काव्यसभाका संयोजक प्राराजेन्द्र सुवेदी, बालकृष्ण सम फाउन्डेसनका संयोजक मदनदास श्रेष्ठ, लक्ष्मीप्रसाद देवकोटा प्रतिष्ठानका संयोजक प्राठाकुर पराजुली, त्रिमूर्ति निकेतनका कार्यक्रम संयोजक भगवती बस्नेत र सदस्यसचिव नरेन्द्रराज प्रसाईंले महाकवि देवकोटाको साहित्यिक योगदानको चर्चा गरे ।"
कलाकारको तिहार,"उनी मुसलमान । तर, गज्जबले तिहार मनाए । सप्तरंगी टीका र मखमली माला लगाएर दिदीसँग फोटो पनि खिचे । उक्त फोटो अहिले सामाजिक सञ्जालमा चर्चित बनेको छ । रंगकर्मी एवं अभिनेता नाजिर हुसेनले सरु राईलाई दिदी मानेर भाइटीका लगाउन थालेको लामै भइसक्यो । उनी आगामी वर्षहरूमा पनि यो चाड र आफूहरूको सम्बन्धलाई निरन्तरता दिन चाहन्छन् । दिदी नमन, उनले टीट गरेका छन्, आमाजीले तपाईंको बुबालाई भाइ बनाएर भाइटीका लगाउन सुरु गर्नुभएको ३७ वर्ष पुगेछ । यो संस्कार उहाँहरूबाट हामीसम्म आइपुगेको छ । म बाँचुन्जेलसम्म यो भइरहोस् । भाइटीकाको शुभकामना । यही कुरा उनले फेसबुकमा पनि पोस्ट गरेका छन् । रिटीट र सेयरिङ प्रशस्त छ । उनीबाट जातीय र धार्मिक सहिष्णुता सिक्न सकिने भन्दै प्रशंसकले वाहवाही गरिरहेकै छन् ।तिहारलाई लिएर नाजिर उदाहरणीय बनिरहेका बेला अन्य सेलेब्रिटीका चाड विशेष तस्बिरमा पनि लाइक्स र फेभरेट ओइरिइरहेको देखिन्छ । अभिनेत्री साम्राज्ञी शाहले तिहार र योसँग आउने सम्पूर्ण चिजबिज आफूलाई मनपर्ने भन्दै काग तिहारकै दिनदेखि तस्बिरहरू पोस्ट गर्न थालेकी थिइन् । मण्डला (रंगोली) बनाउँदै गर्दाको फोटो फ्यानहरूले मन पराएका छन् । तर, झिरझिरे खेलाएको उनको भिडियोमा भने केहीले आपत्ति जनाएको देखियो । वातावरणीय हिसाबले यो राम्रो होइन, पौडेल सबिनले इन्स्टाग्राममा लेखेका छन्, तिम्रा ससाना फ्यानहरूले यो सिक्न सक्छन् । तिनका लागि सुरक्षित छैन । साम्राज्ञीले भाइटीकाको तस्बिर भने राखेकी छैनन् । श्वेता खड्काले चाहिँ फोटो मात्र होइन भाइटीकापछिको टिकटिक भिडियो नै बनाउन भ्याएकी छन् । निधारमा लर्काएर सप्तरंगी टीका गीतमा आफ्ना दिदीभाइसँग खिचेको टिकटिक भिडियो उनले इन्स्टामा सेयर गरेकी थिइन् ।अभिनेता राजेश हमालले दिदी रिता सिंह र आनासँग भाइटीका मनाए । शुक्रबार साँझ उनले फेसबुकमा फोटो हालेपछि उनका प्रशंसक धर्म विष्टले यस्तो कमेन्ट गरेका थिए, दाइले कति बेला भाइटीका लगाएको फोटो हाल्नुहुन्छ भनेर हेरिरहेको थिएँ । फोटो हाल्नुभयो । खुसी लाग्यो । अर्को साल पनि यस्तै हयाप्पी भएर दिदीको हातबाट भाइटीका लगाउनु । राजेशले आफ्ना शुभचिन्तकलाई तिहारको शुभकामना भन्दै रिप्लाइ गरेका छन् । काठमाडौंमै तिहार मनाएका अभिनेता दयाहाङ राईलाई भने आफ्ना सबै चेलीसँग भेट हुन नसकेकोमा दु:ख लागेको छ । तैपनि आफूले आशीर्वादचाहिँ मागेको कुरा उनले फेसबुकमा उल्लेख गरेका छन् । दयाको तस्बिरमा उनका दिदीबहिनी, दाजुभाइ, छोरा र श्रीमतीलाई सयपत्री र मखलमली फुलको मालामा निकै सुन्दर देखिएको छ । अमेरिका रहेका गायक रामकृष्ण ढकालले बहिनी तारा मरहट्टासँग टीका थापेका छन् । मेरिल्यान्डमा रहेका राजेशपायल राईले पनि बहिनी दीपा राईसँग भाइटीका मनाउँदै गरेको भिडियो आफ्नो फेसबुक पेजमा राखेका छन् ।आफ्ना दुई कुकुर गोलु र मोलुसँग पहिलो तिहार मनाएको भन्दै अभिनेता अनमोल केसीले पनि तीसँगका तस्बिर इन्स्टाग्राममा राखेका थिए । अभिनेत्री अनु शाहको भाइटीका तस्बिरमा भने दिदीभाइ, दाजुबहिनीको माया झल्किने खालको थियो । तीन भाइले उचाल्दै गरेको तस्बिरमा धेरैले लभ रियाक्ट गरेको देखियो । गायक प्रमोद खरेलको तिहार तस्बिर पनि अहिले लोकप्रिय भइरहेको छ । त्यसमा उनले बहिनी सपनालाई गोढामा ढोग्दै गरेको तस्बिर सामाजिक सञ्जालमा राखेका छन् ।हास्य अभिनेता हरिवंश आचार्यको भाइटीका तस्बिरमा शनिबारसम्म ६ हजार लाइक्स देखिन्थ्यो । दुई दिदीबहिनीलाई पछाडि उभ्याएर उनी भने टक्क ढाका टोपीमा सजिएर फोटो खिचेका छन् । त्यसअघि पनि आचार्यले लक्ष्मी पूजाको तस्बिर फेसबुकमा राखेका थिए । श्रीमती अस्ट्रेलिया गएपछि आफू र छोराबुहारीले लक्ष्मी पूजा गरेको उनले उल्लेख गरेका थिए । कम्प्युटरहरू देखिएको एक तस्बिरमा भीम शर्माले ठटयौलो कमेन्ट गरेका छन् । उनी लेख्छन्, हरि दाइ, हजुरले माता लक्ष्मी देवीको पूजा गर्नुभएको कि त्यो कम्प्युटर, प्रिन्टर र मोडेमको ? निर्देशक दीपाश्री निरौला, अभिनेत्री ऋचा शर्मा, वर्षा सिवाकोटी, आँचल शर्मा, वर्षा राउत, अभिनेता सलोन बस्नेत, पल शाह लगायतले यसपालिको तिहार र विशेषत: भाइटीकालाई तस्बिरमा कैद गरेका छन् । उनीहरूमध्ये कतिपयले भिडियो पनि खिचेका छन् । वर्षा राउतले अपलोड गरेको भिडियो एक दर्जन पटक सेयर पनि भएको छ । अघिल्लो वर्षको तुलनामा यसपालि धेरै सेलेब्रिटीले तिहारभिडियो सेयर गरेको देखियो ।"
संस्कृतिका लागि फिल्म,"काठमाडौं (कास) पछिल्लो समय आदिवासी जनजाति फिल्महरूलाई लागेको एउटै आरोप छ भाषा मात्रै सम्बन्धित समुदायको, विषयवस्तु र प्रस्तुति भने नेपाली या हिन्दीबाटै प्रभावित । तामाङ, मगर, गुरुङ या थारू, सबै मातृभाषी फिल्मको यो साझा समस्या बन्दै गइरहेको छ । यस्तोमा गुरुङ फिल्मकी अभिनेत्री एवं निर्माता एन्सर्ज गुरुङ भने संस्कृतिका लागि फिल्म हुनुपर्ने तर्क गर्छिन् । गुरुङ समुदायको मौलिकता फिल्ममार्फत ल्याएकै कारण हालै जनजाति महासंघ अमेरिकाबाट सम्मानित बनेकी उनी भन्छिन्, फिल्मका हरेक पात्र समाजसित जोडिएका हुन्छन्, हरेक समाजसित खास संस्कृति र मौलिकता हुन्छ । अनि फिल्मचाहिँ समाजबाट बाहिर रहेर कसरी मौलिक बन्न सक्छ ? फिल्ममा नयाँपन ल्याउनकै लागि समुदायभित्रको संस्कृति, मिथक र जीवनभित्र पस्नुपर्ने उनी तर्क गर्छिन् । स्याङ्जा, खिलुङ देउरालीकी उनले प्हीरुमाला, मनको बाबरी, म्ले क्यु (बिर्साउने पानी), आमाको मन जस्ता फिल्म र आधा दर्जन म्युजिक भिडियो खेलेकी छन् । मनको बाबरी ले चर्चा मात्रै कमाएन, नेपाल, हङकङ, यूके, जापानलगायत देशमा सो नै भयो । एन्सर्जका अनुसार मनको बाबरी सामाजिक कुरीतिका विरुद्धको फिल्म हो । गुरुङ मौलिकतामा आधारित प्हीरुमाला बाट डेब्यु गरेकी उनले आफ्नो समुदायको कला संस्कृतिलाई बाहिर ल्याउनकै लागि यो क्षेत्र रोजेकी बताइन् । कतिपय मौलिक संस्कृतिहरू लुकेर रहेका छन्, प्रचारप्रसार भएन भने हराउने खतरा रहन्छ, उनले भने, यसका लागि फिल्म राम्रो माध्यम हुन सक्छ । तर, पछिल्लो पटक मातृभाषी फिल्म पनि गम्भीरभन्दा हल्काफुल्का बन्न थालेका छन्, प्राय: कलाप्रधान फिल्म खेल्ने उनले भनिन्, यसले मौलिकमाथि प्रश्न उठाउँछ । म्युजिक भिडियोमा पनि उनी मौलिकताकै खोजी गर्छिन् । सालैजो, कौडा देखि तीज गीतसम्म उनको छनोटमा परेका छन् । मौलिक भाषा, कला, संस्कृतिलाई खोज्ने, उजागर गर्ने तथा जगेर्ना गर्ने उद्देश्यले नै यो क्षेत्रमा आएकी थिएँ, उनले भनिन्, त्यही भएर बाटो बदल्दिनँ । फिल्म तथा म्युजिक भिडियो प्रदर्शनकै क्रममा हङकङ, यूके, जापान, युरोपेली मुलुकहरूमा पुगिसकेकी उनलाई गुरुङ समुदायको मौलिक संस्कृति र पहिचानलाई माथि उठाउन योगदान पुर्याएको भन्दै तमुधिं यूकेले नेपाली मेला मा सम्मान नै गर्यो । समिदा वुमेन डेभलपमेन्ट फोरममार्फत सामाजिक सेवासमेत गर्दै आएकी उनले भावी पुस्तालाई सांस्कृतिक ज्ञान हस्तान्तरण गर्नकै लागि भए पनि मातृभाषी फिल्ममा निरन्तरता दिने बताइन् ।"
सुपर डुक क्रिकेट हुने,"काठमाडौं (कास) दोस्रो जितबहादुर खड्का स्मृति पाँचपोखरी सुपर डुक क्रिकेट प्रतियोगिता हुने भएको छ । पारा ओलम्पिक राष्ट्रिय खेलाडी जितबहादुर खड्काको स्मृतिमा हुन लागेको प्रतियोगिता कार्तिक २९ देखि मंसिर २ सम्म आयोजना हुन लागेको हो । सिन्धुपाल्चोक क्रिकेटलाई आगामी दिनमा खेल पर्यटन र क्रिकेटको नयाँ प्रतिभाको थलो बनाउन पाँचपोखरी क्रिकेट क्लब र पाँचपोखरी थाङ्गपाल गाउँपालिकाको सहयोगमा प्रतियोगिता आयोजना गर्न लागिएको राजधानीमा पत्रकार सम्मेलन गर्दै आयोजकले जनाएका छन् । थाङ्गपाल गाउँपालिका वडा नं ६, धापसेरा फाँटमा प्रतियोगिताका खेलहरू आयोजना हुनेछन् । प्रतिस्पर्धी टोलीलाई दुई समूहमा विभाजन गरिएको छ । समूह ए मा सिन्धु लायन्स, क्रिकेट क्लब बाह्रबिसे, थाङ्गपालकोट क्रिकेट सर्कल, हर्ट अफ भोटाङ तथा समूह बी मा युनाइटेड क्लब मेलम्ची, भोटाङ छोलिङ क्रिकेट क्लब, पाँचपोखरी क्रिकेट क्लब र थाङ्गपाल धाप क्रिकेट क्लब छन् । विजेताले ५० हजार र उपविजेताले २५ हजार नगद पाउनेछन् । गत वर्ष प्रतियोगिताको पहिलो संस्करण आयोजना भएको थियो ।"
पाकिस्तानलाई चोटको चिन्ता,"अबुधाबी (एएफपी) पाकिस्तानले दोस्रो डे नाइट वानडे अन्तर्राष्ट्रियमा शुक्रबार राति न्युजिल्यान्डलाई छ विकेटले हरायो । तर पाकिस्तानको यो जित उसका ब्याट्सम्यान इमाम हल हकको चोटका कारण ओझेलमा परेको छ । शर्ट बलमा उनलाई टाउकोमा चोट लागेपछि अस्पताल लानुपरेको थियो । उनी १६ रनमा खेलिरहेको बेला तीव्र गतिका बलर लोकी फर्गुसनको बलले उनको हेलमेटमा लागेको थियो र लगत्तै उनी मैदानमै ढलेका थिए ।उनी केही समय आँखा चिम्लेर बसे पनि होस भने गुमाएनन् । टिम व्यवस्थानले २२ वर्षीय ब्याट्सम्यान सीटी स्क्यानबाट गुज्रिने र उनका लागि आउने ४८ घण्टा महत्त्वपूर्ण हुने बताएको थियो । तर त्यसको केही समयपछि पाकिस्तानी क्रिकेट बोर्डले उनको स्थिति गम्भीर नरहेको र टाउकोमा कुनै प्रकारको चोट नलागेको बताएको थियो । बोर्डले भनेको छ, इमाम उल हकको सिटी स्क्यानमा कुनै समस्या देखिएको छैन । उनी टिम फिजियोको निरीक्षणमा हुनेछन् ।पिचमा भने पाकिस्तानी पेस बलर सहिन साह अफ्रिदीले आफ्नो खेल जीवनकै उत्कृष्ट प्रदर्शन गरे । उनलाई बलियो साथ दिँदै फकर जमनले अर्धशतक बनाएर जितसँगै पाकिस्तानले सिरिज बराबरीमा ल्याएको छ । सहिनले ३८ रन खर्चेर चार विकेट लिए र पहिले ब्याटिङ गरेको न्युजिल्यान्ड ५० ओभरमा नौ विकेट गुमाएर २ सय ९ रनमै सीमित भयो । त्यसयता जमनले ८८ रन बनाए । उनले आफ्नो सातौं अर्धशतक पूरा गरे ।पाकिस्तान चार विकेट गुमाएर जितसम्म पुग्दा ४०३ ओभरको खेल मात्र पूरा भएको थियो । न्युजिल्यान्डका लागि अनुभवी ब्याट्सम्यान रोज टेलरले १ सय २० बलको सामना गरेर सर्वाधिक ८६ रन बनाए र नटआउट रहे । उनले पाँचौं विकेटमा हेनरी निकोलससँग ७५ रनको साझेदारी गरे । निकोलसले ६३ बलमा ठोस ३३ रन बनाए । यो जितपछि पाकिस्तानले न्युजिल्यान्डविरुद्ध लगातार १२ वान डे खेलको हारको क्रममा पनि पूर्णविराम लगाएको छ ।सन् २०१४ यता पाकिस्तान न्युजिल्यान्डको हातबाट यसअघि लगातार पराजित रहेको थियो । न्युजिल्यान्डले शृंखलाको पहिलो वान डे पनि ४७ रनले जितेको थियो । अब तेस्रो, अन्तिम तथा निर्णायक खेल आइतबार दुबईमा हुनेछ । हामीले सुरुमा न्युजिल्यान्डलाई सस्तोमा समेट्न सक्यौं र त्यसपछि जितको आधार तयार पार्यौं, पाकिस्तानी कप्तान सरफराज अहमदले भने । उनको समकक्षी केन विलियमसनले पनि आफ्नो टिम रक्षा गर्न लायक स्कोर खडा गर्न असफल रहेको माने ।"
सप्तरीमा अन्तर्राष्ट्रिय कुस्ती प्रतियोगिता,"सप्तरीको तिलाठी कोइलाडी गाउँपालिका २ स्थित लौनियामा शनिबारदेखि अन्तर्राष्ट्रिय कुस्ती प्रतियोगिता सुरु भएको छ । लौनिया कुस्तीका लागि नेपालमै चिनिएको गाउँ हो । उक्त गाउँबाट कुस्तीका अन्तर्राष्ट्रिय खेलमा समेत नेपालको प्रतिनिधित्व भएको छ । शुभ दीपावली तथा छठ पर्वको अवसरमा स्थानीयहरूद्वारा आयोजित प्रतियोगिताको प्रतिनिधिसभा सदस्य रानी मण्डलले उद्घाटन गरिन् । तीन दिनसम्म चल्ने प्रतियोगितामा नेपालको बारा, पर्सा र सिरहाका खेलाडीका अतिरिक्त भारतको जम्मु, कानपुर, मध्यप्रदेश, दिल्ली, राजस्थान, मेरठ र हरियाणाका गरी ४२ जना पहलमानहरूबीच प्रतिस्पर्धा हुने कुस्ती खेल मूल व्यवस्थापन समितीका अध्यक्ष रामेश्वर मण्डलले जानकारी दिए । पछिल्लो समय लोप हुन लागेको कुस्ती खेललाई जीवन्त राख्न प्रतियोगिता आयोजना गरिएको अध्यक्ष मण्डलले जानकारी दिए । कुस्ती प्रतियोगिता हेर्नका लागि व्यापक संख्यामा दर्शकहरू ओइरिएका छन् । ऐतिहासिक खेलका रूपमा रहेको कुस्तीलाई संरक्षणका लागि राज्यको स्तरबाट विशेष पहल हुनुपर्ने कार्यक्रमकी प्रमुख अतिथि प्रतिनिधि सभा सदस्य रानी मण्डलले बताइन् । उनले भनिन्, कुस्ती खेल लोप हुँदै गएको छ, यसको संरक्षणका लागि राज्यको स्तरबाट विशेष पहल हुनुपर्छ भने स्थानीय स्तरबाट पनि संरक्षणका लागि ध्यान दिइनुपर्छ ।सप्तरी जिल्लाको तिलाठी कोइलाडी गाउँपालिकाअन्तर्गतकै वडा नम्बर १ स्थित तिलाठीको पाठशाला मैदानमा हरेक वर्ष सरस्वती पूजाका अवसरमा लाग्ने मेलामा पनि वर्षौंदेखि कुस्ती प्रतियोगिता निरन्तर हुँदै आएको छ । खेलकुदका माध्यमबाट समाजमा एकताको भावना जागृत गराउनुका साथै राष्ट्रिय तथा अन्तर्राष्ट्रिय स्तरका खेलाडी उत्पादन गर्ने लक्ष्यका साथ गाउँपालिकाले खेल क्षेत्रको विकासमा आवश्यक बजेट विनियोजन गर्नुका साथै कार्यक्रमहरू समेत सञ्चालन गरेको गाउँपालिकाका अध्यक्ष सतीशकुमार सिंहले बताए ।"
म्यानमारको सामना गर्दै नेपाल,काठमाडौं (कास) भारतविरुद्ध बराबरीको नतिजा ल्याएर उत्साहित नेपालले आइतबार एसियाली वुमेन्स ओलम्पिक छनोटमा म्यानमारको सामना गर्नेछ । चार टिम सम्मिलित छनोटको समूह सी मा आयोजक म्यानमार तीन अंकसहित शीर्ष स्थानमा छ । एकएक अंकमा नेपाल र भारत छन् ।बंगलादेशले कुनै अंक बटुल्न सकेको छैन । म्यानमारले आफ्नो पहिलो खेलमा बंगलादेशलाई सजिलै ५० ले हराएको थियो । त्यसयता नेपाल र भारतले ११ को बराबरी खेले । बंगलादेशविरुद्ध बलियो देखिएको म्यानमारसँग नेपालको उद्देश्य कम्तीमा बराबरीमा रोक्नु हुनेछ । यो खेल नेपाली समय अनुसार साँझ ५१५ मा याङगोलको थुवुना स्टेडियममा हुनेछ ।नेपालले आफ्नो पहिलो खेलमा भारतविरुद्ध निरु थापाको गोलले ११ औं मिनेटमा अग्रता लिएको थियो । भारतका लागि यमुना कमला देवीले बराबर गोल फर्काएकी थिइन् । लिग चरणको समाप्तीमा समूहको शीर्ष दुई स्थानमा रहने टिमसँग सन् २०२० मा जापानमा हुने ओलम्पिकको छनोटको दोस्रो चरणको यात्रा तय गर्ने सम्भावना हुनेछ ।
स्टार बिनाको विश्वकप ?,"नेयमार, केयलिन एमबापे, लियोनल मेसी र क्रिस्टियानो रोनाल्डोविरुद्धको विश्वकप । कल्पना गर्न सकिन्छ र ? अर्को शब्दमा भन्ने हो भने विश्व फुटबलको सबैभन्दा ठूलो प्रतियोगिता, तर त्यसमा कोही पनि स्टार खेलाडी छैनन् । यस्तो अकल्पनीय सम्भावनाबारे हालै छलफल भएको छ र यसमा सहभागी छन्, युरोपका केही धनी क्लबका प्रमुख । यसबारे चुहिएको समाचार त अब नयाँ भएन । त्यो छलफलको मूल विषय थियो, आफू आफू मिलेर अलग्गै लिग गर्ने ।अझ भनौं, विद्रोही लिग । यो सबै सोच पछाडिका मुख्य व्यक्ति हुन्, रियल म्याड्रिडका अध्यक्ष फ्लोरेन्टिनो पेरेज । तर जसजसले त्यस्तो लिग खेल्नेछ, त्यसले विश्वकप अथवा त्यस्तै ठूला कुनै पनि प्रतियोगिता खेल्न पाउने छैन । यो घोषणा अरू कसैको होइन, अन्तर्राष्ट्रिय फुटबल महासंघ (फिफा) का अध्यक्ष जियानी इन्फान्टिनोको हो । रोजाइ प्रस्ट छ, कि हाम्रो पक्षमा, होइन भने हाम्रो विपक्षमा, इन्फान्टिनोले केही पत्रकारसम्मको कुराकानीमा भनेका छन् ।इन्फान्टिनोले बोलाएका केही पत्रकारमा न्युयोर्क टाइम्सको पनि उपस्थिति थियो । र, यो यस्तो स्थितिमा बोलाइएको पत्रकार सम्मेलन थियो, जति बेला मान्नुपर्छ, विश्व फुटबल संकटमा छ । यो विद्रोह लिगमा विश्वकै सबैभन्दा धनी क्लब हुनेछन् । फेरि यो विश्व फुटबलका निकै संवेदनशील क्षणमा पनि आएको छ, किनभने अहिले फिफा र युरोपेली फुटबल महासंघ (यूईएफए) बीच राम्रो सम्बन्ध पनि छैन । सिधै भन्दा सम्बन्ध खराब स्थितिमा छ ।मार्चमा त हो, इन्फान्टिनोले नयाँ प्रतियोगिताको सोच अगाडि सारेको । त्यो अर्बौं डलरको वरिपरि घुम्ने प्रतियोगिता हुनेछ । यसका लागि आर्थिक शक्तिका रूपमा जापानको सोफ्ट बैंक रहेको छ । यसले अहिले चलिरहेको युरोपेली च्याम्पियन्स लिगलाई ठूलो धक्का पुर्याउने छ । अझ सके, त्यसको अस्तित्व नै समाप्त पार्न सक्ने छ । अहिले रियल म्याड्रिड अग्रता लिइरहेको सुपर लिग त पूरा फुटबल संरचनामै ठूलो उथलपुथल ल्याउन सक्नेछ ।अझ भनौं, यो अझ डरलाग्दो छ । यसअघि पनि यस्तो प्रस्ताव अगाडि नआएको होइन । तर क्लबहरू बीचमै पछाडि हटे । यसपल्ट भने उनीहरू गम्भीर छन् । तर यहाँनिर एउटा तथ्य के मान्ने पर्छ भने फिफा जस्तो संस्थाको समर्थन भएन भने यस्ता प्रतियोगिताको कुनै अर्थ भने हुने छैन । त्यसैले पनि इन्फान्टिनो आक्रामक भएर प्रस्तुत भएका छन् । उनले स्पष्ट भाषामा भनेका छैनन्, आधिकारिक प्रतियोगितामा खेलेनौं भने आधिकारिक ठूला प्रतियोगितामा पनि खेल्न पाउने छैनौं ।यस तथाकथित प्रतियोगितामा युरोपका एक दर्जन ठूला क्लब हुनेछन् । जर्मन पत्रिकाले चुहाएको गोप्य सम्झौता अनुसार रियल अध्यक्ष फ्लोरेन्टिनो पेरेजले सुपर लिगमा आफ्नो टिमसँगै त्यसमा बार्सिलोना, म्यानचेस्टर युनाइटेड, म्यानचेस्टर सिटी, चेल्सी, आर्सनल, लिभरपुल, बायर्न म्युनिख, युभेन्ट्स, एसी मिलान र पेरिस सेन्ट जर्मेन हुने योजना बनाएका छन् । पछि यसमा अरू क्लब पनि थपिने छन् र ती हुन्, एटलेटिको म्याड्रिड, बोर्सिया डर्टमन्ड, मार्से, इन्टर मिलान र एएस रोमा ।सुपर लिगको विपक्षमा ठूलो घरेलु लिगका प्रमुख पनि अगाडि आएका छन् । हुन पनि जुन टिमले सुपर लिग खेल्नेछ, त्यसले त्यहाँको फुटबल संघसँगै घरेलु लिग पनि छाड्नेछ । त्यसैले स्पेनी ला लिगाका अध्यक्ष भ्याभिएर टेबासले भनेका छन्, यो सुपर लिग भनेको पबमा बसेर बिहानको पाँच बजे बनेको कार्यक्रम जस्तै हो । रियलले यसबारेमा केही पनि बोलेको छैन । अहिले घरेलु लिग र फिफालाई एकआपसमा नमिलेर पनि सुख छैन ।न्युयोर्क टाइम्स"
