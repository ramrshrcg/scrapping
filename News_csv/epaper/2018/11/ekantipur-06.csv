शीर्षक,विवरण
वन फाँडेर सहर बसाउनु हुन्न,"माधवकुमार नेपालसंयोजक, विमानस्थल अध्ययन उपसमिति"
साइकलमन्त्री सँग गाडीको लस्कर,"संघीय मामिला तथा सामान्य प्रशासनमन्त्री लालबाबु पण्डितले प्रधानमन्त्री तथा मन्त्रिपरिषद् कार्यालयलाई गत चैत २९ मा सम्पत्ति विवरण पेस गर्दा लेखेका थिए सवारीसाधनका नाममा पुरानो साइकलमात्र । त्यतिबेला सादगी नेता भनेर उनको प्रशंसा भयो । यतिबेला तिनै मन्त्रीको निवासदेखि सचिवालयसम्म गाडीको लस्कर छ ।मन्त्री नहुँदा सार्वजनिक बस, टेम्पो तथा साइकल प्रयोग गरेका उनै पण्डितले पत्नीदेखि स्वकीय, निजी सचिव र कार्यकर्तासम्मलाई सरकारी गाडी उपलब्ध गराएका हुन् । उनको घरायसी काममा समेत सरकारी गाडी, इन्धन र चालक छन् ।उनी मन्त्रालयले उपलब्ध गराएको फोर्डको सुविधायुक्त गाडीमा हँुइकिन्छन्, जसको चालक रमेश लम्साल छन् । यसबाहेक उनलाई गृह मन्त्रालयले बा २ झ १०७५ नम्बरको कार पनि दिएको छ । गृहले मन्त्रीको शपथ लिएकै दिन ३ फागुनमा सशस्त्र प्रहरीका एक चालकसहित यो गाडी उपलब्ध गराएको थियो । यो गाडी अधिकांश समय मन्त्री निवासमै हुन्छ । पत्नी विमला महतका लागि मन्त्रालयकै नाममा रहेको बा १ झ ९८४७ नम्बरको गाडी तानेका छन् । यसअघि उक्त गाडी तत्कालीन स्थानीय विकास राज्यमन्त्री कुन्तीकुमारी शाही चढ्थिन् । सशस्त्र प्रहरीका सहायक हवल्दार कृष्ण भण्डारीले चलाउने यो गाडीलाई हरेक दिन मन्त्रीपत्नी विमलाले व्यक्तिगत काममा प्रयोग गर्छिन् । मन्त्री पण्डितकै आग्रहमा उक्त गाडीको रातोनीलो प्लेट हटाएर सेतो राखिएको मन्त्रालयका अधिकारीले बताए । मन्त्री पण्डितले आफूले प्रयोग गर्ने दुइटासहित निवासमा थप दुई गाडी प्रयोग भएको स्विकारे । सुविधाले पाउने गाडीबाहेक मसँग अरू छैन, उनले भने, ककसले कुनकुन चढ्छन्, मलाई थाहा छैन । उनको निजी सचिवालयले तत्कालीन स्थानीय विकास मन्त्रालय मातहतको स्थानीय पूर्वाधार विकास तथा कृषि सडक विभाग (डोलिडार) को बा २ झ ५५५ नम्बरको हाइलक्स गाडीसमेत दुरुपयोग गरिरहेको छ । यो गाडी मन्त्रीकै मान्छेकार्यकर्ताले प्रयोग गर्छन्, मन्त्रालयका एक अधिकारीले भने, चालक र इन्धन अनावश्यक काममा प्रयोग भएको देखेर पनि मन्त्रीज्यूले चाल नपाएजस्तो गर्नुभएको छ । कार्यकर्ता र निजी सचिवालयले निवास र मन्त्रालय आउजाउ गर्न यो गाडी प्रयोग गर्दै आएका छन् । साढे तीन महिना पहिले यसलाई मन्त्री पण्डितका निजी सचिव होम लुइँटेलले प्रयोग गर्थे । उनको दिल्लीस्थित नेपाली दूतावासमा सरुवा भए पनि गाडी सचिवालयमै छ । स्वकीय सचिव मनोज राईका लागि फोर्डको बा २ झ ३९६३ नम्बरको गाडी उपलब्ध छ । यसका चालक शंकर घले हुन् । यसअघि मोरङका ओसिम आलम स्वकीय सचिव हुँदा पनि यही गाडी प्रयोग गर्थे । पण्डितले उनलाई गत असारमा हटाएर आफ्नै क्षेत्रका राईलाई स्वकीय सचिव बनाएका हुन् । मन्त्रीका निजी सचिव रमेश अधिकारीका लागि पनि मन्त्रालयले अलग्गै गाडी दिएको छ । यो गाडी अधिकारी आफै हाँक्छन् । मन्त्री निवासका लागि केही आयोजनाका गाडी प्रयोग भएको सुनेको छु संघीय मामिला मन्त्रालयका प्रवक्ता सुरेश अधिकारीले भने, मन्त्रीले दुइटा झन्डावाल गाडी नियमानुसार पाउने भए पनि अरू निकायबाट तानेर अनावश्यक प्रयोग भएको छ ।"
चौकीदारीदेखि भेडीगोठालोसम्म,"जंगलमा भेडा बथानबीच काली र सेरु । यी दुई भेडा होइनन् । तिनलाई हेर्ने गोठाला कुकुर हुन् । छायानाथ रारा नगरपालिका६ की ४१ वर्षीया काली सेजुवालको गोठमा एक सय २० वटा भेडा छन् । भेडालाई जंगल चराउन उनी जानु पर्दैन, भेडाको रेखदेख यिनै दुई कुकुरले गर्छन् । लिउडी गाउँकै चाउरा सेजुवालका ७० भेडा चरन गर्दा बगी नामको कुकुरले रेखदेख गर्छ । कुकुर पूजाका दिन यिनलाई विशेष पूजा पनि हुन्छ । आज्ञाकारी मानिएको जन्तुले मान्छेलाई लगाएको अतुलनीय गुनको भारा तिर्न हिन्दु धर्ममा यमपञ्चकको दोस्रो दिन तिहारमा टीका र सयपत्री फूलको माला लगाई सकेसम्मको मीठो खानेकुरा खुवाएर कुकुरको पूजा गरिन्छ । लेकाली बस्तीका बासिन्दाले कुकुरकै भरमा व्यावसायिक भेडापालन गरिरहेका छन् । भेडापालन सहज बनाएकाले स्थानीयले कुकुरलाई परिवारका सदस्यझैं माया गर्छन् । भेडापालन गर्न कुकुर अनिवार्य भएको स्थानीयको भनाइ छ । भेडा चराउने कुकुरलाई स्थानीय भाषामा भेडी गुवालो भनिन्छ । जिल्लाका लेकाली बस्ती मुन्दु, कोटिला, झयारी, मुर्मा, लिउडी, लुवारपोल्ना, तल्लेख, घट्टलेख, बामफोइपाटालगायत बस्तीमा कुकुरकै भरमा भेडा चरन गर्छन् । स्थानीय बजारमा यस्ता कुकुरको मूल्य ३५ हजार रुपैयाँभन्दा माथि छ । दुई कुकुरले एक सय २० भेडा चरन गर्दा रेखदेख गरिरहेका छन्, सेजुवालले भनिन्, कुकुरकै कारण मेरो भेडा व्यवसाय फस्टाएको छ । वनपाखाको अग्लो ढिस्को र ढुंगामा बसेर कुकुरले भेडाको रेखदेख गर्छन्, कुनै खतरा भए वा अन्यत्र जान खोजे कुकुरले नै भेडालाई फर्काउने गरेका छन् । कुकुरको घाँटीमा झुन्डयाइएको घण्टीकै आवाज सुनेर भेडा कुन दिशामा छन् भन्नेबारे पत्ता लगाउने गरेको सेजुवालको भनाइ छ । उनका अनुसार गोठबाट भेडा निकाल्नेबित्तिकै कुकुर अगाडि लाग्ने गरेका छन् । कुकुरसँगै घरका एक व्यक्ति जंगलमा जाने भए पनि सबै जिम्मा कुकुरकै हुन्छ । कुकुरले दिनभरि भेडा हेर्छन्, तलमाथि गए फर्काउने गरेका छन्, उनले भनिन्, भेडालाई घना जंगलभित्र जान रोक्ने काम यिनै कुकुरले गरिरहेका हुन्छन् । वन, पाखा र जंगलतिर भेडा चराउन गएका कुकुरले स्याल, बाघ र चोर मान्छेलाई समेत धपाउने गरेको सेजुवालले बताए । बिनाकुकुर भेडा पाल्नै सकिन्न, उनले भने, कुकुर दिउँसो भेडा चराउन वनजंगलतिर जाने र राति पनि भेडीगोठको ढोकामा पहरा दिएर बसिरहेका हुन्छन् । उनले रातको समयमा भेडीगोठबाट कुकुरले नै चोरी हुनबाट रोक्ने गरेको बताए ।मुन्दु गाउँमा ५५ घरधुरीका करिब चार हजार भेडा कुकुरले नै रेखदेख गर्ने गरेको सिंहरूप बोहोराले बताए । उनका अनुसार भेडा चराउन प्रत्येक परिवारले तीन वटासम्म कुकुर पालेका छन् । कुकुरलाई कोदो, चामल, जौलगायतको ढिंडो र जाउलो बनाएर बिहानबेलुका खुवाउने गरेको उनको भनाइ छ । चैतवैशाखको गर्मी समयमा भेडा चराउन पाटनतिर लैजाँदा सँगै कुकुर पनि जाने गरेका छन् । भेडीगोठालाको साथी तातोपानी गाउँपालिकाका टक्क गिरी भेडा चराउन पाटनमा जाँदा घरमा पालिएको भोटे कुकुर लैजान भुल्दैनन् । उनका ८० भेडाको सुरक्षा त्यही भोटे कुकुरले गर्ने गरेको छ । भेडाको मात्र होइन, भेडीगोठमा उनी कुकुरकै भरमा सुरक्षितसाथ सुत्छन् । उनी मात्र होइन, एक्लै भेडीगोठमा बस्ने अधिकांश स्थानीय बासिन्दाको सुख दु:खका साथी कुकुर नै हुने गरेका छन् । जुम्लाका विभिन्न पाटनमा चारदेखि ६ महिनासम्म भेडी गोठालाहरू बस्ने गर्छन् । बाघ, भालुलगायत जंगली जनावरबाट भेडाको सुरक्षाका लागि कुकुर उपयुक्त भएको भेडापालक किसान कनकासुन्दरी गाउँपालिकाका पदम बुढाले बताए । जंगली जनावरका साथसाथै चोरबाट पनि कुकुरले बचाउने भएकाले हाम्रा लागि कुकुर प्यारो हुन्छ, उनले भने, पाटनमा भेडीगोठालाको सुखदु:खको साथी भनेकै कुकुर हो । कुकुरले हाम्रो र भेडा दुवैको सुरक्षा गर्छ । जुम्लामा कुकुर पाल्नेको संख्या पनि अधिक छ । घरको सुरक्षाका र सोखका लागि कुकुर पाल्ने गरिएको छ । भेडाबाख्रा पालक किसानले भने पाटनमा चरनका लागि लगेका बेला उनीहरूको सुरक्षाका लागि पाल्ने गरेका छन् । जुम्लामा पालिएको भोटे कुकुर जिल्लाबाहिर पनि पाल्नका लागि लाने गरिएको छ । पहिलापहिला त कुकुर सिकारका लागि पनि पाल्ने गरिन्थ्यो, पातारासी गाउँपालिकाका सुत्त ऐडीले भने, सिकार गर्न प्रतिबन्ध भएपछि भेडा, बाख्रा र घरको सुरक्षाका लागि पाल्ने गरिएको छ । उनका अनुसार वर्षायाममा पाटनमा हरियाली हुने भएकाले चरन गर्न भेडा लगिने गरिएको छ । उनले भेडा घर ल्याउँदा भेडाभन्दा पहिला कुकुर बिक्री हुने गरेको बताए । सोखका लागि जुम्लाबाट भोटे कुकुर तराईमा पनि पाल्न लैजाने गरिएको छ । कुकुरको छाउरा पनि बिक्री गरिन्छ ।"
प्रधानमन्त्री अझै केही दिन आराममै,"काठमाडौं (कास) पाँच दिनको अस्पताल बसाइपछि फर्केका प्रधानमन्त्री केपी ओलीको स्वास्थ्य सुधार भए पनि अझै केही दिन सार्वजनिक कार्यक्रममा नजाने भएका छन् । उनले अहिले अत्यावश्यक काम प्रधानमन्त्री निवास बालुवाटारबाटै गरिरहेका छन् । नियमित भेटघाट कम गरेका छन् । अझै केही दिन निवासमै आराम गर्नुहुन्छ, तत्काल सार्वजनिक कार्यक्रममा जानुहुन्न, प्रधानमन्त्रीका प्रेस सल्लाहकार कुन्दन अर्यालले भने, महत्त्वपूर्ण काम निवासबाटै गरिराख्नुभएको छ । हस्ताक्षर गर्नुपर्ने फाइलहरू निवासमै मगाउने गरिएको छ । प्रधानमन्त्री ओली अघिल्लो शनिबार पार्टीको चियापान कार्यक्रममा गएका थिएनन् । सोमबार उपराष्ट्रपतिले आयोजना गरेको चियापानमा पनि सहभागी भएनन् । राजनीतिक सहयात्री पद्मरत्न तुलाधरको निधनमा प्रधानमन्त्री ओलीले शोक सन्देश पठाए ।"
बस्नेत नेपालको सम्पादक,"काठमाडौं (कास) कान्तिपुर पब्लिकेसन्सले नेपाल म्यागजिनको सम्पादकमा बसन्त बस्नेतलाई नियुक्त गरेको छ । उनी यसअघि सहायक सम्पादकका रूपमा कार्यरत थिए । कान्तिपुर दैनिकमा राजनीतिक संवाददाता रहिसकेका बस्नेतले त्यसअघि अन्नपूर्ण पोस्टमा समाचार सम्पादक तथा नागरिकमा वरिष्ठ संवाददाताका रूपमा काम गरेका थिए । पोखरा विश्वविद्यालयबाट अंग्रेजी साहित्यमा एमए गरेका उनी राजनीति, समाज, संस्कृतिलगायत विषयमा रिपोर्टिङ र विश्लेषण लेख्छन् । उनको राजनीतिक संक्रमणकाल र संविधान निर्माण प्रक्रियासम्बन्धी नन्फिक्सन ७२ को विस्मय प्रकाशित छ ।कान्तिपुर दैनिकका प्रधान सम्पादक नारायण वाग्लेलाई नेपाल को पनि प्रधान सम्पादकको कार्यभार सम्हालेकामा धन्यवाद दिँदै पब्लिकेसन्स व्यवस्थापनले नवनियुक्त सम्पादक बस्नेतको नेतृत्वमा म्यागजिन थप सशक्त हुने विश्वास व्यक्त गरेको छ ।"
कांग्रेसमा विधान किचलो,"कांग्रेसमा पदाधिकारी संख्या यथावत् राख्दै केन्द्रीय कार्यसमिति १ सय २५ सदस्यीय पुर्याउने विधान संशोधन मस्यौदा समितिको प्रस्तावप्रति वरिष्ठ नेता रामचन्द्र पौडेल पक्षले फरक मत राख्ने भएको छ । पौडेल निवास बोहराटारमा सोमबार बिहान बसेको बैठकले पदाधिकारी संख्या बढाउनुपर्ने निष्कर्ष निकालेको छ । त्यसलगत्तै पार्टी केन्द्रीय कार्यालयमा बसेको मस्यौदा समितिको बैठकमा पौडेल पक्षीय सदस्यहरूले पदाधिकारी थप गर्ने प्रस्ताव राखेका छन् । १ सय २५ सदस्यीय केन्द्रीय कार्यसमिति पुर्याउँदा पदाधिकारी ११ जना हुनुपर्ने प्रस्ताव छ । विधान मस्यौदा समितिका सदस्यसमेत रहेका पार्टी केन्द्रीय सदस्य नवीन्द्रराज जोशीले सभापतिका अतिरिक्त तीन उपसभापति, तीन महामन्त्री, तीन सहमहामन्त्री र कोषाध्यक्ष गरी एघार पदाधिकारीको विकल्प अघि सारिएको बताए । पदाधिकारीको संख्या नबढाउने हो भने केन्द्रीय कार्यसमितिको आकार पनि बढाउन भएन, सोमबार बिहानको बोहराटार बैठकको निष्कर्ष सुनाउँदै केन्द्रीय सदस्य अर्जुननरसिंह केसीले भने, केन्द्रीय कार्यसमितिको संख्या बढाउने हो भने पदाधिकारी पनि बढाउनुपर्छ, पदाधिकारी नबढाउने हो भने कार्यसमिति संख्या पनि यथावत् राख्नुपर्छ भन्ने हाम्रो ठहर हो ।हाल केन्द्रीय कार्यसमिति ८५ सदस्यीय छ । जसमा सभापति, उपसभापति, दुई महामन्त्री, सहमहामन्त्री र कोषाध्यक्षसहित ६ पदाधिकारी छन् । महामन्त्री पूर्णबहादुर खड्का नेतृत्वको मस्यौदा समितिले केन्द्रीय कार्यसमिति बैठकमा प्रस्तुत गर्न तयार पारेको मस्यौदामा पदाधिकारीको संख्या हालकै ६ कायम गरी १ सय २५ सदस्यीय केन्द्रीय कार्यसमितिको प्रस्ताव ल्याएको छ । मस्यौदाको यो प्रावधान सर्वसम्मत नबन्ने भएको छ । क्रियाशील सदस्यता हटाएर खुला सदस्यता ल्याउने समितिको प्रस्तावप्रति पनि पौडेल पक्षले फरक मत राखेको छ । नेता केसीले मासबेस्ड पार्टी बनाउने अवधारणा सकारात्मक रहे पनि क्याडरबेस्ड लाई पनि छाड्न नहुने बताए । यसको अर्थ दुई थरी सदस्यता कायम हुनुपर्छ भन्ने नै हो, केसीले थपे, सदस्यता प्रणालीलाई वैज्ञानिक रूपमा परिमार्जन आवश्यक छ । तर पार्टीलाई सशक्त र क्रियाशील बनाउन दुवै सदस्यता कायम राख्नुपर्छ भन्ने हाम्रो मान्यता हो । समितिले ल्याएको प्रस्तावमा सभापतिको अधिकार, निर्वाचन पद्धति पुरानै राखिएको छ । केन्द्रीय कार्यसम्पादन समिति ३१, संसदीय समिति १७ र अनुशासन समिति ५ सदस्यीय हुने प्रस्ताव छ । पौडेल पक्षले पार्टीका पदाधिकारीसहित संसदीय समिति र अनुशासन समिति निर्वाचनबाटै गठन हुनुपर्ने अडान राख्ने भएको छ । अहिले पदाधिकारीमा सभापतिका अतिरिक्त एक महामन्त्री र कोषाध्यक्षको निर्वाचन हुने पद्धति छ । प्रस्तावित विधानमा पनि यही कायम छ । स्वार्थ आआफ्नै डेढ वर्षपछि हुने पार्टीको १४ औं महाधिवेशनलाई केन्द्रमा राखेर नै संस्थापन पक्ष र संस्थापनइतर पक्षबीच विधान संशोधनमै रसाकस्सी चल्न थालेको हो । पदाधिकारीको संख्या बढाउने कि नबढाउने भन्ने विवाद यसैसँगै जोडिएको छ । संस्थापन पक्षमा नेतृत्वका लागि देउवाबाहेक अन्य प्रतिस्पर्धी छैनन् । तर, संस्थापनइतर पक्षमा वरिष्ठ नेता पौडेल एक्ला छैनन् । उनको विकल्पमा महामन्त्री शशांक कोइराला, पूर्वमहामन्त्रीद्वय प्रकाशमान सिंह, कृष्णप्रसाद सिटौला, शेखर कोइराला मैदानमा छन् । पदाधिकारीका लागि केन्द्रीय सदस्य रामशरण महत, महेश आचार्य, अर्जुननरसिंह केसी, गगन थापालगायतको आकांक्षा छ । संस्थापन पक्षको तुलनामा संस्थापनइतर पक्षमा नेताहरूको व्यवस्थापन निकै कठिन छ । पदाधिकारीको संख्या बढाउन सकेमा नेतृत्वका आंकांक्षीलाई व्यवस्थापन गर्न सहज हुने बुझाइ संस्थापनइतर पक्षका नेताको छ । ठीकविपरीत सभापति देउवालाई पदाधिकारी नबढ्दा संस्थापनइतर पक्षमा असन्तुष्टि चुलिने र त्यसको फाइदा आफूले लिन सक्ने अड्कल छ । संस्थापनइतर पक्षीय नेता केसी पदाधिकारी नबढाउने हो भने केन्द्रीय कार्यसमितिको आकार पनि बढाउन नहुने बताउँछन् । मस्यौदामा सर्वसम्मत नभए केन्द्रीय समितिमासमितिले ल्याएको विधान संशोधन मस्यौदामा सहमति नजुटे संस्थापनइतर पक्ष फरक मतसहित केन्द्रीय कार्यसमितिमा प्रस्तुत हुने भएको छ । केन्द्रीय कार्यसमितिको बैठक मंगलबार बस्दै छ । समितिका प्रवक्तासमेत रहेका नेता रमेश लेखकले विधानको सम्पूर्ण कार्य आफूहरूको तहबाट टुंगिइसकेको बताए । मस्यौंदा तयारीका लागि समितिले संयोजक खड्कासहित लेखक, मीनेन्द्र रिजाल, दिलेन्द्र बडु र आनन्द ढुंगानालाई जिम्मा दिएको थियो । उनीहरूले मस्यौदाको काम सकेर समितिका सबै सदस्यलाई अध्ययनका लागि आइतबार नै हार्डकपी वितरण गरेका थिए । त्यसमाथि नै पौडेल पक्षले फरक मत ल्याएको हो । विधानका सबै काम सकेर केन्द्रीय समितिमा गइसकेको छ, कसैलाई चित्त बुझेको छैन भने फरक मतसहित राखेर केन्द्रीय कार्यसमितिमा प्रस्तुत गर्दा भइहाल्छ, लेखकले भने । अर्का केन्द्रीय सदस्य प्रदीप पौडेलले पनि समितिमा सर्वसम्मत हुन नसक्ने भएपछि फरक मतसहित केन्द्रीय समितिलाई पठाउन राम्रो हुने बताए । केन्द्रीय समितिले पनि सर्वसम्मत गर्न नसके अन्तिम निर्णय गर्ने निकाय महासमिति बैठक हो । विधानका कारण महासमिति सर्ने अवस्था बनेको होइन विधान मस्यौदा समितिका प्रवक्ता लेखकले विधान संशोधनको मस्यौदा समितिलाई देखाएर महासमिति बैठक सार्न खोजिएकोप्रति आपत्ति जनाए । केन्द्रीय कार्यसमितिको बैठक नबोलाइदिएकै कारण मस्यौंदा प्रस्तुत गर्न नसकेको भन्दै आफूहरूले धेरैअघिदेखि नै मस्यौदा तयार पारिसकेको दाबी गरे । सभापति देउवाले वरिष्ठ नेता पौडेल लामो समय देशबाहिर रहेका कारण बैठक बोलाउन ढिलाइ भएको बताउँदै आएका छन् । अर्का सदस्य पौडेलले बिदाको समयमा समेत केन्द्रीय कार्यसमितिको बैठक राखेर अघि बढ्ने हो भने तोकिएकै मितिमा महासमिति हुन सक्ने बताए । पार्टी प्रवक्ता विश्वप्रकाश शर्माले भने समितिले दस प्रतिशत काम गर्न बाँकी रहेको जनाउँदै पूर्वनिर्धारित मितिमा महासमिति बैठक गर्न नभ्याउने बताए ।"
गोली हानी व्यवसायीको हत्या,"बर्दिया (कास) बर्दिया बढैयाताल गाउँपालिका३, गोबडियापुरमा गोली प्रहारबाट एक व्यवसायीको मृत्यु भएको छ । आइतबार मध्यराति गोली लागी घाइते भएका ३२ वर्षीय मोहन खटिकको उपचार क्रममा नेपालगन्जस्थित नर्सिङ होममा सोमबार बिहान पौने ५ बजे मृत्यु भएको प्रहरीले जनाएको छ ।घरमा सुतिरहेको अवस्थामा गोली प्रहार भएको भनिए पनि त्यहाँ रगत नभेटिएको प्रारम्भिक अनुसन्धानमा देखिएको छ । गोली लाग्नासाथ उपचारका लागि नेपालगन्ज लैजाँदा प्रहरीलाई जानकारी गराइएको थिएन । घटनास्थल शंकास्पद रहेको अनुसन्धानमा खटिएका एक प्रहरीले बताए । घटनास्थलमा रगतको कुनै छिटा नदेखिएकाले थप आशंका उब्जाएको ती प्रहरी अधिकारीले जनाए । परिवारका सदस्यले झ्यालबाट गोली प्रहार गरिएको बताएका छन् । झ्यालको ग्रिलबाट बन्दुक छिराए पनि पेटमा ताकेर गोली प्रहार गर्ने अवस्था छैन, ती अधिकारीले भने । नेपाल प्रहरीका एसपी सुरेन्द्र मैनाली र सशस्त्रका एसपी कृष्ण कोइरालासहितको टोली घटनास्थल पुगेको छ । हत्याराको खोजीका लागि ठूलो संख्यामा प्रहरी परिचालन गरिएको छ । खटिक राँगा व्यवसायी हुन् । १२ बोरको बन्दुकले गोली प्रहार भएको प्रारम्भिक अनुसन्धानबाट खुलेको एसपी मैनालीले बताए । खटिककी श्रीमती सावित्रीले आक्रमणकारी ५ जनाको समूहमा रहेका एक जनाले भित्र पसेर नगद र जिन्सी लुटेको बताएकी छन् ।"
रगतको मूल्यवृद्घि फिर्ता,"काठमाडौं (कास) नेपाल रेडक्रस सोसाइटीले अवैध रूपमा रगतमा गरेको मूल्यवृद्धि फिर्ता लिएको छ । राष्ट्रिय जनस्वास्थ्य प्रयोगशालाका निर्देशक एवं नेसनल टेक्निकल एडभाइजरी कमिटी (एनटयाग) को स्पष्टीकरणको जवाफ पठाउँदै रेडक्रसले मूल्यवृद्धि फिर्ता लिएको जनाएको हो ।रेडक्रसको केन्द्रीय रक्त सञ्चार सेवाले गत बिहीबारदेखि प्रतियुनिट अर्थात् एक पोका रगतमा लिँदै आएको शुल्कमा एक सय रुपैयाँ वृद्धि गर्ने सूचना जारी गरेको थियो । यो शुल्क वृद्घि रक्त संकलनमा रिफ्रेसमेन्ट तथा अन्य खर्च व्यवस्थाका लागि नेपाल सरकार राष्ट्रिय रक्त सञ्चार ब्युरोको निर्णयअनुसार गरिएको रेडक्रसले दाबी गरेको थियो । तर सरकारी निकायले भने शुल्क बढाउने निर्णय रक्त सञ्चार सेवाको एकलौटी रहेको जनाउँदै त्यस्तो सिफारिस वा निर्णय नगरेको स्पष्ट पारेको छ । उहाँहरू (रेडक्रस) ले गल्ती गर्नुभयो, एनटयागका अध्यक्ष डा हरिशचन्द्र उप्रेतीले कान्तिपुरसँग भने, आफनो गल्ती स्वीकार गर्दै शुल्क वृद्घि फिर्ता लिएको जानकारी पठाएको छ । रेडक्रसले सरकारलाई पठाएको २४ घन्टे स्पष्टीकरणको जवाफमा प्रतिपोका एक सय रुपैयाँ बढाएको सूचना जारी गरेको सन्दर्भमा अहिलेलाई पुरानै दरमा फर्किने निर्णय गरिएको उल्लेख छ । आफूहरूले पीडितका लागि दानमार्फत दिने रगत संकलन गरेपछि रेडक्रसले पीडितलाई नि:शुल्क नै दिनुपर्ने माग रक्तदाताको छ । रेडक्रसले मूल्य वृद्घि गर्ने बदमासी नगरी रगतलाई नि:शुल्क उपलब्ध गराउनेतर्फ पहल किन गर्दैन ?, नेपाल स्वयंसेवी रक्तदाता समाजका केन्द्रीय अध्यक्ष प्रेमसागर कर्माचार्यले भने, दाताले पीडितका लागि नि:शुल्क दिने रगत बिरामीले पनि नि:शुल्क पाउनुपर्ने अधिकारको संरक्षण गर्न सरकारले पहल गर्नुपर्छ ।"
कतारी संयन्त्र सम्झौता पुरावलोकनपछि,"१३ वर्षअघि कतारसँग भएको श्रम सम्झौता पुनरावलोकनपछि मात्रै सरकारले काठमाडौंमा कतारी संयन्त्र स्थापना गर्न सहमति दिने भएको छ । सन् २००५ मा नेपाल र कतारबीच भएको पहिलो श्रम सम्झौतामा कामदारको सुरक्षा र अधिकारका विषय थप गर्न दुवै पक्ष तयार भए पनि त्यसअगाडि नै कतारले भिसा प्रक्रियाका लागि भन्दै काठमाडौंमा श्रम, गृह र स्वास्थ्य मन्त्रालयको संयन्त्र स्थापना गर्न खोजेको हो । कतारको श्रम, गृह र स्वास्थ्य मन्त्रालयका उच्च अधिकारी संलग्न उच्चस्तरीय टोलीसँग मंगलबार श्रम मन्त्रालयमा भएको बैठकमा श्रम, रोजगार तथा सामाजिक सुरक्षामन्त्री गोकर्ण विष्टले कतारी संयन्त्र श्रम सम्झौतामा उल्लेख हुनुपर्ने सर्त राखेका छन् । दुई देशबीच भएको सम्झौतालाई समयसापेक्ष बनाउन पुनरावलोकन गर्न लागिएको छ, यी विषय सम्झौतामा उल्लेख भएपछि मात्रै कार्यान्वयनमा आउन सकिन्छ, मन्त्री विष्टको भनाइ उद्धृत गर्दै बैठकमा सहभागी श्रम मन्त्रालयका अधिकारीले भने, यी विषय कतारमा हुन गइरहेको प्राविधिक बैठकले टुंग्याउनेछ ।वैदेशिक रोजगारीका लागि कतार जाने कामदारको फिंगरिङ (औंठाछाप), विद्युतीय करारपत्रमा हस्ताक्षर र भिसा लगाउनका लागि कतारले काठमाडौंमा भिसा सेन्टर स्थापना गर्ने तयारी गरेको हो । कतारले कामदार ल्याउने नेपालसहित ७ देशमा संयन्त्र स्थापना गर्न लागेको छ । श्रीलंकामा अक्टोबर १२ देखि सञ्चालमा आइसकेको छ । कतार डिसेम्बरभित्रै काठमाडौंबाट सेवा सुरु गर्ने पक्षमा छ । यसका लागि महाराजगन्जमा भवनसमेत तयार भइसकेको छ ।वैदेशिक रोजगार सुधार सुझाव कार्यदलका संयोजक पूर्णचन्द्र भट्टराईले द्विपक्षीय समझदारीअनुसार यसलाई टुंग्याउनुपर्ने बताए । कतारी दूतावासभित्रै एउटा युनिटका रूपमा रहने हो भने सवाल नबन्ला, दूतावासबाहिर राख्ने हो भने संस्थागत प्रणालीबाट अगाडि बढ्न समझदारी हुनुपर्छ, उनले भने, हामीलाई यसअघि मलेसियाको संयन्त्रले धेरै झस्काएको छ । अर्को खालको व्यापार नबनोस् भन्ने हाम्रो चिन्ता हो । कतारी अधिकारीहरूले संयन्त्र स्थापनाले सबैभन्दा बढी नेपाली कामदारलाई फाइदा हुने बताएका छन् । यो संयन्त्रमा कामदारले सक्कली करारपत्र र कतारी आइडी पाउने कतारको भनाइ छ । यसका लागि कामदारबाट कुनै शीर्षकमा शुल्क नलिने उनीहरूको दाबी छ । स्वास्थ्य परीक्षण, फिंगरप्रिन्ट र आइडीका लागि रोजगारदाताले १४ सय रियाल (४२ हजार रुपैयाँ) कतार सरकारलाई बुझाउँदै आएको छ ।कतारस्थित नेपाली राजदूत रमेशप्रसाद कोइरालाले कामदारमाथि हुने ठगी रोक्नका लागि कतार भिसा सेन्टर स्थापना गर्न लागेको बारे जानकारी दिइएको बताए । हाम्रो कामदार आपूर्ति प्रक्रिया स्वस्थ छैन, उनले भने, अब कामदारले जति तलब, सेवासुविधा र काम पाउने सर्तमा हस्ताक्षर गर्छ, त्यति नै रोजगारदाताले दिनुपर्ने बाध्यकारी अवस्था आउँछ । राजदूत कोइरालाले कामदार कतार पुगेपछि हुने सबै प्रक्रिया नेपालमै सम्पन्न गर्न लागिएको बताए । अहिलेसम्म करारपत्रमा हस्ताक्षर कतारमै हुन्छ । स्वास्थ्य परीक्षण र बायोमेट्रिक प्रणालीको फिंगरप्रिन्ट यहीं हुन्छ । यी तीनवटा चरण पार भएपछि मात्रै कामदारले कतारमा काम गर्न पाउने आवासीय कार्ड बन्छ, उनले भने, अब यी तीनवटै चरण काठमाडौंमै सम्पन्न हुनेछन् ।"
महानगरका विभाग छरिए,"महानगरपालिकामा कार्यसम्पादन सुस्तताले सेवाग्राहीलाई पर्दै आएको सास्तीका गुनासा दिनहँुजसो आइरहन्छन् । साना बजेटका योजनाका फाइल तोक लगाउन मात्रै सेवाग्राहीले सात महिना कुरेका छन् । घरको ताला फोड्न महानगरमा वर्ष दिन धाउनुपर्दाको पीडा उनीसँग छ । सुन्धारास्थित बागदरबार र सँगै रहेको जेडीए भवनबाटै कार्यालय सञ्चालन हुँदा सेवाग्राहीले भोग्दै आएका समस्या पछिल्लो समय झनै चुलिएका छन् । महानगरले आफ्ना विभाग तथा महाशाखाहरू विभिन्न स्थानमा अन्यत्रै सारेपछि सेवाग्राहीहरूले कार्यालय खोज्दै दिन बिताउनुपर्छ । बाक्लो बस्तीमा कुन गल्ली छिचोलेपछि कार्यालय पुग्ने हो, सेवाग्राही अलमलमा परेका छन् । सेवाग्राही भन्छन्, उसै त काम ढिला हुन्थ्यो, अचेल कार्यालय चारतिर पारेका छन्, खोज्दै दिन बित्छ । महानगरका १३ विभाग सुन्धारा सहित गरेर नौ स्थानबाट सञ्चालन गर्न थालिएका छन् । विभिन्न विभाग सुन्धारास्थित बागदरबार र बबरमहल, बिजुलीबजार, थापाथली, ताहाचल तथा प्रदर्शनी मार्गमा स्थानान्तरण छ । सहरी पूर्वाधार विकास विभाग, राजस्व विभाग, भवन निर्माण इजाजत विभाग, पर्यटन तथा सम्पदा विभाग र तत्कालीन आन्तरिक राजस्व कार्यालय बबरमहलबाट सञ्चालन छन् । सहकारी विभाग, कृषि विभाग, पशु सेवा महाशाखा बिजुली बजारस्थित तत्कालीन डिभिजन सहकारी कार्यालय रहेको भवनमा सञ्चालन गरिएका छन् । वातावरण व्यवस्थापन विभाग, जग्गा एकीकरण आयोजना, नगर प्रहरी प्रशासन शाखा टेकुबाट सञ्चालन छन् । यस्तै, विपद् व्यवस्थापन विभाग, सूचना प्रविधि विभाग, सार्वजनिक निजी साझेदारी एकाइ, सामाजिक विकास विभाग, महिला तथा बालबालिका महाशाखा, सम्पदा तथा पर्यटन विभाग, कृषि विभाग, पशु सेवा महाशाखा, सहरी स्वास्थ्य तथा खाद्य पदार्थ गुणस्तर नियमन महाशाखा बबरमहलस्थित जिल्ला समन्वय समितिको कार्यालय रहेको भवनमा छ । प्राविधिक सहसचिव कार्यालय, भवन निर्माण तथा इजाजत विभाग, राजस्व विभाग, सहरी पूर्वाधार विकास विभाग बबरमहलस्थित कर कार्यालय सामुन्नेको अर्को भवनबाट सञ्चालन गरिरहेका छन् । शिक्षा विभाग ताहाचलस्थित तत्कालीन जिल्ला शिक्षा कार्यालय रहेको भवनमा र जिन्सी र आपतकालीन सेवा राष्ट्रिय सभा गृह, प्रदर्शनी मार्गबाट सञ्चालन गरिएका छन् । सहरी योजना आयोग थापाथलीबाट, जुद्ध बारुण यन्त्र कार्यालय वसन्तपुरबाट सञ्चालन गर्दै आएको छ ।"
बढे विदेशी पर्यटक,"भक्तपुर नगरपालिका क्षेत्रमा विदेशी पर्यटकहरूको संख्या बढेको छ । गत आर्थिक वर्षभन्दा यो आर्थिक वर्षको तीन महिनामा ७ हजार ६ सय ३४ पर्यटक वृद्धि भएका छन् । भूकम्पपछि पर्यटक बढेको यो पहिलो हो ।भक्तपुर नगरपालिकाअन्तर्गत पर्यटक सेवा केन्द्रका अनुसार यो आर्थिक वर्षको असोज मसान्तसम्म भक्तपुरमा ५६ हजार ५ सय १२ पर्यटकले अवलोकन गरे । गत वर्षको सुरुको तीन महिनामा ४८ हजार ८ सय ७८ पर्यटक भक्तपुर आएका थिए । पर्यटकको वृद्धिसँगै नगरपालिकाको आम्दानी पनि बढेको छ । पर्यटक प्रवेश सेवा शुल्कमार्फत चालु आर्थिक वर्षको तीन महिनामा ५ करोड ९१ लाख ३६ हजार रुपैयाँ आम्दानी गरेको छ । पर्यटक सेवा केन्द्रको तथ्यांकअनुसार ०७५७६ असोजसम्म ५६ हजार ५ सय १२ बाह्य पर्यटकले भक्तपुर नगर अवलोकन गरे । जसमध्ये २५ हजार ६ सय ३२ सार्क तथा चिनियाँ पर्यटक छन् । अन्य मुलुकका ३० हजार ८ सय ८० पर्यटक छन् । केन्द्रका अनुसार गत आर्थिक वर्ष ०७४७५ मा मात्र २ लाख २७ हजार ६ सय १४ पर्यटकले भक्तपुर अवलोकन गरे । जसमध्ये सार्क तथा छिमेकी मुलुक चीनबाट मात्रै ९९ हजार ९ सय ८० जना र अन्य मुलुकबाट १ लाख २७ हजार ६ सय ३४ पर्यटक आएका थिए । आर्थिक वर्ष ०७४७५ मा मात्र भक्तपुर नगरपालिकाले पर्यटक प्रवेश सेवा शुल्क मार्फत २४ करोड १४ लाख ४१ हजार रुपैयाँ आम्दानी गरेको केन्द्रले जनाएको छ । नगरपालिकाले नगरको १४ वटा नाकाबाट पर्यटक प्रवेश सेवा शुल्क लिने गरेको छ । भक्तपुर नगरपालिकाले सार्क तथा चिनियाँ पर्यटकका लागि ५ सय र अन्य मुलुकका सँग १५ सय रुपैयाँ प्रवेश सेवा शुल्क उठाउँदै आएको छ । नेपालीका लागि प्रवेश नि:शुल्क छ ।धार्मिक, सांस्कृतिक एवं ऐतिहासिक धरोहर भक्तपुरमा पर्यटकको आगमन दिनप्रति दिन बढ्दो छ । वर्षभरि नै आन्तरिक तथा वाह्य पर्यटकको आकर्षणको गन्तव्य भक्तपुरमा विशेष गरी जाडो मौसममा बढी पर्यटक आउने गर्दछन् । भक्तपुर नगरपालिकाको मुख्य आन्तरिक स्रोत पर्यटक भएको नगरपालिकाअन्तर्गत वातावरण तथा पर्यटन समिति संयोजक एवं वडा नम्बर ९ का वडाध्यक्ष रवीन्द्र ज्याख्वा बताउँछन् ।कला, संस्कृति, ऐतिहासिक सम्पदा, मौलिक जीवनशैली अवलोकनका लागि भक्तपुर आउने पर्यटकको संख्या उल्लेख्य रूपमा बढेको ज्याख्वाको भनाइ छ । पछिल्लो समय भक्तपुरको इतिहास, भाषा, बाजागाजा, संस्कृति र जीवनशैलीको अध्ययन तथा अनुसन्धान गर्न आउने र मौलिक हस्तकला लगायतको व्यापारका कारण समेत पर्यटक भित्रिएका छन् । नगरपालिकाले बढीभन्दा बढी पर्यटक भित्र्याउन तथा पर्यटन विकास प्रवद्र्धनका लागि भूकम्पबाट क्षतिग्रस्त ऐतिहासिक सम्पदाहरूको पुनर्निर्माणमा जोड दिएको ज्याख्वाले बताए । पर्यटन प्रवद्र्धनका लागि परम्परागत बाजागाजा प्रतियोगिता, सांस्कृतिक सभ्यताको प्रदर्शनी स्थल निर्माणको तयारी गरिएको छ । पर्यटन व्यवसायीसँग भक्तपुर आउने पर्यटकलाई राति राख्ने गरी योजनाबद्ध छलफल भइरहेको नगरपालिकाले जनाएको छ । स्थानीय गाइडहरूलाई तालिम, मौलिक उत्पादनलाई पर्यटन विकाससँग जोड्ने, मौलिक पोसाक हाकुपटासी, भादगाउँले टोपी, ताइचिन चिउरा, जुजुधौलाई समेत पर्यटनसँग जोड्ने तयारी भएको उनी बताउँछन् । विश्वसम्पदामा सूचीकृत भक्तपुर दरबार स्क्वायर र पाँचतले मन्दिरमा सन्ध्याकालीन बत्तीको व्यवस्था गर्ने र रात्रिकालीन प्रदर्शनको तयारी भएको नगरपालिकाले जनाएको छ ।पर्यटक सेवा केन्द्रका अनुसार दैनिक करिब ८ सयको आसपासमा पर्यटक भित्रिने गरेका छन् । कुनै दिन १४ सयभन्दा बढी पर्यटक भक्तपुर अवलोकनमा आएको अभिलेख केन्द्रसँग छ । २०५० बाट आन्तरिक तथा बाह्य पर्यटकको तथ्याङ्क राख्न थालेको नगरपालिकाले जनाएको छ । युनेस्कोबाट मान्यताप्राप्त प्राचीन चाँगुनारायणमा पर्यटक घुम्न आउँछन् । पर्यटकको आकर्षणका रूपमा रहेको नगरकोट क्षेत्रको पर्यटकको वृद्धिसँगै विकास पनि हँुदै गएको छ । पहिलेको तुलनामा हाल भक्तपुर नगरप्रति पर्यटकको आकर्षण बढ्दै गएको छ । भक्तपुर नगरमा नेवारी संस्कृतिको बाहुल्य रहे तापनि यो क्षेत्रमा अन्य जनजातिको पनि बसोबास छ । भक्तपुर नगरका ऐतिहासिक सुन्दरता आकर्षक, रमणीय क्षेत्रको अवलोकन, स्मरण र भ्रमणका लागि दिनप्रति दिन पर्यटकको आगमन बढ्दै छ ।"
रानीपोखरी ग्रन्थकुट शैलीमै,"रानीपोखरीलाई मल्लकालीन ग्रन्थकुट शैलीमै पुनर्निर्माण गर्नु उपयुक्त हुने सुझाव विज्ञ समूहले दिएको छ । पुरातत्त्व विभागका पूर्वमहानिर्देशक विष्णुराज कार्की संयोजकत्वको विज्ञ समूहले सोमबार मात्रै राष्ट्रिय पुनर्निर्माण प्राधिकरणलाई बुझाएको प्रतिवेदनमा ग्रन्थकुट शैलीमा निर्माण गर्नुपर्ने आधार, प्रमाण र नक्सांकनसमेत बुझाइएको छ । शैली र संरचनाको विवादमा अल्झेर रानीपोखरी पुनर्निर्माण हुन सकेको थिएन ।मल्लकालीन शैलीमै पुनर्निर्माण हुन सक्छ भनेर एक वर्ष अघिदेखि बहस गर्दै आएका थियौं, संयोजक कार्कीले कान्तिपुरसँग भने, अहिले हाम्रो दाबीका आधार, ग्रन्थकुट संरचनाको नक्सांकन र प्रमाणसहित एकमुष्ठ प्रतिवेदन दिएका छौं । प्राधिकरणका प्रमुख कार्यकारी अधिकृत (सीईओ) सुशील ज्ञवालीले रानीपोखरी वरिपरिको पर्खाल निर्माण, पोखरीको सतह, बालगोपालेश्वर मन्दिर र परिसरको सबै पुनर्निर्माणमा परम्परागत शैली अपनाइने बताए । पोखरीको पिँधमा इँट्टाको सतह प्रयोग नगर्ने र बालुवा, कालिमाटीकै भरमा संरचना तयार गरिने सुझाव प्रतिवेदनमा दिइएको छ ।भूगर्भ विज्ञानका जानकार, जलस्रोत तथा पानीको प्राकृतिक स्रोतका अध्येताले गरेको बृहत् अध्ययनमा अब रानीपोखरीमा पानीको आफ्नै (मौलिक) स्रोत फेला नपर्ने स्थिति देखिएको छ, सीईओ ज्ञवालीले भने, यसका लागि पनि रानीपोखरी आसपासमै ३ सय मिटर गहिराइमा पानीको स्रोत पाइने भएकाले टयुबेल पद्धतिबाट पोखरीमा पानी जुटाउने र वर्षातको पानी सञ्चय (रेनवाटरहार्भेस्टिङ) पद्धतिलाई पनि एकैसाथ उपयोग गरिनेछ । उनले मेलम्ची पानीको स्रोतलाई पनि रानीपोखरीमा उपयोग गरिने बताए ।विसं १९९० को भुइँचालोमा क्षतिग्रस्त भएपछि रानीपोखरीको बालगोपालेश्वर मन्दिर परम्परागत शिखर शैली छाडेर गुम्बा शैलीमा पुनर्निर्माण गरिएको थियो । तीन वर्षअघिको भूकम्पका कारण क्षतिग्रस्त भएपछि यसलाई ग्रन्थकुट (शिखर) वा गुम्बा शैलीमा पुनर्निर्माण गर्ने भन्ने विवादमै सबै काम अड्केको थियो । चर्चामा आएअनुसार, रानीपोखरी परिसरमा कफी सप वा रेस्टुरेन्ट रहनेछैन । पैदलयात्रीका लागि सहज रूपमा हिँडडुल गर्ने बाटो मात्रै हुनेछ । विगतमा पुरातत्त्व विभागको लापरबाहीका कारण रानीपोखरीमा रहेको पानीलाई जबरजस्ती पम्पबाट तानेर बाहिर झिकिएको थियो । रानीपोखरी पुनर्निर्माणमा मनपर्दी कंक्रिटको उपयोग गर्दै विभिन्न संरचना उभ्याउन थालेपछि विवाद चर्किएको थियो । अधिकृत ज्ञवालीका अनुसार, मंगलबार सिंहदरबारमा बस्ने बैठकमा संस्कृतिमन्त्री रवीन्द्र अधिकारीलाई रानीपोखरी पुनर्निर्माणबारेको अन्तिम प्रतिवेदन बुझाएपछि यसको निर्माण प्रक्रिया, लगानी र समयावधिमा अर्को तयारी सुरु हुनेछ ।"
तिहारका सामग्रीले बजार रंगीचंगी,"तिहार सुरु भएसँगै बजारको माहोल पनि रंगीचंगी बनेको छ । तिहारमा प्रयोग हुने माला, घर सजाउने प्लास्टिकका सामग्री, विद्युतीय सामान र मिठाईका पसलहरू सञ्चालनमा आएपछि बजार पूरै रंगीचंगी बनेको हो । महेन्द्रनगर तथा आसपासका बजार जताततैका पसलमा प्लास्टिकका माला र घर सजाउने सामग्रीले झकिझकाउ बनेको छ । ठाउँठाउँमा अस्थायी पसल थापेर तिहारका सामग्री बिक्री भइरहेका छन् । यस्ता पसलले तिहारको रौनक बढेको स्थानीयको भनाइ छ । भारतबाट आएका व्यापारीहरूले माला, मिठाई, माटाका भाँडा र विद्युतीय सामग्री बिक्रीका लागि राखेका छन् । मालाका पसल खुलेपछि तिहारको रौनक पनि बढेको छ, संविधान चोकका गोरख चन्दले भने, तिहारको किनमेल पनि सुरु भएको छ, बजारमा चहलपहल पनि बढेको छ । पूजा र घर सजावटका सामग्रीसँगै खाद्यान्न, फलफूल र लत्ताकपडा खरिद गर्नेको भीड बढेको छ । तिहार आगमनसँगै व्यापार बढेको व्यवसायीहरू बताउँछन् ।तिहारमा प्रयोग हुने प्लास्टिकका मालाको प्रयोग बर्सेनि बढ्दो छ । गाउँघरमा फूल उत्पादन कम भएकाले पनि देख्न आकर्षक हुने भएकाले प्लास्टिककै मालामा सर्वसाधारणको आकर्षण बढेको छ ।कतिपय घरमा फूल हुँदाहुँदै पनि प्लास्टिककै माला खोज्ने गरेको व्यापारीहरू बताउँछन् । एउटै पसलले लाखौंका प्लास्टिकका माला बिक्री गर्छ, मिठाई र माला व्यवसायी पवन गुप्ताले भने, मिठाईको माग पनि तिहारका बेला धेरै हुन्छ । उनले ३४ दिनमा मात्रै ४५ क्विन्टल मिठाई बिक्री हुने सुनाए । तिहारमा प्रयोग हुने माला, मिठाई, माटाका भाँडा र विद्युतीय सामग्री सबै भारतबाटै आयात गरिन्छ । सीमावर्ती बजारमा पनि तिहारका सामग्री खरिद गर्न नेपालीको घुइँचो लागेको छ ।तिहारका सामग्री बजारमा आएसँगै माहोल रंगीन हुन्छ, माला व्यवसायी राजेश कुमारले भने, भाइटीकासम्म बजारै झिलिमिली हुन्छ ।"
हराउँदै मौलिक देउसीभैलो,"अछाम (कास) तिहारमा खेलिने देउसीभैलोमा मादलको तालमा भट्याउने चलन अहिले हराउँदै गएको छ । देउसीभैलीका गीतहरू सबै रेडिमेड प्रयोग हुन थालेपछि मादल र मौलिक लोकसंस्कृतिका गीत लोप हुन थालेका हुन् । विगतका देउसीभैलोमा गाउँघर गुञ्जाउने गरी बज्ने मादल र देउसी गीत हराउने अवस्थामा पुगेको मंगलसैन नगरपालिका ६ का थिउरे भण्डारी बताउँछन् । पहिले गाउँमा देउसीको रौनक छाउँथ्यो । अहिले हल्ला मात्र महसुस हुन्छ, उनले भने । पछिल्लो पुस्ताका युवाहरू विदेशी गीत, नाच र संस्कृतिमा रमाउँदा स्थानीय भाका, वेशभूषा र संस्कृति ओझेलमा परेको बूढापाकाहरू बताउँछन् । पहिले दसैंतिहार आउँदा एक महिनासम्म गाउँमा भुवो, हुड्के, देउडालगायत गीत तथा नाच पञ्चेबाजाका तालमा गुञ्जिने गरेको मंगलसैन ५ का ८५ वर्षीय मानबहादुर बोहरा स्मरण गर्छन् । सामाजिक सद्भाव र संस्कार जगेर्नाका लागि तिहारमा खेलिने मौलिक भैलो र देउसी हराउने भए, उनले भने । तुर्माखाँद, जयगढ, कमलबजार साँफेबगरलगायत क्षेत्रबाट युवाहरू समूहमा देउसीभैलो खेल्दै, रमाउँदै मंगलसैनसम्म आउने गरेको कमलबजार नगरपालिका १ का वडाध्यक्ष टेकबहादुर विष्ट स्मरण गर्छन् । जिल्लाको बजार क्षेत्रमा देउसीको चहलपहल नभए पनि गाउँघरमा भने सुरु भइसकेको छ ।"
भारतबाट ४० नेपाली महिलाको उद्धार,"कुबेतलगायत खाडी मुलुकमा रोजगारीका लागि पठाइदिने भन्दै भारतको दिल्ली र गाजियाबाद पुर्याइएका ४० नेपाली महिलाको उद्धार गरी ल्याइएको छ । तीमध्ये ३ किशोरी कोठीमा बेचिएका थिए । उनीहरूलाई दिल्लीको जीबी रोडस्थित कोठी नम्बर १५६ बाट उद्धार गरिएको हो । उनीहरूको उद्धार भारतीय प्रहरीको सहयोगमा गरिएको हो । अन्य ३७ महिलालाई गाजिया रोडस्थित भाडामा लिइएका ३ वटा फ्ल्याटबाट उद्धार गरिएको छ । उद्धार गरिएका महिलालाई भारतीय प्रहरीको सहयोगमा सोमबार नेपालगन्ज ल्याइएको छ । भारतस्थित नेपाली दूतावास, माइती इन्डिया र भारतीय सुरक्षा अधिकारीको संयुक्त पहलमा उद्धार गरिएको हो । उद्धार गरिएका महिलाहरू १८ देखि ३५ वर्षका छन् । केही विवाहित महिला पनि छन् । उनीहरू श्रीमान्को अनुमति लिएर विदेश जाने भन्दै भारत पुगेका थिए । २ महिनासम्म विदेश नपठाइएको र त्यहाँको एजेन्टले गर्ने व्यवहारले शंका लागेपछि २ महिलाले भारतस्थित विभिन्न संघसंस्थालाई खबर गरेका थिए । लगत्तै माइती इन्डियाले नेपाली दूतावास र भारतीय सुरक्षा अधिकारीलाई जानकारी दिई उद्धारको प्रयास गर्यो । भारतीय प्रहरीले उद्धारका लागि छापा मार्यो । खाडी मुलुक लैजानका लागि ३७ नेपाली महिलालाई ३ स्थानमा राखिएको फेला पार्यौं, माइती इन्डियाका संयोजक बालकृष्ण पाण्डेले भने, तीन किशोरीलाई कोठीबाट उद्धार गर्न सफल भएका छौँ । कोठीबाट उद्धार गरिएका किशोरीहरू ३ वर्षअघि बेचिएका थिए । उनीहरूको खोजीका लागि परिवारले भारतीय अदालतमा उजुरीसमेत दिएका थिए । अदालतको आदेशपछि भारतीय प्रहरी र संघसंस्थाले उद्धार गरेका हुन् ।नेपाली महिलाहरूको उद्धारसँगै कुबेतलगायत मुुलुक पठाइदिने भन्दै भारत लैजाने मुख्य नाइके भनिएका केदार नामका व्यक्ति र थप २ एजेन्ट पक्राउ परेका छन् । उनलाई भारतीय प्रहरीले पक्राउ गरी अनुसन्धान थालेको छ । उनीसँग भारतीय कागजात भेटिएको छ । तर प्रहरीका अनुसार उनीहरू नेपाली हुनसक्ने शंका गरिएको छ । केदारका भाइसँग नेपाली नागरिकता भेटिएपछि यस्तो शंका गरिएको हो । यसपटक नेपाली महिलाको तस्कारी गर्ने मुख्य नाइके नै पक्राउ परेकाले धेरै कुरा खुल्ने विश्वास छ, संयोजक पाण्डेले भने, उनीहरू मध्येकै एक दुबई र अर्का एक काठमाडौंमा रहेको खुलेको छ । इन्टरपोलमार्फत पक्राउको पहल थालिएको छ ।पक्राउ परेका केदारले एक नेपाली महिलालाई भारत पुर्याएबापत ४ लाख रुपैयाँ लिने गरेको प्रारम्भिक बयान दिएका छन् । उनले बयानका क्रममा मानव तस्करीमा संलग्न व्यक्तिहरूको नाम पनि खुलासा गरेको भारतीय सुरक्षा अधिकारीले जनाएका छन् । यसअघि नेपाली महिलाहरू श्रीलंका पुर्याइएको घटनामा पनि केदारकै संलग्नता पाइएको भारतीय अधिकारीहरूको दाबी छ ।उद्धार गरिएकामध्ये सबैभन्दा बढी झापाका छन् । त्यससँगै काठमाडौं, पोखरा, काभ्रे, सुनसरी, पाँचथर, सप्तरी, सिन्धुपाल्चोक, कपिलवस्तु, विराटनगर, तेह्रथुम, बर्दिवास, उदरपुर, मोरङ, सुनसुरी, रामेछाप, इलाम, रुकुम, कञ्चनपुर, दैलेख र बाँकेका छन् । उद्धार गरिएका महिलाहरूले नि:शुल्क भिसामा खाडी मुलुक जान पाइने प्रलोभनमा भारत पुगेको बताए । खाडी मुलुकमा मासिक ४० देखि ५० हजारसम्म कमाइ हुने प्रलोभनमा परेर भारत गइयो । भारत पुगेपछि अर्कै व्यवहार गर्न खोजेपछि बिक्री हुने शंका लागेको थियो, उद्धार गरिएकी एक महिलाले भनिन्, धन्न समयमै खबर गरी बिक्री हुनबाट जोगियौं ।माइती नेपाल नेपालगन्जका संयोजक केशव कोइरालाले उद्धार गरिएका महिलालाई सेल्टरमा राखिएको बताए । कोइरालाका अनुसार उनीहरूका परिवारसँग सम्पर्कको प्रयास भइरहेको छ । परिस्थिति हेरी उद्धार गरिएका महिलालाई परिवारको जिम्मा लगाउँछौं, उनले भने । उनका अनुसार विभिन्न जिल्लाका महिलाहरूलाई काठमाडौंमा बोलाएर फरकफरक नाकाबाट भारत पुर्याइएको थियो । बाँके प्रहरी प्रमुख (एसपी) अरुण पौडेलले घटनाबारे पीडित महिलाहरूसँग जानकारी लिएको बताए । उनले बयानका आधारमा मानव तस्करमा संलग्न व्यक्तिहरूको पहिचानका लागि पहल गर्ने जनाए ।"
महँगा छन् कुकुर,"साइपाल गाउँपालिकाका सुनलाल बोहराका २ सय ६७ वटा भेडाच्याङ्ग्रा छन् । उनले भेडाच्याङ्ग्राको रेखदेख गर्नका लागि दुई सहयोगी राखेका छन् । काली र जोनी । यी दुवै कुकुर हुन् । कालीको उमेर ८ वर्ष पुग्यो । जोनी ६ वर्ष । यी दुई आमा र छोरा हुन् ।७ वर्ष पहिला हुम्लाको कुनै भेडापालकलाई ५ वटा भेडा दिएर उनले कालीलाई किनेका थिए । जोनी कालीले पछि जन्माएको कुकुर हो । ती दुईको काम भेडाको बथानलाई दिनभरि जंगलमा चराउने मात्र होइन, हिंस्रक जनावर र चोरहरूबाट सुरक्षा दिने पनि हो । काली निकै टाठो छ । जोनीचाहिँ कालीभन्दा बलियो छ, सुनलालले भने, बथानभरि कति भेडा छन्, तिनका पाठापाठी कति छन् ? भन्ने कालीलाई थाहा हुन्छ । जंगलबाट फर्कंदा कुनै पाठापाठी बाटैमा छुटे भने कालीले नै सबैभन्दा पहिले पत्ता लगाउँछ ।भेडापालकहरूको जीवन वर्षभरिजसो जंगलमा नै बित्छ । उनीहरू भेडा चराउँदै बर्खामा साइपाल हिमालको आसपास पुग्छन्भने हिउँदयाममा बझाङका विभिन्न जंगल चहार्दै बैतडी हुँदै डोटी जिल्लाको छपाली, बौलेख र सकाइलसम्म पुग्ने गर्छन् । भेडा चराउँदै जाँदाजहाँ रात पर्छ त्यहीँ जंगलमा पाल हाल्छन् र बस्छन् । सुनपालको गोल (भेडाको बथान) मा २ पटक बाघले आक्रमण गर्दा जोनीले बचाएको उनी सम्झन्छन् ।डोटीको छपाली भन्ने ठाउँको जंगलमा राति हामीहरू केही कामले गाउँतिर गएका थियौं । पालमा कुकुर मात्र थिए । एक्कासि बाघले आक्रमण गरेछ, उनले भने, जोनीले बाघलाई झम्टेछ । दुवै आधा घण्टा जति लडाइँ भएपछि दुई कुकुरसँग जित्न नसकेर बाघ भागेछ । हामी आउँदा जोनी रक्ताम्मे भएको थियो । खिप नलगाएको भए बाघले जोनीलाई मारिसक्थ्यो बाघले आक्रमण गर्दा मार्न नसकोस् भनेर भेडापालकहरूले कुकुरको घाँटीमा फलामको खिप (एक प्रकारको पाता) लगाइदिएका हुन्छन् ।हुन त उनले २ जना मानिस पनि सहयोगीका रूपमा राखेका छन् । तर दुईवटा कुकुरले ४५ जना मान्छे गोठालाले गर्न नसक्ने काम गर्ने उनी बताउँछन् । यस्ता कुकुर नपाल्ने हो भने भेडा नपाले पनि हुन्छ, उनी भन्छन्, राति हामी सुतेका हुन्छौं थाहै पाउन्नौं । चोर आएको, जंगली जनावर आएको थाहा पाउने कुकुर नै हो । मान्छेले गर्न नसक्ने धेरै काम यिनीहरूले गर्छन् । सुनलालमात्र होइन, यस जिल्लाका साबिकको काँडा, मेलबिसौना, रिलु, मष्टा, कैलाश, गडराय, दहबगर, सैनपसेला लगायतका हिमाली गाविसका करिब ४ सय ५० परिवारले ४० हजारभन्दा बढी भेडाच्याङ्ग्रा पालेका छन् । उनीहरूका प्रत्येक बथानमा १ देखि ३४ वटासम्म कुकुर अनिवार्य हुन्छन् ।भेडापालकहरू कुकुरको रूप, रङ, टाठोपन आदि हेरेर किनबेचसमेत गर्छन् । नगदभन्दा पनि भेडाच्याङ्ग्रासँग कुकुर साटासाट गरेर किन्ने गरिन्छ । क्षमता हेरेर एउटै कुकुरका लागि १५ वटासम्म भेडा (मूल्यमा २३ लाखसम्म) दिएर साट्ने गरेको कैलाशका भेडापालक जंगबहादुर सिंहले बताए । कुकुर हाम्रो सहयोगीमात्र होइन, परिवारको सदस्य पनि हो । उनले भने, कुकुरबिना भेडापालन सम्भव छैन । त्यही भएर राम्रो कुकुर भनेको मूल्यमा किनबेच हुन्छ, चौबीसै घण्टा कडा पहरेदारी गर्ने र बथानका सबै भेडा च्याङ्ग्राको रेखदेख गर्न सक्ने भोटे कुकुर गुनिला र महँगा हुने उनले बताए । बझाङका भेडापालक कुनै कारणले कुकुर अशक्त भएमा वा मरेमा अर्काे कुकुर खोज्नका लागि हुम्ला, दार्चुला, मुगु र तिब्बतको ताक्लाकोटसम्म पुग्ने गरेको साइपाल गाउँपालिकाका अर्का भेडापालक घुरन बोहराले बताए । बझाङको बुडखोरी र धुली क्षेत्रका कुकुरहरू भेडापालकले बढी मन पराउने गरेको उनको भनाइ छ । जंगलै जंगलको यात्रामा तिहारका बेला घरमा टीका लगाउन नपाए पनि कुकुर तिहारमा कुकुरको पूजा भने विशेष प्रकारले गर्ने उनले बताए ।"
सधैंको देउता,"झ्यारुङ्गोमा पाठा बोकेर भेडाको बथान धपाउँदै उँधौलीउँभौली गर्न थालेको पनि ४५ वर्ष बितेछ । ५७ वर्षीय खड्गबहादुर पुर्जा मगरका लागि भेडीगोठ सजिलो कर्म होइन । तर, यसमा खेपेका दु:खसास्तीबीच उनलाई कुकुरको अटुट साथले भने आनन्द लाग्छ । छेउको भोटेकुकुर सुम्सुम्याउँदै पुर्जाले भने, मेरो जीवनका सबैभन्दा भरपर्दा र प्रिय साथी भनेकै यी कुकुर हुन् । वर्ष दिनमा श्रीमती र छोराछोरीसँग मुस्किलले एक साता बित्छ बाँकी दिनका सहयात्री यिनै कुकुर हुन् । भेडाका असली गोठाला । आज्ञाकारी मानिएको जन्तुले मान्छेलाई लगाएको अतुलनीय गुनको भारा तिर्न हिन्दु धर्ममा यमपञ्चकको दोस्रो दिन तिहारमा टीका र सयपत्री फूलको माला लगाई सकेसम्मको मीठो खानेकुरा खुवाएर कुकुरको पूजा गरिन्छ । कुकुरले दिएको दोस्रो जीवन बाँचेको मान्छे, वन र गोठमा बस्ने मेरा लागि कुकुर सधैंको देउता, दुर्गम गुर्जाका पृथमान छन्त्याल भन्छन्, एकपटक भेडा चराउन गएका बेला भालु र चितुवा लाग्ने भीरबाट लडें । खुट्टा भाँचिएर उठेर हिँड्न सकिनँ । तीनवटा कुकुर थिए, एउटा गोठ कुर्ने दुईवटा भेडा चराउने । चराउन आएको एउटा कुकुरले भेडा खर्कमा लगेछ, अर्कोले मलाई रातभरि भुक्दै कुरेर बस्यो । म गोठ नफर्केपछि अरू गोठालाले कुकुर भुकेको आवाज खोज्दै आएर भोलिपल्ट मलाई उद्धार गरे । कुकुर नभएको भए सायद म चितुवाको आहारा भइसक्थें । लेकका भेडीगोठहरू स्थायी हुँदैनन् । चरन क्षेत्र र तापक्रमलाई ध्यानमा राख्दै गोठ सारिन्छन् । भेडा जोगाउन गोठालाका अघि कुकुर हुन्छन् । धेरै पटक पशु चौपायालाई आक्रमण गर्ने जीवबाट सुरक्षा दिन कुकुरले आफ्नो ज्यानको बाजी थाप्छन् । चितुवाले कुकुर मारेपछि मात्रै भेडाबाख्रा सिकार गर्ने आफ्नो बाटो खुलेको ठान्छ । त्यसो त गोठ सुरक्षार्थ पालिने कुकुर ठूलो कदका ठीक हुन्छन् । तिनीहरूले भुक्दा आवाजले डाँडा थर्किन्छन् ।लेकाली बस्तीमा आफूले भित्र ढिँडो खाएर बाहिर भातमा घ्यु हालेको कालो कुकुरलाई खुवाउने चलनले उक्त जन्तुप्रतिको सान र मानको रूपमा लिइन्छ ।अनुभवी गोठालाहरूका अनुसार कुकुरले दायाँतर्फ पुच्छर हल्यायो भने ऊ खुसी भएको, देब्रेपट्टि हल्लायो भने डराएको, विस्तारै हल्लायो भने लजाएको र जोडसँग पुच्छर हल्लायो भने कुकुर रिसाएको छ भन्ने बुझ्नुपर्छ ।"
पशु शिविर,"सिन्धुपाल्चोक (कास) जिल्लाको दुर्गम मानिने जुगल गाउँपालिकाको सेलाङ मानेडाँडामा पशुसम्बन्धी शिविर गरिएको छ । आन्तरिक तथा बाह्य परजीवी नियन्त्रणका लागि गरिएको यो शिविरबाट ८७ पशुपालकले लाभ लिए । अक्सफाम र जनहित ग्रामीण सेवा समितिको सहयोगमा भएको शिविरमा पशु रोग पहिचान तथा नियन्त्रणसम्बन्धी परामर्श दिइएको थियो । १ सय २० गाई, ९१ गोरु, ७८ भैंसी, १९ राँगा, ९ सय ३२ बाख्रा, १४ सय ४४ कुखुरा, ३६ कुकुर र एक घोडाको गोबर परीक्षण गरिएको थियो ।"
स्थानीय तहका मोबाइल एप,"लमजुङ (कास) मोबाइलको बढ्दो प्रयोगलाई ध्यानमा राख्दै यहाँका स्थानीय तहहरूले आफ्ना सेवा सुविधा र गुनासा संकलनका लागि मोबाइल एप्लिकेसन सञ्चालनमा ल्याउन सुरु गरेका छन् । यसअघि प्रयोग गर्दै आएको वेबसाइटलाई अप्डेट गर्दै जानुका साथै मोबाइलमा हेर्न मिल्ने गरी कार्यालयबाट उपलब्ध हुने सबै प्रकारका सेवाको जानकारी एपमा राखिएका छन् । प्ले स्टोर मा बेंसीसहर म्युनिसिपलिटी सर्च गरी एप डाउनलोड गर्न सकिने बेंसीसहर नगरपालिकाका सूचना प्रविधि अधिकृत मुकेश कुँवरले बताए । हाम्रा सेवा नागरिकसामु पुर्याउन र नागरिकका गुनासो सम्बोधन गर्न मोबाइल एप बनायौं, नगरप्रमुख गुमानसिंह अर्यालले भने । मोबाइल एपमा नगरपालिकाको नीति, कार्यक्रम, योजना तथा बजेट र कार्यालयले सम्पादन गर्ने कार्यको विवरण राखिएको छ । सुन्दरबजार नगरपालिकाले पनि मोबाइल एप बनाएको नगरप्रमुख जनकराज मिश्रले बताए । एपबाट सबैले सेवासुविधाको जानकारी लिन र गुनासो गर्न सक्छन्, उनले भने । मोबाइल एपमा गुगल म्याप राखेर महत्त्वपूर्ण स्थानमा सवारीसाधन र पैदल माध्यमबाट जाँदा लाग्ने समय र बाटोको जानकारीसमेत राखिएको छ ।"
महोत्तरीमा तिहारको रौनक,महोत्तरी (कास) काग तिहारसँगै हिन्दुहरूको दास्रो ठूलो धार्मिक पर्व तिहार सुरु भएको छ । विभिन्न उत्सव तथा परम्परा निर्वाह गर्दै मनाइने यमपञ्चकको पहिलो दिन सोमबार काग तिहार मनाइएको छ । धार्मिक मान्यताअनुसार यमराजको सन्देशवाहक मानिने कागलाई पूजा गर्नुका साथै खानेकुरा दिएर सत्कार गरिन्छ ।
दुर्घटनामा ११ घाइते,नवलपुर (कास) महेन्द्र राजमार्गअन्तर्गत पूर्वी नवलपरासीको थुम्सीमा सोमबार बिहान ट्रकमा बस ठोक्किँदा ११ यात्रु घाइते भएका छन् । चितवनको पुरानो मेडिकल कलेज र अलाइभ अस्पतालमा उपचार भइरहेका घाइतेमध्ये तीन जनाको अवस्था चिन्ताजनक छ । रोकिराखेको लु२ख ३७९ नम्बरको ट्रकलाई नारायणगढबाट भैरहवा जाँदै गरेको लु१ख ८११३ नम्बरको बसले ठक्कर दिँदा दुर्घटना भएको प्रहरीले जनाएको छ ।
भवन उद्घाटन,"पोखरा (कास) जिल्ला प्रहरी कार्यालय मुस्ताङको नवनिर्मित भवनको सोमबार प्रहरी महानिरीक्षक सर्वेन्द्र खनालले उद्घाटन गरेका छन् । नेपाल प्रहरीको नियमित बजेटबाट भवन निर्माण गरिएको हो । भौगोलिक विकटता र स्रोतसाधन अभावमा पनि काम गरिरहेको प्रहरीले आफ्नै सुविधा सम्पन्न भएपछि काम गर्न अझ सजिलो हुने महानिरीक्षक खनालले बताए । कार्यक्रममा जिसस प्रमुख छिरिङ ल्याम्हो गुरुङ, मुस्ताङका प्रमुख जिल्ला अधिकारी गंगाबहादुर क्षेत्रीलगायतको उपस्थिति थियो ।"
लागूपदार्थसहित २ पक्राउ,"सुनसरी (कास) लागूपदार्थ ओसारपसारमा संलग्न रहेको आरोपमा प्रहरीले धरानबाट दुई जनालाई पक्राउ गरेको छ । पक्राउ पर्नेमा धरानका २४ वर्षीय नवीन भन्ने किशोर राई र सुन्दर हरैंचाका ६५ वर्षीय नरेन्द्रबहादुर पौडेल छन् । प्रहरीले राईको साथबाट एभिल ७ एम्पुल, लुपिजैसिक ७ एम्पुल, डाइजेलाब ७ एम्पुल, पौडेलको साथबाट ६ सय ग्राम गाँजा बरामद गरेको छ ।"
पदबाहिरका रत्न,"पद्मरत्न तुलाधरलाई कुनै पदले चिनाउन सकिँदैन । उनी सांसद भए, मन्त्री पनि भए । राष्ट्रिय पञ्चायतका सदस्य पनि निर्वाचित थिए । सरकारमाओवादी शान्ति वार्ताका सहजकर्ता बने । उनी त्यसभन्दा बढी नागरिक अधिकारकर्मीका रूपमा निरन्तर सार्वजनिक हितमा समर्पित रहे । त्यसअघि नेपाल भाषामा पत्रकारिता तथा साहित्य सिर्जनामा सक्रिय थिए । ७९ वर्षको उमेरमा मस्तिष्कघातको उपचारका लागि अस्पताल भर्ना भएका तुलाधरको आइतबार निधन हुँदा एउटा सक्रिय नागरिक अभियन्ताको अभाव खट्किने भयो । सरकारले राष्ट्रिय सम्मान अर्पण गर्यो, नागरिक तथा सांस्कृतिक अधिकारका क्षेत्रमा कार्यरत, शुभचिन्तक, हितैषीहरूले उनलाई भावपूर्ण बिदाइ गरे । उनको सार्वजनिक जीवनको एउटा मात्र उत्कर्ष थिएन । देशको राजनीतिक इतिहासको उतारचढावका प्रत्यक्षदर्शी, कतिपय विकासक्रममा साक्षी र सक्रिय योद्धा पनि भए । ०१५ को पहिलो संसदीय चुनावमा कम्युनिस्ट नेता पुष्पलाल श्रेष्ठको कार्यकर्ता बनेका उनी पञ्चायतकालमा भाषा अभियानसँगै वामपन्थी गतिविधिमा खट्न थाले । ०२२ को भाषा आन्दोलनमा सरिक भएका उनी ०३७ मा भएको जनमतसंग्रहमा सहाना प्रधान अध्यक्ष रहेको नेपाल कम्युनिस्ट पार्टीले खुलामञ्चमा गरेको सभाका वक्ता बने । त्यहाँ उनले जनमतसंग्रहको प्रचारप्रसार सबै भाषामा गरिनुपर्ने माग राखे । भोलिपल्ट गिरफ्तार भए । कुनै पार्टीमा सदस्य भने भएनन्, पञ्चायतकालदेखिकै स्वतन्त्र वामपन्थी रहन रुचाए । २०३६ मा तुलाधरले भाषिक, सांस्कृतिक अधिकारका लागि नेपाल भाषा मंका खल: नामक संस्थाको अगुवाइ गरे, जुन वर्ष नेपाल वर्ष ११०० लाग्दै थियो । यसलाई राष्ट्रिय मान्यता माग्दै उनले राजधानीमा ठूलो प्रदर्शन निकाले । त्यो अभियान धेरै वर्षपछि बहुदलकालमा सफल भयो । आदिवासी जनजातिलाई अधिकारका लागि संगठित गर्ने श्रेय उनलाई जान्छ ।२०४३ सालको पञ्चायत निर्वाचनमा जनपक्षधर उम्मेदवार भएर काठमाडौंबाट अत्यधिक मतले जिते । चुनाव प्रचारप्रसारमा उनले टोलटोलमा दिएका भाषणका क्यासेट निकै बिक्रीवितरण भए । राष्ट्रिय पञ्चायतमै बहुदल मागे । प्रतिरोधी चेत भएका परिवर्तन पक्षधरहरूमा आशाको सञ्चार छरिरहे । पञ्चायतइतरका सबैले उनलाई मत दिए, के कांग्रेस, के कम्युनिस्ट । त्यसको तीन वर्षमा देशमा विशाल जनआन्दोलनको वातावरण बन्यो । २०४६ सालको जनआन्दोलनका लागि सहाना प्रधानको अध्यक्षतामा संयुक्त वाममोर्चा गठन गर्न उनको पनि भूमिका थियो । १२ टुक्रामा विभाजित कम्युनिस्ट जोड्दै नेपाली कांग्रेससँग सहकार्यका लागि गणेशमान सिंहसँग सुरुवाती वार्तामा संलग्न भएका थिए । २०४८ र २०५१ मा सांसद निर्वाचित भए । सूर्य चिह्नबाट चुनाव जिते पनि उनी आफूलाई स्वतन्त्र वामपन्थी मान्थे । मनमोहन अधिकारीको मन्त्रिपरिषद्मा स्वास्थ्यमन्त्री भए । पञ्चायतको चुनावमा उनले लिएको सूर्य चिह्नलाई नै एमालेले बहुदलकालमा आफ्नो बनायो । माओवादीको दसवर्षे सशस्त्र द्वन्द्वको शान्तिपूर्ण रूपान्तरणमा पनि उनले सक्रिय सहजकर्ता तथा सम्पर्कसूत्रको भूमिका गरे । नेपालभित्रका सबै राजनीतिक शक्तिले पत्याएका व्यक्ति थिए । समन्वयकारी भएरै शान्ति प्रक्रियाको सूत्रधारका रूपमा उनले काम गर्न सके । द्वन्द्वकालमा माओवादी, राज्य, भारत, युरोपेली मुलुकलगायतका अन्तर्राष्ट्रिय समूह सबैसँग उनी सम्पर्कसेतु बने । सरल जीवनशैलीका तुलाधर साधारण शीलस्वभाव, कमलो हृदय र अहोरात्र सार्वजनिक सेवामा समर्पित थिए । पदप्रति आशक्त भएनन् । मानव अधिकार, लोकतन्त्र र न्यायको अधिकारमा सदैव डटिरहे । त्यसमा नयाँ आयाम थपे जातीय र भाषिक पहिचानको । यो आयामले हाम्रो राजनीतिलाई प्रभावित तुल्याइरहेको छ ।सत्ताको सधैं खबरदारी गर्न रुचाउने समाजका यस्ता सचेतकको जीवनले नयाँ पुस्तालाई सार्वजनिक सेवामा लाग्न प्रेरित गरिरहनेछ ।"
सांस्कृतिक लोकतन्त्रका अगुवा,"आन्दोलनको क्रममा म समातिएँ । हिरासतमा मेरी आमा भेट्न आउनुभयो । मेरी आमाले कुरा के गर्न थाल्नुभयो, प्रहरीले रोके र भने कुरा गर्ने भए नेपालीमा गर, नत्र फर्की जा । मेरी आमा नेपाली जान्नुहुन्न । फेरि म आमासँग मातृभाषा बाहेक अरू भाषामा कुरा गर्न सक्दिन । आखिर आमा केही नबोली आँखाबाट आँसु खसालेर फर्किनुभयो । २०४६ सालको जनआन्दोलनको क्रममा नख्खु जेलमा एउटै कोठामा बस्दा पद्म दाइ (पद्मरत्न तुलाधर) यस्तै कथासँगै भन्ने गर्नुहुन्थ्यो, यो एउटामात्रै भाषालाई पोस्ने नीतिको कथा हो । एकल भाषाको पक्षपाती राज्यको दमनकारी भाषाको व्यथा हो । यो एउटा भाषालाई नेपाली र अरू सबै नेपाली भाषालाई अनेपाली वा गैरनेपाली मानेर मास्ने व्यवहारको इतिहास हो । आआफ्ना मातृभाषामा बोल्नु, लेखपढ गर्न पाउनु, अड्डाअदालतमा व्यवहार गर्न पाउनु मानव अधिकार र लोकतन्त्र हो, साम्प्रदायिकताको पक्षपोषण होइन । पद्मरत्नले भाषिक मानव अधिकारको पक्ष लिँदा २०४० सालमा पञ्चायती प्रजातन्त्रका प्रहरीको मुखबाट पोखिएको राज्यको एकल भाषानीति बहुदलीय प्रजातन्त्र र लोकतान्त्रिक गणतन्त्रमा पनि फेरिएको छैन । एकाध अड्डाअदालतमा बाहेक राज्यका सबैजसो निकाय र अंगमा एकल भाषाको प्रयोग र एकाधिकारको अभ्याससँगै त्यसमा जातीय भाषिक अहंकारको प्रदर्शनको क्रम फेरिएको छैन । सयभन्दा धेरै भाषा मुलुकमा एउटै भाषालाई मात्रै नेपाली मान्ने र मान्न लगाउने न्यारेटिभ (कथ्य) फेरिएको छैन । फेरिएको छैन, हिरासत, जेल, अदालत, प्रशासनमा मातृभाषामा बोल्न पाउने अधिकारको पक्षमा वकालत गर्ने पद्मरत्नलाई साम्प्रदायिकको बिल्ला भिराउँदै साम्प्रदायिक न्यारेटिभले प्रहार गर्ने चलन पनि । र नेपालको एउटामात्रै भाषालाई नेपाली भाषा मान्ने राजतन्त्रको अन्त्यपछि पनि संविधानदेखि सरकार, प्रशासन, मिडिया र शिक्षातन्त्रको एकल भाषानीति, न्यारेटिभ र आचरणमा खासै फेरबदल भएको छैन । राजतन्त्रवादीदेखि प्रजातन्त्रवादी र वामपन्थीहरूले समेत भिडाएको साम्प्रदायिकताको आरोप जिन्दगीभर खेपेका भाषिक मानव अधिकारवादीको देहान्त भयो । तर जोजो आशक्तिका साथ सशरीर सत्ताशक्तिको आसनमा छन्, ती खाँट्टी नेपाली शासकहरूलाई भाषामा लोकतन्त्र स्थापित गर्दै गैरसाम्प्रदायिक सिद्ध गर्न केले छेकेको छ, यो पद्मरत्नको भौतिक देहसँगै जल्ने प्रश्न होइन । हिरासत, जेल, अदालत, प्रशासन, शिक्षा र मिडियामा मातृभाषाको अधिकार स्थापित गर्न, राज्यले नै कम्तीमा पनि एकाध मातृभाषाका स्कुल सञ्चालन गर्न कुनचाहिँ वाद, पन्थ र विचारले अप्ठेरो पारेको छ ? राज्यका जननिर्वाचित अंग प्रदेश, नगरपालिका र गाविसमा नेपाली भाषा बाहेक पनि कम्तीमा अन्य दुइटा नेपाली भाषा प्रयोगमा ल्याउन अनि एकल जातीय र भाषिक राज्यलाई पुन:संरचना गर्दै त्यसमा सबै भाषाको स्वामित्व, प्रतिनिधित्व र अपनत्व विकास गर्न अधुरो भाषा आयोगकै रिपोर्ट पर्खिरहनुपर्ने बाध्यता कसले सिर्जना गरेको होला ? मातृभाषामा शैक्षिक अधिकारको वकालत गर्दा एकल भाषाको पक्षपातीहरूबाटै जातिवादीको आरोप खेपेका पद्मरत्नको पर्यायवाची जस्तै भएको आँसुले उठाउने सांस्कृतिक प्रश्न हो यो । प्रजातन्त्र स्थापनाका लागि १० वर्षकै उमेरमा कुदेका पद्मरत्नले आफूले बाँचेको करिब ८ दशकमा उठाएको प्रश्न सांस्कृतिक लोकतन्त्रका सवाल हुन्, जुन सबैजसो प्रजालोकगणको तन्त्रमा खडेरीको रूपमा देखिएको छ । ७ सालमा स्थापित प्रजातन्त्र होस् या २०६२६३ सालपछि घोषित लोकतान्त्रिक गणतन्त्र ती सबैजसो तन्त्रका लागि लडेका पद्मरत्नले राजनीतिक लोकतन्त्रसँगै आर्थिक लोकतन्त्र र सांस्कृतिक लोकतन्त्र पनि हो । अदालत, प्रशासन, शिक्षा र मिडियामा आआफ्नो मातृभाषाको प्रयोगको अधिकारका लागि पनि हो । विभिन्न जाति, समुदाय, धर्म र संस्कृतिको हकको स्थापनाका लागि पनि हो । दलित, महिला, मधेसी, जनजाति र खसआर्यकै गरिबको लोकतन्त्रका लागि पनि हो । लगभग ७ दशक लामो जीवनसंघर्षमा उनले बुझेको लोकतन्त्रको मूल्यमान्यताभन्दा विपरीत कुरा हुन् विविध पहिचान र अस्मिताबीच सद्भाव, सहअस्तित्व, सहजीवन र सहकार्यलाई निषेध गर्नेगरी कुनै एक भाषालाई मात्रै राष्ट्रभाषा घोषणा गर्नु । सबै मातृभाषालाई राष्ट्रभाषा घोषणा गर्दागर्दै पनि राज्यमा प्रभुत्व भएको समुदायको भाषालाई मात्रै प्रशासनको कामकाजी भाषादेखि पठनपाठन र सञ्चारको भाषाको रूपमा प्रयोग गर्नु । उनले सकारेको मानव अधिकारभन्दा उल्टा कुरा हुन् कुनै एक धर्मलाई राष्ट्र र राज्यको धर्मको रूपमा संविधानमा लेख्नु । एउटा क्षेत्र र समुदायको संस्कृति र परम्परालाई सिंगो देशका सबै जनताको संस्कृति र परम्परा भनी लाद्नु तथा राज्यसरकारप्रशासनअदालतशिक्षण संस्थामा एकल जातीय प्रभुत्व कायम गर्नु । उनले पढेको प्रजातन्त्रभन्दा भिन्न कुरा हो एक धर्म र संस्कृतिका प्रतीकको राष्ट्रियकरण, एक जातिले मात्रै पुज्ने गाई, मान्ने चाडपर्व र प्रयोग गर्ने सम्वत्को राष्ट्रिय मान्यता । त्यसैले उनले एकल जातीय, भाषिक, धार्मिक र सांस्कृतिक संरचना निर्माण गर्ने सबै खाले तन्त्रको विरोधमा सांस्कृतिक लोकतन्त्रको झण्डा उठाएका थिए । गाईगोरुको मासु खाने चलन भएका मुसलमान, तामाङ, राई, लिम्बु र शेर्पा समुदायसँगै दलितको पक्षमा बोल्दा उनलाई सबै हिन्दुले गाई काटेर खान पाउनुपर्छ भनी बोलेको आरोपमा प्रताडित गरिएको थियो । जसले जे भने पनि उनको जीवन र कर्म बोलाइ र लेखाइको लेखाजोखा गर्दा वैचारिक रूपमा वामपन्थ, राजनीतिक रूपमा सांस्कृतिक लोकतन्त्र र वर्गीयवर्णीयलैंगिक रूपमा उत्पीडित जनप्रतिको प्रतिबद्धतामा निरन्तरता देखिन्छ । विविध पहिचान र अस्मिताबीच सद्भाव, सहअस्तित्व, सहजीवन र सहकार्यका लागि सांस्कृतिक लोकतन्त्रको झण्डा बोक्दै उनले २०१७ सालमा त्रिचन्द्र कलेजबाट भाषा अधिकारका लागि ज: (प्रकाश) पत्रिका निकालेका थिए । आम जनताको करबाट चल्ने रेडियो नेपालले नेपालभाषाको ५ मिनेटको समाचार बुलेटिन पनि हटाएपछि उठेको आन्दोलनमा उनले सांस्कृतिक लोकतन्त्रकै नारा लगाएका थिए । नेपालभाषा न्हिपौ (दैनिक) को सम्पादनदेखि नेपालभाषामा निबन्ध, ख्याल: (प्रहसन), नाटक, उपन्यासको लेखनले वामपन्थप्रतिको प्रतिबद्धता झल्काउँछन्, जसको एक अवयव र अभिष्ट थियो, सांस्कृतिक लोकतन्त्र । ३० को दशकमा भाषिकसांस्कृतिक अधिकारको माग गर्न नेपालभाषा मंका: खल:को स्थापना र त्यसले नेपाल सम्वत्लाई राष्ट्रिय मान्यता दिलाउन थालेको ३ दशक लामो संघर्ष शासकीय नजरमा जातीय अतिवादको अर्थमा भिन्तुनावादी ठहरिन सक्छ । नेपाल सम्वत्को न्हुदा (नयाँ वर्ष) मा दिइने भिन्तुना (शुभकामना) को सामान्य अर्थसमेत बुझ्न नसक्ने वा बुझेर पनि बुझ पचाउने शासकीय अहंकारले अन्य सबै जाति र समुदायका मागलाई अराष्ट्रिय र विखण्डकारी ठान्छ, अनि आफ्नो सबै प्रतीकलाई राष्ट्रिय एकताका मापदण्ड । कहाँ, कसले, कसरी चलाएको थाहा नभएको विक्रम सम्वत्लाई राष्ट्रिय सम्वत्को रूपमा अभ्यास गर्ने शासकीय प्रवृत्ति भएका मानिसहरू नेपालमै स्थापित सम्वत् नेपाल सम्वत्को माग उठ्नासाथ शंखधर साख्वा: मिथक भएको र उनले स्थापना गरेको सम्वत् लागु गरियो भने देशकै विखण्डन हुने न्यारेटिभ प्रचार गर्न उद्यत हुन्छन् । उनीहरूका लागि विक्रमचाहिँ इतिहासका पात्र हुन्, उनले इतिहासको कुनै कालखण्डमा बकाइदा विक्रम सम्वत् स्थापना गरेका हुन्, जसमाथि प्रश्न उठाउनु अराष्ट्रिय काम हुनेछ । यस्तै न्यारेटिभमाथि प्रश्न उठाउँदै नेपाल सम्वत्लाई राष्ट्रिय मान्यता दिलाउन र सबै भाषा र समुदायको अधिकार स्थापनाका लागि थालिएको मंका: खल: ३० र ४० को दशकमा सांस्कृतिक लोकतन्त्रको अग्रदस्ता थियो, जसको अगुवा पद्मरत्न हुनुहुन्थ्यो । मंका: खल:को अभियानबाट प्रेरित भएर अनेक जाति र समुदायका संगठनको निर्माण, तिनको छाता संगठनको रूपमा नेपाल आदिवासी जनजाति महासंघको स्थापना एवं ५० को दशकमा देशभरि भाषिक र सांस्कृतिक स्वायत्तताको मागको उठान भएको तथ्य बिर्सन सकिँदैन । तिनै मागलाई उच्चस्तरमा लाने तथा जनयुद्धजनआन्दोलनको आवाजको रूपमा स्थापित गर्ने क्रममै राज्य पुन:संरचना, पहिचानका आधारमा संघीयकरण, प्रदेश, स्वायत्तता र स्वशासनको मागले राजनीतिक वैधता र वैधानिकता पाएका हुन् । ती माग अपहरित हुनु र खोक्रो रूपमा लागु हुनुको नेपथ्यमा आफूलाई प्रजातन्त्रवादी र वामपन्थी ठान्ने एकल जातिवादी राजनीतिक नियन्ताहरूका नीति, निर्णय र नियत खतरनाक भूमिका खेलेको देखेपछि पद्मरत्न दिक्दार हुनुभएको अनुभूत गर्न कठिन थिएन । वामपन्थी दलका स्वीकार्य व्यक्तित्व हुँदाहुँदै पनि उहाँ कुनै दलविशेषका सदस्य वा नेता हुनुभएन । उहाँजस्ता अभियन्तालाई अटाउने लचिलो सांगठनिक संरचना र लोकतान्त्रिक शक्तिसम्बन्ध भएको वामपन्थी दल बनेको पनि थिएन । २०४३ सालमा सूर्य चुनाव चिन्हको स्थापना गर्ने पद्मरत्नपछि सूर्य चिन्ह लिने नेकपा एमालेका नेता हुनुहुन्थेन, त्यही पार्टीको तर्फबाट स्वास्थ्यमन्त्री हुँदा पनि उहाँ स्वतन्त्र नै रहनुभयो । जनयुद्धमा प्रचण्डको रूपमा दुष्प्रचार हुँदा पनि उहाँले भयभीत भएर न वाम वैचारिक आस्था त्याग्नुभयो, नत जनयुद्धले उठाएका सांस्कृतिक लोकतन्त्रका मागप्रति नै निरपेक्ष भाव प्रकट गर्नुभयो । उहाँले जनयुद्धजनआन्दोलन, शान्ति प्रक्रिया र संक्रमणकालमा मानव अधिकारवादी र मध्यस्थकर्ताको भूमिका खेल्नुभयो । तर सांस्कृतिक लोकतन्त्रसँगै वामपन्थी मूल्यमान्यताप्रति भने उहाँ तटस्थ रहनु भएन । सबै खाले उत्पीडित जनका हकअधिकारप्रति उहाँको प्रतिबद्धता सन्देहरहित थियो । आफ्ना सहकर्मी र सहयोद्धा व्यक्ति र पार्टीहरूप्रति सन्देहको कमी हुँदा सोझो, सरल र असल मान्छेले कहिलेकाहीं धोका पाउनु अनौठो होइन । म कसैको विचारको अमरत्वमाथि विश्वास गर्दिन, तर राजनीतिक लोकतन्त्रको लोकतन्त्रीकरण नहुँदासम्म, त्यसले आर्थिक लोकतन्त्र र सांस्कृतिक लोकतन्त्र धारण नगरेसम्म, उत्पीडित जनताका हकहितलाई केन्द्रमा राख्ने राजनीतिको अगुवाइ नभएसम्म राजनीतिक नेतृत्वसामु पद्मप्रश्न उठिरहनेमा भने शंका छैन ।"
सडक दुर्घटना कसरी कम गर्ने ?,"कान्तिपुरमा शनिबार ज्यानै लिने गति शीर्षकको समाचार पढेँ । सडकमा गाडी दुर्घटनामा पर्ने प्रमुख कारण चालकको लापरबाही, तीव्र गति, सडकमा भएका खाल्डाखुल्डी र यात्रु बसभित्र कोच्ने प्रचलन हो । दुर्घटनाका अन्य कारण पनि छन् । १) ड्राइभिङ तालिममा राम्रोसँग व्यावहारिक ज्ञान नसिकाई सैद्धान्तिक ज्ञानमा मात्र सीमित राख्नु ।२) बाटो बनाउँदा या मर्मत गर्दा सडक विभाग, खानेपानी र विद्युत कार्यालय बीचमा समन्वय अभाव हुनु ।३) चालक अनुमतिपत्र वितरणमा भनसुन र घुसखोरीले प्रश्रय पाउनु ।४) प्रशासनिक निकायका हाकिमलाई गाडी आवश्यक पर्ने तर ड्राइभर तलबमा राख्न सम्भव नहुने भएकाले पावर लगाएर आफैं लाइसेन्स लिने ।५) शैक्षिक स्तरको मापदण्ड नतोकिनु । ६) चालकले आफू नजिकको सिटमा केटी राखी गफमा भुल्नु । ७) पैदल यात्रुको लापरबाही पनि दुर्घटनाको कारण हो । राम्रो र गुणस्तरीय ड्राइभिङ तालिमका लागि नेपाल सरकारबाट मान्यता प्राप्त इन्स्टिच्युट खोल्नुपर्छ । सडकहरूको मर्मतसम्भार समयमै गरिनुपर्छ । चालक अनुमतिपत्र वितरणमा अनियमितता गनेलाई कारबाही गर्नुपर्छ । तोकिएको सिटभन्दा बढी यात्रु राख्ने चालकको लाइसेन्स खारेज गरिदिनुपर्छ, गाडीको रुट परिमिट खारेज गरिदिनुपर्छ । बढी गतिमा मोटरसाइकल चलाउनेहरूलाई विशेष निगरानीमा राख्नुपर्छ । मापसे चेक वैकल्पिक मार्गहरूमा पनि गर्नुपर्छ । पैदल यात्रुले बाटो काट्दा ख्याल गर्नुपर्छ । खिमराज गिरी, मध्य नेपाल २, लमजुङ"
समितिको गलत गणित,"अहिलेको विश्वमा दृक्पद्धति चलेको छ । पञ्चाङ्ग निर्णायक समितिका स्वीकृतिमा छापिएका पात्राहरूमा प्रतिपदामा ग्रहण लागेका हुन् । यसबारे ८९ वर्षदेखि मैले कलम चलाउँदै आए पनि मन्त्रालय र मन्त्रीहरूले कानमा तेल हालेर बसे । विश्वमा अहिले आर्ष पद्धतिको गणना खारेज भइसक्यो । भारतमै पनि दृक्पद्धति अपनाइएको छ । भारतमा अघिल्लो दिन संक्रान्ति हुँदा यहाँ भोलिपल्ट संक्रान्ति लेखिन्छ । भारत नेपालभन्दा पश्चिम हो, पूर्व होइन । त्यसमा पनि दिल्ली र काठमाडौंको समयमान १० मिनेट ४८ सेकेन्डमात्र फरक हो । यति थोरै समयको दूरीमा यति धेरै फरक हुनुको कारण समितिको गणित गलत हो । भारतमा अहिले दूरविक्षणबाट गणना गरिन्छ । यहाँ पनि डा केशवराम जोशीले अनुरोध गरेर अस्ट्रेलिया र जापानबाट २ वटा टेलिस्कोप झिकाइदिनुभयो । जो एउटा रोनाष्ट र अर्को वाल्मीकि विद्यापीठमा छन् । तिनबाट आजसम्म ग्रह गणना गरिएको छैन । ती प्रयोगविहीन अवस्थामा छन् । अहिले साम्वराज आचार्य टेलिस्कोपबाट ग्रह गणना गर्न समर्थ हुनुभए पनि कर्मकाण्डिया मन्त्रीहरूले उहाँलाई पनि केशवरामलाई जस्तै भूमिकाविहीन बनाइदिए । नेपालको ज्योतिष परम्परामा पं नयराजपन्त, केशवराम जोशी र साम्वराज आचार्य गणितज्ञ हुनुहुन्छ । यति धुरन्धर अरू हुन गार्है पर्ला । मन्त्रीजी, यदि तपाईं कर्मकाण्डीया होइन भने अहिलेको समिति फेरेर साम्वराज आचार्यको नेतृत्वमा गणितज्ञ नियुक्त गरेर शुद्ध पात्रा प्रकाशित गराउने व्यवस्था गर्नुहोस् भन्ने मेरो आग्रह हो । आधुनिक गणितमा रघुनाथ ढुंगेल र सुदर्शन पौडेल आत्रेय पनि माहिर छन् । शुद्ध पात्रो छपाउन मन्त्रालयले पहल गरोस् । जहाँ पञ्चाङ्ग नै अशुद्ध छ भने त्यहाँ गरिएका सबै कर्म अशुद्ध छन् । ज्यो रत्ननिधि रेग्मी शुक्राचार्य, काठमाडौं"
शून्यतामा सय दिन,"कञ्चनपुरकी निर्मला पन्तको बलात्कारपछि हत्या गरिएको सय दिन नाघिसकेको छ । न्यायका लागि देशभरि प्रदर्शन भए । प्रदर्शनकै क्रममा एक व्यक्तिको मृत्यु भइसकेको छ । दुई प्रहरीको बर्खास्ती भएको छ, पाँच प्रहरी निलम्बित छन् । निर्मलाको परिवारले न्याय माग गरेको छ, जसको समर्थनमा हजारौं हात उठिरहेका छन् । निर्मला हत्याकाण्डले प्रहरीको कार्यदक्षतामाथि प्रश्न खडा गरिदिएको छ । प्रहरीले कहा बाटो बिराएको छ ? प्रहरी कसको दबाबमा परेको छ ? जाँचबुझ समिति गठन र प्रहरीलाई निलम्बन गर्दैमा नेपाल प्रहरीको गरिमा बढ्ने वा आम जनताले उसलाई विश्वास गर्ने होइन । यहाँ न्याय चाहिएको छ । प्रहरीले जतिसक्दो छिटो दोषीलाई कानुनको कठघरामा उभ्याउन सक्नुपर्छ । रामकृष्ण बराल, जोरपाटी, काठमाडौं"
जडीबुटी जोगाउन कार्ययोजना,"कात्तिक १४ गते प्रकाशित नारायण घिमिरेले जडीबुटीको सिरानी लेखमा भने अनुसार हामी जडीबुटीको सिरानीमात्र होइन, खानीमै डुबेका छौं । भूस्थिति र हावापानीका कारण नेपालमा असंख्य जडीबुटीको भण्डार छ । हाम्रा पितापुर्खाले जानीनजानी विभिन्न रोगका लागि जडीबुटी प्रयोग गर्दै आए । देशमा अस्पताल नहुँदाको अवस्थामा यसबाटै उपचार हुन्थ्यो । अझै पनि कतिपयमा सहरबजारमा रोग हेरी प्रयोग भैरहेको छ । तर एलोपेथिक औषधिले यसलाई विस्थापित गर्दै लगेको छ । भएका जडीबुटीको अध्ययन, अनुसन्धान गर्दै आधुनिक उपचार पद्धतिमा त्यसलाई प्रयोग गर्न नसक्नु हाम्रो कमजोरी हो । यसको उत्पादन र प्रयोगका लागि सही कार्ययोजना चाहिएको छ । राम्रो योजना भए लगानीको समस्या हुँदैन । दामोदर घिमिरे, गोदावरी, ललितपुर"
गणितबेगर ज्ञान !,खगेन्द्र अधिकारी
म लगभग आमा,ज्यानेट लीन्युयोर्क टाइम्स डटकमबाट अनुदित
नेप्से वर्गीकरण कति वैज्ञानिक ?,प्रविन पन्दाक लिम्बु
बफादार सारथि,"मान्छेसँग घुलमिल गर्न सक्ने । बोलीबिनै दोहोरो संवाद हुने साथै द्वारपालका रूपमा घरको रक्षा गर्ने । आज्ञाकारी मानिने कुकुरको विशेष पूजा हुने दिन हो मंगलबार । कुकुर तिहार यमपञ्चकको दोस्रो दिन अर्थात् कात्तिक कृष्ण चतुर्दशीका दिन मनाइन्छ । यमराजको द्वारपालका रूपमा कुकुर रहिआएको इतिहासमा पाइन्छ । कुकुरलाई यमदूतका रूपमा पनि लिइन्छ । कुकुरलाई राम्रोसँग हेरविचार गर्दा स्वर्ग जाने बाटो खुला हुने विश्वास पनि छ । पहिला सुरक्षाका लागि पालिने कुकुर अहिले सोख र सारथीका रूपमा पाल्ने चलन बढेको छ । संसारमै कुकुरलाई विभिन्न अपराधी पत्ता लगाउने काममा पनि लगाइन्छ । प्राकृतिक विपत्ति हुँदा पूर्वसूचना दिने र कुकुरसँग खेल्दा तनाव पनि कम हुने भएकाले कुकुर पालकको संख्या वृद्धि हुँदै गएको छ ।व्यवसायको दृष्टिकोणले मात्रै हैन, एकल परिवारका लागि कुकुर सारथि बन्ने गरेको छ । पछिल्ला दिनमा एकल परिवार बढ्दै छ । घरमा सुरक्षा र बालबच्चाको साथीका लागि समेत कुकुर अनिवार्य बन्न थालेको छ । व्यस्त सहरी दैनिकी बिताउनेहरू घर पुगेपछि साथीका रूपमा कुकुरसँग समय बिताउँदा दिनभरको तनाब कम हुने र पुनर्ताजकी दिने बताउँछन् ।त्यसको एउटा उदाहरण हुन् सामाखुसीका अर्चना कुँवर र दीपेन्द्र श्रेष्ठको परिवार । अर्चनाका अनुसार उनी सानो हुँदा घरमा बिरालो थियो । तिनीहरूसँगै उनी हुर्किइन् । घरमा कुकुर पनि पाल्न सुरु भयो । आफ्नो संवाद बुझ्ने र प्रतिक्रियासमेत दिन थालेपछि उनलाई बिरालोभन्दा कुकुरसँग रमाइलो लाग्न थाल्यो । विवाह भएपछि पनि उनले घरमा कुकुर पाल्न थालिन् । १० वर्ष पहिले उन्नत जातको पहिलो कुकुर ल्हासा एप्सो किनेर ल्याए । सानैमा ल्याएकाले दूध र खाना खुवाएर हुर्काए, अर्चनाले भनिन्, त्यतिबेलैदेखि कुकुरलाई खुवाउन बानी पर्यो । अहिले पनि बच्चालाई जस्तो आफैंले खुवाए खान्छ, नभए खाँदैन । अहिले उनीसँग ६ वटा कुकुर छन् । उनका श्रीमान दीपेन्द्र श्रेष्ठ सरकारी जागिरे । जागिरबाट घर फर्कंदा ती कुकुरहरूले पुच्छर हल्लाउँदै स्वागत गर्छन् हरेक दिन । त्यो क्षण यति आनन्ददायी हुन्छ कि म दिनभरको अफिसको तनाव र थकानबाट तुरुन्तै मुक्त हुन्छु, दीपेन्द्र भन्छन् ।मानवीय रहनसहनसँगै कुकुरको प्रवृत्ति पनि बदलिँदो छ । ढुंगेयुगका बेला मानिस सिकारमा निर्भर थिए । जंगलमा सिकार गर्थे । मासु मान्छेले खान्थे, हड्डी कुकुरले । कृषि पेसामा मानिसहरू संलग्न हुन थालेपछि भेडाबाख्रा चराउन पनि कुकुर नै प्रयोग हुन थाल्यो । मानिस जस्तै बोल्न नसक्ने भए पनि सुन्ने र सुँघ्ने शक्ति कुकुरमा बढी हुन्छ । घरपालुवा जनावरमध्येकै सबैभन्दा बुद्धिमान् मानिन्छ ।कुकुरको समाधिराष्ट्र बैंकका पूर्वकार्यकारी निर्देशक भाष्करमणि ज्ञावलीले यस्तै आज्ञाकारी र बुद्धिमानी कुकुर पालेका थिए । ४ वर्षअघि राष्ट्र बैंकबाट अवकाश भएका उनी सानैदेखि वनस्पति, जीवजन्तु र चराचुरुङ्गी भनेपछि हुरुक्कै हुन्थे । गुल्मी घर भएका उनले सानोमा स्थानीय जातका कुकुर पालेका थिए । त्यो छाडेर काठमाडौं आउनुपर्यो । डेरामा बस्दा कुकुर पाल्न सम्भव भएन । काठमाडांैमा घर बनाएपछि कुकुर पाल्ने बच्चादेखिको सपना पूरा भयो । २००८ को अक्टोबरमा केनल क्लबमार्फत ल्याब्रोडर जातको कुकुर किन्न गए । जाडोको मौसम थियो । कुकुर ३५ दिनको थियो, उनले सुनाए, कुकुरलाई जाडो हुन्छ भनेर कोटको खल्तीमा हालेर घर ल्याएँ ।त्यसको नाम राखे मोती । अब ४ जनाको परिवारमा एक सदस्य थपियो । अनुशासनको तालिम दिएर परिपक्व बनाए मोतीलाई । मोतीले दिसापिसाब आए भुकेर जानकारी गराउँथ्यो । घरबाहिर सधैं प्रयोग हुने भाँडो राखेपछि मात्रै दिसापिसाब गथ्र्यो । उसलाई मेरो कोठाको बाहिर सुत्ने ठाउँ बनाएको थिएँ । तर जहिल्यै मेरै ओछ्यानमा आएर सुत्थ्यो, उनले भने । एक दिन बिहानै मोतीले उनलाई उठायो । एकोहोरो उनको मुखमा हेरिरह्यो । तुरुन्तै घरको तल्लो तलातर्फ दैडियो र बान्ता गर्यो । ज्ञवालीले भेटेनरी डक्टरलाई फोन गरे । डाक्टरले हेरे, घरमा उपचार सम्भव नहुने जनाए । मोतीलाई हस्पिटल लगियो । तर बचाउन सकेनन् । उसलाई हर्टअट्याक भएको रहेछ । त्यसै दिन कार्यालयमा जरुरी बैठक थियो । मोतीको मृत्युले शोकाकुल बने । कार्यालय नगई मोतीको मृत शरीर लिएर घर गएँ, उनले भने, कात्रो ओढाएर कम्पाउन्डभित्र नै गाडँे । केही समय भक्कानिएँ । उनले तीन दिन नुन बारे । १३ दिनसम्म चोखो खाएँ, उनले भने । मोतीलाई कतिसम्म माया गर्दारहेछन् भन्ने प्रमाण उनको घरको कम्पाउन्डभित्रै देखिन्छ । उसको निर्जीवन शरीर नजिकै राख्न सकियोस् भनी गाडेको ठाउँमा समाधिस्थल नै बनाएका छन् ज्ञवालीले । पाँच वर्षको अवधिमा मोतीसँग यति गहिरो प्रेम बसेछ कि उसको समाधि बनाएर नराखेसम्म जीवनको कुनै अर्थ नै छैन जस्तो लाग्यो, उनले भने, समाधि बनेपछि त्यो हेरेर चित्त बुझाउन थालेँ । मोतीको मृत्यु भएको ६ दिनभित्रै उनले समाधिस्थल बनाएका हुन् ।मोती नमर्दा हरेक दिन दाँत माझ्ने, कान सफा गर्ने, कपाल कोर्ने काममा बिहानी बित्थ्यो । मोतीको जन्मदिन पनि मनाउँथे । उनकी छोरी अमेरिकामा रहेकाले मोतीलाई जन्मदिनमा जहिल्यै गिफ्ट आउँथ्यो । गिफ्टको प्याकेट प्राप्त गर्नेको नाम मोती र टेलिफोन नम्बर ज्ञवालीको हुन्थ्यो । पार्सल दिन आउने मान्छेले ज्ञवालीलाई नै मोती ठानेका रहेछन् । मोती कुकुर हो भन्ने थाहा पाएपछि कुकुरसँग फोटो खिचेर गए, उनले भने । मोतीलाई यति धेरै माया गर्ने उनलाई अहिले पनि स्तब्ध बनाउँछ । फेरि अर्को पीडा सहन सक्ने क्षमता नभएकाले अब कहिल्यै कुकुर नपाल्ने निर्णय गरको छु, ज्ञवालीले भने ।२ सय कुकुरको सहारा सिर्जनाकुकुरलाई केही मानिसले कतिसम्म प्रेम गर्छ भन्ने अर्को उदाहरण हुन ललितपुरकी सिर्जना ठकुरी । २ सयभन्दा बढी कुकुरकी धनी हुन् उनी । यी कुकुर पाल्न सुरु गर्दाको दु:खदायी कथा छ । श्रीमान्को कामको सिलसिलामा उनी अमेरिका पुगिन् । पाँच वर्षपछि बुबा बिरामी भएकाले नेपाल फर्किन् । त्यतिबेला नै उनको छोरालाई झाडापखाला लाग्यो । उपचार गर्दा डाक्टरले ठूलो मानिसलाई खुवाउने औषधि दिएछ, उनले सुनाइन्, बढी औषधि खाएपछि छोराको मानसिक, शारीरिक समस्या भयो । एउटा छोरा स्वस्थ्य नहुने भएपछि उनी केही समय बिरक्तिइन् । एक दिन उनको घरबाहिर गाडीले ठक्कर दिएर छटपटाइरहेको कुकुर भेटिन् । उद्धार गर्ने कोही नभएपछि आफैंले उपचार गरेर घरमा राखिन् । त्यसपछि कुकुरप्रति झन् प्रेम बढेर गयो । अरू असहाय कुकुरहरूलाई पनि सहारा दिन थालिन् । केही समयमै १८ वटा कुकुर भेला भए । कुकुरको आवाजले छिमेकीहरूले गुनासो गरे, उनले सुनाइन्, गुनासो सुन्न नसकेपछि घर बेचेर अर्को ठाउँमा किनें । अर्को घरमा पनि सोही समस्या दोहोरियो । यस्तो समस्याले पाँचवटा घर किन्दै बेच्दै गरिसकिन् । अहिले भाडामा बस्छु, उनले भनिन्, घर बेचेको आधा सम्पत्ति कुकुरको परोपकारी काममा खर्च गरिसकेँ । मासिक ३ देखि ४ लाख रुपैयाँ कुकुरका लागि खर्च हुन्छ ।केही समयअघि नेपालगन्जमा गाडीले ठक्कर दिएर घाइते कुकुरको भिडियो एक साथीले उनलाई पठाइदिए । त्यो भिडियो हेरेर सिर्जना छट्पटाइन् । गाडी रिजर्भ गरेर भए पनि काठमाडौं ल्याउन उनले ती साथीलाई भनिन् । कुकुर ल्याउनै २६ हजार खर्च भएको थियो, उनी सम्झन्छिन् । साढे दुई वर्ष पहिले उनले श्री एनिमल रेस्क्यु नेपाल मार्फत कुकुरलाई आश्रय दिएकी छन् । वार्षिक साढे दुई लाख रुपैयाँ भाडा तिरेर उनले सडकका दु:ख पाएका, दुर्घटनामा परेका, अशक्त र वृद्ध कुकुरलाई पालेकी छन् । भुस्याह मात्रै हैन, उनको सेल्टरमा उन्नत जातका जर्मन सेफर्ड, डाल्मेसन, जापनिज स्पिटज, ककर स्पाइनलसहित २ सय कुकुरलाई आमाको भूमिका निर्वाह गरिरहेकी छन् ।"
४ करोडको खान्की,"फस्टाउँदो कुकुर व्यवसाय र पालन संस्कृतिसँगै यसलाई चाहिने खान्की कारोबारसमेत बढिरहेको छ । कुकुरलाई चाहिने स्वदेशी खाना कति प्रयोग हुन्छ भन्ने तथ्यांक त छैन, तर एक वर्षमा झन्डै ६ करोड रुपैयाँको विदेशबाट आयात भएको छ । भन्सार विभागको तथ्यांकअनुसार ३ लाख ३७ हजार ६ सय ८१ केजी खाना कुकुरका लागि आयात भएको छ । यो आयातबाट सरकारले ९७ लाख ९७ हजार रुपैयाँ राजस्वसमेत प्राप्त गरेको छ ।कुकुरका लागि चालु वर्षको तीन महिनामा झन्डै एक करोड रुपैयाँको ६० हजार एक सय किलोको खाना आयात भइसकेको छ । पहिलो तीन महिनामा चीन, भारत, इटाली, थाइल्यान्ड र टर्कीबाट कुकुरलाई खान्की आउने गरेको हो । गत वर्ष यी मुलुकसहित यूके, जापानबाट समेत कुकुरका लागि खाना आयात भएको हो । कुकुरको औद्योगिक आकार बढ्दै गएको छ, पहिलो कुकुर कारोबारी संस्था माउन्ट एभरेस्ट केनल क्लबका सञ्चालक सुरेश शाहले भने । उनले आजभन्दा २० वर्षअघि विसं २०५४ सालदेखि कुकुर उत्पादन, संकलन र बिक्री वितरण केन्द्र खोलेका हुन् । उनको व्यवसायमा ४० जनाले रोजगारी पाएका छन् ।अहिले कुकुरको कारोबार गर्ने यस्ता संस्थाको संख्या ६० भन्दा बढी भइसकेको छ । पहिले राम्रो प्रकृतिको कुकुर विदेशबाट मात्रै आयात हुन्थ्यो । अहिले धेरैजसो प्रजातिका कुकुर यहीं उत्पादन हुन्छ । माउ कुकुरमा मनपर्ने कुकुरको सिमन (बीर्य) राखी यहीं उत्पादन हुने गरेको छ । ८० प्रतिशत माग यहींको उत्पादनले धानेको छ, शाह भन्छन्, बाँकी १५ प्रतिशत भारत र ५ प्रतिशत अन्य मुलुकबाट आयात हुन्छ । नेपालमा उत्पादन हुने कुकुरको मूल्य न्यूनतम ५ हजारदेखि एक लाख रुपैयाँसम्म पर्छ । विदेशबाट आयात हुनेलाई ३ लाखसम्म पर्छ । मेरो अनुमानमा यहाँ वार्षिक १० हजार कुकुर उत्पादन र बिक्रीवितरण हुने गरेको छ, शाहले भने, मैले नै अहिलेसम्म ५० हजारभन्दा बढी बिक्री गरिसकें । नेपालमा ५०५५ जातका कुकुरहरू पाइन्छन् । जापनिज स्पिटज, ल्याब्राडोर, जर्मन सेफर्ड, ककर स्पाइनल, डोवर म्यान, गोल्डेन रिट्रिभर, बक्सर, पग, ल्हासा एप्सो धेरै बिक्री हुने जातका कुकुर हुन् । उन्नत जातका यी कुकुर पहिला विभिन्न देशबाट झिकाइन्थ्यो । करिब ५ हजारभन्दा बढी व्यक्ति कुकुर व्यवसायमा आश्रित छन् । पहिला मानिसले कुकुर पाल्थे, व्यवसायकै रूपमा विकास भएपछि अहिले कुकुरले मानिसलाई पाल्न थालेका छन्, शाह भन्छन् ।कुकुर पाल्ने संस्कृतिको विकाससँगै यसको किनबेच, चिकित्सकीय सेवा, उत्पादन, प्रशिक्षण, खाना, प्रयोग गरिने सामग्री र औषधि व्यवसायीहरूको संख्या पनि विस्तार भएको छ । कुकुर प्रशिक्षण केन्द्रसमेत स्थापना भएको छ । ०६३ सालदेखि कुकुर प्रशिक्षणलाई पेसा बनाएको छु, ६३ कुकुर तालिम तथा हेरचाह केन्द्रका प्रशिक्षक पुष्कर खनाल भन्छन्, हालसम्म झन्डै १५ सय कुकुरलाई तालिम दिइसकें । एकदेखि पाँच महिनासम्मको तालिम अवधि उनले तोकेका छन् । सामान्य अनुशासन मात्रै सिकाउन एक महिना तालिम दिए हुन्छ, उनले भने, बृहत् सिकाउन ५ महिनासम्म लाग्छ । उनीबाहेक कुकुर प्रशिक्षण दिने अन्य तालिम केन्द्रहरू पनि छन् । खनालले आफ्नै घरमा तालिम दिने गरेका छन् । एउटा कुकुरलाई तालिम दिएको न्यूनतम १५ हजार रुपैयाँ लिने गरेको छु, उनले भने ।नियमित कुकुर पाल्ने र केही समय घर छाडेर बाहिर जानेहरूका लागि कुकुर हेरचाह केन्द्रहरू पनि खुलेका छन् । त्यस्तै हेरचाह केन्द्र हो केनल बोर्डिङ । सीमित समयका लागि कुकुर छाडेर अन्यत्र जानेहरूका लागि यो बोर्डिङले सहयोग गरिदिन्छ । दिनको पाँच सयका दरले कुकुर यहाँ ल्याएर छाड्ने र पछि लैजान पाउने सुविधा छ, शाह भन्छन् । ६० वटासम्म कुकुर अट्ने यो बोर्डिङमा कम्तीमा १०१५ वटा अनिवार्य नै हुन्छन् । दसैंतिहार जस्ता चाडबाडमा यसको क्षमताले भ्याउँदैन, उनले भने, यस्तो अवस्थामा आफैंसँग लिएर जान्छन् ।"
बालयौन दुराचार आरोपित छुटे,"काठमाडौं (कास) बालयौन दुराचार आरोपमा पक्राउ परेका स्विस नागरिक पिटरलाई प्रहरीले कारबाहीबिनै रिहा गरेको खुलेको छ । सरकारी वकिलको कार्यालय भक्तपुरले पीडित १६ वर्ष उमेर कटिसकेकाले बालयौन दुराचारमा मुद्दा चलाउन नमिल्ने राय दिएपछि गत साउनमा पक्राउ परेका पिटरलाई भक्तपुर प्रहरीले सोही महिनाको अन्तिममा रिहा गरेको हो । भक्तपुरमा होटल र गैरसरकारी संस्था चलाएर बसेका पिटरले डल्लुका एक बालकलाई डर, धम्की र प्रलोभनमा पारेर वर्षौंदेखि यौनशोषण गरेको उजुरी परेपछि महानगरीय प्रहरी अपराध महाशाखाको टोलीले पक्राउ गरेको थियो । पीडित बालकको बयानका आधारमा महाशाखाले पिटरमाथि बालयौन दुराचारमा मुद्दा तयार पार्यो तर महाशाखाले आफैं मुद्दा चलाएन । प्रहरी परिसर भक्तपुरमार्फत सरकारी वकिलको कार्यालय भक्तपुरलाई मुद्दाको फाइल हस्तान्तरण गर्यो । सरकारी वकिलको कार्यालयले अपराध महाशाखाको दाबीलाई अस्वीकार गर्दै पीडित भनिएका बालकको उमेर १६ वर्ष नाघिसकेको र कानुनअनुसार उनी युवक रहेकाले उक्त दफाअन्तर्गत मुद्दा नचल्ने राय दियो । त्यसलगत्तै भक्तपुर प्रहरीले उनलाई रिहा गरिदियो । यसरी छुटेका पिटर केही दिनमै स्विट्जरल्यान्डमा छोरीको बिहे रहेको भन्दै स्वदेश फर्के । उक्त घटनाबारे उनको भनाइ बुझ्न कान्तिपुरले गरेको इमेलको जवाफ आएन ।सरकारी वकिलको कार्यालयले सेकेन्डरी एजुकेसन एक्जामिनेसन बोर्डबाट जारी भएको शैक्षिक प्रमाणपत्रमा उल्लिखित जन्ममितिअनुसार मुद्दा दर्ताको बखत पीडितको उमेर १६ वर्ष ११ महिना २९ दिन भएको उल्लेख गरेको छ । कार्यालयले बालबालिकासम्बन्धी ऐन २०४८ को दफा २ (क) ले १६ वर्षमुनिकालाई मात्रै बालक मानेकाले मुद्दा दर्ता हुन नसक्ने ठहर गरेको थियो ।महानगरीय अपराध महाशाखाले भने सरकारी वकिलको कार्यालयको रायप्रति आश्चर्य व्यक्त गरेको छ । कार्यालयले मुद्दा चलाउन नमिल्ने भनी दिएको राय ढिलो मात्रै थाहा पाएको महाशाखाको दाबी छ । अपराध महाशाखाका एसएसपी धीरजप्रताप सिंहले कान्तिपुरसँग भने, यति गम्भीर मुद्दामा सरकारी वकिलको कार्यालयले किन त्यस्तो निर्णय गर्यो भनेर हामीले पनि बुझिरहेका छौं ।उनका अनुसार बालकले बयानमा पिटरले आफूलाई पहिलो पटक २०७३ साउनमा बौद्ध, चुच्चेपाटीको एउटा होटलमा एक्लै भेटेको, त्यसपछि पटकपटक भेट भएको, कहिले १०, कहिले १५ हजार दिँदै आफ्नो संवेदनशील अंग सुम्सुम्याएको र जबरजस्ती करणी गरेको बताएका थिए । बालकले सामाजिक सञ्जालमार्फत पिटरसँग नजिकिएको बयानमा उल्लेख गरेका थिए ।महाशाखाका अनुसार पिटरले २०७४ वैशाख १९ गते उद्योग विभागबाट अनुमति लिएर भक्तपुर दरबार स्क्वायरभित्रको वेलकम हेरिटेज इन प्रालि नामक होटलमा ५० लाख रुपैयाँ लगानी गरेका थिए । उनी लाङटाङ एजुकेसन फाउन्डेसन र अर्को एक गैरसरकारी संस्थामा समेत आबद्ध छन् । यसरी नेपालसँग अनेकन तबरबाट जोडिएका पिटर तारन्तार नेपाल आउजाउ गरेको उनको ट्राभल हिस्ट्रीबाट देखिन्छ । अनुसन्धानमा संलग्न प्रहरीका अनुसार सामाजिक सञ्जालको गतिविधि हेर्दा पनि उनी बालिकाभन्दा धेरै बालकसँग निकट देखिन्छन् ।"
सडकभरि फिलुंगे खेती,"जाँगर हुनेहरू जमिनलाई सधैं हराभरा राख्न उद्यत् हुन्छन् । यसको उदाहरण हुन् फक्तालुङ गाउँपालिका ३ लिंखिमको सिंवादेखि थिवासम्मका बासिन्दा । गतवर्ष ट्रयाक खोलेको ६ किलोमिटर सडकको जमिनलाई यहाँका बासिन्दाले एक वर्ष भए पनि खाली बस्न दिएनन् । सडकमै फिलुंगे लगाइदिए । जुन अब उठाउने बेला भएको छ ।यो एकवर्षे बाली हो । नयाँ माटोमा फस्टाउने फिलुंगेले अहिले सडकको अधिकांश भाग ढाकेको छ । दिनहुँ मान्छे हिंड्ने ठाउँमात्रै बीचबाट खाली छ । नयाँ माटोमा छरिदिएपछि यसलाई गोडमेल गर्नुपर्दैन, रुद्रमाया लिम्बूले भनिन्, अब मंसिरमा टिप्ता हुन्छ । खनजोत गरेको ठाउँमा जहिले छरे पनि हुने यसलाई पिट्ता मसिनो दाना निस्कन्छ ।त्यसैलाई अचारमा छोपका रूपमा प्रयोग गरिन्छ । यो सडकमा जजसको जग्गा परेको छ उनीहरूले नै फिलुंगे लगाएका हुन् । मंसिर अन्तिमतिर टिपे अर्को सालका लागि फेरि बीउ छर्नु पर्दैन । काट्ता झरेको दाना आफैं उम्रन्छ । अर्को वर्ष टिप्न गएमात्रै हुन्छ, बाटामा भेटिएकी विष्णुमायाले भनिन्, यो वर्ष त गाडी कुदेन र सबै ठाउँमा भयो, गाडी चल्न थालेपछि छेउ र भित्तामा मात्रै फल्छ ।बाढीपहिरो गएको ठाउँमा पनि पहिला फिलुंगे नै छर्ने गरेको विष्णुमायाले सुनाइन् । यसले पहिरो भत्किएको जमिन उजाड हुन दिंदैन, उनको अनुभव छ, आफ्नो जग्गामा कुनै बाली लागेको देखे मन पनि सन्तोक हुन्छ, केही न केही आम्दानी पनि हुन्छ । फिलुंगेको मात्रै धूलो अचार कोसेलीका रूपमा आफन्तकोमा पनि पठाउने चलन छ ।"
मुक्त कमलरीलाई आफ्नै घरको रहर,"आफ्नो जमिन नभएका कारण धेरै थारू बालिकाहरूले अर्काको घरमा दासतापूर्ण जीवन बिताउनुपर्यो । अहिले पनि धेरै थारू किसान मुक्त कमैयाका रूपमा सरकारले दिएको थोरै जमिनमा जीविकोपार्जन गरिरहेका छन् । कतिले अझै जग्गा पाउन सकेका छैनन् । कतिपयले जमिनदारको जमिन अधियाँ गरी जीवन बिताए ।आफ्नो जमिन नहुनुको पीडा बोकिरहेका कमलरी बालिकाहरूले मुक्त भएपछि आर्थिक स्तर सुधारलाई मुख्य योजना बनाएर काम थाले । अन्तत: विभिन्न कार्यक्रमको खर्च बचाउँदै, खाजा खर्च संकलन गर्दै, विभिन्न संघसंस्था गुहार्दै र सहकारीबाट घुम्ती कोष परिचालन गर्दै रकम जम्मा गरे । त्यही रकमले घोराहीमा जमिन पनि किन्न सफल भए । अब आफ्नै भवन बनाउने योजना छ । भवनको आइतबार धुमधामले शिलान्यास गरियो । आफ्नै जग्गा भएको र भवन निर्माणको थालनी गरेकोमा खुसी मनाए । पश्चिम तराईका सयौं मुक्त कमलरी जम्मा भएर टीकाटालो गरे, नाचगान गरे र आफ्नै घरमा बस्ने सुनौलो कल्पना गरे ।आफ्नै घर बनाएर फराकिलो मनले बस्ने रहर भए पनि आर्थिक अभावमा सपना पूरा गर्न समस्या भएको छ । भवन निर्माणमा आर्थिक सहयोगका लागि उनीहरूले हारगुहार गरेका छन् । सार्वजनिक अपिल पनि गरेका छन् । विभिन्न संघसंस्थाको सहयोगमा घोराही १७ चौघेरामा १ सय ७४ वर्गमिटर जमिन किनेर भवन निर्माण थालिए पनि आर्थिक अभाव भएको मञ्चकी केन्द्रीय अध्यक्ष सुनीता चौधरीले बताइन् । सहयोगका लागि सार्वजनिक स्थलमा सूचना टाँस गरी सबैलाई अपिल गरिएको उनले बताइन् । दुई तले भवन निर्माणका लागि ७८ लाख ७९ हजार रुपैयाँ खर्च हुने प्राविधिक मूल्यांकन भएको चौधरीले बताइन् । कार्यालय भवन नहुँदा हामीलाई कमलरी मुक्ति अभियानका नियमित कार्यक्रम सञ्चालनमा समस्या भएको छ, उनले भनिन्, सधैं भाडा तिरेर कार्यालय राख्ने नियमित आयस्रोत पनि हुँदैन । आफ्नै भवन भए मुक्त कमलरी जम्मा भएर दु:खसुख बाँड्ने थलो हुन्थ्यो । सहयोग गर्नेहरूको नाम शिलालेखमा राख्ने योजना बनाएको उनले बताइन् ।मञ्चमा हाल ९ हजार ६ सय ६१ सदस्य रहेको सचिव सुजाता चौधरीले बताइन् । दाङ, बाँके, बर्दिया, कैलाली र कञ्चनपुरमा मञ्चका शाखा छन् । सबै जिल्लामा मुक्त कमलरी एकजुट भएर कमलरी मुक्तिका साथै नयाँ जीवनका सम्भावनाबारे नियमित छलफल र गतिविधि गर्ने गरेका छन् । मुक्त कमलरीले सहकारी गठन गरेर पनि आयआयर्जका उपाय गरिरहेका छन् । हाल ५ जिल्लामा ४२ सहकारी रहेको र त्यसमा १० हजार ७ सय ७१ मुक्त कमलरी आबद्ध भएको मञ्चकी कोषाध्यक्ष नम्रता चौधरीले बताइन् । मुक्त कमलरीले सहकारीबाट ऋण लिएर विभिन्न व्यवसाय सञ्चालन गरिरहेको उनले बताइन् । कतिपयले सीपमूलक तालिमहरू पनि लिइरहेका छन् । हालसम्म ६ सय ५६ जनाले छोटो र २ सय ३४ जनाले लामो अवधिको व्यावसायिक तालिम लिइसकेको उनले जानकारी दिइन् ।"
बगानमा सर्पको बिगबिगी,"फक्तालुङ गाउँपालिका ४ इखावुका धनबहादुर माबोहाङका तीन वर्षीय छोराको सर्पले डसेर ज्यान गयो । २०६९ असोजमा अलैंची बगान छेउ भट्टी लगाउने ठाउँमा खेल्दै गरेका बालकलाई सर्पले हातैमा डसेको थियो ।तत्काल धामीकोमा पुर्याइएका बालक तीन दिनपछि खेल्न थाले । सातौं दिनमा फेरि हात सुन्नियो । गाउँभरिका धामी भिडाए तर बचाउन सकेनन् । नवौं दिनमा उनको मृत्यु भयो । तीन वर्षअघि धनबहादुरलाई नै डस्यो । उनलाई अलैंची टिप्ने क्रममा देव्रे हातको साइँली औंलामा ठुँगेको थियो । छोरो गुमाएका उनी धामीमा मात्रै विश्वस्त हुन नसकेर तीन दिनको पैदल यात्रापछि झापाको चारआली सर्पदंश उपचार केन्द्रमा पुगे । केन्द्रले सुनसरीको बीपी कोइराला मेमोरियलमा रेफर गर्यो । ढिला भइसकेकाले उनको ज्यान बच्यो तर औंला भने गुमाए । छोरो गुमाएका धनबहादुर अलैंचीको एक सिजनमा दर्जनभन्दा बढी सर्प मार्नुपरेको बताउँछन् । प्रत्येक वर्ष अलैंची फाँड्ने, टिप्ने र खर काट्ने समयमा सर्पको सामना गर्नुपरेको छ, उनी भन्छन् ।सुनदेवी मावि इखावुका शिक्षक देउकुमार लावुङले भने, एकाध वर्षअघिसम्म अलैंचीको सिजनमा सर्पकै कथा हुन्थे । बिहान, बेलुका कसलाई सर्पले टोक्यो र कति सर्प कसरी मारिए । गाउँमा सर्पले टोकेर हात सुन्निएका, अंगभंग भएका प्रशस्तै छन् । यहाँ हरेउ र गुर्बे दुई किसिमका सर्प रहेको स्थानीय बताउँछन् । हरेपलाई स्थानीय लिम्बू भाषामा सेतवा भनिन्छ । यसले भने ज्यानै लिन्छ । गुर्वेले टोक्दा भने ज्यान जाँदैन । अंगभंग बनाउँछ । संसावु सामुदायिक स्वास्थ्य केन्द्रकी एचए ईश्वरा अधिकारीका अनुसार अहिलेसम्म सर्पले टोकेका बिरामी भने एक जना पनि आएका छैनन् । धामीको मागएको सुन्छौं तर उपचार गराउन कोही पनि आएका छैनन्, उनले भनिन्, परामर्श लिन पनि कोही आउँदैनन् । उनीसँगै भएका डिल्लीसिंह लिम्बूले उपचार विधि नभएकाले विश्वास नगरेको बताए । यहाँबाट अस्पताल पुग्न एक दिन लाग्छ । ताप्लेजुङ अस्पतालले पनि झापा रेफर गर्छ । त्यहाँ पुगुञ्जेल त मरिनै सकिन्छ होला, अस्पतालको कसरी विश्वास गर्नु, डिल्ली सिंहले थपे, अहिलेसम्म सयौंलाई टोकिसक्यो एकदुईबाहेक सबैलाई फेदाङ्वा (झाँक्री) ले नै ठीक पारेको छ ।सर्पको डसाइबाट जोगिन अलैंची व्यवसायी संघले आईएलओ उन्नतिको सहयोगमा पञ्जा र गमबुट वितरण गरेपछि हातखुट्टामा डस्ने क्रम घटेको छ । सर्पबाट बच्न टाउकामा हेलमेट, शरीरमा बाक्लो कपडा, हातमा पञ्जा र खुट्टामा गमबुट लगाउनैपर्ने सामाजिक कार्यकर्ता मञ्जु ज्ञवाली बताउँछिन् ।"
कसले सम्हालिदेला सम्पत्ति,"पूर्णबहादुर गुरुङलाई अचेल चिन्ता छ, आफ्नो शेषपछि ५ करोड रुपैयाँभन्दा बढीको भौतिक सम्पत्ति भएको कवि विमल स्मृति पुस्तकालय कसरी सञ्चालन होला ? धरान आउने हरेक साहित्यकार एकपटक पुग्ने विमल स्मृति पुस्तकालय सञ्चालन गर्न समिति पनि गठन भएको छ ।पुस्तकालयले प्रत्येक वर्ष कात्तिक १९ गते राष्ट्रिय कविता महोत्सव र वैशाख २४ गते साहित्यिक जमघट गर्दै विमललाई सम्झेर उनका साहित्यिक र पत्रकारितामा गरेको योगदानको चर्चा गर्दै आएको छ । तर पछिल्लो समयमा पुस्तकालय धाएर पत्रपत्रिका पढ्ने, धर्म, संस्कृति, इतिहास, साहित्य, कलासम्बन्धी पुस्तक पढ्नेको संख्या घट्न थालेपछि उनी पुस्तकालयको भविष्यप्रति चिन्तित छन् ।उनले भने, सबैले पढून्, सचेत बनून्, ज्ञानगुनका कुरा सिकून् जानून् भनेर छोराको नाममा पुस्तकालय स्थापना गरें । पत्रपत्रिका पढ्न आउनेलाई कहिले चिया, कहिले कफी र कहिले बिस्कुट पनि नि:शुल्क वितरण गर्दै छु तर खोइ पढ्ने मान्छे ? उनले पुस्तकालयलाई थप व्यवस्थित बनाउन ६५ लाख रुपैयाँको अक्षय कोष पनि स्थापना गरेका छन् । बजारमा आउने नयाँनयाँ पुस्तक खोजीखोजी किनेर पुस्तकालयमा राख्ने गरेका छन् । तैपनि पाठक अभाव भएको ठहर गरेका छन् गुरुङले ।उनी चाहन्छन्, पुस्तकालयमा दैनिक सयभन्दा बढी विद्यार्थी र स्थानीय पाठक आएर पढून् ।उनले भने, आफूले ब्रिटिस गोर्खा सैनिक जीवन १६ वर्ष र बु्रनाइमा जीआरयूमा १२ वर्ष गरी २८ वर्ष विदेशमा बसेर कमाएको मध्ये आधा त पुस्तकालयमा खर्च गरें होला । अहिले पनि यही पुस्तकालयको चौकीदार भएर बसेको छु ।उनी साहित्यकार होइनन्, बन्दुक चलाउने लाहुरे हुन् । कवि छोराको सम्मान र सम्झनामा स्थापना गरेको पुस्तकालयमा दैनिकी काटेको अढाई दशक बितिसक्यो । श्रीमती सरस्वती गुरुङले पनि सदाका लागि छाडेर गएपछि एक वर्षयता उनी एक्लो महसुस गर्दै आएका छन् ।एक्लो कवि छोरा विमल ०४८ वैशाख २४ गते धादिङको जुकेपानीमा बस दुर्घटनामा मृत्यु भएपछि उनैको सम्झनामा गुरुङले धरान १८ बुद्धचोकमा दुईतले पक्की भवन निर्माण गरेर पुस्तकालय स्थापना गरेका हुन् ।समालोचकहरूले १९ वर्षको उमेरमा मृत्यु भएका गुरुङलाई अल्पायुमा मृत्यु भएका प्रतिभाशाली कवि तथा नेपालको जोन किट्स भनेका छन् । विमलले ०४८ सालअघि केही वर्ष दृष्टि साप्ताहिकमा पत्रकारिता गरेका थिए ।७६ वर्षको उमेर काट्नै लागेका उनले भने, एक करोड रुपैयाँको अक्षय कोष बनाएपछि कि यो पुस्तकालयको सम्पत्ति धरान उपमहानगरपालिकालाई जिम्मा दिन्छु कि धरान १८ वडा कार्यालय समितिलाई दिन्छु । एक्लो बूढाले सधैं चौकीदार बन्न सक्दिनँ ।संरक्षक अध्यक्षसमेत रहेका गुरुङकी छोरी शान्ति गुरुङ पनि काठमाडौंमा बस्दै आएकी छन् । उनले पनि बाबुलाई यस्तै सल्लाह दिएको बताइन् । उनले भनिन्, पुस्तकालयमा १२ हजारभन्दा बढी पुस्तक छन् । एउटा सभाहल छ ।चोकैमा भएकाले पुस्तकालयको भवनलाई आयमूलक बनाउन पनि सकिन्छ । यो सम्पत्ति समाजकै हो । सरकारले पनि चासो दिनुपर्ने हो । पुस्तकालयले सयभन्दा बढी नेपाल र नेपालीभाषी भारतीय साहित्यकारलाई सम्मान गरिसकेको छ । गुरुङलाई नागरिक अभिनन्दन गरिएको छ ।"
जिल्ला अस्पतालमै एचए र अनमी कक्षा,"पश्चिम नवलपरासीको पृथ्वीचन्द्र जिल्ला अस्पतालले एचए र अनमी कक्षा सञ्चालन गर्ने भएको छ । सरकारी क्षेत्रबाट यस्तो कक्षा सञ्चालन गर्न लागिएको यो पहिलो हो । एचए र अनमी अध्ययन गर्न चाहने विपन्न वर्गका विद्यार्थीलाई लक्षित गरेर न्यून शुल्कमा जिल्ला अस्पतालमै कक्षा सञ्चालन गर्न लागिएको अस्पताल व्यवस्थापन समितिका अध्यक्ष शिवशंकर रायले बताए । जिल्लामा दुवै तह अध्ययन गर्ने संस्थाको अभावमा विद्यार्थी बुटवल र चितवन पुग्नुपर्ने बाध्यता थियो । धेरै विद्यार्थीको रोजाइ र सजिलै रोजगारी पाउने भएपछि यसतर्फ अभिभावक र विद्यार्थीको पनि आकर्षण बढ्दो छ ।सरकारी अस्पतालको सेवामा अझै पनि सर्वसाधारणले शंका गर्छन्, उनले भने, त्यसैले न्यून शुल्कमा गुणस्तरीय शिक्षा दिने गरी कक्षा सञ्चालन गर्न लागेका हौं । त्यसले जिल्ला अस्पतालमै उपचार गराउने बिरामीसमेत बढ्ने र विपन्न समुदायबाट दक्ष जनशक्ति उत्पादन हुने उनले बताए । यस वर्ष भौतिक, आर्थिक तथा प्रशासनिक तयारी सकेर अर्को वर्षबाट कक्षा सञ्चालन हुनेछ । एचए, अनमी कक्षा सञ्चालनका लागि ५० शय्याको अस्पताल आवश्यक पर्ने र जिल्ला अस्पताललाई स्तरोन्नति गरेर ५० बेडको बनाइने अस्पताल प्रशासनले जनाएको छ । तीन वर्षमा उत्तीर्ण भएपछि अस्पताल तथा स्वास्थ्य संस्थामा सजिलै कामको अवसर मिल्ने हुँदा यसतर्फ आकर्षण बढ्दो छ । प्राथमिक स्वास्थ्य केन्द्र, परिवार नियोजन, खोप कार्यक्रम, स्वास्थ्यसम्बन्धी सरकारी, गैरसरकारी तथा निजी संघसंस्थामा यस्ता जनशक्तिको माग छ । अहिले जिल्ला अस्पतालमा दरबन्दी अनुसारका चिकित्सक अभावले ३३ बेडमा मात्र सञ्चालन हुँदै आएको छ । नयाँ व्यवस्थापन गरेर आन्तरिक स्रोतबाटै विशेषज्ञ चिकित्सकसहित सेवा सञ्चालन भइरहेको छ । पूर्वआईजीपीद्वारा सहयोग घोषणा पृथ्वीचन्द्र अस्पतालमा बिरामीको चापअनुसार भौतिक पूर्वाधार नभएको भन्दै नेपाल प्रहरीका पूर्वप्रहरी महानिरीक्षक धु्रवबहादुर प्रधानले प्रसूतिगृहको माथिल्लो तला थप्न आर्थिक सहयोग गर्ने घोषणा गरेका छन् । यसअघि पनि आफ्नै लगानीमा प्रसूतिगृहको भवन निर्माण गरेका प्रधानले थप अर्को तला पनि निर्माण गर्ने बताएका हुन् ।अस्पतालमा विशेषज्ञ सेवा सुरु भएपछि बिरामीको चाप बढ्न थालेको छ । बिरामी बढेसँगै उपचारमा समस्या छ । प्रधानले दोस्रो तला थप्नका लागि आवश्यक पर्ने लागत र नक्सा तयार गर्न आग्रह गरेका छन् ।"
गाउँमै नि:शुल्क प्राविधिक शिक्षा,"सामुदायिक विद्यालयले गाउँमै प्राविधिक शिक्षा पढाउन सुरु गरेपछि सिस्ने गाउँपालिका ५ का गोपाल बुढाथोकीले कृषि जेटीए अर्थात् नायब प्राविधिक सहायक पास गरिसके । रुकुमकोटस्थित रुक्मिणी माविले सञ्चालन गरेको व्यावसायिक तथा प्राविधिक धारअन्तर्गत उनले २ वर्ष पढेर कोर्स पूरा गर्दा पनि कुनै शुल्क लागेन ।कृषि जेटीएको आधा कोर्स सकिसकेका अर्जुन गौतम र कृषि जेटीएको पढाइ भर्खर सुरु गरेकी लक्ष्मी मगरले पनि हालसम्म कुनै शुल्क तिर्नुपरेको छैन । ०७३ मा रुक्मिणीले कक्षा ९ बाट प्राविधिकतर्फको बाली विज्ञानको पढाइ सुरु गरेको थियो । आर्थिक र पारिवारिक समस्याका कारण प्राविधिक शिक्षा पढ्नबाट वञ्चितलाई ठूलो सहयोग पुगेको प्रधानाध्यापक कृष्ण गौतमले बताए । यस विद्यालयबाट हालसम्म ४४ जना जेटीए उत्तीर्ण भइसकेका छन् । २२ जना जेटीए अध्ययनका लागि भर्ना भएका छन् । ८८ जना जेटीए अध्ययनमा छन् । ४६ जनाले पहिलो वर्ष सकेका छन् भने ४२ जना कक्षा ९ मा अध्ययनरत छन् । कक्षा ८ उत्तीर्ण गरेर प्रवेश परीक्षामा उत्तीर्ण भएपछि मात्रै यो विषय पढ्न पाइन्छ । बाली विज्ञानमा १२ पास गर्ने विद्यार्थी कृषिको जेटीए अर्थात् प्राविधिक सहायक हुन्छ ।व्यावसायिक तथा प्राविधिक धारअन्तर्गतका ९ र १० कक्षामा जुनसुकै विषय पढ्ने विद्यार्थीबाट प्रयोगशाला शुल्कबापत प्रतिविद्यार्थी १ हजार रुपैयाँ लिने प्रावधान छ । तर, उक्त रकम विद्यालयले लिएको छैन । विद्यालय व्यवस्थापन समितिका अध्यक्ष केशवचन्द्र समालले बाली विज्ञान पढिरहेका ९ र १० कक्षाका कुनै विद्यार्थीबाट विद्यालयले शुल्क नलिएको बताए । सीटीईभीटीले नै ल्याब शुल्कबापत प्रतिविद्यार्थी वार्षिक १ हजार लिन भनेको छ तर हामीले लिएका छैनौं, उनले भने, घरआँगनमै आएको शिक्षाका लागि विद्यार्थीबाट किन पैसा लिने भनेर लिइएन । उनले विद्यार्थीबाट लिनुपर्ने रकम विद्यालयको आन्तरिक कोषबाट व्यवस्थापन गरिएको बताए ।प्राविधिकतर्फको बाली विज्ञानअन्तर्गत ९ र १० कक्षा अर्थात् कृषि जेटीएको पढाइ पूर्ण नि:शुल्क भएको उनले बताए । कृषि जेटीए पढ्नेका लागि निर्णय भइसकेको छैन । विद्यार्थी भर्ना हुने क्रम जारी रहेकाले यस विषयमा पछि निर्णय गरिने विद्यालयले जनाएको छ । जेटीए पढ्ने विद्यार्थीबाट शुल्क लिए पनि न्यून शुल्क लिने गरी निर्णय हुने अध्यक्ष समालको भनाइ छ । प्राविधिक शिक्षा तथा व्यावसायिक तालिम परिषद् सीटीईभीटीबाट सम्बन्धन प्राप्त गरेर विद्यालयले बाली विज्ञानको अध्ययन सुरु गरेको थियो । यस विषयको पठनपाठनको क्रममा विद्यार्थीले ६ वटा ऐच्छिक विषय पढ्छन् भने ४ वटा अनिवार्य विषय पढ्नुपर्छ । विद्यार्थीले नियमित विद्यार्थीसरह अंग्रेजी, गणित, नेपाली र विज्ञान अनिवार्य पढ्नुपर्छ भने अन्य ६ विषय ऐच्छिक हुन्छन् । कक्षा ९ का विद्यार्थीले यी ४ विषय अनिवार्यसहित कम्प्युटर एप्लिकेसन, एक्सटेन्सन एन्ड कम्युनिटी डिप्लोमेन्ट, प्रिन्सिपल अफ एग्रोनोमी, फ्रुट प्रोडक्सन, प्लान्ट प्रोडक्सन, स्वयल एन्ड स्वयल म्यानेजमेन्ट अध्ययन गर्नुपर्छ । कक्षाअनुसार ऐच्छिक विषय पनि फरकफरक छन् ।"
म्हपूजा र भाइटीकालाई जजंका,"फेरिँदो तिहारधौभडेलका अनुसार, तिहार पछि बनेको परिवर्तित संस्कृति हो । पहिले र अहिलेको तिहारको स्वरूपमा धेरै भिन्नता आइसकेको छ र त्यसबारे धेरैलाई ज्ञान नभएको उनले ठोकुवा गरे । उनका अनुसार, पहिले तिहारलाई दीपावली पर्वको रूपमा कोजाग्रत पूर्णिमादेखि लक्ष्मी पूजासम्म सोह्र दिनसम्म मनाउने परम्परा थियो । लिच्छवी राजा जयदेव द्वितीयको पालामा दीपावलीकै बेलामा नेपाल मण्डलमा ठूलो आगलागी भयो ।त्यस बेला सम्पूर्ण नेपाल मण्डल ध्वस्त भएको तथ्य इतिहासमा पाउन सक्छौँ, उनले भने, त्यो आगलागीपछि जति मान्छे बाँचेका थिए, तिनले भोलिपल्ट म्हपूजा गरे । आगलागीमा महिलाभन्दा पुरुष बढी परेकाले बाँचेका पुरुषको दीर्घायुको कामनासहित भाइटीका लगाएर उत्सव मनाइयो । त्यसपछि महत्त्वका साथ दीपावली मनाउन थालेको देखिन्छ ।"
सांस्कृतिक सेतु बन्दै थाङ्कापौभा,"मञ्जुश्री, भृकुटी, अरनिको, बुद्धभद्र, पद्मसम्भव लगायतले बनाएको नेपालचीन सांस्कृतिक सम्बन्धमा पछिल्लो समय नेवारी पौभाचित्रले नयाँ उचाइमा लगिरहेको छ । केही वर्षअघिसम्म युरोप र अमेरिकातिरमात्र बिक्री हुने थाङ्का र पौभा चित्रको बजार अचेल चीन केन्द्रित बनेको छ । यही पृष्ठभूमिमा तिहार तथा नेपाल संवत्को पूर्वसन्ध्यामा बेइजिङमा नेवारी पौभा चित्र प्रदर्शन गरिएको छ । २० पौभा चित्र र पाँच थाङ्का चित्र रहेको प्रदर्शनी शनिबार बेइजिङमा सुरु भएको हो । नेपालको आर्ट काठमाडौं र चीनको हेसन कल्चरले गरेको यो प्रदर्शनी एक महिनाभन्दा बढी चल्नेछ । बेइजिङमा पीएचडी गरिरहेका भूषण कायस्थले प्रदर्शनीको उद्देश्य नेपाली कलालाई चीनमा प्रचार गर्नु रहेको बताए । बेइजिङस्थित नेपाली दूतावासका मिनिस्टर काउन्सिलर हरिश्चन्द्र घिमिरेले नेवारी पौभा चित्रले दुई देशबीचको सांस्कृतिक सम्बन्ध अझै नजिक बनाएको उल्लेख गर्दै पौभा चित्रलाई चीनमा राम्ररी प्रचारप्रसार गर्न सके नेपाली हस्तकलाको व्यावसायिक विकास हुने बताए ।प्रदर्शनीमा आएकी अमेरिकी नागरिक एलिजावेथले पौभा चित्रले आफूलाई आकर्षित गरेको र यसैका कारण आगामी दिनमा नेपाल भ्रमण गर्ने योजना बनाएको बताइन् । बेइजिङको एउटा अन्तर्राष्ट्रिय स्कुलमा अध्यापनरत उनले थपिन्, मेरा विद्यार्थीहरूलाई लिएर नेपालमा पौभा चित्रको अध्ययन भ्रमण गर्नेबारे सोचेकी छु ।सन् १९९५ देखि २०१२ सम्म लुम्बिनीको चिनियाँ मन्दिरमा बसेर काम गरेका चिनियाँ भिक्षु थोङ छानले नेपाली थाङ्का र लुम्बिनीले कोरिया, जापान र भियतनामलाई एकसाथ तानेको बताए । आफूले नेपाली भिक्षुसँगै चीन, कोरिया, जापान र भियतनामका भिक्षुहरूबीच आदानप्रदान बढाएर नेपालको सांस्कृतिक सम्पदालाई विभिन्न देशमा पुर्याउने प्रयास गरिरहेको पनि उनले औँल्याए ।"
देवकोटाको सम्झना,"काठमाडौं (कास) नेपाली साहित्यमा स्वच्छन्दतावादी धाराका प्रवर्तक मानिन्छन् महाकवि लक्ष्मीप्रसाद देवकोटा । उनै महाकविको ११० औं जन्मजयन्ती अवसरमा नेपाल प्रज्ञा प्रतिष्ठानले राजधानीमा सोमबार गरेको प्रवचन कार्यक्रममा समालोचक तथा कवि अमर गिरीले २०१६ मा देवकोटाको अवसानसँगै नेपाली साहित्यको स्वच्छन्दतावाद पनि अवसान भएको टिप्पणी गरेका छन् । लक्ष्मीप्रसाद देवकोटा पश्चिमी साहित्यका राम्रा अध्येता थिए, महाकविमाथि विद्वत् प्रवचन दिँदै उनले भने, १९ औं शताब्दीमा पश्चिममा विकसित स्वच्छन्दतावादी धाराको अध्ययन गर्ने क्रममा त्यो चेतना विस्तारै देवकोटामा पनि पर्दै गयो । तर देवकोटासँगै यो धारा नेपालबाट हरायो । देवकोटालाई गतिशील र परिवर्तनशील स्रष्टाको रूपमा व्याख्या गर्दै उनले थपे, वैचारिक चिन्तनमा देखिएको परिवर्तनशीलता र गतिशीलताले नै उनलाई अहिलेसम्म जीवन्त बनाएको हो । महाकविको काव्ययात्रा निष्क्रिय स्वच्छन्दतावादबाट सुरु भएर क्रान्तिकारी स्वच्छन्दतावादमा टुंगिएको गिरीको भनाइ थियो । प्रतिष्ठानका पूर्वकुलपति बैरागी काइँलाले भने देवकोटालाई नेपालको भौगोलिक र जैविक विविधता रचनामार्फत उजागर गर्ने कविका रूपमा अथ्र्याए । भने, के नेपाल सानो छ जस्तो निबन्ध लेखेर देवकोटाले मुलुकको गौरवगान गर्नुभयो । कुलपति गंगाप्रसाद उप्रेतीले आधुनिक नेपाली साहित्यमा देवकोटाको योगदान अर्थपूर्ण रहेको बताए । कार्यक्रममा भारतको सिक्किमका साहित्यकार शंकरदेव ढकाल लिखित किरायको कोख उपन्यास लोकार्पण पनि गरियो । उक्त उपन्यास भुटानी शरणार्थीहरूको व्यथा र बाध्यताका साथै सरोगेसी प्रक्रिया सम्बन्धी रहेको समालोचक हेमनाथ पौडेलले टिप्पणी गरे ।कार्यक्रममा कवि प्रभा भट्टराईले महाकवि देवकोटाको पुतली शीर्षक कविता सुनाइन् । मातृका पोखरेल, सुलोचना मानन्धर, अनिता लामा र मित्रलाल पंगेनीले आआफ्ना कविता सुनाए ।"
अस्ट्रेलियामा वर्किङ होलिडे भिसा परिवर्तन,"अस्ट्रेलियाले विदेशीहरूलाई दिँदै आएको वर्किङ होलिडे भिसा नीति परिवर्तन गरेको छ । प्रधानमन्त्री स्कट मरिसनले सोमबार क्युन्सल्याण राज्यको भ्रमणका क्रममा भिसा नीति परिवर्तनको घोषणा गरेका हुन् । अस्ट्रेलियाको कृषि क्षेत्रमा भइरहेको कामदारको अभावलाई कम गर्ने मुख्य उद्देश्यले यो परिवर्तन गरिएको हो । यो भिसामा आउने विदेशीहरूले दुर्गम मानिएका क्षेत्रहरूमा गएर कृषि क्षेत्रमा काम गर्नुपर्नेछ । यसअगाडि ३० वर्षसम्मकालाई मात्र यस्तो भिसा दिँदै आएकोमा उमेरसमेत बढाएर ३५ वर्ष पुर्याइएको छ । यसअगाडि यस्तो भिसामा आएका विदेशीहरूले हरेक ६ महिनामा अस्ट्रेलिया छोडेर जानुपर्नेमा उक्त प्रावधानलाई समेत हटाइएको यहाँका सञ्चारमाध्यमहरूले जनाएका छन् । आफ्नो भिसा प्रक्रियामा पछिल्लो समयमा कडा नीति अपनाउँदै आएको अस्ट्रेलियाले यस भिसामा रहेका कडाइलाई खुकुलो बनाएको हो ।यसअघि यस्तो भिसामा रहेकाहरूले नर्दन टेरिटोरी राज्यमा मात्र काम गर्न पाउने भए पनि परिवर्तित नियमअनुसार दुर्गम मानिएका यहाँका राज्यहरूको कुनै पनि स्थानमा गएर कृषि क्षेत्रमा काम गर्न पाउनेछन् । परिवर्तित घोषणाअनुसार वर्किङ भिसामा आउनेहरूले अब दुई वर्षको सट्टा तीन वर्षसम्म अस्ट्रेलियामा रहन पाउनेछन् । यो परिवर्तित नियम आउँदो वर्ष सन् २०१९ को मध्यदेखि लागू गरिनेछ ।सरकारले गरेको परिवर्तनलाई यहाँका कृषि क्षेत्रका संस्थाहरूले सकारात्मक लिएका छन् । यसले अस्ट्रेलियाको कृषि क्षेत्रमा रहेको कामदारको अभावलाई कम गर्ने र आर्थिक गतिविधिलाई प्रोत्साहन गर्नेसमेत विश्वास लिइएको छ । यस भिसा कार्यक्रमअन्तर्गत गत आर्थिक वर्षमा मात्र करिब २२ हजारलाई भिसा दिइएको थियो ।अस्ट्रेलियाले परिवर्तन गरेको यो भिसा प्रक्रियाले नेपालीहरूलाई भने कुनै पनि असर नगर्ने माइग्रेसनको क्षेत्रमा करिब ५ वर्षदेखि काम गरिरहेका रुपक बर्ताैला बताउँछन् । यो भिसामा नेपालीहरू योग्य नहुने भएका कारण यो परिवर्तनले नेपालीलाई भने कुनै पनि असर पर्ने मैले देखेको छैन, बर्ताैलाले कान्तिपुरसँग भने ।"
छोराहरूले मागे शव,"वासिङ्टन (एएफपी) हत्या गरिएका साउदी पत्रकार जमाल खसोग्जीका छोराहरूले साउदी सरकारसँगा बाबुको शरीर देखाउन आग्रह गरेका छन् । अमेरिकी टेलिभिजन नेटवर्क सीएनएनसँगको अन्तर्वार्तामा छोराहरूले खसोग्जीको शवको धार्मिक विधिअनुसार दाहसंस्कार गर्न साउदी सरकारसँग यस्तो आग्रह गरेका हुन् ।खसोग्जीलाई टर्कीको इस्तानबुलस्थित साउदी अरेबियाको महावाणिज्य दूतावासमा अक्टोबर २ तारिखमा साउदी सुरक्षाकर्मीको एक टोलीले हत्या गरेको थियो । टर्कीका राष्ट्रपतिले उक्त हत्या साउदी अरेबिया सरकारको उच्च नेतृत्वको आदेशपछि भएको दाबी गर्दै आएका छन् । सीएनएनसाग वासिङ्टनमा कुरा गर्दै अब्दुल्लाह खसोग्जी र उनका भाइ सलाहले बाबुको शरीर साउदी अरेबियाको मदिनास्थित अलबाकीमा दाहसंस्कार गर्न साउदी सरकारसँग आग्रह गरिएको बताए । टर्कीका सरकारी वकिलले जमाल खसोग्जीलाई महावाणिज्य दूतावासमा प्रवेश गरेलगत्तै हत्या गरिएको बताएका छन् । उनले खसोग्जीको शरीर टुक्राटुक्रा पारेको समेत दाबी गरेका छन् । टर्कीका राष्ट्रपति रिसेप तयिप एर्डोआनका सल्लाहकार यासिन आक्टेले शुक्रबार एक लेख प्रकाशित गरी जमाल खसोग्जीको हत्यापश्चात् शवलाई तेजाबमा डुबाइएको हुन सक्ने बताए । खसोग्जीको हत्याको विश्वभरबाट निन्दा र भत्र्सना गरिएको छ । खसोग्जीका छोराहरूले बाबुले गरेका कार्यलाई राजनीतिक उद्देश्य हासिल गर्न प्रयोग गरिएको आशंका व्यक्त गरेका छन् । सलाहले सीएनएनसँग भने, मलाई जमालका बारेमा अति राजनीतीकरण हुन थालेको अनुभव भइरहेको छ । जमाल कहिल्यै साउदी सत्ताको विद्रोही हुनुहुन्थेन । उहाँको अटल विश्वास राजतन्त्रप्रति थियो । अब्दुल्लाहले बुबाको हत्याका बारेमा स्पष्ट जानकारी र सूचना प्राप्त नभएको बताए । उनले प्राप्त जानकारीहरू भ्रमित किसिमका रहेको बताए । उनले भने, यो सामान्य परिस्थिति होइन र उहाँको मृत्यु सामान्य पक्कै होइन । सलाहले जोड दिँदै भनेका छन्, साउदी राजाले दोषीहरू सबैलाई कानुनको कठघरामा उभ्याउने बताउनुभएको छ । मलाई राजाको वचनप्रति विश्वास छ । जेलबाटै पत्रकारद्वारा पुनरावेदन याङ्गुन, (एएफपी) कारावास सजाय भोगिरहेका म्यान्मारका दुई पत्रकारले सोमबार पुनरावेदनका लागि निवेदन दर्ता गराएका छन् । सात वर्ष जेल सजाय सुनाइएका रोयटर्सका लागि कार्यरत ती पत्रकारहरूले आफूहरूको फैसला उल्ट्याउन माग गर्दै निवेदन दर्ता गरेका हुन् ।रोहिंग्याका बारेमा उनीहरूले लेखेको समाचारको विषयलाई लिएर सरकारी पक्षले असन्तुष्टि जनाउँदै उनीहरूलाई कारावास सजाय गरेको थियो । कारावास सजाय भोगिरहेका ३२ वर्षीय वा लोन र २८ वर्षीय क्याब सोए ओलाई राज्यको गोपनीयताविपरीत काम गरेको आरोप लगाइएको छ । सेप्टेम्बरमा उनीहरूले रोहिंग्याहरूमाथि सेनाले ज्यादती गरेको र कतिपयलाई अनाहकमा दु:ख दिएको समाचार प्रकाशन गरेका थिए । रोयटर्सका अध्यक्ष तथा प्रधानसम्पादक स्टेफन जे अडलेरले प्रमाणहरूलाई शासकले वेवास्ता गरेको र गलत टिप्पणी गरेको बताए । थुन्नुपर्ने कारणबिना नै उनीहरूलाई थुनिएकाले तत्काल रिहा गर्न माग गर्दै निवेदन दर्ता गरिएको पनि उनले जानकारी दिए । समाचार लेखेकै आधारमा पत्रकारलाई जेल हालेको भन्दै म्यान्मारकी नेतृ आङसाङ सूचीको आलोचना भएको छ ।"
प्रदेश मन्त्री उद्घाटनमै व्यस्त,"प्रदेश ५ का सभामुख पूर्णबहादुर घर्ती, भौतिक पूर्वाधार विकासमन्त्री बैजनाथ चौधरी र उद्योग, पर्यटन, वन तथा वातावरण मन्त्री लीला गिरीसहितको टोली कात्तिक ८ गते प्रदेशका जिल्ला भ्रमणमा निस्कियो । भ्रमण पर्यटकीय क्षेत्रको अवलोकनसँगै केही जिल्लामा स्थापना भएका नयाँ कार्यालय उद्घाटनमै केन्द्रित थियो । टोली दाङ, रोल्पा, पूर्वी रुकुमबाट प्रदेश ६ र ४ का केही जिल्ला समेत घुमेर कात्तिक १० गते गुल्मी हुँदै बुटवल फर्कियो । कात्तिक १० गते नै प्रदेशका सामाजिक विकासमन्त्री सुदर्शन बरालले प्रदेश प्रहरी कार्यालयको आयोजनामा बुटवलमा समुदाय प्रहरी साझेदारी कार्यक्रम उद्घाटन गरे । सोही दिन गुल्मी पुगेर पूर्वाधार विकास कार्यालयको पनि उद्घाटन गरे । भूमि व्यवस्था, कृषि तथा सहकारी मन्त्री आरती पौडेलको पनि उद्घाटनमा दौडधुप उस्तै छ । कात्तिक १२ र १३ गते दाङ र नेपालगन्ज पुगेर मन्त्रालयकै स्थानीय तहसँगका साझेदारी गोष्ठी कार्यक्रमको उद्घाटन र छलफलमा सहभागी भइन् । त्यसयता उनी मन्त्रालयको काम र उद्घाटनमा दैनिक व्यस्त छन् ।प्रदेश ५ सरकारका मन्त्रालयका यी पछिल्ला उदाहरण मात्र हुन् । सरकारले बिजनेस दिन नसक्दा प्रदेशसभा बैठक साउन २६ देखि बसेको छैन । सरकारको कानुन धमाधम निर्माणका बेला मन्त्री र प्रदेशसभा सदस्य फुर्सदिला देखिन्छन् । प्रदेशसभा सदस्य जिल्ला भ्रमणदेखि विभिन्न देश भ्रमणमा छन् । सरकारका मन्त्रीले दिनमा २ देखि ३ कार्यक्रममा सहभागिता जनाउने गरेका छन् । मन्त्रीका निजी सचिवालयका अनुसार त्यसमा पनि उद्घाटनकै कार्यक्रम बढी हुन्छन् ।उद्योग, पर्यटन, वन तथा वातावरण मन्त्री गिरी उद्घाटनमै बढी व्यस्त हुन्छन् । रूपन्देहीबाट निर्वाचित उनी जिल्लामा लोकप्रिय पनि छन् । जिल्लामै बढी कार्यक्रम हुने गरेकाले व्यस्त हुनुपरेको उनले बताए । उनी प्रदेशका अधिकांश जिल्लामा पुग्ने गरेका छन् । मन्त्री उद्घाटनमा व्यस्त हुँदा मन्त्रालयका कर्मचारीले कानुन र मस्यौदा तयार गर्ने काममा कम चासो दिएका छन् । उद्योग, पर्यटन, वन तथा वातावरण मन्त्रालयबाट सरुवा भइसकेका एक उपसचिवका अनुसार अन्य मन्त्रालयको तुलनामा उद्योग, पर्यटन मन्त्रालयमा कर्मचारी व्यवस्थापन कमजोर छ । जनशक्ति कम र भएको पनि प्राविधिक तर्फका भएकाले कानुन निर्माणका काम निकै कम छन् । अन्य मन्त्रालयले कम्तीमा ४ देखि ८ वटासम्म विधेयक स्वीकृत गराएका छन्, उनले भने, तर, उद्योग, पर्यटन मन्त्रालयले विधेयक नै तयार गरेको छैन । मन्त्रिपरिषद्को आइतबारको बैठकले उद्योग, पर्यटन, वन तथा वातावरण मन्त्रालयबाट पेस भएको औद्योगिक व्यवसाय सम्बन्धमा व्यवस्था गर्न बनेको विधेयकलाई प्रदेशसभामा पेस गर्ने स्वीकृति दिएको छ । अन्य विधेयक तयार नै भएका छैनन् । मन्त्री गिरीले पर्यटन, खानी तथा अन्वेषण, वन, वातावरणलगायतका ऐन, कानुनका मस्यौदा बनाउने काम भइरहेको बताए । उनले अहिले पनि मन्त्रालयमा निकै न्यून कर्मचारी रहेको र त्यसमा पनि कानुनका कर्मचारी नै नहुँदा अरूको सहयोग लिएर काम गर्नु परिरहेकाले धेरै विधेयक तयार हुन नसकेको बताए । मैले आवश्यकता अनुसारको निर्देशन र सुझाव दिएकै छु, उनले भने, त्यसैले, काम गर्ने त कर्मचारीले नै हो । प्रदेश मुख्यमन्त्री शंकर पोखरेलको भने उद्घाटनमा कम र काठमाडौं जाउआउमा बढी समय बित्ने गरेको छ । मुख्यमन्त्री कार्यालय स्रोतका अनुसार हरेक महिनामा कम्तीमा एक साता उनको काठमाडौंमै बित्ने गरेको छ । प्रदेश सरकारले गर्ने कामका लागि संघीय सरकारसँग समन्वय गर्नुपर्ने भएकै कारण बढी काठमाडौं जाउआउ हुने देखिएको मुख्यमन्त्रीका स्वकीय सचिव सरोज रेग्मीले बताए । माथि लबिइङ नगरे प्रदेश सरकारको कामै अघि बढ्दैन, उनले भने, मुख्यमन्त्रीले काठमाडौं जाने चाहना नराख्दा नराख्दै पनि बाध्यताले जानुपर्ने अवस्था आउँदो रहेछ । पार्टीका बैठक, भेला र प्रदेश सरकारको कामबाहेक निजी कामले मुख्यमन्त्री काठमाडौं निकै कम गएको उनले बताए । प्रमुख प्रतिपक्षी दलका नेता वलदेव शर्मा पोखरेलले सत्तापक्षको दुई तिहाईको दम्भले जनताका काम र कानुन निर्माण दुवै प्रभावित भएको बताए । मन्त्रीहरू कर्मचारीबिनाकै कार्यालय उद्घाटन गर्नमै व्यस्त छन्, उनले भने, त्यो उद्घाटनको काम उहाँहरूकै हो, कम्तीमा कर्मचारी आएपछि गरे पनि हुन्छ नि । मन्त्रीहरू उद्घाटनमा व्यस्त हुँदा कानुन निर्माण प्रभावित भएको र त्यसले लामो समयदेखि प्रदेशसभा समेत कामविहीन भएको उनले बताए । सरकारका प्रवक्ता एवं भौतिक पूर्वाधार विकास मन्त्री बैजनाथ चौधरीले उद्घाटनमै व्यस्त भएजस्तो देखिए पनि मन्त्रालयका काम प्रभावित हुने गरी कुनै मन्त्री व्यस्त नभएको बताए । मुख्यमन्त्रीज्यूले उद्घाटन कम र मन्त्रालयका काम बढी गर्न निर्देशन दिने गर्नुभएको छ, उनले भने ।"
तिहारमा घर फर्कनेको लर्को,"जाजरकोट (कास) कुशे गाउँपालिका ५, जहरगाउँकी कौशिला नेपाली र कमला नेपालीलाई घर फर्कन हतारो छ । सोही ठाउँका टेकबहादुर सिंह र रतनबहादुर नेपाली पनि घर जान हतारिएका छन् । उनीहरू मात्र होइन, जहरगाउँका ५०६० जनालाई घर फर्कने चटारो छ । उनीहरू सबै तिहार मनाउन भारतबाट फर्किएका हुन् । कमाइ गरी भारतको सायरीबाट ५ दिनअघि हिँडेका उनीहरू जहरगाउँसम्म पुग्ने गाडी नपाउँदा सोमबार खलंगाको गैरखालीमा अलपत्र परे ।उनीहरू दसैंतिहार खर्च जुटाउन गत साउनमा भारत गएका थिए । तीन दिनयता तिहार मनाउन घर फर्कनेको लर्को लाग्ने गरेको छ । दसैंमा घर आउन नपाएका पनि तिहारमा फर्कने गरेका छन् । भारतमा मजदुरी, वैदेशिक रोजगार, जागिर, पढाइ, व्यापारलगायतको सिलसिलामा बाहिर बसेकाहरू तिहार मनाउन घर फर्कन थालेका हुन् । तिहारमा घर फर्कनेको लर्को लाग्न थालेपछि यातायातका साधनमा यात्रुको चाप बढेको छ । घर फर्कन बीच बाटोमा गाडीमा चढ्न तँछाडमछाड हुने गरेको छ । तिहारका लागि घर फर्कने सयौं यात्रु खलंगाको शान्तिचौतारा, गैरखाली र थाप्लेचौरमा गाडी नपाएर अलपत्र परेका छन् । उनीहरू बिहान ४ देखि बेलुकी ९१० बजेसम्म गाडीकै पर्खाइमा बस्न बाध्य छन् । छिटो घर फर्कन चर्को भाडा तिर्न यात्रु बाध्य छन् । चर्को भाडाको कुरै छाडौं, गाडी नपाएर घर पुग्न समस्या भएको छ, कुशे गाउँपालिका ५, का दलबहादुर थापाले भने । रिजर्भ गर्ने गाडीसमेत नपाइएको उनले बताए । ३० किमि दूरीको खलंगाजहरगाउँ खण्डमा हजार रुपैयाँ भाडा तिरेर पनि गाडी चढ्न नपाएको थापाको भनाइ छ । पाँचसिटे गाडीमा १०१२ यात्रु खुट्टा राख्ने ठाउँसमेत नभई कोचाकोच गरी जान बाध्य छन् ।यात्रुलाई पाँचकाटिया, जहरगाउँ, नारे, दल्ली, रिम्ना, कार्कीगाउँ, थलह र सुवानाउली पुग्न समस्या हुने गरेको छ । सडक पहँुच नभएको बारेकोट र जुनीचाँदे गाउँपालिकाका बासिन्दालाई तिहारमा घर पुग्न सबैभन्दा बढी सास्ती हुने गरेको छ । बर्खामा भत्किएको सडक मर्मत नहुँदा र थोत्रा जिप मात्र सञ्चालन हुने भएकाले यात्रु जोखिमपूर्ण यात्रा गर्न बाध्य छन् ।जाजरकोटजुम्ला, जाजरकोटडोल्पा र अन्य ग्रामीण सडकको मर्मत तथा स्तरोन्नतिमा सम्बन्धित निकाय बेखबर भएको व्यवसायी सुरेन्द्र शाही बताउँछन् । यहाँका सडकमा सञ्चालन हुने जिपको संख्या २ दर्जन पनि नभएको उनले बताए । गतिलो सडक नहुँदा व्यवसायीले पनि नयाँ गाडी सञ्चालन गर्न मान्दैनन् । सडक निर्माणको १० वर्ष बित्दा पनि खलंगापाँचकाटिया सडकमा बस सञ्चालन हुने अवस्था नआउँदा यात्रुलाई सास्ती भएको उनको भनाइ छ । ग्रामीण सडक जीर्ण छन्, मर्मत सम्भार तथा स्तरोन्नति भएका छैनन्, उनले भने, त्यस्ता सडकमा गाडी चलाउनु पनि जोखिम छ, त्यसैले भाडा पनि महँगो हुने गरेको हो । उनका अनुसार यात्रुको चापको अनुपातमा गाडीको संख्या कम भएकाले समस्या भएको हो ।"
हुकाहुकीको रमझम,"झापाका आदिवासी बस्तीमा हुकाहुकी खेल सुरु भएको छ । राजवंशी, ताजपुरिया, गनगाई, माझीलगायत समुदायको बस्तीमा सांस्कृतिक महत्त्वको हुकाहुकी खेलले उत्साह थपेको छ ।लक्ष्मी पूजाका दिन साँझ पूजापछि खेलिने हुकाहुकी केही वर्षयतादेखि भने तिहार अगावैदेखि खेल्ने गरिएको छ । मौलिक पहिचान बोकेको यस खेलले सांस्कृतिक संरक्षणमा ठूलो महत्त्व पुग्ने भन्दै पछिल्लो समय सामूहिक हुकाहुकी खेल आयोजना हुन थालेका छन् ।गौरादह ८ बैरातीमा आइतबार बेलुका सामूहिक हुकाहुकी खेलियो । हुकाहुकी दिवंगत पितृहरूको सम्झानामा खेल्ने गरिन्छ । हामीले तिमीलाई सम्झिएका छौं, हामीलाई आशीर्वाद देऊ, भन्दै नाति पुस्ताले हुकाहुकी खेल्ने गर्छन् । नातिनातिनाले आफ्ना घर र मावलपट्टिका दिवंगत हजुरबुबाहजुरआमालाई पुकार्दै आगो बालेको हुका आकाशतिर फाल्दै खेल्ने गरिन्छ । गौरादहमा कोचिला गाभुर फन्टले सामूहिक हुकाहुकी खेलको आयोजना गरेको थियो । राजवंशी, ताजपुरिया, माझी, गनगाईलगायत जातिले पितृको सम्झनाका साथै बाली सप्रियोस्, परिवारका सदस्यको सुस्वास्थ्यको कामना र घरमा लक्ष्मीको बास होस् भन्ने कामनासहित हुकाहुकी खेलिने स्थानीय रघुनाथ राजवंशीले बताए । सनपाटको सुन्ठीलाई इलुवा (काँसजस्तै घाँस) ले बाँधेर हुका बनाइन्छ । लक्ष्मी पूजाका दिन पूजा गरी घरको कुल देवता र महाराजथानमा हुका चढाइन्छ । बेलुका उक्त हुका आफ्नो धान बालीमा डुलाएर खेल्ने गरिन्छ । हुकाहुकी खेलसँगै पितृहरूको सम्झनामा विभिन्न फलफूलका बिरुवा रोप्ने चलन पनि छ । ती बिरुवा हुर्किएर फलेको फल पितृका लागि खाना हुने जनविश्वास छ । हुकाहुकी खेलिसकेपछि आफूभन्दा ठूलाबाट आशीर्वाद लिने चलन छ । आशीर्वाद ग्रहण गरिसकेपछि प्रसादका रूपमा पिठ (चामलको पीठोलाई बफाएर बनाइएको परिकार) खाने चलन छ । धान भित्र्याएर अब अर्को बाली लगाउने सिजन हो, महाभाराका शिक्षक कुवेर राजवंशीले भने, हुकाहुकीले पितृको सम्झाना गरी आशीर्वाद माग्नुका साथै परिवारमा रोगव्याधि नलागोस् भनेर कामना पनि गरिन्छ । खेल सकिएपछि सबैको हुका एकै ठाउँमा भेला पारेर ठूलो आगो लगाउनाले कीरा, फट्यांग्रा नष्ट भएर जान्छ र अर्को बाली राम्ररी सप्रिन्छ भन्ने किंवदन्ति पनि छ । सामूहिक हुकाहुकी खेल नयाँ पुस्तालाई संस्कृति हस्तान्तरणका लागि आयोजना गरेको कोचिला गाभुर फ्रन्ट गौरादहका अध्यक्ष तुलसी राजवंशी बताउँछन् ।हाम्रो समुदायमा हुकाहुकीले ठूलो महत्त्व राख्छ । तर, नयाँ पुस्ता यसतर्फ आकर्षित देखिँदैन, उनले भने, त्यसैले संस्कृति संरक्षण पनि हुने, नयाँ पुस्तासँगै पर्व पनि मनाउने उद्देश्यले सामूहिक हुकाहुकी आयोजना गरेका हौं ।"
३७ पुल निर्माणाधीन,"मध्य पहाडी लोकमार्गको पूर्वी खण्डअन्तर्गत पाँचथरको चियोभञ्ज्याङदेखि काठमाडौंसम्मको ६ सय ८१ किमिमा ३७ पुल निर्माणाधीन अवस्थामा छन् ।यीमध्ये तमोरमा निर्माणाधीन २ सय मिटरको एउटा पुल पहिलो चरणमा पूरा भएको छ । २४ पुल निर्माणको अन्तिम चरणमा छन् । बाँकी १२ पुलको सर्भे डिजाइन भएर निर्माण सुरु हुने प्रक्रियामा छन् ।यो खण्डको २ सय किमि ट्रयाक खोल्ने काम पनि पूरा भएको छ । मध्य पहाडी क्षेत्रको पाँचथरको चियोभञ्ज्याङ (नेपालभारतसीमा) देखि बैतडीको झुलाघाट (महाकाली नदी) जोड्ने यो सडकको पूर्वी खण्डको २ सय किमि ट्रयाक खोल्ने क्रमसँगै पुल निर्माणलाई पनि तीव्र बनाइएको इन्जिनियर सुरेशकुमार तुम्बाहाम्फेले बताए ।सरकारले राष्ट्रिय गौरवको आयोजना घोषणा गरी उच्च प्राथमिकतामा राखेको यो योजनाअन्तर्गत पर्ने सबैभन्दा लामो तमोर नदीमा पुल बनेपछि सवारीसाधन सञ्चालनमा आउन थालेका छन् ।चियोभञ्ज्याङदेखि गणेशचोकसम्मको ६० किमिमा ११ पक्की पुलको सर्भे डिजाइन भइसकेको छ । ६ निर्माणाधीन छन् । जोरसालतमोरसंक्रान्ती हुँदै म्याङ्लुङसम्मको ९९ किमिमा ३ पुल निर्माण भइरहेका छन् ।त्यस्तै भोजपुरदिक्तेल ८८ किमि खण्डमा ९ मध्ये ४ पुल निर्माणाधीन छन् । यी मध्ये तमोर २ सय, अरुण १ सय २०, दूधकोसी १ सय २५ र सुनकोसी नदीमाथि निर्माण भइरहेको १ सय ७० मिटर लामो पुलसमेत गरी पूर्वी खण्डमा निर्माण भइरहेका ४ पुल अन्यभन्दा लामा छन् ।यी पुलको पनि अन्यको तुलनामा धेरै रहेको इन्जिनियर तुम्बाहाम्फेको भनाइ छ । अरुणमाथि बनिरहेको पुल सडक विभागअन्तर्गत ग्रामीण पहँुच कार्यक्रम (र्याप) ले निर्माण गरिरहेको छ । त्यस्तै लेगुवाभोजपुर खण्डको सडक र यसबीचमा पर्ने पुल एसियाली विकास बैंकको सहयोगमा निर्माण भइरहेको आयोजनाले जनाएको छ । सरकारले घोषणा गरेको यो राष्ट्रिय गौरवको योजनामा स्थानीय बासिन्दाको सहयोगले पनि अवरोधबिना सडकको ट्रयाक खोल्ने र सँगसँगै पक्की पुल बनाउने काम तीव्रतर भएको तुम्बाहाम्फेको भनाइ छ । पुल निर्माण गर्दा रेखांकनमा परेका जमिनको सम्बन्धित जग्गाधनीले मुआब्जा माग गरेका छैनन् । आयोजनाले पनि सडक र पुलको रेखांकनमा परेका जग्गाको मुअब्जा नदिने र बसोबास गरिरहेको घर परे मात्र मूल्यांकनका आधारमा क्षतिपूर्ति दिने नीति लिएको छ ।चियोभञ्ज्याङगणेशचोक ६० किमि, गणेशचोकजोरसाल ४० किमि, जोरसालतमोरसंक्रान्ती हुँदै म्याङलुङसम्मको ९९ किमि ट्रयाक खोल्ने काम पनि सँगसँगै पूरा भएको छ । यो लोकमार्गअन्तर्गत पूर्वी खण्डको ६ सय ८१ किमिमध्ये केही भाग यसअघि नै निर्माण भइसकेको सडक प्रयोगमा ल्याइने आयोजनाले जनाएको छ । चियोभञ्ज्याङबाट सुरु भएको यो सडक तमोर, संक्रान्ती बजार, म्याङलुङ, वसन्तपुर, हिले, लेगुवाघाट, भोजपुर, दिक्तेल, हलेसी, टोक्सेलघाट (घुर्मी), खुर्कोट, नेपालथोक, भकुन्डेबेंसी, धुलिखेल, हुँदै काठमाडौं पुगेर पूर्वी खण्ड पूरा हुन्छ ।यो खण्डको बीचमा परेका खोला, नदी तथा अन्य अप्ठ्यारा स्थानमा एकैसाथ पुल निर्माणको काम भइरहेकाले चाँडै सवारीसाधन सञ्चालन हुनसक्ने इन्जिनियर तुम्वाहाम्फेको दाबी छ । केही स्थानमा भने ठेकेदारले समयमा काम नगरेकाले निर्माणमा ढिलाइ भएको उनले बताए ।पुल र सडक निर्माणका क्रममा बायो इन्जिनियरिङ, वातावरण संरक्षण, ट्राफिक सुरक्षासमेतलाई ध्यान दिइएको तुम्बाहाम्फे बताउँछन् । यो खण्डको चियोभञ्ज्याङगणेशचोक ६० किमिमध्ये गणेशचोकथर्पु खण्डको १० किमिमा ग्राभेल र केही स्थानमा कालोपत्रे गर्ने काम पूरा भएको छ । यसअघिको बाँकी खण्डमा सडक चौडा गर्ने, टेवा पर्खाल लगाउने, पुलपुलेसा निर्माणको काम आयोजनाले गरिरहेको छ । त्यस्तै जोरसालतमोरसंक्रान्तीम्याङलुङ खण्डको ९९ किमिमध्ये ३५ किमि (जोरसालतमोरसंक्रान्ती) सडक चौडा गरी ग्राभेल गर्ने काम पनि पूरा भएको छ । संक्रान्तीम्याङलुङ खण्डको ६४ किमिमा सडक चौडा, टेबा पर्खाल, पुलेसा निर्माण र कालोपत्रे गर्ने कार्य पनि भइरहेको इन्जिनियर तुम्बाहाम्फेले बताए । भोजपुरदिक्तेल खण्डको पूरै ८८ किमिमा सडक चौडा गर्ने, पुलपुलेसा, टेबा पर्खाल, निर्माणको काम भइरहेको छ । यसै खण्डको ४० किमि सडकमा ग्राभेल र केही स्थानमा कालोपत्रेको काम पनि अन्तिम चरणमा पुगेको छ ।"
लेखा समितिले तोकेभन्दा ५ रुपैयाँ महँगो,"संसद्को सार्वजनिक लेखा समितिले चिनीको मूल्य प्रतिकिलो ६३ रुपैयाँ कायम गर्न निर्देशन दिए पनि सरकारी स्वामित्वमा सञ्चालित साल्ट ट्रेडिङ कर्पोरेसन्सले ६८ रुपैयाँमा बिक्री सुरु गरेको छ । सर्वसाधारणको सुविधाका लागि सञ्चालित पसले नै संसद्ले तोकेभन्दा ५ रुपैयाँ महँगोमा बिक्री सुरु गरेको हो । यो रकम साल्ट ट्ेरडिङले पहिले बिक्री गरेभन्दा कम गरेको हो । दसैंअघि प्रतिकिलो मूल्य ७६ रुपैयाँका दरले बिक्री गरेको थियो । केही डिपार्टमेन्ट स्टोरहरूले भने ५९ रुपैयाँमै बिक्री गरेका सार्वजनिक भएपछि साल्ट ट्रडिङको चिनी महँगो भएको भन्दै सर्वसाधारणले विरोध गरेका थिए । उसले करिब एक महिनापश्चात् मूल्य केही घटाएर पुन: बिक्री सुरु गरेको हो । सरकारबाट निर्णय नभएपछि प्रतिकिलो ६८ रुपैयाँमै बिक्री गर्ने निर्णय गरेका छौं, कर्पोरेसन्सका सहायक महाप्रबन्धक कुमार राजभण्डारीले भने, यो बजार मूल्यभन्दा धेरै सस्तो हो । ६८ रुपैयाँमा बिक्री गर्दा साल्टलाई प्रतिकिलो ८ रुपैयाँ नोक्सान छ ।साल्टले मूल्य घटाएर ६८ रुपैयाँमा बिक्री गरेको दाबी गरे पनि संसद्को सार्वजनिक लेखा समितिले ६३ रुपैयाँ कायम गर्न निर्देशन दिएको थियो । बजारमा मनोमानी मूल्य असुल्न थालेपछि मन्त्रालयले प्रतिकिलो ७० रुपैयाँभन्दा बढीमा बिक्री गर्नेलाई कारबाही गर्ने जनाएको थियो । त्यसलगत्तै समितिले चिनीको बजारमा मूल्य ६३ रुपैयाँ कायम गर्न निर्देशन दिएको हो । एक महिना बित्दा पनि उक्त मूल्य कार्यान्वयन हुन सकेको छैन । मन्त्रालय कार्यान्वयन गर्नेतर्फ अग्रसर छैन । मन्त्रालयले निर्देशन दिन आलटाल गरेपछि साल्टले आफैं मूल्य निर्धारण गरेर बिक्री सुरु गरेको हो । लेखा समितिले मन्त्रालयलाई निर्देशन दिए पनि मन्त्रालयले मूल्य तोकेको छैन, राजभण्डारीले भने, अहिले आफैं मूल्य निर्धारण गरेर बिक्री गरेका छौं ।उक्त मूल्य भाटभटेनी सपिङ मलभन्दा बढी नै हो । हाल भाटभटेनीले प्रतिकिलो ५९ रुपैयाँमै चिनी उपलब्ध गराएको छ । साल्टले भने आफ्नो चिनी सल्फर फ्री भएकाले केही महँगो भएको दाबी गर्छ । सल्फर फ्री चिनी डिपार्टमेन्टमा १ सय ६० देखि ८० रुपैयाँमा बिक्री छ, उनले भने, हामीले प्रतिकिलो ८ रुपैयाँ घाटा खाएर ६८ मा बिक्री गरेका छौं । मूल्य कार्यान्वयन गराउने सन्दर्भमा मन्त्रालयसँगै समिति पनि मौन छ । समितिको निर्देशन कार्यान्वयन भएनभएको कुनै फलोअप गरेको छैन । समितिको निर्देशन सरकारबाटै कार्यान्वयन नहुनु प्रभावमा परेको देखिन्छ, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, चाडबाडको अवसरमा अरू मालामाल भए उपभोक्ता मारमा परे । सरकारबाटै नियम उल्लङ्घन हुँदा आम जनता पीडित भएको उनले दाबी गरे । मन्त्रालय स्रोतका अनुसार समितिको निर्देशनपश्चात् उक्त पत्र प्रधानमन्त्री कार्यालय र मन्त्रिपरिषद्मा पेस गरिएको थियो । प्रधानमन्त्री कार्यालयबाट कुनै जवाफ नआएपछि आपूर्तिले आलटाल गरेको हो । समितिको निर्देशन मन्त्रालय एक्लैले कार्यान्वयन गर्ने सक्दैन, पत्र मन्त्रिपरिषद्मा पठाएका थियो, मन्त्रालयका एक अधिकारीले भने, तर, प्रधानमन्त्री कार्यालयबाट कुनै जवाफ आएको छैन । अहिले प्रक्रियागत रूपमा अलमल भइरहेको उनको भनाइ छ । चिनीको विवादबारे अध्ययन गर्न योजना आयोगका सदस्य दिलबहादुर गुरुङको संयोजकत्वमा सात सदस्यीय समिति गठन गरेको छ । मन्त्रिपरिषद्ले गठन गरेको समितिमा कृषि विभाग, उखु उत्पादक, चिनी उद्योगी, कृषि र आपूर्ति मन्त्रालयका सहसचिवहरू छन् । यो कार्यदलले तिहारपछि मात्रै प्रतिवेदन तयार गर्नेछ । प्रतिवेदन र मन्त्रिपरिषद्को निर्देशनबिना आपूर्तिले ६३ रुपैयाँ कार्यान्वयन गर्न सक्दैन, ती अधिकारीले भने । सरकारले चिनी आयातमा परिमाणात्मक बन्देज लगाएपछि मूल्यमा मनोमानी भइरहेको छ । संघीय सरकारको मन्त्रिपरिषद्को भदौ ३१ गतेको निर्णयले चिनीको आयातमा असोज ४ गतेदेखि परिमाणात्मक बन्देज लगाएको छ । त्यसयता बजारमा कतिपय व्यवसायीले मनोमानी रूपमा मूल्य बढाएका छन् । हाल बजारमा ५९ देखि ७५ रुपैयाँसम्म चिनी बिक्री हुन्छ । मुलुकमा १३ चिनी उद्योग छन् । यी उद्योगले मूल्य अभिवृद्धिबाहेक प्रतिकिलो ५७ रुपैयाँ ५० पैसामा चिनी बिक्री गर्ने निर्णय गरेका छन् ।"
आक्रामक कर्जाले तरलतामा समस्या,"बैंक तथा वित्तीय संस्था कर्जा विस्तारमा आक्रामक भएकै कारण लगानीयोग्य रकम अभाव भएको विज्ञले औंल्याएका छन् । नयाँ निक्षेप संकलनका लागि नयाँ प्रडक्ट र क्षेत्र पहिचान गर्नुको साटो बैंकहरू निक्षेप खोसाखोसको प्रतिस्पर्धामा उत्रिएकाले समस्या देखिएको उनीहरूको आरोप छ ।बैंकहरूले केकको आकार बढाउनेतर्फ सोचेनन्, पुरानै केकमा खोसाखोस गर्न लागे, एक पूर्वबैंकरले भने, अहिले वित्तीय क्षेत्रको अवस्था भैंसी पाल्न किनेको दानाले हात्तीलाई पाल्नुपरेको जस्तै हो । रेमिटयान्स आप्रवाहले नागरिकको उपभोग प्रवृत्ति बढाएको छ । बढ्दो उपभोगले आयात बढाएको र बढ्दो आयातले ऋण माग बढाएको छ । ऋणको माग बढेअनुसार निक्षेप संकलन हुन नसकेपछि वित्तीय क्षेत्र असन्तुलित बनेको विज्ञहरूले जनाएका छन् । बैंकहरू ठीक हिसाबले चल्न नसक्दा समस्या आएको बैंक अफ काठमाण्डूका प्रमुख कार्यकारी अधिकृत शोभनदेव पन्तले बताए । बैंकले पहिले ऋण दिने अनि मात्र निक्षेप खोज्न हिँड्नु भएन, उनले भने, बैंकहरू संयमित हुनुपर्यो । एकै पटक व्यवसाय बढाउन खोज्दा समस्या हुन्छ । केही बैंकहरू आक्रामक रूपमा व्यवसाय विस्तारमा लागेकाले लगानीयोग्य रकम अभाव भएको उनले आरोप लगाए । बैंकहरूले गत वर्षबाट पाठ सिक्नुपथ्र्यो, उनले भने, गत वर्षबाट पाठ नसिक्दा वित्तीय प्रणालीमा पुरानै चक्र दोहोरियो । बैंकहरूले स्रोत (निक्षेप) को वास्ता नगरी ऋण विस्तार गरेकाले समस्या आएको पूर्वबैंकर शशिन जोशीले बताए । पछिल्ला वर्षहरूमा मुलुक व्यापारमुखी बन्दै गएको जनाउँदै उनले भने, बैंकहरूको अधिकांश ऋण वस्तु आयातमा गएको छ । यसले थप उत्पादन दिन सक्दैन । यस्तो अवस्थामा बैंकहरूले घाँटी हेरेर हाँड निल्नुपर्ने उनको सुझाव छ । यसको अर्थ आफूसँग निक्षेप कति छ, त्यसको आधारमा मात्र कर्जा विस्तार गर्नु भन्ने हो । गत वर्षजस्तै यो वर्ष पनि पहिलो त्रैमासबाटै लगानीयोग्य रकम अभाव हुन थालेको जनाउँदै उनले थपे, अझै पनि बैंकहरू आक्रामक बन्नु भएन । यो समस्या समाधान गर्न तत्काललाई कर्जा प्रवाह रोक्नुको विकल्प छैन । वित्तीय प्रणालीमा यो वर्ष पनि गत वर्षकै जस्तो समस्या देखिनु डरलाग्दो अवस्था भएको भएको अर्का पूर्वबैंकर अनिल ज्ञवालीले बताए । निक्षेप संकलन कम हुँदा पनि बैंकहरूले आक्रामक रूपमा व्यवसाय विस्तार गर्न खोज्दा समस्या आएको उनको भनाइ छ । धेरै बैंकमा समस्या छैन, २४ बैंकको कारणले यस्तो अवस्था आएको हो, उनले थपे । पछिल्ला वर्षहरूमा ऋणको माग बढिरहेको तर सो दरमा निक्षेप संकलन हुन नसकेकाले सरकारले दीर्घकालीन प्रकृतिका स्रोत उपलब्ध गराउन नीतिगत व्यवस्था गर्नुपर्ने उनको सुझाव छ । नीतिगत व्यवस्था परिमार्जन गर्नुपर्छ, जसबाट अनुत्पादक (उपभोग्य) क्षेत्रमा भन्दा धेरै लगानी उत्पादनमूलक क्षेत्रमा जाओस्, उनले भने । समाचारहरूमा आएजस्तो लगानीयोग्य रकमको अभाव बैंकहरूमा नरहेको बैंकर्स संघका अध्यक्ष ज्ञानेन्द्रप्रसाद ढुंगानाले दाबी गरे । बाहिर हल्ला अलि बढी भयो, उनले भने, समाचारमा आएजस्तो तरलता समस्या छैन । आफूहरूले नियमित रूपमा सूक्ष्म ढंगले तरलताको अवस्था नियालिरहेकाले आत्तिनुपर्ने अवस्था नरहेको उनको भनाइ छ । बजारमा ऋणको माग धेरै रहेको र सो अनुपातमा निक्षेप संकलन हुन नसकेपछि दीर्घकालीन स्रोत जुटाउन सरकार र राष्ट्रलाई आग्रह गरिएको उनले बताए । अहिलेलाई स्थानीय निकायमा गएको रकम वाणिज्य बैंकहरूमा राख्न पाउने व्यवस्थाको माग गरिरहेका छौं, उनले भने, अर्थ मन्त्रालयबाट तिहारपछि उक्त व्यवस्था हुने आश्वासन पाएका छौं । मंसिर लागेपछि सरकारी खर्च बढ्न थाल्ने भएकाले निक्षेप वृद्धिमा सहयोग पुग्ने उनले दाबी गरे । बजारमा हल्ला भएजस्तो ऋणको ब्याज पनि बढ्दैन, उनले भने, यद्यपि तत्काल ब्याजदर घट्ने सम्भावना पनि छैन । बैंकहरूकै मागअनुसार सरकारले स्थानीय तहमा जाने अनुदानको ५० प्रतिशत रकम बैंकमा रहने व्यवस्था गर्न लागेको छ । यसका लागि आवश्यक व्यवस्था मिलाउन अर्थ मन्त्रालयले महालेखा नियन्त्रक र राष्ट्र बैंकलाई निर्देशन दिइसकेको छ । स्रोतका अनुसार बैंकहरूले तिहारपछि स्थानीय तहमा गएको सरकारी अनुदानको ५० प्रतिशत आफ्नो खातामा राख्न पाउनेछन । हाल केन्द्रमार्फत स्थानीय तहमा गएको रकम बैंकमा जम्मा भएको भोलिपल्टै राष्ट्र बैंकको खातामा जाने व्यवस्था छ । यसकारण ठूलो मात्रामा सरकारी रकम जम्मा गरे पनि बैंकले आफूसँग राख्न नपाउने भएकाले त्यसको लाभ लिन सकेका थिएनन् । दसैंलगत्तै लगानीयोग्य रकम अभाव भएपछि बैंकले निक्षेप तान्न ब्याजदरको प्रतिस्पर्धामा उत्रिन थालेका थिए । त्यसलाई नियन्त्रण गर्न भन्दै बैंकर्स संघले यसअघिको सहमति तोड्दै निक्षेपको ब्याज घटाउने सहमति गरेको थियो । असोज अन्तिम साता बसेको संघको बैठकले मुद्दती निक्षेपमा संस्थालाई ९ प्रतिशत र व्यक्तिलाई १० प्रतिशत ब्याज दिने समहति गरेको हो । यसअघि (असार पहिलो साता) मुद्दती निक्षेपमा संस्थालाई साढे १० र सर्वसाधारणलाई ११ प्रतिशतभन्दा बढी ब्याज नदिने सहमति भएको थियो । यसैगरी, साधारण निक्षेपमा ५ देखि ७ प्रतिशत ब्याजदर दिने सहमति पनि बैंक संघले गरेको छ । गत आर्थिक वर्षको अन्तिम महिना (असार) मा तरलता अवस्था सहज थियो । साउन लागेसँगै बैंकहरू ऋण प्रवाहमा आक्रामक भए । यसकारण निक्षेप संकलन र कर्जा विस्तारबीच सन्तुलन मिल्न नसक्दा कर्जा निक्षेप र पुँजी अनुपात (सीसीडी) मा दबाब पर्यो ।"
क्षमता हेरेर काम देऊ,"काठमाडौं (कास) नेपाल निर्माण व्यवसायी महासंघले सरकारलाई व्यवसायीको क्षमता हेरेर मात्र काम उपलब्ध गराउन आग्रह गरेको छ । समयमा निर्माण सम्पन्न नहुनुको मुख्य कारण व्यवसायीले क्षमताभन्दा बढी काम लिनु रहेको उसले जनाएको छ । सोमबार ११ औं अधिवेशनले गरेका ३५ बुँदे निर्णय सार्वजनिक गर्दै महासंघले निर्माण व्यवसायीको क्षमताअनुसार मात्र काम उपलब्ध गराउन अनुरोध गरेको हो । व्यवसायीका भन्दा अन्य कारणले निर्माण क्षेत्रमा सोचेअनुसारको काम हुन नसकेको महासंघको निष्कर्ष छ ।सार्वजनिक खरिद ऐनमा समस्या रहेका कारण सबै व्यवसायीले काम नपाएको भन्दै महासंघ व्यवसायीमैत्री ऐनको पक्षमा रहेको जनाएको छ । महासंघका अध्यक्ष रवि सिंहले पर्याप्त बजेट, भुक्तानी तथा सरकारी निकायबीच समन्वय नहुँदा निर्माण क्षेत्र समृद्ध हुन नसकेको बताए । स्थानीय निकायबीच काम, कर्तव्य र अधिकार प्रस्ट नहुँदा व्यवसायीको ठूलो रकम भुक्तानी रोकिएको छ, उनले भने, मन्त्रीहरूलाई समस्या राख्दा पर्याप्त बजेट छुट्याएर मात्र ठेक्का प्रक्रिया सुरु गर्ने बताउने गरेका छन् । महासंघका महासचिव रोशन दाहालले देशभरका व्यवसायीको हितमा महासंघको नयाँ नेतृत्व क्रियाशील रहेको बताए । उपमहासचिव तथा प्रवक्ता टंक चौलागाईले निर्माण क्षेत्र समृद्ध भए मुलुक समृद्ध हुने दाबी गरे । महासंघले व्यवसायीलाई पेसैबाट पलायन गर्ने गरी भएको मुलुकी अपराध (संहिता) ऐनप्रति कडा आपत्ति जनाएको छ । गल्ती गरेको खण्डमा व्यवसायीलाई कारबाहीको दायरामा ल्याउन विगतकै ऐन कानुन पर्याप्त रहेको महासंघले जनाएको छ । साना निर्माण व्यवसायीलाई समेत सहज रूपमा बोलपत्रमा सहभागी हुन पाउने वातावरण बनाइदिन महासंघले सरकारको ध्यानाकर्षण गराएको छ ।"
चीनले आर्थिक सुधार र खुलापन नरोक्ने,"चीनको सांघाईमा अन्तर्राष्ट्रिय आयात एक्स्पो सोमबार सुरु भएको छ । शनिबारसम्म चल्ने यो मेलामा १ सय ७२ मलुक र क्षेत्र तथा अन्तर्राष्ट्रिय संगठनका प्रतिनिधिसँगै तीन हजार ६ सयभन्दा बढी व्यवसायका प्रतिनिधि विश्वव्यापी आर्थिक व्यापारिक समारोहमा सहभागी भएका छन् ।उदघाटनमा चीनका राष्ट्रपति सी चिन फिङले नयाँ र समावेशी खुला विश्व अर्थव्यवस्थाको साझा निर्माण बारे बोलेका थिए । उनले सुधार र खुलापनलाई अझै सशक्त बनाउने कुरालाई बारम्बार दोहोर्याउँदै आएका छन् । यसअघि पोआवो एसिया मञ्च र सांघाई सहयोग संगठनलाई सम्बोधन गर्ने क्रममा सीले चीनको सुधार र खुलापनको जोडदार व्याख्या गरेका थिए । सीले चिनियाँ भाषामा सम्बोधन गरिरहँदा अनुवादकहरूले तत्कालै विश्वका मुख्य भाषाहरूमा अनुवाद गरेका थिए । सीले उठाएका मुख्य विषयमा सहभागीहरूले गडगडाहट ताली पिटेर समर्थन गरेका थिए ।आफ्नो सम्बोधनमा राष्ट्रपति सीले ऐतिहासिक परिस्थितिको दृष्टिबाट विभिन्न मुलुकबीच खुलस्त सहकार्य चलाउने तीनवटा धारणा प्रस्तुत गर्नुका साथै चीनले खुलापनको विस्तार गर्न र त्यसलाई अघि बढाउने पाँच किसिमको नियम पनि घोषणा गरेका छन् । ती धारणा र नियमहरूअनुसार चीनले अन्य मुलुकसँग मिलेर स्वतन्त्र व्यापार र बहुपक्षीय व्यापारिक व्यवस्थाको संरक्षण गर्ने, संयुक्त खुला विश्व अर्थतन्त्र र मानव जाति भाग्यको एकरूपताको निर्माण गर्ने विषयको चर्चा गरेका थिए । सम्बोधनमा राष्ट्रपति सीले चीन सुधार र खुलापनको क्षेत्र र परिधिलाई पूर्णता दिइरहेको विषयबारे बाह्य जगत्लाई जानकारी दिन चाहेको बताए । उनले प्रस्तुत गरेको चिनियाँ अन्तर्राष्ट्रिय आयात एक्स्पो विश्वव्यापी रूपमा आयातमा ठूलो राष्ट्रस्तरीय प्रदर्शनी रहेको र यस्तो प्रदर्शनी पहिलो रहेको पनि उल्लेख गरे । विभिन्न मुलुकलाई चीनको विकसित अवसरबाट लाभ उठाउनका लागि र अन्तर्राष्ट्रिय आर्थिक तथा व्यापारिक सहयोगलाई गहन पार्दै साझा समृद्धिलाई साकार तुल्याउनका लागि एक्स्पोको आयोजना गरिएको उनले बताए । एक्स्पोमार्फत चीनले विश्व अर्थतन्त्र अझ खुला पार्न तथा आर्थिक क्षेत्रलाई विश्वव्यापीकरणको समर्थनमा व्यावहारिक कदम चालेको उनले औँल्याएका छन् । सीले आयात एक्स्पोमा विभिन्न मुलुकसमक्ष खुलापनलाई निरन्तरता दिन, आपसी हित र सहयोगलाई विस्तार गर्न, नवीन सिर्जनामा जोड दिन, पुरानो र नयाँ गतिशील ऊर्जाको रूपान्तरण बढाउन, समावेशी र साझा विकासलाई बढाउन आह्वान गरेका छन् । उनले विभिन्न मुलुकलाई सुरक्षावाद र एकपक्षीयतावादको विरोध गर्दै बहुपक्षीय र द्विपक्षीय खुला व्यापार बढाउन, विभिन्न मुलुकबीचमा आर्थिक आदानप्रदान बढाउन, खुला विश्व आर्थिक व्यवस्थालाई संयुक्त रूपमा निर्माण गर्न पनि आह्वान गरेका छन् । उनले समष्टिगत आर्थिक नीतिको मध्यस्थतालाई बढाउन, निष्पक्ष, व्यावहारिक र पारदर्शी अन्तर्राष्ट्रिय आर्थिक नियम प्रणाली निर्माण गर्न पनि औँल्याएका छन् । उनले व्यापार र लगानीमा स्वतन्त्रता र सुविधा बढाउने, विश्व आर्थिक व्यवस्थालाई अझ खुला र समावेशी बनाउने विचार व्यक्त गरेका छन् ।आर्थिक विश्वव्यापीकरण ऐतिहासिक प्रवृत्ति रहेको भन्दै खुलस्त सहयोगद्वारा अन्तर्राष्ट्रिय जीवित आर्थिक तथा व्यापारिक शक्तिलाई बढाउन सकिने औँल्याएका छन् । विभिन्न मुलुकलाई चीनको विकासको अवसर समात्न आग्रह गर्दै अन्तर्राष्ट्रिय आर्थिक तथा व्यापारिक सहयोगलाई गहन रूपमा बढाउन र साझा समृद्धिलाई साकार तुल्याउन पनि उनले आव्हान गरेका छन् । करिब चार लाख चिनियाँ र विदेशी व्यवसायीहरू भेला भएको अन्तर्राष्ट्रिय आयात एक्स्पो अहिलेसम्मकै सबैभन्दा ठूलो आर्थिक मेला हो । यसलाई अन्तर्राष्ट्रिय व्यापार विकास इतिहासको एक ठूलो अग्रगामी अभियान भनेर चिनियाँ राष्ट्रपति सीले उल्लेख गरेका छन् । कम्युनिस्ट शासन रहेको चीनमा विगत केही दशकदेखि मात्र विदेशी लगानी आउन थालेको हो । पछिल्लो समय चीनले आफ्ना नागरिकलाई अन्यत्र लगानी गर्न पनि खुकुलो नीति अवलम्बन गर्दै आएको छ । अत्यधिक उपभोक्ता र सस्तो श्रम बजारका कारण विश्वका उत्पादनकर्ताका आँखा चीनतिर सोझिएका बेला चीनले आयात एक्स्पोको आयोजना गरेर विश्वको ध्यानलाई सर्लक्कै आफूतिर तानेको छ । विश्व बजारमा अमेरिकी दबदबा चलिरहेका बेला पछिल्लो समय चीनलाई अमेरिकाको प्रतिस्पर्धीका रूपमा हेरिन थालेको छ । राष्ट्रपति सीले अन्तर्राष्ट्रिय प्रथम स्तरीय व्यापार वातावरणको निर्माण गर्नका लागि विदेशी व्यवसायहरूको कानूनी अधिकारहरू, विशेषत बौद्धिक सम्पत्ति उल्लंघन गरिएका व्यवहारलाई चीनले कडा दण्ड दिने बताएका छन् । उनले अवैध कार्य हटाउनका लागि चीनद्वारा दमनकारी क्षतिपूर्ति प्रणाली थप गर्ने पनि औँल्याएका छन् । विदेशी व्यवसाय लगानी नियमलाई चीनले चाँडै सार्वजनिक गर्दै पारदर्शी विदेशी कानुनी प्रणालीलाई पूर्णता दिने, अन्तर्राष्ट्रिय व्यापारको नियमलाई सम्मान गर्ने र चीनमा दर्ता गरिएका विभिन्न किसिमका व्यवसायहरूलाई पनि चिनियाँ समान व्यवहार गर्ने बताएका छन् । उनले अरू मुख्य अर्थव्यवस्थाको तुलनामा चीनको आर्थिक वृद्धिदर विश्वको अग्रस्थानमा रहेको र दीर्घकालीन स्वस्थ तथा स्थिर विकासका लागि धेरै अनुकूल स्थिति रहेको पनि बताएका छन् । चीनको आर्थिक विकाससमक्ष केही प्रमुख विरोधाभास र समस्या देखिएको स्वीकार गर्दै केही क्षेत्रमा अनिश्चितता बढेको, केही व्यवसायको व्यापार स्थिति धेरै कठिन बनेको र केही क्षेत्रसमक्ष जोखिम र चुनौती बढेको औँल्याएका छन् । चीनको अर्थतन्त्र पोखरी नभएर समुद्र भएको भन्दै ठूलो हावा र बर्षाले समुद्रलाई हल्लाउन नसक्ने र चीनको अर्थतन्त्र उच्च गुणस्तरीय विकासको बाटोमा छिटो स्थानान्तरण हुनसक्ने कुरामा जोड दिएका छन् ।सीले भावी पन्ध्र वर्षभित्र आयात गर्ने सामान तथा सेवाको परिमाण क्रमश: तीन सय खर्ब र एक सय खर्ब अमेरिकी डलर पुग्ने अनुमान पनि गरेका छन् । यसका साथै चीनले आयात पक्षमा मौजुदा निहित शक्तिलाई उकास्ने, बजारमा प्रवेश गर्ने मापदण्डलाई निरन्तर खुला पार्ने, अन्तर्राष्ट्रिय उन्नतिशील कारोबार वातावरण सिर्जान गर्ने, नयाँ वैदेशिक खुला स्तर बनाउने र बहुपक्षीय तथा द्विवपक्षीय सहयोगको गहन विकासलाई बढाउने पक्षमा महत्व दिँदै चीनको विस्तृत खुलापन स्तरलाई बढाउने कुरालाई उनले दोहोर्याएका छन् ।क्षेत्रीय सकारात्मक आर्थिक साझेदारी सम्बन्धमा सम्झौता छिटो सम्पन्न गर्न चीनयुरोप लगानीबारेको सम्झौता वार्तालाई यथाशीघ्र बढाउन र चीनजापानगणतन्त्र कोरिया स्वतन्त्र व्यापारिक क्षेत्रबारेको सम्झौता प्रक्रियालाई बढाउन चीन इच्छुक रहेको पनि बताएका छन् । उनले खुलापन नै वर्तमान चीनको उज्ज्वल प्रतीक बनिसकेको भन्दै सुधार तथा खुलापन नीति सञ्चालन भएको चालीस वर्षयता चीनले ढोका खोलेर निर्माण गरिरहेबाट बन्द अर्धबन्दबाट चिनियाँ अर्थव्यवस्था पूर्णरूपमा खुला गर्ने महान् ऐतिहासिक रूपान्तरण भएको कुरालाई दृढरूपमा व्यक्त गरेका छन् ।सो अवसरमा चीनले खुलालाई विस्तृत पारी आफूलाई विकास गरेर विश्वलाई समेत फाइदा पुर्याएको जानकारी उनले दिएका छन् । अझ उच्चस्तरीय खुलापनलाई बढाउने, खुला तरिकाको विश्व अर्थव्यवस्थाको निर्माण गर्ने र मानव जातीय भाग्य समूदायको स्थापना गर्ने चीनको गति नरोकिने कुरामा उनले विशेष जोड दिएका छन् ।"
अरुण ३ को पुनरावलोकन गर्ने बेला भएको छैन,"संघीय सरकारका अर्थमन्त्री युवराज खतिवडाले निर्माणाधीन बहुचर्चित अरुण तेस्रोको अहिले नै पुनरावलोकन गर्ने बेला नभएको बताएका छन् । सोमबार सदरमुकाम खाँदबारीमा पत्रकारहरूसँग कुरा गर्दै उनले निर्माणाधीन अरुण तेस्रोको बारेमा तत्कालै पुनरावलोकन गर्ने बेला भइनसकेको बताए । अरुण तेस्रो निर्माणको काम तीव्र गतिमा चलिरहेको र कार्यप्रगति सन्तोषजनक भइरहेको छ, उनले भने, तत्कालै त्यसको बारेमा पुनरावलोकन गर्नेभन्दा पनि कार्यप्रगतिको आधारमा सरकारले सहयोग गर्नुपर्छ ।अहिलेको अवस्थामा अरुण तेस्रोप्रति सरकार सन्तुष्ट रहेको उनले बताए । राष्ट्रिय गौरवको जलविद्युत् आयोजनास्थलसम्म सडक पहुँच मार्ग राम्रो बनाउन सरकारले २०६६ सालमै नीतिगत निर्णय गरिसकेको छ, उनले भने, स्थानीय नागरिकको समेत पहुँच बढाउँदै लैजान्छौं, जलविद्युत्को आयोजनास्थलसम्म मध्यपहाडी लोकमार्गले छुवाएर लैजाने गरी नीति बनेको छ ।अरुण तेस्रो जलविद्युत् आयोजनालाई लक्षित गरेर कोसी राजमार्गको विस्तार भए पनि आयोजनास्थलसम्म पुग्ने सडकको अवस्था राम्रो छैन, जसका कारण आयोजना प्रभावित हुन सक्नेप्रति स्थानीयहरूले चिन्ता व्यक्त गरेका थिए । मध्यपहाडी लोकमार्गको पहुँच जलविद्युत् आयोजनास्थलसम्म सरकारले पुर्याउने दायित्व हो, उनले भने, त्यस सडकले विद्युत् आयोजनालाई मात्रै फाइदा पुग्नेभन्दा पनि स्थानीयवासीले त्यो सडकको फाइदा लिन सक्नुपर्छ ।सडक पहुँचमा रहेको स्थानीयले कृषि उत्पादन बढाउने, वनजन्य र प्राकृतिकजन्य वस्तुको उत्पादन बढाउने र यसलाई जतिसक्दो साधन स्रोतको उपयोग गरी फाइदा लिन सक्नुपर्ने उनले बताए ।"
तिहारमा चिउरीे घिउ उत्पादन,"मकवानपुर जिल्लाको पश्चिम क्षेत्रमा रहेका चेपाङहरू अहिले चिउरीको घिउ उत्पादन गर्न व्यस्त छन् । चिउरीको घिउ बेचेर उनीहरू तिहारलाई आवश्यक पर्ने खाद्यान्नलगायतका सामग्री खरिद गर्छन् । तिहारमा चिउरीको घिउ बिक्री गर्न पाइने भएकाले उनीहरूलाई खर्च टार्न त्यति समस्या पर्दैन, जति अरू चाडबाड मनाउन पर्छ । मकवानपुरको राक्सिराङ र कैलाश गाउँपालिकामा पर्ने साबिकको काकडा, खैराङ, राक्सिराङ, भार्तालगायत ५ गाविसका चेपाङ साउनभदौमा बिया संकलन गरेर असोज र कात्तिकमा चिउरी पेलेर घिउ उत्पादन गर्छन् । परम्परागत ढंगले नै काठको चेपुवामा चिउरी पेलेर घिउ निकाल्ने गर्छन् । केहीले दसैं खर्चका लागि पनि चिउरी पेलिसकेका छन् । अधिकांश चेपाङलाई चिउरी पेलेर घिउ उत्पादन गर्न अहिले भ्याईनभ्याई छ । चेपाङ जातिसँग अभिन्न रूपमा जोडिएको चिउरीको बोट अधिकांश चेपाङहरूको खोरियामा लगाइएको हुन्छ । छोरीको विवाह भएको चौथो वर्षमा माइतीले विवाह पक्का भएको संकेतको रूपमा छोरीलाई चिउरीको बोट दिने प्रचलन छ । साविकको काकडा र भार्तामा गाविसमा बाक्लो रूपमा चिउरीको बोट छन् चिउरीको घिउ बिक्री गरेर यहाँका चेपाङले आफ्ना आवश्यकता पूर्ति गर्छन् । काकडाका सिंहबहादुर चेपाङले भने, चिउरीका घिउ अहिले गाउँमा नै बिक्री हुन्छ । चेपाङलगायत यस क्षेत्रका बासिन्दाहरूले चिउरीका घिउको तरकारीमा भुटन हाल्ने गर्छन् । सिंहबहादुरले पनि चिउरी पेलेर घिउ निकालिसकेका छन् ।काकडाको सिलिङेका अधिकांश चेपाङहरूको आफ्नो स्वामित्वमा एक दर्जनभन्दा बढी चिउरीका बोट रहेका छन् । ती बोटहरूबाट उनीहरूले साउन र भदौमा बिया संकलन गरेर राखेका थिए । बिया भुटेर काठको चेपुवामा पेल्ने गर्छन् । चेपुवाबाट पेलेर निकाल्दा तेल निस्के पनि पछि जमेर घिउ बन्ने गर्छ । काकडा आइतराम चेपाङले भने, एउटा चिउरीको बोटबाट पाँच केजीसम्म घिउ उत्पादन हुने हुन्छ । गाउँमै प्रतिकेजी ८० रुपैयाँदेखि १०० रुपैयाँसम्म बिक्री हुने गर्छ ।चेपाङहरूसँग चिउरीको घिउ उत्पादन गर्ने अत्याधुनिक मेसिन छैन । उनीहरू घिउ परम्परागत ढंगले उत्पादन गर्न बाध्य छन् । उनीहरूको जीवनशैलीसँग गाँसिएको चिउरीको घिउ उत्पादन आधुनिक ढंगले गर्नका लागि अहिलेसम्म चेपाङहरूलाई कसैले आर्थिक एवं प्राविधिक सहयोग दिएका छैनन् । लामो सयमदेखि चेपाङ समुदायको विकास गर्न सरकारी एवं गंैरसरकारी संस्थाले विभिन्न कार्य गरेको भए पनि उनीहरू अहिलेसम्म काठकै चेपुवामा चिउरीको बिया पेलेर घिउ उत्पादन गर्न विवश छन् । स्वास्थ्यबद्र्धक र औषधिको रूपमा पनि प्रयोग गरिने भएकाले चिउरीको घिउको माग अहिले बढ्दै गएको छ । तर, चिउरीको बोटको संरक्षण अभाव र आधुनिक तरिकाले उत्पादन गर्ने विधि नभएकाले चेपाङहरूले बजारको माग पूर्ति गर्न सकेका छैनन् । चिउरी उत्पादनका लागि जिल्लाको पश्चिमी क्षेत्र हावापानी र जमिनको बनोट उपयुक्त भए पनि चेतनाको अभावले गर्दा चेपाङ जातिले व्यावसायिक रूपमा विकास गर्न सकेका छैनन् । विगतमा भन्दा अहिले चिउरीको बोटबाट कम आम्दानी हुने गरेको छ । चिउरीको ठूलो रूख भए पनि फल कम लाग्ने गरेको छ । चमेरो मासिनेबित्तिकै चिउरीको बोटमा फल कम लाग्न थालेको स्थानीयवासीको ठम्याइ छ । चिउरीको बोटमा फूल फुलेपछि हूलका हूल चमेरा आउँथे अहिले । चमेराहरू आउन पनि छोडे, फल पनि कम लाग्न थालेको धारणा आइतराम चेपाङको छ । चमेराले परागशेचनको काम गर्ने भएकाले उनीहरू मासिएपछि चिउरीको उत्पादन पनि कम हुन थालेको विज्ञहरूको धारणा छ । चेपाङहरूले विगतमा डालाका डाला चमेराहरू मारेर खाएकाले अहिले त्यसको असर चिउरीको उत्पादनमा परेको उनीहरू बताउँछन् । वन्यजन्तुले पनि चिउरीको पाकेको समयमा रूखमा चढेर खाइदिने गर्छ । मुख्यगरी गोसेले रूखमा चढेर पाकेको चिउरी खाइदिने गर्छ ।"
एनआईसीको चामत्कारिक खाता,काठमाडौं (कास) एनआईसी एसिया बैंकले नयाँ योजना ल्याएको छ । तिहारको अवसरमा सुन र चाँदीको उपहारसहित चामत्कारिक बचत खाता योजना ल्याएको बैंकले जनाएको छ । यो बचतमा ७ प्रतिशत वार्षिक ब्यादजर दिइने बैंकले जनाएको छ । यो बचत खाता खोल्ने ग्राहकलाई वार्षिक औसत मौजदात १ लाख भएमा १० ग्राम चाँदीको सिक्का उपहार दिइने र वार्षिक औसत मौजदात २ लाख भएमा ग्राहकलाई २५ ग्राम चाँदीको सिक्का उपहार दिइने बैंकले जनाएको छ ।
सनराइजका थप ५ शाखा,"काठमाडौं (कास) सनराइज बैंकले काठमाडौंको मनमैजु, बाँकेको कोहलपुर र स्याङ्जाको वालिङमा, कैलालीको टीकापुर र लम्की चुहामा शाखा विस्तार गरेको । सोमबार सबै स्थानमा छुट्टाछुट्टै स्थानमा औपचारिक कार्यक्रम गरी शाखाको उद्घाटन गरिएको बैंकले जनाएको छ । हालसम्म १०२ वटा शाखा र १ सय ११ वटा एटीएम पुगेको बैंकले जनाएको छ ।"
तामाकोसीमा चार गुणा बढी आवेदन,"माथिल्लो तामाकोसी आयोजनामा सर्वसाधारणका लागि छुट्याइएको सेयरभन्दा चार गुणा बढी आवेदन परेको छ । आयोजनाले सर्वसाधारणका लागि डेढ अर्बभन्दा बढी लगानीका लागि १ करोड ५० लाख ९० हजार ७ सय ५० कित्ता छुटयाएको थियो । सेयरका लागि सोमबार साँझ ६ बजेसम्म ३ लाख ३६ हजारले आवेदन दिएका सेयर बिक्री प्रबन्धक नागरिक लगानी कोषले जनाएको छ । सर्वसाधारण आवेदनकर्ताबाट ६ अर्ब १० करोड बढी लगानीका लागि आवेदन परेको कोषले जनाएको छ । यो साँझ ६ बजेसम्मको तथ्यांक हो । विभिन्न बैंकमा अनलाइनमार्फत आवेदन दिनेको विवरण अपडेट भएपछि मात्रै पूर्ण तथ्यांक आउने कोषले जनाएको छ ।माथिल्लो तामाकोसी जलविद्युत् कम्पनीले बिहीबारदेखि चार दिनका लागि सर्वसाधारणका लागि सेयर आवेदन खुला गरेको थियो । सर्वसाधारणले ५० कित्तादेखि हजार कित्तासम्म आवेदन दिन पाउने व्यवस्था थियो । यसअघि आयोजनाले आयोजना प्रभावित दोलखावासीको लागि १ अर्ब ५ करोड ९० लाखबराबरको सेयर बाँडफाँड गरिसकेको छ ।दोलखामा निर्माणाधीन ४५६ मेगावाटको माथिल्लो तामाकोसी आयोजना पूर्णरूपमा स्वदेशी लगानी प्रयोग गरी निर्माण गरिंदै छ । पूर्णरूपमा आन्तरिक स्रोतबाट लगानी गरिएको यो पहिलो आयोजना हो ।लागतका हिसाबले पनि आयोजना निकै सस्तो हुने भनी पहिचान गरिएको हो । आयोजनाका लागि ३५ अर्ब लाग्ने अनुमान गरिएको थियो । तर, निर्माणमा भएको ढिलाइले आयोजनाको लागत करिब दोब्बर पुग्ने अनुमान छ ।दस वर्षअघि आयोजनाको लागत ३५ अर्ब २९ करोड ४१ लाख रुपैयाँ अनुमान गरिएको थियो । हाल आयोजनाको लागत संशोधन गर्दै निर्माण अवधिको ब्याजबाहेक ४९ अर्ब २९ करोड ५५ लाख रुपैयाँ कायम गरिएको छ । गत वर्ष असारसम्म आयोजनाको निर्माण अवधिको ब्याज १० अर्ब ४७ लाख ४४ हजार रुपैयाँ छ । अहिलेकै अवस्थामा ब्याजसहित आयोजनाको लागत करिब ६० अर्ब पुग्नेछ । निर्माण अवधिको ब्याज अझै बढ्ने भएकाले आयोजनाको लागत झन्डै दोब्बर पुग्न सक्छ ।आयोजनाबाट २०७३ असारमा विद्युत उत्पादन गर्ने लक्ष्य सहित निर्माण सुरु गरिएको थियो । तर, भूकम्प गएलगत्तै काम प्रभावित भएपछि आयोजनाले विद्युत उत्पादन गर्ने मिति आगामी कात्तिक तय गरिएको छ ।आयोजनाका लागि २५ प्रतिशत लगानी प्रभावित जनता र सर्वसाधारणबाट उठाइएको छ । आयोजनामा नेपाल विद्युत् प्राधिकरण, नेपाल टेलिकम, नागरिक लगानी कोष र राष्ट्रिय बिमा संस्थानको लगानी छ । आयोजनामा प्राधिकरणको ४१, टेलिकमको ६, लगानी कोष र बिमा संस्थानको २२ प्रतिशत सेयर छ । साथै कर्मचारी सञ्चय कोषमा रकम जम्मा रहेका सञ्चयकर्ताहरूको १७ दशमलव २८, कम्पनी र नेपाल विद्युत् प्राधिकरणका कर्मचारीको ३ दशमलव ८४, आयोजनामा ऋण प्रवाह गर्ने संस्थाका कर्मचारीको २ दशमलव ८८ प्रतिशत लगानी छ ।आयोजनाको लागत सुरुमा ३५ अर्ब २९ करोड अनुमान गरिए पनि निर्माणमा भएको ढिलाइ, डलरको भाउ वृद्धि र आयोजनाको डिजाइनमा भएको परिवर्तनका कारण लागत वृद्धि हुने भएको हो ।"
दुवै खिम्तीको बिजुली एकैसाथ,"रामेछापको गोकुलगंगा १ चुचुरेमा निर्माणाधीन १२ मेगावाटको उपल्लो खिम्ती र ७ मेगावाटको अपर खिम्तीले एकैसाथ उत्पादन थाल्ने भएका छन् । हिमालय ऊर्जा विकास कम्पनीबाट प्रवद्र्धित उक्त दुवै आयोजनामा सिभिल, हाइड्रोमेकानिक्स र इलेक्ट्रोमेकानिक्सको काम एकैसाथ भइरहेको छ । दुवै आयोजनाले आउँदो चैतको अन्तिम साताबाट व्यावसायिक उत्पादन थाल्ने गरी निर्माण कार्यलाई तीव्रता दिएका छन् । आयोजनाको सिभिलतर्फ ८० प्रतिशत हाइड्रोमेकानिक्सतर्फ ७० प्रतिशत र इलेक्ट्रोमेकानिक्सतर्फ ७० प्रतिशत कार्य सम्पन्न भइसकेको छ । चुचरेको घ्वाङखोलानजिक बाँध निर्माण गरी पाइपमार्फत खहरेमा निर्माण हुने पावरहाउसमा उपल्लो खिम्ती जलविद्युत् आयोजनाले वार्षिक ७ करोड ३६ लाख १२ हजार ५ सय युनिट विद्युत् उत्पादन गर्ने छ । उक्त आयोजनाको पावरहाउसबाट झरेको पानी र घ्वाङखोलाभन्दा तलका ससाना अन्य खोलाको पानीसमेत थपेर खरानेटारमा निर्माण गरिने अप्पर खिम्ती जलविद्युत् आयोजनाबाट वार्षिक ४ करोड २२ लाख ९१ हजार युनिट विद्युत् उत्पादन हुनेछ । दुवै आयोजनाबाट उत्पादित विद्युत् वर्षायाममा प्रतियुनिट ४ रुपैयाँ ८० पैसा र हिउँद याममा ८ रुपैयाँ ४० पैसामा खरिद गर्ने सम्झौता नेपाल विद्युत् प्राधिकरणले गरेको छ । गर्जाङ सवस्टेसनमा विद्युत् खपतको मिटर रिडिङ हुने गरी सम्झौता भएकाले उक्त आयोजनाबाट उत्पादित विद्युत् प्रसारण लाइनमा हुने लस न्यून हुने जनाइएको छ । आयोजना प्रबन्धक रमाकान्त गौरोका अनुसार उक्त दुवै आयोजनाबाट उत्पादित बिजुली करिब नजिकै रहेको गर्जाङ सवस्टेसनमा जोडिनेछ । उक्त सवस्टेसनबाट रामेछापको देवीटारमा निर्माण हुने न्यू खिम्ती सवस्टेसनमार्फत दुवै आयोजनाको विद्युत् राष्ट्रिय ग्रिडमा जोडिनेछन् । नेपाल विद्युत् प्राधिकरणले गर्जाङ सवस्टेसन र गर्जाङदेखि देवीटारसम्मको १ सय ३२ केभी प्रसारण लाइनको काम गरिरहेको छ । २०७२ चैतबाट निर्माण सुरु भएको दुवै आयोजनामध्ये उपल्लो खिम्तीमा करिब १ अर्ब ९१ करोड ४१ लाख १४ हजार र अप्पर खिम्तीमा १ अर्ब २३ करोड २२ लाख ६० हजार खर्च हुने जनाइएको छ । आयोजनाले प्रभावित क्षेत्रका बासिन्दालाई सेयर बिक्री गर्नेछ । रनअफ रिभर प्रकृतिको उक्त आयोजनाले बाँधदेखि पावरहाउससम्म पानी ल्याउनका लागि पेनस्टक पाइपको प्रयोग गरेको छ । वातावरणीय दृष्टिले उक्त आयोजनाले बस्ती, जंगल र अन्य संरचनामा खासै प्रभावित पार्दैन । घ्वाङखोलादेखि खहरेसम्म र खहरेदेखि खरानेटारसम्म पेनस्टक पाइपमा पर्ने जग्गा र घरको अधिग्रहण गरी जग्गावालालाई क्षतिपूर्ति दिइसकेको जनाइएको छ । आयोजनालाई आवश्यक पर्ने अन्य संरचनाका लागि नेपाल सरकारले जग्गा उपलव्ध गराएको छ । उक्त दुवै आयोजना सकेपछि घ्वाङखोलाभन्दा माथि अर्को आयोजना निर्माण गर्नेतर्फ प्रक्रिया अघि बढेको गाउँपालिका अध्यक्ष खड्गबहादुर सुनुवारले जनाएका छन् । सुनुवारका अनुसार प्रदेश सरकारले यो वर्ष ठोसे जलाशययुक्त आयोजनाको सम्भाव्यताका लागि समेत बजेटको व्यवस्था गरेको छ । उक्त आयोजना सम्भाव्य देखियो भने १ हजार मेगावाट विद्युत् उत्पादन हुने लक्ष्य छ । खिम्ती खोलाको पानीबाट यसअघि नर्बेजियनको लगानीमा खिम्ती जलविद्युत् आयोजनाले ६० मेगावाट विद्युत् उप्पादन गरिरहेको छ ।"
युआन कमजोर बन्दा व्यापारमा असर,"हङकङ (एएफपी) चीनको मुद्रा युआनको मूल्य यस दशककै सबैभन्दा कमजोर अवस्थामा पुगेको छ । गत साता एक अमेरिकी डलर बराबर ६९६ युआनको दर कायम रहेको र ब्यापार विवाद रहादासम्म चिनियाा युआन कमजोर नै रहने सम्भावना भएको केजिआई एसियाका कार्यकारी निर्देशक बेन कोङले ब्लुमवर्गलाई बताए ।अमेरिकी डलरसागको अवमूल्यनसागै चिनियाा नागरिकले अमेरिकी ब्यापार युद्ध र कमजोर बन्दै गरेको अर्थतन्त्रप्रति चिन्ता व्यक्त गरेका छन् । अमेरिकी डलरसागको मुल्यमा सन् २००८ को मे महिनापछिकै कमजोर अवस्थामा पुगेको हो । चीनले भने आफ्ना नागरिकलाई यूआनको अवस्था सोचिएभन्दा बढी अर्थात् प्रति डलर ७ युआन कायम हुने जनाएको छ । यो बेइजिङको बजारलाई मनोवैज्ञानिक प्रभाव पर्न नदिन गरिएको कदम हो ।तर ब्रेकिङ ७ ले अमेरिकी डलरसागको कमजोर अवस्थाप्रति चिनियाा बजारको व्यवसायिक विश्वास थप गुम्नसक्ने आाकलनसमेत गरिएको छ । अमेरिकाले भने चीनले यूआनलाई थप कमजोर हुन दिने र यसको कारक तत्व चिनियाा सामानमाथि अमेरिकाले कर वृद्धिलाई देखाउने र यसअघि गर्दै आएको मौद्रिक म्यानिपुलेसनलाई वैध बनाउने रणनीति भएको दावी गरेको पनि कार्यकारी निर्देशक कोङले बताए । अमेरिका भने चिनियाा यूआनमा अहिले मात्र प्रभाब परेको नभै यस पहिल्यै चिनियाा मुद्राको अवमुल्यन भएको दावी गरेको छ । चीनले विश्व समुदायलाई झुक्काएको आरोप अमेरिकाको छ । हुनत: अमेरिकी डलरसाग युआनको अवस्था निकै खस्केका समाचारहरू यस पहिल्यै पनि आउने गरेका थिए ।अमेरिकामा चिनियाा सामानको कर वृद्धिका कारण चीनले मूल्य बढाउनुको सट्टा आफ्नो सामानलाई सस्तोमा अर्थात् कम नाफा लिएर बजार नगुमाउने रणनीति चीनको रहेको शङ्का अमेरिकाले गरेको छ ।मूल्य स्थिर रहने चीनको दाबी चीनले युआनको दैनिक मूल्य निर्धारण गर्न कडाई गरेको छ । गत मङ्गलबार राज्य सञ्चालित इकोनोमिक इन्फर्मेसन डेलीको प्रथम पृष्ठमा प्रकाशित समिक्षात्मक लेखमा अधिकारीहरूले अमेरिकी मूल्यसाग सात युआन कायम गर्ने तर यसबाट तल झर्न नदिइने उल्लेख छ ।चीनको खर्च सन्तुलनका लागि रहेको बजेट छोटो समयमा सकिइहाल्ने अवस्था भने छैन । वर्तमान मौद्रिक अधिकारीहरूसाग बजारलाई स्थिर राख्ने सङ्कल्प तथा शक्ति रहेको जनाउादै चीनमा यस समय परिवर्तनसाग सामना गर्ने प्रशस्त नीतिगत आधारहरू रहेका उनले बताए ।अमेरिकी राष्ट्रपति डोनल्ड ट्रम्पले बेइजिङको ब्यापार नीति परिवर्तन गर्न बाध्य पार्ने उद्देश्यले वासिङ्टनले चिनियाा सामानमाथि अर्बौं डलर बराबरको कर थोपरेको छ तर प्रतिक्रियामा अमेरिकामाथि लगाइएको कर अन्यायपूर्ण भएको ट्रम्पको दावी छ । ब्यापार विवाद रहादासम्म चिनियाा युआन कमजोर नै रहने सम्भावना भएको केजिआई एसियाका कार्यकारी निर्देशक बेन कोङले ब्लुमवर्गलाई बताए ।कोङले थपे, चिनियाा अधिकारीले पहिल्यै सङ्केत गरिसकेका छन् कि उनीहरूले प्रति अमेरिकी डलरसाग आफ्नो मुद्रालाई सात युआनभन्दा तल नझार्ने बताएका छन् । युआन घटेपनि सातको हाराहारीमा पुग्ने हो त्योभन्दा घट्ने अवस्था भने अहिलेलाई छैन ।वासिङ्टनले चाहिा चीनलाई मुद्राको अवैध नियन्त्रण गरेको औपचारिक रूपमै घोषणा गरेको छ जसले ब्यापार युद्धलाई थप चर्काउने अवस्था छ तर युआनको कमजोर अवस्था बेइजिङको विदेशी विनिमय नीतिप्रति चासो देखाउादै आएको छ । विश्वका शक्तिशाली अर्थतन्त्र चीन र अमेरिकाको ब्यापार युद्धले बााकि विश्वसमेत तरङ्गित बनेको छ ।"
सिमिसिदाङ हिमाल हेर्न पर्यटक,"अरनिको राजमार्गअन्तर्गतको जिरोकिलो खण्ड प्रवेशपछिको मेलम्ची बजारको उकालो सडक पार गरेपछि हेलम्बु गाउँपालिकाको किउल सुरु हुन्छ । किउलको मनमोहक बस्ती नियालेपछि तिम्बुको र्तातुङ, लाम्दो, घोप्टेघ्याङ हँुदै पाकेडाँडामा पाइला टेक्नेबित्तिकै मनमोहक सिमिसिदाङ हिमालले स्वागत गर्न भ्याइसकेको हुन्छ । २० किलोमिटरको थकानलाई हयोल्मो संस्कृतिको पवित्र देव सिमिसिदाङ, गणेश हिमशृंखलाले एकैसाथ मेटाइदिन्छ, हिमालको अवलोकन गरेपछि जर्मनीबाट घुम्न आएका क्युरिक लेटले भने । उनले पहिलो पटक सिमिसिदाङलाई हेर्दा आफ्ना लागि भनेर वर्षौंदेखि हिमालले पर्खिरहेको अनुभूति भएको सुनाए । सिन्धुपाल्चोक र रसुवाको सीमा भेगमा पर्ने सिमिसिदाङ हिमालको बारेमा हयोल्मो धार्मिक ग्रन्थमा पवित्र पर्वतको रूपमा उल्लेख छ । यहाँबाट सिमिसिदाङ, गणेशजस्ता दर्जनौं हिमशृंखलाको सुन्दरता चहार्दै रसुवाको गोसाइँकुण्ड पुग्नुको मज्जा नै बेग्लै, उनले भने । ३ हजार ४ सय ५० मिटरको उचाइमा रहेको पाकेडाँडा पुगेपछि हरियालीबीच रहेको सुन्दरतम हिमालको दुश्य हेर्न पाइने लोभले यो मार्ग भएर गोसाइँकुण्ड आएको अमेरिकी नागरिक सुलेन चिजको कथन छ । हाम्रो मुख्य लक्ष्य गोसाइँकुण्ड पुग्नु हो तर यहाँको सिमिसिदाङको मज्जा बेग्लै छ, उनले भनिन् । हेलम्बुबाट गोसाइँकुण्ड पुग्नका लागि झन्डै आधा दर्जन पर्यटकीय पदमार्ग बनाइएका छन् । तर, धेरै मन लोभ्याउने दृश्य हेर्न पाउने कारणले यो मार्ग भएर जाने पर्यटकको जमात बाक्लो हुने गरेको छ । यहाँको हिमाल दिनभर हेरिसकेपछि भोलि रेडपाण्डा, डाँफे, मुनाललाई भेटेर गोसाइँकुण्ड पुग्ने प्याकेज राखेको सामूहिक रूपमा आएकी सुलेनले सुनाइन् ।लाङटाङ राष्ट्रिय निकुञ्जभित्र पर्ने हेलम्बु७ स्थित होटेल ग्रिन भ्यू बाट केही मिनेट हिँडेपछि हेलम्बु हिलटप भ्यू बाट अन्य धेरै हिमालको अवलोकन गर्न सकिनेछ । पाकेडाँडाको केही परको जंगलमा विभिन्न दुर्लभ जीवजन्तु हेर्नसमेत पाइन्छ, होटल ग्रिन भ्यू एन्ड लजका कालु शेर्पा लामाले भने । आकर्षणको केन्द्रविन्दु हिमालमय वातावरणसँगै रेडपान्डा, डाँफे, मुनाल, घोरल, मृग, याकचौंरीलाई पनि नियाल्न सकिने उनले बताए । त्यस्तै घुम्न आउनेलाई हेलिचार्टर, कुटुम्साङसम्म जिपको व्यवस्था गरेका छौं, शेर्पाले भने । कुटुम्साङबाट ३ घन्टा ३० मिनेटको यात्रापछि यस स्थानमा पुग्न सकिने उनको भनाइ छ । हेलम्बुको जुनसुकै मार्गबाट आएभन्दा पाकेडाँडाबाट आउँदा हिमालले लोभिने गर्दा घुम्न गाइड र बस्नका लागि होटल, लजको व्यवस्था गरिएको छ । हेलम्बु गाउँपालिकाका प्रमुख निमाग्याल्जेन शेर्पाका अनुसार यो मार्गमा २० किलोमिटर बराबरको पर्यटकीय पदमार्ग बनाइएको छ । अर्को मार्ग मेलम्चीघ्याङ, ठाडेबाटी हुँदै गोसाइँकुण्ड पुग्ने बाटो १५ किलोमिटर मात्रै रहको छ, शेर्पाले भने । कुटुन्साङ, मांगेन्, दोबाटो, ठाडेबाटी हँुदै गोसाइँकुण्ड लगभग २० किमि बनाइसकिएको उनले प्रस्टयाए । सबै पर्यटकीय पदमार्गको रूपमा खुड्किलो बनाइएको छ । गाउँपालिकाले यी तीनैवटा बाटोमा पदमार्गलाई भूकम्पपछि मर्मत लगभग अन्तिम चरणमा पुर्याएको छ । हाल होमस्टे हयोल्मो संस्कृति झल्कने अभियानको रूपमा हेलम्बु लागिरहेको छ । पर्यटकीय मार्गमा ठाडेबाटी, सिमिसिन्दाङ हिमाल हुँदै लाङटाङ क्षेत्र जोड्ने लक्ष्य राखेको छ । यसमा ५० लाख रुपैयाँ बजेट छुटयाइएको छ, उनले भने । नेपालकै अत्यधिक पर्यटक जाने तेस्रो गन्तव्यको रूपमा मानिएको लाङटाङबाट पर्यटक भित्र्याउने लक्ष्य राखेको छ । लाङटाङको गन्जला पास गरेर गुरु रेन्पोछेको ने रहेको डुब्कु, आमायांग्री, शेर्माथान, हेलम्बु आउने वातावरण मिलाउने कार्यक्रम बनाइरहेको गाउँपालिकाले बनाएको छ । सरकारले पर्यटकीय गन्तव्यको रूपमा छनोट गरेको हेलम्बुमा वार्षिक ३६ हजार पर्यटक पदमार्गको आनन्द लिँदै बस्तीदेखि विभिन्न धार्मिकस्थल अवलोकन गर्ने गर्थे । आहिले पूर्वाधार र धार्मिक मन्दिरको धमाधम निर्माण भइरहँदा दैनिक ५० पर्यटक आउने गरेका छन् ।"
प्रतिद्वन्द्विताको होडमा पारस र शरद,"घरेलु क्रिकेटको मैदानमा पारस खड्का र शरद भेषावकरको ठूलै प्रतिद्वन्द्विता छ । नमस्ते पोखरा प्रिमियर लिग (पीपीएल) क्रिकेटको मंगलबार हुने फाइनलले यी दुईको त्यही प्रतिद्वन्द्वितालाई निरन्तरता दिनेछ । विश्व क्रिकेट लिग डिभिजन ५ देखि वानडे अन्तर्राष्ट्रिय मान्यतासम्मको यात्राले पारसलाई नेपाली क्रिकेटको सफल कप्तान बनाएको छ । घरेलु क्रिकेटमा उनलाई शरदले नेतृत्व होडमा ठूलो चुनौती दिएका छन् । फ्रेन्चाइज क्रिकेटमा शरद उत्तिकै सफल कप्तान हुन् । त्यसैले पारस र शरदमा घरेलु क्रिकेटमा को बढी सफल कप्तान भन्ने प्रतिस्पर्धा देखिन्छ । फ्रेन्चाइज क्रिकेटको चारवर्षे यात्रामा शरदले नेतृत्व गरेको टिम सबै ५ प्रतियोगिताको फाइनल पुगेको छ । त्यसमा दुई उपाधि संलग्न छ । हारेको दुई फाइनल पारसको टिमविरुद्ध नै छ । एकपल्टमात्र भएको वानडे संरचनाको नेपाल प्रिमियर लिग शरदको टोली पञ्चकन्या तेजले जितेको थियो । त्यसलाई निरन्तरता दिँदै शरदप्रेरित पञ्चकन्याले ट्वान्टी२० संरचनाको एभरेस्ट प्रिमियर लिग (ईपीएल) जित्यो । यो दुवै स्पर्धामा पारसको टोली फाइनल पुग्न सकेन । पारस नेतृत्वको टिम चौराह धनगढीले उपाधि सुरुआत धनगढी प्रिमियर लिग (डीपीएल) बाट गर्यो । फाइनलमा शरदको विराटनगर किंग्सलाई नै हराएको थियो । त्यसले ईपीएलमा पनि निरन्तरता पायो । विराटनगर वारियर्सले नाटकीय फाइनलमा बाजी मार्यो । उपविजेता बन्ने टोली भैरहवा ग्लाडियर्स थियो, जुन शरदको कप्तानीमा थियो । डीपीएलको पछिल्लो संस्करणमा शरदले पारिवारिक कारण खेलेनन् । अघिल्लो सिजनमा विराटनगरको नेतृत्व उनकै जिम्मामा थियो । उपाधिको प्रमुख दाबेदार मानिएको विराटनगर राउन्ड रोबिनबाटै बाहिरियो । आफ्नो कप्तानीमा पारस तेस्रोपल्ट फाइनल खेल्दै छन् । फेरि शरदसँग फाइनल खेल्नुलाई पारस एउटा संयोगमात्र मान्छन् । टिमहरू अरु पनि राम्रा छन् तर हाम्रो टिम राम्रो गरेर फाइनल पुग्न सफल भएको छ । नेपालबाट खेल्दा सँगै खेल्ने हो, घरेलु क्रिकेटमा खेल्दा एकापसमा आमनेसामने भइहालिन्छ, चितवन राइनोजका कप्तान पारसले भने, एउटा राम्रो प्रतियोगिता भएको छ । अबको काम भनेको त्यसलाई अन्त्य दिनु हो ।पारससँगको प्रतिद्वन्द्वितालाई भने शरद एउटा अर्को खेलमात्र मान्छन् । मान्छेहरूले जसरी लिए पनि हामी मैदानमा व्यावसायिक हिसाबमा उत्रन्छौं । अब एउटा खेल हो, धेरै दबाब लिनुभन्दा पनि फाइनलको मज्जा लिनुपर्छ जस्तो लाग्छ, पोखरा पल्टनका कप्तान शरद भन्छन्, यति ठूलो प्रतियोगिता, यति ठूलो सहरमा भइरहेको छ र राम्रो प्रतिकृया आइरहेको छ । सबैभन्दा ठूलो भनेको आयोजक र यसमा आबद्धहरूलाई धन्यवाद दिनुपर्छ । यसको सकारात्मक प्रतिक्रिया नेपालबाट मात्र होइन विदेशी खेलाडी र प्रशंसकबाट पनि आइरहेको छ ।राउन्ड रोबिनको समाप्तिमा पोखरासँगै चितवन राइनोज, हुलास काठमाडौं रोयल्स र एक्सपर्ट धनगढी ब्लुजको समान ६ अंक थियो । पोखरा राम्रो रनरेटमा फाइनल पुग्यो । चार टोलीमा सबैभन्दा कमजोर रनरेट रहेको धनगढी दोस्रो चरण पुग्न असफल भयो । पोखराले पहिलो चरणको अन्तिम खेलमा काठमाडौंको चुनौतीलाई ४ विकेटले पन्छाउँदा टोली राम्रो रनरेटका कारण शीर्षस्थानमा रहयो । चितवनले इलिमिनेटरमा काठमाडौं रोयल्सलाई ६ विकेटले हराएको हो । पारसको टोली पहिलो दुई खेलमा पराजित भएको थियो । त्यसमा पोखरासँग पाएको ५ विकेटको हार पनि छ । चितवनको यात्रा डेढ वर्षअघि धनगढीमा डीपीएलको पहिलो संस्करणमा पारसकै नेतृत्वको टिम धनगढीसँग मिल्दोजुल्दो छ । पहिलो तीन खेल हारेको धनगढीले त्यसपछि लगातार ५ खेल जितेर उपाधि नै उठाएको थियो । पहिलो दुई खेल हारेको चितवनले पोखरामा त्यसपछि लगातार ४ खेल जित्दै फाइनलमा उभिएको हो । पारस विगततर्फ फर्कन चाहँदैनन् । पहिला के भयो भनेर पछि के हुन्छ भन्ने होइन । फाइनल हामीले राम्रो खेल्नुपर्छ, पहिलो दुई खेलको नतिजापछि आफ्नो टोलीका लागि हरेक खेल फाइनलसरह खेलेको स्मरण गर्दै पारसले भने, एउटा टिमका रूपमा हामीले राम्रो खेलेका छौं । आशा छ यही लयलाई निरन्तरता दिँदै सकारात्मक नतिजा निकाल्छौं । उनका समकक्षी शरद फाइनल पुगेपछि उपाधिका लागि तयार रहेको जनाउँछन् । जुन लक्ष्य बोकेर आएका थियौं, त्यो पूरा गर्न एक कदम बाँकी छ । यो अवस्थामा एउटा अर्को सफलतालाई हामी व्यग्र छौं, उनले भने । शरदलाई घरेलु समर्थकको पनि साथ छ । क्रिकेट संस्कार नभएकाले पीपीएल सुरु हुनुअघिसम्म पोखरामा दर्शक आउने खासै अनुमान गरिएको थिएन । तर दिनहुँ हजार१५सय दर्शक पोखरा रंगशालामा आएका छन् । त्यसमा धेरैको समर्थन घरेलु टोली पोखरा पल्टनलाई छ । मलगायत मेरो टोलीेका खेलाडी सबै घरेलु टोलीबाट खेल्न पाएकाले भाग्यमानी छन् । घरेलु टिमको त्यो समर्थन मैदानमा पनि देख्न सकिन्छ, सबैले झण्डा बोकेर हाम्रो टिमलाई समर्थन गर्दै हुटिङ गरिरहनुभएको छ । त्यसले निश्चय पनि ऊर्जा थप्छ, शरद घरेलु समर्थकलाई टिमको अतिरिक्त सदस्यका रूपमा व्याख्या गर्छन् । प्रतियोगिताको सर्वाधिक विकेट लिने खेलाडीको सूचीमा शीर्ष ३ मध्ये दुई बलर चितवनका छन् । स्थानीय हिरो करण केसीले ११ र सन्नी पटेलले ९ विकेट लिइसकेका छन् । सन्नी चितवनका लागि सेतु भएर आएका छन् । विराटनगर टाइटन्ससँगको राउन्ड रोबिनको अन्तिम खेल र काठमाडौंसँगको इलिमिनेटरमा उनको ब्याट र बल दुवै चम्किएको थियो । विराटनगरसँग २४ बलमा अर्धशतक बनाएका उनले बलिङमा प्रतिओभर ३ रनमात्र दिए । पोखराका देव्रेहाते स्पिनर ललितनारायण राजवंशी सर्वाधिक विकेट लिनेको दौडमा चौथो स्थानमा छन् । उनले ९ र तीव्र गतिका बलर रशिद खानले ७ विकेट लिएका छन् । कप्तान पारसको ब्याट खासै चल्न नसकेको अवस्थामा सन्नीले चितवनलाई थेगेका छन् । चितवनका प्रशिक्षक राजु खड्का आफ्नो टोलीले जुन हिसाबले पछिल्ला खेलहरू खेलिरहेको छ, त्यसअनुरुप उपाधि हकदार रहेको जनाउँछन् । पारस बिग म्याच का खेलाडी भएकाले फाइनलमा चल्ने उनको अपेक्षा थियो । ब्याटिङमा विदेशी खेलाडीको दबदबा छ । पोखराका रविइन्दर सिंहले सर्वाधिक १ सय ७० रन बनाएका छन् । चितवनका सन्नीले १ सय ५१ र हरिशंकर शाहले १ सय ४३ रन बनाइसकेका छन् । पारसले ६ खेलमा ९६ रनमात्र बनाउन सकेका छन् । खेल हो, हामीले नियन्त्रण गर्ने भनेको आफ्नो प्रदर्शन हो । नतिजाबारे सोच्नुभन्दा पनि हामीले के गर्ने हो त्यो महत्त्वपूर्ण हो जस्तो लाग्छ । आफ्नो काम पूरा गर्यो भने नतिजा राम्रो आइहाल्छ, फाइनललाई लिएर शरद भन्छन्, टिमको माहोल राम्रो छ, त्यही भएर पनि थोरै समयमा एकजुट हुनसक्यौं र एकरुपको प्रदर्शन गर्न सकिरहेका छौं । अब एउटा खेल बाँकी हो । राम्रो हुन्छ भन्ने आस छ । उनी आफ्नो टोलीका खेलाडीमा पनि फाइनल पुगेपछि थप आत्मविश्वास बढेको जनाउँछन् । पीपीएल नगद पुरस्कारको हिसाबमा नेपालको सबैभन्दा ठूलो प्रतियोगिता हो । मंगलबार हुने फाइनल विजेताले २७ लाख रुपैयाँ जित्नेछ । उपविजेताको भागमा १० लाख पर्नेछ । पुरस्कार रकम एक ठाउँमा रहला तर पीपीएलको फाइनल नतिजाले भने पारस र शरदलाई घरेलु क्रिकेटमा को सफल कप्तान हो भनेर उभ्याउने छ ।"
चण्डी युवालाई उपाधि,"पोखरा (कास) आफ्नो १५ औं वार्षिकोत्सवका अवसरमा कास्कीको अन्नपूर्ण गापा७ को देउराली युवा क्लबद्वारा आयोजित भलिबल प्रतियोगिताको उपाधि सावेतको चण्डी युवा क्लबले जितेको छ । हिमालय माविको कोर्टमा सोमबार फाइनलमा सावेतले बागलुङको संगम युवा क्लबलाई २५२३, २५२३, २५१७ को सोझो सेटमा हरायो । विजेताले ४० हजार र उपविजेताले २५ हजार पाए ।"
कराँते खेलाडी छनोट,"काठमाडौं (कास) इन्डोनेसियामा हुने १५ औं एसियाली प्यासिफिक सितोरियो कराँते च्याम्पियनसिपलाई ९ खेलाडी छनोट गरिएको छ । नेपाल सितोरियो कराँते संघले आयोजना गरेको छनोट प्रतियोगिताबाट छानिएका खेलाडीमा ४ महिला छन् । सबै आफ्नो स्पर्धामा विजेता हुन् ।इन्डोनेसियाको जकार्तामा नोभेम्बर २१ देखि २५ सम्म च्याम्पियनसिप हुनेछ । पुरुष एकल कातामा आर्मीका पर्शुराम बाँस्तोलाले फाइनलमा आफ्नै विभागका प्रवीण मानन्धरलाई हराए । पुरुष ५५ केजीमुनि पुलिसका विजय श्रेष्ठ विजेता भए । उनले फाइनलमा प्रहरीकै सोनाम लामालाई हराए ।पुरुष ६० केजीमुनि काठमाडौंका अनिश लामा, ६७ केजीमुनि केन्द्रीय डोजोका आशिष थापा र ८४ केजीमाथि एपीएफ क्लबका डिगम्बरप्रसाद पन्त विजयी भए । फाइनलमा अनिशले सन्तोष राई, आशिषले रुरिहाङ डऽमी र डिगम्बरले ईश्वरधन राईलाई हराए । पराजित तीनै खेलाडी खोटाङका हुन् ।महिला एकल कातामा प्रहरीकी चन्चला दनुवारले आर्मीकी रिना श्रेष्ठलाई हराउँदै जकार्ता यात्रा पक्का गरिन् । चन्चलाले एसियाडकी प्रतिस्पर्धी हुन् । महिला ५० केजीमुनि आर्मीक कुसुम खड्का विजेता भइन् । उनले फाइनलमा आर्मीकै मिस्ली श्रेष्ठलाई हराइन् । ५५ केजीमुनि एपीएफकी मनीषा चौधरीले खोटाङकी विद्याकला राईलाई हराएर यात्रा पक्का गरिन् । ६१ केजीमुनि आर्मीकी सनी तामाङ छनोट भइन् ।सनीले पुलिसकी सुनीता महर्जनलाई हराइन् ।आइतबार एकदिने छनोटमा ६१ पुरुष र ४५ महिला खेलाडीले प्रतिस्पर्धा गरेका थिए ।"
पुलिस क्लब विजयी,नवलपुर (कास) कोल्हुवामा जारी राइनो संरक्षण गोल्डकप फुटबलमा सोमबार नेपाल पुलिस क्लबले डिफेन्डिङ च्याम्पियन सीएमजी संकटामाथि १० विजय नतिजा निकालेको छ । खेलको १३ औं मिनेटमा पुलिसका अभिषेक रजालले गरेको गोल नै खेलको निर्णायक बन्न पुग्यो । संकटा दोस्रो हाफमा आक्रामक देखिए पनि गोल फर्काउन सकेन । खेलको म्यान अफ द म्याच निर्णायक गोलकर्ता अभिषेक रिजाल भए । मंगलबार आयोजक नवलपरासी र वीरगन्ज युथ एकेडेमीबीच प्रतिस्पर्धा हुनेछ ।
युथ एथलिट क्याम्प,"काठमाडौं (कास) जुनियर खेलाडीमा रहेको प्रतिभाको स्तरवृद्धि गर्ने उद्देश्यले राखेपअन्तर्गत नेपाल खेलकुद विज्ञान प्रतिष्ठान (सान) द्वारा सञ्चालित युथ एथलिट कोचिङ क्याम्प सोमबार सकिएको छ । क्याम्पमा २०७२, २०७३ र २०७४ सालमा आयोजित राष्ट्रपति रनिङ सिल्डको व्यक्तिगत स्पर्धाका ७२ विजेता खेलाडी सहभागी थिए । तेक्वान्दो, कराँते, उसु र एथलेटिक्सका खेलाडीलाई सम्बन्धित खेलका प्रशिक्षकले १० दिनसम्म उपत्यकामा प्रशिक्षण दिएका थिए । प्रशिक्षणमा कराँतेमा अनिश लामा र विमला नेपाली, उसुमा प्रवीण लामा र अस्मिता श्रेष्ठ, तेक्वान्दोमा शैलेश गिरी र आयशा लामा तथा एथलेटिक्समा विकास खाँड ठकुरी र जयरानी थारु उत्कृष्ट भएका छन् । उत्कृष्ट सबैले जनही ३ हजार रुपैयाँ पाए ।"
