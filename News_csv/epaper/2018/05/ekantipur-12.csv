शीर्षक,विवरण
अब कुनै असमझदारी छैन,"प्रधानमन्त्री मोदीले पाँच साताअघि भारतमा भएका छलफलअनुसार काम अघि बढेको र केही सुल्झिसकेको जानकारी दिए । नेपाल ल्यान्ड लक्ड होइन, ल्यान्ड लिंक्ड कन्ट्री हो, उनले भने, वाटर लिंकलाई साकार पार्न हरसम्भव उपायका लागि भारत प्रतिबद्ध छ । उनले कृषिमा सहयोगबारे भारतका कृषिमन्त्रीले तत्काल प्रक्रिया अघि बढाउने बताए । रक्सौलकाठमाडौं रेल सेवाको सर्भे तत्काल सुरु गर्ने जानकारी दिए । त्यस्तै नेपालभारत वाणिज्य सन्धि पुनरावलोकन गर्ने र भक्तपुर क्यान्सर अस्पतालमा भारतमा विकसित अत्याधुनिक रेडियोथेरापी जडान गर्ने घोषणा गरे । ओलीका साथ ९०० मेगावाटको अरुण तेस्रो शिलान्यास गरेका मोदीले भने, यो परियोजना नेपालमै सबभन्दा ठूलो लगानीको हुनेछ । यसले रोजगारीको अवसरसमेत सिर्जना गर्नेछ । पञ्चेश्वर र अन्य परियोजनाका काम पनि अघि बढाइने जानकारी दिए । उनले थपे, अब नेपालभारत सम्बन्ध सडक, रेल, ट्रान्समिसन, सञ्चार हाइवे र तेल पाइपलाइनबाट जोडिँदै अघि बढ्नेछ । खुला सीमाको दुरुपयोग हुन नदिने दुवै सरकार उत्तिकै प्रतिबद्ध रहेको उनको भनाइ थियो । नेपालको साथ भारतको सम्बन्ध दुई सरकारको सम्बन्धभन्दा धेरै माथि छ, प्रधानमन्त्री मोदीले भने, जनजनबीचमा समेत गहिरो सम्बन्ध छ । उनले तीनै तहको निर्वाचन सम्पन्न गरेर नेपालले एक स्वर्णिम इतिहास बनाएको बताए । समृद्ध नेपालका लागि भारत भरपुर समर्थन गर्छ । समावेशी विकास र आर्थिक समृद्धिका लागि भारतका सवा सय करोड जनताका तर्फबाट शुभकामना व्यक्त गर्दछु । पुराना सहमति र सम्झौता अब अघि बढ्छन् : ओली सम्बोधनका क्रममा प्रधानमन्त्री ओलीले नेपाल र भारतबीचको सम्बन्ध गहिरो र प्राकृतिक रहेको बताए । मोदीसँग सम्बन्ध र साथित्वका विषयमा छलफल भएको बताउँदै यसलाई विकासको सहकार्यमा थप सशक्त बनाउने सहमति भएको उल्लेख गरे । दुईपक्षीय विश्वासलाई अझ उच्च बनाउने र दुवै पक्षलाई फाइदा हुने काम अघि बढाउन नेपाल तयार रहेको उनको भनाइ थियो । दुई प्रधानमन्त्रीको भेटमा पहिला भएका समझदारीलाई अघि बढाउनेबारे समीक्षा भएको उनले बताए । इनल्यान्ड वाटरवेज, कृषिमा सहकार्य, रेलमार्गमा आन्तरिक रूपमा काम भइरहेको उनले स्पष्ट पारे । अर्गानिक फार्मिङलाई अघि बढाउने विषयमा पनि छलफल भएको र त्यसमा शीघ्र काम हुने स्पष्ट पारे । अरुण तेस्रोको संयुक्त शिलान्यास गरेर विकासको प्रक्रिया अघि बढेको संकेत गरेको उल्लेख गर्दै उनले भने, सहकार्य र पुराना सम्झौताहरू अब अघि बढ्नेछन् । ट्रान्समिसन लाइनदेखि धेरै विषयमा छलफल भइरहेको छ । भारतीय पक्षको पूर्वाधारका कारण नेपाली भागमा भएको डुबानको विषयमा पनि छलफल भएको उनले जानकारी दिए । मनसुन अगावै यसमा संयुक्त टोलीले काम गरेर समस्याको समाधान खोजिनेछ । दुवै पक्ष यसमा सहमत छौं, उनले भने । भारत नेपालको सबैभन्दा ठूलो व्यापारिक साझेदार रहेको उल्लेख गर्दै उनले भने, हाम्रो व्यापार घाटा बढदो छ । यसलाई सम्बोधन गर्न भारतकै साथ र सहयोग लिनेछौं । नेपालमा रहेको भारतीय मुद्रा सटहीको समाधानबारे पनि छलफल भएको छ । त्यस्तै कार्गोका समस्याबारे पनि छलफल भएको बताए । ४ हवाई रुट दिन तत्काल प्रक्रिया अघि बढाउन भारत तयार रहेको उनले स्पष्ट पारे । महाकाली नदीमा पुल निर्माण प्राथमिकतामा रहेको उल्लेख गरे । भूकम्पपछि भारतले देखाएको सदासयतामा ओलीले मोदीलाई धन्यवाद दिए । प्रधानमन्त्री ओलीले भारतीय प्रधानमन्त्री मोदीसँग नजिक रहेर काम गर्ने उल्लेख गर्दै भने, सहकार्य र सद्भावले नै सम्बन्ध उचाइमा पुग्ने हो । सम्बन्ध सकारात्मक रूपमा अघि बढेको छ ।जनकपुरबाट काठमाडौं ओर्लेका मोदीलाई त्रिभुवन अन्तर्राष्ट्रिय विमानस्थलमा परराष्ट्रमन्त्री प्रदीप ज्ञवालीले स्वागत गरेका थिए । त्यसपछि उनी सिधै हयात होटल पुगे । सोही होटलमा उनी बस्नेछन् । त्यहाँ उनीसँग परराष्ट्रमन्त्री ज्ञवालीले शिष्टाचार भेट गर्दै भ्रमण तालिका प्रस्तुत गरेका थिए । त्यसपछि दुईपक्षीय विषयमा छलफलसमेत भएको थियो । त्यसपछि मोदीको सम्मानमा टुँडिखेलमा गार्ड अफ अनर भएको थियो । लगत्तै मोदीले उपराष्ट्रपति नन्दबहादुर पुनसँग शिष्टाचार भेट गरे । त्यसपछि उनी राष्ट्रपति विद्यादेवी भण्डारीसँग शिष्टाचार भेटका लागि शीतल निवास पुगे । शीतल निवासमा आपसी हितका विषयमा छलफल भएको र उनले राष्ट्रपतिलाई भारत भ्रमणको निमन्त्रणा दिएको स्रोतले जनायो ।लामो प्रतीक्षापछि पूर्वप्रधानमन्त्रीसँग भेटवार्ता भारतीय प्रधानमन्त्री नरेन्द्र मोदीलाई होटल द्वारिकाजमा ४५ मिनेट कुरेर सात पूर्वप्रधानमन्त्रीले संयुक्त भेट गरेका छन् । उनीहरूलाई दिइएको समयमा त्यहाँ पुगे पनि प्रधानमन्त्री ओलीसँगको मोदीको वन अन वान वार्ता र डेलिगेसन स्तरमा भएको दुईपक्षीय छलफल लम्बिएकाले पालो पर्खनु परेको हो । तिनमा पूर्वप्रधानमन्त्रीहरू शेरबहादुर देउवा, पुष्पकमल दाहाल, माधवकुमार नेपाल, झलनाथ खनाल, बाबुराम भट्टराई, लोकेन्द्रबहादुर चन्द र मन्त्रिपरिषदका पूर्वअध्यक्ष खिलराज रेग्मी थिए । उनीहरूसँग नेपालको पछिल्लो राजनीतिक अवस्था र विकासबारे छलफल भएको स्रोतले बतायो । मोदीले शनिबार मुक्तिनाथबाट फर्केपछि पनि राजनीतिक भेटघाट गर्नेछन् ।"
जनकपुरलाई अर्ब,"उनले जनकपुरको स्वच्छता अभियानमा पनि भारत सरकार साझेदार हुन तयार रहेको बताए । रामायण सर्किट प्रधानमन्त्री केपी ओलीसँगै उद्घाटन गरेका भारतीय समकक्षी मोदीले नेपाललाई बुद्ध र जैन सर्किटसँग पनि जोड्ने घोषणा गरे । लुम्बिनीमा भगवान् बुद्धको र जनकपुरमा सीता माताको जन्म भएको थियो, उनले भने, यसले पनि नेपालभारतलाई एकअर्कासँग जोडेको छ । उनले दुवै देशको सम्बन्ध रामसीता र बुद्धमहावीरको बन्धनले बाँधेको बताए । आफ्नो जनकपुर भ्रमण प्रधानमन्त्रीका रूपमा नभएर प्रधान तीर्थयात्रीका रूपमा भएको उनको भनाइ थियो । नेपालभारतको सम्बन्धलाई अझ बलियो बनाउन फाइभ टी योजनाअन्तर्गत काम अगाडि बढाइने मोदीले बताए । ट्रेडिसन, ट्रेड, टुरिजम, टेक्नोलोजी र ट्रान्सपोर्टमा नेपाललाई सहयोग गर्न भारत सरकार तयार रहेको उनले उल्लेख गरे । उनले रक्सौलकाठमाडौं रेलमार्ग र नेपाललाई समुद्रसँग जोड्ने प्रयास थालिएको बताए । राजमार्ग, इन्फरमेसन वे, बिजुली वे, रेल्वे, कस्टम चेकपोस्ट, हवाई सेवा र जलमार्गसँग नेपाललाई जोड्नुपर्छ, मोदीले भने, कनेक्टिभिटी महत्त्वपूर्ण छ, यसलाई हामीले प्राथमिकतामा राखेका छौं । उनले देवता, आस्था, प्रकृति, संस्कृति, पथ र प्रार्थना एउटै रहेकाले नेपालबिना भारतको आस्था, विश्वास र इतिहास अधुरो रहने पनि बताए । जानकी (सीता) बिना अयोध्या अधुरो छ । नेपालबिना भारतको धाम र राम पनि अधुरो हुन्छ, नागरिक अभिनन्दनपछि बोल्दै मोदीले भने, नेपालभारतको सम्बन्ध युगौंदेखिको हो । हाम्रो सम्बन्ध कुनै परिभाषाले होइन, भाषाको बन्धनले बाँधेको छ । उनले नेपालको धार्मिक आस्था सागर (समुद्र) भन्दा गहिरो र स्वाभिमान सगरमाथाभन्दा उच्च रहेको बताए ।नेपालभारतको सम्बन्ध राजनीति, कूटनीति र समरनीतिभन्दा पनि देवनीतिले बाँधिएको छ, मोदीले भने । उनले छिमेकी मुलुकमा भारतले नेपाललाई पहिलो नम्बर र पहिलो प्राथमिकतामा राखेको समेत बताए । नेपालसँगको साझेदारीलाई नयाँ ऊर्जा थप्न आएको छु, उनको भनाइ थियो ।"
गोरखाको गाह्रो,"अप्ठ्यारो बाटोकै कारण आन्तरिक र बाह्य पर्यटक लडेर मृत्यु तथा घाइते हुने घटना यो क्षेत्रमा भइरहन्छन् । पानी पर्दा माथिबाट ढुंगा झर्छ, सिर्दिवासका माइला लामा भन्छन्, पदमार्गका केही ठाउँ निकै खतरा छन्, चिप्लियो भने ज्यानको आस मारे हुन्छ । हिउँदमा भन्दा बर्खा लागेपछि पदमार्गका धेरै ठाउँमा पहिरो र ढुंगा झरेर आवतजावत प्रभावित हुने गरेको छ । यारु बगरमा बूढीगण्डकीले पदमार्ग कटान गर्दा भूकम्प गएको वर्ष उत्तरी गोरखामा आवतजावत ठप्प भयो । बाध्यात्मक अवस्थामा आउजाउ गर्ने स्थानीय घुमाउरो बाटो प्रयोग गरे । तातोपानीबाट उहिया र दुङला हुँदै ठाडो भर्याङ भएर आउजाउ गर्दा पदयात्री र स्थानीयलाई पहिलेको तुलनामा चार घण्टा बढी समय लाग्थ्यो । हिँडाइ अत्यन्त जोखिमको रहेको धार्चे गाउँपालिका १ केरौंजाको यारु बगर र चुम नुब्री गाउँपालिका ६ चुम्चेतको सर्दिभीरमा भीर खोपेर क्यान्टिलिभर पुल निर्माण गरिएको छ । यारु बगरमा १ सय ९५ र सर्दिभिरमा ९० मिटर लामो पुल २०७३ जेठमा निर्माण भएको हो । क्यान्टिलिभरको स्टिल संरचनालाई चट्टानमा खोपेर बोल्टहरूले जोडिएको छ । स्विट्जरल्यान्डबाट आएका प्राविधिकले एक महिनामा उक्त पुल जडान गरेका थिए । गाडी जाने बाटो छैन । पैदल हिँड्न पनि भूकम्पले बाटाहरू पुरेपछि अप्ठ्यारोमा परेका उत्तरी गोरखाका साबिक आधा दर्जन गाविसका बासिन्दालाई पुल निर्माणसँगै राहत भएको छ । पुल नबन्दा केही समय आउजाउ हुन नसकेर नाकाबन्दी जस्तै स्थिति आएको गाउँपालिका प्रमुख धनबहादुर गुरुङ बताउँछन् । क्यान्टिलिभर पुलले धेरै सजिलो बनायो, उनले भने, नभए भीरको बाटो पार गर्न सजिलो थिएन । मनास्लु संरक्षण क्षेत्र एमक्यापसँग समन्वय गरेर पदमार्ग सुधारका कार्यक्रम अघि बढाउने गाउँपालिकाले योजना बनाएको अध्यक्ष गुरुङ बताउँछन् । गाडी आउने कुरा त हाम्रा सपना भइहाल्यो, मान्छे हिँड्ने सजिलो बाटो छैन, स्वास्थ्य चौकी छ, भरपर्दा डाक्टर छैनन्, उनले भने, स्कुल छन्, गतिलो पढाउने शिक्षक टिकाउन सकिँदैन । स्वास्थ्य सेवाको व्यवस्था भने सबैभन्दा गाह्रो भएको गाउँपालिकाको ठहर छ । दुर्गम क्षेत्र भएकाले अनुभवी स्वास्थ्यकर्मी आउनै नमान्ने अध्यक्ष गुरुङले बताए । सामान्य बिरामी पर्दा झारफुक तथा स्थानीय क्लिनिकको भर पर्ने यहाँका स्थानीयमा जटिल रोग लागे हेलिकप्टर चार्टर गर्नुको विकल्प हुँदैन । आर्थिक अभावकै कारण कतिपय स्थानीय रोग लुकाएर बस्न बाध्य छन् । सुत्केरीलाई समस्या हुने रहेछ, कतिखेर बेथा लाग्छ थाहा हुँदैन, छेकम्पारका पासाङ फुन्जो लामा भन्छन्, बेलामा हेलिकप्टर आइदिएन भने कि सुत्केरी मर्छन्, कि पेटका बच्चा बचाउन सकिँदैन । उपचार अभावमा चुमनुब्री गाउँपालिका ७ छेकम्पारकी ६ महिने गर्भवती छिरिङ भुटी लामाको गत महिना मृत्यु भएको थियो । पेट दुखेको समस्या लिएर उनी स्थानीय स्वास्थ्य चौकी पुगेकी थिइन् । गाउँमा उपचार सम्भव नभएको भन्दै स्वास्थ्यकर्मीले काठमाडौं लैजान सल्लाह दिएका थिए । आफन्तले हेलिकप्टर खोजे । साँझमा हेलिकप्टर ल्यान्ड हुन नसक्ने भयो । भोलिपल्ट हेलिकप्टर आउनुअघि उनको मृत्यु भएको थियो । आकस्मिक बिरामी उपचारका लागि हेलिकप्टर चार्टर गरेर काठमाडौं वा पोखरा पुर्याउनुबाहेक छिटो अरू विकल्प छैनन् । लैजान २ लाख १० हजारदेखि २ लाख २० हजारसम्म भाडा तिर्नुपर्छ । हेलिकप्टर चार्टर गर्दा कतिलाई त ऋण लागेको छ, लामा भन्छन्, ऋण नखोजी कहाँ जान सक्नु । उपचारका लागि हेलिकप्टरको भर पर्ने स्थानीय बासिन्दा उपभोग्य सामग्रीको ढुवानीमा खच्चडको भर पर्छन् । यसले गर्दा उपभोग्य सामग्रीको लागत बढाएको छ । गोरखा सदरमुकाममा २० रुपैयाँ पर्ने एक पोका नुन सामागाउँ छेकम्पारवासीले १ सय ५० रुपैयाँ तिरेर उपभोग गर्दै आएका छन् । यस्तै, २५ किलोको मन्सुली चामल ४५ सयदेखि ५ हजारसम्म तिर्छन् भने सामागाउँमा उक्त चामललाई सात हजार रुपैयाँसम्म पर्छ । सुगममा सरदर १३१४ सय पर्ने चामल उत्तरी गोरखाका गाउँमा पुर्याइँदा ढुवानी लागतले नै तेब्बरभन्दा बढी महँगो हुने गरेको छ । सुगममा ९० रुपैयाँमा पाइने आधा लिटर तोरीको तेल ३ सयसम्म पर्छ । ढुवानीले माल महँगियो, सामागाउँका बेलबहादुर गुरुङले भने, जति पैसा लागेपनि खानै पर्यो । खच्चड व्यवसायीका अनुसार सामागाउँ र छेकम्पारसम्म सामान ढुवानी प्रतिकिलो १ सय १० रुपैयाँ पर्छ । चुम्चेतसम्म ७० र सिर्दिवासमा ४५ रुपैयाँ प्रतिकिलो ढुवानी भाडा लिने गरिएको खच्चड व्यवसायी वीरबहादुर लामाले बताए । दूरीअनुसारको रेट राखेका छौं, उनले भने, रेट सुन्दा महँगो लाग्ला तर, ज्यानै जाने भीरको बाटो भएर सामान लैजान कहाँ सजिलो छ र । रड र सिमेन्ट लगायतका अप्ठ्यारा सामग्री ढुवानी गर्दा अतिरिक्त भाडा जोड्ने गरेको उनले बताए । उत्तरी गोरखाका ट्रक भनेकै खच्चड हुन्, यिनले माल बोकेनन् भने गाउँले भोकभोकै पर्छन्, उनले भने । आरुघाट गाउँपालिकाको सोतीसम्म गाडी पुग्छ । त्यहाँबाट खच्चडमा बोकाउँदै सामग्री ढुवानी गरिँदै आएको छ ।यहाँ करु र आलु दुई खेती मात्र हुन्छ, अरू सामान त किन्नै पर्छ, सामागाउँका धनबहादुर गुरुङले भने, कहिले मनाङतिरबाट, कहिले आर्खेतबाट खच्चडमा ल्याउने हो । यहाँका स्थानीय सिजनमा यार्चागुम्बु संकलन गर्छन् । एकै परिवारले ६ लाखसम्म कमाउँछन्, सामागाउँका बेलबहादुर गुरुङले भने, खानेकुराको जोहो त्यही पैसाले हुन्छ । जति कमाउँछन् खान र उपचारमा खर्च भइजान्छ ।चार दिनको पैदल यात्रापछि छेकम्पार र सामागाउँका बासिन्दा आर्खेत आइपुग्छन् । रित्तै हिँड्नेहरू तीन दिनमा पनि पुग्छन्, बूढाबूढी र बालबच्चालाई चार दिन लाग्छ, लामाले भने । छेकम्पारबाट गोरखा बजार यात्रा गरेका स्थानीय पहिलो दिन चुम्लिङ बास बस्छन् । दोस्रो दिन लोक्पा र तेस्रो दिन माछाखोला हुँदै चौथो दिन सोतीमा बास बसेपछि गोरखा बजार आउने यात्रु बस पाउँछन् । चीनको तिब्बती सिमाना जोड्ने लार्केसम्म सडक पुर्याउन अहिले नेपाली सेनाले ट्रयाक खोल्ने काम गरिरहेको छ । हावाडाँडादेखि लार्केसम्मको १ सय २० किमि सडकको ट्रयाक खोल्ने जिम्मा सेनाले पाएको हो । उक्त खण्डको ट्रयाक खोलिएसँगै सजिलो हुने स्थानीयको अपेक्षा छ । सेनाले सडक खोले उपभोग्य सामग्रीको मूल्य घट्ने आस स्थानीयमा छ । उपभोग्य सामग्री लिन बेलाबखत तिब्बती बजार कुरुङजुँगासम्म पुग्ने छेकम्पारका लामाले बताए । प्रत्येक घरमा ५६ वटा चौंरी छन्, चौंरीले बोकाएर तिब्बतबाट पनि सामान ल्याउँछौं, लामाले भने, उताको बजारमा जान पाएका बेला सदरमुकामबाट सामान आउन ढिला भयो भने पनि केही हप्ता काम चल्छ । विकट भए पनि साहसिक पदयात्राका लागि पर्यटकले उत्तरी गोरखाको मनास्लु क्षेत्र मन पराएका छन् । पर्यटकको आउजाउले स्थानीयको आयस्रोतमा भरथेग गरेको छ । पर्यटक आवागमनलाई ध्यानमा राख्दै मनास्लु संरक्षण क्षेत्र आयोजना (एमक्याप) लगायतका संघसंस्थाले पूर्वाधार विस्तार योजना अघि बढाए पनि यात्राको जोखिम घटेको छैन । एमक्यापअन्तर्गतको जगतस्थित पर्यटक जाँच चौकीले पदयात्रा मार्ग भएर जाने पर्यटकको विवरण संकलन गर्दै आएको छ । गत वर्ष सबैभन्दा धेरै साउनमा १ हजार ९ सय ५३ र कात्तिकमा १ हजार ९ सय ६६ पर्यटक उत्तरी गोरखा घुम्न गएका थिए । गत वर्ष ४ हजार ७ सय ८८ पर्यटकले मनास्लु संरक्षण क्षेत्रको भ्रमण गरेको एमक्यापको तथ्यांक छ ।"
मोदीमुक्तिनाथ कनेक्सन,बारागुङ मुक्तिक्षेत्र गाउँपालिकाले निर्माण गरेको स्वागतद्वार ।
विवेकशीलको ब्यानर प्रहरीले हटायो,"काठमाडौं (कास) विवेकशील साझा पार्टीले आफ्नो कार्यालयमा भारतीय प्रधानमन्त्री नरेन्द्र मोदीको सांकेतिक विरोधमा राखेको ब्यानर प्रहरीले हटाइदिएको छ । ललितपुरको बखुन्डोलस्थित केन्द्रीय कार्यालयमा विवेकशीलले बिहीबार साँझ मोदीजी स्वागत छ, नाकाबन्दी बिर्सिएका छैनौं लेखिएको ब्यानर टाँगेको थियो । माथिको आदेश भन्दै प्रहरीले शुक्रबार दिउँसो उक्त ब्यानर झिकेपछि पार्टीका नेताहरू जिल्ला प्रशासन कार्यालय पुगेका थिए ।पार्टीका संयोजक रवीन्द्र मिश्रले शान्तिपूर्वक विरोध गर्न पाउनु आफूहरूको संवैधानिक अधिकार भएको बताए । उनले मृदु भाषामा गरिएको विरोधको व्यानर झिकेकोमा आश्चर्य प्रकट गरे । हाम्रो लोकतन्त्र यति धेरै असहिष्णु र अलोकतान्त्रिक हुनै मिल्दैन, मिश्रले कान्तिपुरसँग भने, संसारका कुनै पनि लोकतान्त्रिक देशमा विदेशी पाहुना आउँदा शान्तिपूर्वक विरोध गर्ने अधिकार संविधानले नै दिएको छ । विवेकशीलले बुधबार विज्ञप्ति जारी गर्दै २०७२ को भूकम्पलगत्तै भारतले अन्तर्राष्ट्रिय कानुनविपरीत अमानवीय नाकाबन्दी लगाएको स्मरण गर्दै उक्त घटनाप्रति खेद व्यक्त गरेको थियो । विज्ञप्तिमा मोदीको राजकीय भ्रमणका अवसरमा नाकाबन्दीले नेपालीको मनमा पुर्याएको चोटप्रति क्षमायाचना गर्नु जायज हुने उल्लेख थियो । मोदीको भ्रमणका क्रममा नेपाली पक्षबाट आवश्यक कूटनीतिक सावधानी नअपनाइएको भए पनि उनको भ्रमणलाई राष्ट्रिय एकताको भावना कमजोर गर्ने ढंगबाट टीकाटिप्पणी नगर्न पनि पार्टीले आग्रह गरेको थियो ।पार्टीले बुधबार माइतीघर मण्डलामा मोदीजी स्वागत छ, तर नाकाबन्दी बिर्सेका छैनौं नारा लेखिएका प्लेकार्ड प्रदर्शन गरेको थियो ।"
गुटउपगुट अन्त्य गर,"काठमाडौं (कास) कांग्रेसका विदेशस्थित जनसम्पर्क समितिका अध्यक्षहरूले पार्टीभित्रको गुट, उपगुट र भागबन्डा अन्त्य गर्न अपिल गरेका छन् । निर्वाचन हारको विषयलाई लिएर पार्टीभित्र आन्तरिक द्वन्द्व चर्किइरहेका बेला १४ वटा जनसम्पर्क समितिका अध्यक्षहरूले संयुक्त वक्तव्यमार्फत यस्तो अपिल गरेका हुन् । कांग्रेसलाई गुट, उपगुट, भागबन्डाबाट होइन, योग्यता, क्षमता, निरन्तरता र लगानीका आधारमा एकढिक्का गराई अघि बढाउन आग्रह गर्दछौं, वक्तव्यमा भनिएको छ ।वक्तव्यमा जनसम्पर्क समिति, भारतलाई २ निर्वाचन क्षेत्र बराबरको मान्यता प्रदान गर्न माग पनि गरिएको छ ।"
साइतमै सन्तान,"ललितपुर, इमाडोलकी सन्जु कोइराला ज्योतिषले भनेकै समयमा बच्चा जन्माउनुपर्ने पारिवारिक दबाबका कारण शल्यक्रिया गरेर सुत्केरी भइन् । डाक्टरले दिएको मितिभन्दा १५ दिनअगावै उनले शिशु जन्माइन् । शल्यक्रियाले मुटुमा समस्या देखियो, आमाबच्चा दुवै आईसीयूमा पुग्यौं, मैले सात दिनपछि मात्रै नानीलाई देख्न पाएँ, चार वर्ष अगाडिको त्यो क्षण सम्झिइन् उनले । शल्यक्रियाबाट भनेकै समयमा बच्चा त जन्माइन्, शारीरिक रूपमा भने पहिलेकै अवस्थामा फर्किन सकिनन् । खुट्टा झमझमाइरहने, धेरै काम गरेको दिन घाउ दुखेजस्तो हुने गर्छ उनलाई । अहिले उनी दोस्रो पटक सुत्केरी भएकी छन् । पहिलो पटक रहरले शल्यक्रिया गरेकी उनलाई यो पल्ट पनि पेट चिरेरै बच्चा पाउनु बाध्यता बन्यो ।पछिल्लो समय शल्यक्रिया (सिजरियन सेक्सन) गरेर बच्चा जन्माउनेको जमात बाक्लिँदो छ, प्रसूति रोग विशेषज्ञ डा नूतन शर्माले भनिन्, सुत्केरी हुन आउने ७० प्रतिशत ज्योतिषबाट साइत जुराएर आउने गरेका छन् । बढ्दो आधुनिकता, अस्वस्थ जीवनशैली र यौन जीवन बिग्रने डरका कारण महिलाहरू आफैं सिजरियन सेक्सन रोज्ने गरेको उनी बताउँछिन् । भन्छिन्, घण्टौंको सुत्केरी व्यथा खप्न चाहँदैनन्, यसका लागि उनीहरू मानसिक रूपमा तयार भएर पनि अस्पताल आएका हुँदैनन् । नर्मल डेलिभरी गर्न चाहेका महिलाको पनि कहिलेकाहीं बच्चाको टाउको बाहिर निस्केपछि विभिन्न समस्या देखिँदा शल्यक्रिया नै गर्नुपरेको डा शर्माको भनाइ छ । प्रसूतिका लागि सिरहाबाट काठमाडौं आएकी मन्जु साहले आइतबार शल्यक्रियाबाट बच्चा जन्माइन् । कलिलो उमेरकी उनको बच्चा ठूलो भएका कारण आफैं बच्चा जन्माउन नसकेको उनका परिवारका सदस्यले सुनाए । पेटमा बच्चा बसेको थाहै भएन, नत्र १७ वर्षमै बच्चा पाउने योजना थिएन, उनका श्रीमान्ले भने । योजनाअनुरूप गर्भवती भएको भए पेट चिर्ने समस्याबाट उनलाई बचाउन सकिने उनको शल्यक्रियामा संलग्न चिकित्सक बताउँछन् । काठमाडौंकी एक महिला नियमित गर्भ जाँचका लागि एक निजी अस्पताल धाइरहेकी थिइन् । जाँचमा संलग्न चिकित्सकले फाइदा छ भनेपछि शल्यक्रिया रोजिन् । तर घरमै पाँच सन्तान जन्माएकी सासूभन्दा शल्यक्रियाबाट एक सन्तान जन्माएकी उनको स्वास्थ्य स्थिति नाजुक छ । उनी भन्छिन्, धेरै काम गरेको दिन पूरा शरीर दुख्छ, घाउ चिलाउँछ, बसिरहन पनि सक्दिनँ । पछिल्लो समय सिजरियन गरेर बच्चा जन्माउनेको जमात सहरी क्षेत्र र अस्पताल पहुँच भएका ग्रामीण क्षेत्रमा बढी देखिएको छ । गर्भवतीको आवश्यकता, अस्पतालको प्रलोभन, सेवासुविधाको पहुँच वा महिला आफैंको रोजाइलगायत कारण अस्पतालमा नर्मल डेलिभरी (प्राकृतिक जन्म) गर्नेको संख्या घटेको छ । कोही सुत्केरी व्यथा खप्नुपर्ने डरका कारण त कोही आर्थिकस्तर देखाउन नाम चलेका डाक्टर र महँगा अस्पतालमा शल्यक्रियाद्वारा प्रसूति गराउँछन् । कसैका लागि भने शल्यक्रिया बाध्यता नै हो । राजधानीका अस्पतालको तथ्यांक हेर्दा सरकारीमा भन्दा निजीमा पेट चिरेर प्रसूति गराउने दर अत्यधिक बढी छ । पाटन अस्पतालमा २० वर्षअघि १० प्रतिशतले शल्यक्रिया गरेर बच्चा जन्माउँथे । अहिले त्यो दर बढेर ४५ प्रतिशत पुगिसकेको छ । अघिल्लो वर्ष ७ हजार तीन सय ८६ प्रसूति भएकोमा ३ हजार ३ सय ५६ ले शल्यक्रिया गरे । थापाथलीस्थित प्रसूति गृहबाट अघिल्लो वर्ष १८ हजार ९ सय २७ महिलाको प्रसूति गराएकामा ५ हजार १ सय ८७ ले शल्यक्रियाबाट बच्चा जन्माए । प्रसूति गृहमा २० वर्षअघि सिजरिङ सेक्सन १३ प्रतिशत हुन्थ्यो, अहिले २७ प्रतिशत पुगिसक्यो ।निजामती अस्पतालमा गत वर्ष सिजरियन सेक्सन ४२ प्रतिशत थियो । अहिले बढेर वर्ष ४७ प्रतिशत पुगिसकेको छ । अस्पतालबाट गत असारदेखि चैतसम्ममा नौ सय पाँच महिलाले प्रसूति सेवा लिएकामा ४ सय २३ को शल्यक्रिया भएको छ । त्यस्तै महाराजगन्जस्थित त्रिवि शिक्षण अस्पतालबाट अघिल्लो वर्ष ४२ प्रतिशत सिजरिङ डेलिभरी भएको छ । अघिल्लो वर्ष अस्पतालबाट तीन हजार ९ सय ६६ महिलाले प्रसूति गराए, जसमा एक हजार ६ सय ३१ को शल्यक्रिया भयो ।बल्खुस्थित बयोधा अस्पतालमा त यो तथ्यांक ९९ प्रतिशत छ । अघिल्लो वर्ष यसै अस्पतालमा ८७ महिलाको डेलिभरी भएको थियो । त्यसमा ८६ ले शल्यक्रिया गरे । देशकै महँगो ग्रान्डी अस्पतालबाट ९१ प्रतिशतले शल्यक्रिया गरेर बच्चा जन्माए । अघिल्लो वर्ष ग्रान्डीबाट २ सय ८१ महिला सुत्केरी भए, त्यसमध्ये दुई सय ५६ को शल्यक्रिया गरियो । ओम अस्पतालमा ७८ प्रतिशतको शल्यक्रियाद्वारा नै डेलिभरी भयो । अघिल्लो वर्ष ओमबाट ९ सय ८७ ले प्रसूति सेवा सेवा लिएकामा ७ सय ८० को शल्यक्रिया भयो । नर्भिक अस्पतालको तथ्यांक पनि उस्तै छ । यहाँ ८० प्रतिशतको सिजरिङ डेलिभरी भएको छ । कुल चार सय ७० मध्ये ३ सय ३३ को शल्यक्रिया भयो । ललितपुरको अल्का अस्पतालबाट असारदेखि चैतसम्म एक सय २३ को डेलिभरी भएकोमा एक सय महिलाको शल्यक्रिया भयो । थोरै डेलिभरी गरिने अस्पतालमा त शतप्रतिशत नै शल्यक्रिया गरिएको देखिएको छ । कलंकीको सहिद मेमोरियल अस्पताल चार महिलाको डेलिभरी हुँदा चारै जनाको शल्यक्रिया गरिएको छ । हेल्पिङ ह्यान्ड्स कम्युनिटी अस्पतालमा ३२ जनाले प्रसूति सेवा लिएकामा सबैको शल्यक्रिया नै भएको छ । मेडिकल कलेज र नर्सिङ होममा करिब ८० प्रतिशतले शल्यक्रिया गरेर बच्चा जन्माउँछन् । आर्थिक अवस्था बलियो भएका, एउटा मात्रै सन्तान जन्माउन चाहेका र प्रसूति पीडा खप्न नचाहनेहरू निजी अस्पतालमा जाने गरेका छन् । त्यहाँ सिजरिङ डेलिभरी ७० प्रतिशतभन्दा बढी हुन्छ । केही निजी अस्पतालमा त नर्मल डेलिभरी हुनै छाडिसक्यो ।काठमाडौंका ३२ अस्पतालमा प्रसूति सेवा छ । सबै अस्पतालको तथ्यांक हेर्दा निजीमा ७० प्रतिशतभन्दा बढीले शल्यक्रियाद्वारा बच्चा जन्माएको देखिन्छ । सरकारीमा भने अघिल्लो वर्ष ३६ प्रतिशतले शल्यक्रियाबाट बच्चा जन्माएको जनस्वास्थ्य कार्यालय काठमाडौंको तथ्यांक छ । काठमाडौंका अस्पतालहरूबाट अघिल्लो वर्ष करिब ३३ हजार डेलिभरी भएकामा १२ हजारको शल्यक्रिया भएको छ ।स्वास्थ्य सेवा विभागको तथ्यांकअनुसार चार वर्षअघि नेपालमा ७ प्रतिशतले शल्यक्रियाद्वारा बच्चा जन्माउँथे । अहिले यो ११ प्रतिशत पुगिसकेको छ । विभागका अनुसार प्रदेश ३ का जिल्लामा सिजरियन सेक्सन बढदो छ । तुलनात्मक रूपमा पहाड र हिमाली जिल्लामा सिजरियन सेक्सन कम छ । विशेषज्ञका अनुसार नर्मल डेलिभरी प्राकृतिक तरिका हो । शल्यक्रिया गर्दा शरीर चिर्नुपर्छ, फेरि सिलाउनुपर्छ । बेहोस गराउन कडा औषधि (एनेस्थिसिया) को प्रयोग गर्नुपर्छ । शल्यक्रिया गरेपछि अस्पताल बसाइ कम्तीमा चार दिन हुन्छ । यसले गर्दा आर्थिक भार त बढ्छ नै, आमा र बच्चा संक्रमणको जोखिममा पनि हुन्छन् । धेरै रगत बग्ने, घाउ पाक्न सक्ने, सिलाएको ठाउँ फुस्किएर पेट फेरि खोल्नुपर्ने पनि हुन सक्छ । विशेष गरेर ढिलो विवाह गरेका, ३५ वर्ष उमेर कटेपछि र २० वर्ष नपुग्दै पहिलो सन्तान जन्माएका, अनि कृत्रिम गर्भधारण गरेका महिलाले शल्यक्रिया माध्यमबाट बच्चा जन्माउने गरेका छन् । प्रसूति गृहका निर्देशक डा जागेश्वर गौतम भन्छन्, हामीले सकेसम्म प्राकृतिक डेलिभरीमा जोड गर्छौं ।उनका अनुसार एउटा मात्रै बच्चा जन्माउने योजना भएका परिवार शल्यक्रिया गर्न जिद्दी गर्छन् । एउटै त पाउने हो किन दुखाइ सहने भन्ने उनीहरूको मानसिकता हुन्छ, गौतमले थपे, जबर्जस्ती शल्यक्रिया नै गर्छु भन्दै ढिपी गर्नेको अगाडि हाम्रो केही लाग्दैन, भनेजस्तै गरिदिन्छौं । मधुमेह, उच्च रक्तचापका रोगी, पेटमा बच्चा उल्टो बसेमा, बच्चाले पेटमै दिसा खाएमा या व्यथा लाग्दा आमाको अत्यधिक रक्तस्राव भएमा सिजरिङ नै गर्नुपर्ने डा गौतम बताउँछन् । उनी थप्छन्, यस्तो अवस्थामा आमा र बच्चाको ज्यान जोखिममा पर्छ । सिजरिङ गर्दा राम्रै नतिजा आउँछ, यो आवश्यकताअनुसार गरिन्छ । एक पटक शल्यक्रिया गरेर बच्चा जन्माएका महिलाले दोस्रो पटक पनि शल्यक्रिया गर्नुपर्ने हुन्छ, ९५ प्रतिशतमा यो लागू हुन्छ । हरेक पटक पेट चिरेर बच्चा जन्माउँदा आमा र बच्चा दुवैको ज्यान जोखिममा पर्छ । प्रसूति रोग विशेषज्ञ डा नूतन शर्मा भन्छिन्, निजीमा जटिल समस्याबाट गुज्रिएका महिला बढी सुत्केरी हुन आउँछन्, उनीहरूले चाहेर पनि नर्मल डेलिभरी गर्न सक्दैनन् । प्रसूति गृहका निर्देशक डा गौतमका अनुसार दुई पटकभन्दा बढी शल्यक्रिया गर्दा महिलाको ज्यान जोखिममा पर्छ । छोरा नपाएसम्म गर्भवती हुनेको पाँच पटकसम्म शल्यक्रिया गरेको उनको अनुभव छ । शल्यक्रिया गरी बच्चा जन्माएकाले दोस्रो पटक नर्मल डेलिभरी गर्न खोजेमा पाठेघर फुट्न सक्ने विशेषज्ञ बताउँछन् । चिकित्सकहरू आकस्मिक अवस्थाबाहेक सिजरिङ सेक्सन गर्न सुझाउँछन् । विश्व स्वास्थ्य संगठनको निर्देशिकाअनुसार हरेक अस्पतालमा ५ प्रतिशतसम्म सिजरियन सेक्सन हुनुपर्ने उल्लेख छ । जटिल अवस्था भएमा भने १० प्रतिशतसम्म जान सकिने संगठनले भनेको छ । संगठनले आकस्मिक अवस्थामा मात्रै सिजरियन सेक्सन गर्ने निर्देशन दिए पनि नेपालमा यो रोजाइको विषय बनेको छ ।"
महिला संघमा पदाधिकारी र सदस्य थपिए,"काठमाडौं (कास) कांग्रेसको भ्रातृ संस्था नेपाल महिला संघमा पदाधिकारी र सदस्य मनोनयन गरी केन्द्रीय समिति विस्तार गरिएको छ । अध्यक्ष उमा रेग्मीले शुक्रबार निर्वाचित केन्द्रीय सदस्यद्वय सरस्वती अर्याल तिवारीलाई उपाध्यक्ष र उषा रावत मिश्रलाई सचिव मनोनयन गरेकी छन् । रेग्मीले संघका महाधिवेशन प्रतिनिधिहरूमध्येबाट छलीकुमारी शर्मा उपाध्याय, कमला भट्ट, गंगा अवाल, नारायणी रायमाझी र मैया बस्नेतलाई केन्द्रीय सदस्य मनोनयन गरेकी छन् ।"
घाइते मृगसहित तीन जना पक्राउ,"हेटौंडा (कास) घाइते वन्यजन्तुसहित प्रहरीले शुक्रबार तीन युवकलाई पक्राउ गरेको छ । हेटौंडा उपमहानगरपालिका १९ का २५ वर्षीय आशिष लामा, २८ वर्षीय सरोज तामाङ र १९ वर्षीय अनिल तामाङ पक्राउ परेका हुन् । मनहरीबाट हेटौंडातर्फ आइरहेको ना२ह १५१३ नम्बरको अटोलाई नेवारपानीस्थित चेकपोस्टका प्रहरीले जाँचपडताल गर्ने क्रममा सिटमुनि घाइते मृग फेला परेको प्रहरी नायब उपरीक्षक दिलीपराज झाले बताए । घाइते मृगसहित तीनै जनालाई जिल्ला वन, मकवानपुरमा बुझाइएको प्रहरीले जनाएको छ ।"
ट्याक्टर दुर्घटनामा दुईको मृत्यु,"रोल्पा (कास) जिल्लाको चकचकेलिबाङ खण्डमा शुक्रबार ट्याक्टर दुर्घटना हुँदा दुई जनाको मृत्यु भएको छ । साँघुरो सडकमा लु३त ७१५६ नम्बर ट्याक्टर ना२ख ५२५ नम्बर बसलाई साइड दिने क्रममा दुर्घटनामा परेको हो । ट्याक्टर बससँग ठोक्किएर सडकबाट झन्डै एक सय मिटर तल लुङ्ग्रीखोलामा खसेको प्रहरीले जनाएको छ । मृत्यु हुनेमा सुनील स्मृति गाउँपालिका ४ का ट्याक्टर चालक तारा रोका र सोही ठाउँका शिव वली छन् । दाङ, तुलसीपुरका किरण राना घाइते भएका छन् । उनको सुलिचौर प्राथमिक स्वास्थ्य केन्द्रमा उपचार भइरहेको छ ।"
सुन तस्करीका प्रतिवादीलाई थुनामै राख्न माग,"विराटनगर (कास) सरकारी वकिलहरूले सुन तस्करी र सनम शाक्य हत्या मुद्दाका प्रतिवादीहरूलाई थुनामै राखेर थप अनुसन्धान र कारबाही अघि बढाउन अदालतसमक्ष माग गरेका छन् । उक्त मुद्दामाथि थुनछेक बहसमा उनीहरूले उपलब्ध प्रमाणका आधारमा प्रतिवादीहरू कसुरदार देखिएको भन्दै यस्तो जिकिर गरेका हुन् । जिल्ला अदालत, मोरङमा शुक्रबार सरकारी पक्षको बहस सकिएको छ । बिहीबार ४ र शुक्रबार ३ सरकारी वकिलले बहस गरेका हुन् । उनीहरूले इजलास नम्बर ३ का न्यायाधीश नारायणप्रसाद शर्मासमक्ष बहस प्रस्तुत गरेका थिए । शुक्रबार उच्च अदालत विराटनगरका सहन्यायाधिवक्ता चिरञ्जीवी पराजुली, मोरङका सहन्यायाधिवक्ताद्वय रोहित पोखरेल र पदम वस्तीले बहस गरेका हुन् । उनीहरूले यो भिक्टिमलेस (प्रत्यक्ष पीडित नदेखिने प्रकृतिको) अपराध भएको उल्लेख गर्दै प्रतिवादीलाई छाड्ने हो भने अपराध मौलाउन सक्ने र राज्यले थप क्षति बेहोर्नुपर्ने अवस्था आउने तर्क गरे । अभियुक्तहरूको घरबाट बरामद रजिस्टर र अन्य कागजातले उनीहरू सुनका कारोबारी हुन् भन्ने प्रस्ट भएको सरकारी वकिलले बताए । प्रतिवादी स्वयंले बयानमा सुन आएको स्विकारेकाले सुन बरामद हुनुनहुनु अभियुक्तहरू कारोबारी होइनन् भन्न सकिने आधार हुन नसक्ने उनीहरूको भनाइ थियो । इजलासमा अभियुक्तहरूले प्रहरीमा दिएको बयानको भिडियो रेकर्ड देखाइएको थियो । करिब ५ मिनेट भिडियो देखाएपछि प्रतिवादीतर्फका कानुन व्यवसायीले आफूहरूले बयान पढिसकेकाले देखाउनु नपर्ने भनेपछि रोकिएको थियो । सरकारी वकिलको बहस सकिएसँगै आइतबारबाट प्रतिवादीतर्फका कानुन व्यवसायीले बहस गर्ने भएका छन् । ३० जना प्रतिवादीका तर्फबाट बहस गर्न अदालतमा ८० जनाभन्दा बढी कानुन व्यवसायीले नाम दर्ता गराइसकेका छन् ।"
शौचालयमा लडेर सभामुख आईसीयूमा,पोखरा (कास) प्रदेश ४ का सभामुख नेत्रनाथ अधिकारी शुक्रबार आफ्नै निवासको बाथरुममा लडेर गम्भीर घाइते भएका छन् । टाउकोमा रगत जमेको उनको मनिपाल शिक्षण अस्पतालको आईसीयूमा उपचार भइरहेको छ । घटनालगत्तै फेवासिटी अस्पताल पुर्याइएका उनलाई त्यहाँबाट काठमाडौंस्थित न्युरो अस्पताल रेफर गरिएको थियो । तर हेलिकप्टर व्यवस्थापन हुन नसकेपछि मनिपाल लगिएको हो । स्रोतहरूका अनुसार निजी हेलिकप्टरमा नाइटभिजन नभएको र नेपाली सेनाको हेलिकप्टरसमेत नआएपछि काठमाडौं लैजान नसकिएको हो ।
सुरु भयो रामायण सर्किट,"जनकपुर (कास) प्रधानमन्त्री केपी ओली र भारतीय प्रधानमन्त्री नरेन्द्र मोदीले रामायण सर्किट उद्घाटन गरेका छन् । दुवै प्रधानमन्त्रीले जनकपुरअयोध्या बस सेवालाई हरियो झन्डा देखाएर बिदाइ गर्दै जानकी मन्दिर परिसरबाटै सर्किट उद्घाटन गरेका हुन् । राम र सीताको पाइला जहाँजहाँ परेको छ, त्यसलाई जोड्न रामायण सर्किट योजना ल्याइएको हो, मोदीले भने, जनकपुरलाई त्यही सर्किटसँग जोडेका छौं ।जानकी मन्दिरमा विशेष पूजापछि आयोजित प्रेस ब्रिफिङमा दुवै देशका प्रधानमन्त्रीले रामायण सर्किटले धार्मिक पर्यटन बढ्ने विश्वास व्यक्त गरे । रामायण सर्किटले दुवै देशका पर्यटकलाई जोड्ने छ, मोदीले भने । जनकपुर र अयोध्याको नाता अटुट र अविस्मरणीय रहेको उल्लेख गर्दै मोदीले दुई धार्मिकस्थललाई जोड्ने सिधा बस सेवा सञ्चालन भएकोमा प्रधानमन्त्री ओलीलाई बधाई दिए । ओलीले रामसीताको जीवनचक्रसँग जोडिएको रामायण सर्किटले दुवै देशलाई लाभ हुने बताए । उनले भारतसँग यसअघि भएका सम्झौता कार्यान्वयनमा ढिलाइ भएको पनि उल्लेख गरेका थिए । यसअघि मोदीले जानकी मन्दिरमा षोडषोपचार विधिबाट विशेष पूजाअर्चना गरेका थिए । करिब १ घण्टा जानकी मन्दिरमा बिताएका उनले विशेष पूजाअर्चनापछि संक्षिप्त भिजिटर नोट लेखे, जनकपुरको यात्रा गर्ने मेरो पूरानो इच्छा आज पूरा भएको छ । भारत र नेपालका मानिसको दिलमा विशेष महत्त्व राख्ने यो धार्मिक तीर्थस्थलको यात्रा मेरा लागि यादगार अनुभव हो । मोदीलाई नागरिक अभिनन्दनभारतीय प्रधानमन्त्री मोदीलाई जनकपुर उपमहानगरपालिकाका मेयर लालकिशोर साहले रंगभूमि मैदानमा नागरिक अभिनन्दन गरे । हजारौंको उपस्थिति रहेको मैदानमा मोदीलाई मैथिली भाषामा अभिनन्दन गरिएको थियो । प्रदेश २ का मुख्यमन्त्री मोहम्मद लालबाबु राउत र मेयर साहले मोदीलाई अभिनन्दन प्रदान गरेका थिए । अभिनन्दनपछि मायाको चिनोस्वरूप जानकी मन्दिरको तस्बिर र मिथिला पेन्टिङ कोरिएको ठूलो तस्बिर प्रदान गरिएको थियो । मेयर साहले जनकपुरको चाबीसमेत प्रदान गर्दै मोदीको भ्रमणका लागि जनकपुर सधैं खुल्ला रहेको बताए । मोदीलाई प्रदेश सरकार, जनकपुर उद्योग वाणिज्य संघ र वीरगन्ज उद्योग वाणिज्य संघले छुट्टाछुट्टै १ सय २१ किलोको फूलको माला पहिर्याए । अभिनन्दन स्थलमा नेपाल र भारतका सर्वसाधारण सहभागी भएका थिए । अभिनन्दनमा प्रदेश २ का आठै जिल्लाका हजारौं नागरिक सहभागी भएका थिए । सप्तरी, रौतहट, सिरहा, सर्लाही, महोत्तरी, बारा र रौतहटबाट अभिनन्दन समारोहमा आउनजान बस व्यवस्था गरिएको थियो । प्रदेश सरकारले मान्छे ल्याउने जिम्मा ८ मन्त्रीलाई दिएको थियो । सहभागीलाई खाना र खाजाको व्यवस्था गरिएको थियो । १२ बिघा मैदान प्रवेशद्वारमा मेटल डिटेक्टर राखिएको थियो भने सभास्थल वरिपरि चार घेराको सुरक्षा व्यवस्था थियो । मोदीले जनकपुरमा ४ घण्टा बिताए । उनी नयाँदिल्लीबाट विशेष विमानमा विहारको पटना हुँदै जनकपुर विमानस्थलमा अवतरण गरेका थिए । उनलाई रक्षामन्त्री ईश्वर पोखरेल र प्रदेश २ का मुख्यमन्त्री राउतले विमानस्थलमा स्वागत गरे । जनकपुर विमानस्थलबाट सिधै जानकी मन्दिर पुगेका मोदीलाई प्रधानमन्त्री ओलीले स्वागत गरेका थिए । अभिनन्दन समारोहमा रक्षामन्त्री पोखरेलले नेपालभारतको सम्बन्ध जनस्तरमै जोडिएको बताउँदै मोदी भ्रमणले दुवै देशको सम्बन्ध अझ मजबुत भएको बताए । प्रदेश २ का मुख्यमन्त्री राउतले मोदी भ्रमणले विकासको अवसर र धार्मिकसांस्कृतिक सम्बन्ध गहिरो बनाएको बताए । उनले सडक, रेल र हवाई तीनवटै मार्गबाट जनकपुरलाई रामायण सर्किटमा जोड्नुपर्ने बताए । उनले आफ्नो सम्बोधनमा नेपालको संविधानको प्रसंगसमेत उठाएका थिए । प्रदेश २ विकासमा पछि परिरहेको उल्लेख गर्दै उनले संविधान विभेदकारी रहेको दाबी गरे । राज्यको मधेसप्रति विभेदकारी नीति छ, यहाँका जनता गरिबी बेरोजगारी, अभावग्रस्त र शोषित जीवन जिउन बाध्य छन्, मुख्यमन्त्री राउतले भने, मधेस विकासमा पछाडि छ र विभेदकारी संविधानप्रति हाम्रो संघर्ष जारी छ ।"
दुई प्रधानमन्त्रीको उस्तै पोसाक,"जनकपुर भ्रमणका क्रममा दुवै देशका प्रधानमन्त्रीले करिब मिल्दोजुल्दो कपडा लगाएका थिए । प्रधानमन्त्री ओली र भारतीय प्रधानमन्त्री मोदी घिउ रंगको कुर्ता, सेतो रंगको सुरुवालमा थिए । ओलीले सेतो रंगको गम्छा भिरेका थिए भने मोदीले केसरिया रंगको बुट्टेदार गम्छा लगाएका थिए । तर नेपालका लागि दिल्लीबाट उड्नुअघि मोदीले ओलीकै जस्तो गम्छा लगाएका थिए । उनले जनकपुर विमानस्थलमा उत्रिँदा केसरिया रंगको बुट्टेदार गम्छा लगाए । दुवै प्रधानमन्त्रीको मिल्दोजुल्दी पोसाक संयोग भएको प्रधानमन्त्री निकटस्थहरूले दाबी गरेका छन् । तर परराष्ट्र उच्चस्रोतका अनुसार दुवै प्रधानमन्त्रीले एउटै प्रकारको पोसाक लगाउने विषय छलफलका क्रमका कुरा उठेको थियो । तर ड्ेरस कोड कस्तो हुने भन्ने स्पष्ट रूपमा बाहिर ल्याइएको थिएन । सुरक्षा स्रोतका अनुसार भारतीय प्रधानमन्त्री मोदी भारतबाटै यही पोसाकमा जनकपुर अवतरण गरेका थिए । प्रधानमन्त्री ओली पनि काठमाडौंबाटै कुर्ता, सुरुवाल र गम्छा पहिरिएर आएका थिए । जानकी मन्दिरमा विशेष पूजापछि महन्त रामतपेश्वर दासले दुवै देशका प्रधानमन्त्रीलाई हल्का गुलाबी रंग को धार्मिक टोपी लगाइदिएका थिए । जानकी मन्दिरमा विशेष पूजाअर्चना गर्ने बेलामा मोदीले मैथिली टोपी रातो रंगको पाग लगाएका थिए ।"
हेलिकप्टरमा किन आएनन् मोदी ?,"भारतीय प्रधानमन्त्री नरेन्द्र मोदी पटनाबाट हेलिकप्टर चढेर जनकपुर आउने तालिका परराष्ट्र मन्त्रालयले सार्वजनिक गरेको थियो । त्यसैअनुसार निर्धारित समय बिहान सवा १० बजे जनकपुर विमानस्थलमा हेलिकप्टरको प्रतीक्षा भइरहेको थियो । तर, उक्त समयभन्दा १० मिनेटपछि जनकपुरको आकाशमा एटीआर विमान देखियो । जसमा थिए, मोदी । उनी पटनाबाट नभई दिल्लीबाट एयर इन्डियाको विमानमा जनकपुर ओर्लिए । उनी चढेको एटीआर विशेष विमान नभई एयर इन्डियाको भारतका विभिन्न क्षेत्रीय सहरमा उडान भर्ने कमर्सियल विमान थियो । मोदी सवार विमान जनकपुरमा अवतरण गर्दासम्म टेलिभिजन संवाददाताहरू मोदी पटनाबाट हेलिकप्टर चढेर केहीबेरमा अवतरण गर्दैछन् भन्दै थिए । स्रोतका अनुसार सुरक्षाका कारण मोदीको विशेष उडान विमानमार्फत गराइएको थियो । हेलिकप्टर उपकरणमार्फत नभई जहाजको तुलनामा धेरै तलबाट उडान गर्ने भएकाले विमानबाट गरिएको हुन सक्छ, उक्त स्रोतले भन्यो । एयर इन्डियाले अढाई वर्षअघि मात्रै किनेको उक्त विमानले अवतरण गर्नुअघि एक फन्को लगाएको थियो । जनकपुर विमानस्थल प्रमुख मुरारी पौडेलका अनुसार जहाजका कमान्डरले नयाँ ठाउँ भएकाले जनकपुरमाथिको आकाशमा एक फन्को लगाएपछि पश्चिमतर्फको धावनमार्गको विन्दुबाट अवतरण गराएका थिए । यसअघि बुधबार एयर इन्डियाकै यही मोडलको विमानले जनकपुरमा टेस्टफ्लाइट गरेर दिल्ली फर्केको थियो । काठमाडौंस्थित टावरका एक एटीसीका अनुसार शुक्रबार मोदी बोकेर आइपुगेको विमान काठमाडौंदेखि नयाँदिल्लीका लागि नियमित उडान हुने कमर्सियल रुट हुँदै पर्साबाट नेपालभित्र छिरेको थियो । १९ हजार फिटमा उडेको उक्त विमानलाई बनारस विमानस्थलले नेपाली आकाशमा छिर्नुअघि हयान्डओभर गरेको थियो । पर्साबाट छिरेको विमान सिमराको आकाशबाट लालबन्दीतर्फ मोडिएको थियो । त्यहाँबाट उक्त विमानलाई काठमाडौंको एयर हेर्ने टावरले जनकपुर टावरको जिम्मा लगाएको थियो । सिमरासम्म उपकरणको सहायतामा हुने (आईएफआर) उडान भरेको विमान सिमरापछि हेरेर उडान भर्ने नियम (भीएफआर) बाट जनकपुर पुगेको थियो । दिल्लीबाट सुरु भएको मोदीको उडान अघिअघि भारतीय सेनाको बोइङ विमान पनि आएको थियो । त्यो विमान जनकपुरतर्फ नलागी सिमराको आकाश हुँदै काठमाडौंतर्फ मोडिएको थियो । मोदी सोझै जनकपुर जाने भएपछि नागरिक उड्डयन प्राधिकरणले हवाई सुरक्षाका लागि काठमाडौंबाट एउटा दमकल पठाएको थियो । दमकलसहित विमानस्थलका सञ्चार उपकरण, विद्युत्, धावनमार्गमा हुन सक्ने सम्भावित समस्या हल गर्न काठमाडौंबाट प्राविधिकहरू पनि पठाइएका थिए । पहिलो पटक जनकपुर विमानस्थलको भीभीआईपी उडानबाट टेस्ट भयो, क्षेत्रीय सहरबाट हुन सक्ने उडान यो विमानस्थलले गर्न सक्ने रहेछ, विमानस्थल प्रमुख पौडेलले भने । जनकपुरबाट मोदी १२ बजेर ४० मिनेटमा काठमाडौं आउने परराष्ट्रको तालिका भए पनि करिब डेढ घण्टा ढिलोमात्रै उनको विमान उडेको थियो । उक्त ढिलाइका कारण काठमाडौं विमानस्थलले तीन पटक नोटाम जारी गर्नुपरेको थियो । विमानस्थल प्रमुख राजकुमार क्षत्रीले मोदीको उडानका कारण अन्य ट्राफिकमा असर नपरेको बताए । विशेष उडानका बेला विमानस्थलले अरू कमर्सियल उडानको तालिका सार्ने गरी निकाल्ने सूचनालाई नोटाम (नोटिस टु एयरम्यान) भनिन्छ । यस्ता उडानलाई प्राथमिकता दिनुपर्छ । नेपालभित्र उडान हुने रुटमा जाने र फर्किने हवाई बाटोहरू जोडा र बिजोडा नम्बरको उचाइमा तय गरिएका छन् । यस्ता भीभीआईपी उडानले भने यो नियम पालना नगर्दा पनि हुन्छ । अर्थात् जोडा वा बिजोडा जुनसुकै उचाइमा उड्न छुट हुन्छ । सुरक्षाका कारण अन्य विमानलाई भीभीआईपी उडानभन्दा २ हजार फिटको दूरीमा राखिएको हुन्छ । अनि एटीसीले यो विमान होल्डमा नराखेर अवतरणका लागि प्राथमिकता दिन्छन् । उच्च स्रोतका अनुसार मोदीको दिल्लीबाट जनकपुरका लागि हुने उडान तालिका दुई दिनअघि नागरिक उड्डयन प्राधिकरणले स्वीकृत गरेको थियो । नेपालमा हुने जुनसुकै भीभीआईपी उडानको अनुमति अनिवार्य लिनैपर्छ । काठमाडौंस्थित भारतीय दूतावास अनि परराष्ट्र मन्त्रालय हुँदै प्राधिकरणमा स्वीकृतिका लागि पठाइएको फ्लाइट प्लानमा उडान भर्ने कमान्डर पाइलटसहितको जानकारी लेखिएको हुन्छ । यस्तो उडानमा प्राधिकरणले ल्यान्डिङ, पार्किङ तथा कम्युनिकेसननेभिगेसन शुल्क छुट दिन्छ । यसबाहेक उडान अनुमति दस्तुरबापत लाग्ने ५६ दशमलव ५ डलर पनि छुट दिएका छौं, स्रोतले भन्यो । तर, नेपाल आउने प्रधानमन्त्रीसहित अन्य भम्रण दलका सदस्यबाट प्राधिकरणले विमानस्थल विकास शुल्क प्रतियात्रुका दरले एक हजार र यात्रु सेवा शुल्क आन्तरिक विमानस्थलमा २ सय र अन्तर्राष्ट्रियमा ११ सय ३० रुपैयाँ अनिवार्य लिने गरेको संलग्न स्रोतले जनाएको छ ।मोदी भ्रमणका लागि ५ वटा भारतीय सेनाका हेलिकप्टर काठमाडौंमा छन् । भारतीय सेनाका पाइलट एक साताअघि नै काठमाडौं आई जोमसोम पुगेर फर्किसकेका छन् । भारतीय पाइलटहरूले काठमाडौं, पोखरा, जोमसोमको रुटमा टेस्ट फ्लाइट सकिसकेका छन्, प्राधिकरणका एक उच्च अधिकारीले भने, शनिबार मोदी काठमाडौंबाट सोझै पोखराको आकाश हँुदै मुक्तिनाथ जाँदै छन् । ती अधिकारीका अनुसार प्राधिकरणबाट स्वीकृत उडान तालिकामा मोदी सवार रहने हेलिकप्टर पोखरा र जोमसोममा अवतरण नगरी सोझै मुक्तिनाथ पुग्ने तालिका छ । मोदीको उडान हुँदा त्यो रुटमा अरू कमर्सियल उडान भने हुने छैनन् । मोदी सवार हुने हेलिकप्टर काठमाडौं, पोखरा र जोमसोम विमानस्थलका एटीसीहरूको निगरानीमा रहने छन् । नेपाली सेनाको एउटा हेलिकप्टर शुक्रबारै पोखरा पुगिसकेको छ । शनिबार बिहान मोदीको हेलिकप्टर उड्नुअघि पर्यटनमन्त्री रवीन्द्र अधिकारी सेनाको हेलिकप्टर लिई जोमसोम पुग्ने तालिका छ । उनी हेलिकप्टरबाटै पोखरामा अवतरण नगरी काठमाडौं आउने छन् ।"
कर्माको परीक्षा,"नेपाली फुटबलमा धेरैपल्ट सुनाइँदै आएको तथ्य हो, अन्तर्राष्ट्रिय फुटबल महासंघ (फिफा) र एसियाली फुटबल महासंघ (एएफसी) ले जे भन्छ, त्यही गर्नुपर्छ । गरेन भने ढिलोचाँडो प्रतिबन्धमा परिन्छ । पछिल्लो साता अखिल नेपाल फुटबल संघ (एन्फा) को चुनाव भयो र अध्यक्षमा चुनिए, कर्माछिरिङ शेर्पा । त्यो चुनाव त्यही दिन नभएको भए, नेपाली फुटबल प्रतिबन्धमा पथ्र्यो, शेर्पाको दाबी थियो । हुन पनि फिफाले त्यही दिन चुनाव गर्नु भनेको थियो । त्यो चुनावमा उनका प्रतिद्वन्द्वी मणि कुँवरले भाग नै लिएनन् । अथवा नलिएको नाटक गरे । उनको दाबी थियो, त्यो विधान अनुसार भएन । त्यसैले उनको समूहका केही प्रत्यासी चुनावको अघिल्लो दिन अदालत पनि गए, तर आफू अनुकूल निर्णय ल्याउन सकेनन् । फिफा र एएफसीको नियम अनुसार फुटबलमा जत्तिकै चित्त बुझे पनि नबुझे पनि अदालत जान पाइन्न । कुनै समय शेर्पा आफै अदालत गएका थिए, त्यो बेलाको साधारण सभा रोक्नुपर्छ भनेर । अहिले यही काम कुँवर समूहले गर्यो । कुनै समय थियो, यही समूह फुटबलमा अदालत जान पाइन्न भनेर वकालत गथ्र्यो । परिस्थितिलाई आफू अनुकूल व्याख्या गर्ने समस्या नै हो, नेपाली फुटबलको । फिफा र एएफसीकै अनुसार चल्नुपर्ने मान्यता हो भने शेर्पाको नेपाली फुटबलमा प्रवेश नै पछाडिको ढोकाबाट भएको हो । राष्ट्रिय खेलकुद परिषद (राखेप) ले २०५७ को असोजमा गणेश थापाको नेतृत्वमा रहेको एन्फालाई वर्खास्त गरेर गीता राणा नेतृत्वको तदर्थ समिति बनायो । त्यसै समितिका उपाध्यक्ष थिए, शेर्पा । राखेपले वर्खास्त गरेर के नै अर्थ रह्यो र ? किनभने त्यसलाई फिफा र एएफसीको मान्यता थियो । त्यतिबेला शेर्पा भन्ने गर्थे, फिफा र एएफसी किन चाहियो ? हामी आफै नेपाली फुटबल चलाउन सक्छौं । यता थापा भन्ने गर्थे, राखेपको यो कामले नेपाली फुटबल अब प्रतिबन्धमा पर्छ । परिस्थितिले गज्जब कोल्टे फेरेको छ, पहिले फिफा र एएफसीको नाम जप्नेहरू विधानको कुरा गर्छन्, अनि विधानको कुरा गर्नेहरू फिफा र एएफसीको नाम लिन्छन् । फेरि पुराना दिन सम्झने हो भने राणा नेतृत्वमा भएको चुनावमा उनी अध्यक्ष चुनिए, वरिष्ठ उपाध्यक्ष थिए, शेर्पा । एक वर्षको अन्तरमा राणालाई हटाएर शेर्पा कार्यवाहक अध्यक्ष बने । अनि उनकै नेतृत्वमा त्यो एन्फाले थापा नेतृत्वमा रहेको एन्फासँग एकता गर्यो । त्यस एन्फामा पनि वरिष्ठ उपाध्यक्ष रहे, शेर्पा नै । त्यसैले थापाले केही अगाडिसम्म पनि दाबी गरेका थिए, कर्माछिरिङ शेर्पा मेरो आफ्नै मान्छे हो । थापा र शेर्पा लामो समय सँगसँगै एकै समूहमा रहे । लगभग ०७० को अन्त्यतिर यी दुईबीच कलह सुरु भयो । अब शेर्पा थापाका विरोधी भए । त्यसको पनि एक वर्षपछि त उनी थापाले एन्फामा अनियमिता गरेको र एकलौटी ढंगले नेपाली फुटबल चलाएको आरोपमा संसदको सार्वजनिक लेखा समिति, प्रधानमन्त्री कार्यालय, राष्ट्रिय सतर्कता केन्द्र, युवा तथा खेलकुद मन्त्रालय, अख्तियार दुरुपयोग अनुसन्धान आयोग र सम्पत्ति शुद्धीकरण विभागसम्म पुगे, उजुरी लिएर । त्यतिबेला भन्ने गरिन्थ्यो, शेर्पाले थापाको केही पनि बिगार्न सक्दैनन् । तर होइन, शेर्पाले यहाँ गज्जब नै गरे । उनले आफ्नो आन्दोलनलाई रोकेनन्, लगातार लडिरहे । आफ्नो मुद्दाबाट पनि पछाडि हटेनन् । लागेको लाग्यै गरे । लगातार आफूले स्थापित गरेको मान्यतामा टिकेर लडिरहनुपर्छ, एक दिन न एक दिन नतिजा आउनेछ नै । यसकै उदाहरण बने, शेर्पा । केही वर्ष अगाडिसम्म पनि कसैले नेपाली फुटबलमा थापा हुने छैन, नत उनको समूह हुनेछ भनेर भनेको थियो भने त्यो अचम्मकै हुन्थ्यो, विश्वास नै गर्न नसकिने । कम्तीमा नेपाली फुटबललाई नजिकबाट हेर्ने अवसर पाएकालाई त यस्तै लाग्थ्यो । फिफा र एएफसीमा थापालाई प्रतिकूल स्थितिसम्म पुर्याउन शेर्पा र उनका केही साथीको निर्णायक भूमिका रह्यो । थापा फुटबलबाट दस वर्षको प्रतिबन्धमा पर्नु पछाडि नेपालबाट जुन भूमिका तयार गर्नुपथ्र्यो, त्यो काम गर्ने यिनै शेर्पा हुन् । समयको क्रमसँगै जहाँ थापालाई भाग्य र पुराना साथीले साथ दिन छाड्यो, त्यहीं शेर्पाको वास्तविक उदयका दिन सुरु भए । दुई वर्ष अगाडिको एन्फा चुनावमा पनि शेर्पा अहिलेका निवर्तमान अध्यक्ष नरेन्द्र श्रेष्ठसँग पराजित भएका थिए । त्यतिबेला पनि अब शेर्पाका दिन सकियो भन्ने थियो । तर श्रेष्ठ र वरिष्ठ उपाध्यक्ष कुँवर रहेको समितिले केही कामै गरेन । यहाँनिर फेरि एकपल्ट शेर्पा बलियो भए । यसपल्टको चुनावमा उनको नारा नै थियो, परिवर्तन । यही नारा दिएर पनि उनले थापा समूहकै धेरै विश्वास पात्रलाई आफूमा आकर्षित गर्न सफल रहे । भलै उनीसँग पुराना दिनमा संघर्षमा साथ दिनेहरू केही हदसम्म रिसाए । यसपल्टको नतिजा फेरि एकपल्ट गज्जब नै भयो, उनको जित एकपक्षीय जस्तै थियो, सबै पदमा उनकै साथीहरूले जिते । अहिले उनी शक्तिको त्यो प्रचण्ड स्थितिमा छन्, जुन स्थिति कुनै समय थापाले उपभोग गरेका थिए । अब शेर्पाले के गर्नेछन् त ? महत्त्वपूर्ण र निर्णायक प्रश्न यही हो । उनले इतिहासबाट सिकेर आफूलाई सुधार्नेछन् कि इतिहासमा टिकेर बदला लिने सोच बनाउनेछन् ? साँच्चै शेर्पामाथि चुनौतीमाथि चुनौती मात्र छ । राजनीतिक रूपमा नेपाली कांग्रेससँग आबद्ध शेर्पा व्यक्तिगत रूपमा इमानदार नै प्रस्तुत भएका छन्, किनभने उनलाई अहिलेसम्म आर्थिक रूपमा खोट लगाउने ठाउँ छैन । उनको छवि सफा छ, मिठो व्यवहार नै गर्छन् । तर उनको वरिपरिका धेरै यस्तै छैनन् । थापाको समयमा उनकै नजिक रहेका, सक्दो सुविधा उपयोग गरेका, अनि केही त गन्हाएका पनि उनकै समूहमा छन् । त्यसमध्ये केहीलाई नेपाली फुटबलको मतबल छैन भने हुन्छ । अहिले नै खासखास महत्त्वपूर्ण पदका लागि उनीहरूबीच कलह भइसकेको छ, विवादले झगडाको रूप लिइसकेको छ । त्यसैले त होला, चुनाव अगाडि शेर्पाले दाबी गरेका थिए, चुनावमा जति पनि खर्च भएको छ, त्यसको एकएक हिसाब चुनाव सकेको तीन दिनमै सार्वजनिक गर्नेछौं । तर उनले गर्नसकेका छैनन् । यसका लागि उनी आलोचनाका पात्र पनि हुन सक्छन् । तर एक अर्थमा यो गौण विषय हो । मुख्य विषय हो, नेपाली फुटबलमा त्यो संस्कृतिको विकास गर्ने, जुन उनको नारा हो । यो संस्कृति अनुशासित र पारदर्शी हुनुपर्छ, अनि कुनै प्रकारको आर्थिक अनियमितताबाट टाढा । अनि एन्फामा ती सबै प्रजातान्त्रिक मूल्य र मान्यता पनि हुनेछन्, जहाँबाट कोही अदालत जानुपर्ने छैन । नत आफूलाई चित्त बुझेन भनेर अनशन बस्नुपर्ने स्थिति । अहिले शेर्पा यो स्थिति विकास गर्न सक्ने हैसियत राख्छन् । लिग गराउने, बलियो राष्ट्रिय टिम बनाउने, तल्लो तहबाटै फुटबलको विकास गर्ने, यी त नियमित कार्यक्रम नै हुन् । यसमा नयाँ नै के छ र ? नयाँ त्यतिबेला हुनेछ, जतिबेला उनी नेपाली फुटबललाई साँच्चै सुदृढ गर्न कडा निर्णय गर्न पनि पछाडि पर्ने छैनन्, अनि आफू वरिपरि झुम्नेलाई खुसी पार्नमात्र लाग्ने छैनन् । इतिहासले जस्तै भने पनि शेर्पा अहिले नेपाली फुटबलको त्यो मोडमा छन्, जहाँबाट उनी युगान्तकारी परिवर्तन गर्न सक्छन् । चुनावका बेला उनी बारम्बार दोहोर्याएर भन्ने गर्थे, जय नेपाली फुटबल । उनको नाराजस्तै रह्यो, यो । उनी फेरि यस्तो पनि भन्ने गर्थे, नेपाली फुटबललाई बचाउनुपर्छ । अहिले नजोगाए, कहिले त ? परिवर्तनको नारा मिठो त सुनिन्छ, तर व्यवहारमा लागू भएन भने त्यो तितो हुन्छ । शेर्पासँग धेरैको धेरै अपेक्षा छ, राम्रो काम गर्नेछ भनेर । उनी पहिले आलोचना गर्थे, अहिले काम गर्ने स्थानमा छन् । यो साँच्चै काम गरेर देखाउने समय र चुनौती हो । ट्वीटर :"
कसरी गर्छ मदिराले कलेजो फेल ?,डा विकास जैसीजैसी वीर अस्पतालमा कलेजो रोग विशेषज्ञका रूपमा कार्यरत छन् ।
बैठकको बिरुवा,"उनको भव्य बैठक कोठामा एउटा बिरुवा स्थापित थियो । म त्यसको ध्यानपूर्वक अवलोकन गरिरहेको थिएँ । र साथै व्यग्र प्रतीक्षा पनि । उनी कोठामा प्रवेश गर्नासाथ म उभिएँ । उनले संकेतले मलाई बस्न भने । म विस्तारै बसेंँ । उनले मुस्कुराएर सोधे, के हालखबर छ पत्रकारज्यू ? हजुरहरूका कृपाले सञ्चै छु । मैले सोधेंँ, यो के हो हजुर ?बिरुवा हो । कोचमा बस्दै उनले भने ।केही दिन अघिसम्म त यहाँ थिएन । मैले चारैतिर नियाल्दै भने ।तपाईलाई थाहै छ, म सम्मानीय प्रधानमन्त्रीज्यूको भ्रमण दलमा सम्मिलित थिएँ । एक सानो सहयोगीको हैसियतले । भ्रमणबाट फर्कंदा सबैले केही न केही ल्याउँछन् । कोसेलीको रूपमा । सायद यस्तै चलन छ, क्यारे !हो, सबै सोध्छन् । मैले भनेंँ, केके ल्याउनुभयो ?मैले यही बिरुवा ल्याएँ ।बिरुवा नै किन हजुर ? मैले सहज उत्सुकता देखाएँ ।यो कुनै मामुली बिरुवा होइन । मैले त्यहाँको राष्ट्रपति भवनको बगैंचाबाट टिपेर ल्याएको हुँ । यसको विविध महत्त्व छ । राजनीतिक, सांस्कृतिक, भौगोलिक, ऐतिहासिक, आर्थिक इत्यादि । यो तपाई बुझ्नुहुन्न । उनले मलाई झन्डै चुनौती नै दिए ।के यो मैत्री बिरुवा हो ? मैले आफ्नो सामान्य ज्ञानको प्रदर्शन गर्न खोजेंँ । भने हुन्छ । उनले संक्षिप्त उत्तर दिए । र केही क्षणको मौनता तोडेर फेरि भने, हेर्नाेस् पत्रकारज्यू, यो कति आकर्षक छ पातहरू पनि सुन्दर देखिन्छन्, कोमल एवं दृष्टिसुख दिने ।मेरो विचारमा त यो दुई देश बीचको सद्भावनाको प्रतीक हो । मैले तत्कालै थपेंँ ।सम्माननीय प्रधानमन्त्रीज्यूको श्रीमतीलाई पनि यो निकै मनपरेको छ । उनी प्रसन्नचित्त देखिए ।अनि सम्माननीय प्रधानमन्त्रीज्यूलाई किन ?उहाँले मनपराउनु त स्वाभाविक नै हो । उनी मुस्कुराए ।भ्रमण टोलीका अन्य सहयोगीहरूका के मन्तव्य छ, यसबारे ?मलाई त मन्त्रीज्यूको मौन समर्थन छ जस्तो लाग्छ र सचिवज्यूहरू पनि विरोधमा छैनन् । केही बेर सोचेर उनले भने, हामीसँगैका पत्रकारहरूचाहिंँ पुरै चकित । र अरूहरू भने अहिलेसम्मन पछुतो मानिरहेका छन् हाम्रो ध्यान यसमा किन नगएको भनेर ! (थोरै मुस्कुराएर) मेरो गयो ।त्यसो भए, यसलाई नै यो भ्रमणको उपलब्धि किन नमान्ने ? अखबारहरूमा यसको प्रचारप्रसार आरम्भ गरिदिउँ हजुर ? मैले आफ्नो भनाइको प्रतिक्रियाको लागि उनको अनुहारतिर हेरेंँ ।राम्रो सल्लाह हो । तर एकपटक बालुवाटारमा गई विमर्श गर्नुपर्छ । उताबाट स्वीकृति प्राप्त भए मात्र यो सम्भव छ । म पछि तपाईलाई फोनबाट खबर गरुँला । हुन्न ?मैले समर्थनमा आफ्नो एकथान टाउको हल्लाएँ । र क्यामेराको खोल खोल्दै भनँें, यसको एउटा तस्बिर लिउँ हजुर ?हुन्छ । लिनोस् । तर अखबारमा चाहिँं प्रकाशित नगर्नुहोला, पत्रकारज्यू ।किन हजुर ? मैले सोधेंँ ।यसको जवाफमा उनी हलुका ढंगले मुस्कुराए मात्र ।असलमा यो के बिरुवा हो ? मेरो उत्सुकता पुन: जागृत भयो ।बोटानिकल टर्ममा सिनेफस हाइब्रेरी थम्ब्रोकल, कुन्नि, यस्तै के भन्थे । उनले रहस्यपूर्ण स्वरमा भने, तर हेर्नोस् पत्रकारज्यू, वास्तवमा यो के हो, मलाई राम्ररी थाहा छ ।के हजुर ?यो साधारण खालको बिरुवा होइन । वनस्पति विज्ञानको विलकुलै नवीन खोज हो यो । सरल शब्दमा भन्ने हो भने यो मनिप्लान्टसँग मिल्न खोज्छ । तपाई यसलाई मनिप्लान्टको सर्वथा विकसित रूप भन्न सक्नुहुन्छ । उनले आफ्नो दायाँ आँखा झिम्क्याउँदै विस्तारै भने, बुझ्नुभयो त पत्रकारज्यू ?मनिप्लान्ट । मैले विस्तारै आफैसँग भनेंँ । त्यसपछि बैठक कोठामा अवस्थित त्यो अद्भुत बिरुवालाई गहिरिएर नियाल्न थालँे । सम्माननीय प्रधानमन्त्रीज्यूको बहुचर्चित भ्रमणबाट ल्याइएको हरित बिरुवा । आफ्नो सम्पूर्ण पातसहित हावामा हल्लिरहेको थियो । र उनी अर्थात् प्रधानमन्त्रीज्यूको अघोषित सल्लाहकार मलाई एकटक हेरिरहेका थिए ।"
चालीस लागेपछि,पामेला डुकरम्यान(द न्युयोर्क टाइम्सबाट अनूदित ।)
प्राज्ञिक नश्लवादको विपक्षमा,"घिमिरेले जवाहरलाल नेहरू विश्वविद्यालय, भारतबाट चिकित्सामानवशास्त्रमा विद्यावारिधि गरेका छन् ।"
गान्धीविरोधको सन्दर्भ,"गान्धी झन्डै ६० वर्ष सार्वजनिक जीवनमा सक्रिय रहे । यस कालावधिमा विश्वमा कल्पनातीत परिवर्तन भइरह्यो । गान्धी स्वयम् विशाल उथलपुथलका सूत्रधार भए । तद्नुरुप गान्धीका विचार र व्यवहारमा परिवर्तन आउँदै गयो । माथि भनिएझैं प्रारम्भमा गान्धीलाई अंग्रेजी शासनको न्यायप्रियतामा पूर्ण विश्वास थियो । सुरुसुरुमा महारानी भिक्टोरियाको १८५८ को शाही घोषणाको उनले ठूलो प्रशंसा गरेका छन् । पछि गएर उनी अंग्रेजी साम्राज्यवादको भयंकर विरोधी भए । यो विरोध अंग्रेजी सभ्यता र साम्राज्यवादसँग थियो । अंग्रेजसँग थिएन ।अफ्रिका प्रवासका प्रारम्भिक वर्षमा गान्धीमा नश्लवाद पनि देखिन्छ । अफ्रिकन जेलमा कालासँग बस्नुपर्दा उनी क्षुव्ध थिए । जेलबाट लेखिएका उनको चिठीमा नश्लवादी टिप्पणी छ । कस्तुरबासँगको उनको प्रारम्भिक व्यवहार सर्वथा निन्दनीय थियो । छोरा हरिलालको विद्रोहको कथा उपन्यास र सिनेमाको विषय बनेको छ । हरमन कालिनबाच (१८७११९४५) उनका प्रियतम मित्र थिए । गान्धी र कालिनबाचका बीचमा समलैंगिक सम्बन्ध थियो भन्ने कुरो यताका वर्षमा शोधकर्ताहरूको विषय भएको छ । जीवनको आखिरी दशकताकाका गान्धीका यौनाचार उत्तिकै आपत्तिजनक थिए, त्यो पनि सर्वविदित छ ।संक्षेपमा भन्दा गान्धीको निजी जीवनको महाभारतमा एउटा निन्दापर्व लेख्न सकिन्छ । तर कुरो उनको सार्वजनिक जीवनको हो । त्यसमा पनि हिन्दुत्व, वर्णाश्रम र पुँजीवादको हो ।प्रथमत: वर्णाश्रमको कुरा डा अम्बेडकरले गान्धीलाई यस्तै प्रश्नमा घेराबन्दी गरेका थिए । विलकुलै ठिक गरेका थिए । यतिले नपुगेर अम्बेडकरवादी नेताहरू तथा युपीको पूर्व मुख्यमन्त्री मायावतीले गान्धीको मूर्ति तोड्ने आह्वान गरेकी थिइन् । यत्रतत्र तोडफोड पनि भयो । गान्धीको मूर्ति बन्नु नै गलत थियो । बनेपछि तोडिन्छ । नेपालमा द्वितीय जनआन्दोलनमा यस्तै परिदृश्य देखिएको थियो । यो पनि स्वाभाविक नै हो ।राजनीतिक जीवनमा गान्धीका तीन प्रमुख सैद्धान्तिक विरोधी थिए । प्रथम, पाकिस्तानका राष्ट्रपिता मोहम्मद अली जिन्ना । द्वितीय, डा भीमराव अम्बेडकर । तृतीय, विनायक दामोदर सावरकर । विरोधी अरू पनि थिए । सुभाषचन्द्र बोससमेत विरोधी थिए । जवाहरलाल नेहरूलाई पनि विरोधी भन्न मिल्छ भन्ने भाजपाका बुद्धिजीवीहरूको तर्क छ । तर आधारभूत कुरामा जिन्ना, अम्बेडकर र सावरकरले गान्धीलाई चुनौती दिए । नेहरू र सुभाषले जस्तै होहल्ला गरे पनि उनीहरू गान्धीसँग सँंगसँंगै हिँड्न चाहन्थे र सकेसम्म हिँडेका पनि थिए ।अम्बेडकरले गान्धीको हरिजनप्रतिको प्रेमलाई पाखण्ड र धुत्र्याइँ भन्थे । बालक अम्बेडकरले आफ्ना जीवन संघर्षमा पाइलापाइलामा उच्च जातिको अपमान खप्नुपरेको थियो । उनले वर्ग र वर्णको अन्तरसम्बन्धका बारे गहन र वैज्ञानिक अध्ययन गरेका थिए । गान्धीलाई त्यस विषयको विशेष जानकारी थिएन । राजनीतिक क्षेत्रमा अम्बेडकर दलित समुदायलाई संरक्षणको बाटोमा लैजाने क्रममा अंग्रेज साम्राज्यसँग नजिक भए । लन्डनमा भएको द्वितीय गोलमेच सम्मेलनमा अम्बेडकर र गान्धीको यस विषयमा ठूलो टक्कर परेको थियो । अम्बेडकरले अंग्रेजसित अछूतका निम्ति पृथकमताधिकार मागेका थिए । अंग्रेज त्यस्तो मताधिकार दिन तयार थिए । यसै विषयमा गान्धी र अम्बेडकरको कटु विवाद भएको थियो ।मोहम्मद अली जिन्नाको यस्तै कथा थियो । जिन्ना आफ्नो प्रारम्भिक राजनीतिक जीवनमा हिन्दुमुस्लिम एकताका प्रखर हिमायती थिए । सरोजनी नायडुले हिन्दुमुस्लिम एकताको राजदूत भन्थिन् । गान्धीले कांग्रेसको हिन्दुकरण गरे भन्ने जिन्नालाई पछि लाग्न थाल्यो । गान्धी र उनको नेतृत्वको पार्टीले मुसलमानलाई न्याय दिन सक्दैन भन्ने सोचेर उनी कांग्रेस राजनीतिबाट विमुख भए । यसै विश्वासमा आधारित भएर पाकिस्तान लडेर लिए । जिन्ना गान्धीलाई हिन्दुहरूको नेता मान्थे । मोहम्मद अली जिन्ना गान्धीको ईश्वर अल्लाह तेरा नाम भन्ने भजनप्रति शंकालु थिए । गान्धी हृदयबाट हिन्दुवादी हुन् । उनले हिन्दुत्वका हितका निम्ति कांग्रेसलाई सञ्चालन गरिरहेका छन् भन्ने उनको मान्यता थियो ।विनायक दामोदर सावरकर गान्धीलाई हिन्दु मान्न तयार थिएनन् । सावरकर हिन्दुराष्ट्रवादको प्रथम प्रवक्ता थिए । सावरकर विद्वान, हिम्मती एवं राष्ट्रभक्त राजनीतिज्ञ थिए । गान्धी र उनका चेलाहरू राजनीतिक स्वार्थका कारणले गर्दा मुसलमानको तुष्टीकरण गर्दैछन् । गान्धी भारत माताका कुपुत्र हुन् । गान्धीका कारणले भारत विभाजित भयो भन्ने उनको मान्यता थियो । उनी नाथुराम गोड्सेका प्रत्यक्ष गुरु थिए । गान्धीको हत्याको मुकदमा अभियुक्त थिए । सावरकरद्वारा प्रवर्तित यो धारा समसामयिक भारतमा आज पनि सशक्त छ । तर गान्धीको अल्लाहईश्वरले यस धारालाई अगाडि बढायो भन्नु कुतर्क नभए पनि अतिशयोक्ति अवश्य हुनेछ ।आजको भारतमा गान्धी विरोधी साहित्य प्रचुर मात्रामा उपलब्ध छ । बहुरूपी र बहुविवादी गान्धीबारे यस्तो हुनु खुसीको विषय हो । उनको विरोध र निन्दा हुनैपर्छ । अनि मात्र भुस र चामल निफनिन्छ । निन्दक नियरे राखिए  भन्ने कवीरवाणी गान्धीको भजनावलीको अंग थियो । गोराका नामले जानिने जी रामचन्द्र राव भारतका एक प्रसिद्ध नास्तिक हुन् । उनी गान्धीका परम मित्र भए । गान्धीले गोराका निम्ति आफ्नै आश्रममा समेत मांसाहारको छुट दिएका थिए । तर गान्धीको आलोचना गर्दा यो सबभन्दा महत्त्वपूर्ण अर्को कुरो छ । गान्धी राजनीतिमा अटाएका मानिस थिएनन् । उनको केन्द्रीय चासोको विषय पाश्चात्य सभ्यता थियो । गान्धीका नजरमा जिन्ना, अम्बेडकर र सावरकर पश्चिमी सभ्यताका सन्तान थिए । उनीहरू आफैंमा विभाजन र विग्रहका हेतु थिएनन् । पश्चिमी सभ्यताले विभाजन, विग्रह र विभेदको विजारोपण गरेको हो । जिन्ना, अम्बेडकर र सावरकर परिणाम मात्र हुन्, कारण होइनन् ।कारण के हो त ?कारण हो पश्चिमी सभ्यता । गान्धीले यसलाई शैतानी सभ्यता भनेका छन्, राजेन्द्र महर्जनले ठिक सम्झाउनुभएको छ । यस शैतानी सभ्यतालाई गान्धीले आधुनिक सभ्यता पनि भन्थे । औद्योगीकरणमा आधारित जीवनशैली पनि भन्थे । यसै सभ्यताले साम्राज्यवादलाई जन्म दिएको हो भन्ने उनको ठहर थियो । लेनिनले साम्राज्यवादलाई पुँजीवादको उच्चतम अभिव्यक्तिका रूपमा लिएका छन् । गान्धीले सभ्यताविमर्शमा साम्राज्यवादको जरो भेटेका छन् । भूमण्डलीकरणको यस युगमा गान्धीलाई यस कसीमा राखेर हेर्नुपर्छ । अनि मात्र गान्धीलाई खारेज गर्न सकिन्छ ।राल्फ वाल्डो इमर्सनको एक उद्धरणबाट यो टिप्पणी थालिएको छ । इमर्सनले त्यस टिप्पणीको पुछारमा थपेका छन्, महान मानिस अनिवार्य रूपमा गलतफहमीको पात्र हुन्छन् । गान्धी यसको अपवाद छैनन् ।त्यस दृष्टिले राजेन्द्र महर्जनको हस्तक्षेपको सर्वथा स्वागत छ ।"
एकै स्थानमा ७ शव,अस्ट्रेलिया (कास) पश्चिम अस्ट्रेलियामा प्रहरीले एकै स्थानमा ७ जनाको शव फेला पारेको छ । प्रहरीका अनुसार मृत्यु भएकामा ४ बालबालिका र ३ वयस्क छन् । शुक्रबार बिहान प्रहरीले पश्चिम अस्ट्रेलियाको पर्थबाट केही घण्टाको दूरीमा रहेको दुर्गम स्थान बोसमिग्टनमा उनीहरूको शव फेला पारेको हो । पत्रकार सम्मेलन गरेर घटनाको जानकारी दिँदै राज्यका प्रहरी प्रमुख क्रिस डोवसनले २ वयस्क व्यक्तिको शव घरबाहिर र अन्य ५ जनाको घरभित्र भेटिएको जानकारी दिए । यस घटनालाई २० वर्षपछिको सबभन्दा ठूलो हत्याको घटना भएको सञ्चारमाध्यमहरूले जनाएका छन् । २२ वर्ष पहिले तास्मानियाको पोर्ट आर्थरमा एक व्यक्तिले ३५ जनाको हत्या गरेका थिए । प्रहरी प्रमुख डोवसनले अनुसन्धान अघि बढाइएको जानकारी दिँदै अहिल्यै कुनै पनि संदिग्ध व्यक्तिको खोजी नगरिएको बताएका छन् । घटनास्थलमा दुइटा बन्दुक भेटिएको र मृतकहरूमा बन्दुकको गोलीको निसान पाइएको उनले बताए । प्रहरी प्रमुखले घटनाको छानबिनका लागि केही दिन समय लाग्न सक्ने बताउँदै घटनाको सत्यतथ्य चाँडै बाहिर ल्याइने प्रतिबद्धता जनाएका छन् । राज्यका प्रिमियर मार्क म्यागवानले घटना दु:खद भएको बताउँदै समवेदना प्रकट गरेका छन् ।
हजुरबुबा प्रधानमन्त्री,"मलेसियाका महाथिर बिन मोहम्मद आफूले प्रतिस्पर्धा गरेका सबैजसो निर्वाचनमा विजयी भए । यही बिहीबार उनले आफ्नो राजनीतिक जीवनमा अर्को एउटा रेकर्ड कायम गरे, विश्वकै बढी उमेरको निर्वाचित प्रधानमन्त्रीका रूपमा । हो, म अझै जिउँदै छु, मलेसियाको १४ औं आमनिर्वाचनमा बारिसन नासिओनल (बीएन) माथि विजयी हासिल गरेपछिको पत्रकार सम्मेलनमा ९२ वर्षीय महाथिरले भने । मलेसियाको स्वतन्त्रतायताका सबै निर्वाचन जितेको बीएनले ६ दशक लामो शासनसत्ता सञ्चालन गरेको छ । महाथिरको नेतृत्वको गठबन्धनले मलेसियाको प्रधानमन्त्रीका रूपमा सन् १९८१ देखि २२ वर्ष शासन गर्यो । आफ्नो दुई दशकभन्दा लामो शासनकालमा महाथिरले गरिब तथा पिछडिएको मलेसियालाई एक आधुनिक औद्योगिक राष्ट्रका रूपमा विश्वसामु उभ्याए । महाथिरले अवलम्बन गरेका नीतिहरूले उनको शासनकालमा मलेसियालाई एसियाको आर्थिक शक्तिका रूपमा स्थापित गर्न सहयोग पुर्याएको थियो । त्यसैले उनलाई मलेसियाको आधुनिकीकरणका पिता तथा आर्थिक विकासका प्रणेता मानिन्छ । सन् २००१ मा प्रधानमन्त्री पदबाट बाहिरिएपछि पनि मोहम्मद राजनीतिबाट खासै टाढा भने रहेनन् । तर पछिल्लो समय निवर्तमान प्रधानमन्त्री नाजिब रजाक राज्य विकास कोष संलग्न भएको भनिएको एमडीबीको अर्बौं डलरको आर्थिक अनियमितता काण्डमा मुछिएपछि महाथिर फेरि राजनीतिमा सक्रिय रूपमा देखापरे । उक्त घटनापछि रजाकविरुद्ध कडा रूपमा प्रस्तुत हुँदै आएका मोहम्मद लामो समयदेखि आफू संलग्न युनाइटेड मलाय नेसनल अर्गनाइजेसन (यूएमएनओ) परित्याग गरी सन् २०१६ फेब्रुअरीमा नयाँ पार्टी स्थापना गरे । महाथिर सत्तारूढ गठबन्धनका अध्यक्ष नाजिब रजाकविरुद्ध कडा रूपमा प्रस्तुत हुँदै राजीनामा माग्दै आएका थिए । गत सन् १९८१ मा उनले सत्ता सम्हाल्नुपूर्व मलेसिया नेपालजस्तै संक्रमणमा गुज्रिरहेको थियो । गत बुधबार भएको निर्वाचनमा महाथिरको बर्सातु मलेसिया पार्टी सम्मिलित गठनबन्धन पाकातान हरापनले चामत्कारिक रूपमा संसदका २ सय २२ मध्ये १ सय १५ सिट जितेको हो । सन् १९२५ को जुलाई १० मा मलेसियाको ग्रामीण क्षेत्र अलोर सेतारमा जन्मेका महाथिरले छात्रवृत्तिमा अंग्रेजी भाषाको विद्यालयमा पढेका हुन् । त्यसलगत्तै सिंगापुरको किङ एडवार्ड कलेजमा चिकित्साशास्त्र अध्ययन गरेका महाथिरले केही वर्ष सिंगापुरमा सरकारी डाक्टरका रूपमा कार्य गरेका थिए । सन् १९५६ मा स्वेदश फर्केका उनले केही समय अलोर सेतार क्षेत्रमा डाक्टरका रूपमा समेत कार्य गरे । मलेसियाको स्वतन्त्रता आन्दोलनमा सक्रिय भूमिका निर्वाह गरेका महाथिर यूएमएनओको कट्टर समर्थक बने । त्यसलगत्तै उनी छोटो समयमा उनी पार्टीको महत्त्वपूर्ण सदस्य बने । सन् १९५९ मा संसदका लागि चुनाव लड्ने तयारी गरेका महाथिर तत्कालीन प्रधानमन्त्री टुंकु अब्दुल रहमानसँगको विवादपछि प्रतिस्पर्धा छाडे । महाथिर १९६४ मा पहिलोपटक कोटा सेटार सेलेटन क्षेत्रको प्रतिनिधित्व गर्दै संघीय सांसद बने । उनले आफ्नो कार्यकाल सुरु गर्दा मलेसियामा जातीय द्वन्द्व चर्केको थियो । सन् १९६९ मा चिनियाँ र मलाया जातिबीच भएको दंगामा दुवैतर्फका सयौं मानिसको ज्यान गयो । दंगाबीच पुन: भएको निर्वाचनमा भने पराजय बेहोरे । त्यसताका महाथिरले खुला पत्र लेख्दै चिनियाँ जातिको स्वार्थमा कार्य गरेको भन्दै तत्कालीन प्रधानमन्त्री रहमानको कडा आलोचना गरेपछि उनलाई पार्टीले बर्खास्त गर्यो । यद्यपि, उक्त कदपछि उनको चर्चा भने थप बढयो ।१९७० मा उनले द मलाया डिलेमा नामक पुस्तक प्रकाशन गरे । कतिपयले विश्लेषकहरूले प्रशासनको खरो आलोचना गरिएको पुस्तकका कारण रहमानको पतन सुरु भएको विश्वास गर्छन् । करिब ३ वर्षको विश्रामपछि राजनीतिमा फर्केका महाथिर प्रधानमन्त्री अब्दुल रजाक हुसेनको प्रधानमन्त्री कालमा सिनेटको सदस्य बने । १९७४ मा सांसद, शिक्षामन्त्री बनेका महाथिर यूएमएनओ पार्टीको उपाध्यक्ष निर्वाचित भएलगत्तै उपप्रधानमन्त्री भए । सन् १९८१ मा प्रधानमन्त्री बनेका महाथिरले २००३ अक्टोबर १३ मा राजनीतिबाट संन्यास लिने घोषणा गरे । त्यसयताका केही वर्ष लेखनमा बिताएका महाथिरका १६ पुस्तक प्रकाशित छन् । तर पछिल्लो समय एमडीबीको आर्थिक घोटला काण्डसँगै तीन वर्षअघि उनी पुन: सक्रिय राजनीतिमा फर्केका थिए । विभिन्न ४ पार्टी सम्मिलित विपक्षी गठबन्धनले महाथिरलाई प्रधानमन्त्रीको उम्मेदवारका रूपमा अगाडि सारेको थियो । एक कार्यकाल प्रधानमन्त्री पदको आकांक्षा राख्दै प्रतिनिधिसभा सदस्यमा उठेका महाथिरले केडाहको लंकाबी क्षेत्रमा आफ्ना प्रतिस्पर्धीलाई फराकिलो मत अन्तरले पराजित गरे ।आफ्ना राजनीतिक उत्तराधिकारी ठानिएका प्रभावशाली नेता अनवर इब्राहिमसँग मतभेद बढेपछि महाथिरले १९९८ मा आकस्मिक रूपमा बर्खास्त गरेका थिए । अनवर पछिल्लो समय यौनदुराचारसम्बन्धी एक मुद्दामा जेलमै छन् । तर यी दुई राजनीतिक वैरी हरू आफ्ना मतभेद त्यागेर सबैलाई अचम्मित पार्दै नजिब रजाकविरुद्ध सँगै उभिएकाले पछि पछिल्लो चुनावमा सफलता प्राप्त गरेका हुन् । शुक्रबार राजधानी क्वालालम्पुरमा आयोजित पत्रकार सम्मेलनमा महाथिरले क्षमादान पाएपछि अनवर प्रधानमन्त्रीका लागि योग्य हुने बताए । महाथिरले आफ्ना उत्तराधिकारीका रूपमा पनि अनवरलाई क्षमादान दिलाउने अपेक्षामाझ शुक्रबार मात्रै उनले भनेका छन्, मलेसियाली राजा अनवर इब्राहिमलाई आममाफी दिन सहमत भएका छन् । साथै, मलेसियाली युवा पुस्ताबीच हजुरबुबा का रूपमा परिचित महाथिरले उद्घोष गरे, आगामी दुई वर्षभित्र छोरा पुस्ताका अनवर मेरा नाति पुस्ताका मलेसियालीको प्रधानमन्त्री बन्नेछन् ।"
अरुण तेस्रो शिलान्यास,सतलजले ९ वर्षअघि अरुण तेस्रोको सर्वेक्षण अनुमतिपत्र पाएको थियो । भारत सरकारले बजेटमार्फत अरुण तेस्रो आयोजनामा लगानी गर्ने गरी ५७ अर्ब २३ करोड भारु (९१ अर्ब ५६ करोड ८० लाख रुपैयाँ) छुटयाइसकेको छ ।पीडीए सम्झौताअनुसार नेपालले अरुण तेस्रोबाट उत्पादित बिजुलीको २१ दशमलव ९ प्रतिशत अर्थात् १ सय ९७ मेगावाट नि:शुल्क पाउनेछ । बाँकी बिजुली कम्पनीले भारत निर्यात गर्नेछ । आयोजनाबाट नेपालले कुल १ खर्ब ६ अर्बभन्दा बढी रोयल्टी पाउने र ७७ अर्ब बढी राजस्व पाउने बोर्डको आकलन छ । बोर्डको तथ्यांकअनुसार आयोजनाबाट नेपाललाई कुल ३ खर्ब ३८ अर्बभन्दा बढी आर्थिक लाभ हुनेछ ।विश्वव्यापी खुला प्रतिस्पर्धाबाट सतलजले यो आयोजना निर्माणको जिम्मा पाएको हो । वित्तीय स्रोत जुटाएको ५ वर्षमा आयोजना सम्पन्न गर्ने लक्ष्य छ । बोर्डले ३० वर्षका लागि सतलजलाई उत्पादन अनुमतिपत्र दिएको हो ।प्रवद्र्धक कम्पनीले भर्खरै अनुमतिपत्र पाएको भए पनि उसले आयोजनाको डयाम बनाउन अर्को एक भारतीय कम्पनीसँग सिभिल कामका लागि ठेक्का सम्झौता गरिसकेको छ । आयोजनाबाट उत्पादित बिजुली भारत लैजान आवश्यक पर्ने प्रसारण लाइन पनि कम्पनी आफैंले निर्माण गर्नुपर्ने आयोजना विकास सम्झौतामा उल्लेख छ । यसका लागि प्रवद्र्धक कम्पनीले नै आयोजना स्थलदेखि ढल्केबर सबस्टेसनसम्म ४ सय केभीए क्षमताको डबल सर्किट प्रसारण लाइन निर्माण गर्नेछ ।
९ महिनामा व्यापार घाटा ८ खर्ब नाघ्यो,"न्यून उत्पादन र बढ्दो मागका कारण मुलुकको व्यापार घाटा बढ्ने क्रम तीव्र भएको छ । व्यापार तथा निकासी प्रवद्र्धन केन्द्रको तथ्यांकअनुसार चालु आर्थिक वर्षको ९ महिनामा व्यापार घाटा ८ खर्ब नाघेको छ । यस अवधिमा ८ खर्ब ७४ अर्ब ८८ करोड रुपैयाँको आयात भएको छ भने ५९ अर्ब ६२ करोड रुपैयाँको मात्रै निर्यात भएको छ । व्यापार घाटा ८ खर्ब १५ अर्ब रुपैयाँ पुगेको छ । तथ्यांकअनुसार पेट्रोलियम पदार्थ, स्टिल तथा आइरन, मेसिनेरी, यातायात र पार्टपुर्जा, खाद्यान्नलगायतको आयात उच्च छ । आतातित वस्तुमध्ये पहिलो नम्बरमा इन्धन आयात छ । ९ महिनाको अवधिमा १ खर्ब १७ अर्ब २९ करोड रुपैयाँको आयात भएको छ । अघिल्लो वर्षको सोही अवधिको तुलनामा ३४२ प्रतिशतले बढी हो । २०७३७४ को पहिलो ९ महिनामा ८७ अर्ब ३८ करोड रुपैयाँको आयात भएको थियो । ऊर्जा अभाव, कृषि व्यवसाय परम्परागत रूपमा सञ्चालन हुनु र उच्च विप्रेषणले व्यापार घाटा बढेको जानकारहरू बताउँछन् । केन्द्रका नायब कार्यकारी निर्देशक सुयश खनालका अनुसार सवारी साधनसँगै इन्धनको खपत उद्योगमा पनि बढेको छ । सर्वसाधारणको जीवनस्तरमा आएको परिवर्तनसँगै अन्तर्राष्ट्रिय बजारमा पनि मूल्य बढेकाले आयातमा ह्वात्तै बढेको उनले बताए । केही वर्षयता सवारीको संख्या बढ्दै गएको छ । उद्योगमा पनि खपत बढेको छ, उनले भने, जसले गर्दा आयात बढ्दै गएको हो ।आयल निगमका अनुसार सीमा क्षेत्रमा भएको मूल्य अन्तरले पनि खपत बढ्दै गएको हो । इन्धनको माग बर्सेनि करिब २० प्रतिशतले बढ्दै गएको निगमले जनाएको छ । निगमका अनुसार रक्सौलको खुद्रा बिक्री मूल्य प्रतिलिटर पेट्रोल १ सय २८ रुपैयाँ छ । वीरगन्जमा १ सय ६ रुपैयाँ ५० पैसा छ । रक्सौलमा प्रतिलिटर डिजेल १ सय १३११ रुपैयाँ पर्छ । वीरगन्जमा ८८५० रुपैयाँ पर्छ । प्रतिलिटर पेट्रोलमा २१९२ रुपैयाँ र डिजेलमा २४६१ रुपैयाँ सस्तो पर्छ, निगमका कार्यकारी निर्देशक सुशील भट्टराईले भने, इन्धनको मूल्यमा अत्यधिक अन्तर हुँदा तराईमा माग धेरै छ । दोस्रोमा आइरन तथा स्टिल सामग्रीको आयात भएको छ । ९ महिनाको अवधिमा ९७ अर्ब २१ करोडको आइरन स्टिल आयात भएको छ । अघिल्लो वर्षको भन्दा यो २६४ प्रतिशतले बढी हो । यस अवधिमा ९४ अर्ब १८ करोडको मेसिनेरी, ६२ अर्ब ३४ करोड रुपैयाँको यातायात तथा पार्टपुर्जा आयात भएको केन्द्रको तथ्यांकमा छ । यस्तै ९ महिनाको अवधिमा ३२ अर्ब ६६ करोड रुपैयाँको अन्नबाली आयात भएको छ । कृषि क्षेत्रमा काम गर्ने किसान नहुँदा अधिकांश जग्गा बाँझो रहेको केन्द्रले जनाएको छ । जानकारहरूका अनुसार पूर्वाधार विकाससँगै किसानलाई जमिनमा उत्पादन गर्नुभन्दा बेचेर फाइदा भएको छ । जसले गर्दा किसानहरू प्लटिङतर्फ आकर्षित भएको उनीहरूको भनाइ छ । कृषि मन्त्रालयले तयार पारेको प्रतिवेदनअनुसार अन्नबाली उत्पादनको क्षेत्रफल ८९ हजार हेक्टरले घट्ने जनाएको छ ।खेतीयोग्य जमिन प्लटिङसँगै खेतीबाली रूपान्तरण भएपछि अन्नबालीको क्षेत्रफल घट्ने अनुमान गरेको छ । जमिन प्लटिङ भएपछि खाद्यान्नको आयात थप बढ्ने अनुमान केन्द्रको छ । कृषि वस्तुको आयातको अन्तर पनि बर्सेनि बढेको छ । अघिल्लो वर्षको ९ महिनमा १८८ अर्बको आयात भएको चामल २१८ अर्ब पुगेको छ । ७७ अर्ब आयात भएको मकै बढेर ८२ अर्ब रुपैयाँको आयात भएको छ, केन्द्रका कार्यकारी निर्देशक शरदविक्रम राणाले भने, यस सन्दर्भमा कृषि मन्त्रालयको ध्यानाकर्षण गराएका छौं । यस अवधिमा सबैभन्दा धागो निर्यात भएको छ । तथ्यांकअनुसार ५ अर्ब ८८ करोड रुपैयाँको निर्यात भएको जनाएको छ । अघिल्लो वर्षको यसै अवधिको तुलनमा २२५ प्रतिशतले बढी हो । धागो मुख्यत: टर्की निर्यात हुन्छ । महिनाअघि नेपाली उद्योगहरूको क्षमताको तुलनामा अस्वाभाविक परिमाणमा निकासी भएको सम्बन्धमा आवश्यक छानबिन र समस्या समाधानका लागि तदारुकता नदेखाएको भन्दै टर्कीले भन्सार सुविधा रोक्ने चेतावनी दिएको थियो । त्यसलगत्तै वाणिज्य सहसचिव रवि शंकर सैंजुसहितको टोली टर्की गएको थियो । टर्कीका सरकारी अधिकारीबीच भएको छलफलमा सुविधा नहटाउने संकेत दिएपछि निर्यात पुन: बढेको हो । दोस्रोमा कार्पेट निर्यात भएको छ । तथ्यांकअनुसार ५ अर्ब ९ करोड रुपैयाँको कार्पेट निर्यात भएको छ । तेस्रोमा क्रमश: तयारी पोसाक ४ अर्ब ३८ करोड, आइरन तथा स्टिल ४ अर्ब ८ करोड, अलैंची ३ अर्ब ८७ करोड रुपैयाँ निर्यात भएको जनाएको छ । निर्यात हुने पहिलो मुलुक भारत नै हो । यस अवधिमा भारतमा ३४ अर्ब १७ करोड रुपैयाँ निर्यात भएको छ । दोस्रोमा अमेरिकामा ६ अर्ब ४६ करोड निर्यात भएको जनाएको छ ।"
जुट मिल्समा १० करोडको चोरी,"मोरङ सरकारको नेतृत्व गर्ने दलले कार्यकर्ता पाल्ने थलोका रूपमा उपयोग गर्दै आएको मुलुकको जेठो उद्योग विराटनगर जुट मिल्सको १० करोडभन्दा बढीको मेसिनरी सामान अवैध रूपमा बिक्री भएको छ । जुट मिल्स बचाउ अभियान समितिका संयोजक पूर्वकर्मचारी धर्मानन्द संजेलले मिल्समा भएको बहुमूल्य मेसिनरी, पार्टपुर्जाहरू यसअघिका सञ्चालकहरूले अवैध रूपमा बिक्री गरेको बताए । मिल्समा भएको पितलको बबिङ क्लियर १० हजारबढी थान बिक्री भइसकेको छ, उनले भने, नयाँ मिलका मेसिनहरूमा रहेका ३ सयभन्दा बढी मोटर, सिलाई मेसिन, प्रेसलगायतका मेसिनसमेत छैन ।मिलको ड्रेङमा लाग्ने तामाका उपकरणहरू, तामा र पित्तलका लुमका उपकरणहरू, पावरहाउसमा भएका तामाका तार र स्टोरमा भएका तामा र पित्तलका पार्टपुर्जाहरू अहिले छैनन् । मिलको स्पेयर पार्टस बनाउने वर्कसपमा अहिले एउटा पनि उपकरण छैन, उनले भने, गोदाममा सनपाट, तयारी सुतली र बोरा राख्नका लागि भुइँमा राखेको सालको करोडौं मूल्य बराबरको बिम अबैध रूपमा बिक्री भइसकेको छ । मिल्सभित्रका न्यूनतम १० करोड बढीका उपकरण र सालको काठ अवैध रूपमा बिक्री भएको उनको भनाइ छ । गोदाममा भएको सालका बिमहरू अवैध रूपमा बिक्री हुँदा आफूहरूले अख्तियार दुरुपयोग अनुसन्धान आयोगमा समेत उजुरी दिएको संजेलले बताए । अख्तियारको टोलीले नै उक्त विषयमा चासो नलिएको उनले गुनासो पोखे । प्रोडक्सन सेक्सनका पूर्वप्राविधिक गम्भीर लामाले आफूले काम गर्ने समयमा भएको मेसिन अहिले मिल्समा नभएको बताए । नयाँ मिलको पहिले जुन लेआउटमा मेसिन थियो त्यो लेआउट पनि छैन, उनले भने, प्रोडक्सन सेक्सनका मेसिनहरू खोलेर राखेको अवस्था छन्, त्यसमा भएका बहुमूल्य तामा, पित्तलका पार्टपुर्जाहरूसमेत नरहेको अवस्था छ । ड्राइङ, स्पिनिङ र ब्याचिङ डिपार्टमेन्टको पनि धेरै मेसिन नभएको र भएको मेसिनमा पनि अधिकांश बहुमूल्य पार्टपुर्जा नभएको उनले सुनाए । स्थानीय प्रकाश साहले यसअघिका सञ्चालक र कर्मचारीहरूको मिलेमतोमा मिलमा रातिको समयमा टयाक्टरमा गुन्डा प्रयोग गरेर मेसिनरी पार्ट पुर्जाहरू बिक्री गरेको बताए । मिल्स सञ्चालक समितिका तत्कालीन अध्यक्ष नीलहरि काफ्लेका पालामा अधिकांश मेसिनहरू र गोदाममा भएको सालका बिमहरू बिक्री गरिएको हो, उनले भने, मुलुकको जेठो उद्योग भएको संग्रहालय बनाएर राख्नुपर्ने केही पुराना मेसिन र पार्टपुर्जाहरू काफ्लेले टेन्डर गरेर नै बिक्री गरे ।आफूहरूले मिल्स चलाउनुपर्ने र यसको संरक्षण गर्नुका साथै अनियमितता गर्नेहरूमाथि कारबाहीको माग गर्दै आएको तर हालसम्म कुनै सुनुवाइ हुन नसकेको गुनासो पोखे । मिल्सका तत्कालीन अध्यक्ष काफ्लेले आफूले कुनै किसिमको मेसिन अबैध रूपमा बिक्री नगरेको दाबी गरे । मिल्स सञ्चालक समितिका अध्यक्ष वसन्त बनले उद्योग वाणिज्य तथा आपूर्तिमन्त्री मातृकाप्रसाद यादव मिल्सको अनुगमन गर्न आएपछि मात्रै आफूले मेसिन र मेसिनरी सामान हराएको बारेमा जानकारी पाएको बताए । मन्त्रीज्यूले आफैं पनि मिल्समा भएको अनियमितता छानबिनका लागि न्यायिक समिति गठन गर्ने बताउनुभएको छ, उनले भने, आफूले मिल्स सञ्चालन गर्न खोजिरहेको अवस्थामा वर्तमान अवस्थाको बारेमा भौतिक परीक्षण तथा लगत अद्यावधिकीरण समिति गठन गरेको छु ।सञ्चालक समिति सदस्य किशोर शाहीको संयोजकत्वमा मन्त्रालयका प्रतिनिधि, प्रदेश १ का आन्तरिक मामिला तथा कानुन मन्त्रालयका प्रतिनिधि, हेभी इक्विपमेन्ट डिभिजन कार्यालयका मेकानिकल इन्जिनियर, विराटनगर महानगरपालिकाका वडा अध्यक्ष सदस्य र कम्पनी सचिव सदस्य सचिव रहने गरी समिति निर्माण गरेको बताए । समितिलाई चाँडोभन्दा चाँडो अभिलेखीकरण गरेर प्रतिवेदन बुझाउन भनेको र प्रतिवेदन आउने बित्तिकै मिल्स सञ्चालनको तयारी गरेको अध्यक्ष बनले बताए । मिल्सको विराटनगरस्थित ६७ बिघा र दमकलगायतको ठाउँमा गरी कुल ६८ बिघा जग्गा छ । नयाँ र पुराना गरी दुईवटा मिल र संसारमा तीनवटा मात्रै रहेको दुर्लभ जेनेरेटर मिल्सको पावर हाउस छ । मिल्सको कुल ९३ हजार ७ सय ५० कित्ता सेयरमध्ये सरकारको ३१ हजार २३ र सर्वसाधारणको ६२ हजार ७ सय २७ कित्ता सेयर छ ।मिल्सको हाल ५ अर्ब बढी रुपैयाँको दायित्व तिर्न बाँकी छ । तर, मिल्स सञ्चालकले औद्योगिक प्रतिष्ठानको मोडलमा मिल्स सञ्चालनको प्रयास गरिरहेका छन् । मिल्स सञ्चालन गर्ने पक्षमा सरकार पनि देखिएको छ । उद्योगमन्त्री यादवले गत शनिबार मिल्सको निरीक्षण गरेका हुन् ।"
मुद्राले हैन आइडियाले सफल,"फ्लिपकार्ट यो स्किम धेरै लोकप्रिय बन्न पुग्यो । सन् २०११ मा विदेशी लगानी आकर्षित गर्न कम्पनी सिंगापुर प्रवेश गर्यो । तर, यो बीच सानासाना ईकमर्स कम्पनीहरू खरिद गर्न फ्लिपकार्टले जारी नै राख्यो । मिन्त्रा, ईवे, फोनपे, चकपकजस्ता कम्पनी खरिद गर्न फ्लिपकार्ट सफल भयो । कम्पनीसँग १० करोडभन्दा बढी रजिस्टर्ड प्रयोगकर्ता छन् । त्यस्तै एक लाख सेलर्स र २१ वेयरहाउस पनि कम्पनीसँग रहेको छ । कम्पनीमा ३३ हजारभन्दा बढी कर्मचारी छन् ।सन् २०१६ मा बिन्नी फ्लिपकार्टको सीईओ बने । सचिन कम्पनीको कार्यकारी । कम्पनीको बोर्डमा ७ जना सदस्य छन् । सन् २०१६ मा टाइम पत्रिकाले विश्वका सय सबैभन्दा प्रभावशाली व्यक्तिहरूको सूचीमा सचिनबिन्नीलाई समेत समावेश गरेको थियो । सुरुमा कम्पनीको नाम फ्लिपकार्ट अनलाइन सर्भिसेज प्रालि राखिएको थियो । सन् २०१० मा कम्पनीले सोसल बुक डिस्कभरीका लागि वी रिड टुल सुरु गरेको थियो । २०११ मा डिजिटल कन्टेन्ट प्लेटफर्म मिमे३६० सुरु गर्यो । यसै वर्ष चकपक डट कमका साथ काम थालेको थियो । योमार्फत बलीउडसँग सम्बन्धित समाचार, फोटो र भिडियोहरू युजर्सलाई उपलब्ध गराइन्थ्यो । सन् २०१२ मा इलेक्ट्रोनिक्स सेल गर्ने ईरिटेलर लेट्सबाई डट कम को एउटा रिपोर्टअनुसार फ्लिपकार्टले यसलाई २५ मिलियन डलरमा खरिद गरेको थियो । सन् २०१४ मा मिन्त्रा डट कमसँग २० मिलियनको सम्झौता गर्न सफल भयो । सन् २०१५ मा फ्लिपकार्ट मोबाइल सेलिङको सबैभन्दा ठूलो ईकमर्स साइट बन्न पुग्यो । अमेरिकी पत्रिका फोब्र्स ले सन् २०१५ मा भारतीय ईकमर्स कम्पनी फ्लिपकार्टको सम्पत्ति १५ दशमलव ५ अर्ब भएको जनाएको थियो । परीक्षामा राम्रो अंक ल्याउने धेरैको सपना हुन्छ । तर, कहिलेकाहीँ कम अंक आउनु इतिहास बनाउने कारण पनि बन्न सक्छ । सायद सचिनबिन्नीले परीक्षामा राम्रो अंक पाएको भए दुवै एक साथ मिलेर अगाडि बढ्ने थिएनन् होला र फ्लिपकार्ट पनि खुल्ने थिएन । सन् १९९९ मा आईआईटी प्रवेश परीक्षामा सफल नभएको भए सचिन पन्जाव इन्जिनियरिङ कलेजमा फिजिक्स विषय पढ्ने थिए, आईआईटी दिल्ली पुग्ने थिएनन् । त्यस्तै सचिन र बिन्नीलाई बी टेक प्रोजेक्टको अन्तिम वर्षमा राम्रो स्कोर पाएको भए दुवैको दिल्लीमा मिलन हुने थिएन । सन् २००५ मा दुवै बंसलको भेट आईआईटी दिल्लीको एफपीजीए हार्डवेयर ल्याबमा भएको थियो । त्यस्ताका सचिन २४ वर्षको र बिन्नी २३ वर्षका थिए । आईआईटी दिल्लीको प्रयोगशालामा राम्रो स्कोर बनाउनका लागि दुवैले पसिना काढिरहेका बेला भेट भएको थियो । उक्त भेटपछि नयाँ आइडिया आयो र फ्लिपकार्टको सञ्चालन भयो । सुरुमा घरघरमा अर्डरअनुसारको समान पुर्याउने यी दुई बंसलहरू अहिले अर्बपति बनेका छन् । वालमार्टसँगको सम्झौतापछि दुईजना छुट्टिने निर्णय गरेका छन् । सचिनले कम्पनी छाड्ने निर्णय गरिसकेका छन् । (एजेन्सीहरू)"
लुपस,"नेसनल इन्स्टिच्युट अफ अर्थराइटिस एन्ड मस्कुलोस्केलेटल एन्ड स्किन डिजिज (एनआईएएमएस) का अनुसार, सामान्य रूपमा मानिसको रोगप्रतिरोधी क्षमताले संक्रमणवाट जोगाउँछ, तर लुपसजस्तो रोगले चाहिँ शरीरका स्वस्थ कोशिका र तन्तुहरूमै असर गर्छ । यसले शरीरको जोर्नी, छाला, मृगौला, मुटु, फोक्सो, रक्तनली, मस्तिष्क लगायतका थुप्रै अंगलाई नष्ट गर्न सक्छ । यो रोग हाम्रो मुलुकको १ लाख जनसंख्यामा १ देखि २० जनासम्मलाई हुन सक्ने अनुमान गर्न सकिन्छ, रुमेटालजिस्ट डा विनीत वैद्य भन्छन्, हालै यो रोगबारे सर्वेक्षण गर्न लागिएको छ । एक वर्षपछि कुनै आधिकारिक तथ्यांक दिन सकिने अवस्था हुन सक्छ ।यो रोग हुने कारणबारे हालसम्म थाहा पाउन सकिएको छैन । हाम्रो रोगनिरोधी क्षमता लुपस भएका बेला असामान्य हुन पुग्छ र आफ्नै तन्तुलाई चिन्न नसकेर आक्रमण गर्न थाल्छ । यसो हुनुमा हार्मोन, पर्यावरण, जिनको मिलिजुली कारक हुने जनाउँदै डा वैद्य थप्छन्, यो सरुवा रोग हैन र प्रत्यक्ष रूपले वंशानुगत रोग पनि होइन, तर हामीले पुर्खाबाट पाएका केही जिनले यो रोग हुनमा महत्त्वपूर्ण भूमिका खेल्छन् ।हाम्रो मुलुकमा लुपस रोगको पहिचान गर्ने स्थिति अत्यन्त कमजोर छ । यो रोग एउटै लक्षण लिएर नआउने भएकोले रोग प्रभावितहरू पहिले अन्य विशेषज्ञकहा उपचारको लागि पुग्दै अन्तमा रुमेटालजिस्टकहाँ आउने डा वैद्यको अनुभव छ । अर्कातिर कतिपय बिरामीमा रोग राम्रो भए पनि वा नराम्रो भए पनि एक्कासि बीचमा औषधि खान छोड्ने प्रवृत्तिसमेत धेरै बढी छ । १५४५ वर्ष उमेर समूहका महिलाले लुपस भएका बेला औषधि उपयोग नगर्दा गर्भावस्थामा समस्या आउँछ । हाम्रो मुलुकमा युवा महिलाको मृगौला प्रत्यारोपण गराउनुपर्ने कारणको खोजी गर्ने हो भने तीमध्ये आधामा लुपस नै कारक रहेको डा वैद्यको दाबी छ । यो रोगको लक्षणका आधारमा शारीरिक परीक्षण र रगत जाँच गरेर पहिचान गरिन्छ । प्रारम्भिक अवस्थामै रोग पहिचान गरेर बचाउको लागि जीवनभर लुपसको औषधि खाँदासमेत खास कुनै साइड इफेक्ट हुँदैन । डा वैद्य भन्छन्, समय मै रोग पहिचान गरेर नियमित औषधि सेवन गरे लुपसका बिरामीहरूसमेत अन्य सामान्य व्यक्तिजस्तै सामान्य जीवनयापन गर्न सक्छन् । लुपस हाल उपचारले पूर्ण निको हुने नभए पनि लक्षणका आधारमा विभिन्न औषधि दिएर यसलाई नियन्त्रण गर्न सकिन्छ । तर जटिल अवस्थामा ढिलो गरी रोग पहिचान हुँदा उपचार प्रक्रियासमेत जटिल हुने गरेको छ । लुपसले गर्दा मस्तिष्क, मृगौला, मुटु आदि महत्त्वपूर्ण अंगमा घातक असर हुन सक्छ । आधुनिक चिकित्सा अपनाएर निरन्तर उपचार प्रक्रियासँग जोडिएर धेरैजसो स्थितिमा लुपसलाई नियन्त्रित गर्न सकिन्छ । नियमित उपचारमा नबसे लुपसका बिरामीको औसत आयु १० वर्ष कम हुने औल्याउँदै डा वैद्य थप्छन्, जटिल अवस्थाका रोगीहरूको मृगौला र मुटु संक्रमणजस्तो स्थितिले मृत्यु हुने जोखिम बढी हुन्छ ।लुपसले शरीरका विभिन्न अंगमा असर पार्ने हुनाले यसको उपचारमा विभिन्न क्षेत्रका चिकित्सकहरूको सहयोगसमेत लिने गरिन्छ । लुपसका बिरामीको लागि खानपानमा कुनै छेकबार छैन । खाना स्वस्थकरचाहिँ हुुनुपर्छ । लक्षण लुपको सामान्य लक्षण जोर्नी दुख्नु, जीउमा डाबर हुनु । घामको सम्पर्कमा आउने छालाको भागमा बिमिरा निस्किन्छ । गालामा पुतली आकारका डाबर देखिनु र नाक रातो हुनु सामान्य लक्षण हो ।लुपसले शरीरका विभिन्न अंगमा असर गरे पनि जतिखेर हाम्रो आन्तरिक अवयवमा प्रभाव पार्न थाल्छ अनि लक्षण बढी गम्भीर हुन्छ । पिसाबमा प्रोटिन, उच्च रक्तचाप आदि देखिन थाल्छ । यसबाहेक घाममा पर्दा छालामा खटिरा आउने, थकाइ लाग्ने, कारण थाहा नभएको निरन्तर हल्का ज्वरो आउने, कपाल झर्ने, घाँटीमा घाउ हुने, तौल बढने वा घटने, आँखा सुक्खा हुने, छाती दुख्ने, पेट दुख्ने, वाकवाकी लाग्ने, पिसाबमा रगत देखिनेजस्ता लक्षण पनि देखिन सक्छन् । लुपसका बिरामीले कसरी जोगिने ? लुपसका बिरामीहरूलाई घामबाट बँच्ने सल्लाह विशेषज्ञहरूले दिन्छन् । घाममा निस्किनै परे चिकित्सकीय सल्लाहमा घामबाट जोगाउने क्रिम (सन स्क्रिन लोसन) उपयोग गर्नुपर्छ । लुपसका महिला रोगीले गर्भनिरोधका लागि चक्की वा सुईको प्रयोग गर्नु हुँदैन । कन्डोम वा सुरक्षित प्रक्रिया अपनाउनुपर्छ । गर्भधारण गर्दा लुपसका बिरामी महिलाले गर्भधारण गर्नुभन्दा ६ महिना अघिदेखि नै योजना बनाएर चिकित्सकीय सल्लाहमा औषधि उपचार सुरु गर्नुपर्छ । गर्भावस्थामा निरन्तर औषधि उपचारमा बस्दा ९० प्रतिशत केसमा सफलता प्राप्त हुन्छ ।"
ओखर,"ओखर एक मात्र यस्तो फल हो, जसमा मानिसका लागि अत्यावश्यक ओमेगा ३, ओमेगा ६ र अल्फा लिनोलेनिक एसिड प्रशस्त मात्रामा हुन्छ । ओखरमा भिटामिन बी, भिटामिन ई, म्याग्नेसियम, जिंक, कपर, आइरन, क्याल्सियम अनि पर्याप्त एन्टिअक्सिडेन्ट र प्राकृतिक मिनरल हुन्छ । एक मुठी ओखरमा ४ ग्राम प्रोटिन, २ ग्राम फाइबर र म्याग्नेसियम (१० प्रतिशत डीबी) हुन्छ । भनिन्छ, ओखरको फाइदा यसलाई खाएको चार घण्टा पछिदेखि नै पाउन थालिन्छ । ओखर सेवनले शरीरमा कोलेस्ट्रोलको स्तरमा तीव्र गतिले कमी हुन्छ । यसले तपाईंको रक्तनलीलाई झन् बढी लचिलो बनाउन सघाउँछ । अनि शरीरमा रक्तसञ्चार सहज हुन गई मुटुमा बढी दबाब पर्दैन । ओखरले शरीरमा थर्मोजेनिक प्रभाव उत्पन्न गर्छ, जसले गर्दा मुटुको धमनीमा जमेको बोसो घुलनशील अवस्थामा आएर बिस्तारैबिस्तारै समाप्त हुन्छ । यसरी हाम्रो मुटुले शरीरमा रक्त सञ्चारको लागि बढी मिहिनेत गर्नुपर्दैन । ओखर खानाले अस्थमा, अर्थराइटिस, छालाका समस्याहरू, एक्जिमा र सोराइसिसजस्ता रोगबाट जोगिन सकिन्छ । ओखर खाँदा मस्तिष्क चुस्त हुन्छ, स्मरणशक्ति तीक्ष्ण हुन्छ । पोषक तत्त्वले परिपूर्ण, प्रोटिनको राम्रो स्रोत हुने भएकाले ओखर वर्षभरि नै खान सकिन्छ । जर्नल अफ न्युट्रिसनमा प्रकाशित एउटा अध्ययन अनुसार एक दानो ओखरमा (२८३५ ग्राम) मा १४६ क्यालोरी हुन्छ । ओखर खानाले मुटु रोग, क्यान्सर लगायत अन्य रोगको जोखिम कम हुन्छ ।पुरुषको शुक्रकीट बढाउनमा समेत ओखर सेवनले महत्त्वपूर्ण भूमिका खेल्छ । पुरुषको प्रजनन स्वास्थ्य र प्रजनन क्षमतामा ओखरले सकारात्मक प्रभाव पार्छ । एउटा अध्ययनअनुसार, दिनहुँ ७५ ग्राम ओखर खाए २१ देखि ३५ वर्षसम्मका स्वस्थ पुरुषको समूहमा शुक्रकीटको जीवनशक्ति, गतिशीलता र सामान्य आकृतिमा सुधार हुँदै जान्छ । ओखर खानाले पाचन क्रिया राम्रो हुन्छ, पेटसम्बन्धी समस्याबाट छुटकारा पाइन्छ । यो खानाले पेटका कीराहरूसमेत मर्छन् । ओखरले प्यांक्रियाज ग्रन्थीमा हुने क्यान्सरबाट समेत बचाउँछ । यसले महिलामा स्तन क्यान्सरको सम्भावनालाई कम गर्छ । खोकीले सताउँदा ओखर भुटेर खाने गरे आराम पाइने कुरो आयुर्वेदमा उल्लेख छ । घुँडा दुखे ओखरको तेलले मालिस गर्दा निको हुन्छ ।ओखर खाइरहने गरे निद्रा नलाग्ने समस्या पर भाग्छ । ओखर सेवनले शरीरमा मेलाटोनिन हार्मोन बढी निस्किन थाल्छ । मेलाटोनिन निद्रासँग सम्बन्धित हार्मोन हो । यसले नर्भस सिस्टमको सन्देसलाई मस्तिष्कमा पठाउन र निद्रासँग जोडिएका सबै गतिविधिमा महत्त्वपूर्ण भूमिका खेल्छ । मेलाटोनिनको बढी मात्राले गर्दा निद्रा राम्ररी लाग्छ ।"
कम वायु प्रदूषणले समेत अस्थमाको खतरा,"वायु प्रदूषणले उमेरदार मानिसहरूमा अस्थमाको जोखिम बढ्छ । नयाँ अध्ययनअनुसार, अस्थमाका लागि वायु प्रदूषणको स्तरले फरक पार्दैन । प्रदूषण कम हुदा पनि यसको जोखिम बढ्न सक्छ । यो अध्ययन युरोपियन रेस्पिरेटरी जर्नलमा प्रकासित छ । अनुसन्धानकर्ताले अस्ट्रेलियाको एउटा प्रमुख बाटाको दुई सय मिटरको क्षेत्रमा रहने ४५५० वर्ष उमेर समूहका मानिसमा अस्थमाको जोखिम ५० प्रतिशतभन्दा बढी पाए । अध्ययनअनुसार, त्यो प्रमुख सडकदेखि दुई सय मिटरभन्दा बढी टाढा बस्ने मानिसको तुलनामा नजिक बस्नेहरूमा अस्थमाको जोखिम ५० प्रतिशत बढी थियो ।"
पार्टनरको लुगा सुँघ्दा कम हुन्छ तनाव,"सुन्दै अनौठो लाग्ने खबर । तर, एउटा अध्ययनमा यस्तै दाबी गरिएको छ । तनाव भएका बेला महिलाले पुरुष पार्टनरका लुगा सुँघ्दा राहत अनुभव गर्न सक्छन् रे । त्यस्ता लुगामा लगाइएको पफ्र्युमले मथिंगललाई चैन दिने कुरो त्यो अध्ययनमा उल्लेख छ ।९६ जोडीमा गरिएको यो अध्ययन जर्नल अफ पर्सनालिटी एन्ड सोसल साइकोलजीमा प्रकाशित छ । त्यसअनुसार पार्टनरबाहेक अरू पुरुषको लुगा सुँघेचाहिँ उल्टो प्रभाव पर्छ, तनाव झन् बढ्न सक्छ । पार्टनरको अनुपस्थितिमा समेत उसको पफ्र्युमको सुगन्धले तनाव कम गर्न सघाउने उक्त अध्ययनमा उल्लेख छ ।"
गर्भावस्थामा बढी फोलिक एसिड खाए जोखिम,"गर्भावस्थाको पछिल्लो चरणमा फोलिक एसिडको सेवनले इन्ट्रायुटेरिन ग्रोथ रेस्ट्रिक्सन ले प्रभावित शिशुमा एलर्जीको खतरा बढन सक्छ । यो अध्ययन अमेरिकन जर्नल अफ फिजियोलजीमा प्रकाशित छ । त्यस अनुसार फोलिक एसिड भिटामिन बी को एउटा प्रकार हो, जसले विकसित भइरहेको भ्रूणको न्युरल टयुबमा हुने विकारलाई रोक्छ । न्युरल टयुब गर्भावस्थाको पहिलो महिनामा विकसित हुने गर्छ । यसै कारणले चिकित्सकहरू महिलालाइ गर्भावस्थाको पहिलो तीन महिना फोलिक एसिड सेवन गर्ने सल्लाह दिन्छन् । उसो त गर्भावस्थाको पछिल्लो चरणमा यसको नियमित सेवनको आवश्यकता हुन्न । तर, खाने गरे शिशुमा एलर्जीको जोखिम बढ्नचाहिँ सक्छ नै ।"
राहतको पर्खाइमा गैंडापीडित,"सोममायाले ठूलो बल गरेर पति मंगलेलाई गैंडाको थप आक्रमणबाट जोगाएकी थिइन् । म अगाडि अगाडि थिएँ, उनी अलि पछि थिए । एकैपटक स्वाँ गर्दै हानेर भाग्यो, मैले तानेर काँधमा बोके । गैंडा फेरि दगुर्दै आयो । भुइँमा बाँस भेट्टाएँ । त्यसैले गैंडालाई हानें र धपाएँ, सोममायाले त्यो साँझको कहालीलाग्दो क्षण सुनाइन् ।त्यो अजंगको जनावरबाट जोगाउन सकिनसकी श्रीमान्लाई काँधमा राखेर दौडेकी उनी अहिले आफ्नो दु:खमा काँध थाप्ने कोही निस्कन्छ कि भन्ने आशामा छिन् । मध्यवर्ती क्षेत्रमा वन्यजन्तु आक्रमणमा गम्भीर घाइते भएकालाई उपचार खर्चबापत् दुई लाख रुपैयाँ दिने प्रावधान छ । हामीले सुरुमा उपचारको खर्च निकासा होस् भनेर सिफारिस गर्यौं । चैत ४ मा निकुञ्जलाई पत्र लेख्दा नै उनीहरूको पाँच लाख १७ हजार रुपैयाँ खर्च भइसकेको थियो । सबै बिल विवरण आउँदा अन्तिममा १९ लाख रुपैयाँ खर्च भएको देखिन्छ, पटिहानी मध्यवर्ती उपभोक्ता समितिका कार्यालयका सचिव बोधराज ओझाले भने ।उपचार खर्चको रकम निकासा नहुँदै मंगलेको निधन भयो । अहिले हामी परिवारले पाउने राहतका लागि प्रयासरत छौं, पटिहानी मध्यवर्ती उपभोक्ता समिति अध्यक्ष शंकर महतोले भने । वन्यजन्तुले हानेपछि मृत्यु भएमा उपचार खर्च नपाउने प्रावधान छ । अब मंगलेका परिवारले निकुञ्जबाट बढीमा १० लाख रुपैयाँसम्म पाउनेछन् । निकुञ्जबाट आउने रकमले ऋण तिर्न पनि नपुग्ने अवस्था छ । चितवन निकुञ्जसँग जोडिएको बस्तीमा वन्यजन्तु आक्रमणका घटना बर्सेनि बढिरहेका छन् । निकुञ्ज कार्यालयका अनुसार आर्थिक वर्ष ०५३५४ देखि ०७३७४ सम्म वन्यजन्तुको आक्रमणबाट १ सय ७६ जनाको ज्यान गएको छ । ६ सय १४ जना गम्भीर घाइते भइसकेका छन् ।"
२९ अर्बको बजेट ल्याइने,"हेटौंडा प्रदेश ३ सरकारले आगामी आर्थिक वर्षका लागि २९ अर्बको बजेट ल्याउने भएको छ । आर्थिक मामिला तथा योजना मन्त्रालयले आर्थिक वर्ष ०७५७६ को राजस्व तथा व्ययको अनुमान (बजेट) २९ अर्ब बराबरको हुने जनाएको हो । प्रदेशका ७ मन्त्रालयले खर्च प्रस्ताव तयार गरिरहेको आर्थिक मामिला तथा योजना मन्त्रालयका बजेट शाखा प्रमुख विष्णुहरि रेग्मीले जनाए । २५ अर्ब बराबरको स्रोत पहिचान भएर २९ अर्बको बजेट आउने तयारी छ, बजेट तर्जुमा दिग्दर्शनअनुसार मार्गदर्शन (प्राथमिकता) तयार गरेर क्षेत्रगत र मन्त्रालयगत सीमा तयार गरी पठाएका छौं, उनले भने, हामीले दिएको क्षेत्रगत बजेट सीमाका आधारमा मन्त्रालयले खर्च प्रस्ताव तयार गरिरहेको छ, यो वैशाख मसान्तसम्ममा यो क्रम सकिन्छ । अन्तर सरकारी वित्त व्यवस्थापन ऐनको दफा १७ अनुसार मध्यकालीन खर्च संरचनाअनुुसार ३ वर्षको खर्च प्रस्ताव एकैपटक गर्नुपर्ने व्यवस्था छ । बजेट स्रोत अनुमान समिति र बजेट समिति गठन भएर काम अघि बढिरहेको उनले जानकारी दिए । स्रोत समितिले स्रोतको आंकलन, खर्चको सीमा निर्धारण गर्छ भने कतिपय अवस्थामा बजेट निर्माणको कामसमेत गर्छ । राजस्व समितिले सरकारको राजस्व नीति र करको दर निर्धारण गर्छ । प्रिबजेट छलफल जेठ ४ देखिप्रदेश सरकारले जेठ ४ देखि प्रिबजेट छलफलको तयारी गरेको छ । जेठ १ गतेबाट प्रदेशको अर्को अधिवेशन आह्वान भएकोले लगत्तै छलफल सुरु गर्ने तयारीमा मन्त्रालय छ । असार १ गते प्रदेशको राजस्व तथा व्ययको अनुमान (बजेट) प्रस्तुत हुने प्रदेशसभा नियमावलीमा व्यवस्था छ । रेग्मीका अनुसार, मन्त्रालयबाट खर्च प्रस्ताव आएपछि मन्त्रालयमा लेखाका कर्मचारी, सचिव र मन्त्री स्तरीय छलफल हुन्छ । प्रदेशसभा सदस्य, राजनीतिक दलका प्रतिनिधि, आर्थिक तथा प्रशासनिक क्षेत्रका विज्ञ, पूर्व प्रशासकसँग पनि छलफल गरेर बजेट तयार गरिन्छ । यसअघि प्रदेशको आर्थिक मामिला तथा योजना मन्त्रालयले प्रदेश तीनको विभिन्न ९ वटा जिल्लाहरूमा पुगेर छलफल कार्यक्रम गरिसकेको छ । जनस्तरमा भएका छलफलमा प्राप्त सुझाव बजेटमा समेटिने आर्थिक मामिला तथा योजना मन्त्री कैलाश ढुंगेलले जानकारी दिए ।परिणाममुखी बजेटप्रदेशको आर्थिक मन्त्रालयले परिणाम दिने ठोस खालका कार्यक्रममा केन्द्रित हुने जनाएको छ । एउटा निवेदनका आधारमा २३ लाख रुपैयाँ छुट्याउने प्रवृत्तिको अन्त्य गर्छाै, मन्त्री कैलाश ढुंगेलले भने, राष्ट्रिय गौरवका ठूला आयोजना परिणाम आउने गरी लगानी गर्छौ । दिगो विकासका लक्ष्य पूरा गर्ने, प्रभावकारी देखिने र अनुभूत हुने कार्यक्रममा मात्रै प्रदेश सरकारले बजेट विनियोजन गर्ने दाबी गरेको छ । समयमा नै सकिने खालका योजनामा बजेट विनियोजन हुने भन्दै संघ र स्थानीय तहले बजेट विनियोजन गरेका कार्यक्रममा पनि प्रदेशले लगानी नगर्ने जनाएको छ । विधेयक तयारी सँगसँगै बजेट सँगसँगै मन्त्रालयले विभिन्न विधेयकको पनि तयारी थालेको छ । विनियोजन विधेयकको तयारीमा जुटेको मन्त्रालयले कर र करका दर तोक्ने आर्थिक विधेयक तयार गरी मन्त्रिपरिषद्मा पठाइसकेको छ । घाटा बजेटसमेत आउन सक्ने भन्दै मन्त्रालयले प्रदेश ऋण उठाउने विधेयक र ऋण तथा जमानत विधेयकको तयारी गरिरहेको छ । अनुगमन तथा मूल्यांकन निर्देशिका, मध्यकालीन खर्च संरचना कार्यविधि, अनुदान तथा वित्त हस्तान्तरण सम्बन्धी कानुनको तयारी गरिरहेको मन्त्रालयले जनाएको छ । संघ तथा स्थानीय तहसँग साझेदारीमा कुनै काम गर्नुपरेमा आवश्यक प्रदेश साझेदारी नीति बनिरहेको उनले बताए । बजेट कार्यान्वयन नै नहुने स्थिति आए पेस्की खर्च विधेयक ल्याएर खर्च गर्नुपर्ने भएकोले सोको तयारी पनि भइरहेको छ । उधारो खर्च विधेयक र पूरक अनुमान विधेयक पनि आवश्यक परे तयार हुने मन्त्रालयले जनाएको छ ।"
निसानामा क्रसर,"दोलखा दोलखामा नयाँ प्रमुख जिल्ला अधिकारी आउनेबित्तिकै उनले क्रसर उद्योगमाथि ध्यान केन्द्रित गरे । कतिपय स्थानीयले सरुवा भएर आउनेबित्तिकै हतारहतार क्रसर उद्योगलाई नै किन निसानामा पारे भनेर प्रश्न उठाए भने केहीले विवादित क्रसर उद्यमलाई कानुनी मापदण्डमा ल्याउने प्रजिअको कदम प्रशंसनीय भएको प्रतिक्रिया दिएका छन् । सागरमणि पाठक प्रमुख जिल्ला अधिकारी भएर दोलखा आएको भन्दा पनि क्रसर उद्यमीहरू पक्राउ गरेर धरौटीमा रिहा गरिएको विषयले बढी चर्चा पाइरहेको छ ।जिल्लामा शक्तिशाली मानिएकाले प्रजिअ आउँदा र बिदा हुँदा बढी मानिसले चासो राख्छन् । नयाँ प्रजिअको चर्चा हुन नपाउँदै उनकै आदेशमा दुई ठूला क्रसर उद्यमी थुनामा परे । पक्रनु र मुद्दा चलाएर धरौटी लिएर छाड्नुको कारणबारे प्रमुख जिल्ला अधिकारी पाठकले दोलखाका पत्रकारसँग चिनजान कार्यक्रममा जानकारी गराए ।भूकम्पपछिको पुनर्निर्माणका कारण बालुवा र गिटीको अधिक माग भएकाले उक्त धन्दामा हामफाल्नेहरू हात्तै बढेका छन् । सर्वत्र निकै नाफामुखी व्यापारका रूपमा चर्चा हुने कारोबारमा व्यापारी, नेता र जनप्रतिनिधिसम्म मुछिएका छन् । जसको कारण यस जिल्लाको सबैभन्दा ठूलो नदी तामाकोसी किनार क्षेत्र ध्वस्त हुने गरी दोहन भइरहेको छ ।जिम्मेवारी पाएर दोलखा आउनेबित्तिकै प्रजिअ पाठकले प्राकृतिक स्रोत कारोबारीलाई निसाना बनाउनुको पनि खास कारण छन् । कार्यभार सम्हालेसँगै चिनापर्ची गर्ने र जिल्लाको वस्तुस्थिति बुझ्ने प्रजिअको परम्परा हो । त्यसो गर्नुपूर्व नै क्रसर उद्योगमाथि नियन्त्रण कदम चाल्नुको आड माथिल्लो आदेश नै हो, उनले कान्तिपुरसँग भने ।सीडीओहरूको बैठकमा केन्द्रीय सरकारका गृहमन्त्री र प्रदेशका आन्तरिक मामला तथा कानुन मन्त्रीले आन्तरिक स्रोतको दोहन रोक्न कडा शब्दमा निर्देशन गरेका थिए । त्यसैले आउनेबित्तिकै यसैमा फोकस गरेको हुँ, सीडीओ पाठक भन्छन् । प्रदेशको विषेश निर्देशनपछि यसअघिका प्रजिअ लक्ष्मणविक्रम थापाले अग्रसरता देखाएका थिए । प्रदेशमन्त्रीले फोन नै गरेर निर्देशन गरेपछि उनले अनुगमण र नियन्त्रणलाई तीव्रता दिएका थिए । तर, परिणाम नदेखिँदै उनी सरुवा भए । दोलखाका प्रजिअलाई अख्तियार दुरुपयोग अनुसन्धानको जिम्मेवारी पनि छ । शक्तिशाली सीडीओका रुपमा सुरुमा जोसजाँगरपूर्वक कडा ढंगले काम थाल्ने र पछिपछि शिथिल हँुदै गएको इतिहास पनि छ । त्यसो नगरी आन्तरिक स्रोतलाई व्यवस्थित र कानुनसम्मत परिचालनमा नियमित क्रियाशील रहने पाठक बताउँछन् । आन्तरिक स्रोतको रक्षा, गुण्डागर्दी र अपराध नियन्त्रणलाई कामको पहिलो सूचीमा राख्ने अठोट पनि उनको छ । यसअघि अर्घाखाँची, बैतडी र म्याग्दीमा सीडीओको काम गरिसकेका पाठकसँग दुई दशकको प्रशासनिक अनुभव छ । आफ्नो अनुभवलाई दोलखामा सार्वजनिक सेवा प्रवाह नमुनायोग्य बनाउन प्रयोग गर्ने इच्छा उनको छ । ठूला व्यापारी, नेता र गुण्डागर्दीको चंगुलमा परेको नदी दोहन धन्दा नियन्त्रणबाट सुरु भएको पाठकको प्रशासकीय काममा दुइटा चुनौती छन् । पुनर्निर्माण अवधिभर बालुवा, ढुंगा र गिटीको व्यापारलाई आँखा चिम्लिएर खुकुलो पार्ने वा माथिल्लो निर्देशनअनुसार हदैसम्मको बन्देज लगाउने । उक्त चुनौतीका बाबजुद नियमसम्मत आवश्यकताका आधारमा अवैध उत्खनन रोक्न निर्देशन गरिने उनले बताए ।आवश्यकताका आधारमा जिल्ला समन्वय समितिले चार स्थानबाट ३७ हजार ३ सय ७३ घनमिटर बालुवा, गिटी र ढुंगाको व्यापार गर्ने स्वीकृति दिइएको छ । उक्त स्वीकृतिलाई हतियार बनाएर मापदण्डविपरीत उत्खनन बढेपछि नियन्त्रणको आवश्यकता ठानिएको हो । जिल्लामा ६ वटा क्रसर उद्योग छन् । तिनीहरू पूर्ण रूपमा कानुनी प्रक्रिया पूरा नभएको बताइन्छ । जसमध्ये सडक, जलविद्युत् जस्ता आयोजनाहरूका लागि अनुमति दिइएका क्रसर पनि छन् । त्यसले उत्पादन गरेका वस्तु आयोजनामा मात्र प्रयोग गर्न पाइन्छ । त्यस्ता क्रसर उद्योगले बाहिर व्यापार गरेको भन्ने उजुरीका आधारमा व्यवसायीलाई पक्राउ गरी मुद्दा चलाएर जनही ५० हजार धरौटीमा छाडिएको जिल्ला प्रशासन कार्यालयले जनाएको छ । क्रसरका ठूला व्यापारी पक्राउ परेपछि अवैध कारोबारीहरू तर्सिएका छन् । दोहन गर्न नपाएको झोकमा कृत्रिम अभाव गराइन थालिएको छ । जथाभावी मूल्य असुल्न थालिएको गुनासोसमेत आएकाले अनुगमन र कारबाही जारी राखिने सीडीओ पाठकले बताए ।"
सांस्कृतिक राजधानी घोषणा मात्रै,"किरातीलाई मल्लले हराएको ठाउँ पाटन क्वय् (तल्लो) लाछी च्यासल टोल हो । च्यासल पाटन दरबार क्षेत्रबाट करिब ५ मिनेट उत्तरपूर्वी कुनामा पर्ने सानो टोल हो । च्यासलको मुख्य आकर्षण भनेको झयाल्चा नाच (छायामार्फत देखाइने ३ सय ५० वर्ष पुरानो सिनेमा) हो । स्वदेशीले भन्दा बढी विदेशीले हेर्न रूचाउने नाच जेनतेन सञ्चालन छ । उक्त ऐतिहासिक नाच प्रदर्शन गर्न ललितपुर महा गनगरपालिकाबाट बर्सेनि ५ हजार रुपैयाँ मात्र दिने गरेको छ । स्थानीय गुठियारका अनुसार नाच सञ्चालक गर्न कम्तीमा एक लाख रुपैयाँ बढी आवश्यक पर्छ ।प्रख्यात कात्तिक नाच १२ दिन मात्र सञ्चालनमा छ । मल्लकालीन राजा सिद्धिनर सिंहको पालामा सञ्चालित नाच परम्पराअनुसार कात्तिक महिनाभर सञ्चालन गर्नुपर्छ । कात्तिक नाच संरक्षण समितिका अनुसार नाच सञ्चालन गर्न कम्तीमा ५ लाख रुपैयाँ आवश्यक छ । ठेंचोको नवदुर्गा नाच दसैंमा पाटन दरबार क्षेत्रस्थित मूलचोकमा दुई पटक नचाउने परम्परा छ । विजय दशमीमा नचाउने परम्परा लोप भएको दुई दशक बितिसक्यो । यल सांस्कृतिक पर्व संरक्षण समिति र स्थानीय गुठियारको पहलमा २०६९ मा लोप भएको कोजाग्रत पूर्णिमा नचाउने नाच २०७४ मा पुन: सञ्चालन भयो । नाच सञ्चालन गर्न महानगरपालिकाबाट १० हजार रुपैयाँको व्यवस्था छ । नाच सञ्चालन गर्न ५ लाख रुपैयाँ आवश्यक छ ।यस्तै, फागुपूर्णिमाका अवसरमा नचाइने हरिसिद्धि भवानी देवी र खोकनाको रूद्रायणी नाच पनि जेनतेन सञ्चालन भयो । महानगरपालिकाले दुवै नाच सञ्चालन गर्न आर्थिक सहयोग दिने गरेको छैन । काठमाडौंको पचली भैरव नाच आर्थिक अभावकै कारणले २ वर्षअघि पाटन दरबार क्षेत्रमा नचाइएन ।पाटन दरबार क्षेत्रसँग सम्बन्धित यी लोपोन्मुख नाचका केही उदाहरण मात्र हुन् । धेरै ऐतिहासिक जात्रा पर्वहरू लोप भइसकेका छन् । स्थानीय निकाय र प्रतिनिधिसभाको चुनावमा नेताहरूले यी अमूर्त पर्व र मूर्त सम्पदाको संरक्षण संर्वद्धन गरेर जिल्लालाई सांस्कृतिक राजधानी बनाउने घोषणा गरे । जनप्रतिनिधिले स्थानीय निकाय सम्हालेको नौ महिना बित्यो । तर, यसबारेमा एक पटक पनि छलफल भएको छैन । सांसद पम्फा भुसाल भन्छिन्, सांस्कृतिक राजधानी बनाउन आन्तरिक गृहकार्य गर्दै छु । यसमा म प्रतिबद्ध छु, उनले भनिन् । ललितपुर महानगरपालिकाको योजना छ । तर, अगामी आर्थिक वर्षका लागि बजेट बनाउने समय सीमा नजिकिँदासमेत सरोकारवाला गुठियारहरूसँग एक पटक पनि बैठक बसेको छैन । ललितपुर महानगरपालिकाका सल्लाकार दिलेन्द्रराज श्रेष्ठ भन्छन्, यसबारे मेयरलाई पटक पटक ध्यानाकर्षण गराइसकेका छांै । तर, सोचेजति काम अघि बढ्न सकेको छैन । उनले सरकारी निकायको मात्र मुख ताकेर नहुने बताए । गुठियारहरूले पनि सक्दो योगदान पुर्याउनुपर्छ, उनले भने, प्राय: गुठीहरू दर्ता छैनन्, भएका नवीकरण छैन । यसले सरकारी बजेट मात्र नभई दातृ निकायबाट पनि सहयोग पाउन गाह्रो हुने गरेको छ ।महानगरपालिकाले पर्यटन शुल्कबाट गत आर्थिक वर्षमा १३ करोड रुपैयाँ राजस्व संकलन गर्यो । जात्रा पर्वलाई पर्यटनसँग जोड्न सकेमा गत वर्षभन्दा दोब्बर तेब्बर आम्दानी गर्न सकिने सल्लाकार श्रेष्ठको भनाइ छ । उनले युनेस्कोले मूर्त र अमूर्त संस्कृति सम्पदालाई विश्व सम्पदामा सूचीकृत गर्ने गरेको बताए । हामीले मूर्त सम्पदालाई विश्व सम्पदामा सूचीकृत गर्न सके पनि अमूर्त संस्कृतिको गर्न सकेको छैन, उनले भने, महानगरपालिकामा पर्यटन शाखा छैन । सम्पदा शाखाले नै सबै हेर्नुपर्छ । यसले पर्यटन प्रवद्र्धन अन्तर्राष्ट्रियस्तरमा त के राष्ट्रियस्तरमा समेत गर्न सकेको छैन ।अहिले ठेंचोस्थित नवदुर्गा गुठीमा ८ जनाको पद रिक्त छ । नाइके, कुमारी, ब्रह्मायणी, महालक्ष्मी र सिंघिनी देवगण समात्ने चार, चिराग समात्ने दुई र सामान ओसार्ने कुमी नियुक्त गर्न बाँकी छ । नाच प्रदर्शन गर्न चिराग समात्ने गुठियार अनिवार्य चाहिन्छ । व्यवस्थापन गर्न सकेको छैन । पाटन दरबार क्षेत्रसँग सम्बन्धित मुख्य तीन कालीन पर्व छन् । लिच्छवीकालीन माजु द्य: (मानमानेश्वरी देवी), मल्लकालीन तलेजु र शाहकालीन फूलपाती भित्र्याउने पर्व । यी पर्वहरू एक आपसमा अन्तरसम्बन्ध छ । माजु द्य: पर्व सञ्चालन गर्ने गुठी नास भइसकेको छ । अहिले माजु द्य:को मूर्ति पाटन संग्रहालयमा प्रदर्शनीमा राखिएको छ । गुठी संस्थानले लिच्छवीकालीन मन्दिर भाडामा लगाएको छ । अहिले उक्त मन्दिरमा ठेकेदारले कासा प्यागोडा रेस्टुरेन्ट सञ्चालन गरिरहेको छ । महानगरपालिकाले मन्दिरबाट रेस्टुरेन्ट हटाउन पहल गर्नुपर्ने स्थानीय गुठियारहरू बताउँछन् । संस्कृतिविद् हरिराम जोशी भन्छन्, कुनै बेला चाडपर्वको सरकारी संस्था जस्तो मान्यता थियो । कुन जात्रा कुन संगठनले गर्ने र कस कसले कति सघाउने नियम थियो । नियमबमोजिम काम गरेबापत् गुठियारले सुविधा र आर्थिक सहयोग पाउने व्यवस्था थियो । अहिले सरकारबाट दिइने प्रत्यक्ष र अप्रत्यक्ष सबै सहायता बन्द भयो । यसले पाटनको मात्र नभई उपत्यकाका अधिकांश जात्रा पर्व लोप हुँदै गएका छन् । लिच्छवीकालीन पर्वसँग सम्बन्धित ७ पर्व सम्बन्धित छन् । माजु द्य: पर्व लोपसँगै विजय दशमीमा मूलचोकमा नचाइने ठेंचोको नवदुर्गा नाच, कालरात्रि पर्व, पाटन नक:बहिलको अष्टमातृका नाचको गमन पर्व, थसिमल पाँयो (खड्ग जात्रा) लगायत अन्य थुप्रै ऐतिहासिक जात्रा पर्व बन्द छन् । यी जात्रा पर्व लोपसँगै गोल्डेन टेम्पल, रुद्रवर्ण महाविहार, कुम्भेश्वर, बंगलामुखीको आम्दानीमा पनि गिरावट आएको छ । पर्यटकबाट धानिरहेका संघसंस्था, होटल तथा रेस्टुरेन्टहरूमा नराम्रो असर परेको छ । कात्तिक नाच संरक्षण समितिका कोषाध्यक्ष उत्तमरत्न शाक्य भन्छन्, नाच देखाएर ललितपुर महानगरपालिकाले बर्सेनि करोडौं रुपैयाँमा आम्दानी गर्छ । तर, महानगरपालिकाले नाच सञ्चालन गर्न वार्षिक एक लाख रुपैयाँ पनि दरबन्दीको व्यवस्था गर्दैन । जात्रा पर्व संरक्षण गर्न पछिल्लो समयमा यल सांस्कृतिक पर्व संरक्षण समिति सक्रिय देखिएको छ । समितिको आयोजनामा सोमबार पाटन दरबार क्षेत्रसँग सम्बन्धित नाचका गुठियारहरू छलफल गरे । ललितपुर उद्योग वाणिज्य संघका अध्यक्ष एंव समिति संयोजक कृष्णलाल महर्जनका अनुसार नाचको संरक्षण प्रवद्र्धन गर्न दरबन्दी रकममा समयनुकूल वृद्धि हुन आवश्यक छ । यसबारे महानगरपालिकालाई ध्यानाकर्षण गराउने तयारीमा छौं, उनले भने । पाटन हस्तकला, मूर्तिकला, ताम्रकाल, प्रस्थरकला र शिल्पकलाका लागि प्रख्यात मानिन्छ । हस्तकलाका सामग्री स्वदेशीले भन्दा बढी विदेशी रुचाउने गरेका छन् । भने नाचको अध्ययन अनुसन्धानमा गर्ने पनि बढी विदेशी आकर्षित छन् ।जात्रा पर्व लोप भएमा विदेशी भित्र्याउन गाह्रो पर्ने पाटनका होटल व्यवसायी एंव खड्ग जात्रा गुठीका प्रतिनिधि सन्तमान महर्जन भन्छन्, रात्रिकालीन पर्यटन व्यवसाय प्रवद्र्धन गर्न सकेमा महानगरपालिकाको आम्दानीसँग होटल व्यवसायी पनि फस्टाउँछ । यसले रोजगारी सिर्जना गर्छ । ठेचोका नवदुर्गा गुठियारले ऐतिहासिक नाच लोप हुनबाट बचाउन ललितपुर महानगरपालिका, संस्कृति मन्त्रालय, नेपाल पर्यटन बोर्ड, गोदावरी नगरापालिकामा ज्ञापनपत्र बुझाएका छन् । नवदुर्गा नाचका देवगण बाबुराज माली भन्छन्, गुठीको जमिनबाट वार्षिक १२ हजार रुपैयाँको कुत भित्रिन्छ, वर्षभरिमा १२ पटक पर्व सञ्चालन गर्न लाखांै रुपैयाँ लाग्छ । उनले नाच संरक्षण गर्न गुठियारले मात्र नभई सम्बन्धित निकायले चासो दिनुपर्ने बताए । संस्कृति मन्त्रालयकी पुरातत्त्व अधिकृत जयन्ती श्रेष्ठले मन्त्रालयको बजेटले भएसम्म सक्दो सहयोग गर्ने बताइन् । संघीय सरचनाअनुसार मन्त्रालयबाट सिधै स्थानीय तहमा पठाउने तयारी भइरहेको छ, उनले भनिन् । ठेंचोका गुठियारले सरकारी निकायमा पेस गरेको प्रस्तावमा दैनिक बिहान र बेलुका नित्य पूजा, अक्षय तृतीया, घण्टाकर्ण र पञ्चदान पर्व सञ्चालन र विधिपूर्वक होम, जप गर्न आवश्यक सामग्री खरिद गर्न समस्या भएको उल्लेख छ । होम, जप गर्न मात्रै ६६ हजार रुपैयाँ, पाटन दरबार क्षेत्रमा नाच व्यवस्थापन, बाजा मर्मत, मुकुट रंगरोगन, धिमे बाजा खलक, इन्द्र बाजा, कसही खलक व्यवस्थापन र समापन पूजा गर्न ५ लाख रुपैयाँ आवश्यक उल्लेख छ । हरिसिद्धि भवानी देवी गुठियार र खोकनाका रुद्रायणी गुठियारहरूले पनि नाच संरक्षणको अभावले सञ्चालनमा कठिनाइ भएको भन्दै ललितपुर महानगरपालिकाको ध्यानाकर्षण गराएका छन् । हरिसिद्धि भवानी देवी गुठीका नाइके राइटर महर्जन भन्छन्, महानगरपालिकाले चालू आर्थिक वर्षमा नाच सञ्चालन गर्न छुट्याएको १० लाख रुपैयाँ कर्मचारीले तालिम दिएर सक्कायो । रुद्रायणी गुठीका नाइके बेखनर महर्जनले भने यस्तै स्थिति रहिरहे नाच बन्द गर्नुपर्ने अवस्था आउने बताए । सरकारबाट गुठीको जग्गा सबै रैकरमा परिणत भयो, उनले भने, अहिले नाच गुठियारहरूले व्यक्तिगत रूपमा रकम राखी सञ्चालन गर्दै आइरहेका छौं । पाटनकुमारी राख्ने ठाउँ साँधुरो छ । त्यसमाथि भूकम्पले धराप छ । कुमारी गुठीका व्यवस्थापक सिद्धिरत्न बज्राचार्य भन्छन्, गुठी घर पुनर्निर्माण गर्न बजेट छैन । भक्तपुरको नवदुर्गा नाच पनि जेतनेत चलिरहेको स्थानीय गुठियारहरूको भनाइ छ । भक्तपुर नवदुर्गा गुठियार शिवराम वनमालाले नाच नाजुक अवस्थाबाट गुज्रिरहेको भन्दै राष्ट्रपतिको पटकपटक ध्यानाकर्षण गराइसकेको बताए । सरकारी पक्षले संरक्षण गर्ने आश्वासन मात्र दिने गरेका छन्, उनले भने, जनप्रतिनिधि आएको महसुस भएन । उपत्यकाका तीनै जिल्लामा ८ वटा देवी नाच सञ्चालन गर्ने गुठी छन् । प्रत्येक १२ वर्षमा नचाइने काठमाडौंको नरदेवी पनि यस वर्ष जेनतेन सञ्चालन भयो । आर्थिक समस्याकै कारण दुई वर्षअघि भद्रकाली खड्ग सिद्धि नाच पाटन दरबार क्षेत्रमा नचाइएन् । कीर्तिपुरको बाघभैरव नाच सञ्चालन गर्न पनि उस्तै समस्या रहयो ।दरबारमा परम्परा यस्तो थियो पाटन दरबार क्षेत्रमा सुरुमा दसंैको अवसरमा नक:बहिलको अष्टमातृका नाच एक साता नचाइन्छ । लगत्तै ठेंचोको नवदुर्गा नाच चार दिन नचाइन्छ । त्यसपछि एक महिना कात्तिक नाच प्रदर्शन गर्ने परम्परा छ । विजया दशमीमा लिच्छवीकालीन मानमानेश्वरी देवी मूल चोकमा ल्याइन्छ । त्यहाँबाट मंगलबजार चारदोबाटोमा पुर्याइन्छ । चारदोबाटोमा ठेंचोको नवदुर्गा मू द्य: (मुख्य देवता) र मानमानेश्वरी देवी बीच एकआपसमा तीन पल्ट ढोगभेट दर्शन गराउने परम्परा छ । त्यसपछि भैरव, काली र बाराही देवगणले नृत्यसहित मानमानेश्वरी देवीलाई फूलमाला चढाइन्छ । उक्त फूलमाला बुङमतीका नाइकेले बुङमतीमा पुर्याई हयगृव भैरवको जात्रा आरम्भ गर्ने चलन थियो । पुन: फूलमाला पाटनमा ल्याई खड्ग जात्रा सञ्चालन प्रचलन थियो । हाल यो परम्परा बन्द भइसकेको छ ।"
पुलिसलाई दमक गोल्डकप,सर्वोत्कृष्ट खेलाडी भएबापत प्राप्त मोटरसाइकलमा पुलिसका गोलकिपर किरण चेम्जोङ ।
दिल्लीको आठौं हार,दिल्ली (एजेन्सी) इन्डियन प्रिमियर लिगअन्तर्गत बिहीबार सनराइजर्स हैदराबादले दिल्ली डेयरडेभिल्सलाई ९ विकेटले पराजित गरेको छ । पहिलो ब्याटिङ गरेको दिल्लीले २० ओभरमा ५ विकेट गुमाउँदै १ सय ८७ रन जोडेको थियो । दिल्लीका लागि ऋषभ पन्त (तस्बिरमा)ले नटआउट १ सय २८ रनको योगदान दिए । उनले ६३ बलमा १५ चौका र ७ छक्का प्रहार गरेका थिए ।जवाफमा हैदराबादले १ विकेट गुमाउँदै १९ औं ओभरमा लक्ष्य भेट्टायो । एलेक्स हेल्स १४ रनमा आउट भए पनि कप्तान केन विलियम्सन र शिखर धवनले नटआउट १ सय ७६ रनको साझेदारी गर्दै टोलीलाई जित दिलाए । धवनले ५० बलमा ९२ रन जोड्दा ९ चौका र ४ छक्का प्रहार गरे । उनलाई विलियम्सनले ५३ बलमा ८ चौका र २ छक्कासहित ८३ रन जोडेर राम्रो साथ दिए ।दिल्लीले लिगको ११ खेलमा ३ जित र ८ हार सामना गरेको छ । नेपाली स्पिनर सन्दीप लामिछानेलाई दिल्लीले २० लाख भारतीय रुपैयाँमा अनुबन्धन गरे पनि अहिलेसम्म मौका दिएको छैन । दिल्लीले अब लिगको पहिलो चरणमा ३ खेल खेल्न बाँकी छ । सबै खेल दिल्लीको घरेलु मैदान फिरोज शाह कोटलामा हुनेछ ।
उत्कृष्ट लयमा मानबहादुर,यसअघि एसएमसएस र फेसबुक लाइक्स भोटिङमार्फत विजेता छिनोफानो हुँदै आएको पिपल्स च्वाइस अवार्डका लागि भने यसपालि प्रक्रिया केही परिवर्तन गरिएको छ । आयोजक नेपाल खेलकुद पत्रकार मञ्चका सदस्यको मतभार २५ प्रतिशत र विभिन्न खेलकुदका प्रशिक्षकको मत २५ प्रतिशत हुनेछ । दर्शकको एसएमएस र फेसबुक लाइकको मतभार ५० प्रतिशत हुनेछ । चार फेसबुक लाइक बराबर एक एसएमएस गणना हुने आयोजक मञ्चले जनाएको छ । अवार्ड विजेताले पल्सर मोटरसाइकल जित्नेछन् ।
प्रकाशको स्मृतिमा बक्सिङ,"काठमाडौं (कास) नेपाल बक्सिङ संघको तत्वावधान तथा अखिल नेपाल खेलकुद संघले प्रथम प्रकाश दाहाल स्मृति पुरुष तथा महिला राष्ट्रिय खुला बक्सिङ गर्ने भएको छ । असार ३ देखि हुने प्रतियोगितामा पुरुषतर्फ १० र महिलामा ८ तौलसमूहमा प्रतिस्पर्धा हुने आयोजकका अध्यक्ष अर्जुनबहादुर केसीले शुक्रबार पत्रकार सम्मेलनमा बताए । पूर्व प्रधानमन्त्री पुष्पकमल दाहालका छोरा प्रकाशको स्मृतिमा हुने प्रतियोगितामा विभिन्न जिल्ला, क्लब र विभागीय टोलीका करिब २ सय खेलाडीको सहभागिता रहने जनाइएको छ ।"
लैनचौरमा कराँते सुरु,काठमाडौं (कास) नेपाल सितोरियो कराँते शाखा डोजो सामाखुसीको आयोजनामा चौथो आमन्त्रण कराँते प्रतियोगिता शुक्रबार लैनचौरस्थित राष्ट्रिय टेबलटेनिस प्रशिक्षण केन्द्रमा सुरु भएको छ । पहिलो दिन पुरुष ६० केजी तौलमा करण गुरुङ र शैलेश दनुवार तथा खुलामा सुमन तामाङ र निशान तामाङ सेमिफाइनल पुगे । महिला ४० केजीमा युनी महर्जन र विनिता चापागाईं तथा ४५ केजीमा सुमित्रा अधिकारी र वर्षा बुढा मगर सेमिफाइनल पुगेका छन् ।
अन्तरस्कुल खोखो,"काठमाडौं (कास) नेपाल खोखो संघ काठमाडौं जिल्लाको आयोजनामा उपत्यकाव्यापी दोस्रो अन्तरस्कुल छात्रछात्रा खोखो शुक्रबार कीर्तिपुरमा सुरु भएको छ । उपत्यकाका जनसेवा, तारा मावि, कीर्तिपुर मावि, डल्लु आवासीय, आदिनाथ, मंगल मावि, ब्राइट स्टार, ग्रीनभिलेज, कुमुदिनी, शान्ति निकुञ्ज गरी १० स्कुलले वैशाख २९ सम्म प्रतिस्पर्धा गर्नेछन् ।"
मनकामनालाई राष्ट्रपति सिल्ड,संखुवासभा (कास) राष्ट्रपति रनिङ सिल्डको उपाधि मनकामना रत्न अम्बिका माध्यमिक विद्यालय तुम्लिङटारले जितेको छ । बिहीबार सदरमुकामको खाँदबारी रगंशालामा सम्पन्न प्रतियोगितामा ८ स्वर्ण पदक जित्दै मनकामनाले ट्रफी जितेको हो । हिमालय मावि खाँदबारी ७ स्वर्ण जित्दै दोस्रो तथा कालिका मावि सेकाहा र सूर्य आवासीय मावि समान ४ स्वर्ण जित्दै तेस्रो भए ।
मनीषलाई सफलता,काठमाडौं (कास) काठमाडौंका मनीष कार्की र ललितपुरका एक्का ब्लोन दोस्रो आईकेकेएफ राष्ट्रिय क्योकुसिन कराँतेको पुरुष ५५ केजीमुनि क्वाटरफाइनल पुगेका छन् । महिला ५० केजीमा ललितपुरका अञ्जु तामाङ र सुस्मिता नगरकोटी विजयी भए ।
किन उपेक्षा ?,सरस्वती चौधरी
आरबीबीएनभीए महिला लिग हुने,"काठमाडौं नेपाल भलिबल संघले राष्ट्रिय वाणिज्य बैंकको मुख्य प्रायोजनमा जेठ तेस्रो साताबाट आरबीबी(एनभीए महिला क्लब लिग भलिबल आयोजना गर्दै छ । यसअघि महिला र पुरुष दुवैको लिग आयोजना हुने भनिए पनि पुरुष टोली एसियाडको प्रशिक्षणमा व्यस्त हुने भएकाले महिलाको मात्र लिग हुने भएको हो । चौथो संस्करणको आरआरबी(एनभीए लिग जेठ २१ देखि २६ सम्म दशरथ रंगशालाको कभर्डहलमा हुनेछ ।प्रतियोगितामा फागुन तेस्रो साता सम्पन्न एनभीए राष्ट्रिय क्लब च्याम्पियनसिपका उत्कृष्ट ६ टोलीले प्रतिस्पर्धा गर्नेछन् । साबिक विजेता एपीएफ, नेपाल पुलिस, त्रिभुवन आर्मी, शिवम् न्यु डायमन्ड एकेडेमी, जावलाखेल भलिबल प्रशिक्षण केन्द्र र चितवनको पद्मोदय क्लबले प्रतिस्पर्धा गर्नेछन् । एक टिमले कम्तीमा पनि ३ विदेशी खेलाडी राख्न पाउने प्रावधान राखिएको छ । राष्ट्रिय बाणिज्य बैंकका कार्यकारी प्रमुख किरण श्रेष्ठले संस्थाले भलिबलको विकासमा बैंकले आउने दिनमा पनि प्रायोजनलाई निरन्तर जारी राख्ने बताए । उनले राष्ट्रिय खेलसँग जोडिएर यसको प्रवद्र्धन गर्न पाउँदा खुसी लागेको बताए ।विजेताले २ लाख र उपविजेताले १ लाख रुपैयाँ प्राप्त गर्नेछन् । यस्तै तेस्रो हुने टोलीले ५० हजार र चौथो हुने टोलीले २५ हजार पाउनेछन् । सर्वोत्कृष्ट खेलाडीले २५ हजार तथा विधागत उत्कृष्टतर्फ प्रत्येक खेलाडीले ५५ हजार प्राप्त गर्नेछन् ।"
जेशिकाको सनसनी,"सुनसरी इटहरीमा जारी सातौं पुष्पलाल स्मृति राष्ट्रिय ब्याडमिन्टनमा शुक्रबार झापाकी जेशिका गुरुङले राष्ट्रिय च्याम्पियन नङसलदेवी तामाङलाई पराजित गर्दै उपाधिमाथि दाबेदारिता देखाएकी छन् । । जेशिकाले आर्मीकी नङशललाई प्रतिस्पर्धात्मक खेलमा १४२१, २११५, २११६ ले पराजित गर्दै फाइनल तय गरिन् । उनले उपाधिका लागि आर्मीकी रशिला महर्जनसँग प्रतिस्पर्धा गर्नुपर्नेछ । जेशिका अरु दुई विधाको फाइनल पनि पुगेकी छन् । उनी महिला युगल र यू१९ मा पनि फाइनल पुगिन् । युगलमा जेशिकाले सुनैना मुखियासँग मिलेर आर्मीकी रशिला र अमिता गिरीको जोडीलाई २११६, १७२१, २११७ ले पराजित गर्दै फाइनल पक्का गरिन् । उनीहरूले नङसल र अनुमाया राईको जोडीसँग प्रतिस्पर्धा गर्नेछन् । नङसल र अनुमायाको जोडीले जेस्ट ब्याडमिन्टनका ज्योति लिम्बू र दीना पुनको जोडीलाई २११०, २३२१ ले फाइनल पक्को गरेको हो ।यू१९ तर्फ जेशिकाले फाइनलमा आर्मीकी रशिला महर्जनसँग प्रतिस्पर्धा गर्नेछिन् । जेशिकाले विटाज ब्याडमिन्टन क्लबकी रोज पाण्डेलाई २१९, २१५ ले हराइन् । १४ वर्षीया रशिलाले विराट क्लबकै सीमा राजवंशीमाथि २१११, २११६ को जित निकालिन् । अर्को इभेन्टको सेमिफाइनलमा रशिलाले झापाकी सुनैना मुखियाविरुद्ध २१६, २११७ को सहज जित निकालिन् । उनले प्रतियोगिता जिते कम उमेरमा सिनियरमा उपाधि जित्ने खेलाडी बन्ने सम्भावना रहेको आयोजक नेपाल खेलकुद महासंघअन्तर्गत राष्ट्रिय ब्याडमिन्टन संघका अध्यक्ष वीरेन्द्र श्रेष्ठले बताए । पुरुष एकलतर्फ आर्मीका रत्नजित तामाङ र एपीएफका दिपेश धामी फाइनल पुगेका छन् । रत्नजितले निकट प्रतिद्वन्द्वी भोजपुरका विकास श्रेष्ठलाई २११८, २११५ ले हराए भने दिपेशले आर्मीका नवीन श्रेष्ठमाथि १४२१, २१८, २११५ को जित रच्यो । युगलतर्फ आर्मीका रत्नजित र नवीन श्रेष्ठको जोडी फाइनल पुगेको छ । उनीहरूको जोडीले एपीएफका विष्णु कटुवाल र जीवन आचार्यको जोडीलाई २११४, २११७ ले पराजित गरेको थियो । अर्को सेमिफाइनलमा दीपेश र विजित थापामगरको जोडीले आर्मीका सुरोज महर्जन र प्रफुल महर्जनलाई २१ १९, २११८ ले हरायो ।यू१९ तर्फ आर्मीका प्रफुल महर्जन र रुकेश महर्जनबीच उपाधि भिडन्त हुनेछ । प्रफुलले जेस्ट ब्याडमिन्टनका सुनील जोशीलाई २११८, २११२ ले र रुकेशले सुनसरी ब्याडमिन्टन एकेडेमीका प्रनिशसिंह ठकुरीलाई २११३, २११२ ले हराए ।भेट्रान्सतर्फ धनकुटाका योगश्वर श्रेष्ठ र किरण प्रधानको जोडीले उपाधिका लागि ललितपुरका सुगतरत्न शाक्य र सुनील शाक्यको सामना गर्नेछ । योगेश्वरको जोडीले मोरङका पदम धिमाल र दिलकुमार राईको जोडीलाई २११२, २१११ ले र सुगतरत्नको जोडीले झापाका श्रीप्रसाद धिमाल र सञ्जयभक्त श्रेष्ठको जोडीलाई १५२१, २११९, २११८ ले हराए । सबै इभेन्टको फाइनल शनिबार इटहरी ब्याडमिन्टन क्लबको हलमा सुरु हुनेछ ।"
सपनाको मुकाम,"यो भीरमा डोजर हाँक्न डर लाग्दैन ? फ्याट्ट सोधें पनि । उनले भने, लाग्छ नि कैलेकैले । तर डरके आगे जित हे भनेझैं दिनदिनै बन्दै गरेको गाउँघरको बाटो हेरी खुसी उनको मनमा सुटुक्क हाँस्दोरहेछ । भन्छन्, मान्छेहरू अचम्म मानेर हेर्छन् । बाटो बन्दै जाँदा खुसी हुन्छन् । त्यो देखेपछि मलाई पनि खुसी लाग्छ । काठमाडौंबाट यो दूरको गाउँमा डोजर हाँक्न आएका हुन् वासुदेव चौधरी । आफ्नो सीपको स्वाद विकटको एक गाउँलाई दिन पाएकोमा उनी मख्ख देखिन्थे । पैसाको मुख देख्न मुग्लान हिँडेको पुस्ता अनि दैलोमा पैसा टिप्दै गरेको पुस्ता आमनेसामने थियो । ७० वर्षे जन्म बम उहिले राजापुरबाट साठी किलो नुन बोकेको कहानी गर्दै थिए । ३० वर्षे धनमान सिंह बाटो बनाउने कामको कमान्ड सम्हाल्दै थिए । माटोको आवाज स्वार स्वार, ढुंगाको आवाज ट्वाकट्वाक । आठ बजेको छैन, पूरा जत्था काममा छ । दैलोमा आएको रोजगार पैसा टिप्दै गर्दै गरेका शाखासन्तानतिर हेरेर सन्तोष मान्दै थिए जन्म बम । कुराकानीको बीचमा पनि युवाहरूको हात चलेकै छ । गाउँका सक्ने बूढापाका पनि काममै छन् । महिलाहरू काममै छन् । वरपर गाउँको दृश्य हेर्नलायक छ । मानांै यो कसैको बिहाघर हो । मानिसहरू हतारमा छन् । रफ्तारमा छन् । तर, मुहार उज्यालो छ ।३० वर्षे धनमान सिंहले प्राविधिक शिक्षा पढे । कुनै बेला गाउँमा बाटो आउला भन्ने आस उनलाई थियो । त्यसकै लागि पढे । आज गाउँमा काम आयो, उनको शिक्षाले काम पायो । उनीसँगै उभिए एक हूल नयाँ पुस्ता । आफ्ना बाजेबराजु मुग्लान भासिएको सम्झे । हरेक दिन उज्यालोसँगै बन्दैबन्दै गरेको आफ्नो गाउँको वर्तमान दृश्य आँखामा नचाए । एकै पटक सबैको आँखामा खुसी छल्कियो । आफ्नो गाउँ आफ्नै पौरखले हरेक दिन अलिकति बन्दै छ । बनेको गाउँ हेरेर उनीहरू मीठो निदाउँछन् । भोलिपल्टका लागि थप सपना पालेर । उठेपछि सय जनाको टोली बेल्चा समाउँछ, माटो सम्याउँछ, ढुंगा फोर्छ, गिटी पन्छाउँछ । कतारबाट, मलेसियाबाट, भारतबाट फर्केका तन्नेरीहरू पनि थिए लामबद्ध । उनीहरू भन्थे परदेशी भूमिमा पसिना पोखिन्थ्यो । अर्काको देश बन्थ्यो । आफ्नो हड्डी खिइन्थ्यो । आज आफ्नै देश त्यो पनि आफ्नै गाउँ बनाउँदाको उनीहरूको अनुहारको आभा । आहा !!!पारि पहरामा ड्यांग पड्क्यो बम । पहिला पनि त गाउँलाई बमले खुब तर्सायो । त्यो विनाशको बम । यो विकासको बम । बमहरूको बाहुल्य भएको ९ नम्बर वडाका सिनियर जन्म बम बोले, उबेला क्या तर्सायो दुईतिरका बमले । बमले सातो लिएको गाउँघरको सातो फर्किरहेको यो समय । पहराको चट्टान धुलाम्य भयो । आवाज आइरह्यो ड्वाङड्वाङ । यो आवाजले डर होइन, खुसी थप्यो । कान्लामाथि डोजर करायो । कान्लामुनि मान्छे । कालो चोलीमा, ढुंग्रे फुलीमा सजिएका महिलाहरू नजिकनजिक आइपुगे । उनीहरू चकमन्न भावमा काम हँुदै गरेको हेर्दै थिए । मलाई कसैले चिनाइदियो । पलाँता गाउँपालिका९ का जनप्रतिनिधि हुन् उनीहरू । झोलुंगे पुलको आडमा थिए उनीहरू । तल बगिरहेथ्यो कर्णाली । मक्किएर नदीतिर झुन्डिएका काठका फलेकमा आँखा चिम्लेर टेक्दै छिरेकी थिएँ म यो गाउँ, ठीक आठ वर्षअघि । एक छिन टोलाएर झोलुंगे पुल हेरें । हरियो नदीमाथि चाँदीजस्तो पुल । कर्णाली सानदार सुसेलीमा मस्किरहेजस्तो । फेरियो त गाउँ ? उभिरहेका महिला जनप्रतिनिधिलाई प्रश्न मिल्काएँ अलि वरबाट । सुनकेस्रा दर्जी र माली सार्कीले मुस्कान रिप्लाई गरे । दुवै चालीसको हाराहारीका । यिनले यो गाउँमा छुवाछूत र महिला हिंसा के मात्र भोगेनन् ? सबै भोगेका भुुक्तभोगी चुनाव जितेर जनप्रतिनिधि बने । विकासको कामको रखवारी गर्दै गर्दा उनीहरू भेटिए । हिजो दैलो कुचोमा अड्किएको जीवन । आफ्नो आवाज घाँटीभित्रै दबिएको जीवन । आज नमस्ते खाँदै गाउँ डुलेको जीवन । आफ्नै जुनी फेरिएको र गाउँको जुनी फेरिएको बदलावको साक्षी बनेका छन् उनीहरू । गाउँलाई यति बनाएर पुगेको छैन । यो त सुरुआत हो । तरकारी खेती, व्यवसाय चलेको, सललल बाटो, सिँचाइ, सबै भएको गाउँको सपना उनीहरूले सुनाए । महिला हिंसा र छुवाछूतमा आएको कमी मुक्तकण्ठले बोले ।पलाँता जाँदो छ थिपुमा आयाको डोजर, न्यायको अड्डा खोज्दो छ पीडित महिला कहाँ छन् भनी, दुई जना सखीले एकै लयमा ठाडी भाका हाले । विकास र न्यायसँगसँगै हिँड्नु्पर्ने राय पनि राखे । महिलाका कुरा एकै पटक सुनिन्न । बल गरेर राख्न नछोडे नसुनी सुख पनि छैन । यस्तै छ उनीहरूको अनुभव । अब एक छिन सुस्ताउने बेला भयो सबै टोली । खोली किनारमा कार्यदलका सबै मिलेर बिहानको नास्ता ब्रेक गरे । कर्णालीका माछा र गहँुका रोटी । यसपछि पालो गाउँगाउँ हिँड्ने । काम गर्दै गरेको समूह काममै फर्कियो । बाँकी जमात उकालो लाग्यो । बडेमानका पाइप बोक्दै गरेका महिलाको पसिनाले तप्प माटो भिजायो । गाउँको विकासमा उनीहरूको सुकुटे ज्यानले गरेको परिश्रम परको एक घरमा प्रौढ मान्छे बाझेको सुनियो । कुरो के परेछ ? उनी बोलेको बुझिएन, नजिक पुग्दा पनि । गाउँपालिका अध्यक्ष देखेर उनी बम्केका रहेछन् । केमा कुरो मिलेन । आँगनमै जनप्रतिनिधिको सातो टिप्ने दिन आयो गाउँमा । हामी हेरी बस्यौं । अध्यक्षले कुरो मिलाएर हिँडे । एक छिन सँगै हिँडेपछि ठूलो जमात तितरबितर भयो । नयाँ संरचनाको गाउँपालिका अन्य ठाउँको झैं केही समय अलमलमा पर्यो । अलमल मात्र होइन, विवादमा पनि पर्यो । लामो समय अराजकतामा चलेको गाउँ एक्कासि सिस्टममा पस्न सकस मान्यो । त्यो सकसमै जुधिरहेको गाउँपालिका अध्यक्ष अनुभव सुनाउँछन् । जनयुद्धको समयमा बढी दमित थियो, नागरिक आवाज । त्यसपछि अति उन्मुक्त र अनुशासनहीन भयो । पद्धतिभन्दा बाहिर गएर सबै काम हुने अनियन्त्रित भीडजस्तो समाज भयो । जसले भेट्यो, उसले खायो । राज्यले हेप्यो भन्यो बस्यो । अब कर्तव्य र दायित्व दुवै स्थानीय स्तरमा आएको छ । यस्तो बेला आफ्नै समुदायलाई अनुशासनमा बाँधेर पद्धति बसाल्न सबैभन्दा कठिन काम मानेका छन् लक्ष्मणले । जुन बिस्तारै हँुदै छ । उनको विचारमा दशकौं गाउँको विकास एउटा रातो पेनले घुमाइदियो । केही मानिस मात्र त्यसको रस खाएर मोटाए । यस्तोमा बानी परेका मानिसहरू सिस्टमको बाधक बनेर निस्कन थाले सुरुमा । गाउँपालिका अध्यक्षले उपाय निकाले । विशेष गाउँ सभा भयो । छलफल र बृहत् विमर्श भयो । गाउँकै अठारदेखि चालीस वर्षका सय जना युवाहरूको कार्यदल बन्यो । अनकन्टारको अँध्यारो चिरेर विकासको उज्यालोतर्फ मोडिन अब पलाँतालाई हतार भइसकेको छ । एक वर्ष बितिसकेको छ बाँकी समय हरेक क्षेत्रमा मजबुत आधार बनाएर छोड्ने निर्वाचित जनप्रतिनिधिहरूको धोको छ । २७०० घर धुरी छ गाउँपालिकाभित्र । तीन वर्षभित्र प्रत्येक घरमा धारा । दुई वर्षभित्र प्रत्येक वडामा सडक सञ्जाल । दुई वर्षभित्र प्रत्येक घरमा बिजुली पुर्याउने लक्ष्य छ । अहिले ५, ६, ७ वडा झलमल्ल भइसके । ८, ९ मा रफ्तारमा काम हँुदै छ । जेठ महिनाभित्रै उज्यालो पार्ने लक्ष्य लिइएको छ । प्रत्येक वडामा सामुदायिक वन विकास गर्ने र एक वन एक हेराला राख्ने योजनामा छन् उनीहरू । ४, ५ र ६ वडामा तीन वर्षमा सिँचाइ पुर्याउने योजनाबमोजिम काम सुरु भएको छ । १ करोड रुपैयाँ विनियोजन भइसकेको छ । आठवटा थोपा सिँचाइ सुरु भएको छ । ९२ लाखको लागतमा दुई वर्षभित्र पूरा गर्ने लक्ष्यसहित काम हँुदै छ । नहर आरसीसी गरिएको हुनेछ । खानेपानीको पाइप दस केजी (एग्रेड) भन्दा कम राख्न दिँदैनन् जनप्रतिनिधिहरू । गाउँपालिका अध्यक्ष आफंै अनुगमनमा भिड्छन् । विद्यालयहरूमा शिक्षक र विद्यार्थीको ७० प्रतिशत उपस्थिति अनिवार्य गरिएको छ । प्रत्येक वडामा स्वास्थ्य जनसेवा सुरु गरिएको छ । १५ शय्याको अस्पताल निर्माण योजनामा छ । स्याउ, सुन्तला र कागती फल्ने पकड क्षेत्रअनुसार खेती गर्ने । पशुपालनमा जोड दिने । सरकारले दिएको बजेट मात्र होइन, गाउँपालिकाको आफ्नै आय बढाउने बृहत् योजनाअनुसार पूरै युनिट खटिरहेको देखिन्छ । कुर्चीमा होइन, फिल्डमा देखिन्छन् सबै । आसन ग्रहण, उद्घाटन, भाषण र खादा भिर्नेजस्ता कार्यक्रम गाउँपालिका अध्यक्षले बहिष्कार नै गरेका छन् । भन्छन्, हामीले योजना गरिसक्यौं । काम फिल्डमा हँुदै छ । काम सकिएपछि एकै पटक अर्को आर्थिक वर्षका लागि मात्र मिटिङ गर्ने हो । अत्यावश्यकबाहेक मिटिङमा पनि उनीहरू समय खेर फाल्न चाहँदैनन् । आर्थिक प्रलोभन देखाउने ठेकेदारको अफर देख्दा उनलाई लाग्छ, यो पैसामा मैले घोटाला नगरे गाउँ पूरै बन्छ । उनले भने, मैले घर बनाइसकें आफ्ना लागि । मैले आफ्नो घर जसरी डिजाइन गरें, रंगरोगन जसरी गरें, त्यसरी नै यो पूरै गाउँलाई रंगरोगन गरेर छोड्छु । रक्सीजुवातासको नियन्त्रण गर्न सामाजिक अभियान सञ्चालन गरिएको छ, गाउँपालिका उपाध्यक्षको नेतृत्वमा । युवाहरू काममा छन् । रक्सीवर्जित छ । घरघरको पैसा जोगिएको छ । बिहानभरि हामीलाई नछोडी हिँडेका ३० वर्षे तन्नेरी कलमबहादुर रोकाया गाउँको प्रगतिमा खुसी थिए । उनले भने, म त विपक्षी पार्टीको हँु, यिनलाई हराउन लागिपरेको । आज यिनले काम देखाउन थाले । राजनीतिक खुट्टा तानातान नि कम भयो । राम्रो काम गरे साथ दिने हो । उनले थपे, पहिला रक्सी आतंक हुँदा सद्दे मानिस नि नराम्रो कुरा गथ्र्याे । अहिले अगतिलो मान्छे नि राम्रो कुरा गर्छ । बिहानदेखि बेलुकासम्मको अथक परिश्रमले मान्छेहरू थाक्छन् । बेलामा घरको खाना खाई भुसुक्क निदाउँछन् । गाउँ अहिले मदिराको नशामा मात्तिएको छैन । कामको नशामा लठ्ठ छ । अहिले एक सय युवा काममा छन् । अर्को आर्थिक वर्षदेखि दुई सय अरू युवाहरू गाउँमा रोजगार हुनेछन् । जनही दिनको ८ सय रुपैयाँ ज्याला लिएर तीन सय युवा गाउँमै काम गरिरहेका हुनेछन् । अब फेरि कुनै मानिसले यो ठाउँमा भोट माग्दा आधारभूत कुरा बनाउने दुहाई दिएर माग्ने मौका नपाओस् । बनिसकेको आधार थप विकासको योजना लिएर आओस् । गाउँपालिका अध्यक्ष लक्ष्मण बम भन्छन्, अब धारा ल्याइदिन्छु भोट देउ भन्ने दिन सकियो । आँगनभरि पोखिएको पानीको उचित व्यवस्थापन कसरी गर्ने भन्ने योजनामा नयाँ प्रतिनिधि आउने वातावरण बनाउँछु । यतिका वर्ष चुनाव नभएर गाउँको सपना आकांक्षा गुम्सिएर थुनियो । लामो समय थुनिएको नदी बाँध फुकेपछि जसरी हुत्तिएर बग्छ, त्यही मनोदशामा देखिन्छ पलाँता गाउँ । यो हतारमा छ, रफ्तारमा छ । ससाना कामका लागि सदरमुकाम धाउने दिन सकिएको छ । आफ्नो आकांक्षाको मुकाम आफ्नै गाउँमा भेट्न थालेका छन् मान्छेहरू । कर्णाली प्रदेशकै विकटमध्येको एक पलाँता विकासको सपनाको ट्रान्जिट छिचोलेर मुकामतिर अघि बढिरहेछ । बन्दै छ कर्णाली । मुस्कुराएर बाटो देखाइरहेजस्तो भीरमा चेपिएको एउटा गाउँ ।"
आठपरियाका प्राडा बाहुन,"लगातार ४६ वर्षसम्म शिक्षण पेसा गरेर त्रिभुवन विश्वविद्यालयबाट तीन वर्षअघि अवकाश पाएका प्राध्यापक डा टंकप्रसाद न्यौपाने अचेल सेतै फुलेको कपाल छोप्न कालो भादगाउँले टोपी लगाउन थालेका छन् । शब्दमा अवकाश प्राप्त भए पनि न्यौपानेमा थकान देखिन्न, उनी अनवरत छन् ।काँधमा एउटा सामान्य झोला र त्यसभित्र हङकङे इष्टजनले उपहारमा दिएको ल्यापटप बोकेर टंक गुरु बिहानै इटहरीको जनता बहुमुखी क्याम्पसमा भाषाविज्ञान र पत्रकारिता पढाउन पुग्छन् । दिउसो हतारमै सार्वजनिक बस चढेर धरान आइपुग्छन् र, विद्यार्थीका थेसिस, कविता चाङ वा साहित्यिक पाण्डुलिपिमाथि सल्लाह दिन्छन् । फेरि दिनको दुई नबज्दै इटहरी क्याम्पसमा एमएड पढाउन हतारिंदै बस चढिहाल्छन् । र, साँझ साढे छ बजेतिर धरान, विजयपुर डाँडोको घर पुग्छन् । गोजीमा बोकेको अलिकति सोमरस घरको छतमै बिसेर पिउँछन्तनाव र थकाइ मेट्ने बहानामा ।धरानको शारदा बालिका विद्यालयबाट २०२६ सालमा शिक्षणमा प्रवेश गरेका उनी २०३२ सालदेखि भैरहवा क्याम्पस मार्फत त्रिविमा प्राध्यापनमा छिरेका हुन् । न्यौपानेले भैरहवामा पढाएका कुबेरसिंह राना आईजी भएर अवकाश लिइसकेका छन् भने भोजपुर बहुमुखी क्याम्पसमा मेजर नेपाली पढाएकी छात्रा विद्यादेवी भण्डारी अहिले राष्ट्रपति छिन् । भोजपुरमै पढाएका दुर्जकुमार राई सशस्त्र प्रहरी बलका आईजी र शंकरप्रसाद कोइराला अर्थमन्त्रीसम्म भए । तर, टंक गुरु भने जहींको तहीं । मास्टरी कर्ममा सामाजिकीकरण हुने भएकाले आत्मानन्दको अनुभूति हुने आफ्नै राय छ डान्यौपानेको । ६५ वर्षीय प्राध्यापक टंकप्रसादसँग मोफसलकै चल्तापुर्जा भाषावैज्ञानिकको पहिचान पनि छँदैछ । अचम्मलाग्दो के छ भने उनी जीवनमा थकाइ कहिलै हुँदैन भन्छन् । कविवर माधव घिमिरेको कविताजस्तै, सूर्यास्त कैल्यै नहुने हिमाद्रि, मैलाई खोज्ने युगको म यात्री, अहो अविश्रान्त बढेर जाऊँ, कहाँ किनारा यसको म पाऊँ ।धनकुटा, चुङमाङ३ मा जन्मिएका न्यौपाने एक वर्षकै उमेरमा मातृ वात्सल्यविहीन भएका थिए । छिमेकी मायादेवी दाहालको स्तनपान गरेर उनी हुर्किएका रहेछन् । आफूलाई स्तनपान गराउने मायादेवीलाई उनी आमासरह मान्छन् । बाल्यकाल सम्झँदै उनी भन्छन्, त्यसमाथि टाइफाइडका कारण मेरा पिता हरिप्रसाद न्यौपाने शारीरिक रूपले लुलोलङ्गडो हुनुभएको थियो । पिताले अनेक हन्डर बेहोर्दै धनकुटाबाट धरान झरेर बजारका घरघरमा भिक्षा माग्दै मेरो पालनपोषण गर्नुभएको थियो । केहीपछि मेरा पिता पिण्डेश्वर मन्दिरमा जोगीसंन्यासी र लुलालङ्गडालाई दिइने हन्डीको शरणमा पर्नुभएको थियो । मलाई पिण्डेश्वर संस्कृत महाविद्यालयमा भर्ना गरिएको थियो । म भने मन्दिरमा पुजारीले चढाएको एक बटुको भातको भोग खाएर जीवन धानिरहेको थिएँ ।बाल्यकालमा निकै चलाख दरिएका थिए टंकप्रसाद । तर, पिताको दयनीय अवस्थाका कारण विद्यालयले दिएको सहयोगमा उनले पढाइ जारी राख्न पाए । पिण्डेश्वरमा आउने ठूलाबडाले उनको प्रतिभा देखेर प्रोत्साहनस्वरूप किताबकपी वा आनासुकी पैसा दिने गर्थे । पिण्डेश्वर भ्रमणमा आएका बेला तत्कालीन प्रधानमन्त्री टंकप्रसाद आचार्यले नानी, तिम्रो र मेरो नाम मिलेछ भन्दै चक्रवर्ती अंकगणितको किताब किनिदिएका रहेछन् । विद्यार्थीकालदेखि नै प्रजातन्त्र पक्षधर न्यौपाने शारदा बालिका विद्यालय, धरानमा शिक्षक रहेकै बेलामा पञ्चायतविरुद्ध पर्चा लेखेको अभियोगमा तीन वर्ष जेल परेका थिए । न्यौपानेले २०२३ सालमा पिण्डेश्वर संस्कृत महाविद्यालयबाट शास्त्री गरेका थिए । पछि जेलमा छँदै २०२७ सालमा नेपालीमा एमए उत्तीर्ण गरेका थिए । जेल छँदै प्रेयसीलाई चिठी नामको काव्य पनि लेखेका थिए । केन्द्रीय जेल (काठमाडौं) मा बस्दाको संयोग कस्तो भने उनको लेखाइको पहिलो पाठक सन्त नेता कृष्णप्रसाद भट्टराई हुने गर्थे । अर्को दु:खान्त संयोग के भने उनी जेलबाट त छुटे तर विद्यालयको जागिर पनि छुट्यो । जागिर खोजीमा भौंतारिरहेका न्यौपानेले २०३२ मा भैरहवा क्याम्पसमा सहायक प्राध्यापकको नियुक्ति पाएका थिए । भैरहवा, भोजपुर, धनकुटा, गोरखा, धरानमा प्राध्यापनरत हँुदै न्यौपाने महेन्द्र बहुमुखी क्याम्पस, धरानबाट सेवानिवृत्त भएका हुन् । आफू बाहुन र अझ विशेषत: संस्कृतको विद्यार्थी भए पनि आठपरिया भाषा मा विद्यावारिधि गर्न पाएकोमा उनी गर्व पनि गर्छन् एकैसाथ । नेपालका अन्य भाषाको विकासमा नेपाली भाषाको पनि समृद्धि जोडिएको छ भनेरै आफूले आठपरिया राई भाषामा विद्यावारिधि गरेको उनले सुनाए । आठपरिया राईको भाषिक अध्ययन माथि २०५८ सालमा त्रिविबाट पीएचडी गरेका हुन् । अल्पसंख्यक र लोपोन्मुख भाषाको संरक्षणसंवद्र्धनका निम्ति भनेर न्यौपानेले लोहोरुङ भाषा (संखुवासभामा हुने जाति) को व्याकरण पनि लेखेका छन् । प्राय: हरेक विषयमा मौलिक चिन्तन दिन चाहने न्यौपाने आधुनिक भाषाविज्ञानका कतिपय मान्यतालाई पूर्वीय वाङ्मयकै अनुकूलन भनेर प्रमाणित गर्न चाहन्छन् । न्यौपानेका साहित्यको रूपरेखा, नेपाली ध्वनिशास्त्र (सहलेखन), भाषाविज्ञानको रूपरेखा, भाषाविज्ञानका प्रमुख सिद्धान्त, व्यावहारिक नेपाली व्याकरण, मानक नेपाली व्याकरण र कार्यमूलक लेखन आदि झन्डै एक दर्जन पुस्तक प्रकाशित छन् । नेपालेली (उनको शब्द) भाषा, व्याकरण, साहित्य र प्राध्यापनमा गरेको दीर्घसाधनाका निम्ति डान्यौपानेले सेवा पदक, दीर्घ सेवा पदक, नेपाल विद्याभूषण क, भानुभक्त स्वर्ण पदक, डा गणेश भण्डारी स्मृति पुरस्कार, प्रथम सार्क भाषा पुरस्कार, डा नरेन्द्र चापागाईं स्मृति पुरस्कार लगायतका सम्मान पाएका छन् । डाटंकमा कुनै अहम् छैन । सरलता, शालीनता र क्रियाशीलता उनका आदर्श हुन् । अत्यन्तै निम्नवर्गीय धरातलबाट माथि उठेका स्वनिर्मित व्यक्तित्व प्राडा टङ्कप्रसाद न्यौपानेलाई मोती जयन्तीको सन्दर्भ पारेर धरानमा नागरिक अभिनन्दन पनि गरिएको थियो । अचेल न्यौपाने धरानकै देश सुब्बाबाट प्रतिपादित भयवाद दर्शनलाई प्रवद्र्धन गर्न भयवाद अध्ययन केन्द्रका अध्यक्ष बनेका छन् ।"
डा महेशराजसमक्ष जिज्ञासा,"लोककृष्ण भट्टराईद्वारा लिखित र हालै प्रकाशित ग्रन्थ नेपाली सभ्यता : विगत र वर्तमानले नेपाली विद्धत जगतमा बहस सिर्जना गरेको छ । कान्तिपुर दैनिकको फागुन १२, कोसेली अंकमा डा महेशराज पन्तका नाउँमा साम्यवादी नजरमा नेपालको इतिहास शीर्षक समीक्षा छापिएको थियो । समीक्षामा भट्टराईको पुस्तकमाथि डा पन्तको चर्को आलोचना थियो । पुस्तकलाई साम्यवादी दृष्टिकोणमा राखेर मूल्यांकन गर्नुभन्दा सभ्यता विकासको चरणमाथि आधारित बनाएर टिप्पणी गरिएको भए त्यसमा आग्रहपूर्वाग्रह झल्कने थिएन । यो पुस्तकलाई साम्यवादी नजर भनेर उल्लेख गर्नु डा स्वयम्को अल्पदृष्टि होइन र ? पुस्तकमा राजामहाराजादेखि नेपाली राष्ट्रियताको जगेर्ना गर्नेहरू पृथ्वीनारायण शाह, बिसे नगर्ची, पुष्पलाल र हरिहर यादव, बीपी कोइराला र महेन्द्रनारायण निधि आदि पात्रको उत्तिकै महत्त्व छ भनेर उल्लेख गरिएको छ । विषयका हिसाबले यो पुस्तक नेपाली वाङमयको एउटा उपलब्धि हो । खालि अङ्ग्रेजी लेखक ह्यामिल्टन र कर्क प्याट्रिकको उल्था र तिनको पृष्ठभूमिमा पृथ्वीनारायणले मानिसको तीन धार्नी नाक कीर्तिपुरमा काटे भनेर लेख्ने स्वघोषित इतिहासकारले यस पुस्तकमाथि गरेको टिप्पणी पूर्वाग्रहपूर्ण देखिन्छ । १ पृ ३२ को बुद्ध दर्शनको अनुशासन विधि ९ वटा सूत्रको नाममा वर्णविन्यासको कुरा छ, त्यसमा नेपाली र अङ्ग्रेजी दुईवटै राखिएको छ ती बुद्ध दर्शनको अनुशासन विधिका ९ वटा सूत्र हुन् । तिनको हिज्जेमा आलोचना गर्नुको कुनै अर्थ छैन । २ बङ्गाली, संस्कृत र मैथिल भाषामा पुरुषपरीक्षा भनेको पुरुषापरिकशा नै हो जुन कुरा विद्यापति ग्रन्थमा समेत उल्लेख छ । ३ वाल्मीकि शीर्षकको श्लोक मनिशदा शीर्षकबाट सुरु गरिएको छ । डा पन्तले निशदा लेख्नुभएको छ । ४ के किराँत सभ्यतापछि लिच्छवी सभ्यता, सिम्रौनगढ, जुम्लाभन्दा कालखण्ड नमिलेको हो ? किराँत सभ्यतापछि लिच्छवी वंश नै शासनमा आएका हुन् । जुम्लाको छुट्टै खोजबिन हुँदै छ । सिम्रौनगढ कालखण्डका दृष्टिले माथि राख्नुपर्ने त हो, यो तल पर्यो भन्दैमा किताबबारेमा कुतर्क राख्न मिल्दैन । ५ भोटका राजा स्रङ्चङगम्पोका दुईवटी श्रीमती थिए एक अंशुबर्माकी छोरी भृकुटी र अर्की चिनियाँ सम्राट्की छोरी बेन्चेङ । बेन्चेङसँग विवाह गरेपछि उनलाई चिनियाँ सम्राट्ले छोरी विवाह गरेको हुनाले चीनको पनि राजकुमारको उपाधि दिएको र चिनियाँ कम्युनिस्ट पार्टीले शासनसत्ता लिएपछि त्यसबेला तिब्बत, भोट छुट्टै देश नभएको, चीनका सम्राट्लाई कर तिर्नुपर्ने राज्य अर्थात् संरक्षित राज्य भएको कुरा इतिहासकार पन्तलाई थाहा हुनुपर्ने हो । चीनको एक प्रान्तको कर तिर्नुपर्ने राजा उपाधि पाएका चिनियाँ राजकुमार हुन्छ कि हुँदैन ?६ जहासम्म आषाढको गुरुपूर्णिमा भाद्रको जनैपूर्णिमाका बारेमा छ, त्यो डा पन्तले भनेजस्तै छुट्टाछुट्टै त हो । तर, गायत्री मन्त्रको गुरु जनैपूर्णिमा र शिक्षाको गुरु आषाढ पूर्णिमाको जुन कुरा छ, ती दुवैको निचोड एउटै हो शिक्षा सबै जातकाले बराबरी रूपमा पाउनु । दशैं गुरुपूर्णिमा भन्दा पुरानो होइन भन्ने पन्तको भनाइ नै गलत छ । दशैं रामायणकालबाट सुरु भएको हो । राजा रामचन्द्रले रावणलाई परास्त गरेपछि त्यसको खुसियालीमा विजयादशमी मनाइन्छ । हाम्रै तराई र भारतको उत्तर प्रान्तमा रामचन्द्रले रावणको वध गरेजस्तो देखाएर विजयादशी मनाउने चलन छ । ७ लिच्छवी कालका राजा जयदेवदेखि वृषवदेवसम्म भारदारी सभाबाट चुनिएका व्यक्ति नै राजा हुन्थे । त्यसपछि वंशपरम्परा सुरु भएको हो । अझ अंशुबर्मा त वंश परम्परा नभएर भानिजबाट प्रधानमन्त्री (महासामन्त) र राजा पनि भएका हुन् भन्ने केही इतिहासकारको ठहर छ । ८ नरभूपाल शाह रामशाहका खनाति, पृथ्वीपति शाहका जेठा छोरा, वीरभद्र शाहका छोरा भनेर यस पुस्तकको हस्तलिखित पाण्डुलिपिमा उल्लेख छ । त्योचाहिँ टाइप गर्दा छुटेकै हो, डापन्तले गल्ती देखाइ दिनुभएकोमा धन्यवाद । नरनाथ लुइँटेलकलङ्की, काठमाडौं"
हङकङ गन्थन,"आठ बज्यो, ती आएनन् । नौ बज्यो, ती आएनन् । किसनले मलाई लोकल जेबी फोनको चाँजो मिलाइदिएका थिए । दस बजेतिर बल्ल फोन आयो । पालोवाला गाइड रहेछन् । भने दाइ, आज विक एन्ड । हेर्नुस् न, यहाँको नियमले काम छाड्नै मिलेन । सरी, म आउन सकिनँ । आफ्नो त बिहान निद्राले छाड्यो कि कफी खाने बानी । कफी नखाई ज्यानका आँखै राम्ररी नखुल्ने । आफ्ना ओठतालु सुकिसके, गाइड गयल पर्यो । किसनलाई फोन गर्न मुख लागेन । काममा होलान्, व्यर्थै किन बिथोलूँ ? होटलवाली म्यामको काउन्टरसामु हाजिर भएर बिन्ती बिसाएँ म्याम, यहाँ चियाकफी हुँदैन ?सरी, हियर नो टी, नो कफी ।बाहिर जाऊँ, बिरानो ठाउँमा हराउने डर । चियाकफी खाने थलोको मेलोमेसो केही छैन । चिनियाँ जिब्राहरूको अंग्रेजी बुझे त मार्दिनु । होटल हरिपै हो, नाथे पानी उमाल्ने भाँडो र टीब्यागधरी छैन । ल, आजलाई वाध्यात्मक निराहारी भइयो । पेटलाई किञ्चित् विश्राम प्राप्त भयो । किसन राईको फोन कुर्दै शिवानीसिंह थारूको काठमान्डूमा एक दिन पढेर बसेँ । छाँटले यो गम्भीर पुस्तक हो । कोही पददलित, वञ्चित र अपहेलित किन आतंकको बाटोमा लाग्छ ? पुस्तकको थालनीतिरै यो प्रश्नको उत्तर खोज्ने यत्न गरेको छनक पाइन्छ । लेखनमा मिहिनेत गरेको पनि देखिन्छ । तर, पढाइले ठ्याम्मै गति लिँदैन । गोडमेल नपुगेको भाषा झारपातले भरिभराउ छ । घरीघरी झारपातमा आँखा ठेस लाग्छ । गम्भीर गैरआख्यान अडीअडी, घोत्लिईघोत्लिई, बिस्तारैबिस्तारै पढिन्छ । तर, आख्यान भने तुफानी वेगमा पढिन्छ । पठनको वेगमा जब ब्रेक लाग्छ, सम्प्रेषणको लय भंग हुन्छ । र, पठनको आनन्द ध्वस्त हुन्छ । अनि पाठकले कनीकनी किन पढ्छ ? कोही कसैको जड र नीरस खोस्टो कनीकनी पढिदिनकै लागि जन्मेको हो र ? तर के लाग्छ, साथमा अर्को पुस्तक थिएन । त्यसैले कनीकनी पढ्न म विवश भएँ । पछि पठनप्रक्रियामा मेरो कनाइ नै थकित भयो र बीचैमा पढ्न छाडेर पुस्तक किसन भाइलाई सप्रेम उपहार टक्र्याएँ । पढ्न खोज्दै ब्रोले तर्क गरे हुनन् बूढाले झारपातको जंगल छिचोल्न नसकेर पो उपहार टक््रयाएछन् कि !दुई दिन रसिक र प्रेमिल गाइड ब्रोहरूका पछि लागेर हल्लिँदै, हङकङका नानाओली दृश्यावली हेर्दै बिते । चौहत्तर साल इतिहास भयो, पचहत्तर सालको ढोका उघ्रियो र कार्यक्रमको दिन आयो । अलि ठूलो हल खोजेको, पाइएनछ । र, जो पाएको कामचलाउ सानो हल लिइएछ । आयोजकहरू हुनुसम्म चिन्तित थिए । तिनले घरीघरी गाइँगुइँ कुरा गरेको मैले सुनिरहेँ । फलानाका कुरा सन्न मान्छे थुप्रो आउलान् । प्रशंसक पन्,ि निन्दक पनि । तिनले आसन नपाएर खडेखडे हल्ला गर्लान्, र कार्यक्रम फ्याँ पो होला कि हङकङमा गर्नलाई काम छ, र जीवन एकदम व्यस्त छ । अतिकता फुर्सद हुने समय केवल सूर्यास्तपछि रहेछ । त्यही भएर रैथाने चलनअनुसार कार्यक्रम साँझ सात बजे तोकिए छ । आधा घण्टा विलम्ब गरी कार्यक्रम थलोमा पुग्दा अरे, चिताएझैँ मान्छे त छैनन् ! छन् त जम्मा त्यही लिन्ठिङ्ग बाह्रपन्ध्र जना । आधा घण्टा कुरियो र चालीसपैँतालीस जना अटाउने फुच्चे हल ठिक्क भरियो । खै त मान्छे ? एक जानिफकारलाई खुसुक्क सोधेँ ।दाइ, एमाले र माकेजन आएनन् ।कारण ?साउती गर्दै ती मान्यजनले कुरो खुलाए । बुझेर ल्याउँदा कुरो त गाँठ्ठे, गहिरो न गहिरो पो रहेछ यता नेपालमा जीवनको उजाड बगरमा कुरै कुराले ढकमक्क फूल फुलाउने स्वप्नजीवी गठेवाम सत्तामा छ । उता हङकङवासी एमाले एवं माकेमार्गी कँणहरू त मेरीबास्सै, शासक कमरेडहरूका पवनपुत्रजस्ता पो भएछन् सत्ता, शक्ति, पैसा र सानका सामु विचार र कलालाई बाल नगन्ने । भिन्न मत राख्ने जीवको मुखै नहेर्ने, ऊसँग बातै नमार्ने । अनि किन आउँथे ती प्रियजनहरू बित्थामा कुन्साङ काकाको फुस्रो मुख हेर्न र उसका खस्रा र रुखा कुरा सुन्न ? सभाकक्षको आकार र क्षमता हेर्दै कृतज्ञभावले मैले मनमनै भनेँ धन्य हुन् एमाले एवं माकेका अन्तर्यामी कँणहरू अन्तर्दृष्टिले आसनको अभाव देखेर कार्यक्रममा ती अनुपस्थित भइदिए । र, पारिजात दिदीको स्मृतिकार्यक्रम शान्त र सौम्य वातावरणमा ट्याक्क सम्पन्न भयो ।हङकङमा नेपाली समुदायको आभूषणतुल्य दुई लेखक छन् हाङयुग अज्ञात र देश सुब्बा । नेपाली साहित्यमा राम्ररी चिनिएका । हङकङे नेपाली साहित्यको सगर थाम्ने दुई खम्बा । हाङयुग परे स्वयम् एक आयोजक, उनी त कार्यक्रममा हाजिर हुने नै भए । देश सुब्बाको भने नाकमुख देखिएन । कार्यक्रममा कताकता केके रिक्तताजस्तो, खल्लोखल्लो लाग्यो मलाई । छेउका उनै जानिफकारलाई सोधेँ खै देश सुब्बा ?माथि, चोर औँलाले माथि संकेत गर्दै मिस्टर ब्रोले भने ।माथि ? अरे, देश सुब्बा त गएछन् कि कसो ? म झस्केँ ।कहाँ माथि ? ब्रोले छोटोमा छिटो कुरो बुझाए । कुरो त यो पनि एक छाँटको रहेछ ! देश सुब्बालाई आख्यानमा आँखा लाग्न छाडेछ । आखिर के हो यो नाथे तरंगी कल्पना लोकको पानीको फोको, जो हुत्त उठ्छन्, प्याट्ट फुट्छन् र फुस्स सकिन्छ ? यस्तो सोच्दै देश सुब्बा माथि उठेछन् । माथि अर्थात् गहन दर्शनको गरिमामय उचाइमा । उनी आफैँ आफूलाई दार्शनिक मान्दा रहेछन्, र पलप्रतिपल भयवादको तोत्र जप्दा रहेछन् । उता एमाले एवं माकेका कँणहरू त्यस्ता छन्, यता देश सुब्बा यस्ता छन् । मखलेल हुँदै म मनमनै हाँसे हैट्, हङकङको नेपाली समुदाय त खतरा पो रहेछ बा ! कार्यक्रम भयो । पुष्पगुच्छा, खादा र प्रशंसाका वचनहरूले पारिजात दिदीको सम्मान र सम्झना गरियो । दिदीको विचार र सिर्जनाका मोडहरू र क्रमभंगहरूको चर्चा भयो । पददलित भुइँमान्छेहरूसँगको सहजीवन, विचार, कला र अभियानद्वारा तिनको जागृतिको चेष्टा, तिनको मुक्तिकारी क्रान्तिको परिवेश निर्माण, महिलागणको स्वत्व र अस्मिताको दाबी, निरन्तरको वैचारिक हस्तक्षेप हो, पारिजात दिदीले छोटो जीवनमा के मात्र गरिनन् ? र त उनी आफ्ना कृति र कर्महरूमा सतत जीवन्त, प्रेरणादायी र अमर छिन् । बस्, दिदीको सम्झनामा कुरा यस्तैयस्तै भए ।आयोजक संस्था रहेछ बडो युवाअनुरागी । सालिन्दा एक युवा प्रतिभालाई पुरस्कार दिँदो रहेछ त्यो । यो सालको पुरस्कार सुनिता गिरीलाई दियो । पुरष्कृत कवितासंग्रहको नाम माइत जाने बाटो । बस्, अबलाई कार्यक्रम तुरियो र नजिकैको नेपाली रेस्टुरेन्टमा उमंगसाथ खानपिन सुरु भयो । रात छिप्पिसकेको थियो । हत्तपत्त गाँस टिपेर घुप्लुक्क सुत्न मन थियो मलाई । तर ब्रोहरूले छिट्टै सुत्न दिने छाँट देखिएन । आफू परियो निम्तालु अतिथि, निद्रालु थकानलाई दबाएर सबैका कुरा सुनिदिनुपर्ने । घरदेखि धेरै परको हङकङमा थकित ज्यानलाई जेमा रुचि थिएन, वार्ताले त्यतैतिर फन्को मार्यो । एक जना मित्रको अद्भुत संस्मरणमा मान्यवर खड्गप्रसाद शर्मा ओली झुलुक्क उदाए । परराष्ट्रमन्त्री छँदा ओली सर चीन घुमेर खुत्रुक्क हङकङ झरेछन् । मौकाको कुरा हो, फाँटवाले मन्त्रीसमक्ष एउटा निवेदन प्रस्तुत गरिएछ । निवेदनमा व्यंग्यको पुट राखेर भनिएछ श्रीमान्, नेपाल यसै पनि जातीय विविधतायुक्त देश । तर, हङकङको महावाणिज्यदूतमा एउटै जातको सदावहार एकाधिकार छ । नपत्याए जनी गरेर नजर होस् मान्यवर जैनेन्द्र जीवनपछि हेमलाल भट्टराई, माधवप्रसाद घिमिरेपछि विनोदकुमार उपाध्याय, महेशप्रसाद दाहालपछि केशव भट्टराई । सबै पवित्र ब्राह्मण ! यति पवित्र पद बुद्धिबिनाको अपवित्र जनजातिलाई दिन त नमिल्ला नै । कमसेकम क्षत्रीलाई त दिइयोस्, महामहिम ! यो दुश्चक्र तोडिएपछि अरूको पनि पालो आउला कि ? ओली ब्रोका करकमलमा निवेदन टक््रयाउन पाएकोमा निवेदकहरू मक्ख गरे । तर पछि उल्का भयो । ओली सर बाटो लागेपछि निवेदन जहाँको तहीँ डस्टबिन उर्फ रद्दीको टोकरीमा फेला पर्यो । र, बरा दुखिया निवेदकहरू हुनुसम्म मर्माहत भए । यो विद्रूप विषयलाई थान्को लगाउन मैले नयाँ प्रसंग झिकेँ । भनेँ हिजो जे भो, त्यसलाई बिर्सिदिऊँ मित्रहरू । आजका कुरा गरौँ । आज श्रीमान् ओलीको सर्वत्र एकाधिकार छ । खबरमा एकाधिकार, चर्चामा एकाधिकार । प्रशंसामा एकाधिकार, निन्दामा एकाधिकार । स्तुतिमा एकाधिकार, कटाक्षमा एकाधिकार । यत्रतत्र, सर्वत्र एकाधिकारै एकाधिकार । यो ओलीमय एकाधिरबारे हङकङ के भन्दो हो जी ?टेबुलको पल्लोछेउको एक शान्त श्रोता हठात् क्रुद्ध भयो । उसको उद्वेलित मुड्की टेबुलमा ड्याम्म बज्य्रो । र, उसको मूक गर्जन वायुमण्डलमा विस्फोट भयो, हैट् सोल्टी, डस्टबिनका चैँ कुरै नगरूँ ल !"
नामवतन नखुलेको डोब,शान्तिप्रिय वन्दना
कृषिमा अमेरिकी सपना,"१९५९ जेष्ठ सुदी ४ मा आलुखेतीका विषयमा कुरा गर्दै गोरखापत्र भन्छ, पहिले आलु कात्तिक मङ्सीरै मा एकैठाउ धेरै आलु रोपनु जसै आलुको वोटा १र२ बित्तामा हुन्छन्, ति सबै मुन्टा काटी आलु रोपन लायक्को जमीन वनाई जो गर्नुपर्ने मर्मत् पुर्याइ १०८ अंगुल को फरक गरी यकोटा मून्टा गाडी दिनु १०, ८ दीन भर्खर सारेका आलू का कलमी मर्न नपाउने हिसाबले बचाउनु १०८ दीनपछी तेस्कलमी मा जराहाली बराबर वढन लाग्दछन्। यति मात्र होइन, १९७२ मा कृषि व्यापार कार्यालयको स्थापना भएर सेयर खरिदका लागि आह्वान गरिन्छ र कम्पनीले कृषि कर्मबाट नाफा गर्ने उद्देश्य राख्छ । अर्थात् मुद्रण संस्कृतिको प्रारम्भिक चरणदेखि नै नेपाली समाजमा कृषिसँग जोडिएका विषयमा समाचार बन्न थालेको देखिन्छ । अमेरिका प्रभाव : कृषिको समाचार बन्दै गर्दा उन्नति र विकासका लागि सिक्नुपर्ने वा जान्नुपर्ने कुरा भने अन्यत्रैबाट देखा पर्छन् । १९७४ चैत १९ गतेको एउटा समाचारमा अमेरिका र कृषिसम्बन्धी प्रयोगशालाका विषयमा गोरखापत्र लेख्छ, केहि समय पहिले अमेरिकाको नाम कोही जान्दा पनी जान्दैनथे । वहाँ कोरा जङ्गलीअसभ्यमानिस् वसेका थिये । परन्तु जैले देखि पश्चिमीय मानिस (यूरोपियनहरू) को त्यहाँ प्रवेश हुनलाग्यो उहिलेदेखि त्यस् भूमिखण्डको वहुतै उन्नति हुनलाग्यो । अमेरिकनहरूले थोरै समयमै प्रतिकूल अवस्थामा पनी वहुतै उन्नति गरेका हुनाले उनिहरूले प्रसंशा गर्नै पर्छ । यस् समय त्यस् देशको खेती दुनिञाका सब् देशका खेतीभन्दा बढे चढेको छ । त्यस् देशका कृषि यन्त्र ता सारा जगत्मा प्रसिद्ध छन् । विचार गर्नुपर्ने कुरो छ कि, अमेरिकना निवासीले अल्पसमयमै एक असभ्यजङ्गली देशलाइ सभ्य र सुप्रसिद्ध बनाइ दिये ।यसै समयमा मकैको खेती र मलखादलाई लिएर तयार भएको कृषि शिक्षावली (१९७७), आलु खेती, मेवा खेती, अंगुर खेती तथा भारतमा भइरहेका कृषि विषयका समाचारले निरन्तरता पाउँछन् । यसो गर्दा नेपाली सन्दर्भ, हावापानी, माटो वा मलखादको विषय पनि जोडिन्थ्यो । भारतको बम्बई प्रान्तमा इटालीबाट बीउ मगाई आलु रोपेको प्रसंग वा सुरत, पुना र महाबलेश्वरजस्ता ठाउँमा आलुको उपज राम्रो हुनुका कारण खुलाउँदै गर्दा नेपालमा यसको खेती किन गर्ने वा कसरी गर्दा उपयुक्त हुन्छ वा नेपाल र युरोपको खेती गर्ने तरिकामा के अन्तर छ भन्ने कुराको समाचार पनि बन्ने गथ्र्यो । युरोपको देशमा शरद्ऋतुमा जो वाहाका कमाइदार छन् ति जमीनमा हलो चलाउछन् खेतमा उम्रेको घासपातहरूलाइ उखेलि फेक छन् माटो बुरबुराउदो तुलाइ दिन्छन् फेरि तिनिहरू सर्दीका दिनमा गहिरो खनजोत गर्दछन् पहाडि देशमा नरंमाटो बाट जहा जमीन वसेको छ तहा वसन्त ऋतु लागे पछि ठाडो तेर्सो जोत्छन् पहेलो माटो रातोमाटोको जमीन यस्तै रीतले जोत्छन् मटिलो जमीन पनि सुकेपछि यहिरितले जोतेर ठीक गरि कमाउछन् । मलमा पोटास मिसाउने, युरोपमा प्रयोग भइरहेका सल्फेट अमिनिया, सल्फेट पोटास, सुपर्फास्फेट आदिको प्रयोग गर्दै कृषि उब्जनी बढाउने र बालीनालीको संरक्षण गर्ने कुरामा पनि गोरखापत्रको समाचार उत्तिकै सचेत छ । भलै गोरखापत्रको पहुँच कृषकसँग पुग्यो वा पुगेन त्यसमा शंका गर्न सकिन्छ तर सरकारी निकाय वा पढेलेखेकाहरूले संसारलाई कसरी हेरिरहेका थिए र संसारबाट के सिकिरहेका थिए भन्ने कुराको अनुमान भने यस्ता समाचारहरूबाट गर्न सकिन्छ । त्यति मात्र होइन, परम्परागत रूपमा नेपाली कृषकहरूले गरिरहेको कामलाई पनि अमेरिकी उदाहरण दिंदै १९७९ को साउनको गोरखापत्र लेख्छ, देशका खेतिको उन्नति बढाउन लाई र पशुहरूको अवस्था सुधारना लाई जुन प्रान्तमा असल जातका पशुहरू छन् ति पशुहरूको आफ्ना देशका पशुसंग मेल गराउनु पर्छ । यसो गर्नाले सजीलो हिसावसित असल जातका पशु निक्लने हुन्छन् । अमेरिका देशमा यस्तै हिसाबले असल जातका गाइ, भैसि, घोडा, कुकुर ईत्यादि पशुहरू उत्पन्न गराइरहेछन् रोजना ४० सेर अर्थात् १० पाथि दुध दिने गाइको संख्या वढाउदै ल्याइ रहेछन् ।मानौं, नेपाली किसानहरूले आफ्नो वरिपरि रहेका सबैभन्दा उत्कृष्ट, स्वस्थ र राम्रा बोका, राँगा वा गोरुबाट नश्ल सुधार्ने काम गरिरहेकै थिएनन् । वा मानौं यो बिल्कुल नयाँ तरिका हो र अमेरिकामा पहिलो पटक अपनाइएको विधि हो । सायद नेपालभित्रका रैथाने नश्लका जनावर मासिने र नेपाल बाहिरका नश्ल नेपाल भित्र्याउने कुराको प्रारम्भिक खाका यसै समयमा सुरु भएको थियो । त्यसैले नेपालअमेरिका सहयोगी कृषि नियोगले नेपालअमेरिका सहयोगका ६ वर्ष (२००८२०१४) मा गरेका काम वा तालिमभन्दा निकै वर्षअगाडिका कुरा थिए । पछिल्लो समयमा स्थापना भएको कृषि नियोगको काम प्राविधिक सल्लाह दिने, प्रजनन गराउने उन्नत पशु, खोप्ने ओखती तथा अरूअरू ओखती, पराल हुने अन्नका बीउ र अरू प्रकारका सेवा दिएर कृषकलाई सहायता गर्ने थियो । यसरी सुरु भएको सहयोगको कार्यक्रममा आइपर्ने अपजस र गालप्रति पनि नेपाल सरकार र स्वयं राजा महेन्द्र सचेत देखिन्छन्, विदेशी सहायतालाइ हामीले आफ्ना प्रयासका सट्टा कदापि नठानी तिनका पूरकका रूपमा लिनुपर्दछ, यसो भएमा हामी आफ्नो विकाशको जग बसाउने काममा अपेक्षाकृत धेरै चाँडो अघि बढ्न सकौंला । नेपाल र संयुक्त राज्य अमेरिकाको कार्यसञ्चालक समितिबीच २३ जनवरी १९५१ मा प्राविधिक ज्ञान र शिल्प तथा सापेक्षिक उद्योगिताको आदानप्रदानमा पारस्परिक सहयोग गर्ने गरी यो सम्झौता भएको थियो । यस सम्झौताअनुसार अमेरिकाले स्वास्थ्य केन्द्र, आरामिल, भारी उद्योगका केन्द्र, खनिज सर्वेक्षण, शाखाशिक्षक प्रशिक्षण, शिक्षा, ग्राम विकास, सिँचाइ, प्रौढ शिक्षा, औद्योगिक विकास, सडक निर्माण तथा मलेरिया नियन्त्रणजस्ता परियोजनामा हात हाल्यो । सन् १९५२ देखि नै मलेरिया नियन्त्रणका लागि मलेरिया नियन्त्रण प्रयोगशालाको स्थापना भयो र औषधि छर्कने काम सुरु गरियो । तर, कृषिको विकासका लागि मलेरिया उन्मूलन गर्नुपर्छ भन्ने कुराको निक्र्योल भने कम्तीमा विसं १९८२ तिर नै गरिएको थियो । खासगरी चन्द्रशमशेरको समयमा स्थापित कृषि कार्यकारिणी समिति वा डिपार्टमेन्ट अफ एग्रिकल्चर कार्यालयले सिंहदरबारमा कृषि फार्म खोलेपछि कृषि कार्यको उन्नति, कृषि शिक्षाको साथै कृषि विषयमा हलो, हैरो, पम्प आदि औजारको प्रयोग गर्न सिकाउने, बीजहरूको संग्रह, आरोपण र फलोत्पादनद्वारा नेपाललाई परमरमणीय समृद्धिशाली देश बनाउनका लागि वैज्ञानिक कृषकहरू तयार गर्ने स्वर्णिम सपना हरूको सुरुवात भइसकेको थियो । यस अर्थमा हाम्रा कृषि योजना र विकास तथा यसले ल्याउने समृद्धि को नारा, कृषिमा भएको नीतिगत परिवर्तन वा हस्तक्षेप अमेरिकानेपालको सम्बन्धपछि वा कुनै खास परियोजनापछि मात्र उब्जिएका थिएनन् । बरु ती २००७ सालअगाडिकै विकास, समृद्धि, उन्नति वा प्रगति का विस्तारित रूप मात्र थिए जुन वर्तमान पुस्ता र राजनीतिक दल तथा नेतृत्वको पनि सपना बनिरहेको छ । र, सोही राणा वा पञ्चायती शासन व्यवस्थाका ऐतिहासिक खाका र योजनाहरूका आधारमा समृद्धि, प्रगति र उन्नति को मार्गमा हिँड्ने प्रयास गरिरहेका छौं ।"
पनौती किन छुटाइयो ?,"पनौतीको नाम नसुन्ने कमै होलान् । पनौती कसरी पनौती बन्यो ? योचाहिँ कमैलाई थाहा हुन सक्छ । पनौती नेपालकै ठूलो तीर्थमध्ये एक हो जहाँ १२ वर्षे कुम्भ मकर मेला लाग्छ । काठमाडौं उपत्यका ताल हुँदा नै गौतम ऋषिले वासस्थान बनाएको ठाउँ हो पनौती । गौतम र उनकी श्रीमती अहिल्याले सुखद जीवन बिताएको ठाउँ पनि पनौती हो । सुखद जीवनलाई कुठाराघात गर्न इन्द्रले पाइला टेकेको ठाउँ पनि पनौती हो । इन्द्रले अहिल्याको सौन्दर्यमा मोहित भएर कुदृष्टि राख्नाले इन्द्र र अहिल्या दुवैले गौतम ऋषिको श्राप पाएको ठाउँ पनि पनौती नै हो । गौतम ऋषिले इन्द्रलाई दिएको श्रापबाट मुक्त हुन शिवलिंग बनाएर १२ वर्ष तपस्या गरेको ठाउँ यही पनौती हो । उनै इन्द्रले बनाएको शिवलिंगमाथि बनेको इन्द्रेश्वर मन्दिर नेपालकै प्राचीन मन्दिरको रूपमा ८ सय वर्षदेखि ठाडै छ । इन्द्रले पनौतीमा १२ वर्ष तपस्या गरेर आफू श्रापमुक्त भए भने अहिल्याले रामको आगमनसम्मको समय पर्खेर बस्नुपर्यो । गौतम ऋषिको श्रापबाट पत्थर बनेकी अहिल्या रामको पाइला पर्नेबित्तिकै श्रापमुक्त भएर स्वर्ग प्रस्थान गरेकी थिइन् । उक्त पत्थर इन्द्रेश्वर मन्दिर परिसरमा अझै छँदैछ । यो यथार्थ थाहा नभएरै होला रामायण सर्किटमा पनौती छुटेको हुन सक्छ अथवा यो तथ्य लुकाइएको पनि हुन सक्छ । यो तथ्य कसैले लुकाउँदैमा लुक्दैन । यो आलेखमा उल्लेख गरिएको इन्द्रेश्वर मन्दिर, शिवले इन्द्रलाई श्रापमुक्त गराउन हरेक १२ वर्षमा लाग्ने मकर मेला, मन्दिरको उत्तरतिरको पत्थर त यसैका प्रमाण हुन् । यदि गौतम ऋषि, अहिल्या, इन्द्र र राम पनौती नआएको भए पनौती भन्ने नाम नै रहँदैनथ्यो । नेवारी शब्दहरू पँ, ल्हों र टी बाट अपभ्रंश भई पनौटी बनेको हो । पँ को अर्थ बाँस, ल्हों को अर्थ ढुङ्गा र टी को अर्थ टुसा हो । गौतम ऋषिले आफ्नी श्रीमती अहिल्या र आफ्नै स्वरूपको इन्द्र एउटै ओछ्यानमा भेटेपछि दुवैलाई श्राप दिएका थिए । गौतमले इन्द्रलाई शरीरभरि योनी होस् र अहिल्यालाई पत्थर होस् भन्ने श्राप दिएका थिए । यो श्रापबाट मुक्त हुन ब्रह्माको सुझावअनुसार इन्द्रले बाँसको लौरो टेकेर संसार भ्रमण गर्दा पनौतीको एउटा ढुङ्गामा बाँस बिसाएको मात्रै के थियो, त्यही ठाउँमा लठ्ठी टुसायो । टुसा निस्किएपछि त्यही ढुङ्गामा इन्द्रले शिवलिंग स्थापना गरेका थिए । ब्रह्माले जुन ठाउँमा यो लौरोबाट टुसा निस्कन्छ, त्यही ठाउँमा शिवलिंग स्थापना गरेर १२ ववर्ष तपत्या गरेपछि शिवले श्रापमुक्त गर्नेछन् भन्ने सल्लाह दिएका थिए । ढुङ्गामाथि बाँस टुसाएकोले पनौतीको नाम पँल्होंटी रहन गएको थियो । यही शब्द अपभ्रंश हुँदै पनौती बनेको हो । गौतमको श्रापले पत्थर बनेकी आहिल्यालाई राम पाउको स्पर्षले श्रापमुक्त भएको भन्ने रामायणको एउटा महत्त्वपूर्ण अंश हो । राम पनौती आएका यति धेरै प्रमाण छन् । तर, अहिले रामायण सर्किटको कुरा आउँदा पनौती कसरी छुट्यो ? यदि पनौती छुटाउने हो भने रामायण सर्किट अधुरो रहन्छ । यो कुरा नेपाल र भारत दुवै सरकारको ध्यान पुग्नु जरुरी छ । आठ सय वर्षदेखि ठाडै रहेको इन्द्रेश्वर मन्दिर, गौतम तपस्या गरेको पुण्यभूमि, रामले पाइला टेकेको पत्थर, त्रिवेणीघाट, १२ वर्षे कुम्भ मेला, स्थानीय संस्कृतिले गर्दा नै सिङ्गो पनौतीलाई चाँडै युनेस्कोले विश्व सम्पदा सूचीमा सूचीकृत गर्दै छ । यो नेपालको कुनै सहर वा बस्ती मात्रै होइन, अब विश्वकै सहर बन्दै छ । त्यसैले रामायण सर्किटमा पनौती छुट्नु हुँदैन । (संस्कृति र सभ्यताले सिंगो पनौतीलाई नवजीवन दिन लागिरहेका सम्पदाविद् रवीन्द्र पुरीसँग मकर श्रेष्ठले गरेको कुराकानीमा आधारित)"
पूर्वका पक्षी बा,"इनरुवा ९, बलाहाका ७२ वर्षे जीवनाथ पोखरेलको अर्को चिनारी छ पक्षी बा । क्यानभासमा चरा र तिनको वासस्थानलाई दुरुस्तै उतार्ने भएकाले उनको चिनारी थपिएको हो । यिनै चराचुरुङ्गीको क्यानभास चित्रको प्रदर्शनी गर्न हिँड्दैको दौडधुप पनि उत्तिकै छ । यो साता मात्रै उनको सातौं एकल चित्र प्रदर्शनी हँुदै छ इनरुवाकै गाउँठाउँमा ।चराप्रतिको लगावका कारणले उनले आफ्नो नामथरको पछाडी पक्षी टाइटल राखेक छन् । अहिले विराटनगरबाट इनरुवा आउने बसहरूले उनको ग्यालरीअगाडिको चोकलाई पक्षी चोक भनेर नामकरण गरेका छन् । जीवनाथले लगातार ३२ वर्षसम्म मास्टरी काम गरे । शिक्षण पेसा त्यागेपछि ०५८ सालबाट चरा चित्र क्यानभासमा उतार्न थालेका उनले अहिलेसम्म ५ सयवटा नेचुरलआर्ट (एनआर्ट) लाई मूर्तरूप दिइसकेका छन् । चरा र तिनको चरन वेटल्यान्डका चित्र (एनआर्ट) हरू कोसीटप्पु बन्यजन्तु आरक्षले २०६०६१ सालमा आयोजना गरेको विश्व सिमसार दिवसमा प्रदर्शन गरिसकिएको छ । त्यसपछि, २०६४ सालमा काठमाडौंको पर्यटन बोर्ड हलमा एकल चित्रकला प्रदर्शनी भैसकेको छ । कागजमा मसी दलेर चित्र बनाउनुलाई मात्रै उनी कलाकर्म ठान्दैनन् । आखिर पिकासोदेखि अहिलेसम्म कागजमा रंगले चित्र बनाउने काम मात्रै भए, उनी भन्छन्, क्यानभासमा केही फरक काम गर्नुपर्छ भन्ने सोचले मलाई एनआर्टतिर डोर्यायो । आर्टलाई नयाँ रूप दिनेबारेमा सोचमग्न भएरै जीवनाथ एक दिन अमलाको बोटमुनि शीतल तापिरहेका थिए । नजिकै सुपारीको बोटबाट खसेको सुपारी (सुकेको खोलसहित) को दानामा उनले चरा आकृति नियाल्न थाले । निकै बेरको प्रयासपछि उनले सुपारीको खोललाई चरा आकृति दिइछाडे । संयोगले त्यो रातभर हावाहुरीसँगै पानी पर्यो । बिहान उनले अघिल्लो दिनको आफ्नो सुपारीबाट बनाएको चरालाई हातमा राखेर श्रीमतीलाई चराको बच्चाजस्तो के झरेछ ? भन्ने छड्के जिज्ञासा राखिहेरे । श्रीमतीले पनि रातभर परेको हावापानीमा परेर गुँडबाट बच्चा खसेछ भन्दै त्यसलाई मातृस्नेहले समाएपछि जीवनाथमा नयाँ तरंग पैदा भयो । यही कलालाई अब क्यानभासमा उतार्छु भन्ने अठोट उनले लिइहाले । त्यसपछि उनले सुपारी दानाको बोक्राबाट चरा बनाउन थालेका हुन् । सुरुका केही दिनमा उनले क्यानभासमा कोरिएका रूखमा ती चरालाई टाँसे । त्यसपछि उनले चरा मात्र होइन, क्यानभासमा रूख, पोखरी, सिमसार, काँसबारी, ढुंगालगायतको प्रयोग गरेर चित्रसँगै विभिन्न वस्तु जडेर नौलो प्रयोग गर्न थाले । उनले क्यानभासमा वास्तविक रूख, त्यसमा चरा र चराका गँुडहरूलाई सजाए । चित्रसँगै वास्तविक वस्तुको प्रयोगले क्यानभासलाई नौलो रूप प्रदान गर्यो । हेर्न आएका छिमेकी र साथीभाइले यो मिश्रित कलालाई मन पराए । त्यसपछि त उनले घर संसारबाट अलग आफ्नो क्यानभासको संसारमै रमाउने विचार गरेर घरभन्दा उत्तरीपट्टिको छिमेकी घरमा आफ्नो ग्यालरी स्थापना गरे । उनले पहिले भन्साघरको रूपमा रहेको टिनघरका चारवटा कोठालाई ग्यालरी अर्थात् चरा घर बनाए । क्यानभासमा फेब्रिक, पानी रंग र चारकोलको प्रयोग गर्दै दशक बिताएका उनले प्रयोग गरेको नौलो शैलीलाई के नाम दिने भनेर उनी आफैं दोधारमा परे । अनेक यत्नपछि त्यसको नाम जुर्यो । अंग्रेजी अक्षरको एन बाट एन आर्ट । अक्षर एउटा एन भए पनि त्यसमा पाँचवटा एनको अर्थ लगाए उनले नेचुरल, नर्मल, नाइस, नेपाल र न्यू आर्ट ।चराको अध्ययन गर्नु, तीनको फोटो खिचेर रेकर्ड राख्नु, त्यसको चित्र क्यानभासमा उतार्नु उनको दैनिकी भए पनि अहिले उनी आफ्नो मोबाइलमा चराको आवाज पनि रेकर्ड गर्न थालेका छन् । नेचुरल आर्टसँगै उनी मूर्तिकलाको काम पनि गरिरहेका छन् । पेरिस, सिमेन्ट वा कुनै अन्य वस्तुको नभई झरेको सुपारीको बोक्राबाट उनले पत्याउनै नसकिने चराहरूको मूर्ति बनाएका छन् । उनले ठूला २० वटा चराका र साना २५० चराका मूर्ति बनाइसकेका छन्"
मिडियाले भाषा,"नेपालीबाट जापानी शब्दकोश ? हो, नेपालीबाट जापानी । र, सकें भने जापानीबाट नेपाली पनि ।"
राजनीतिक पुनर्गठनको प्रस्ताव,मुमाराम खनाल
मध्यसहरमा यौनदासीहरू,रूपा शर्मा (नेहा)
मीरा राईका नाममा,महेश स्वाँर
कस्तो फिल्म राम्रो हो ?,"लिया सिडु : सिनेमाको भाषा विश्वव्यापी भाषा हो । मलाई लाग्छ, राम्रो फिल्मले आफ्नै सिनेम्याटिक ल्यांग्वेज (फिल्म भाषा) को निर्माण गर्छ । मेरो ध्यान फिल्मले बोक्ने संवेदना र भावनामा हुन्छ । एजेन्सी"
कमब्याक तिर्खा,"अघिल्लो शनिबार निरुता सिंहलाई खिचापोखरीस्थित पिपुल्स प्लाजामा टेक दिन भ्याईनभ्याई थियो, नाइँ नभन्नु ल ५ का लागि । पचास दशककी सर्वाधिक प्रिय अभिनेत्री निरुता पाँच वर्षपछि नेपाली फिल्ममा अभिनय गर्दै थिइन् तर उनको भूमिका केमियो मा सीमित थियो । जम्माजम्मी तीन सिन । सेटमै भेटिएकी नायिकालाई फुर्सद मिल्नासाथै सोधिहालें, रोल त निकै छोटो रहेछ । तैपनि केले खेल्न अभिप्रेरित गर्यो ? उनी केही भावुक भइन् । सेटमा अलि पर रहेका हिरो दिलीप रायमाझीतिर हेरिन् । पर्तिरबाट उनलाई नियालिरहेका शुभचिन्तक र सुटिङ युनिटतिर नजर डुलाइन् । यतिबेलासम्म उनका आँखाका डिल भरिनै लागेका थिए । केही भन्न खोज्दै थिइन्, एक अधबैंसे पुरुष लिएर फिल्मका सहायक निर्देशक हामी नजिक आए । अनि, भन्न थाले, दिदी, यो दाइ तपाईंलाई यहाँ देखेपछि दुई घण्टादेखि बाहिर कुरिरहनुभएको रहेछ । एउटा फोटो खिचिदिनुपर्यो । निरुताको मुहारमा एकाएक मुस्कान नाच्यो । हर्षित भावमा भटाभट फोटो खिचाइन् । र, मतिर फर्केर भनिनँ, उत्तर पाउनुभयो नि ? अनि थपिन्, दर्शकको यतिबिघ्न मायाको ऋण तिर्ने भनेकै फिल्मबाट हो । त्यसैले सानो वा ठूलो भूमिका भन्ने नै हुन्न । सँगै १२१५ वर्षअगाडि एक चाउचाउ कम्पनीको सद्भावना दूतको रूपमा देश घुम्दा दर्शकबाट पाएको अथाह माया र प्रेमका रोमाञ्चक कथाहरू सुनाइन् । बल्ल उनको चेहेरा उज्यालियो । मेकिङ, व्यापार र संगीतको आधारमा संवत् पचासको दशकलाई नेपाली फिल्मको स्वर्णकाल मानिन्छ । त्यही युगकी लिडिङ एक्ट्रेस हुन् निरुता । उतिबेला उनी निर्विकल्पजस्तै थिइन् । उनका सफलताका अनेक कथा र किस्सा छन् । अवसानका कारणहरू पनि उत्तिकै छन् । निरुताकै शब्दमा, तुलसी घिमिरे उनका गडफादर हुन् । घिमिरेकै फिल्म दक्षिणाबाट निरुताको फिल्मी यात्रा थालनी भएको थियो । तर घिमिरेले उनलाई डेब्यु गराउनुका पछाडि आफ्नै कारण छ । तीनताका नेपाली फिल्ममा निर्देशकद्वय घिमिरे र शम्भु प्रधानको अघोषित शीतयुद्ध थियो । घिमिरेले त्यसअगाडि कुसुमे रुमाल, लाहुरे, कोसेलीलगायतका फिल्ममा तृप्ति नाड्करलाई खेलाएका थिए । तृप्तिको क्रेज लोभलाग्दो थियो । तर, उनी एकाएक फिल्मबाट टाढा भइदिइन् । घिमिरे क्याम्पमा हिरोइनको अभाव खट्कियो । यता, स्वर्ग, सरस्वतीजस्ता शम्भु प्रधानका फिल्मबाट गौरी मल्ल जबर्जस्त स्थापित भइसकेकी थिइन् । गौरीको करिअर शिखरमा पुर्याउन शम्भुको योगदान अहम् छ । गौरीलाई त्यतिबेला नेपाली मीनाकुमारी भनिन्थ्यो । रोनाधोना भूमिकामा निकै चर्चित । तैपनि घिमिरेले आफ्ना फिल्ममा गौरीलाई लिएनन्, शम्भुसँगको टकराव जो थियो । बरु घिमिरेलाई गौरीको काउन्टरमा हिरोइन ल्याउनुपर्ने बाध्यता थियो, सायद एक खालको इगो पनि । यही पृष्ठभूमिले काम गरेको थियो, दक्षिणाबाट निरुताको डेब्युमा । यो फिल्ममा निरुताको खास ठूलो भूमिका होइन । हिरोलाई सहयोग गर्ने ठिक्कको चरित्र थियो । तर सपना भई आँखामा आउने गीत उनका लागि वरदान सावित भयो । यही गीतका कारण उनी दर्शकको आँखामा पनि आइन्, सपनामा पनि । अर्थात् तृप्तिको तिर्सना मेटिदिइन् निरुताले । घिमिरे क्याम्पको नयाँ स्थायी हिरोइनको रूपमा दर्ज भइन् । यता, निरुताको लोकप्रियता फराकिलो हुँदै गयो । उता, गौरीको दबदबा बिस्तारै खुकुलो हुन लाग्यो । भनिन्छ, नेपालमा साँचो स्टारडमको सुरुआत हिरोको रूपमा राजेश हमालले गरे, हिरोइनका रूपमा निरुताले । निर्माता र निर्देशक मात्र होइन, वितरक र हलवालाले समेत निरुतालाई खोज्न थाले । उनका फिल्ममा वितरकले पहिल्यै लगानी गर्थे । पोस्टरमा निरुतालाई राख्दा हलमा दर्शकको भीड लाग्छ भन्ने विश्वास गरिन्थ्यो । त्यसअगाडि हिरोइनको यस्तो क्रेज देख्न पाइएको थिएन । दर्पणछाया रिलिजपश्चात् त उनी पूरापूर हटकेक बनिन् । दिलीप रायमाझी र उत्तम प्रधानसँगको उनको केमेस्ट्री साँच्चै अद्भुत थियो । घिमिरेसँगै शिव रेग्मी र दयाराम दाहाल उसबेलाका नामी निर्देशक । तीनै निर्देशकको प्रिय बनिन्, निरुता । ती स्वर्णिम दिनहरू सम्झँदै भनिन्, त्यतिबेला मेरै लागि नारी प्रधान रोलहरू लेखिन्थ्यो । दर्पणछायासँगै आफ्नो मान्छे, ठूल्दाइजस्ता फिल्मले सय दिनको रेकर्ड राखे । चाँदनी, उपकार, बन्धकी, कर्तव्य आदि हिट फिल्मको सूची लामो हुँदै गयो । यी सबै फिल्मले उनलाई नेपालको पहिलो लेडी सुपरस्टार बनायो नि:सन्देह । त्यतिबेलै उनी प्रतिफिल्म चार लाख रुपैयाँ पारिश्रमिक लिन्थिन् । जतिबेला फिल्मको बजेट ५० लाख मुस्किलले पुग्थ्यो । यसबाट पनि उनको क्रेज आकलन गर्न सकिन्छ । ख्याति यतिबिघ्न थियो तर बिस्तारै किनारा लाग्दै गइन् । कसरी ? जसरी उनलाई रोनाधोना चरित्रले चुलीमा पुर्याएको थियो, ओरालो झार्ने काम पनि त्यस्तै भूमिकाले गर्यो । घिमिरे, रेग्मी र दाहाल तीनै निर्देशकले उनलाई क्राइङ मेसिन मा सीमित राखे । सायद उनी आफैं पनि त्यही चरित्रमै रमाउन थालिन् । दर्पणछायामा कलेज जाने युवतीको रूपमा उनमा परिवर्तन देखियो । दर्शकले रुचाए पनि तर फेरि दु:खी र हेपिएकी पात्रको शृंखला सुरु भयो, अजम्बरी माया, मलाई माफ गरिदेऊ आदिआदि । उनको क्रेजमा भारी ह्रासचाहिं लहना बाट सुरु भएको मान्न सकिन्छ । यही फिल्मबाट दिलीप र उत्तमको नियति पनि निरुताको भन्दा भिन्न रहेन । दुई किनारा फ्लप भएपछि उनीप्रतिको विकर्षण थप बलियो भयो । यसबीचमा एउटी नायिका आकर्षणको अग्रभागमा पर्दै थिइन् । उनी अरू कोही नभएर निरुताको हिरो फिल्मबाट अभिनय यात्रा सुचारु गरेकी रेखा थापा थिइन् । जसरी कुनै समय दक्षिणामा भूमिका सानो भए पनि गीतबाट निरुता मार्क भएकी थिइन्, उसैगरी हिरोमा सानो चरित्र हुँदा पनि तिम्रो मन त चक्कु छुरा ले रेखालाई ख्याति दिलायो । जसरी करिअरकै सुरुआतबाट निरुताले तुलसी घिमिरेको साथ पाइन्, उसैगरी रेखाले सफल निर्माता छविराज ओझाको । जसरी निरुताको उदय र गौरीको सुस्तता संयोग मात्र थिएन, उसैगरी निरुताको विस्थापन र रेखाको प्रभाव । कतिसम्म भने, ओझाले बनाएको अजम्बरी नाता मा निरुता मुख्य भूमिकामा थिइन्, रेखा सहायक । तर लाइमलाइट मा आइन् रेखा । निरुता दमित र शोषित पात्र मात्र खेल्थिन्, रेखाचाहिं विद्रोही, हिरो र भिलेनमाथि नै जाइलाग्ने । अर्थात्, निरुताको हराउँदै गएको एक्स फ्याक्टर दर्शकले साठीको दशकको सुरुआतमा रेखासँग पाइसकेका थिए । अर्थात् निरुता समयअनुसार बदलिन सकिनन् । बक्सअफिसमा निरुताको उपस्थिति निरन्तर फितलो हुँदै गयो । तैपनि आक्कलझुक्कल फिल्म खेलिरहेकी थिइन् । तर, सन् २००८ मा एकाएक मुम्बई गइन् । मुम्बई जानुमा निरुताको आफ्नै तर्क छ । उनी भन्दै थिइन्, फिल्म क्षेत्रमा विकृति मौलाउन थाल्यो । जो पनि निर्देशक, निर्माता हुने । राम्रो फिल्म बनाउनेभन्दा हिरोइन च्याप्ने ध्याउन्नमा लाग्ने । मेरो चित्त दुख्यो । त्यसैले केही समय विश्राम लिने सोच आयो । मुम्बईमा इन्टेरियर कोर्स गर्न थालिन् । बीचमा नेपाल आएर तीनवटा फिल्म खेलिन्, फ्लपैफ्लप । बलिउडमा पनि एकाध विज्ञापन खेलिन् तर खास हैसियत बनेन । यता, केकी अधिकारी, प्रियंका कार्कीजस्ता हिरोइनको हालीमुहाली बढ्दै थियो । हरेकवर्षै दर्जनजति हिरोइन थपिन थाले । दूरी चाहेर वा नचाहेरै बढिरह्यो क्रमश: । केही भावुक हुँदै सुनाइन्, मुम्बई हुँदा पनि म हरपल नेपाल र नेपाली फिल्मलाई मिस गरिरहेकी हुन्थें । अस्ति एयरपोर्टमा ओर्लनासाथ आँसु आयो । यस पटक उनी एनएफडीसी अवार्डका लागि आएकी थिइन् । गत आइतबार नै फर्किसकिन् । यहाँ छँदा नाइँ नभन्नु ल ५ खेल्ने संयोग जुर्यो । दंग छिन् । फेरि उनलाई नेपाली फिल्ममा निरन्तर देख्न पाइन्छ त ? उत्साही हुँदै सुनाउँदै थिइन्, किन नपाउनु नि ? म त सधैं सकारात्मक छु । तर यसको मतलब हिरोसँग रोमान्स गर्ने हिरोइनकै भूमिका हुनुपर्छ भन्ने होइन । मलाई मिल्ने भूमिका भए हुन्छ ।"
भिक्षु फोटोग्राफर,बुद्ध जन्मस्थल लुम्बिनीमा तस्बिर खिच्दै भेटिए थाई भिक्षुहरु । उनीहरुले तस्बिर खिच्न भर्याङ बोकेरै हिँडेका थिए । शान्ति प्रार्थनामा तल्लीन रहने भिक्षुहरु हतारहतारमा भर्याङ चढ्दै तस्बिर लिइरहेका थिए । भिक्षुहरु फोटोग्राफरजस्तै तस्बिर लिन हतारिएको देख्दा सबैले अचम्म मानेका थिए ।
