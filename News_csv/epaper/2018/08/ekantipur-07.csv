शीर्षक,विवरण
किन बचाउन सकेन प्रहरीले ?,"काठमाडौं प्रहरीले समयमै सूचना पाए पनि प्रभावकारी अनुसन्धान गर्न नसक्दा राजधानीमा आइतबार अपहरित एक बालकको ज्यान गुमेको छ । पेप्सीकोला टाउन प्लानिङस्थित डेराबाट अपहरित ११ वर्षीय निसान खड्कालाई प्रहरीले सोमबार मध्याह्न १२ बजेतिर मात्रै मृत अवस्थामा फेला पारेको थियो । अपहरणकारीले आइतबार राति ९ बजे निसानकी आमा चमेलीलाई फोन गरेर ४० लाख रुपैयाँ फिरौती मागेलगत्तै परिवारले प्रहरीलाई जानकारी गराएको थियो । निसानको डेराबाट उनको हत्या भएको ठाउँ केही किलोमिटर मात्रै टाढा पर्छ । बाक्लो बसोबास क्षेत्रमै लगेर निसानलाई लुकाए पनि फिरौती असुल्न नसकिने र घटना सार्वजनिक हुने डरले हत्या गरिएको प्रहरीको अनुमान छ । सूचना पाएको १५ घण्टापछि मात्रै प्रहरीले बालकलाई मध्यपुर थिमिको नगदेशस्थित श्याम लवटको घरसँगैको खाल्डोमा मृत फेला पारेको थियो । अदालतबाट अनुमति लिएर मात्रै फोन कल लोकेसन हेर्न मिल्ने प्रावधानविपरीत प्रहरीले आपतकालीन स्थिति भन्दै राति ११ नबज्दै अपहरणकारीको लोकेसन टेलिकम स्रोतबाट लिइसकेको थियो । अपहरणकारीको लोकेसन मध्यपुर थिमि देखिएलगत्तै प्रहरी टोली उक्त क्षेत्रमा परिचालित भएको थियो । समयमै परिचालित भए पनि प्रहरी परिसर काठमाडौं र महानगरीय प्रहरी अपराध महाशाखाबीच समन्वय हुन नसक्दा खोजतलास प्रभावकारी हुन नसकेको अनुसन्धानमा संलग्न एक अधिकारीले बताए । महाशाखाले पाएको सूचना आफैंसँग राख्ने र परिसरले पनि त्यस्तै गर्ने समस्या देखियो, उनले भने, सकेसम्म आफैं अपहरणकारी पत्ता लगाउँ भन्ने प्रतिस्पर्धाले अनुसन्धान कमजोर भएको हो । प्रहरी परिसर काठमाडौं र भक्तपुरबाट झन्डै दुई सय प्रहरी परिचालित थिए भने महाशाखाले पाँचपाँच जनाको चार टोली परिचालन गरेको थियो । अपहरणकारीलाई प्रहरी गतिविधिबारे थाहा नहोस् भनेर सामान्यत: कोभर्ट (भेस बदलेर गरिने गोप्य कारबाही) गरिन्छ । तर आइतबार परिसर र महाशाखा दुवैले त्यसो गरेनन् । महानगरीय प्रहरी अपराध महाशाखाका प्रमुख धिरजप्रताप सिंहका अनुसार पेसेवर अपहरणकारीभन्दा आफन्त र चिनेजानेकाबाट हुने अपहरणमा अपहरितको हत्या गरिने सम्भावना बढी हुन्छ । अपहरितले अपहरणकारीलाई चिनेको हुनाले घटना सार्वजनिक हुने डरले हत्या गर्ने गरेको देखिन्छ, उनले भने, परिचितबाट हुने अपहरणका अधिकांश घटनामा अपहरितलाई बचाउन सकिन्न । यसरी भयो हत्या पेन्टरको काम गर्ने गोपाल तामाङ र अजय तामाङ निसानकी आमा चमेलीले चलाएको रेस्टुराँमा लामो समयदेखिका ग्राहक थिए । नियमित आउजाउमा यी दुवैले निसानलाई चिनेका मात्रै थिएनन्, चमेलीका श्रीमान्ले विदेशबाट पैसा पठाउने कुरा पनि थाहा पाएका थिए । अनुसन्धानमा संलग्न एक प्रहरीका अनुसार श्रीमान्ले पठाएको पैसा जम्मा पारेको थाहा पाएरै उनीहरूले अपहरण गरेको प्रहरी अनुमान छ । सधैं होटलमा आउने, खाने र कहिलेकाहीं बस्ने भएकाले निसान सजिलै अपहरणकारीको पछि लागेर गएको प्रहरी अनुसन्धानमा देखिन्छ । अपहरणकारीले निसानलाई नगदेशस्थित आफू बस्ने डेरामा पुर्याएपछि उनकै अघि चमेलीलाई फोन गरेर फिरौती मागेका थिए । त्यसपछि अपहरणकारीले ८:५७ मा मोबाइल बन्द गरेको प्रहरीले जनायो । लगत्तै उनीहरूले अर्को सिमबाट चमेलीसँग कुरा गरेका थिए । फिरौती मागेको थाहा पाएलगत्तै निसान आत्तिएर कराएकाले अरुले थाहा पाउने डरले कोठामै हत्या भएको हुन सक्ने प्रहरीको प्रारम्भिक अनुमान छ । हत्यालगत्तै शव सोही घर नजिकैको खाडलमा हालेका थिए । राति १२ बजे अगाडि नै हत्या भइसकेको हुन सक्ने अनुसन्धानमा संलग्न प्रहरीले जनाए । महानगरीय प्रहरी अपराध महाशाखा र प्रहरी परिसर काठमाडौंको टोली आआफ्नै शैलीमा निसानको खोजीमा जुटेका थिए । परिसर टोलीले निसानलाई धुलिखेलतिर पुर्याएको सूचना पाएको थियो । महाशाखाको टोली अपहरणकारीको लोकेसन खोज्न केन्द्रित भएको थियो । शव फेला परेलगत्तै महानगरीय प्रहरी अपराध महाशाखाले अपहरणपछि बालकको हत्या गरेर भागेका दुई जना मुठभेडमा मारिएको विज्ञप्ति जारी गरेको थियो । एसएसपी सिंहले सूर्यविनायक नगरपालिका८ स्थित पाइलट बाबाको आश्रम नजिकको जंगल हुँदै भागिरहेका अपहरणकारीलाई पक्राउ गर्ने क्रममा भएको मुठभेडमा अपहरणकारी मारिएको दाबी गरे । महाशाखाका अनुसार मारिनेमा नुवाकोट समरी स्थायी घर भएका २२ वर्षीय गोपाल तामाङ र सिन्धुपाल्चोक कर्थलीका २३ वर्षीय अजय तामाङ छन् । प्रहरीले उनीहरूको साथबाट एक थान पेस्तोल, दुई थान गोली र अपहरणमा धम्क्याउन प्रयोग भएको सिम बरामद गरेको जनाएको छ । प्रहरीले मुठभेडबारे विस्तृत बताएको छैन । स्रोतका अनुसार अपहरणकारीलाई प्रहरीको ७ गोली लागेको छ । महाशाखाको टोलीले १९ राउन्ड फायर गरेको तर अपहरणकारीका तर्फबाट कुनै फायर नभएको स्रोतको दावी छ । झरीसँगै आँसुको वर्षा खहरेस्थित हाइल्यान्ड इङलिस स्कुलको कक्षा ६ मा सोमबार निसान खड्का गएनन् । उनी बस्ने बेन्च खाली थियो । रातभर झरी परेकाले निसान स्कुल नआएका होलान् भन्ने उनका साथीको अन्दाज थियो । तर अनुमान पनि गरेका थिएनन् कि साथीसँग अब कहिल्यै भेट हुँदैन भनेर । सिन्धुपाल्चोकको मेलम्चीबाट बसाइँ सरेर पेप्सीकोला टाउन प्लानिङमा खाना र चिया बेच्ने सानो रेस्टुराँ चलाएर दुई छोरी र कान्छो छोराको हेरचाह गरेर बसेकी थिइन्, चमेली खडका । उनको सानो रेस्टुराँमा खाना खान कुल्लीदेखि घर निर्माणमा संलग्न मजदुर र पेन्टरसम्म आउँथे । सधैं झैं आइतबार निसान घर आए । आफ्नै शैलीमा फ्यात्त झोला फाले र खाजा खाएर खेल्न निस्के । ११ वर्षीय निसान साँझ झमक्कै भइसक्दा पनि फर्किएनन् । रात ढल्किँदै जाँदा निसानको फिक्रीले चमेली छट्पटाउन थालिन् । रातको ९ बज्यो । चमेलीको मोबाइल लगातार बज्न थाल्यो । उनले मोबाइल त उठाइन् तर उताबाट बोल्नेको कुरा प्रस्ट बुझिएन । एकैछिनमा फेरि सोही नम्बरबाट फोन आयो । फोन गर्नेले धम्कीको स्वरमा सोझै भन्यो, तपाईंको छोरा हाम्रो कब्जामा छ । ४० लाख लिएर आउनु । प्रहरीलाई खबर नगर्नु, सोमबार बिहान अपहरणकारीको खोजी भइरहेका बेला कान्तिपुरसँगको कुराकानीमा चमेलीले अघिल्लो साँझको घटना सुनाइन् । उनको स्वर रुँदारुँदै थाकेर भास्सिएको थियो । खै के पो हुन्छ होला, उनले आत्तिएको स्वरमा सोधिन्, के हुन्छ होला ? नाति अपहरण भएको खबर सुनेर नजिकै बस्ने मावली हजुरबा मीनप्रसाद सापकोटा र मामा रामकाजी सापकोटा चमेलीको डेरामै राति नै आए । उनीहरू तत्काल प्रहरी परिसर टेकु पुगेर खबर गरे । प्रहरीले प्रारम्भिक अनुसन्धानपछि खोजी अगाडि बढायो । चमेली र रामकाजी प्रहरीसँगै राति १२ बजेसम्म खोजीमा जुटे । निसानको केही पत्तो नभएपछि कोठामा आए । रामकाजीले रातिको घटना सुनाउँदै भने, भान्जाको चिन्तामा रातभरि कसैले झिमिक्क गरेनौं । दिदी रोइरहिन् ।चमेली मिनेटमिनेटको हिसाब गरेर छटपटीमा समय कटाइरहेकी थिइन् । सोमबार बिहानको कुराकानीमा चमेलीले छोरा अपहरणको कुरा मलेसिया रहेका श्रीमान्लाई नभनेको बताउँदै थिइन् । उनले दबेको स्वरमा भनिन्, कसरी पो भन्नु । थाहा पाउनुभो भने के होला ? दिउँसो चमेलीको डेरामा पुग्दा सिमसिम पानी परिरहेको थियो । डेरामा निसानका हजुरबा मीनप्रसाद आँखाको डिलभरि आँसु बनाएर बसिरहेका थिए । उनी केही बोल्न खोज्थे तर शब्द किलकिलेमै अडकिन्थ्यो । एकैछिन अघि आएर प्रहरीले चमेलीलाई लिएर गएको उनैले बताएपछि थाहा भयो । चमेलीलाई लिएर जानेबित्तिकै दर्के झरी परेको थियो । मीनको फोन किर्रकिर्र बजिरहेको थियो । उनी फोनमा अडकलेर बोलिरहेका थिए । उनी फोनमै कसैलाई सम्झाइरहेका थिए, नरो त । पीर नगर भन्या । यति भनेर फोन राखेपछि उनले आँखाको डिलमै आएर अडिएको आँसु हर्थङ्गोले पुछे । हामी निस्कने बेलामा मीनले भने, नाति केटोलाई केही नहोस् । त्यसलाई केही भो भने त चमेली मर्छे रोएर । पानी रोकिन थालेपछि हामी प्रहरीले चमेलीलाई लिएर गएको ठाउँ खोज्दै हिँड्यौं । तरकारी खेतीका कारण प्रसिद्धी कमाएको भक्तपुरको नगदेशमा एउटा विहार छ । त्यसैको तल्लो पाखामा तरकारी खेती छ । वडा नम्बर९ स्थित श्याम लवटको भर्खरै खनेको जग वरिपरि झरीको पर्वाह नगरी सयौं स्थानीय भेला भएका थिए । पानी जमेको जगको खाल्डोबाट प्रहरीहरू घोप्टो परेका निसानलाई तानेर निकाल्दै थिए । अर्जेन्टिनाको जर्सी लगाएका निसानको आँतमा धुकधुकी थिएन । उनको मुखमा केही कोचिएजस्तो देखिन्थ्यो भने घाँटीमा सलजस्तो कपडा कसिएको देखिन्थ्यो । भेला भएका स्थानीयको मुखमा आश्चर्य र पीडा मिश्रित आवाज आइरहेको थियो । छोराको मृत देह देखेपछि चमेली आकाश फाट्ला झंै गरेर चिच्याइन् । उनको आँखाबाट घोप्टिएका आँसु आकाशबाट परेको पानीमा मिसिइरहेको थियो । उनलाई आफन्तले दुई पाखुरामा टेको दिएर उभ्याइरहेका थिए । तर चमेली आफूलाई धान्न सक्ने हालतमा थिइनन् । अपहरणको शृंखला अपहरणपछि फिरौती माग गर्ने र घटना सार्वजनिक हुने डरले अपहरितको हत्या गर्ने आपराधिक प्रवृत्ति काठमाडौंमा देखिने गरेको छ । प्रहरी सक्रियता र सीसीटीभीको व्यापकताका पछि राजधानीमा अपहरणका घटना न्यून भइरहेका थिए । आर्थिक वर्ष २०७०७१ मा अपहरण तथा शरीर बन्धकसम्बन्धी ९ घटना भएका थिए । काठमाडौंका निम्ति आर्थिक वर्ष २०७१७२ अपहरण शून्य वर्ष थियो । आर्थिक वर्ष २०७२७३ मा चार अपहरण भएका थिए भने २०७३७४ मा दुई अपहरणका घटना भए । पछिल्लो आर्थिक वर्ष २०७४७५ मा भने अपहरणको एउटा मात्रै घटना भएको देखिन्छ । सोमबार भएको अपहरण र हत्याको घटनाले भने प्रहरीलाई पनि झस्काइदिएको छ । अनुसन्धानमा संलग्न एक प्रहरीका अनुसार अपहरणको घटना व्यावसायिक आपराधिक समूहबाट भएको देखिन्न । नितान्त छिटो पैसा कमाउने र धनी बन्ने सपनाबाट प्रेरित भएर अपहरण गरेको देखिन्छ ।"
जथाभावी संरचनाले खलंगा असुरक्षित,"जाजरकोट भौगर्भिक अध्ययन, माटो परीक्षण र वातावरणीय प्रभाव मूल्यांकनबिनै भौतिक संरचना बनाइएकाले सदरमुकाम खलंगाको चारैतिर पहिरो खस्न थालेको छ । भिरालो भूबनोट, कमजोर जमिन र अन्धाधुन्ध संरचना निर्माण भएकाले खलंगा बजार पहिरोको उच्च जोखिम परेको भेरी नगरपालिकाका इन्जिनियर नवराज शर्माले बताए । वन विनाश र अन्धाधुन्ध संरचना निर्माण हुँदा भूक्षय बढेको छ, उनले भने, कमजोर भूबनोट भएको ठाउँमा जमिनले भार धान्न नसक्ने गरी संरचना बन्नु पहिलो कारण हो । उनका अनुसार सडकमै नाली नबनाउनु, घर निर्माण गर्दा निस्किएको माटो जथाभावी फाल्नु, भवन संहिताअनुरूप घर निर्माण नगर्नु, सडक तल जथाभावी चर्पीको सेफ्टी ट्यांकी बनाउनु, भत्किएको सडकको समयमै मर्मतसम्भार नगर्नुलगायत कारणले खलंगा बर्सेनि पहिरोको मारमा परेको हो । जथाभावी वन विनाश र बजारमा ढल निकासको व्यवस्था तत्काल नगरिए बजार नै असुरक्षित हुने शर्माको भनाइ छ । खलंगामा आइतबार बिहान मात्रै पहिरोमा दुई घर पुरिँदा ८ बालबालिकासहित ९ जनाको ज्यान गएको थियो । ठाउँठाउँमा खसेको पहिरोले तीन सातादेखि खलंगा बजारसँग यातायात सम्पर्क टुटेको छ । पहिरोले छिन्चुजाजरकोट, खलंगारिम्ना र खलंगापाँचकटिया सडक अवरुद्ध छन् । कतिपय ठाउँमा हिँड्नसमेत समस्या भएको स्थानीयले बताएका छन् । खहरेखोला र रेडक्रस भवननजिकको सडकमा हिँड्ने बाटोसमेत छैन, स्थानीय शारदा सिंहले भनिन्, पैदलयात्री पहिरो खसेको ठाउँमा झुन्डिएर आवतजावत गर्न बाध्य छन् । तीन साताअघिको भारी वर्षाले खहरे खोला, भेलाले, न्युरोड, रेडक्रस भवन, सिटिजन्स बैंक क्षेत्र, रिसाङ, स्यालालगायत स्थानको सडक भत्काएको छ । खलंगा बजार तल रहेको जाजरकोटडोल्पा सडक भत्किएपछि भेरी नगरपालिका३ र ४ का न्युरोड, शान्तिचौतारा, भेलाले, ठाँटीबजार, सिमलगैरी, थाप्ले, स्याँलालगायत स्थानमा रहेका ६ दर्जन घर पहिरोको उच्च जोखिममा छन् ।मापदण्डअनुसार सडक निर्माण र उचित ढल निकास नहुँदा बजारभित्र ठूलो पहिरो जानुका साथै दर्जन स्थानमा सडक भासिएको भेरी नगरपालिका३ का वडाध्यक्ष लीलाबहादुर शाहले बताए ।"
रुद्राक्षलाई क्लिप !,"संखुवासभा चिनियाँ व्यवसायीले थेप्चो पारेको रुद्राक्ष मन पराउने, भारतीयले साविककै । दुई ठूला देशका व्यवसायीको यो अनौठो रुचिले संखुवासभाका रुद्राक्ष उत्पादकलाई नै विभाजित गरेको छ । चिनियाँहरू बोटमै आकार बिगारी थेप्चो पारिएको रुद्राक्ष मन पराउँछन् । त्यसैले उनीहरूका लागि यहाँका करिब ३ लाख दानामा स्वरूप बिगार्ने क्लिप राखिएको छ । चैनपुर नगरपालिकाको खराङ र लोहाकोटमा रुद्राक्षको बोटमा प्लास्टिकका क्लिप राखेर आकार थेप्चो बनाइएको छ । ती क्लिप चीनमै बनाएर ल्याइन्छन् । भारतीयलाई भने प्राकृतिक स्वरुपकै रुद्राक्ष मन पर्छ । रुद्राक्षको रुप बिग्रन थालेपछि व्यवसायीले त्यसमा रोक लगाउने निर्णय गरेका छन् । जिल्ला प्रशासनमा बसेको रुद्राक्ष व्यवसायी संघको भेलाले व्यवसायीलाई प्लास्टिकका सामग्री प्रयोग गरेर रूप बिगार्न नदिने निर्णय गरेको हो । चिनियाँ व्यवसायीको चाहनाअनुसार केही कृषक र व्यवसायीले रुद्राक्षको स्वरूप बिगारेको अन्य व्यवसायीले बताए । बोटमा रुद्राक्ष चेप्टाएको खबर पाएपछि व्यवसायी संघका प्रतिनिधि स्थलगत अनुगमनमा गएका थिए । प्रहरी टोलीसहित अनुगमनमा पुगेका उनीहरूले रुद्राक्षको बोटमा लगाइएको क्लिप जफत गरेको व्यवसायी विपिन राईले बताए ।रुद्राक्षलाई प्राकृतिक आकारमै रहन दिनुपर्छ, उनले भने, केही व्यापारीले बिगारेका छन्, त्यसले गर्दा यहाँको रुद्राक्षको मूल्य घट्दै गइरहेको छ । गत वर्षदेखि रुद्राक्षको रूप बिगार्न थालिएको र यसको नकारात्मक प्रभाव देखा पर्न थालेको छ रुद्राक्ष व्यवसायी संघका अध्यक्ष चक्र विसुन्केले बताए । कृत्रिम स्वरूपमा रुद्राक्ष उत्पादन भएपछि प्राकृतिक स्वरूपका रुद्राक्षको मूल्य घट्न थाल्यो, उनले भने । ।"
होमवर्क गर्दागर्दै पुरिए,"जाजरकोट कुशे गाउँपालिका ५ की शर्मिला परियार र उनका तीन भाइ ठाँटीबजारस्थित जितबहादुर सुनारका घरमा डेरा गरी बस्थे । आइतबार बिहानै भाइहरूलाई होमवर्क गरेर बस्नु भनी एक घण्टा परको रिसाङ गाउँस्थित आफन्तको घरतिर लागिन् । उनी रिसाङ पुग्न नपाउँदै पहिरो खसेको आवाज सुनियो । हतारहतार डेरा फर्किइन् । फर्किंदा डेरा बसेको घरको नामोनिसान फेला पार्न सकिनन् । पहिरोले घरसँगै उनका दुई भाइ गोविन्द र दशरथलाई पुरिसकेको थियो । अर्का भाइ सुरेन्द्र धारामा पानी भर्न गएकाले बचेछन् ।उक्त दिन बिहान विद्यालयले दिएको होमवर्क गरिरहेका अन्य दुई बालक नवीन परियार र नरेन्द्र परियार पनि पुरिए । आफूले दु:ख पाए पनि भाइहरूलाई पढाएर ठूलो मान्छे बनाउने सपना दैवले चुँडेर लियो, भावविहल अवस्थामा रहेकी शर्मिलाले बिलौना गरिन्, मेरा लागि छोरासरह थिए भाइहरू, हे दैव यस्तो अन्याय किन गरिस् ?आइतबार बिहानको पहिरोले भेरी नगरपालिका ६, गंगटियाका लालबहादुर लुहारको परिवारमा पनि बज्रपात भयो । ज्यालामजदुरी गरेर जीवन निर्वाह गर्न तीन महिनाअघि सदरमुकाम खलंगाको ठाँटीबजारस्थित तीर्थराज बोहराको घरमा डेरा सरेको थियो लालबहादुरको परिवार । उनकी छोरी ९ वर्षीया भगवती ३ कक्षा, ६ वर्षीया रञ्जना तथा चार वर्षीया मनिसा १ कक्षामा हनुमान प्राथमिक विद्यालय थाप्लेमा पढ्थे । लुहार जोडीले खलंगा बजारमा छोरीहरूलाई पढाउने तथा दैनिक ज्यालामजदुरी गरेर परिवारको गुजारा चलाउँदै आएको थियो । लालबहादुर मिस्त्री काम गर्छन् । सदरमुकाममा राखेर पढाउँदा छोरीहरूको उज्ज्वल भविष्यको सपना देख्न थालिसकेका थिए । बिहान साढे सात बजे कोठामा छोरीहरू पढ्दै थिए । श्रीमती शीतल खाना पकाउँदै थिइन् । मजदुरी गर्न जाने हतारोले म नजिकै बसेर उनलाई सघाइरहेको थिएँ, एक्कासि ठूलो आवाज आयो, लालबहादुरले आइतबारको त्रासदीपूर्ण बिहान सम्झिए, लगत्तै घर भत्कियो, हामी सबै भित्रै पुरियौं, त्यसपछि के भो, थाहा भएन, श्रीमती र छोरीलाई देख्न सकिनँ । उनलाई नेपाली सेनाले डेढ घण्टापछि उद्धार गरेको थियो । अहिले जाजरकोट अस्पतालको शय्यामा श्रीमती र छोरीको बिछोडको पीडाले छटपटाइरहेका छन् । पहिरोमा परिवारका सबै सदस्य गुमाए । पहिरोले सबैलाई लग्यो, मलाई मात्र किन बचायो, उनले भने, सबैलाई पहिरोले लगिसक्यो, म मात्र बाँचेर के गर्नु ?नेपाल पत्रकार महासंघ जाजरकोटका सदस्य तीर्थराज बोहरा ठाँटीबजारमा ३ कोठे घर बनाएर ३ वर्षदेखि बस्दै आएका थिए । उनकी ५ वर्षीया छोरी नजिता गोल्डेन एनपी स्कुल थाप्लेमा नर्सरीमा पढथन् । आइतबारको पहिरोले घरसहित छोरी नजितालाई पनि पुरिदियो । क्षणभरमै पहिरोले छोरीलाई माटामा मिलायो, आमा पुष्पाले भावविहवल हुँदै भनिन्, गुहारगुहार गर्यौं, कसैले सुनेन ।कुशे ५, खुर्पाका प्रेमबहादुर परियार ५ वर्षदेखि ठाँटीबजारमै सिलाइकटाइ व्यवसाय गर्दै आएका छन् । उनको परिवार सोही ठाउँका प्रकाश विकको घरमा डेरा गर्छ । साढे ६ बजेतिर सबैले चिया खाए । छोरालाई राम्रोसँग पढेस् बाबु भनेर श्रीमान्श्रीमती कपडा सिलाउन पसलतर्फ निस्किए । त्यसको १५ मिनेटमै पहिरो गएको हल्लीखल्ली भयो । दौडिएर कोठामा पुगे । तर छोरा भेटिएनन् । छोरा साथीसँग पढ्न बसेको घर नै पहिरोले पुरेपछि आत्तिए । जति आत्तिए पनि प्रकृतिको विपत्तिलाई जित्न सकिएन, उन ले भने, यस्तो विपत् शत्रुलाई पनि नहोस् । करिब ५ घण्टापछि छोरा नरेन्द्र मृत अवस्थामा भेटिए । छोराको शोकमा प्रेमकी श्रीमती पटकपटक मुर्छा पर्छिन् । १३ वर्षीय नरेन्द्र शान्ति ज्ञानकुञ्ज आवासीय विद्यालयमा ३ कक्षा र प्रेमका मामाका छोरा नवीन परियार नवज्योति स्कुलमा नर्सरीमा पढ्थे । बिहानै उठेर साथीसँग होमवर्क गर्न जान्छु भनी गएका छोरा नरेन्द्र र भाइ नवीन फर्केनन् । उनीहरू दुई जना जितबहादुरका घरमा बस्ने साथी गोविन्द र दशरथसँगै बसेर पढ्दै गरेको अवस्थामा पहिरो गएको थियो ।अविरल वर्षातका कारण भेरी नगरपालिका ३, ठाँटीबजारमा पहिरोमा पुरिएर आइतबार ८ बालबालिकासहित ९ जनाको मृत्यु भएको थियो । पहिरोमा एकजना घाइते छन् । एक सय मिटर माथिबाट आएको पहिरोले २ वटा घर पुरिएका थिए । ठाँटीबजारको पहिरोमा परेर ९ जनाको मृत्यु भएपछि खलंगा बजारमा शोकको वातावरण छ । मृतकप्रति श्रद्धाञ्जली दिन विद्यालय तथा संघसंस्था सोमबार बन्द रहे । मृतकका आफन्तलाई राहत उपलब्ध गराउने क्रम जारी छ । कर्णाली प्रदेश सरकारका आन्तरिक मामिला तथा कानुनमन्त्री नरेश भण्डारी नेतृत्वको टोलीले सोमबार पहिरो प्रभावित क्षेत्रको अनुगमन तथा निरीक्षण गरेको छ । तीन साताअघि जुनीचाँदे गाउँपालिका ५ छिर्कमा गएको पहिरोमा पुरिएर दुईजनाको ज्यान गएको थियो ।"
मौरिससमा विद्यार्थी पठाउन रोक,"काठमाडौं शिक्षा, विज्ञान तथा प्रविधि मन्त्रालयले मौरिससमा पढ्न जान चाहने विद्यार्थीलाई वैदेशिक अध्ययन अनुमतिपत्र (एनओसी) दिन रोक लगाएको छ । दक्षिण अफ्रिकास्थित नेपाली राजदूतावास र परराष्ट्र मन्त्रालयको सुझावमा मन्त्रालयले अनुमतिपत्र दिन रोकेको हो । दूतावासले परराष्ट्र मन्त्रालयलाई पत्राचार गरेर अध्ययनका लागि मौरिसस पुगेका विद्यार्थी पटकपटक अलपत्र परेर उद्धार गर्नुपरेको जानकारी गराएको थियो । दूतावासको सुझावका आधारमा परराष्ट्रले शिक्षा मन्त्रालयलाई पत्राचार गरेर मौरिससमा रहेका विद्यार्थीबारे जानकारी दिएको थियो । परराष्ट्रको पत्रमा काम गर्दै पढ्ने सर्तमा नेपाली विद्यार्थी त्यहाँ पुगे पनि त्यस्तो वातावरण नभएको उल्लेख छ । काम गरे पनि पारिश्रमिकले विश्वविद्यालयको शुल्क र खाने व्यवस्था गर्न कठिन हुने देखिएको छ, पत्रमा छ । मौरिससका कतिपय कलेजले वेबसाइटमा नेपाली विद्यार्थीले अध्ययन गर्ने विषय र तह उल्लेख नगरेको दूतावासले जनाएको छ । त्यहाँ गएका विद्यार्थीले पढ्ने वातावरण नपाएको र धेरैचोटि उद्धार गरेर ल्याउनुपरेको अवस्था थियो, मन्त्रालयका प्रवक्ता वैकुण्ठ अर्यालले भने, धेरै नेपाली विद्यार्थी डिप्रेसनको सिकार हुने गरेकाले नपठाउने निर्णय लिएका हौं । पराराष्ट्र मन्त्रालयका उपसचिव प्रकाशमणि पौडेलले दूतावासलाई उद्धृत गर्दै पढाइ छाडेर काम मात्रै गर्ने विद्यार्थीको बिचल्ली हुने गरेको बताए । राजदूत अमृतबहादुर राईले असारमा परराष्ट्र मन्त्रालयलाई पत्राचार गरेका थिए ।पूर्ण छात्रवृत्तिमा पढ्न जाने विद्यार्थीलाई भने अनुमति नरोकिने शिक्षा मन्त्रालयले जनाएको छ । मौरिससमा वार्षिक ५ सय जनाको हाराहारीमा नेपाली विद्यार्थी अध्ययनका लागि जान्छन् । नेपालस्थित कन्सल्टयान्सीहरूले विद्यार्थीलाई विभिन्न प्रलोभन देखाएर त्यहाँ पुर्याउने गरेको भन्दै दूतावासले शैक्षिक संस्थाको आधिकारिकता परीक्षण गर्न आग्रह गरेको छ ।परराष्ट्र मन्त्रालयले दक्षिण कोरिया र अस्ट्ेरलियामा अध्ययन गर्न जाने नेपाली विद्यार्थी डिप्रेसनको सिकार हुने गरेको भन्दै शिक्षा मन्त्रालयलाई आवश्यक पहलका लागि पत्राचार गरेको छ । नेपाली विद्यार्थी पढ्ने शैक्षिक संस्थाबारे अनुगमन गर्नुपर्यो भनेर परराष्ट्रले पत्राचार गरेको छ, शिक्षा मन्त्रालयकी सहसचिव देवकुमारी गुरागाईंले भनिन् । दक्षिण कोरियामा वार्षिक एक हजारभन्दा बढी विद्यार्थी अध्ययनका लागि जाने गरेको तथ्यांक छ ।काम नपाउने र पाए पनि खर्च नपुग्ने कारण नेपाली विद्यार्थी डिप्रेसनमा पर्ने गरेका हुन् ।"
मिडिया सोसाइटी अध्यक्षमा कँडेल,"काठमाडौं नेपाली मूलधारका आमसञ्चार माध्यम (मूल प्रवाहका प्रकाशन गृह र स्याटेलाइट टेलिभिजन) को छाता संगठन नेपाल मिडिया सोसाइटीको अध्यक्षमा शुभशंकर कँडेल निर्वाचित भएका छन् । सोसाइटीको दोस्रो साधारणसभाले सोमबार एबीसी न्युजका अध्यक्ष तथा निवर्तमान महासचिव कँडेलको नेतृत्वमा नयाँ कार्यसमिति चयन गरेको हो ।सोसाइटीको उपाध्यक्षमा सगरमाथा टीभीका अध्यक्ष निर्मल गुरुङ, महासचिवमा आर्थिक अभियान दैनिकका प्रकाशक मदन लम्साल, सचिवमा न्युज २४ का अध्यक्ष अनिल जोशी र कारोबार दैनिकका प्रबन्धक शिशिर भट्ट तथा कोषाध्यक्षमा फिल्मी टीभीकी निर्देशक निकिता पौडेल निर्वाचित भएका छन् । साधारणसभाले निवर्तमान महासचिव कँडेलले प्रस्तुत गरेको आगामी कार्यकालको योजना तथा विगतको समीक्षा प्रतिवेदन पारित गरेको छ ।साधारणसभाले प्रावधान पूरा भएका सबै सञ्चार माध्यमलाई सदस्यता दिने निर्णय गर्नुका साथै अन्य प्रसारक तथा प्रकाशनसम्बन्धी संगठनलाई समेत एसोसिएट सदस्यका रूपमा समेट्ने प्रस्तावसमेत पारित गरेको छ । छिमेकी तथा अन्य देशका समकक्षी संगठनसँग सहकार्य अघि बढाउँदै दक्षिण तथा दक्षिणपूर्वी एसिया क्षेत्रमा मिडियाको विकास, समस्या र चुनौतीका विषयमा बहस, छलफल तथा कार्यशाला गोष्ठी गर्ने निर्णयसमेत मिडिया सोसाइटीले गरेको छ ।पूर्वअध्यक्ष एवं कान्तिपुर मिडिया ग्रुपका अध्यक्ष तथा प्रबन्ध निर्देशक कैलाश सिरोहियालगायत अगुवाले मिडियालाई स्वच्छ, स्वतन्त्र र मर्यादित व्यवसायका रूपमा अघि बढाउन सबै एकजुट हुनुपर्ने धारणा राखेका थिए । हाल मिडिया सोसाइटीमा मूलधारका १७ वटा प्रकाशन तथा स्याटेलाइट टेलिभिजन प्रसारण संस्था सदस्य छन् ।"
चुँडियो एउटा कोपिला,"काठमाडौं पुरानो सिनामंगल ३२, खहरेस्थित हाइल्यान्ड इङ्लिस स्कुलमा सोमबार ३ बजे नै छुट्टी भइसकेको थियो । केही विद्यार्थी चाँडै स्कुल छुट्टी भएकामा खुसी हुँदै घर लम्किरहेका थिए । केही भने रुन्चे र आतंकित अनुहार बनाएर घर जाने कि स्कुलमै बस्ने भन्ने दोधारमा देखिन्थे । सहपाठी निसान खड्कालाई के भएको हो भन्ने जिज्ञासा उनीहरूको अनुहारमा देखिन्थ्यो । उनीहरूको मनमा अनेक शंकाउपशंका थियो । स्कुल ग्राउन्डमा पनि शिक्षकशिक्षिकाहरू निन्याउरो अनुहार बनाएर सत्यतथ्य थाहा पाउन प्रतीक्षारत देखिन्थे । उनीहरू आफ्नो मोबाइलको स्क्रिनमा फ्ल्यास भइरहेको ब्रेकिङ न्युज सही हो वा होइन खुट्याउन व्यस्त थिए । एक छेउमा स्कुलका प्रिन्सिपल प्रल्हाद खनाल आफ्ना एक शिक्षकसँग घटनाबारे छलफल गर्दै थिए ।हाम्रै स्कुलमा पढ्ने एकजना नानीले भनेपछि निसान अपहरणमा परेको थाहा पायौं । त्यसपछि मैले घटनाबारे बुझ्न धेरै प्रयास गरें, प्रिन्सिपल खनालले भने, निसानको घरको फोन नम्बर पनि उठेन । पछि नानीको बुबालाई फोन गरेपछि थाहा भयो । निर्दयीहरूले उसलाई मारेछन् ।प्रिन्सिपल खनाल हतास देखिन्थे । उनलाई अन्तिमपटक आफ्नो विद्यार्थीको अनुहार हेर्ने इच्छा भयो । त्यसैले उनी हतारिँदै घटनास्थल पनि पुगे । निसानको शव प्रहरीले शवबाहनमा राखिसकेको थियो । उनले शवबाहनको झ्यालबाट नियाले । नीलो त्रिपालमा बेरिएको शव त देखे, अनुहार देख्न सकेनन् । गाडीको ढोकै खोलेर निसानलाई हेर्न खोजे तर प्रहरीले दिएन ।प्रहरी कार्यालयमा उनले निसानको अपहरण र हत्यामा संलग्न दुई जना मारिएको खबर पाए । सोझै स्कुल फर्किए र अन्य शिक्षकशिक्षिकालाई आफूले थाहा पाएका घटना विवरण बताए । कक्षा ६ मा अध्ययनरत निसान ३ कक्षादेखि त्यहाँ पढ्न थालेका थिए । उनले निसान पढाइमा सामान्य भए पनि अतिरिक्त क्रियाकलापमा उत्कृष्ट भएको कुरा सुनाए । कक्षा शिक्षक जानकी जोशीका अनुसार कक्षामा सबैसँग मिलनसार निसान विरलै मात्र कक्षा छुटाउँथे । एकदमै राम्रो बच्चा थियो । बोलीव्यवहार पनि राम्रो थियो, उनले भनिन्, प्रिन्सिपल सरले भनेपछि मात्रै थाहा पाएँ । यति भनेपछि उनले केही भन्नै सकिनन् । प्रिन्सिपल खनालका अनुसार निसान स्काउटमा मात्र नभई फुटबल पनि राम्रो खेल्थे । स्कुलको जुनियर टिमका सदस्य पनि थिए । सुरुमा स्कुल भर्ना गर्दा निसानको आमाले आर्थिक समस्या छ । केही दिन स्कुलको फी तिर्न तलमाथि हुन सक्छ भन्नुभएको थियो, उनले भने, सामान्य चियापसल गरेर गुजारा चलाइरहेको परिवारको छोरालाई अपहरण गरेर त्यत्रो रकम मागेको सुन्दा पत्यार नै लाग्दैन ।विद्यालय प्रांगणमा भेटिएका एक विद्यार्थी आफ्ना सहपाठीलाई सुनाइरहेका थिए, बन्दर हिजो ट्युसन सकेर, पानी पुरी खाएर गएको थियो । अब कहिल्यै आउँदैन रे । निसानलाई साथीहरूले बोलाउने नाम रहेछ बन्दर । फुटबल खेल्न नपाए बन्दर साह्रै रिसाउँथ्यो, ती बालकले रुन्चे स्वरमा पुरानो घटना सम्झिँदै भने, हामीले जिस्काएर टिम पुगिसक्यो भन्यौं भने रिसाउँदै कहिल्यै बोल्दिनँ भनेर घर जान्थ्यो ।निसानको साथीले भनेझैं उनको फुटबल मोह उनको कापीमा स्पष्ट देखिन्थ्यो । उनको डेरामा रहेको कपीमा भर्खरै सकिएको विश्वकपको चित्र थियो र हत्या हुँदाको बखत उनको जिउमा अर्जेन्टिनाको जर्सी । निसानको डेरामा पुग्दा उनको मावलीपट्टिका हजुरबुवा मीनप्रसाद सापकोटा भक्कानिएर बसिरहेका थिए । उमेरले ६० कटिसकेका उनी नातिको मृत्युले विक्षिप्त थिए । निसानको ब्याग खोतलेर कपीमा लेखिएका अक्षर हेर्दै आँसु खसालिरहेका थिए । मेरो छोरीको एक्लो छोरो । असत्तिहरूले मारे, उनी भक्कानिए, नाति त मरिहाल्यो । अब आमा नि मर्ली भन्ने पीर भो । प्रेसर छ । बुढा देश बाहिर छ । दुई छोरी अर्काको घरमा काम गर्दै पढदैछन् । किन यस्तो गरेका रैछन् ? उनले एकै सासमा आफ्नो अवस्था सुनाइभ्याए र लामो खुइँय्या काडे । घटनास्थलमा शवको सनाखत गराएपछि प्रहरीले निसानको आमालाई डेरामा छोड्न ल्यायो । मीनले छोरीलाई आफ्नै घर लैजान अनुरोध गरे । यहाँ एक्लै बसी भने त मरिहाल्छे नि, घरबाहिरको पेटीमा उनी भक्कानिन थाले । वरपरका केही छिमेकी उनलाई सम्झाउन आए । मेरो घर अलि माथि छ । त्यहाँ छोरानाति, बुहारीहरू छन् । त्यहाँ भए हेर्ने मान्छे हुन्छ । त्यसैले उता पठाइदिएको, उनले भने ।नातिको हत्याले विक्षिप्त बनेका मीनप्रसाद अघिल्लो दिनका कुरा सुनाइरहेका थिए । हिजो साँझसम्म यतै थियो केटो । राति ९ बजे फोन गरेर पैसा मागेपछि मात्रै थाहा पायौं, अपहरणमा परेको भन्ने, उनले थकथकीको स्वरमा सुनाए, केटो खेल्न यताउति गइरहन्थ्यो । यतै होला भन्ने ठानेका रहेछन् । फोन आएपछि पो ओठतालु सुक्यो ।"
जोशीलाई सिफारिस गर्ने प्रधानमन्त्री कसरी योग्य ?,"काठमाडौं प्रमुख प्रतिपक्षी कांग्रेसले प्रधानन्यायाधीशमा सिफारिस दीपकराज जोशीको नाम नेकपाले दुई तिहाइको दम्भमा बिनाआधार अस्वीकृत गरेको आरोप लगाएको छ । प्रतिनिधिसभा बैठकमा सोमबार बोल्दै कांग्रेस सांसदहरूले संसदीय सुनुवाइ समितिको निर्णयबाट स्वतन्त्र रहनुपर्ने न्यायपालिका कार्यपालिकाको लाचार छाया हुने खतरा बढेको दाबी गरे । दीपकराज जोशी प्रधानन्यायाधीशका लागि अयोग्य हुँदा उहाँको नाम सिफारिस गर्ने प्रधानमन्त्रीको हैसियत के हुने ? कांग्रेस सांसद ज्ञानेन्द्रबहादुर कार्कीले भने, बिनाप्रमाण आग्रह र पूर्वाग्रहका आधारमा सुनुवाइ समितिबाट गरिएको निर्णय गलत छ । यसलाई अवैध घोषणा गर्छौं, निर्णय मान्दैनौं । कांग्रेस सांसद पुष्पा भुसालले सुनुवाइ समितिको निर्णय न्यायपालिकामाथिको ठाडो हस्तक्षेप भएको बताइन् । सत्तारूढ नेकपाका सांसद विरोध खतिवडा, हृदयेश त्रिपाठी र पूर्णाकुमारी सुवेदीले भने कांग्रेस सांसदहरूको प्रतिवाद गरेका थिए ।"
दक्षिण कोरिया जाने हवाई भाडा १२ हजार घट्यो,"काठमाडौं रोजगार अनुमति प्रणाली (ईपीएस) अन्र्तगत रोजगारीका लागि दक्षिण कोरिया जाने नेपाली कामदारले हवाई टिकटबापत दिने रकममा २३ प्रतिशत अर्थात् १२ हजार ९ सय ८० रुपैयाँ घटेको छ । अब कामदारले हवाई टिकटबापत ४ सय ११ अमेरिकी डलर (४५ हजार २ सय ९२ रुपैयाँ) दिनुपर्नेछ । श्रम, रोजगार तथा सामाजिक सुरक्षा मन्त्रालयले विद्युतीय बोलपत्र आहवान गरी भाडादर घटाएको हो । यसअघिको ट्राभल्सलाई मन्त्रालयले प्रतिकामदार ५ सय ३० डलर बुझाउने गरेको थियो । सस्तो भाडादरमा सिलिङ्स ट्राभल्स एन्ड टुरले टिकट उपलब्ध गराउने जिम्मेवारी पाएको छ । सकेसम्म सिधै वा ६ घण्टाभन्दा बढी ट्रान्जिटमा राख्न नपाउने गरी टिकट उपलब्ध गराउनुपर्नेछ, ईपीएस शाखाका प्रमुख कृष्णप्रसाद खनालले भने, विदेश जाने कामदारले तिर्ने रकम र लागतमा कम गराई नेपाली कामदारलाई हित हुने श्रम मन्त्रालयको नीतिअनुरूप कोरिया जाने कामदारको लागत कम हुन आएको हो ।"
अमेरिकी सैन्य सहयोग निरन्तर,"काठमाडौं अमेरिकी सेनाको इन्डो प्यासिफिक डेपुटी कमान्डर लेफ्टिनेन्ट जनरल ब्रयन फेन्टोनले नेपाली सेनालाई अमेरिकी सैन्य सहयोग निरन्तर रहने बताएका छन् । नेपालको दुईदिने भ्रमणमा रहेका उनले उपप्रधान तथा रक्षामन्त्री ईश्वर पोखरेललाई भेटी दुई देशबीच रहेको संयुक्त अभ्यासलाई अझ प्रभावकारी र अब्बल बनाउने प्रस्तावसमेत गरेका छन् । भेटमा अमेरिकाले नेपाललाई उपलब्ध गराउने चार हवाईजहाज (स्काई ट्रक) का विषयमा समेत छलफल भएको अधिकारीहरूले बताए । जनरल फेन्टोनले अमेरिकाले नेपालसँगको सहकार्यलाई पहिलो प्राथमिकता राखेको जानकारी पनि गराए । रक्षामन्त्री पोखरेलले नेपाली सेनाको क्षमता अभिवृद्धिमा अमेरिकी सहयोग सराहनीय रहेको बताएका थिए । फेन्टोनले आइतबार प्रधानसेनापति राजेन्द्र क्षत्रीसँग पनि दुईपक्षीय हितका विषय छलफल गरेका थिए । यसैबीच नेपाली सेना र अमेरिकी सेनाको प्यासिफिक कमान्डको संयुक्त आयोजनामा सञ्चालन हुने बहुराष्ट्रिय सञ्चार उपकरण सञ्चालनसम्बन्धी कार्यक्रम (एमसीआईपी) पिई १८ को कार्यक्रम आरम्भ भएको छ । भदौ १ सम्म सञ्चालन हुने उक्त अभ्यासमा सहभागी हुन अस्ट्रेलिया, बंगलादेश, कम्बोडिया, फिजी, फ्रान्स, इन्डोनेसिया, जापान, मलेसिया, माल्दिभ्स, मंगोलिया, फिलिपिन्स, सिंगापुर, श्रीलंका, थाइल्यान्ड, टोंगा, भियतनाम र संयुक्त राज्य अमेरिका गरी १८ मुलुकका करिब २ सय ५० बढी प्रतिनिधि सहभागी छन् ।"
संसदीय समितिले काम थाले,"काठमाडौं प्रतिनिधिसभाका १० वटै विषयगत समिति सोमबारदेखि सक्रिय भएका छन् । संसद् बैठक बस्न थालेको झन्डै पाँच महिनापछि सबै समितिको पहिलो बैठक सोमबार बसेको छ । सरकारको कामकारबाही निगरानी गर्ने, सरकारलाई प्रश्न सोध्ने, संसद्मा आएका विधेयकमाथि दफावार छलफल गर्ने, त्यसमा आवश्यक थपघट गर्नेजस्ता महत्त्वपूर्ण काम समितिले गर्छन् । संसद्का महासचिव मनोहरप्रसाद भट्टराईले समितिहरूको सक्रियतासँगै सिंगो संसद्को प्रभावकारिता बढ्ने बताए । संसदीय सुनुवाइ समितिले संवैधानिक परिषद्द्वारा प्रधानन्यायाधीशमा सिफारिस दीपकराज जोशीको नाम अस्वीकृत गरेपछि संसदीय समितिको महत्त्व र प्रभावकारिताबारे बहस पनि सुरु भएको छ ।समितिहरू सक्रिय नभएका बेला प्रतिनिधिसभा र राष्ट्रिय सभाले विधेयकहरू सिधै पारित गर्दै आएको थिए । अब दुवै सभाले विधेयक समितिमा पठाउन थालेका छन् । सोमबार बसेको प्रतिनिधिसभा बैठकले चारवटा विधेयक समितिमा पठाउने निर्णय गरेको छ । चिकित्सा शिक्षा, लेखा परीक्षण, बिमा र सार्वजनिक सुरक्षासम्बन्धी विधेयक समितिमा पठाइएका हुन् । त्यस्तै राष्ट्रिय सभाले प्रशासकीय अदालत गठनसम्बन्धी विधेयक समितिमा पठाएको छ । पहिलो दिन भएकाले समितिहरूको बैठक औपचारिकतामा सीमित भएको थियो । उपस्थितमध्ये ज्येष्ठ सदस्यको अध्यक्षतामा समिति बैठक बसेको थियो । अन्तर्राष्ट्रिय सम्बन्ध समिति बैठकको अध्यक्षता पूर्वप्रधानमन्त्री माधव नेपालले गरेका थिए भने अर्थ समितिको अध्यक्षता राजपा अध्यक्ष महन्थ ठाकुरले । महासचिव भट्टराईका अनुसार पहिलो दिनको बैठकमा समितिको भूमिका र प्रभावकारिता बढाउने विषयमा छलफल भएको छ । राष्ट्रिय सभाका चारवटा विषयगत समितिको पहिलो बैठक भने मंगलबार बोलाइएको छ ।पूर्वसभामुख सुवास नेम्वाङको अनुभवमा मिनी पार्लियामेन्ट मानिने समितिहरूको सक्रियता वा निष्क्रियताले नै सिंगो संसद्को प्रभावकारिता निर्धारण गर्छ । उनले समितिहरूको सक्रियताले सरकारलाई संसद्प्रति थप उत्तरदायी बनाउने बताए । संविधान कार्यान्वयनका लागि धेरै कानुन बनाउन आवश्यक रहेकाले यतिबेला समितिको सक्रियता अपरिहार्य छ । तर, सरकारले विधेयक तयार नपार्दा सिंगो संसद् नै बिजनेस विहीन भइरहेको छ । कांग्रेस नेत्री मीना पाण्डेको अध्यक्षतामा बसेको राज्यव्यवस्था र सुशासन समितिको पहिलो बैठकले संविधानअनुसार मौलिक हक कार्यान्वयनका लागि आवश्यक कानुन निर्माण गर्न अविलम्ब त्यससम्बन्धी विधेयक सदनमा ल्याउन सरकारको ध्यानाकर्षण गराएको छ ।अर्थ समितिको पहिलो बैठकले पाँच वर्षमा समितिले दिएको निर्देशन कार्यान्वयनको अवस्था बुझ्ने निर्णय गरेको छ । सार्वजनिक लेखा समिति, कानुन, न्याय तथा मानव अधिकार समितिले आफ्नो कार्यक्षेत्रका बारेमा सुरुवाती छलफल गरेको थियो । प्रतिनिधिसभाअन्तर्गत अन्तर्राष्ट्रिय सम्बन्ध, अर्थ, सार्वजनिक लेखा, उद्योग वाणिज्य र श्रम तथा उपभोक्त हित, कानुन, न्याय तथा मानव अधिकार, कृषि सहकारी तथा प्राकृतिक स्रोत, महिला तथा सामाजिक, राज्यव्यवस्था तथा सुशासन, शिक्षा तथा स्वास्थ्य र विकास तथा प्रविधि समिति छन् । सबै समितिका लागि कार्यकक्षको भने व्यवस्थापन भइसकेको छैन ।"
प्रयोगात्मकमा शतप्रतिशत,"काठमाडौं कक्षा १२ को गत साता प्रकाशित नतिजामा लिखित परीक्षामा थोरै नम्बर ल्याउने विद्यार्थीलाई पनि प्रयोगात्मकमा शतप्रतिशत नम्बर दिएको भेटिएको छ । राष्ट्रिय परीक्षा बोर्डले कक्षा ११ र १२ को प्रयोगात्मक परीक्षामा सुधार गर्न देशभर अभियान चलाए पनि नतिजा दिने प्रवृत्तिमा भने खासै सुधार आएको छैन ।व्यवस्थापन, मानविकी र शिक्षा संकायमा विषय शिक्षकले प्रयोगात्मकको नम्बर परीक्षा बोर्डमा पठाएका थिए भने विज्ञान संकायका विषयमा बाह्य निरीक्षक पठाएर प्रयोगात्मक परीक्षा लिइएको थियो । तर, शतप्रतिशत नम्बर दिने प्रवृत्ति अन्त्य हुन सकेन । बोर्डले प्रयोगात्मक परीक्षामा सुधार गर्न यसपटक मुलुकभरका बाह्य निरीक्षक, विषय शिक्षक र केन्द्राध्यक्षका लागि अभिमुखीकरण प्रशिक्षण कार्यक्रम सञ्चालन गरेको थियो । बोर्डका सदस्यसचिव दुर्गाप्रसाद अर्यालले प्रयोगात्मक परीक्षामा योजनाअनुसार सुधार गर्न नसकिएको स्वीकार गरे । गत वर्षभन्दा थोरै सुधार भएको त पाइयो तर सोचेजस्तो हुन सकेन, उनले भने । यसपालि पहिलोपटक ग्रेडिङ प्रणालीमा कक्षा १२ को नतिजा प्रकाशन गरिएको थियो । भौतिक विज्ञान विषयमा ६ सय २८ विद्यार्थीले मात्रै ए प्लस ग्रेड प्वाइन्ट प्राप्त गरेका छन् तर सोही विषयमा ३३ हजार ५ सय विद्यार्थीलाई प्रयोगात्मकतर्फ ए प्लस ग्रेड प्वाइन्ट दिइएको छ । बोर्डले सार्वजनिक गरेको नतिजाअनुसार लिखित परीक्षामा उच्च ग्रेडबाट निम्न ग्रेड पाउने विद्यार्थीको संख्या क्रमश: बढ्दो छ भने सोही विषयको प्रयोगात्मकतर्फ ठीक उल्टो उच्च ग्रेड पाउनेको संख्या घट्दो छ । लिखितमा कम ग्रेड प्राप्त गर्ने विद्यार्थीलाई पनि बाह्य निरीक्षक र विषय शिक्षकले अधिकतम नम्बर दिएका छन् ।जीवविज्ञानमा २७ हजार परीक्षार्थीमध्ये एक जनाले पनि लिखितमा ए प्लस ग्रेड ल्याएका छैनन् । तर १९ हजार विद्यार्थीलाई प्रयोगात्मकतर्फ ए प्लस ग्रेड प्वाइन्ट दिइएको छ । विषय र संकायअनुसार २०, २५ र ५० पूर्णांकको प्रयोगात्मक परीक्षा लिने गरिन्छ । कम्प्युटर विज्ञानको लिखितमा १ सय २९ जनाले ए प्लस ल्याएका छन् भने प्रयोगात्मकमा १२ हजार ४ सय ३० जनालाई ग्रेड प्वाइन्ट ए प्लस दिइएको छ । प्रयोगात्मक परीक्षा हुने अधिकांश विषयमा लिखित परीक्षामा थोरै नम्बर ल्याउने विद्यार्थीलाई पनि प्रयोगात्मकमा धेरै नम्बर दिइएको हो । स्वास्थ्य र शिक्षा विषयमा ८ जना विद्यार्थीले मात्रै लिखित परीक्षामा ए प्लस ल्याएका छन् तर २८ हजार ९ सय जनालाई प्रयोगात्मकमा शतप्रतिशत अंक दिइएको छ । जनसंख्या र शिक्षामा ३० हजार विद्यार्थीलाई प्रयोगात्मकमा ए प्लस ग्रेड दिइएको छ तर लिखितमा १४ जनाले मात्रै ए प्लस ल्याएका छन् । उक्त विषयमा २१ हजार विद्यार्थीले डि प्लस भन्दा कम जीपीए ल्याएका छन्, प्रयोगात्मकमा भने ती सबैले सी भन्दा बढी ग्रेड प्राप्त गरेका छन् ।प्रयोगात्मक परीक्षामा सुधारका लागि आगामी वर्ष पनि पहल गर्ने सदस्यसचिव अर्यालले बताए । यसपालि विशेषगरी बाह्य निरीक्षकलाई अभिमुखीकरण गरेका थियौं, उनले भने, आगामी वर्षदेखि परीक्षामा सहभागी हुने सबै पक्षलाई अभिमुखीकरण गरेर सुधार प्रयास गर्छौं । प्रयोगात्मक परीक्षा कसरी सञ्चालन गर्ने भनेर एकरूपता ल्याउन मापदण्ड नै बनाउन जरुरी हुने बोर्डका पदाधिकारीले जनाएका छन् । धरै नम्बर दिनेभन्दा पनि विद्यार्थीको समग्र पक्ष, वर्षभरिको क्रियाकलाप, कक्षा कार्य, प्रयोगात्मक परीक्षाको पूर्वतयारीलाई ख्याल गरेर मात्रै नम्बर दिनुपर्छ, उनले भने ।"
स्कुल आउनै डर,"बुदेपा (सिन्धुपाल्चोक) अविरल वर्षाले तल्लो भूभाग भासिँदै गएको छ । धाँजा फाटेको र पहिरो गएको जमिन हेर्दै कलिला बालबालिका कक्षाकोठामा बस्छन् । थामी जातिको बाहुल्य दुर्गम कर्थली गाउँको बुदेपास्थित सुनकोसी माविमा दिनपिच्छै यस्तो दृश्य देखिन्छ । यहाँका ३ सय बालबालिका यस्तै जोखिम मोल्दै अध्ययन गर्न बाध्य छन् । प्रधानध्यापक कृष्णप्रसाद दंगालका अनुसार बालबालिकाले ढुक्कसँग बसेर पढ्ने अवस्था छैन । भवननजिक करिब एक किमि पहिरो झरेको छ । विद्यालय अन्यत्र सार्न पनि गाह्रो छ, पहिरोको अवस्था हेरेर स्कुल चलाउनुपर्ने अवस्था छ, उनले पहिरो देखाउँदै भने, शिक्षाले बनाउन लागेको भवन निर्माणमा समेत यसैको जोखिमले रोकिन पुगेको छ । विद्यालय आउने गोरेटो पनि पहिरोले बगाउँदा बालबालिका त्रासिद भएको उनले बताए । कक्षा ४ मा अध्ययनरत सन्तोषी थामीले डरले पढाइमा ध्यान दिनै नसकेको सुनाइन् । आउजाउ गर्न मन मरिसक्यो, पढ्नु कसरी, उनले भनिन् । उनीजस्ता यस क्षेत्रका सबै बालबालिकाको ध्यान पहिरोमा छ । दिनहुँको कटानमा विद्यालय पर्दै जाँदा कसैले सहयोग नगरेको उनले गरे ।टाढाबाट आउने बालबालिकालाई बर्खाले बाटो क्षतिग्रस्त बनाएपछि सकस भएको बाह्रबिसे राम्चेका शिक्षक ठाकुरप्रसाद ढकाल बताउँछन् । यहाँ मात्रै घण्टौं हिँडेर आउने बालबालिकालाई ठूलो समस्या छ, उनले भने । विद्यालय निर्माण सुस्त गतिमा हुनाले बनिरहेको भवनमा अध्यापन गराउँदा बालबालिकालाई कठिन भएको उनले बताए । कक्षाभित्र पानीको ताल बस्न थालेपछि राम्रो तरिकाले पढाउनसमेत सकेका छैनौं, उनले भने ।त्रिपुरासुन्दरी गाउँपालिकाको दुर्गम पिस्कर गाउँको मंगलामाई मावि पनि यस्तै समस्यामा छ । पहिरोले तलबाट बगाउँदै लान थालेपछि त्रास बढेको स्थानीयको भनाइ छ । जुगल गाउँपालिकाअन्तर्गत बराम्ची चनौटेमा निर्माणाधीन जिल्लाकै सुविधासम्पन्न पूर्ण आवासीय विद्यालय पहिरोको धरापमा परेको छ । चिनियाँ एड योजनाअन्र्तगत तिब्बती जेनलङ कन्ट्रक्सनले एक अर्ब बराबरको लागतमा चनौटेगाउँस्थित रत्नराज्य मावि भवन बनाइरहेको थियो । ६३ रोपनी जग्गामा बनाइएको विद्यालयको काम पहिरोको जोखिमका कारण बीचैमा रोकिने अवस्था भएको वडाध्यक्ष सनत अधिकारीले बताए । गएको वर्षामा पनि पहिरोले जटिल समस्या ल्याएको थियो, वडाध्यक्ष अधिकारीले भने, सधैंजस्तो यस्तै त्रास सहनुपर्छ, विभिन्न स्थानका विद्यालय जोखिममा छन् । उनले जुगलका धेरै ठाउँमा पहिरोले विद्यालयलाई जोखिममा पारेको र संरक्षणका लागि पहल भइरहेको बताए । जिल्लाको विकटदेखि सीमावर्ती क्षेत्रसम्मका विद्यालयको हालत यस्तै रहेको शिक्षा विकास तथा समन्वय इकाई प्रमुख गौरीशंकर पाण्डे सुनाउँछन् । जताततै झरेको पहिरोले खतरा बढाएको छ, उनले भने, सीमातर्फका विद्यालयमा अझ बढी रहेको देखिन्छ ।"
अदालतमा पावर प्वाइन्ट,"चितवन गोरखा फुजेलका कृष्ण अधिकारीको हत्या मुद्दामा आइतबार चितवन जिल्ला अदालतमा न्यायाधिवक्ता परमेश्वर पराजुलीले नौलो विधिबाट बहस गरेका छन् । जिल्लामै पहिलोपटक प्रयोग गरिएको उक्त विधि प्रस्तोता पराजुलीको पनि पहिलो हो ।बहसमा पेस गर्ने सबै विवरण उनले आफ्नो ल्यापटपमार्फत पावर प्वाइन्टमा प्रोजेक्टरबाट देखाएका थिए । उनले मुद्दाको सन्दर्भमा के के दलील राखे, त्यसको विवरण प्रोजेक्टरमार्फत भित्तामा देखाइयो । न्यायाधीश र बहसमा सहभागी कानुन व्यवसायीलाई हेर्न सुन्न सजिलो भयो ।यो धेरै पुरानो मुद्दा पनि हो । धेरै विवरण बहसमा राख्नुपर्ने हुन्छ । फाइल हेर्दै भन्दा अरूलाई सम्झन गाह्रो हुने भएकाले बहस प्रभावकारी होस् भनेर यो उपाय लगाएको हुँ, पराजुलीले भने । तीन सय स्लाइड रहेको पावर प्वाइन्ट प्रिजेन्टेसन गर्न उनले लगभग सवा दुई घण्टा लगाएका थिए । अदालत र विपक्षमा बहस गर्ने कानुन व्यवसायीको स्वीकृतिमा आफूले पावरप्वाइन्ट प्रविधिको प्रयोग गरेको उनले सुनाए ।न्यायाधिवक्ता पराजुलीले ४ खण्ड बनाएर विवरणलाई बहसमा पेस गरे । घटनाको विवरण र ठहर हुने आधार, अभियोग र प्रतिवादीको भनाइ समेटिएको छ, सरकारी वकिल पराजुलीले भने, यसमा बकपत्र र नजिरहरू समेटिएको थियो । विसं ०६१ जेठ २४ मा अधिकारीको हत्या भएको थियो । घटनालगत्तै उजुरी परे पनि प्रहरीले अनुसन्धान गरेको थिएन । घटनामा माओवादी संलग्न थियो । जनयुद्ध कालको घटनामा अदालतमा मुद्दा चलाउनेबारे माओवादीले विरोध गर्दै आएको थियो । हत्या भएका कृष्णका बाबुआमाले अनशन सुरु गरेर दबाब दिएपछि अनुसन्धान थाल्ने र मुद्दा दर्ता हुने अवस्था आयो । विसं ०७० चैत मसान्तमा अदालतमा मुद्दा दायर भएको हो । त्यसयता आइतबारसम्म २१ पटक पेसी तोकिए पनि फैसला आउन सकेको छैन । यसअघि फागुन १३ मा तय भएको पेसीमा सरकारी वकिलले नै बहस स्थगित गर्ने कि भन्ने राय राखेका थिए । यो मुद्दा गम्भीर प्रकृतिको छ । विवरण धेरै लामा खालका छन् । मैले राम्रोसँग अध्ययन गरेर पावर प्वाइन्टमा नै सबै कुरा देखाउने योजना बनाएको छु । त्यसैले आज स्थगित गर्ने कि त्यो बेला पराजुलीले जिकिर गरेका थिए । तर इजलास बसेर प्रक्रिया अगाडि बढेको थियो ।यो तरिकाबाट हाम्रो अदालतमा पहिलोपटक बहस हुँदै थियो । यसलाई छिटोछरितो र प्रभावकारी बनाउन न्यायाधिवक्ताको प्रस्ताव राम्रो लागेर अदालतले स्वीकृति दियो, जिल्ला अदालतका सूचना अधिकारी केशव पौडेलले भने, विपक्षमा बहस गर्ने कानुन व्यवसायीलाई पनि यस्तो हुँदै छ भनेर बताएका थियौं । उहाँहरूले पनि सहज नै मान्नुभयो । अन्य अदालतमा यस्तो बहस भएको आफ्नो जानकारीमा नरहेको उनले बताए ।"
काठ चिर्ने आरा भेटिनै छाड्यो,"रामेछाप थोरै लगानीले धेरै कमाइ हुन थालेपछि मेसिन प्रयोग गरेर काठ चिर्ने व्यवसाय फस्टाएको छ । रामेछापमा काठ चिर्ने मेसिनको प्रयोग बढदै गएपछि आरा हराउन थालेका छन् । मेसिन आएपछि धेरै सजिलो भयो, हिलेदेवीका प्रकाश लामाले भने, पहिले आरा लगाउने कर्मी हम्मेसी भेटिँदैनथे, भेटे पनि महिनौं पालो कुर्नुपथ्र्याे ।नयाँ प्रविधिको प्रयोगले थोरै समयमा धेरै काठ चिर्न हाते मेसिन जताततै प्रयोगमा छ । सबै गाउँमा भूकम्पपछिको पुनर्निर्माण चलेका बेला निस्केको उक्त हाते काठ चिर्ने मेसिनको प्रयोग बढेको हो । लामाका अनुसार नयाँ मेसिन पेट्रोलबाट चल्छ । काठ ढाल्न बन्चरो चाहिँदैन, त्यसैले ढाल्छ । त्यसैले एकैछिनमा गिँड्छ र सजिलै चिर्छ पनि । मुढा चढाउन धरान बनाउने, ज्यान जोखिममा पारेर धरानमाथि सानो काठको मुढामा बसेर आरा तान्ने काम गर्नुपरेको छैन, गेलुका साजन मगरले भने, सानो काठ चिर्न ठूलो आरा र २ जना मान्छेको आवश्यक पर्दैन, अब एकै जनाले ठूलो मुढा पनि सजिलै चिर्न सक्छ ।हिलेदेवीकै मानबहादुर तामाङका अनुसार, उक्त मेसिन प्रयोग गर्नेले एकै दिन १० हजारभन्दा बढी कमाइ गर्छन् । काठचाहिँ अलि धेरै नास गर्दोरहेछ, ठूलो आरोले १० वटा फलेक निकाल्ने काठ दियो भने हाते मेसिनले ८ वटा जति निकाल्छ, उनले भने । तामाङका अनुसार काम चाँडो हुने भएकाले गाउँघरतिर अझै दैनिक ज्याला या ठेक्कामा काम गर्ने चलन छ । तर काठ चिर्ने हातेमेसिन चलाउनेले क्यूफिटका आधारमा पैसा लिने गर्छन् । हाते मेसिनले धेरै पैसा लिन थालेपछि परम्परादेखि ठूलो आरा चलाउनेले समेत त्यस्तो मेसिन जोडेका छन् । परम्परागत आरालाई यो मेसिनले विस्थापित गरेको छ, यो मेसिन आएपछि धेरै सजिलो भएको छ, वर्षौंदेखि काठ चिर्ने काम गर्दै आएका नागदहका श्याम बुढाथोकी भन्छन् ।"
बाघको आक्रमणले महिलाको मृत्यु,"चितवन बाघको आक्रमणमा सोमबार घाँस काट्न जंगल गएकी एक महिलाको मृत्यु भएको छ । चितवन राष्ट्रिय निकुञ्जअन्तर्गत संयुक्त राप्तीदून मध्यवर्ती सामुदायिक वनमा भरतपुर महानगरपालिका २५ शुक्रनगरकी २५ वर्षीया सुशीला डुम्रे बिहान घाँस काट्न गएकी थिइन् । आक्रमणकारी बाघलाई निकुञ्ज टोलीले नियन्त्रणमा लिई कसरा खोरमा राखेको छ ।बाघले महिलालाई तानेर जंगलतर्फ लगेको खबर स्थानीयले निकुञ्जलाई गरेका थिए । गाउँलेको खबर पाएपछि हाम्रो टोली त्यसतर्फ गएको थियो, निकुञ्ज सूचना अधिकारी नुरेन्द्र अर्यालले भने, महिलाको क्षतविक्षत शरीर कुरेर बसेको अवस्थामा बाघ भेटियो । लगत्तै आठवटा हात्ती जंगल पठाएर बाघ नियन्त्रणमा लिइएको थियो । चितवन निकुञ्जका जंगली जनावरको आक्रमणमा गत आवमा आठ जनाको ज्यान गएको छ ।"
विद्यार्थीको संसदीय अभ्यास,"हेटौंडा माध्यमिक तहमा अध्ययनरत विद्यार्थीले संसदीय पद्धतिको अभ्यास गरेका छन् । तल्लो र माथिल्लो सदनको सत्ता पक्ष र विपक्षीका रूपमा समूह बनाएर उनीहरूले बहस गरेका हुन् । बहस यात्राअन्तर्गत भएको मकवानपुर बहसमा विभिन्न १६ विद्यालयका ३२ विद्यार्थी सहभागी थिए । तीन चरणमा हुने बहसबाट विजयी छनोट गरिएको प्रमुख निर्णायक विनोद खत्रीले जानकारी दिए । वादविवाद प्रतियोगितालाई संसदीय प्रणालीअनुसार सञ्चालन गरेका हौं, उनले भने, संसदीय अभ्यास सिक्ने र बोल्ने सीपको पनि विकास भएको छ । बहसमा सहभागी गराउनुअघि उनीहरूलाई ३ घण्टा अनुशिक्षण दिइएको थियो । कुनै विषयवस्तु दिएर त्यसको पक्ष (सरकार) र विपक्ष (प्रतिपक्ष) का रूपमा बहसकर्ता प्रस्तुत हुने गरेका छन् । नगरस्तरीय बाल क्लब सञ्जाल आयोजना, क्लासिक ग्रुपको प्राविधिक सहयोग, हेटौंडा महानगरपालिकाको आर्थिक सहयोग र जिल्ला बाल क्लब सञ्जालको समन्वयमा उक्त कार्यक्रम भएको हो । बहसमा महेन्द्र किरण मावि प्रथम, प्रगति मावि दोस्रो, बालबोध मावि तेस्रो र जनप्रिय मावि चौथो भए । उत्कृष्ट वक्ताका रूपमा बालबोधकी नवीना गौतम प्रथम, कालिका माविका एञ्जल सत्याल दोस्रो र बालबोधकै ममता अवस्थी तेस्रो भए । विजयीलाई सभामुख सानकुमार श्रेष्ठले पुरस्कार प्रदान गरे ।"
८८ मोबाइल फिर्ता,"हेटौंडा विशेष प्रविधिको माध्यमबाट हराएका मोबाइल फेला पारी प्रहरीले सम्बन्धित व्यक्तिलाई फिर्ता गरेको छ । एक वर्षअघि हराएको मोबाइल हेटौंडा उपमहानगरपालिकाका दिलीपकुमार आलेमगरले आइतबार हात पारे । आलेमगरले मात्र होइन, शर्मिला मोक्तान, अशोक मैनालीलगायत १२ जनाले हराएर आसै मारेको मोबाइल प्रहरीमार्फत फिर्ता पाएका छन् । हराएको उजुरी धेरै आएपछि विशेष प्रविधि प्रयोग गरेर मोबाइल कसले चलाइरहेको छ भन्ने प्रहरीले पत्ता लगाउने गरेको छ । सम्बन्धित व्यक्तिलाई मोबाइल प्रहरीमा बुझाउन आग्रह गर्ने गरेको छ । उनीहरूले नजिकको प्रहरी कार्यालयमा बुझाउन पनि थालेका छन् । अधिकांश मोबाइल चोरेर बिक्री गर्ने गरेका थिए । उक्त मोबाइल तीनचार जनालाई बिक्री गरिसकेको अवस्थामा भेटिएकाले कारबाही जटिल हुने प्रहरी बताउँछन् । जिल्ला प्रहरीले ३ महिना अवधिमा हराएका ८८ मोबाइल फेला पारेर सम्बन्धित धनीलाई बुझाएको छ ।"
बलात्कार आरोपी पक्राउ,धादिङ महिनौंदेखि आफ्नै १५ वर्षीया बहिनी बलात्कार गरेको आरोपमा एक युवालाई प्रहरीले पक्राउ गरेको छ । उनीहरू सौतेनी आमाको लालनपालनमा रहँदै आएका थिए । निरन्तर बलात्कारसँगै यातना दिन थालेपछि स्थानीय एक संस्थामा पीडित आएकी थिइन् । पीडकलाई प्रहरीको जिम्मा लगाइएको छ ।
कवितामा प्रसिद्धिका पहिलो,"हेटौंडा लोककवि गणेशलाल श्रेष्ठको १ सय ७ औं स्मृति दिवसमा आयोजित कविता प्रतियोगितामा प्रसिद्धिका लम्साल पहिलो भएकी छन् । उनले शनिबार १० हजार नगदसहित प्रमाणपत्र हात पारिन् । यस्तै दुर्गाकुमारी पुडासैनी दोस्रो भइन् भने पवन शाक्य तेस्रो भए । प्रिन्सा प्रधान र नवीन मिश्रले सान्त्वना पुरस्कार पाएका छन् । उनीहरूले क्रमश: जनही ५ हजार, ३ हजार र १ हजार ५ सय रुपैयाँसहित प्रमाणपत्र प्रदान गरिएको थियो । नेपाल भाषा: खल: मकवानपुरले गरेको प्रतियोगितामा १७ जनाले प्रतिस्पर्धा गरेका थिए ।"
एकको मृत्यु,भक्तपुर अविरल वर्षाका कारण हनुमन्ते नदीमा आएको बाढीले बगाएर एक जनाको मृत्यु भएको छ । भक्तपुर प्रहरीका अनुसार हनुमन्तेमा आएको बाढीले बगाएर कागेश्वरी मनोहरा नगरपालिका५ थली घर भई चाँगुनारायण२ दुवाकोट बस्ने १७ वर्षीय राजेश श्रेष्ठको मृत्यु भएको हो । भक्तपुर नगरपालिका१ को डा इमामुरा मेमोरियल अस्पतालको दक्षिणतर्फ पर्ने हनुमन्ते खोलामा आएको बाढीले बगाएको श्रेष्ठको शव झाडीमा फेला परेको महानगरीय प्रहरी परिसर भक्तपुरका प्रवक्ता डीएसपी रेवतीरमण पोखरेलले बताए । मृतकको शव पोस्टमार्टमका लागि भक्तपुर अस्पतालमा राखिएको छ ।
ललितपुरमा कार बग्यो,"ललितपुर ललितपुरको महालक्ष्मीस्थान नगरपालिकाको सिद्धिपुर भएर बग्ने गोदावरी खोलामा सोमबार बिहानै कार बग्यो । रातभरको वर्षात्ले खोला बढेका बखत लुभुबाट काठमाडौंतर्फ आउँदै गरेको बा१४च ४७२९ को कार बिहान करिब ६ बजेतिर बगेको हो । कार चालक (धनी) भने सकुशल रहन सफल रहेको स्थानीयले बताए । दिउँसो करिब साढे ३ बजे घटनास्थल पुग्दासम्म कार गोदावरी खोलामै रहेको थियो । सिद्धिपुर बजार बीच बग्ने खोलाको वारि र पारि सयौंका स्थानीय रमिते बनेका थिए । स्थानीय युवा, यातायात व्यवसायी, प्रहरी दिनभर कार निकाल्नका लागि तल्लीन थिए । एक्जाभेटर, क्रेन समेत ल्याइएको थियो । बीचबीचमा वर्षा हुँदा खोला झनै बौरिएपछि कार निकाल्ने काम अझ प्रभावित हुन्थ्यो ।लुभुलगनखेल चल्ने सवारी साधनले साबिकको दूरी छोट्याएका थिए । लुभुबाट चल्ने यातायातका साधन खोला किनारबाटै फर्किने र यता लगनखेलबाट लुभुका लागि छुटेका सवारी सोही खोला नजिकबाटै फर्किए । कार निकाल्ने हरेक जुक्ति निकालिए । अन्तत: पौडिन सक्ने दुई खाइलाग्दा युवालाई छनोट गरियो । कार भएको ठाउँसम्म डोरी लगेर बाँध्ने काम सबैभन्दा जोखिम थियो । नाइलनका लठ्ठाले कार निकाल्ने प्रयास नगरिएको होइन । नाइलनको डोरी चुँडिएपछि थप समस्या बनेको थियो । अन्तमा फलामको साङ्लोले कारलाई बाँधेर खोला किनारसम्म ल्याइयो । त्यो अघिसम्म कारको नम्बर प्लेट ठम्याउन सकिएको थिएन ।खोलाको किनारमा ल्याइएपश्चात् त्यसलाई माथि जमिनमा लिनु कुनै समस्या थिएन । सहज ढंगले कार निकालियो । लाहुरेको छोरोको कार भन्दै स्थानीय सर्वसाधारणले बताइरहेका थिए । बनोट हेर्दा कार पुरानो थिएन । दिउँसोभर डुबानमा परेका कारण बाढी मिसिएको खोलासँगै बगेका ढुंगाहरू ठोक्किँदा भीरबाट खसेर दुर्घटनाग्रस्त बनेको थोत्रो गाडीजस्तै देखिन्थ्यो । कार जमिनमाथि निकाल्दासम्म पौने ४ बजिसकेको थियो । सुगमस्थल मात्र नभई बजारको बीचमै रहेर पनि एउटा सानो कार खोलामा बग्दा निकाल्न पौने १२ घण्टा समय कुर्नुपर्ने तितो यथार्थ सहरिया जीवनको प्रवृत्तिको एउटा उदाहरण रहेको महसुस गरेँ । मानौं, सिद्धिपुर बजारमा जात्रा लागेजस्तै भयो २१ गतेको सोमबार रमितेको भीड देख्दा ।"
पहाड र पहिरो,"पहाडमा पहिरो प्राकृतिक हो । उत्तिकै अप्राकृतिक हो पहिरो बढाउने कारक मानव विकास हो भन्ने बुझ्दाबुझ्दै बुझ पचाउनु । जस्तो जाजरकोट । खलङ्गा ठाँटीबजारमा आइतबार बिहान पहिरोले स्थानीयको घर पुर्दा आठ बालबालिका र एक महिलाको ज्यान गयो । ती बाबुनानीहरू बिहानी गृहकार्य गर्दै गरेका, दूध पिउन लागेका थिए । पहिरोको जोखिम छ भन्ने चर्चा गाउँबजारमा चल्दै आएकै थियो । झरी दर्केकै थियो । बस्ती जोखिममा छ भन्ने जानेपछि सावधानी र होसियारीका लागि सरकारी र जनप्रतिनिधि निकायहरू तात्न सकेनन् । सावधानी र होसियारी त हाम्रो विकास प्रणालीले नै लत्याइदिएको छ । प्रकृतिमा पहिरो गइरहने भए पनि उक्साउने काम हामी आफैँ गरिरहेका छौँ । हाम्रा विकास निर्माण वैज्ञानिक छैनन् । विकासका नाममा हामीलाई सडक चाहिएको छ । जहाँ जान पनि गाडी । भिरालो भूबनोट भएको खलङ्गाका चारैतिरका भीरमा सडक संरचना हाम्रो विकास भिजनकै पहिरो थियो । यो सिजनको पहिरोभन्दा पनि भिजनकै पहिरो ।हाम्रो भूगर्भ संवेदनशील छ, चलायमान । हिमाल बन्ने प्रक्रियाको मध्यभागमा हामी छौं । यसको असर परिरहन्छ । इन्डियन र तिब्बती प्लेटको टक्करले पैदा गर्ने शक्तिबाट चट्टान चिरिने, भासिने, भिरालो बन्ने, पहिरो जाने गर्छ । कुनै वर्ष पानी धेरै पर्यो भने पनि पहिरो जान्छ, भूकम्प गयो भने पनि । पछिल्ला वर्षमा भने हाम्रा क्रियाकलापहरू प्रकृतिले धान्न नसकिने गरी उग्र हुँदै गएका छन् । प्रकृतिको दोहन गर्नु पहिरो उक्साउनु । पहाड खोतल्दा पहिरो रोक्ने उपाय अनिवार्य हुनुपथ्र्यो । जस्तो बीपी राजमार्ग निर्माण गर्दा बायोइन्जिनियरिङ गरियो । त्यसयता अरू सडकले कोतरेका पहाडलाई त्यस्तै जैविक संसाधनले समृद्ध पार्नुपथ्र्यो । पहाडलाई जति क्षति पुर्यायो, उति प्राकृतिक तवरले पूर्ति गर्ने तरिका । पहाडको पैँचो तिर्ने पद्धति । तर संवेदनशील पहाडमाथि विकास भने गैरसंवेदनशील । पहाडभित्र बरु सुरुङहरू सुरक्षित भएका छन् । त्यसमा इन्जिनियरिङ ज्ञान प्रयोग हुन्छ । संसारले पत्याउन गाह्रै हुन्छ होला, नेपालभरि सडक निर्माण गर्ने जिम्मेवार केन्द्रीय निकाय सडक विभागसँग एकजना पनि भूगर्भविद् छैनन् । चाहिएका बेला परामर्शदाता नियुक्त गर्छन् । सडक संरचना गर्नुअघि भूगर्भको अध्ययन अनुसन्धान जरुरी हुन्छ भन्ने ठानिएको छैन । विकास निर्माणसम्बन्धी राज्यको नीति नभएकै कारण कहाँ बस्ती बसाउने, कहाँ खेतीपाती गर्ने, वनजंगल जोगाउने, कहाँ कस्तो भूउपयोग गर्ने भिजन छैन । डोजर ड्राइभर आफैं इन्जिनियर भएपछि पहिरो त जान्छ नै । भौगर्भिक अध्ययनै नगरी निर्माण गरिएका सडकहरू सम्झियौँ भने चित्र प्रस्ट हुन्छ, जस्तो सुर्खेतकोहलपुर । पहिरो गएको गयै । विकासका नाउँमा पछिल्लो समय गाउँघर, बस्तीतिर डोजर उक्लिएका छन् । बिनायोजना, बिनाप्राविधिक, बिनावातावरणीय प्रभाव अध्ययन । यही रवैया रहे पहाडका खलंगा, भीरपाखा, गाउँबस्ती योभन्दा डरलाग्दा पहिरोको साक्षी हुन पुग्नेछन् ।केन्द्रले जे गर्यो, स्थानीय सरकारले त्यही सिके । आफूखुसी विकास निर्माण । स्थानीय पदाधिकारीले डोजर खरिद गर्ने, नभए भाडामा लिने गरेका छन् । विस्तृत अध्ययन नगरी सडक खन्ने । विकास देखाउने । स्थानीय सरकारहरूले केन्द्रको मुख ताक्ने होइन भने उसका गल्तीहरू पनि पछ्याउने होइन । ज्ञानविज्ञान प्रयोग गर्ने आधारभूत चरित्र अपनाउनसके केन्द्रसँग प्राविधिक सहायता भने खोज्ने हो । स्थानीय सरकारहरू स्थानीय जनतासँग नजिक रहने हुनाले जनतालाई मारमा पार्ने विकास होइन, जनतालाई केन्द्रमा राख्ने प्रविधि प्रयोगबारे आकर्षित हुनुपर्छ । पहाडमा जथाभावी बनेका सडक मात्र सर्भे गर्यौँ भने पनि भविष्यका लागि हामीले थापेका पहिरोरूपी एम्बुसहरू देख्नेछौँ ।"
दलितको डफली,"तत्कालीन कोअर्डिनेसन केन्द्र (कोके) ले सामन्ती शासन समाप्त पार्न २०२८ सालमा झापामा शोषक सामन्त सफाया अभियान चलायो । त्यही अभियोगमा केपी ओली, राधाकृष्ण मैनाली, सीपी मैनाली, मोहनचन्द्र अधिकारी लगायत जेल परे । ती नेतामध्ये कोही प्रधानमन्त्री, मन्त्री भए, कोही पार्टीको उपल्लो तहमा पुगे । त्यही झापा विद्रोहमा ज्यानकै जोखिम मोलेर अघिल्लो पङ्क्तिमा लड्दा पानबहादुर विश्वकर्मा पनि पक्राउ परे । निर्मम यातना खपेर १६ वर्षसम्म जेल बसेका उनी कुन बालुवामा बिलाए, थाहा छैन । संकटका बेला सबैले दलितलाई सम्झन्छन् । यो पृथ्वीनारायण शाहकै पालादेखिको चलन हो । दरबारले पञ्चायती व्यवस्थामा हीरालाल विश्वकर्मा लगायत धेरैलाई प्रयोग गर्यो । दलगत राजनीतिमा पार्टीहरूबाट दलित नेताकार्यकर्ताको बौद्धिक तथा भौतिक क्षमताको प्रचुर दोहन भइरहेकै छ । दलितलाई महत्त्वपूर्ण स्थानमा स्थापित गर्ने कार्य भने प्राय: उधारोमै थन्किन्छ ।शिवहरि पौडेल निर्देशित टेलिशृङ्खला ब्रेकफेलको गीत छ वाक्कदिक्क पारे यिनले, सबै ठिक्क पारे, माथिमाथि लान्छु भन्दै तलतल झारे । नेपाली राजनीतिमा दलित समुदायको अवस्था ठिक यस्तै छ । नेपाली कांग्रेसको स्थापनाकालमै डीबी परियार महामन्त्री थिए । त्यसपछि कांग्रेसको त्यो तहमा कोही दलित पुग्न सकेनन् । तत्कालीन नेकपा (मशाल) का महासचिव पुष्पकमल दाहाल (त्यतिबेला विश्वास), नेकपा चौम प्रमुख निर्मल लामा रामसिंह र सर्वहारावादी श्रमिक सङ्गठन अध्यक्ष रूपलाल विश्वकर्मा मानसिंह नेतृत्वको सर्वहारा श्रमिक संगठन लगायतबीच एकता भएर २०४८ मा नेकपा एकता केन्द्र बनेको थियो । रूपलालपछि कुनै दलित पार्टी नेतृत्वमा पुग्नसकेका छैनन् । परिकल्पना गर्ने अवस्था पनि छैन । राष्ट्रिय राजनीतिको प्रत्येक घुम्ती पार गर्दा विभिन्न विभीषिकामा दलित नेताकार्यकर्ताले भूमिका निर्वाह गरेका थिए । अहिले पनि दलित समुदायका सचेत नागरिक जनताको मुक्ति र राष्ट्रको समृद्धिका लागि आफूलाई उत्सर्ग गर्न उत्तिकै तयार छन् । तर उनीहरूको स्थिति कतै तुरूपको रूपमा मिलाइएको अवस्था बाहेक चाहिँदाको श्रीखण्ड, नचाहिँदाको खुर्पाको बिँड भएको छ । दलित यो देशको ऐतिहासिक उत्पीडित वर्ग हो । राष्ट्रिय राजनीतिमा सक्रिय हुनु ती समुदायका नेताकार्यकर्ताको नैसर्गिक अधिकार हो । कर्तव्य हो । उनीहरू निजी रहर वा कसैको कर तथा परिघटनाको डर अथवा निजी पुलिन्दा प्राप्तिका लालसाले राजनीतिको रक्षाकवज बन्न सङ्घर्षको मैदानमा होमिएका होइनन् । सिद्धान्तप्रति निष्ठा, पार्टीप्रति आस्था, सामाजिक मुक्तिप्रति आत्मविश्वास र अग्रगामी परिवर्तनप्रतिको जिम्मेवारीबोध भएकाले उनीहरूले मृत्यु वा मुक्तिको बाटो रोजेका हुन् । राष्ट्रिय स्वाधीनता, सामाजिक न्याय, जातीय समानता र समृद्ध नेपाल आम सरोकारको मुख्य विषय हो । यस सन्दर्भमा अन्य नेताकार्यकर्ताको जति समर्पण रह्यो, दलितहरूको बलिदान र उत्सर्ग त्योभन्दा कम छैन । दलित मुक्तिको मुद्दालाई केन्द्रमा राखेर पार्टीभित्र अन्तरसङ्घर्ष चलाएकाले, दलगत व्यवस्थामा कुनै लबीको लिगेसी नभएकाले र पार्टीको हितलाई केन्द्रमा राखेर सैद्धान्तिक रूपमा सादगी भएकाले कुनै समुदायलाई केही न केही निहुँमा लत्याउनु मनासिब होइन । यस्तो हेलचेक्र्याइँले राष्ट्रको पुन:संरचनामा बल पुग्ने छैन । स्वस्थानी व्रतकथामा भनिएको छ आफू अपमानित भएको झोँकमा शिवजीले (लट्टाबाट वीरभद्र पैदा गरी पठाएर) ससुरा दक्ष प्रजापतिको शिर गिँडेर अग्निमा होमिदिए । पिताको मृत्युबाट शोक विह्वल भएकी पत्नी पार्वतीको आग्रहमा शिवले फेरि दया गरेर राजा दक्ष प्रजापतिको शरीरमा बोकाको टाउको जोडेर पुनर्जीवन दिए । त्यस्तै आज एउटै कासन एउटै कसम खाएर संघर्षमा डटेका लालयात्रीहरू कसैलाई परजीवीको मुन्टो गाँसेर टाउकाको बक्सिस दिने, कसैलाई गणेशको जसरी नाकमाथि नाक थपिदिएर सेलिब्रेटी बनाउने कार्य भएका छन् । दलित कार्यकर्ताचाहिँ उही ब्रेकफेलको गीतजस्तै तलको तलै । दलितका मुद्दा झनै चोटिला र पेचिला भएर आएका छन् । घिनलाग्दो तवरमा जातीय घटना देखापरिरहेका छन् । दलित अधिकारकर्मीहरू त्यतिबेला चुप लागेर बस्नु ठिक हुन्छ, जतिबेलासम्म समाजभित्र जातीय कारणले आम दलितलाई मानसिक वा शारीरिक रूपमा घात हुने कार्य बन्द हुन्छ । जातीय छुवाछूतका समस्या हेर्दा सरल होला, भोग्दा कहालीलाग्दो हुन्छ । अब दलितहरूले वैराग्यताको दुन्दुभी बजाउने होइन । भित्री र बाहिरी संघर्ष घनिभूत पार्नुको विकल्प छैन । हेर्दा देखिने छाम्दा छेकिने ऐनाका रूपमा आएको नेपालको संविधानको दलितको हक सम्बन्धी धाराहरूलाई कार्यान्वयन गर्नमात्र पनि त्यसलाई सनासोले जसरी समातेर बटार्दै तान्नुपर्ने हुन्छ । विगतमा पटकपटक राज्य र पार्टी नेतृत्वसँग दलितबारे भएका अनुबन्धलाई समेत एकएक लागू गर्न जरुरी छ । राजनीतिमा जीवन समर्पण गरेका दलित नेताहरूले पनि आफ्नोमात्र छाक टार्ने कल्पनाले पछि लाग्ने मार्ग छाड्नुपर्छ र बृहत समुदायको मर्मप्रति सम्वेदनशील हुनुपर्छ । पहाड पर्वतमा बाटो नखुल्दाका बखत दलित अगुवाहरूले दुहुना भैंसी, हलगोरु बेचेर हप्तौंको बाटो पैदल हिँडेर केन्द्रीय कार्यक्रममा सहभागी भएर सङ्गठन धानेका थिए । वर्ग संघर्षको ज्वालामुखीका लावासँग कावा खेल्दै होमिएका बेला खाने र ख्वाउने आधार धेरैले गुमाए । कतिको ज्यानै गयो । सरकार र संसद्मा रहेका, राजनीतिक पार्टीको जिम्मेवार पदमा रहेका कसैले पनि यो विगतलाई बिर्सन हुँदैन । राणाकालदेखि आजपर्यन्त जुनसुकै व्यवस्थाको सरकार हँुदा पनि दलित समुदायले आफ्नो अधिकार प्राप्तिका लागि प्रतिपक्षमै रहेर लड्नुपर्यो । यो समुदाय पूर्ण हकअधिकार सम्पन्न नभएसम्म जुनसुकै पार्टीको सरकार भए पनि राज्यसँग प्रतिपक्षकै रूपमा संघर्ष जारी राख्नुपर्छ ।देशले अग्रगामी परिवर्तनको नयाँ अभ्यास सुरु गर्दैछ । सङ्घीयताको मान्यता अनुसार केन्द्र एवं प्रदेश सरकार बनेका छन् । तिनले राष्ट्र निर्माणका मूल आधार तयार पार्दैछन् । मुलुकको समग्र विकासका निम्ति उद्योग, वाणिज्य, जलविद्युत, कृषि, शिक्षा, स्वास्थ्य, रोजगारी, कूटनीतिक नियोग, संवैधानिक आयोग आदिको पुन:संरचना हुँदैछ । यी समग्र निकाय, क्षेत्र र तहमा दलित समुदायको समानुपातिक सहभागिताको हक लाग्छ । तर त्यति सजिलै दलितका लागि संविधानसम्मत प्रतिनिधित्व गराउने देखिँदैन । संविधान र कानुनले तोकेको अधिकार प्राप्तिका लागि दलित समुदायको सशक्त हस्तक्षेपकारी भूमिका चाहिएको छ । त्यसका लागि सम्पूर्ण दलित समुदायको सचेत एकता र अनवरत संघर्षले बल दिनुपर्छ । त्यसैले गहन परामर्श गरी उपयुक्त कार्ययोजना बनाएर बढ्नुपर्छ । सृष्टिका सूत्रधार दलित समुदायलाई जिम्मेवार तहबाट छक्याउने खेल अन्त्य गराउनैपर्छ । बराली दलित अधिकारकर्मी हुन् ।"
चुनौती पनि अवसर पनि,"वर्षायामसँंगै राजधानीमा फोहोरमैलाको समस्या भयावह बन्ने गरेको छ । बितेका वर्ष पनि समस्या आएकै हो । तर त्यसलाई हामीले चटक्कै बिर्सिदियौं । फेरि पनि समस्या आएको छ । सिसडोल अरू ज्यादा फोहोरको खपत गर्न नसक्ने भएको छ । विकल्पको रूपमा रहेको बन्चरे डाँडालाई तयार पार्न वर्षौं कुर्नुपर्ने भयो । अब फोहोर व्यवस्थापन कसरी गर्ने त ? प्रश्नहरू छरपस्ट छन् । थोरैमात्र इच्छाशक्ति प्रदर्शन गर्ने हो भने राजधानीको फोहोरलाई ७० प्रतिशतसम्म न्यूनीकरण गर्न सकिन्छ, त्यो पनि घरमै । १ प्लास्टिक प्रयोग वर्जित गर्ने : प्लास्टिक बालेको धुवाँ स्वास्थ्यका लागि हानिकारक हुन्छ । प्लास्टिकलाई भित्र्याउनु भनेको मन्दविष भित्र्याउनु हो । यो हेक्का सबैलाई हुनुपर्यो । आफ्नो स्वास्थ्य, नगर सफाइ र भावी सन्ततिका लागि प्लास्टिक प्रयोग गर्दिन भन्ने अठोट लिने हो भने फोहोर उत्सर्जनमा कमी आउने निश्चित छ । २ कुहिने फोहोर व्यवस्थापन : कुहिने फोहोर सबैभन्दा जटिल समस्या बनेको छ । घरमा कुहिने र नकुहिने फोहोर छुट्याउने र कुहिनेलाई एउटा भाँडोमा राखेर मल बनाउने हो भने नकुहिने फोहोरले समस्या खडा गर्दैन । जग्गा हुनेले आफ्नै जग्गामा खाडल बनाएर र जग्गा नहुनेले कुनै भाँडोमा राखेर कुहिने फोहोरबाट मल बनाउन सकिन्छ । नगन्हाउने र झिंगा, भुसुना नलाग्ने बनाउन बजारमा खरिद गर्न पाइने सीएम झोलको प्रयोग गर्न सकिन्छ । यस्तो मललाई करेसाबारी, कौशी खेतीमा प्रयोग गर्न सकिन्छ । खेतीमा प्रयोग हुन नसक्ने अवस्थामा मल बेच्नसमेत सकिन्छ । यस्तो मलबाट अर्गानिक उत्पादन गरेर बजारको विषादीयुक्त तरकारीबाट मुक्ति पाउन सकिन्छ । ३ फोहोरको संस्थागत व्यवस्थापन : यत्रतत्र फालिएका कुहिने फोहोरलाई एकत्रित गर्दै संस्थागत या व्यक्तिगत रूपमै गँड्यौला खेती गर्न सकिन्छ । फोहोरजति गँड्यौलाले खाइदिन्छ र अन्तिम निष्कासनका रूपमा कम्पोष्ट मल बन्छ । एक केजी गँड्यौलाले एक दिनमा एक केजी नै फोहोर खाइदिन्छ । जान्नेलाई श्रीखण्ड, नजान्नेलाई खुर्पाको बिँड भनेजस्तै फोहोर अवसर हो, चुनौती होइन । फोहोरभित्र जकडिएको अर्थको राजनीतिले यसलाई भयावह बनाइरहेको छ । फोहोर समस्या होइन, समस्या फोहोरभित्र छुपेको अदृश्य अर्थको राजनीतिमा छ । उत्तम पुडासैनी जोरपाटी, काठमाडौं"
भालेपनको ज्यादती,"कोसेलीमा सावित्री गौतमको आवाजमा बहकिएको बहस लेख पढेँ । उनको कलम खरो र तिखो रूपमा प्रस्तुत भएको छ । आवाजमा बहकिएको बहसमा अत्यन्त संवेदनशील र गम्भीर विषय उठाइएको छ । मिडिया, फेसबुक, लेखरचनामा पत्रकारको काँडा बिझाइ, ठाडो र तल्लो स्तरको प्रतिक्रिया विषयमा सत्यलाई टेकेर प्रत्युत्तर दिइएको छ । समग्रमा बलात्कार हृदयविदारक भएकाले उपहास र मजाकको विषय नबनाइयोस् भन्ने आशय उनको छ । समस्याको जरो पहिल्याएर त्यसलाई छिनाल्नु वेश हुन्छ । यसका लागि आत्मबल कमजोर नबनाईकन बढ्न सक्नुपर्छ । समाजमा हुने कुनै पनि घटना नितान्त पुरुष र महिलाको हो भनेर छुट्याउने गर्नु हुँदैन । महिलाका विषयमा नारी वा पुरुष जसका लेखरचना भए पनि तिनको वास्तविक अर्थ नबुझी आलाप गर्ने नारी वा पुरुष दुबै दोषी छन् । आजका चेतनशील नारीहरू हावाको भरमा गफिने क्रममा आफ्नो शरीर नग्न भएकै थाहा नपाउनेलाई बहकिएको बहस लेख चोटिलो छ । पुरुष जसमा हिंस्रक चिन्तन, विचार, सोच र भालेपन छ, आदिम पाशविक प्रवृत्ति छ, मैले जे गरे पनि हुन्छ भन्ने भावना छ, तिनले नारी सिर्जना, निर्माण, ममता, मायाप्रेम र वात्सल्यका प्रतिमूर्ति हुन् भनी बुझ्दैनन् । ती छन् र हाम्रो अस्तित्व छ भन्ने बुझ्नुपर्छ । बालिका, अबला, अशक्तमात्र होइन, आफूले जीवनसाथी रोजेर, बाजा बजाएर उत्सव गर्दै घर ल्याइएकी पत्नीको सम्मान गर्नसके मात्र पति सम्मानित हुनसक्छ । उनी भोग्याकी साधन र दासी होइनन् भन्ने बुझ्नुपर्छ । गोपाल अधिकारीनेपालगन्जबहकिएको बहसमार्फत निस्केको आवाज प्रशंसनीय छ । अब यो बहसबाट फुर्कनुचाहिँ हुँदैन । समाजमा रजगज गरेर बसेका विकृतिविरुद्ध सशक्त आवाज उठाउनेहरू कम छन् । अलिअलि भएकाहरू पनि केही समयमै थाकेर चुर हुन्छन् । सावित्रीजी, तपार्इं नथाक्नुस्, निरन्तर प्रवाहित भइरहनुस् । साउनको हरियो रंग, शिवलिंगलाई अँगालो हाल्ने संस्कृतिले अहिलेसम्म हामीलाई के दियो ? हामीले के पायौं ? यी र यस्तै असंख्य विकृतिको सशक्त रूपमा पर्दाफास हुँदै जानुपर्छ । भीमेन्द्रबहादुर कार्कीविराटनगर"
निर्वाह भत्ताको सट्टा रोजगारी,"बेरोजगारलाई निर्वाह भत्ता शीर्षकमा प्रकाशित समाचारले दैनिक रोजगारीका लागि विदेश जाने तथा बेरोजगार भएर सडकमा भौँतारिने युवकयुवतीलाई राहत सञ्चार गराएको छ । वर्षमा १२० दिन कुनै प्रकारको आय आर्जन नहुने १८६० वर्षका बेरोजगारलाई उपलब्ध गराइने निर्वाह भत्ताको कानुन लागू हुनु सकारात्मक मान्नुपर्छ । विगतमा पनि युवालाई स्वरोजगार बनाउन युवा स्वरोजगार कार्यक्रम ल्याइएको थियो । बिना धितो बैंकबाट कर्जा दिने र व्यवसाय सञ्चालन गरी युवालाई आत्मनिर्भर बनाउने पवित्र उद्देश्य भए पनि सत्तारुढ दलका कार्यकर्ताले मात्र अवसर पाए । कार्यक्रम बीचैमा असफल भएर त्यस्तो कर्जा फिर्ता हुनसकेको छैन । सरकारले यस्ता लोकप्रिय कार्यक्रम घोषणा गर्ने र कार्यान्वयन पक्ष फितलो हुने तथा प्रभावकारी अनुगमन नहुने कारणले असफल हुने तितो अनुभवबाट पाठ सिक्नुपर्छ । अनि मात्रै कार्यान्वयन उपलब्धिमूलक हुनेछ । नत्र उही हात्ती आयो, हात्ती आयो फुस्सा भनेझैँ हो । नेपाल जस्तो विकासन्मुख देशमा बेरोजगारलाई निर्वाह भत्ता दिनुभन्दा सीप दिएर काममा लगाउनसके समृद्धिको बाटो पहिल्याउन सहज हुन्छ । पर्यटन, कृषि तथा पशुपालन व्यवसायबाट राम्रो आम्दानी गर्ने र जीविकोपार्जन गर्नसक्ने प्रचुर सम्भावना हुँदाहुँदै पनि १८ वर्ष पुग्दानपुग्दै माध्यमिक तहको पढाइ छाडेर छोराछोरीलाई खाडीको रोजगारमा जबर्जस्त पठाउन हामी अभिभावक उद्यत छौं । अलिक पढेलेखेका युवकयुवती अमेरिका, अस्ट्रेलिया, क्यानाडा र जापानजस्ता विकसित मुलुकमा गएर ऐसआरामको जिन्दगी बिताउने रंगिन सपना देख्छन् । वर्षौंसम्म सबै काम छाडेर ती देशका दूतावास धाउँदै जीवनका ऊर्जावान समय खेर फालिरहेका छन् । देशमै बसेर काम गर्ने मानसिकता विकास नभएकाले मुलुकले यो दुर्दशा भोग्दै आएको हो । तसर्थ राज्यले निर्वाह भत्ताको सट्टा देशमै रोजगारीको सिर्जना गरी युवा जनशक्ति रोक्न सक्नुपर्छ । यज्ञराज न्यौपाने पेप्सिकोला, काठमाडौं"
अनुभवजन्य खुराक,"साउन २० गते प्रकाशित वरिष्ठ पत्रकार भैरव रिसालको राणाशासन ढाल्ने बन्चरो आलेख पठनीय लाग्यो । किनभने उक्त आलेखले राणाकालीन शासन व्यवस्था कसरी चलेको थियो, त्यतिबेलाको शैक्षिक, सांस्कृतिक तथा आर्थिक विकास कस्तो थियो भन्ने चित्रलाई प्रस्तुत गरेको पाइयो । रिसालको स्पष्टवादिता, वाक्पटुता, साहित्यिक र पत्रकारिता क्षेत्रको निरन्तरताका कारण पनि उनको लेखनीले धेरै अनुभवजन्य खुराक दिन सक्छ । सन् १९२८ सम्म आधारभूत शिक्षाको फलामे ढोकाको रूपमा चिनिने प्रवेशिका (म्याट्रिकुलेसन) परीक्षा दिन भारतको पटनासम्म पुग्नुपर्ने रहेछ । उच्चशिक्षा अध्ययनका लागि सन् १९७६ मा स्थापित पहिलो शिक्षण संस्था त्रिचन्द्र कलेजको सम्बन्धन भारतको पटना विश्वविद्यालयबाट लिनुपरेछ । कलेजमा नेपाली विषय अध्ययनअध्यापनका लागि नेपाली किताबको थुप्रो देखाउनुपरेको र त्यसका लागि गरिएको प्रयास चाखलाग्दो रहेछ । एउटै कलेज र बैंक नभएको नेपालको अवस्था, भवन निर्माणमा सिमेन्टको प्रयोगमा बन्देजजस्ता संस्कृति र परम्पराबारे यथार्थ इतिहासमार्फत जानकारी लिन आलेख उपयोगी भयो । गंगाराज अर्यालपाणिनी८, पाली, अर्घाखाँची"
जोशीको बिलौना,"सर्वोच्च अदालतका न्यायाधीश दीपकराज जोशीले १५ दिन बिदा बस्ने जनाएका छन् । अरूलाई न्याय दिने न्यायाधीशको बिलौना मनपरेन । हुन त उनले चन्द्र, सूर्य र सत्यलाई लुकाउन सकिँदैन भन्दै सत्य एकदिन उल्लेख गर्नेछन् । आफूमाथि अन्याय भएकाले त्यसको निष्पक्ष छानबिन गर्नसमेत सरकारसँग आग्रह गरेका छन् । संसदीय समीतिले उनको शैक्षिक प्रमाणपत्रको जाँच सम्बन्धित निकायबाट गराउनुपथ्र्यो । तर त्यसतर्फ ध्यान गएको देखिँदैन । यसरी सुनुवाइ गरियो भने त मुलुकको एउटा काम पनि सम्पन्न हुने छैन । जोशीले अब बाहिरिनै उचित हुन्छ । चुप रहेनन् भने महाभियोग समेतको कुरा संसदीय समितिले गरेको छ । किन यस मुद्दालाई तन्काइराख्ने ? डा शिवशंकर यादव छपकैया, वीरगन्ज संसदीय सुनुवाइपछि अयोग्य ठहरिएका तत्कालीन कामु प्रधानन्यायाधीश जोशीले समितिले बिना आधार, बिना प्रमाण निचोडमा पुगेसँंगै आफू अन्यायमा परेकोले सरकारलाई आफूमाथि लगाइएका आरोप पुष्टि गर्न माग गरेका छन् । सरकार जोशीप्रति पूर्वाग्रही भएकै हो त ? यदि संसदीय सुनुवाइ समितिमा त्यस्तो भएको हो भने देशका लागि यो कदम दुर्भाग्य सावित हुनेछ । जोशी बिदामा बसेका छन् । अब सरकारले पनि अर्को प्रधानन्यायाधीश नियुक्तिसँगै जोशीले संसदीय सुनुवाइप्रति लगाएका आरोपको स्पष्टीकरण आम जनतालाई दिनुपर्छ । यो अहिलेको घटनाले सरकार र अदालत दुवैलाई शंका गर्नुपर्ने ठाउँ दिएको छ । सरकारको दायित्व एउटा अयोग्य ठहराइएका व्यक्तिले पुन: सरकारप्रति गरेका मागको पूर्णरूपले जिम्मेवारी लिँदै निराकरण गर्नुपर्ने हुन्छ । भविष्यमा अयोग्य ठहराइएका व्यक्तिले सरकारले गरेको कामप्रति असन्तुष्टि व्यक्त गर्दै सरकारका कामप्रति चुनौती दिने ठाउँ नहोस् । रामकृष्ण बराल जोरपाटी२, काठमाडौं"
शुक्लपक्ष अघि कि कृष्णपक्ष,"केही समययता औंसी अगाडि हो कि पूर्णिमा भन्ने विषयमा चर्चा चल्न थालेको छ । सबैजसो पात्रोमा गतेभन्दा तिथिलाई प्रमुखता दिइएको हुन्छ । शक संवत्मा चैत शुक्लपक्षबाट वत्सारम्भ अर्थात् नयाँ संवत् सुरु हुन्छ । तर विक्रम संवत्मा वैशाख १ गतेबाट नयाँ साल सुरु हुन्छ । वर्ष, महिना, गते, घण्टा, मिनेट सबै सूर्यले बनाउने हुँदा ज्योतिषशास्त्रमा तिथिलाई महत्त्व दिइँदैन । उता कर्मकाण्डमा श्राद्ध, बरखीलगायत शौचाशौचसम्बन्धी कार्य तिथिमा गरिने हुँदा पात्राहरूमा तिथिलाई प्रमुखता दिइएको पाइन्छ । बीसौं शताब्दीका भारतीय गणितज्ञ पं सुरेन्द्रराज द्विवेदीका मतमा तिथि भनेको अदृश्य र ग्रहहरूको गति दृश्य भएकाले सबै कार्य दिनका आधारमा गर्नुपर्छ भनेका छन् । हिन्दु समाजका एकमात्र खगोलविद् बराहाचार्य हुन् वा महागणक भाष्कराचार्यले पनि ग्रहको गतिलाई प्राथमिकता दिएकाले तिथिको खासै महत्त्व देखिंँदैन । ज्योतिषशास्त्रमा कुनै व्यक्तिको वर्ष प्रवेशकाल त्यतिबेला हुन्छ, जतिबेला जन्मकालीन स्पष्ट सूर्यको राशि, अंशा, कला, विकला पार गर्छ । फारसीचाहिँ तिथिलाई सर्वोपरि मान्छन् । हामीकहाँ पनि तिथिबाट गरिने संस्कार वैदिक नभएर मुस्लिम संस्कृतिबाट विकास भएर आएको देखिन्छ । जस्तो महिलाले गहना लगाएर हिँड्ने अथवा लोग्नेको घर गएर गृहिणी हुने परम्परा मुस्लिम संस्कृतिकै अवशेष हो । वैदिक परम्परामा त स्वयंवर अर्थात् महिलाले मनपराएर पति बनाउने र आफ्नो घर लैजाने हो । हामीले शिव, पार्वतीको कथा पढ्दा पनि त्यही कुरा पाउँछौं । उत्तर वैदिककालबाट भने यो परम्परा हरायो । यस प्रकार तिथिबाट गरिने कर्ममा वैज्ञानिक आधार देखिँदैन । एक चन्द्र वर्षमा ३५४ तिथि मात्र हुन्छन्, त्यस्तै १ नक्षत्र वर्षमा ३२४ दिनमात्र हुन्छन् । तर सौर वर्षमा ३६५ दिन ६ घन्टा २२ कला ३५ विकला हुन्छ । हरेक वर्ष तिथिका आधारमा गरिने कर्म ११ दिनअघि आउँछ भने हरेक ४ वर्षमा १२ दिनअघि आउँछ । यसर्थ ज्योतिषशास्त्रले तिथिबाट गरिने कर्मलाई अवैज्ञानिक मानेको हो । अब औंसी र पूर्णिमाकै कुरा हेरौं । पात्राहरूमा पूर्णिमालाई १५ र औंसीलाई ३० को संज्ञा दिइएको छ । यसरी हेर्दा औंसीभन्दा पूर्णिमा पहिले आयो । तर पात्रामा लेख्दाचाहिँ पहिले कृष्णपक्ष र त्यसपछि शुक्लपक्ष लेखिने गरियो । कि औंसीलाई १५ र पूर्णिमालाई ३० संकेत गरिएको भए यस्तो लेखाइ ठिक ठहथ्र्यो । गएको साउन ११ गते राति खग्रास चन्द्रग्रहण लाग्यो । तर पात्रामा चाहिँ आषाढ शुक्ल पूर्णिमा छ । तिथिले असार छ, दिनले साउन छ, अनि कर्कट रेखामा सूर्य र राहु छन् र मकर रेखामा चन्द्रमा १८० डिग्रीमा सूर्य र चन्द्रमा परेका छन्, तर तिथिले त असार परेको छ । असार भनेको मिथुन राशि हो, सूर्य कर्कट रेखामा छ भने कसरी असारमा ग्रहण हुन्छ ? मेरो विचारमा साउन ११ गते श्रावण शुक्ल पूर्णिमा हो र त्यसको भोलिपल्ट श्रावण कृष्ण प्रतिपदा सुरु भयो । अर्को लठिभद्र कुरा के छ भने साउन ७ गते सिंह सायनार्क सुरु भैसक्यो । तिथिबाट साउन ११ मा असार छ, सायन सूर्य भने भाद्रको छ । यस्तो त्रुटि सच्याउने काम पञ्चाङ्ग निर्णायक समितिको हुनुपर्ने हो, तर पात्रामा सधैं यही गाईजात्रा मात्र भेटिन्छ । ज्यो रत्ननिधि रेग्मीकाठमाडौं"
बैंकको ठग्ने काइदा,"केही बैंक र दूरसञ्चार कम्पनीले पुस मार्केटिङका नाममा सेवाग्राहीलाई ठग्ने नयाँ काइदा ल्याएका छन् । उनीहरूले म्यासेज पठाउँछन्, जसमा भनिएको हुन्छ यति दिनभित्रमा तपार्इंले यो सेवा चाहिँदैन भन्ने म्यासेज पठाउनुभएन भने तपार्इंको खाताबाट यति रकम कट्टा गरिनेछ । पैसा र समय खर्च गरी म यो सेवा लिन्नँ भन्नुपर्ने यो कस्तो व्यवस्था हो ? म्यासेज गर्न बिर्से के हुने ? सम्बन्धित नियमन निकायको यसमा ध्यान जाओस् । सञ्जीव पौड्यालमेचीनगर२, झापा"
जीवनको रङ कस्तो कमरेड ?,"सर्वप्रथम तीनवटा घटना सुनाउँछु । पहिलो, गतसाता ठमेलको रात्रिकालीन जीवनसँंग साक्षात्कार गरियो । त्यो मेरो पहिलो अनुभव थियो । एक मित्रको प्रस्तावमा हामी राति ११ बजेतिर त्यहाँ पुग्यौं । स्वाभावत: वातावरण रंगीन थियो । संगीत, नृत्य, प्रेम, यौन र उमंगले ठमेल उत्सवमय थियो । मान्छेहरू संकेतमा कुरा गर्थे । साना किशोरकिशोरीदेखि मस्त युवायुवती र तेस्रो लिंगीहरूको जात्रा थियो । ठिक त्यही उन्मुक्त हाँसो र स्वतन्त्र भागदौड बीचमा मनै हल्लाउने एउटा दृश्य देखापर्यो । सञ्चय कोष भवनको पेटीमा एउटी कृषकाया युवती आफ्नो दुई वर्ष जतिको बच्चासँंग सुतिरहेकी थिइ । भोको पेट, मैलो लुगा, अर्धनग्न शरीर, कार्टुनको ओछ्यान र इँट्टाको शिरानी । सिमसिम पानी परिरहेको थियो र बाछिटाले आधा शरीर भिजेको थियो । त्यो दृश्यले मनमा अनेक प्रश्न सिर्जना गर्यो । भाग्य लेख्ने मसी किन यति धेरै निष्ठुरी ? साथीले बतायो काठमाडौंमा सयौं आमा यसरी नै सडकपेटीमा सुत्छन् । हजारांै बच्चा खुल्ला आकाशमा निदाउँछन् । एउटा सभ्य र समाजवादी राज्यका लागि योभन्दा शरमलाग्दो कुरा के हुन्छ ? दोस्रो घटना, गौशालाबाट पशुपतिनाथ मन्दिर जाँदै गर्दा एउटी आमासँग भेट भयो । ६५ वर्ष जतिकी देखिने ती आमाका आँखामा भर्खर थामिएका आँसुका डोबहरू प्रस्ट थिए । उनको छेउमा आधा खुट्टा कुहिएर झर्न लागेको ४० वर्ष जतिको पुरुष थियो । असाध्यै पीडामा भएकाले हुनुपर्छ, ऊ मौन थियो । आफ्नो जवान छोराको उपचार गर्न एउटा खसी, कानका टप र बुहारीको पाउजु बेचेर काठमाडौं छिरेकी यी आमालाई भाग्यले साथ छोडेको थियो । अस्पतालले छोराको खुट्टा काट्न भन्यो । तर अस्पतालमा तिर्न उनीहरूसँंग पैसा थिएन । त्यसैले हारेर उनीहरू गाउँ फर्किंदै थिए । र बेखर्ची थिए । बसको टिकेट काट्न पैसा माग्नु बाहेक उनीहरूसँंग कुनै उपाय थिएन । नियतिको कस्तो सजाय हो यो ? आज पनि हजारौं मान्छेले यसरी नै उपचार पाइरहेका छैनन् । रोग, ऋण र अपहेलनाको दबाइ के छ ? के हाम्रो समाजवादसँग मान्छेको भाग्य बदल्ने सामथ्र्य छैन ? तेस्रो घटना, गण्डक प्रदेशको एक युवा साथी मसँग कारणवश जोडिन आइपुग्यो । ऊ आफूलाई जनयुद्धको घाइते बताउँथ्यो । बडो खरो कम्युनिष्ट थियो । एक नेताको आश्वासनको त्यान्द्रो पछ्याउँदै ऊ राजधानी आएको थियो । समय क्रममा तिनै नेताको सल्लाहमा उसले आफ्ना दुई छोराछोरी र श्रीमती पनि यतै ल्यायो । तर जसै ऊ काठमाडौं आयो, उसका खराब दिनहरू सुरु भए । उसको नेतासँंग भेट हुन छोड्यो । यता बच्चालाई स्कुल हाल्नुपर्ने, गोजीमा फुट्टो कौडी थिएन । आफ्ना परिचितको स्कुलमा भनसुन गराएर उनीहरूको नाम लेखाए । तर उसले फि: तिर्न सकेन । डेरा भाडा तिर्ने र नियमित चुलो जलाउने पैसा पनि थिएन । ऊ विस्तारै आक्रोशित हुन, कराउन र नेताहरूलाई गाली गर्न थाल्यो । श्रीमती र छोराछोरीतिर हेरेर भन्थ्यो, सबैलाई मारेर आफू पनि मरिदिउँ जस्तो लाग्छ, दाइ । म सम्झाउँथेँ । गत चुनावपछि ऊ अलिक उत्साही जस्तो थियो । तर अस्तिमात्र सुनेंँ, ऊ त राजधानीबाट हिँडेछ । उसका छोराछोरी र श्रीमती पनि सँगै पलायन भएछन् । भाग्यको ढोकामा भोटे ताल्चा लागेको त्यो युवा कम्युनिष्ट आफ्ना परिवारलाई लिएर कता गयो होला ? ती अबोध नानीहरूको पढ्ने रहर के होला ? यी तथ्यहरू कम्युनिष्ट सरकारलाई गाली गर्न र खुइल्याउन प्रस्तुत गरिएका होइनन् । वस्तुत: आज म सरकारसंँग कुनै आरोपप्रत्यारोप गर्न चाहन्न । म भिड्ने मुडमा छैन । आज मलाई समाजवादी सिद्धान्तका ठूलठूला तर्क गर्न जाँगर पनि छैन । तर जीवनका रंगहरूमाथि भने हामीले छलफल गर्नैपर्छ । हामी कस्तो जीवन चाहन्छौं ? सरकारले चाहेको जनजीवन कस्तो हो ? यति त हामीले सरकारलाई सोध्नैपर्छ जीवनको रंग कस्तो हुनुपर्छ ? सोध्नु हाम्रो नैसर्गिक अधिकार हो । जसका लागि हामीले बितेका ७० वर्ष अनवरत संघर्ष गरेका छौं । यतिबेला हामीसँंग कम्युनिष्ट (?) सरकार छ । कमरेडहरू सत्ताको कुर्सीमा छन् । त्यसैले त्यतै सम्बोधन गरेर थप केही प्रश्नहरू गर्नु सान्दर्भिक होला । बितेका ७० वर्षमा हामीले पटकपटक किन रगत बगायौं ? किन लड्यौं, तानाशाहीसँंग ? तपाईहरू भन्नुहोला, हामीले संघीय लोकतान्त्रिक गणतन्त्र प्राप्त गर्यौं । निश्चय नै हामीले दरबारको बादशाहलाई घोडाबाट झार्यौं । म फेरि प्रश्न गर्छु, त्यसपछि के भयो ? के साधारण मान्छेको जीवनको रंग र अवस्था बदलियो ? केही तथ्यहरू हेरौं । लोकतन्त्रको स्थापनापछि १० पटक प्रधानमन्त्री फेरिए । यो बीचमा २५० भन्दा धेरै मन्त्री बने । लगभग ५ सय सल्लाहकार भए । १ हजार ५ सय सभासद बने । प्रदेश र स्थानीय तहमा हजारौं पार्टी कार्यकर्ता लाभको पदमा छन् । यही बीचमा केही दर्जन राजदूत बने । काठमाडौंमा नयाँ घर ठडिए । महंँगा होटलहरू खुले । महँंगा अस्पतालहरू खुले । सयौं गाडी आए । प्राडो, पजेरो । विदेश यात्रा । विदेशमा उपचार । विदेशमै शिक्षादीक्षा । दल र नेताहरूले जीवनको खुब मजा लिए । धेरैको आर्थिक हैसियत फेरियो । नेताहरूलाई समाजवाद आयो । उनीहरूको जीवनमा लाली चड्यो । तर ठमेलको सडक पेटीमा सुत्ने किशोरी आमालाई के भयो ? पाकेको खुट्टाबाट पिप बगाउँदै गाउँ फर्किने निर्धो नागरिकले के पायो ? एउटा विद्रोही युवाले आफ्ना छोराछोरीहरूलाई किन पढाउन सक्दैन ? अनेकौं आन्दोलन र उथलपुथलपछि पनि जीवनको रंग यति धेरै मैलो र कान्तिहीन किन छ, यो देशमा ? कुनै बेला हामीलाई पढाइन्थ्यो, समाजवाद भनेको सुख हो । २०४६ पछिको खुला वातावरणमा हामीले अनेकपटक सुन्यौं, कम्युनिष्टहरू न्यायप्रेमी हुन्छन् । प्रगतिशील हुन्छन् । कम्युनिष्ट राजमा गरिबका पनि दिन आउँछन् । श्रमिकको ज्याला वृद्धि हुन्छ । महंँगी नियन्त्रण हुन्छ । कोही भोकै बस्नु पर्दैन । कोही रोगी बन्नु पर्दैन । २०५१ पछि पटकपटक कम्युनिष्टहरूको सरकार बन्यो । तर के भयो ? पछिल्लो तथ्याङ्कले भन्छ प्रतिदिन पन्ध्र सय नेपाली युवा कामको खोजीमा विदेशिन बाध्य छन् । हरेक वर्ष ९ लाखभन्दा धेरै युवा बालुवाको देश पुग्छन् । भारतमा निकृष्ट श्रम गर्नेको तथ्यांकै छैन । यति ठूलो श्रमशक्ति देश बाहिर जान्छ । देशमा रोजगारी छैन, उत्पादन छैन, अवसर छैन । स्वदेशमा जीवन सजिलो छैन । मुख्य कुरा आशाहरू मरेका छन् । सरकारको प्राथमिकता, युवाहरूको सपना र समाजवादको रंगमा तलमेल छैन । यो के भएको ? कम्युनिष्टहरूले पटकपटक भने किसानहरूको मुक्ति नै उनीहरूको लक्ष्य हो । २०२८ सालको झापा विद्रोहले कृषि क्रान्तिको सपना बाँड्यो । २०५२ को माओवादी सशस्त्र युद्धमा जमिन जोत्नेको भनियो । तर आज किसान कहाँ छ ? कम्युनिष्टहरू कहाँ छन् ? समाजवाद कहाँ छ र त्यसका लागि रगत बगाउने कहाँ छन् ? कुरा किसान, युवा र ठमेलको पेटीमा सुत्नेको मात्र होइन । तीन करोड जनताको हो । हिजो शासकहरू दरबारमा थिए । भुइँमा बस्नेहरूको राज्य थिएन । आज पनि सबै उस्तै भयो भने हामीले के भन्ने ? निश्चय नै हाम्रै नेताहरू शासन सत्तामा पुगे, त्यो महत्त्वपूर्ण होइन । झण्डाको रंग कस्तो बनाउने, त्यो पनि महत्त्वपूर्ण होइन । तर जीवनको रंग कस्तो हुनुपर्छ, त्यो अहम् सवाल हो । अन्तिममा, प्रिय प्रधानमन्त्रीज्यू, तपाई बोल्न सिपालु हुनुहुन्छ । तपाईले माक्र्सवाद पढ्नुभएको छ । तपाई १४ वर्ष जेल बस्दाका आफ्ना कथाहरू भन्न सिपालु हुनुहुन्छ । तिनै कथाहरू हालेर भनिदिनु होला, जीवनको रंग कस्तो हुन्छ ? छोराको औषधी गर्न नसक्ने अबला आमाको आँसुजस्तो निलो हुन्छ ? अथवा सडकमा पोखिएको सहिदको रगतको रंगजस्तो रातो हुन्छ ? कि दबदबे हिलोमा आफ्नो भाग्यको हलो अड्किएको अभागी किसानको तालुजस्तो रंगहीन हुन्छ ? तपाईका चुनावी घोषणापत्रहरू फूलबुट्टे छन्, कमरेड । कृपया त्यसका शब्दशब्द केलाइ भनिदिनु होला के समाजवाद भनेको महँंगी हो ? कालोबजारी हो ? अझ गरिबी हो ? भ्रष्टाचार हो ? आकाशतिर हेर्नु र भुइँमा थुक्नु हो ? मलाई लाग्छ, जीवनको रंग आन्दोलनका ती दिनहरूमा सडकमा देखिएका सप्तरंगी सपनाहरू जस्तो सुन्दर हुनुपर्छ । कमरेड, कृपया ती सपनाहरूलाई नभुल्नु होला ।"
थिति बसाल्ने बेला,"उच्च शिक्षा र न्यायिक क्षेत्रमा हालै देखिएको विसंगतिबाट पाठ सिक्दै नेपालले सुशासनका लागि बृहत फड्को मार्न जरुरी छ । लोकतन्त्रको आत्मा स्वच्छ प्रतिस्पर्धा र गुणात्मक प्रणालीलाई मानिन्छ । तर नेपालको प्रशासकीय प्रणालीले बहुदल स्थापना भएयता यी दुवैलाई गौण राखी प्रशासकीय संयन्त्रलाई राजनीतीकरण गरेको छ । त्यसैले यस्ता विकृति र विसंगति देखिएका हुन् । तसर्थ प्रशासकीय संरचनामा कोर्स करेक्सन गर्दै सरकारले स्वच्छ प्रतिस्पर्धात्मक एवं गुणात्मक प्रणाली पुनर्बहाली गर्नुपर्ने भएको छ । नेपालको उच्चशिक्षा र न्यायिक क्षेत्रको नेतृत्वमा हालैका वर्षमा जस्ता व्यक्ति पुगे, त्यस्तो संसारमा विरलै हुन्छ । यो व्यक्तिको मात्र खराबी होइन । प्रणालीको खराबी हो । बहुदलीय व्यवस्था स्थापना हुने बित्तिकै भ्रष्ट र असक्षमको झुन्डले राजनीतिक नेतृत्वलाई भ्रष्टाचारको बाटो देखाइसकेको थियो । प्रशासनिक संयन्त्रको राजनीतीकरण त्यसैबेला सुरु भयो । त्यसैको निरन्तरता कायम छ । उच्च शिक्षा क्षेत्र र न्यायपालिकाको लज्जास्पद रूपमा साख गिरेको छ । यो मुलुकको दीर्घकालीन हितमा छैन । न्यायपालिकाप्रति जनआस्थामा तीव्र ह्रास आएको छ । उच्च शिक्षा क्षेत्रको अस्तव्यस्तताले अभिभावकको लगानी खेर गएको छ । नयाँं पुस्ताले स्तरीय शिक्षा पाएको छैन । यो मुलुकका लागि दूरगामी हिसाबले घातक हो । दलको खोल ओढेर भ्रष्ट र असक्षम उच्च पदमा पुगेका छन् । तिनीहरूले नै बलियो संरक्षण पाएका छन् । नेपालले बेलायत र अमेरिकाजस्ता उन्नत देशबाट उच्चशिक्षा र न्यायपालिकाबारे सिक्ने कुरा धेरै छन् । नेपालको आफ्नै परिवेश अनुसार त्यस्ता कुरा लागू गर्न सकिन्छ । न्यायपालिका होस् वा उच्चशिक्षा क्षेत्र, त्यसको नेतृत्व तहमा काम गर्ने योग्यता र क्षमता भएको अब्बल दर्जाको जनशक्ति देशभित्र र बाहिर छ । तर त्यो जनशक्तिलाई पाखा लगाइएको छ । सुशासनको जग दरो भए कांग्रेस वा कम्युनिष्ट जसको सरकार बने पनि भोलि सेवा प्रवाह गर्न सजिलो हुन्छ । संसद्मा दुई तिहाइ बहुमत भएको अहिलेको सरकारलाई प्रशासकीय संरचनामा ठूलो फड्को मार्ने मौका छ । प्रतिपक्षीले पनि यसमा रचनात्मक सहयोग गर्नुपर्छ । सकारात्मक परिवर्तनका लागि सहयात्री बन्नुमै प्रतिपक्षको हित छ । संसद्मा ५ वर्षका लागि दुई तिहाइ भएको सरकारले अलमलिएर र झिनामसिना काममा अल्झिएर समय खर्चिरहेको छ । ठूलो परिवर्तनको सम्बाहक बन्न सरकारलाई समय धेरै छैन । त्यसैले प्रशासकीय प्रणालीमा आमूल परिवर्तन ल्याउनेतिर ध्यान केन्द्रित गर्नु र दुई तिहाइ बहुमत सदुपयोग गर्दै लोकतन्त्रका मूलभूत मान्यतालाई व्यवहारमा आत्मसात गर्नु सरकारको चुनौती हो । संविधानसभाबाटै संविधान बनाउँंदा कोर्स करेक्सनको मौका थियो । तर कांग्रेसको पंगुवाद, एमालेको संकीर्ण राष्ट्रवाद र माओवादीको ढुलमुल र मौकापरस्त प्रवृत्तिका कारण मौका चुक्यो । चीन र भारत लगायत धेरै देशले विदेशिएको अब्बल जनशक्तिलाई स्वदेशमा आकर्षण गर्ने योजना ल्याए र विकास गरे । नेपालले भने उल्टो यात्रा गर्यो र त्यो यात्रा जारी छ । जस्तो संकीर्ण राष्ट्रवादकै कारण नयांँ संविधानले गैरआवासीय नेपालीको नागरिकताको निरन्तरतालाई आत्मसात गरेन । गैरआवासीय नेपाली संघको नेतृत्व कमजोर व्यक्तिहरूको हातमा पुगेकाले वैचारिक प्रतिरोध हुन सकेन । राजनीतिक अधिकार बिनाको नागरिकताको व्यवस्था हुनपुगेको छ । समष्टिमा, संविधानले अब्बल दर्जाको प्रवासी नेपालीलाई स्वदेशमा आकर्षण गर्नुभन्दा निषेधको नीति अपनाएको छ । सबै क्षेत्रमा खुला नीति अपनाउनसके, भागबन्डाको राजनीति दुरुत्साहित गरे र स्वच्छ प्रतिस्पर्धात्मक र गुणात्मक पद्धति आत्मसात गरे कांग्रेस वा कम्युनिष्ट जसको सरकार बने पनि राष्ट्र निर्माण, नेपालको पुनरुत्थान र नेपालीको पुनर्जागरणका लागि सघाउन स्वदेशी र विदेशिएको अब्बल जनशक्ति तयार हुनेछ । सुवेदी बेलायतस्थित अन्तर्राष्ट्रिय कानुनका प्राध्यापक तथा क्युसी हुन् ।"
दिगो खेतीमा दिल,"पहिलेपहिले हाम्रा किसानहरू परम्रागत ज्ञानलाई परिमार्जित गर्दै माटोमा सुन फलाउँथे । तर आज पश्चिमाको प्रभावमा कृषिको यान्त्रीकरण, रसायनिक मल तथा किटनाशकहरूको तत्कालीन लाभमात्र हेरिएको छ । यसले उनीहरूलाई स्वावलम्बी कृषिबाट टाढा लगेको छ । धेरै उत्पादन लिन किसानले बढी उर्वरक एवं रासायनिक औषधिहरू प्रयोग गर्न थालेका छन् । यसले उत्पादनमा बढोत्तरी त अवश्य हुन्छ, तर साथसाथै प्रतिहेक्टर खर्च पनि बढेको छ । यसबाट कृषिको आम्दानी घटेको छ । पर्यावरणमा पनि विपरीत असर परेको छ । चार दशकयता कृषि रसायन, मलखाद, किटनाशक, झारपात नाशक तथा पानीको अविवेकीय आधा उपयोगले माटोको उर्वरतामा नकारात्मक प्रभाव पारेको छ । कृषि उत्पादकत्वका कारकहरू, उत्पादनका गुणवत्ता एवं पर्यावरणमा पनि प्रतिकूल प्रभाव पारेको छ । रासायनिक उर्वरक तथा किटनाशकहरूको प्रयोगले कृषियोग्य भूमिमा निम्न परिणाम देख्न सकिन्छ : १) भूमि सतह साह्रो हुनु । २) उपयोगी जीवाणुहरूको संख्या निरन्तर घट्दै जानु । ३) भूमिको जल धारण क्षमतामा कमी हुनु । ४) माटोमा क्षारीयता, लवणता तथा जलागममा वृद्धि हुनु । ५) भूमिमा जीवाश्मको मात्रा कम हुनु । ६) बोटबिरुवामा किरा, रोगव्याधि तथा झारपातको प्रकोप वृद्धि हुनु (७) भूमिको उत्पादकत्वमा निरन्तर कमी आउनु ।रासायनिक खेतीको नकारात्मक प्रभावले टिकाउ कृषि पद्धतितर्फ प्रेरित गरेको छ । किनकि विश्व जनसंख्या दिनप्रतिदिन बढ्दैछ । खाद्यान्नको आवश्यकता पनि वृद्धि हुँदै गइराखेको छ । सन् २०५० सम्म विश्व जनसंख्या ९ अर्ब पुग्ने अनुमान छ । तर हाम्रो कृषिजन्य उत्पादन बढ्नुको साटो स्थिर हुँदैछ । यसैलाई मनन गर्दै कृषिविज्ञहरू दिगो खेतीतर्फ जोड दिनथालेका छन् । बालीनाली तथा पशुपालन उत्पादन एकीकृत संरचनाबाट होस् भन्ने यसको तात्पर्य हो । यसका अरू उद्देश्यमा : १) मानिसको भोजनको सहज आपूर्ति हुन सकोस् । २) वातावरणको गुणस्तर तथा प्राकृतिक सम्पदाको संरक्षण हुन सकोस् । ३) पुनर्उत्पादन हुन नसक्ने सबै स्रोतहरूको प्रभावकारी ढंगले उपयोग होस् । ४) भूमिको आर्थिक उपयोगिता कायम रहिरहोस् । ५) कृषक तथा समाजको जीवनस्तर वृद्धि हुन सकोस् । दिगो खेती प्रणालीले वातावरणमा मात्रै सुधार ल्याउँदैन, समाजमा समानता पनि कायम गर्छ । पशुपालनको दिगो खेतीमा बराबरी हिस्सा छ । पशुहरूको कृषिमा आर्थिक उपयोगिता छ । यिनले चरन एवं बाली बिरुवाका अवशेषलाई मानिसको लागि भोजनयोग्य पनि बनाउँछन् । यिनले पोषक तत्त्वहरूको चक्र चलाउन मद्दत गर्छन् । माटोको उर्वरता जोगाइराख्न मद्दत पुर्याउँछन् । दिगो कृषिको उत्तम उपाय हो, जैविक खेती प्रणाली । रासायनिक मल, किटनाशक प्रयोग नगरी तिनको विकल्पमा जैविक मल, जैविक किटनाशक तथा जैविक वृद्धिकारक उपयोग गरी उत्पादन लिन सकिन्छ । जैविक मल बनाउन पशुहरूको आवश्यक पर्छ । पशुबाटै प्राप्त हुन्छ गोबर, मलमूत्र । कुखुराको खोरबाट निस्कने मलले पनि जमिनको उर्वराशक्ति बढाउन मद्दत पर्छ । यो मलमा लगभग २० प्रतिशत प्रोटिन पाइन्छ । नाइट्रोजनको मात्रा अधिकतम ३ प्रतिशत तथा फोस्फोरस एवं पोटास क्रमश: २ २ प्रतिशत पाइन्छ । त्यस्तै बंगुरको मलमा नाइट्रोजन, फोस्फोरस एवं पोटास क्रमश: ० ७, ० ६ र ० ७ प्रतिशत पाइने गर्छ । जैविक खेतीमा गोबर तथा अन्नबालीका बोटबिरुवाको अवशेषको मिश्रणबाट बन्ने कम्पोस्ट मल, गोबर ग्यास सयन्त्रबाट निस्कने मल तथा वर्मी कम्पोस्ट आदि उपयोग हुन्छ । वर्मी कम्पोस्ट मलबाट जमिनलाई ८ सय ग्राम नाइट्रोजन, ११ सय ग्राम फस्फोरस तथा ५ सय ग्राम पोटास प्राप्त हुन्छ । यसमा तामा ००९ तथा फलाम १३८ प्रतिशत पनि पाइन्छ । यसको अम्लीयता र क्षारीयता ६८ देखि ७२ को बीच हुने गर्छ । यसले माटोको तापक्रम सन्तुलित राख्न सहयोग पुर्याउँछ र माटोमा पानी सोस्ने प्रवृत्ति बढेर जान्छ । पशुले जमिनको उब्जाउ पनि बढाउँछ । दिगो खेतीमा प्राकृतिक स्रोतहरूको पनि प्रभावकारी ढंगले उपयोग गरिन्छ । यसका लागि हामी यान्त्रिक ऊर्जाको साटो पशुबाट प्राप्त हुने ऊर्जा प्रयोग गर्न सक्छौं । यसो गर्दा : १) पशुको उपयोगिताले किसानको कार्यक्षमता बढाउन मद्दत गर्छ । यसले कृषि क्षेत्रको विस्तार गर्न सघाउँछ । २) यान्त्रिकमा आधारित उत्पादन प्रणाली केही बालीनालीमा मात्र सीमित हुन्छ र यसले विविधतालाई तहसनहस पार्छ । ३) पशु परिचालित यन्त्र सस्तो, सुलभ तथा स्थानीय स्तरमा बनाउन सकिन्छ । ४) पशु ऊर्जाको प्रयोगले महंँगो इन्धनको बचत गराउँछ । ५) ऊर्जामा पशुहरूको उपयोगले उनीहरूलाई बालीनाली उत्पादनसंँग जोड्छ । ६) आधुनिक यन्त्रको जीवन अवधि छोटो हुन्छ । तर पशुमा गरिएको लगानी विभिन्न किसिमले फिर्ता हुन्छ । ७) आधुनिक उपकरण प्रयोग गर्दा किसान ऋणमा पँस्ने डर हुन्छ । ठूलो ऋण लागे किसान थातथलो छोड्न पनि बाध्य हुन सक्छन् । ८) यान्त्रीकरणले गर्दा जमिनको तयारीमा श्रमिकहरूको परोक्ष पलायन हुने गर्छ । यसर्थ दिगो कृषि प्रणालीमा पशुको योगदानलाई कम आंँकलन गर्न सकिन्न । कार्की पशुपालन तथा पशु स्वास्थ्य व्यवस्थापनविज्ञ हुन् ।"
स्वास्थ्यका लागि व्रत,"साउनको व्रतसाउनमा दिदीबहिनीहरू परिवारको सुस्वास्थ्यको कामना गर्दै व्रत बस्छन् । यसरी एकदिन उपवास बस्दैमा परिवार स्वस्थ बन्दैन । साउनमा हरियो लुगामा सजिनुभन्दा दैनिक खानामा हरिया सागसव्जी र फलफूललाई स्थानमा दिएमा सधैं स्वस्थ भइन्छ । सागसव्जी र फलफूलमा प्रशस्त मात्रामा छोक्राबोक्रा हुन्छ, जसले पेट सफा गर्न सघाउँछ । व्रतमा होस् या उपवासमा, अप्राकृतिक खाद्यवस्तु खाएर अस्वस्थ हुनुभन्दा प्राकृतिक खाना खाएर स्वस्थ बनौं । स्वस्थ खाना खाएर सधैं निरोगी रहने कि मनपरी खाएर रोगी भई एकदिन व्रत बसेर स्वास्थ्यको कामना गर्ने ? छनोट तपाईंकै हातमा छ । महर्जन प्रकृतिप्रेमी समूहकी सदस्य हुन् ।"
ब्ल्याक माउन्टेनमा हाइकिङ,"लन्डन नेपाल भ्रमण वर्ष, २०२० प्रवद्र्धनको ध्येयसाथ बेलायतको वेल्सस्थित ब्ल्याक माउन्टेनमा हाइकिङ गरियो । हाइक फर नेपाल नाम दिइएको कार्यक्रमले वेल्सलाई करिब चार घण्टा नेपालमय बनायो ।१२ किलोमिटर लामो पैदलयात्राका लागि नेपालका लागि सँगसँगै पाइला चालांै नारा दिइएको थियो । नेपाल सरकारले २०२० लाई भ्रमण वर्ष घोषणा गरेयता विदेशमा रहने नेपालीहरूको प्रयासमा भएको यो सम्भवत: पहिलो कार्यक्रम थियो । बेलायतका लागि राजदूत दुर्गाबहादुर केसीले माउन्ट एभरेस्ट नामकरण गर्ने सर जर्ज एभरेस्ट बेलायतकै भएको स्मरण गर्दै यसैकारणले पनि दुई देशको सम्बन्ध थप गहिरो बनेको बताए । यस्ता कार्यक्रमले नेपालीहरूबीच सद्भाव, भ्रातृत्व र सौहार्दता बढाउने मात्र नभएर नेपालप्रति चासो र चिन्तन जगाउने एवं पर्यटनको विकासमा पनि महत्त्वपूर्ण भूमिका खेल्ने उनले जनाए । ब्रेकनका सभासद क्रिस डेभिस, पोइज काउन्टी काउन्सिलका अध्यक्ष डेभिड मेराडिथ, ब्रेकन टाउन काउन्सिलका मेयर मेनी टेलर, उपमेयर एन म्याथिस, टलग्रेथ टाउन काउन्सिलका मेयर विलियम पवेल र यसै क्षेत्रका पूर्वमेयरलगायत बेलायतीहरूको समेत कार्यक्रममा बाक्लो उपस्थिति थियो । पोइज काउन्टीका अध्यक्ष मेराडिथले नेपाललाई आफ्नो दोस्रो घर बताउँदै सुन्दर गाउँ धम्पुस र ब्रेकनबीच विशेष साइनो गाँस्न लागेको समेत खुलासा गरे । यसैलाई आधिकारिकता दिन आगामी फेब्रुअरीमा १५ जनाको टोली लिएर हामी नेपाल जानेछौं, उनले थपे । यसका निमित्त सक्रियतापूर्वक लागेका ब्रेकन नेप्लिज सोसाइटीका प्रमुख सल्लाहकार खुसीमान गुरुङले यो हुन सके दुवै मुलुकले फाइदा लिन सक्ने बताए । नेपाल प्रवद्र्धनात्मक कार्यक्रममा बेलायतवासीका तर्फबाट सम्पूर्ण सहयोग रहनेसमेत गुरुङले बताए । पोखरेली मञ्च बेलायत र ब्रेकन नेपाली समाजले गरेको पैदलयात्रामा सहभागी हुन नेपालबाट तेह्र पटक सगरमाथा आरोहण गरिसकेका कीर्तिमानी आरोही फुर्वा तेन्जिङ शेर्पा, १६ वटा विधामा गिनिज बुक अफ रेकर्डसमा नाम लेखाएका थानेश्वर गुरागार्इं, बी विल राइज फाउन्डेसनका संस्थापक तुलसी गुरुङ, सोही फाउन्डेसनका निर्देशक निर्मल श्रेष्ठ र सुरज गुरुङसमेत वेल्स पुगेका थिए ।बेलायतमा आयोजित यो कार्यक्रमले भिजिट नेपाल २०२० अभियानलाई टेवा पुग्ने आशा रहेको फाउन्डेसनका संस्थापक तुलसी गुरुङले बताए । करिब १ सय ५० नेपाली एवं विदेशी सहभागी पैदलयात्रामा स्थानीय बेलायतीहरूले नेपालबारे उत्सुकतापूर्वक जिज्ञासा राखेका थिए । नेपाली पर्यटन प्रवद्र्धन अभियानलाई सक्दो सहयोग गर्ने दायित्व संसारभर रहेका प्रवासी नेपालीहरूको पनि रहेको उल्लेख गर्दै पोखरेली मञ्चका अध्यक्ष मन गुरुङले यसका लागि निरन्तर पहल गरिरहने बताए । अघिल्लो वर्ष ५१ हजार बेलायती पर्यटक नेपाल पुगेको जनाउँदै दूतावासले २०२० मा यो संख्या एक लाख पुर्याउने लक्ष्य रहेको बतायो ।"
चीनले चाख्दै छ जोगीभात,"बेइजिङ  तीन जना नेपाली बालिकाको हात जोडेको फोटोमाथि नमस्कार र मुनि प्राकृतिक नेपाल लेखिएको ठूलो फ्लेक्स ढोकैमा राखिएको छ । दायाँ फन्को मारी भित्र पस्नासाथ अघिल्तिर सेलरोटी, मम, जोगीभात, सिकर्नी, खीर, आलु र तामाको तरकारी, साँधेको गुन्द्रुक, योमरीलगायत नेपाली खानेकुरा देखेपछि चिनियाँहरू छक्क पर्छन् । छक्क किनभने, खानाको परिकारमा धनी मानिने चीनमा उनीहरू नेपाली खानाको नयाँ स्वाद चाख्न खोज्दै छन् । राजधानी बेइजिङस्थित मिन्चु होटलको वातावरण नै नेपालमय छ, संगीतको मधुर धुन सुनिन्छ चरीमा ज्यानले गुँडैमा लायो लहरे बरैमा बरीलै । अबको केही दिन यही वातावरण उपलब्ध हुनेछ यो होटलमा । बुधबारदेखि सुरु १५ दिने नेपाली खाना महोत्सवको रौनक भिन्न छ । नेपाल र चीनबीच कूटनीतिक सम्बन्ध स्थापनाको ६३ औँ वार्षिकोत्सवका अवसरमा बेइजिङस्थित नेपाली दूतावास र चीनको विदेशी मैत्री संस्थाहरूका लागि बेइजिङ संघले संयुक्त रूपमा नेपाली खाना महोत्सवको आयोजना गरेका हुन् । नेपाली खाना महोत्सवका लागि बेइजिङ आएका भान्से (कुक) हरू श्रीराम अधिकारी र सुरेशचन्द्र बस्नेत बिहानदेखि बेलुकासम्म व्यस्त रहन्छन् । अधिकारी नेपाली कुक एसोसिएसनका अध्यक्षसमेत हुन् भने बस्नेत निवर्तमान उपाध्यक्ष हुन् ।महोत्सव सुरु भएको पाँच दिन भइसकेको छ । खान आउने चिनियाँको संख्या दिनप्रतिदिन बढिरहेको अधिकारी बताउँछन् । विशेष गरी बेइजिङका सञ्चार माध्यमबाट महोत्सवको समाचार आएपछि नेपालप्रति रुचि राख्ने चिनियाँहरू सोधखोज गर्दै आउने गरेका छन् ।बेइजिङको थिआन आनमन स्क्वायरदेखि साढे ३ किलोमिटर पश्चिमतिर दोस्रो चक्रपथभित्र पर्ने मिन्चु होटलमा ६ सय ५० कोठा छन् । उक्त होटलमा दैनिक सयौँ चिनियाँले खाना खान्छन् । होटलमा बस्ने पाहुना र बाहिरबाट खान जाने चिनियाँका लागि यति बेला नेपाली खीर र सिकर्नी लोकप्रिय बनेका छन् । छानेको दहीमा काजु, किसमिस, नरिवलका टुक्रा र दालचिनी अथवा सुकुमेलको धुलो मिसाएर बनाइएको सिकर्नी खाइसकेपछि सानो कचौरामा राखेर डेजर्टका रूपमा दिइन्छ ।खीर र सिकर्नीबाहेक नेपाली खाना महोत्सवमा धेरै चिनियाँले रुचाएको अर्को परिकार हो जोगीभात । चामलमा विभिन्न सागसब्जीसँगै काजु, किसमिस, नरिवल राखेर यो परिकार पकाइन्छ । त्यसमाथि केसर राखेर पहेँलो बनाइन्छ । जोगीले सिदा माग्दा एउटै पोकामा सबै कुरा हालेर बोक्ने र पछि पकाउँदा एक किसिमको खिचडी हुने भएकाले यस प्रकारको खानेकुरालाई जोगीभात नामकरण गरिएको भान्से अधिकारीले जनाए । नेपालमा चाहिँ केसरको ठाउँमा बेसार हालिन्छ तर चिनियाँले बेसार मन नपराउने भएकाले केसर हालिएको उनले स्पष्ट पारे । चिनियाँहरू भात कम खाने गर्छन् । यो होटलमा दैनिक तीन किलो चामलको भात पाक्दो रहेछ, अधिकारीले भने, हामीले जोगीभात पकाउन थालेपछि दैनिक १० किलो चामल पाक्न थालेको छ । चिनियाँले मसलेदार खानेकुरा रुचाउँदैनन् । चीनमा च्यांग्रा र भेडाको मासुमा मात्र जिरा हालिन्छ । अधिकांश नेपाली खानेकुरामा जिरा र बेसार हालेको देखेपछि चिनियाँहरू तर्सिएका थिए । त्यसपछि जिरा र बेसार हालेका खानेकुरा पकाउन छोडेको अर्का भान्से बस्नेतले बताए । चिनियाँहरूलाई जिराको बासना र बेसार मन पर्दो रहेनछ, उनले भने, पहिलो पटक हामीले त्यस्तो खानेकुरा पकाउँदा अनुहार र शारीरिक हाउभाउले जिरिंग गर्दै तर्सिएका थिए । पछि अंग्रेजी जान्ने कुकले यस्तो त चिनियाँले खाँदैनन् भनेपछि हामीले जिरा र बेसार हाल्न छोडयौँ ।महोत्सवमा हरेक दिन दिउँसो र बेलुकाको खानामा नेपाली परिकारहरू राखिन्छन् । शुक्रबार साँझचाहिँ सांगीतिक प्रस्तुतिसँगै प्रत्यक्ष रूपमा नेपाली खानेकुरा पकाएको देखाइन्छ । गत शुक्रबार साँझ अधिकारी र बस्नेतले फापर रोल बनाएर प्रदर्शनी गरे । फापरको पिठोमा अन्डा, सागसब्जी र च्याउ राखेर पेनकेक बनाउने र त्यसलाई रोल गरिने भएकाले यसको नाम फापर रोल रहेको बस्नेतले बताए ।पाँचतारे मिन्चु होटलले नेपाली खाना महोत्सवभरि विशेष छुटमा खाना खुवाउने व्यवस्था गरेको छ । अगस्ट १ देखि १५ सम्म लन्च तथा डिनरको मूल्य १५८ चिनियाँ युआन (करिब २ हजार ५ सय रुपैयाँ) तोकेको छ । अन्य समयमा होटलको मिनुमा लन्च तथा डिनरको मूल्य यसको दोब्बरभन्दा बढी हुने गर्छ ।महोत्सवमा खाना खाएर निस्किएकी चु मे नामकी चिनियाँ महिलाले नेपाली खाना निकै मीठो भएको बताइन् । नेपाली खाना महोत्सव भनेपछि निकै धेरै नेपाली खाना होला भन्ने सोचेकी थिएँ, कान्तिपुरसँग उनले भनिन्, तर त्यति धेरै परिकार रहेनछन् । मलाई नेपाली खाना निकै मीठो लाग्यो ।चिनियाँ परिकार सयौँ प्रकारका हुने गर्छन् । एउटा पाँचतारे होटलमा सामान्य लन्च र डिनरमै दर्जनौँ खानेकुरा राखिएका हुन्छन् । खानेकुरामा समृद्ध चिनियाँले नेपाली खाना महोत्सवमा पनि यस्तै धेरै प्रकारका खानेकुरा होलान् भन्ने सोच्नु अस्वाभाविक होइन । तथापि मिन्चु होटलमा राखिएका दाल, भात, तरकारी, फापरको रोटी, हाँसको छोइला, चुकाउनी, सिकर्नी, खीर, क्वाँटी, गुन्द्रुक, आलु र काउलीको तरकारी आदिले थुप्रै चिनियाँको मन जितेका छन् । यसले नेपालको संस्कृति र पर्यटन प्रवद्र्धनमा केही इँटा थप्ने आशा गरेको नेपाली दूतावासका काउन्सिलर हरिश्चन्द्र घिमिरे बताउँछन् ।"
सुदृष्टिको तीज गीत,"काठमाडौं तीज पर्व नजिकिँदै गएसँगै यससम्बन्धी गीतहरू पनि निकै निस्किइरहेका छन् । सुदृष्टि राई यही लाइनमा देखिएकी छन् । झापाको दमककी गायिकाले तृतीया तिथिमा तीज गीतको म्युजिक भिडियो निकालेकी छन् । सुमन श्रापितले लेखेका शब्दलाई बीबी अनुरागीले संगीतबद्ध गरेका हुन् । अशोक मल्लले निर्देशनसम्पादन गरेको भिडियोमा सुदृष्टि, मेरी र सपनाले अभिनय गरेका छन् ।"
नवविवाहितको प्रणय पर्व,"सुधारको खाँचो मधुश्रावणी पर्वको अर्को विशेषता टेमी दागव अर्थात् दियोले पोल्नु हो । पर्वको अन्तिम दिन व्रतालुका दुवै घुँडामा दियोले पोल्ने चलन छ । जुन महिलाका घुँडामा जति ठूलो फोका उठ्छ, ती त्यति नै बढी सौभाग्यशाली हुने किंवदन्ती छ । विवाहका क्रममा महिलालाई यसरी डाम्नु उचित नभएको उल्लेख गर्दै महिला अधिकारकर्मी झाले भनिन्, डाम्ने परम्परा नसुधार्ने हो भने महिलासँगै पुरुषलाई पनि डाम्नुपर्छ । टेमी प्रथालाई अधिकारकर्मीहरूले विरोध गरे पनि नवविवाहिताहरू भने यस विधिमा उत्साहका साथ सहभागी हुन्छन् । यस वर्ष विवाहबन्धनमा बाँधिएकी बीबीएस अध्ययनरत स्नेहा मिश्रले भनिन्, जीवनको यो २० वर्ष टेक्दासम्म मैले अनेक दु:खकष्ट सहेकी छु । अब घ्यूको बातीले अलिकति पोल्दैमा के नै हुन्छ र ? महिलाको हिम्मतको परीक्षा पनि हो यो । हामी महिला कमजोर छैनौं भन्ने प्रमाणित गर्न पनि यो विधि जारी राख्नुपर्छ ।"
प्रसाद को इन्डक्ल्याप,"काठमाडौं नि:सन्तान दम्पतीबीच उत्पन्न आरोहअवरोहमा आधारित भनिएको फिल्म प्रसाद को छायांकन सकिएको छ । आइतबार ललितपुरस्थित च्याँसलमा रहेको राजु पेन्टरको स्टुडियोमा फिल्मको इन्डक्ल्यापसँगै छायांकन अनुभव साटासाट गरिएको थियो ।जुन कन्सेप्टमा पटकथा तयार थियो, त्यहीअनुसार नै छायांकन गराएको छु भन्ने लाग्छ, निर्देशक दिनेश राउतले पत्रकारसँग भने, फिल्म राम्रो हुनेमा आशावादी छु । यसअघिका नोभेम्बर रेन, क्लासिक, पर्व का निर्देशक राउतले यसपटक भने विपिन कार्की र नम्रता श्रेष्ठको जोडीलाई दम्पतीका रूपमा पर्दामा उतार्न खोजेका छन् । फिल्ममा निश्चल बस्नेतसमेत फरक पात्र चरित्रमा रहेको बताइन्छ । यसपटक साँच्चै अभिनय गरेको अनुभव भयो । केही मेरै मिहिनेतले पनि राम्रो भयो होला । धेरै त निर्देशकका कारण पनि राम्रो भएको छ, निश्चलले भने । त्यसो त उनले एउटा सिनमा ३४ पटकसम्म पनि टेक खाएको उल्लेख गरे । तर निर्देशक राउतले कुरा काटिदिए, टेक खानु भनेको फेरि हामीकहाँ अभिनय नजानेकोले मात्रै भन्ने बुझिन्छ । मलाई त लाग्छ, राम्रो कलाकारले अझै राम्रो होस् भनेर टेक लिन्छ । मानसिक द्वन्द्वप्रधान फिल्म भएकाले राम्रोका लागि टेक लिइएको उनले बताए । फिल्ममा गाउँले कामकाजी महिलाको भूमिकामा देखिएकी नायिका नम्रताले पनि सहज रूपमा रमाइलो गरी छायांकन सकिएको बताइन् । सुशील पौडेलको पटकथा, संवाद रहेको फिल्मलाई सुवास थापाले निर्माण गरेका हुन् । राजेश श्रेष्ठको छायांकन रहेको फिल्ममा कोशिष क्षेत्री र सुभास भुसालको संगीत रहेको छ । फिल्म मंसिर २१ देखि प्रदर्शनमा आउने बताइएको छ ।"
चिकित्सकका कविता,"काठमाडौं पेसाले चिकित्सक डा अस्मिता अर्याल कविता संग्रह मनको तीरैतीर सहित आएकी छन् । लुनकरणदासगंगादेवी चौधरी साहित्यकला मन्दिरले राजधानीमा सोमबार गरेको कार्यक्रममा वरिष्ठ कविगीतकार कालीप्रसाद रिजाल र कविगीतकार वसन्त चौधरीले लोकार्पण गरे । रिजालले कृतिमा अस्मिताले मानिस भएर, छोरी भएर, प्रेमिका भएर, आमनागरिक भएर र डाक्टर भएर कविता लेखेको दाबी गर्दै उनका कवितामा निजत्व पाइने बताए । चौधरीले कविताहरू पढिसकेपछि आजको पुस्ताको विचार, उनीहरूको भावना र अभीष्ट सजिलै बुझ्न सकिने बताए । कृतिमाथि टिप्पणी गर्दै सावित्री कक्षपतीले हरेक कवितामा एउटा नयाँ पक्ष उद्घाटित हुने र अस्मिताका कविताले आजको समयलाई बोलेको दाबी गरिन् । डा अर्यालले आफ्नो संग्रहमध्येबाट दुइटा कविता प्रस्तुत गरिन् । उनले आफ्नो पहिलो कृति ल्याउँदै गर्दा पहिलो बिरामी जाँचेको जस्तै अनुभूति भएको बताइन् । मनको तीरैतीर लाई लुनकरणदासगंगादेवी चौधरी साहित्यकला मन्दिरले छापेको हो ।"
प्रकाशको उपन्यास,"काठमाडौं युवा स्रष्टा प्रकाश नेपाली उपन्यास अन्धो समाज सहित आएका छन् । हालै बुटवलमा आयोजित एक समारोहमा लेखक भुवनहरि सिग्देलले कृति लोकार्पण गरेको प्रकाशक शिखा बुक्सले विज्ञप्तिमा जनाएको छ । सिग्देलले उपन्यासमा सामाजिक संस्कारमा परिवर्तनको आवश्यकता औंल्याएको दाबी गरे । उपन्यासमाथि टिप्पणी गर्दै शान्ता शर्माले समाजमा रहेको जातिय छुवाछूतजस्ता कुरीतिमाथि उपन्यास केन्द्रित रहेको बताइन् । जीवन न्यौपाने, जंगबहादुर शाह, रूद्र ज्ञवाली, लक्ष्मण ज्ञवाली, लुम्बिनी वाङ्मय प्रतिष्ठानका केन्द्रीय सदस्य ऋषि आजाद, नारायण, शिखा बुक्सका पुष्पराज पौडेल लगायतले कृतिमाथि प्रकाश पारेको विज्ञप्तिमा छ ।"
युवालाई गाउँमै रोजगारी,"अछाम घरको आर्थिक अवस्था कमजोर भएपछि मंगलसैन४ का रोहित विक पढाइ अधुरै छाडेर भारतको मुम्बई गए । त्यहाँ मजदुरी गर्दै आएका उनी ४ वर्षपछि फर्केका छन् । नगरपालिकाले युवालाई गाउँमै रोजरागारी दिन लागेको खबर सुनेर उनी घर आएका हुन् । नगरपालिकाले रोजगारी दिने कुरा थाहा पाएपछि घर फर्केको छु, रोहितले भने, पढाइ अधुरै छाडेर कामको खोजीमा भारत गएको थिएँ । रोहित मात्रै होइनन्, उनीजस्तै कामको खोजीमा भारत पसेका युवा धमाधम घर फर्कंदै छन् । मंगलसैन नगरपालिकाले विकास निर्माण कार्यदल गठन गरेर ७ सय युवायुवतीलाई गाउँमै रोजगारी दिने योजना अघि बढाएको छ । कामको खोजीमा अछामका अधिकांश युवा भारत जाने गरेका छन् । स्थानीय तहमै काम दिएर उनीहरूलाई बिदेसिनबाट रोक्न कार्यदल गठनको योजना ल्याएको नगरपालिकाले जनाएको छ । इच्छुक युवा छनोट गर्न कार्यालयले आवेदनसमेत लिन थालेको छ । विकास कार्यदलमा १८ वर्षदेखि ५० वर्ष उमेर समूहका महिलापुरुष छनोट गर्ने नगरपालिकाको योजना छ । दैनिक अनिवार्य ८ घण्टा काम लगाएर मासिक १२ हजार पारिश्रमिक दिने योजना छ, नगरप्रमुख पदमबहादुर बोहराले भने, काम गर्न विभिन्न समूह गठन गर्छौं । कार्यदलमार्फत एउटा वडामा आवश्यकताका आधारमा २५ देखि ५० जनाको समूह बनाइने र उनीहरूलाई सुरुमा ६ महिनाका लागि करार नियुक्ति दिइने बोहराले बताए । निगरानीका लागि प्रत्येक समूहमा एकजना सुपरभाइजर तोक्ने तयारी छ, उनले भने । विकास निर्माण कार्यदल गठन गरेर नगरपालिकाका १४ वटै वडामा परिचालन गर्ने योजना बनाइएको मंगलसैन६ का वडाध्यक्ष जनकराज भण्डारीले जानकारी दिए । कार्यदलका सदस्यहरूले भवन, बाटो, कुलो, पानीको मुहान मर्मत, सरसफाइ र अवरुद्ध सडक मर्मतलगायत पूर्वाधार निर्माणमा काम गर्नेछन् । उनीहरूलाई गाउँमा परिचालन गरेपछि उपभोक्ता समिति, ठेक्कामार्फत गरिने काम र डोजरको प्रयोग पूर्ण रूपमा बन्द गरिने नगरप्रमुख बोहराले बताए । एउटा वडामा ५० जनाको समूह निर्माणका लागि सूचना प्रकाशन गरेलगत्तै आवेदन दिएका महिला र पुरुष रोजगारी पाउने आसमा अन्तिम नतिजा कुर्न थालेका छन् । कार्यदलमा आवेदन दिनेमा महिला पनि उल्लेख्य छन् । नगरप्रमुख बोहराले विकासका नाममा ठूलो बेथिति रहेको बताए । विकास कार्यदल गठन भएर परिचालन भएपछि त्यस्तो गर्न पाइनेछैन, उनले भने, ढाँटेर, ठगेर र कागज बनाएर रकम असुल्ने काम सबै बन्द हुनेछ । कार्यदलमार्फत गरिने कामको अनुगमन र मूल्यांकनसमेत गरिने उनको दाबी छ ।"
१ सय २८ मुलुकसँग व्यापार घाटा,"काठमाडौं आयात उच्च र निराशाजनक निर्यातले गत आर्थिक वर्ष १ सय २८ मुलुकहरूसँग व्यापार घाटा भएको छ ।भन्सार विभागका अनुसार १ सय ५५ मुलुकहरूसँग नेपालले आयात र निर्यात व्यापार गरेको थियो । यसमध्ये साढे ८५ प्रतिशत मुलुकहरूबाट नेपालले निर्यातभन्दा बढी आयात गरेको छ । आयातभन्दा निर्यात बढी भएका मुलुकहरू २८ मात्रै छन् । तर, त्यस्तो निर्यात रकम भने निकै सानो अंकमा छ । सबैभन्दा बढी आयात र व्यापार घाटा भारत र चीनसँगको हो । भारतबाट मात्रै ८ खर्ब १० अर्ब ९० करोड ४८ लाख ६१ हजार रुपैयाँको आयात भयो । निर्यात ४६ अर्ब ६० करोड ४९ लाख ५६ हजार मात्रै भएपछि भारतसँगको व्यापार घाटा ७ खर्ब ६४ अर्ब ३० करोड ५ हजार रुपैयाँ पुगेको छ ।चीनबाट गत वर्ष नेपालमा १ खर्ब ५९ अर्ब ९८ करोड ३ लाख १६ हजार रुपैयाँका सामग्री आयात भए । त्यसतर्फ २४ अर्ब ३७ करोड ७४ लाख ४४ हजार रुपैयाँका नेपाली सामग्री निर्यात भए । जसले गर्दा चीनसँगको व्यापार घाटा १ खर्ब ५७ अर्ब ५४ करोड २५ लाख ७२ हजार रुपैयाँ पुगेको छ । १ अर्बभन्दा बढी व्यापार घाटा हुने मुलुकहरूको संख्या ३४ छ । स्वदेशी उत्पादन वृद्धि तथा प्रवद्र्धनात्मक कार्यक्रम हुन नसक्नु, उत्पादन भएका सामग्रीहरू निर्यात हुन नसक्नु र आयातित सामग्रीहरूमा परनिर्भरता बढिरहेकाले बर्सेनि व्यापार घाटा चुलिँदै गएको छ । अघिल्लो वर्षको तुलनामा २७ दशमलव ५३ प्रतिशतले व्यापार घाटा वृद्धि भई ११ खर्ब ६२ अर्ब १० करोड ४ लाख ६६ हजार रुपैयाँ पुगेको छ । अघिल्लो वर्ष ९ खर्ब ११ अर्ब २६ करोड ६७ लाख ४ हजार रुपैयाँ मात्रै व्यापार घाटा थियो । आयातमा निरन्तर वृद्धि र निर्यातमा निरन्तर ओरालोका कारण घाटा बढ्दै छ । गत वर्ष पनि आयातको तुलनामा निर्यात वृद्धि निकै न्यून रहयो ।नेपालबाट सबैभन्दा बढी निर्यात भएको सामग्री कफी हो । ९ अर्ब २० करोडको कफी निर्यात भएको छ । त्यसपछि क्रमश: ८ अर्ब ४३ करोडको तयारी धागो, ७ अर्ब ३८ करोडको कार्पेट, ६ अर्ब २८ करोडको तयारी कपडा र ५ अर्ब १६ करोडको फलाम तथा स्टिल निर्यात भएको छ । यी प्रमुख पाँच सामग्रीबाहेक अन्यको निर्यात रकम नगन्य छ ।विभागका अनुसार २६ दशमलव ३१ प्रतिशतले आयात वृद्धि भएको छ भने निर्यात ११ दशमलव १७ प्रतिशतले वृद्धि हो । यो तथ्यांकअनुसार सरकारको निर्यात वृद्धिको प्रयासले सार्थकता पाउन सकेको छैन भने मुलुक आयातमा निर्भर रहेको देखिन्छ । गत वर्ष सबैभन्दा बढी १ खर्ब ९७ अर्ब ५ करोड रुपैयाँको इन्धन आयात भएको छ । दोस्रो बढी आयात हुने सामग्रीमा फलाम तथा स्टिल हो । जसमा नेपालले १ खर्ब ८५ अर्ब ८८ करोड रुपैयाँ रकम बिदेसियो । १ खर्ब २४ अर्ब रुपैयाँका मेसिनरी उपकरणका पाटपुर्जाहरू आयात भए । ८६ अर्ब ३० करोड रुपैयाँ बराबरका सवारी साधन आयात भएका छन् । ७८ अर्ब २८ करोड रुपैयाँका टेलिभिजन, साउन्ड रेकर्डर्स तथा अन्य विद्युतीय सामग्रीहरू आयात भएका छन् । गत वर्ष सरकारले ३ खर्ब १० अर्ब २८ करोड २४ लाख रुपैयाँ आयातित सामग्रीहरूबाट राजस्व संकलन गरेको छ । ८१ अर्ब १९ लाख १६ हजार ५२ करोड रुपैयाँ निर्यात भएका सामग्रीहरूबाट राजस्व संकलन भएको विभागले जनाएको छ । गत वर्षको व्यापार घाटाअनुसार सरकारले निर्यात प्रर्वद्धन तथा आयात प्रतिस्थापनका लागि गरेको कार्यक्रम बिफल हुँदै गएको देखिन्छ ।सरकारले व्यापार घाटा कम गर्न समयसमयमा थुप्रै नीतिगत प्रयास गरे पनि उपलब्धि भने हासिल हुन सकेको छैन । सरकारले हरेक वर्ष आयात प्रतिस्थापनका कार्यक्रमहरू सार्वजनिक गर्ने गरेको छ । यस वर्षको बजेटमा पनि निर्यात प्रवद्र्धन र आयात प्रतिस्थापनका लागि थुप्रै सुधारका योजनाहरू अघि सारिएको छ । यसबाहेक वार्षिक विकास कार्यक्रम, बजेट, नीति तथा कार्यक्रम तथा अन्य सरोकारवाला मन्त्रालयहरूले घाटा कम गर्ने उपाय भन्दै वर्षैपिच्छे नयाँनयाँ कार्यक्रम सार्वजनिक गर्छन् । ती कार्यक्रमको सम्भाव्यता, प्रभावकारिता र अनुगमन भने सधैं फितलो हुने गरेको छ । व्यापार घाटा कम र निर्यात प्रवद्र्धनका लागि सरकारले व्यापार तथा निकासी प्रवद्र्धन केन्द्र स्थापना पनि गरेको छ । मुलुकको निर्यात सम्भावना भएका उत्कृष्ट वस्तुहरूको सूची तयार पारी निर्यात र प्रवद्र्धनात्मक कार्यक्रमसमेत भइरहेका छन् । हालसम्म तुलनात्मक लाभका १२ सहित निर्यात सम्भावनाका नेपाली सामग्री २४ वटा हुन् । तर, तथ्यांकअनुसार तुलनात्मक लाभका वस्तुको निर्यातको अवस्थासमेत निराशाजनक छ ।"
पेप्सी छोड्दै इन्द्रा,न्युयोर्क (एजेन्सी) पेप्सीकोकी प्रमुख कार्यकारी इन्द्रा नोयीले कम्पनी छाड्ने घोषणा गरेकी छन् । १२ वर्ष पेप्सीकोको नेतृत्व गरेकी उनी सफलमध्येकी एक महिला नेतृ मानिन्छिन् । सन् २०१७ मा फोब्र्स म्यागेजिनले तयार पारेको विश्वका शक्तिशाली एकसय महिलाको सूचीमा उनी ११ औं स्थानमा थिइन् ।सन् २००६ मा उनले नेतृत्व गरेयता पेप्सीकोको सेयर ७८ प्रतिशतले वृद्धि भएको छ । उनको स्थानमा कम्पनीका अहिलेका अध्यक्ष रामोन लागुवार्टाले पद सम्हाल्नेछन् ।नोयी २४ वर्षयता कम्पनीसँग काम गरिरहेकी छन् । आफ्नो ट्वीटर पोस्टमार्फत पद छाड्ने जानकारी गराउँदै नोयीले आफूले पेप्सीकोजस्तो कम्पनीको नेतृत्व गर्न पाएकामा आभार व्यक्त गरेकी छन् ।कम्पनीको प्रमुख कार्यकारी बन्नुअघि उनी प्रमुख आर्थिक अधिकृत थिइन् । कम्पनीको प्रमुख कार्यकारी बनेयता उनले कम्पनीको आम्दानीमा पनि उल्लेख्य सुधार गरेकी छन् । पेप्सीकोको प्रमुख कार्यकारीको पद लागुवार्टाले अक्टोबर पहिलो सातादेखि सम्हाल्नेछन् । नोयीले भने सन् २०१९ को सुरुवाती चरणसम्म कम्पनीको अध्यक्ष पद सम्हाल्नेछिन् ।
निकासी बढाउन लगानीमा जोड,"नयाँदिल्ली नेपालले भारतसँगको वाणिज्य (व्यापार) सन्धि पुनरावलोकनका क्रममा निकासी प्रवद्र्धनका अलावा वैदेशिक लगानी आकर्षित गर्ने विषयलाई विशेष जोड दिने भएको छ । विगतमा भारतसँग व्यापार तथा वाणिज्यको सरकारीस्तरमा छलफल हुँदा प्रायजसो निकासी प्रवद्र्धन र व्यापार सहजीकरणले मात्र प्राथमिकता पाउने गरेको थियो । तर, आगामी साता (२४ साउन) नयाँदिल्लीमा हुने वाणिज्य सन्धि पुनरावलोकनसम्बन्धी दुई पक्षीय बैठकमा व्यापार सहजीकरणसँगै भारतीय लगानी आकर्षित गर्ने विषयलाई पनि प्राथमिकता साथ उठाउने नेपालको तयारी छ । निकासी व्यापारको सहजीकरणका अलावा भारतबाट आउन सक्ने वैदेशिक लगानी र सम्भावित क्षेत्रहरूका विषयहरूलाई पनि सन्धिमा समेट्ने गरी छलफल गर्ने हाम्रो तयारी छ, वाणिज्य सन्धि पुनरावलोकन प्राविधिक समितिका अध्यक्ष रविशंकर सैंजुले बताए । गत साता नेपाल सरकारले भारतसँग वाणिज्य सन्धि पुनरावलोकनका लागि छलफल गर्न सैंजुको नेतृत्वमा प्राविधिक समिति गठन गर्ने निर्णय गरेको थियो । भारतीय प्रधानमन्त्री नरेन्द्र मोदीको गत जेठमा भएको नेपाल भ्रमणका बेला आगामी १९ सेप्टेम्बरभित्रमा दुई मुलुकबीच व्यापार, वाणिज्यलगायत सबै दुई पक्षीय विषयहरूको समस्या पहिचान गर्दै समाधानको मार्गचित्र पनि तयार पार्ने सहमति बनेको थियो । त्यसै सन्धिमा समेट्नुपर्ने क्षेत्र र परिमार्जन गर्नुपर्ने बुँदाहरू पहिचान गरेर सैद्धान्तिक सहमति गर्ने तयारी दुवै पक्षको छ । त्यसपछि सरोकारवाला निकायहरूसँग थप छलफल गरिने र आर्थिक सम्भाव्यताका र असरबारे पनि अध्ययन गरिने सैंजुले बताए । एक भारतीय उच्च अधिकारीले भने सन्धिमा केकस्तो संशोधन गर्ने भन्ने कुरा बैठक सुरु भएपछि मात्र हुने बताए । दुई मुलुकको हितलाई ध्यानमा राख्दै छलफल गरिनेछ र केकस्तो पुनरावलोकन आवश्यक पर्छ त्यो त छलफल अघि बढ्दै गएपछि थाहा हुनेछ, उनले भने । पछिल्लोपटक सन् २००२ मा पुनरावलोकन भएको वाणिज्य सन्धि प्रत्येक सात वर्षमा नवीकरण हुँदै आएको छ । यसअघि २०१६ मा सन्धि नवीकरण गरिएको थियो । सन् २००९ मा संशोधन गरिएको वाणिज्य सन्धिमा दुवै पक्षको सहमतिमा संशोधन गर्न सकिने व्यवस्था छ । गत वैशाखमा काठमाडौंमा बसेको वाणिज्य र पारवहनसम्बन्धी सचिवस्तरीय अन्तरसरकारी समिति (आईसीजी) बैठकमा वाणिज्य सन्धि नवीकरणका लागि दुवै पक्ष सहमत भएका थिए । बैठकमा काठमाडौंमा गत महिना बसेको आईजीसी बैठकमा उठेका विषयहरूमाथि समेत छलफल हुनेछ । विशेषगरी बढ्दो व्यापार घाटा, वैदेशिक लगानी तथा सन्धिमा भएका भन्साररहित सुविधा पाउनका लागि ३० प्रतिशत मूल्य अभिवृद्धि हुनैपर्ने जस्ता व्यवस्था संशोधन गर्ने र संवेदनशील वस्तुको सूची घटाउनेजस्ता विषयलाई प्राथमिकतामा राख्ने नेपाली पक्षको तयारी छ । यसबाहेक कृषि उपजको प्रतिस्पर्धात्मक क्षमतासम्बन्धी विषयले प्राथमिकता पाउने बताइएको छ । पछिल्लो दुई दशकमा व्यापार घाटा अकासिनुमा भारतीय कृषि उत्पादनको नेपाली बजारमा बढ्दो वर्चस्वलाई प्रमुख कारण मानिएको छ । यसका लागि वाणिज्य सन्धिमा भएको दुवै मुलुकका कृषि उपजलाई पारस्परिकताका आधार भन्सार छुटको व्यवस्था जिम्मेवार रहेको विज्ञहरूको भनाइ छ । पहिलोपटक १९७८ मा भएको वाणिज्य सन्धिदेखि नै पारस्परिकताको आधारमा दुई मुलुकको कृषि उपजमा भन्सार छुट दिने व्यवस्था गरिएको थियो । नयाँ सन्धि तर्जुमा गर्दा अरू विषयहरूमा संशोधन हुँदै आए पनि त्यो व्यवस्थाले भने निरन्तरता पाउँदै आयो । उता भारतले भने सन् १९९० पछि कृषिमा अनुदान बढाउँदै लग्यो । त्यसले गर्दा कृषि उपजको उत्पादकत्व वृद्धि हुनुका साथै मूल्य पनि घट्दै गयो । तर, नेपालमा भने त्यसको ठीक उल्टो परिस्थिति निर्माण भयो । मूल्यका कारण नेपाली उत्पादन भारतीय उत्पादनका सामु निरीह बन्दै गए र नेपाली बजारमा भारतीय कृषि उपजको पकड दिनप्रति दिन बलियो बन्दै गयो । गत आर्थिक वर्षको ११ महिनाको तथ्यांक हेर्दा चामल मात्रै २७ अर्बको आयात भएको थियो भने ५ अर्बको फलफूल र १० अर्ब तरकारीको भित्रिएको थियो । त्यसमाथि अदुवा, अलैंची, गोलभेंडाजस्ता निर्यात सम्भावना भएका नेपाली कृषि उत्पादनको पनि क्वारेन्टाइनलगायत समस्याका कारण निकासी सहज बन्न सकेको छैन । खस्कँदो निर्यातकै कारण गत आवमा भारतसँग मात्र करिब ८ खर्बको व्यापार घाटा हुने अनुमान छ । यो अवस्थामा सुधार ल्याउन वाणिज्य सन्धिमा भएका पारस्परिकताको आधारमा भन्साररहित सुविधा हटाउनुपर्ने लगायतका माग पछिल्लो समय नेपाली पक्षले उठाउँदै आएको हो । प्रधानमन्त्रीस्तरको भ्रमणदेखि दुई पक्षीय संयन्त्रहरूमा पनि यो विषयले प्राथमिकता पाउने गरेको छ । यी विषयहरू काठमाडौंमा भएको आईजीसी बैठकमा उठेका थिए । उक्त बैठकमा वाणिज्य सन्धिमा भएको भारतीय कृषि उपजलाई पनि नेपालले पाएसरह पारस्परिकताका आधारमा शून्य भन्सारको सुविधा दिने व्यवस्थाले नेपाली उत्पादन र समग्र कृषि क्षेत्रलाई परेको मारबारे खुलस्त ढंगले राखिएको थियो । नेपाललाई परेको समस्याप्रति भारतीय पक्ष सकारात्मक रहयो । हामीहरूले आगामी बैठकमा सन्धिमा भएको त्यो व्यवस्था हटाउनुपर्नाका कारण र त्यसका आधारहरू प्रस्ट ढंगले राख्नेछौं, सैंजुले जानकारी दिए । त्यसैले सन्धिमा भएको उक्त व्यवस्था पुनरावलोकनका लागि भारतीय पक्षलाई सहमत गराउन सके ठूलो उपलब्धि हुने पूर्वसचिवको ओझाको धारणा छ । तर, व्यापार घाटा कम गर्न भारतीय कृषि उत्पादनमा भन्सार लगाउने निर्णयसँगै नेपाली उत्पादकत्व वृद्धिमा पनि सरकारको विशेष ध्यान जानुपर्ने अन्यथा नेपाली उपभोक्ताले चर्को महँगीको सामना गर्नुपर्ने उनको विश्लेषण छ । भारतको सस्तो कृषि उत्पादनको आयात निरुत्साहित गर्ने तर घरभित्र उत्पादन नबढाउने हो भने उपभोक्ता त सोझै मार पार्छन्, उनले भने । त्यसैले उपभोक्ताको हित, उत्पादकत्व वृद्धि र व्यापार घाटा कम गर्नेजस्ता विषयहरूलाई बडो सन्तुलित ढंगले सम्बोधन गर्नुपर्ने उनको धारणा छ । भन्सार मात्र लगाएर भएर भएन, मुलुकभित्र उत्पादन वृद्धिको वातावरण निर्माण हुन्छ, नत्र यहाँका केही उत्पादकलाई लाभ होला तर बहुसंख्यक उपभोक्ता त ठूलो मर्कामा पर्छन् । त्यसतर्फ पनि गम्भीर हुनुपर्छ, ओझाको तर्क छ ।"
८९ प्रतिशत रोपाइँ,"काठमाडौं (कास) कृषि तथा पशुपक्षी मन्त्रालयले मध्य साउनसम्म देशभर ८९ प्रतिशत रोपाइँ सकिएको दाबी गरेको छ । मन्त्रालयका अनुसार साउन १७ सम्म देशभर १३ लाख ९२ हजार हेक्टर क्षेत्रमा धान रोपाइँ सकिएको छ । यो धान खेती हुने देशभरको कुल १५ लाख ५२ हजार हेक्टर क्षेत्रमध्येको ८९ प्रतिशत हो । यसपटक उच्च पहाडमा ५१ हजार, मध्यपहाडमा ३ लाख ५७ हजार र तराईमा ९ लाख ८३ हजार हेक्टर क्षेत्रमा रोपाइँ भएको छ । नेपालमा मनाङ र मुस्ताङबाहेक सबै जिल्लामा धान खेती गरिन्छ । बारा, कास्की, रूपन्देही, नवलपरासी, जुम्ला, डोल्पा, कैलाली र कञ्चनपुरमा रोपाइँ सकिएको छ । दाङ, धनुषा, इलाम, ओखलढुंगा र चितवन जिल्लामा कम्तीमा ६५ प्रतिशत रोपाइँ सकिएको छ । यसैबीच सिर्दीखोलामा आएको बाढीले ६० हेक्टर धानखेत बगरमा परिणत गरेको छ ।"
लेखा परीक्षकको मर्यादामा जोड,"काठमाडौं लेखापरीक्षणका क्रममा व्यावसायिक मर्यादा पालना गर्न लेखापरीक्षकहरूलाई महालेखापरीक्षक टंकमणि शर्माले निर्देशन दिएका छन् । लेखापरीक्षणको गुणस्तर, समय, अनुशासन र नैतिक आचरणमा पनि विशेष ध्यान दिन उनले लेखापरीक्षकहरूलाई आग्रह गरे । नेपाल अडिटर्स एसोसिएसन (अडान) को तेह्रौं स्थापना दिवसको अवसरमा आइतबार काठमाडौंमा आयोजित एक कार्यक्रममा महालेखापरीक्षक शर्माले यस्तो बताएका हुन् । राष्ट्रिय हितलाई विचार गरेर अगाडि बढ्नुका साथै व्यावसायिक आचरण पनि पालना गर्नुहोस्, उनले भने, बिल भर्पाई मात्र होइन । वित्तीय विवरणमा देखाइएका लागत साथसाथै अन्य अप्रत्यक्ष लागतहरूको पनि मूल्याकंन गरी लेखापरीक्षण प्रदान गर्नुहोस् । कार्यक्रममा उद्योग व्यवसायमा लगानी बढाउन लेखापरीक्षकको भूमिका महत्त्वपूर्ण हुने महालेखापरीक्षक शर्माले बताए । लेखापरीक्षकले अर्थव्यवस्थामा देखिएका समस्यालाई आफ्नो ढंगबाट समाधानका लागि भूमिका खेल्नुपर्ने उनको सुझाव छ । अन्तर्राष्ट्रिय गुणस्तरको प्रतिवेदन दिने र अर्थतन्त्रको समृद्धिका लागि सहयोगी भूमिका निर्वाह गर्न सक्ने बलियो सम्भावना छ, उनले भने । लेखापरीक्षण पेसामा नियामक र सञ्चालक एकै ठाउँमा आएर काम गर्न सक्ने राम्रो अभ्यास रहेको बताउँदै पेसाको मर्यादा र अनुशासन कायम गर्न उनले आग्रह गरे । लेखापरीक्षण क्षेत्रलाई सूचना तथा प्रविधियुक्त बनाउनुपर्ने उनको सुझाव छ । अडानले आफ्ना सम्पूर्ण सदस्यहरूलाई पेसागत आचरण र चरित्रलाई पालना गर्न आग्रह गर्दै आचारसंहिताबमोजिम कार्य गर्न अनुरोध गरेको छ । अडानमा मुलुकभरका करिब ७ हजार २ सय लेखापरीक्षक सदस्य छन् । यस अवसरमा ९४ जनाले रक्तदान गरेको, वृद्घहरूलाई खाना खुवाउने, असहायलाई कपडा वितरण, फलफूल वितरणलगायत कार्यक्रम आयोजना गरिएको थियो ।"
दुई दशकमा पनि डीपीआर बनेन,"अछाम सरकारको ऊर्जा जलस्रोत र विद्युत् विकास विभागअन्तर्गत अछामको बूढीगंगा जलविद्युत् आयोजनाको अध्ययन सुरु भएको दुई दशक बितिसक्दा पनि आयोजनाको विस्तृत परियोजना प्रतिवेदन (डीपीआर) तयार हुन सकेको छैन । सरकार आफैंले निर्माण गर्ने भनिएको २० मेगावाट क्षमताको बूढीगंगा जलविद्युत् आयोजनाको निर्माणका लागि २०५२ सालदेखि नै अध्ययन सुरु भएको हो । २०७३ सालमा अध्ययन सम्पन्न हुने र २०७६ सालमा निर्माण सम्पन्न गर्ने सम्झौता भए पनि हालसम्म अध्ययन नै सम्पन्न भएको छैन । सन् १९९७ मा सम्पन्न सम्भाव्यता अध्ययन र वातावरणीय प्रभाव मूल्यांकन अध्ययनअनुसार अनुमानित कुल लागत नेपाली मुद्रामा करिब ६ अर्ब रुपैयाँ रहेको आयोजनाका प्रमुख सञ्जय ढुंगेलले बताए । आयोजना निर्माणको कुल लागतमा प्रसारण लाइनको निर्माणको लागतसमेत समावेश गरिएको छ ।आयोजनाको इन्जिनियरिङ डिजाइन र वातावरणीय प्रभाव मूल्यांकन अध्ययन गरी आयोजनाको निर्माण विकासका लागि २०१४ जुनमा साउदी फन्ड फर अरब डेभलपमेन्टसँग ११ करोड २५ लाख साउदी रियाल (३ अर्ब नेपाली रुपैयाँ) को ऋण सम्झौता भइसकेको आयोजनाका इन्जिनियर वीरबहादुर बोहराले बताए । त्यसैगरी २०१२ जुलाईमा कुवेत फन्ड फर अरब इकोनोमिक डेभलपमेन्टसँग ५० लाख कुवेती दिनार (१ अर्ब ८ करोड रुपैयाँ) को ऋण सम्झौता भइसकेको छ । बाँकी रकम सरकारले व्यहोर्ने ऋण सम्झौतामा उल्लेख गरिएको इन्जिनियर बोहराले बताए । अध्ययन सुरु भएको २३ वर्ष बितिसकेको भए पनि अहिलेसम्म जलविद्युत् आयोजनाको विस्तृत परियोजना प्रतिवेदन भने तयार भएको छैन । अस्ट्रेलियन कम्पनी स्मेक र नेपालको उदय कन्सल्टेन्सीले बूढीगंगाको डीपीआर बनाउने जिम्मा पाएका थिए । पटकपटक समय थप गरिए पनि डीपीआर तयार नभएको ढुंगेलले बताए । म अछाममा आयोजना प्रमुख भएर आएको एक महिना मात्रै भयो । यो अवधिमा काम दु्रत गतिमा अघि बढिरहेको छ । डीपीआर दसैंभन्दा अगाडि नै तयार भइसक्नेछ, ढुंगेलले भने, त्यसपछि निर्माणको लागि टेन्डर आह्वान गरिनेछ, निर्माण सुरु भएको ३ वर्षभित्र आयोजनाको काम सम्पन्न भइसक्नेछ । आफूले यसअघि केन्द्रमा बसेर बूढीगंगा जलविद्युत् आयोजनाबारे अध्ययन गरेकाले काम दु्रत गतिमा अघि बढ्ने उनले बताए । आयोजनाको काम ढिलो भएको प्रति अहिले राजनीतिक दलले पनि चासो राख्न थालेका छन् । आयोजनाको काम अपारदर्शी ढंगले भइरहेको र आयोजना प्रमुख बदलिरहने भएकाले काम प्रभावित भएको पूर्व सूचना तथा सञ्चार राज्यमन्त्री एवं कांग्रेस नेता गोविन्दबहादुर शाहले बताए । काम कसरी अगाडि बढाउने, आयोजनाबाट प्रभावित हुने स्थानीयसँग कसरी प्रस्तुत हुने भन्नेबारे पनि छलफल र सहकार्य गर्ने भन्ने पाटो कमजोर देखियो, उनले भने, जलविद्युत् आयोजना स्थललाई राजनीतिक कार्यालय बनाइयो भने निर्माण सम्पन्न हुँदैन ।स्थानीयले मुआब्जामा सजिलो पारेको र स्थानीयको तर्फबाट आयोजनाको कामका लागि कुनै असहज नगरेको नेकपाका सदस्य प्रकाश शाहले बताए । स्थानीयका तर्फबाट हामीले सस्तोमा जग्गा दिएर सहयोग गरेका छौं, उनले भने, एकजना व्यक्तिलाई दोष दिएर हुँदैन । अर्बौको काम लाखले रोकिँदैन, एकजना व्यक्तिलाई बीचमा राखेर बहाना बनाउन थालिएको छ ।स्थानीय तहमा जनप्रतिनिधि चुनिएर आएको १ वर्ष पूरा हुँदा पनि अछामका १० वटा स्थानीय तहबीच आयोजनाबारे कुनै छलफल र चासो नदेखाएको जिल्ला समन्वय समिति अछामका प्रमुख नरबहादुर कुँवर बताउँँछन् । त्यसो हुँदा आफैंले प्रमुख जिल्ला अधिकारीसँग समन्वय गरेर काम छिटो गर्न आयोजनाका प्रमुख र अन्य सरोकारवालासँग समन्वय र सहकार्य गरिहेको छु, कुँवरले भने, बूढीगंगा जलविद्युत् आयोजना ७ नम्बर प्रदेशको गौरवको आयोजना हो । यसमा सबैले चासो देखाउनुपर्छ । अछाम र बाजुरालगायत प्रदेश ७ को समग्र विकासमा आयोजनाले योगदान पुर्याउने विश्वास गरिएकाले बाजुरा जिल्लाबाट जग्गा दिन र अन्य क्षेत्रमा गर्नुपर्ने सहयोग सधैं रहने बूढीगंगा नगरपालिका बाजुराकी उपमेयर तारा खातीले बताइन् ।जग्गा अधिग्रहणसँगै मुआब्जामा सहज गराउन हामी तयार छौं, पहिले आयोजनाबाट सम्झौता गर्न आउनुपर्यो, उपप्रमुख खातीले भनिन्, सरकारको लगानीमा ऊर्जा मन्त्रालय विद्युत् विकास विभागद्वारा निर्माणाधीन आयोजनाप्रति सरकारीस्तरबाटै चासो नभएको र अछामका राजनीतिक दल र सरोकारवालाले देखाएको उदासीनताका कारण जलविद्युत् आयोजनामा अन्योल छ । जलविद्युत् आयोजनाको डीपीआर तयार नभए पनि अहिले आयोजनास्थलसम्म पुग्ने बाटो र कार्यालय भवन निर्माण भइरहेको छ । बूढीगंगा जलविद्युत् आयोजनाबाट उत्पादित विद्युत् प्रदेश ७ का जिल्लाहरूमा खपत हुने र बाँकी विद्युत् कैलालीको पहलमानपुरसम्म पुर्याएर केन्द्रीय प्रसारण लाइनमा जोड्ने लक्ष्य छ । ८६४ हेक्टर क्षेत्रफल रहेको आयोजनाको मुख्य संरचनामा बाँध, इन्टेक, सेटलिङ, वेसिन, सुरुङ, सर्जटयांक, विद्युत्गृह, टेलरेस, सबस्टेसन र प्रसारण लाइन आदि निर्माण हुनेछन् ।"
युनिलिभरको ह्वील टु इन वान,काठमाडौं (कास) बहुराष्ट्रिय कम्पनी युनिलिभरले नयाँ लुगा धुने साबुन ह्वील टु इन वानको लन्च गरेको छ । नयाँ जमानाको नेपाललाई नयाँ जमानाकै लुगा धुने साबुन उपलब्ध गराउन कम्पनीले ह्वील टु इन वान नेपाली बजारमा ल्याएको जारी विज्ञप्तिमा उल्लेख छ । यसको प्रवद्र्धनका लागि नायिका प्रियंका कार्की र नायक एवं निर्देशक अर्पण थापालाई युनिलिभर नेपालले आबद्ध गरेको जनाएको छ ।कम्पनीका अनुसार यस अभियानको पत्रिकामा आउने विज्ञापनमा हामीले प्रियंकालाई र टेलिभिजनमा प्रियंका र अर्पण दुवैलाई देख्न सकिने विज्ञप्तिमा उल्लेख छ ।
एप्पललाई सफल बनाउने ५ सूत्र,"स्टिभ जब्स्सको छविएप्पलको सहसंस्थापकका रूपमा स्टिभ जब्सको नाम प्रविधिको संसारमा सबैभन्दा धेरै सम्झिन्छन् । उनले एप्पललाई व्यक्तिगत कम्युटरको क्रान्तिमा सबैभन्दा अघि राखे साथै आफ्नो नेतृत्वमा आइपोडदेखि आइप्याडसम्मको क्रान्तिकारी उत्पादनहरू सार्वजनिक गरे ।उनी आधुनिक विश्वको सबैभन्दा हस्तक्षेपकारी प्रमुख कार्यकारीका रूपमा पनि चिन्छिन् र उनी आफैंमा एक ब्रान्ड पनि हुन् ।स्टिभ जब्सले स्टिभ वाजनियाकसँग मिलेर सन् १९७६ मा कम्पनी स्थापना गरेदेखि नै एप्पल राम्रो वस्तु उत्पादन गर्ने कम्पनीका रूपमा चिनिँदै आएको छ ।एप्पलका सेयरको माग यति धेरै थियो कि सन् १९८० ताका यसले सेयर जारी हुँदा यो फोर्डपछिको सबैभन्दा ठूलो सेयर सार्वजनिकीकरण थियो । फोर्डले सन् १९५६ मा सेयर जारी गरेको थियो ।समकक्षीसँगको विवादका कारण सन् १९८५ मा स्टिभ जबले एप्पल छाडे । तर, १२ वर्षदेखि कम्पनी घाटामा चलेपछि सन् १९९७ मा उनलाई फेरि कम्पनीमा फर्कन आग्रह गरियो ।कम्पनीमा फर्किएलगत्तै उनले कम्पनीका पुराना योजनालाई थन्क्याए र नयाँ अभियान सुरु गरे फरक सोच । यो एप्पल र यसका उत्पादन प्रवद्र्धन गर्ने अभियान थियो । अभियानलगत्तै कम्पनी पुन: नाफामा फर्कियो ।सन् २०११ मा स्टिभ जब्सको मृत्यु हुँदा तत्कालीन अमेरिकी राष्ट्रपति बाराक ओबामाले भनेका थिए, विश्वले एउटा दूरदर्शी व्यक्ति गुमायो । उनको नाम नभइदिएको भए एप्पल अहिलेको एप्पल बन्ने थिएन ।आइफोन क्रान्ति सन् २००७ मा सार्वजनिक भएको आइफोनले आधुनिक मोबाइल सञ्चारमा सबैभन्दा ठूलो प्रभाव पार्यो ।बजार पठाइएको पहिलो वर्ष नै १४ लाखवटा आइफोन बिक्री भएको थियो । मोबाइल बजारमा आधिपत्य जमाइरहेका नोकिया र ब्ल्याकबेरीजस्ता कम्पनी आइफोनको आगमनले अधो गतिमा लागे ।भर्खरै मात्र एप्पल स्मार्टफोन निर्माताको सूचीमा तेस्रो स्थानमा धकेलिएको छ । कोरियन कम्पनी सामसङ र चिनियाँ कम्पनी हुवावेपछि तेस्रो ठूलो स्मार्टफोन निर्माता कम्पनी एप्पल भए पनि बजारमा आइफोनको माग भने अत्यधिक छ । एप्पलले अप्रिलदेखि जुनको तीन महिने अवधिमा मात्र ४ करोड १३ लाख वटा आइफोन बिक्री गरेको थियो । सन् २०१७ भरि कम्पनीले विश्वभर २१ करोड ६० लाखवटा आइफोन बिक्री गरेको थियो ।एप्पलको अधिकांश आम्दानी स्मार्टफोनको बिक्रीबाट हुन्छ । पछिल्लो त्रैमासिक विवरणअनुसार एप्पलको आम्दानीको ५६ प्रतिशत हिस्सा आइफोनको बिक्रीबाट हुन्छ । यसकारण, एप्पलको भविष्य आइफोनसँग जोडिएको छ ।एप्पलको सेवा आइटयुन्स वा एप्पल म्युजिक, एप स्टोर, आइक्लाउड र एप्पल पे । एप्पलको सेवातर्फको व्यापारका यी केही प्रमुख पक्षहरू हुन् । यी कम्पनीका लागि पछिल्लो समय तीव्र रूपमा आम्दानी बढाउने सेवाहरू हुन् । एप्पलको यी सेवाबाट हुने आम्दानी मात्रै पछिल्लो त्रैमासिकमा ३१ प्रतिशतले वृद्धि भएको छ ।एप्पलको सफलतामा आइफोन मुख्य कारक भए पनि यसको ब्रान्डको वृद्धिमा एप्पल म्युजिक, एप स्टोरको पनि भूमिका छ ।यदि कुनै उपभोक्ताले आइफोनको प्रयोग गर्दै म्युजिक र मुभी खरिद गर्छ भने उसले आइप्याड, म्याकबुक, एप्पल टीभी र एप्पल वाच पनि खरिद गर्छ भन्ने कम्पनीको विश्वास छ । ग्राहकलाई आफ्नो हार्डवेयर किन्न प्रेरित गरिरहनु नै एप्पल ब्रान्डको मुख्य विशेषता हो, ब्रान्ड म्याटर्सका प्रबन्ध निर्देशक पल नेल्सन भन्छन् ।बलिया ब्रान्डसँग त्यस्ता ग्राहक हुन्छन्, जो अन्य विकल्पमा रुचि राख्दैनन् र यही नै एप्पलको सबैभन्दा बलियो पक्ष हो, उनी भन्छन् ।चीनको भूमिकाचीनबिना एप्पलको सफलता केही फरक हुन्थ्यो । एप्पलको नाफाको करिब एक चौथाइ चीनबाट प्राप्त हुन्छ ।यसबाहेक एप्पलको अधिकांश आइफोन दक्षिणी चीनको सेङजेङ प्रान्तमा उत्पादन हुन्छ । सन् २०१६ को मार्चदेखि केही महिना चीनबाट हुने आम्दानी उल्लेख्य घटे पनि अहिले कम्पनीले यसलाई सुधार गरिसकेको छ ।२०१७ को सेप्टेम्बरदेखि चीन र आसपासका क्षेत्रबाट हुने आम्दानीमा दुई अंकको वृद्धि भइरहेको छ । कसरी ? चीनका सहरिया वर्ग र मध्यम आय भएकाहरूका बीच आइफोन सम्पन्नताको प्रतीक बनेको छ । चिनियाँ सस्ता ब्रान्डका प्रतिस्पर्धाका बाबजुद पनि एप्पलका महँगा आइफोन, आइप्याड र म्याकले चीनबाट आम्दानी बढाइरहेका छन् ।विश्वसनीय ब्रान्डएप्पल फोब्र्सको सूचीमा पछिल्ला ८ वर्षदेखि लगातार सबैभन्दा मूल्यवान् कम्पनीका रूपमा सूचीकृत छ । फोब्र्सले कम्पनीको आर्थिक तथ्यांकको आधारमा यो सूची प्रकाशित गर्ने गर्छ । यो वर्ष कम्पनीको ब्रान्ड मूल्य १ खर्ब ८२ अर्ब डलर छ ।कुनै बेला नम्बर १ ब्रान्ड रहेको कोकाकोलाको अहिलेको ब्रान्ड मूल्य ५७ अर्ब डलर हाराहारी मात्रै छ ।कुनै बेला विश्वका प्रमुख सहरमा कोकाकोलाबिनाका पसल र सडक देख्न मुस्किल पथ्र्यो । तर, अब यो परिचय फेरिन थालेको छ । अलिकति टोकेको जस्तो देखिने एप्पलको लोगो २१ औं शताब्दीको सबैभन्दा ठूलो ब्रान्ड बन्ने देखिन्छ ।कोकाकोलाले कुनै बेला गर्न नसकेको काम अहिले एप्पलले गरेको छ । त्यो हो समय सान्दर्भिक र समय सापेक्ष बन्ने, ब्रान्ड म्याटर्सका पल नेल्सन भन्छन्, एप्पलले मानिसलाई आफ्नो प्रणालीको केन्द्रमा राखेको छ । कम्पनीले जे गर्छ त्यसमा मानिसलाई केन्द्रमा राखिएको छ । उनीहरूको ब्रान्ड नै प्रविधिको मानवीकरण हो ।कम्पनीले आफ्नो बिजनेस मोडल बनायो आफ्ना ग्राहकलाई अन्त जान नदिने । एप्पल कम्पनी मात्रै होइन, यो पूर्ण रूपमा एक पारिस्थितिकीय प्रणाली हो ।"
ठूला उद्योग खुल्दै,"परासी पश्चिम नवलपरासीमा ठूला उद्योग स्थापना हुने क्रम बढेको छ । भारतीय नाकासित नजिक र पूर्वपश्चिम राजमार्गको मध्यभागमा पर्ने भएकाले धमाधम उद्योग खुल्दै छन् । अहिले जर्मन प्रविधिको वास्र्टेनर बियर, पेप्सी, रुस्लान, हुलासको खाद्यान्न, अटो मोबाइल्स कागज र सिमेन्ट कारखाना सञ्चालनमा आइसकेका छन् । थप उद्योगले जग्गा किनेर भौतिक संरचना निर्माण गरिरहेका छन् ।पछिल्लो समय जिल्लाको भुमहीदेखि रूपन्देही सिमानासम्म औद्योगिक करिडोरका रूपमा विकास भइरहेको छ । उक्त खण्डअन्तर्गत सडक दायाँबायाँ ठूला उद्योग सञ्चालन भएका छन् । ठूला लगानी बढेकाले केही वर्षमा जिल्ला औद्योगिक हब बन्ने उद्योग वाणिज्य महासंघ प्रदेश ५ का संयोजक गुणनिधि तिवारीले बताए । दुई वर्षभित्र जिल्लामा २७ वटा ठूला उद्योग थपिएका छन्, उनले भने, ठूला लगानीकर्ताले जिल्लालाई प्राथमिकता दिएका छन् । उनका अनुसार दर्जनांै उद्योग सञ्चालनको पर्खाइमा छन् । तीन वर्षमा मात्र करिब १० अर्ब रुपैयाँ लगानी जिल्लामा भित्रिएको उनले बताए । १३ वटा ठूला उद्योग सञ्चालनमा छन् । थप १४ वटा सञ्चालनका लागि जग्गा र भौतिक संरचना निर्माणमा लागेका छन् ।सरकारले महेशपुरलाई मूल भन्सारका रूपमा सञ्चालन गर्ने निर्णय गरेपछि लगानीकर्ता थप आकर्षित भइरहेका छन् । भैरहवा भन्सारले मात्र यस क्षेत्रमा आयातनिर्यात हुने वस्तुको भार थेग्न नसक्ने भन्दै नयाँ नाकाबाट थप सहज हुने भन्दै भुमही भैरहवाको बाइपास सडक वरपर उद्योग सञ्चालन भइरहेका छन् । भैरहवा भन्सारले मात्रै उद्योगका लागि आवश्यक कच्चा पदार्थ, उपकरणलगायत मालवस्तु ढुवानी गर्दा महिनौं सुनौली नाकामा आएर थन्किने गर्थे । महेशपुर भन्सार भारतको कोलकाता बन्दरगाहदेखि सबैभन्दा नजिकको नाका हो । जिल्लामा ठूला लगानीका उद्योगसँगै साना लगानीका उद्योग, लघु उद्यममा युवाहरूको आकर्षण बढेको उद्योग वाणिज्य संघ नवलपरासीका अध्यक्ष केशव भण्डारीले बताए । जिल्लामा उद्योग थपिँदै गएको हुँदा अब संघले सञ्चालन गर्दै आएको तालिम केन्द्रलाई प्रभावकारी रूपमा सञ्चालन गरेर दक्ष जनशक्ति तयार पार्न लागिपर्ने भण्डारीले बताए ।"
खोरुंगा खोलाको ५० प्रतिशत निर्माण पूरा,"तेह्रथुम (कास) माथिल्लो खोरुंगा खोला जलविद्युत् आयोजना निर्माणको ५० प्रतिशत काम सम्पन्न भएको छ । तोकिएको समयसीमा अगावै काम सम्पन्न गर्ने गरी काम भइरहेको प्रवद्र्धक तेह्रथुम पावर कम्पनीले जनाएको छ । यो आयोजनाबाट ७ दशमलव ५ मेगावाट बिजुली उत्पादन हुनेछ ।आयोजना स्थल मेन्छयायेम गाउँपालिका ५ मोराहाङमा आवश्यक पूर्वाधार निर्माणको काम भइरहेको छ । प्रवद्र्धक तेह्रथुम पावर कम्पनीका प्रबन्ध सञ्चालक मोहनकुमार डाँगीका अनुसार आयोजनाको निर्माणस्थलमा इन्टेक, पाइपलाइन एक्जावेसन, पानी टयांकी सोलिङ, कनेक्टिङ प्यानल र पावरहाउसका लागि भवन निर्माणलगायत काम तीव्र गतिमा भइरहेको छ ।१ अर्ब ३७ करोड रुपैयाँ लगानीमा निर्माण हुने आयोजना बनाउने काम धौलागिरि र खडा कृष्ण जेबी कन्स्ट्रक्सनले पाएका छन् । प्रवद्र्धक कम्पनीको काठमाडौंमा गत शनिबार भएको विशेष साधारणसभामा प्रबन्धक सञ्चालक डाँगीले अहिलेसम्मको प्रगति सार्वजनिक गर्दै म्यादभन्दा अगावै काम सम्पन्न गर्ने गरी काम भइरहेको जानकारी गराए । २०७६ को पुस १ सम्ममा काम सम्पन्न गर्ने म्याद भए पनि २०७६ को असारमा काम सक्ने गरी तीव्र गतिमा काम भइरहेको उनको भनाइ थियो । साधारणसभामा उपस्थित तेह्रथुमबाट निर्वाचित प्रतिनिधिसभाका सदस्य भवानीप्रसाद खापुङ, प्रदेशसभा सदस्य लक्ष्मण तिवारी, पूर्वमन्त्री पर्शुराम खापुङ, पूर्वराज्यमन्त्री सीता गुरुङलगायतले आयोजनालाई शीघ्र सम्पन्न गर्न सुझाव दिएका थिए ।"
१०० भन्दा बढीको मृत्यु,"जाकार्ता इन्डोनेसियाको लोम्बोक टापुमा आइतबार गएको शक्तिशाली भूकम्पका कारण मृत्यु हुनेको संख्या एक सय पुगेको छ । अधिकारीहरूले मृतकको संख्या बढ्न सक्ने जनाएका छन् । विपद् व्यवस्थापन निकायका अनुसार भूकम्पका कारण करिब २ सय ५० मानिस घाइते भएका छन् । लोम्बोक टापुबाट करिब १० हजार मानिस विस्थापित भएको बीबीसीले जनाएको छ । ७ म्याग्निच्युडको भूकम्पकपछि हजारौं भवनमा विद्युत् आपूर्ति बन्द भएको जनाइएको छ । नजिकैको गिली टापुमा फसेका करिब १ हजार पर्यटकको उद्धारका लागि डुंगा पठाइएको छ । छिमेकी बाली टापुका मानिस चिच्याउँदै घरबाट भागिरहेको दृश्य भिडिओ फुटेजमा देखिन्छ । समुद्री तट र पदयात्राका लागि लोकप्रिय टापु लोम्बोकमा एक साताअघि पनि भूकम्प गएको थियो । उक्त क्षेत्र बालीबाट करिब सय किलोमिटर टाढा पर्छ ।उक्त भूकम्पका कारण १७ जनाको ज्यान गएको थियो । अमेरिकी भूगर्भ निकायका अनुसार आइतबारको भूकम्पको केन्द्रबिन्दु जमिनको सतहभन्दा करिब १० किलोमिटर तल थियो । भूकम्पलगत्तै अधिकारीहरूले सुनामी आउने चेतावनी जारी गरे पनि केही घण्टापछि फिर्ता लिइएको थियो । इन्डोनेसियाको विपद् न्यूनीकरण निकायका प्रवक्ताले लोम्बोक टापुको प्रमुख नगर माताराममा थुप्रै घरमा क्षति पुगेको समाचार संस्था एएफपीलाई बताए । उनका अनुसार क्षति पुगेकामध्ये अधिकांश कमसल निर्माण सामग्रीबाट बनेका घर हुन् । मातारामका बासिन्दाले एउटा शक्तिशाली झट्का महसुस गरेपछि मानिस घरबाट भाग्न थालेको बताएका छन् । एक स्थानीयले भने, तत्काल सबै मानिस घरबाहिर निस्के, सबैजना आत्तिएका थिए । उनले अधिकांश भागमा विद्युत् तथा खानेपानी सेवा बन्द भएको जनाए । भूकम्पपछि बालीस्थित अस्पतालबाट बिरामीलाई बाहिर निकाली सडकमा टाँगिएका पालभित्र चिकित्सकले उपचार गरिरहेका छन् ।"
सडक सुरक्षा माग्दै विद्यार्थीद्वारा प्रदर्शन,"ढाका बंगलादेशको राजधानी ढाकामा एक साताअघि सडक दुर्घटनामा विद्यार्थीको मृत्यु भएपछि विरोधमा उत्रेका विद्यार्थीहरूले नवौं दिन पनि प्रदर्शन जारी राखेका छन् । करिब १ करोड ८० लाख जनसंख्या रहेको राजधानी ढाका विगत ९ दिनदेखि विद्यार्थीको विरोधका कारण ठप्पप्राय: छ । विरोधमा उत्रेका विद्यार्थीले यातायात कानुनको परिवर्तनको माग गर्दै आएका छन् । उनीहरूले सडक तथा ट्राफिक क्षेत्रमा भ्रष्टाचार नियन्त्रण तथा सवारी चालक अनुमतिपत्र वितरणमा कडाइको मागसमेत गरेका छन् । विरोध प्रदर्शनमा सहभागी एक १७ वर्षीय विद्यार्थीले भने, हामीले चाहेको भ्रष्टाचार नियन्त्रण होस् र सवारी चालक अनुमतिपत्र चकलेटजस्तो नबाँडियोस् भन्ने हो । ढाकामा गतसाता गाडीको ठक्करले २ विद्यार्थीको मृत्यु भएपछि दसौं हजार विद्यार्थी विरोध प्रदर्शनमा उत्रेका हुन् । गत जुलाई २९ मा एक बसले यात्रु चढाउन अर्को बससँग प्रतिस्पर्धा गर्दा अनियन्त्रित भई ठक्कर दिँदा २ विद्यार्थीको ज्यान गएको थियो । प्रधानमन्त्री शेख हसिनाले विरोध प्रदर्शनलाई विपक्षीले राजनीतिक उद्देश्य प्राप्तिका लागि सरकारविरुद्ध प्रयोग गरेको दाबी गरेकी छन् । विपक्षीले भने उक्त आरोपको खण्डन गरेका छन् । सरकारको चेतावनीका बाबजुद सोमबार पनि ढाकाका विभिन्न स्थानमा आफ्नो विद्यालयको पोसाक लगाएर भेला भएका विद्यार्थीले सवारी आवागमन ठप्प पारेका थिए । यद्यपि उनीहरूले आपत्कालीन सेवाका सवारीसाधनलाई भने चल्न दिएको बीबीसीले जनाएको छ । आइतबार बंगलादेशस्थित अमेरिकी राजदूत चढेको गाडीमाथि आक्रमण गरिएको थियो । अमेरिकी राजदूत मार्सिया बर्निक्याट रातिको खाना खाएर फर्केका बेला मोटरसाइकलमा आएका हतियारसहितका व्यक्तिले आक्रमण गरेका थिए । ढाका प्रहरीले उक्त आक्रमणबारे अनुसन्धान गरिरहेको जनाएको छ । उक्त घटनाअघि अमेरिकी दूतावासले प्रहरीले प्रदर्शनकारीमाथि अनावश्यक हस्तक्षेप गरिरहेको जनाएको थियो । बंगलादेशमा सडकसम्बन्धी कानुनहरूको कार्यान्वयन फितलो रहेको स्थानीय सञ्चारमाध्यमले जनाएका छन् । विद्यार्थीले निजी बस सञ्जालहरूले ट्राफिक नियमको उल्लंघन गर्ने कारण दुर्घटनामा वृद्धि भएको दाबी गर्छन् । ढाकामा हरेक वर्ष ४ हजारभन्दा बढी मानिसको सडक दुर्घटनामा परी मृत्यु हुने गरेको छ । बंगालादेशमा भने वार्षिक १२ हजारभन्दा बढी मानिसले सडक दुर्घटनाका कारण ज्यान गुमाउँछन् । सजाय बढाउने सरकारी निर्णय बंगलादेश सरकारले असुरक्षित सवारी चलाई दुर्घटना गराउने चाकललाई हुने कारबाहीमा कडा पार्ने निर्णय गरेको छ । कानुनमन्त्री अनिसुल हकले सडक दुर्घटनाका कारण कसैको मृत्यु भएमा चालकलाई हुने ३ वर्षको जेल सजाय बढाएर ५ वर्ष पुर्याइएको छ । हकले भने, प्रतास्वित कानुनअनुसार लापरबाही गरी सवारी चलाउँदा कसैको मृत्यु भएमा ५ वर्षको काराबास सजाय भोग्नुपर्नेछ ।यसअघि कानुन मन्त्रालयतका एक अधिकारीले सडक दुर्घटनाका कारण कुनै व्यक्तिको मृत्यु भएमा हदैसम्मको कारबाहीको व्यवस्थासहित कानुन संशोधन गर्न लागिएको बताएका थिए । उनले सरकारले लापरबाहीपूर्वक सवारी चलाउनेलाई मृत्युदण्डको सजायको व्यवस्था गर्न लागिएको दाबी गरेका थिए । सडक दुर्घटनाका दोषीलाई मृत्युदण्ड दिने कानुन विश्वका अति कम देशमा मात्र छ ।"
फोटोग्राफर पक्राउ,प्रदर्शनका क्रममा प्रहरीले सामाजिक अभियन्ता र फोटोग्राफर सहिदुल अलामलाई पक्राउ गरेको थियो । बंगलादेशको अखबार डेली स्टारले उनीमाथि सामाजिक सञ्जाल फेसबुकमार्फत प्रपोगान्डा मच्चाएको आरोप लगाइएको छ । अलामलाई सूचना तथा सञ्चार प्रविधि कानुनअनुसार मुद्दा चलाइएको छ । राजधानी ढाकास्थित अदालतले उनलाई ७ दिन हिरासतमा राख्ने अनुमति दिएको अखबारले जनाएको छ । अलामले हसिनाको सत्तारूढ दलले विरोध प्रदर्शनमा उत्रेका विद्यार्थीमाथि आक्रमण प्रयास गरेको बताएका थिए । अलामको संस्था ड्रिक पिक्चर्स लाइब्रेरी ले आफूलाई प्रहरी गुप्तचर बताउने करिब ३०३५ जनाको समूहका सादा पोसाक लगाएका व्यक्तिले उनलाई पक्रेर लगेको जनाएको छ । कार्यालय रहेको भवनका सुरक्षाकर्मीले अलामलाई जबर्जस्ती कारमा राख्दा चिच्याएको बताए । ढाकाका प्रहरी सहायक कमिसनर ओबाइदुर रहमानले अलामलाई सोधपुछका लगि नियन्त्रणमा लिइएको बताए । मानवअधिकारवादी संस्था एम्नेस्टी इन्टरनेसनलले अलामलाई बिनासर्त तत्काल रिहा गर्न माग गरेको छ । एम्नेस्टीले अलजजिरालाई अन्तरवार्ता दिएका कारण उनलाई नियन्त्रणमा लिइएको दाबी गरेको छ । उक्त अन्तरवार्ता उनले प्रदर्शनकारीमाथि अनावश्यक दमन गरेको भन्दै सरकारको कडा आलोचना गरेका थिए । अधिकारीहरूले उनमाथि छानबिन भइरहेको उल्लेख गरेका छन् । उनले विभिन्न आमसञ्चारमाध्यमलाई गलत सूचना दिएको तथा भड्काउपूर्ण अभिव्यक्ति दिएको मुद्दामा हामीले अनुसन्धान गरिरहेका छौं ।
खेल पूर्वाधार अधुरै,"नेपालगन्ज आठौं राष्ट्रिय खेलकुद प्रतियोगिता हुन चार महिना बाँकी छ । तर, त्यसका लागि आवश्यक भौतिक पूर्वाधार निर्माण धेरै बाँकी छन् । अधिकांश खेलस्थल अधुरा छन् । पूर्वाधार पूरा नभएको खण्डमा राष्ट्रिय प्रतियोगिता प्रभावित हुने खतरा बढेको छ । केन्द्रले समयमै बजेट निकासा नगर्दा निर्माण कार्यले गति लिन सकेको छैन । यसले यहाँ हुने प्रतियोगिता प्रभावित हुने आशंका बढाएको छ । आठौं राष्ट्रिय खेलकुद प्रतियोगिता सफलताका लागि हामी तीव्र गतिमा लागिपरेका छौं तर सबै कुरा पैसामै ठोकिन्छ, क्षेत्रीय खेलकुद विकास समितिका अध्यक्ष भीम ओलीले भने, समयमै भौतिक पूर्वाधार निर्माण गर्न नसकिने हो भने राष्ट्रिय प्रतियोगिता प्रभावित हुनसक्छ । मंसिर २१ देखि २८ सम्म हुने प्रतियोगितालाई आवश्यक १३ ठूला आयोजना निर्माणाधीन छन् । ती सबै आयोजनालाई पूरा बजेट आएको छैन । कोहलपुरमा अन्तर्राष्ट्रिय क्रिकेट मैदान निर्माण भइरहेको छ । ९० लाख रुपैयाँ खर्च भइसकेको मैदानमा पिच निर्माणका लागि थप १० लाख छुटयाइएको छ । यति रकमले एकछेउको काम पनि पूरा नहुने अध्यक्ष ओली बताउँछन् । नेपालगन्ज रंगशालाको ट्रयाक र फिल्ड निर्माणका लागि साढे ६ करोड रुपैयाँ खर्च भइसकेको छ । दर्शक र भीआईपी प्यारापिट निर्माणका लागि २१ करोड लाग्ने अनुमान गरिएको छ । त्यसका लागि पनि राष्ट्रिय खेल परिषद् (राखेप) ले बजेट निकासा गरेको छैन । नेपालगन्जको काराकाँदोमा जुडो एकेडेमी निर्माण भइरहेको छ । त्यसलाई २३ लाख रुपैयाँ निकासा भएको छ । उक्त रकम एकेडेमी निर्माणमा अपुग हुने जनाइएको छ ।नेपालगन्जमा भारोत्तोलन प्रतियोगिता भवनका लागि ५५ लाख खर्च भइसकेको र अझ ३० लाख रुपैयाँ माथिल्लो तलाका लागि आवश्यक देखिएको छ । सुटिङ रेन्जका लागि एक करोड आवश्यक पर्नेमा ४५ लाख रुपैयाँमात्रै बजेट आएको अध्यक्ष ओलीले बताए । पौडी पोखरीका लागि १५ करोडको काम भइरहेको छ । करिब अन्तिम चरणमा रहेको निर्माणका लागि थप रकम आवश्यक पर्नेछ । बाँकेको खजुरामा शुक्र भलिबल स्टेडियम निर्माण भइरहेको छ । २ करोड रुपैयाँको लागतमा निर्माण भइरहेको स्टेडियमका लागि ८८ लाख रुपैयाँ निकासा भएको छ । कबड्डी प्रतियोगितालाई बर्दियाको बाँसगढीमा हल निर्माण भइरहेको छ । १ करोड ७५ लाखमा निर्माण हुने भनिएको कभर्डहलका लागि जम्मा १५ लाख निकासा भएको छ । बर्दियाको ठाकुरबाबा गाउँपालिका भुरिगाउँमा खोखो कभर्डहल निर्माण जारी छ । १ करोड ७५ लाखमा निर्माण हुने हलका लागि १५ लाखमात्रै बजेट निकासा भएको क्षेत्रीय खेलकुद विकास समितिले जनाएको छ । बर्दियाको गुलरियामा कभर्डहल निर्माण गर्न १ करोड २० लाख रुपैयाँ बजेट तोकिएको छ । तर त्यसका लागि पनि १५ लाख बजेट निकासा भएको छ । देउखुरीको लमहीमा क्रिकेट मैदान निर्माण भइरहेको छ । ६० लाख खर्च भइसकेको र थप १५ लाख छुट्याइएको छ । तर, त्यति बजेटले भने क्रिकेट मैदान निर्माण हुन नसक्ने जनाइएको छ ।दाङको बेलझुण्डीमा रंगशाला निर्माण भइरहेको छ । २५ करोड लागतमा निर्माण भइरहेको रंगशालाका लागि बजेट निकासा हुन सकेको छैन । दाङको तुल्सीपुरमा कराँते कभर्डहल निर्माणका लागि एक करोड लागत लाग्नेछ । तर, त्यसका लागि २५ लाख रुपैयाँ मात्रै निकासा भएको छ । आठौं राष्ट्रिय खेलकुद प्रतियोगिताको लोगो र मस्कट हात्तीको छावा राखिएको छ । प्रतियोगिताको नारा र गीत यसअघि नै सार्वजनिक भइसकेको छ । प्रतियोगिताको नारा आठौं खेलकुद हाम्रो प्रदेशमा, पसिना र पौरख आफ्नै देशमा तय गरिएको छ । उक्त नारा सदस्यसचिव केशवकुमार विष्टले लेखेका हुन् । प्रतियोगिताको गीत नारायण खतिवडाले लेखेका छन् ।प्रदेश ५ मा बाँके र बर्दिया राष्ट्रिय निकुन्ज रहेकाले पर्यटन प्रवद्र्धनका लागि मस्कट हात्तीको छावा तय गरिएको हो । उनले लोगोमा शान्तिका दूत गौतम बुद्ध, शान्तिको प्रतीक परेवा, बर्दियाको राष्ट्रिय निकुन्ज ठाकुरद्वारालाई प्रतिविम्बित गरिएको छ । लोगोमा सात प्रदेश झल्काइएको छ । राष्ट्रियताको पहिचानका लागि चन्द्रसूर्यअंकित झण्डा पनि समेटिएको छ । ३५ खेलमा प्रतिस्पर्धा हुने प्रतियोगिताका लागि करिब डेढ अर्ब रुपैयाँ बजेट खर्च हुने अनुमान गरिएको छ ।"
फर्किए पदकधारी खेलाडी,"काठमाडौं (कास) थाइल्यान्डको बैंककमा भएको नर्थ बैंकक थाइल्यान्ड युनिभर्सिटी जुडो च्याम्पियनसिपमा पदक जितेका नेपाली खेलाडी सोमबार स्वदेश फकिएका छन् । आइतबार सम्पन्न च्याम्पियनसिपमा नेपाली खेलाडीले २ स्वर्ण, ११ रजत र कांस्य पदक जितेका थिए । पुरुष ६६ केजीमुनि इन्द्रबहादुर श्रेष्ठ र महिला ५७ केजीमुनि मनीता श्रेष्ठ प्रधानले स्वर्ण जितेका थिए । महिला ७८ केजीमुनि पुनम श्रेष्ठले रजत र ५२ केजीमुनि देविका खडाले कांस्य जितेका हुन् ।अघिल्लोपल्ट नेपालले दुई कांस्य जितेको थियो । इन्द्रबहादुर र उमेश मगरले कांस्य जितेका थिए । जुडोले आसन्न इन्डोनेसिया एसियाडको पूर्वसन्ध्यामा पदक जितेको हो । पदक विजेता चारै खेलाडी एसियाड छनोट खेलाडी हुन् । जाकर्ता एसियाडमा जुडोका ८ खेलाडीले प्रतिस्पर्धा गर्नेछन् । पदक विजेता उनीहरूलाई त्रिभुवन विमानस्थलमा जुडो संघका पदाधिकारी तथा खेलाडीले स्वागत गरेका थिए ।"
सेभ द मिसन जकार्तामा,काठमाडौं (कास) एसियाडको सेभ द मिसनको बैठकमा भाग लिन राष्ट्रिय खेलकुद परिषद्का सदस्यसचिव केशवकुमार विष्ट सोमबार इन्डोनेसियाको जकार्ता गएका छन् । विष्ट एसियाडमा नेपाली टोलीका सेभ दि मिसन हुन् ।सेभ द मिसनको बैठक अगस्ट ७ मा जकार्तामा हुने । त्यसका लागि नेपाल ओलम्पिक कमिटीका कार्यकारी सचिव सुजनलाल श्रेष्ठ पनि जकार्ता गएका छन् । भदौ २ देखि हुने एसियाडमा नेपालले २९ खेलमा १ सय ८५ खेलाडीलाई सहभागी गराउँदै छ ।२९ खेलमध्ये दर्जनभन्दा बढी खेलका खेलाडीहरू विशेष प्रशिक्षणका लागि विभिन्न देशमा पुगेका छन् भने केही खेलका खेलाडी स्वदेशमै प्रशिक्षण गरिरहेका छन् ।
विलियन चेल्सीमै बस्ने,"लन्डन (एएफपी) ब्राजिलका अन्तर्राष्ट्रिय खेलाडी विलियनले चेल्सीमै बस्ने वाचा गरेपछि टिमलाई ठूलो उत्साह थपिएको छ । प्रिमियर लिग महारथी टोलीमा थिबाउट कोर्टियस र इडेन हाजार्ड पनि बस्नेमा भने शंका गरिएको छ ।विलियन स्टामफोर्ड ब्रिजबाट बाहिरिने सम्पर्कमा थिए तर चेल्सीले बार्सिलोनाको स्थानान्तरण प्रस्ताव अस्वीकार गरिदियो । प्रशिक्षक एन्टोनियो कोन्टेको स्थानमा माउरिजियो सार्रीलाई नियुक्त गरिएपछि पनि यी विंगरले क्लब छाड्ने चाहना त्यागेका हुन् । कोन्टेको अन्तिम खेलमा चेल्सीले एफए कपको उपाधि जितेको थियो । त्यसपछि विलियनलाई बेन्चमै राखिएको थियो । उनले पूरा टिमले खुसी मनाइरहँदा इटालियन प्रशिक्षकले तीन ट्रफी विजेतालाई रोकेको इन्स्टाग्राममा तस्बिर हालेका थिए ।म चेल्सी खेलाडी हो, विलियनले भने, म यो प्रस्ट पार्न चाहन्छु कि मैले क्लबमै बस्न चाहेको थिएँ । औपचारिक रूपमा मलाई प्रस्ताव गर्ने एक्लो क्लब बार्सिलोना हो । तर मेरो टाउको यहीं छ र क्लबले मलाई बेच्न नचाहेसम्म म यसैमा निरन्तरता दिन चाहन्छु । तर, मेरो टाउको यही क्लबमा हुनेछ । विलियनका समकक्षी डेविड लुइजले बेल्जियन सहकर्मीद्वय कोर्टियस र हाजार्डलाई पनि क्लबमै बस्न आग्रह गरेका छन् । २६ वर्षीय कोर्टियसको सम्झौता अझै १ वर्ष बाँकी छ । उनी रियल म्याड्रिड जाने कुरा दोहोरिएको छ । चेल्सीलाई जनवरीमा उनको मूल्य घट्ने वा अर्को समर मा नि:शुल्क पठाउनुपर्ने भन्ने चुनौती छ । एट्लेटिको म्याड्रिडका पूर्वगोलकिपर कोर्टियसले दुई सन्तानसहित स्पेनी राजधानी सर्ने चाहना नजिक पुगेको बताएका छन् ।हाजर्डको सम्झौता सन् २०२० मा सकिनेछ । नयाँ सम्भौता गर्न ढिलाइ गरिरहेका उनी लामो समयदेखि नै रियल जाने हल्ला चलेको छ । चेल्सीको चाहना उत्कृष्ट खेलाडीलाई राख्ने हो, लुइजले भने, उनीहरूलाई चेल्सीबारे धेरै जानकारी छ । यहाँ के गरे भन्ने उनीहरूलाई थाह छ । उनीहरूले यहाँ रमाइलो गरे । सबैले उनीहरूलाई मन पराउँछन् र उनीहरू यहाँ बस्ने आस छ ।"
बंगलादेशलाई शृंखला,"लाउडरहिल, अमेरिका (एएफपी) एन्ड्रे रसेलको विष्फोटक इनिङ्स पन्छाउँदै बंगलादेशले सोमबार बिहान वर्षाले प्रभावित दोस्रो ट्वान्टी२० अन्तर्राष्ट्रिय खेलमा वेस्ट इन्डिजमाथि १९ रनको विजय हात पारेको छ । नतिजासँगै बंगलादेशले अमेरिकामा भएको शृंखला २१ ले आफ्नो पक्षमा पारेको छ । रसेलले २१ बलमा ४७ रन बनाउने क्रममा ६ विशाल छक्का र १ चौका प्रहार गरेका थिए । यसले फ्लोरिडाको सेन्ट्रल ब्रोवार्ड रंगशालामा बंगलादेशले बनाएको १८४५ को चुनौतीपूर्ण स्कोरलाई क्यारेबियन टोलीले पन्छाउने संकेत देखाएको थियो । रसेलले १८ औं ओभरको पहिलो बलमा देब्रेहाते सिमर मुस्ताफिजुर रहमानको बलमा आउट भए । खेलमा उनले लिएको यो तेस्रो विकेट थियो । यो सँगै वेस्ट इन्डिजको आशा पनि समाप्त भइसकेको थियो । १७१ ओभरको खेलको उक्त समयमा वेस्ट इन्डिज १३५७ को स्थितिमा थियो । त्यही समयमा भारी वर्षा भएपछि थप खेल हुन सकेन र पूरा २० ओभर खेल हुन पाएन । डकवर्थ लुइस पद्दतिमा बंगलादेश अगाडि रहयो । वेस्ट इन्डिजले बंगलादेशलाई दुवै टेस्टमा पराजित गरेको थियो । तर एसियाली टोलीले वानडे र ट्वान्टी२० अन्तर्राष्ट्रिय दुवै शृंखला २१ ले जित्यो । लिटोन दासले आफ्नो खेलजीवनकै उच्च प्रदर्शन गरेपछि बंगलादेशले बलियो स्कोर बनाएको थियो । उनले ३२ बलमा ६१ रन बनाउनेक्रममा ६ चौका र ३ छक्का प्रहार गरे । बंगलादेशका खेलाडीले २१ बलमा सबैभन्दा छिटो बनाएको अर्धशतकभन्दा उनी थोरैले मात्र पछाडि रहे । उनले अनुभवी ओपनिङ जोडी तमिम इकवालको अगाडि अझ परिपक्व खेल प्रदर्शन गरे । यी दुईले ४४ ओभरमा ६१ रन जोडेका थिए । तमिम २१ रनमा आउट भए । किमो पाउलले लगातार दोस्रो खेलमा सौम्य सरकारलाई सस्तैमा आउट गर्नेक्रममा ५ रनमै पेभेलियन पठाएर वेस्ट इन्डिजलाई पुनरागमन गराए । कार्लोस ब्राथवेटले मुस्फिकर रहिमलाई १२ रनमा र केसरिक विलियम्सले लिटोनलाई आउट गरेपछि बंगलादेशको इनिङ्स धर्मराउन पुग्यो । तर महदुमुल्लाहले नटआउट ३२ रन बनाउँदै आरिफुल हकसँग ३८ रनको साझेदारी गरेपछि बंगलादेशको स्कोर बलियो भएको हो । त्यसअघि कप्तान शकिब अल हसन २४ रनमा आउट भएका थिए ।"
ऐतिहासिक खेलमा जितले कोसेढुंगा,शरदको चोटशरद (भेषावकर) लाई औंलामा चोट लागेको हो । एक्सरेहरू गरेपछि २४ दिनमा अझ पूर्ण विवरण आउँछ । पहिलो खेलमा फिल्डिङ गर्दा बलले हातमा लागेर उनी घाइते भएका थिए ।
लक्ष्य एसिया कप,"एसिया कप खेल्नु धेरै ठूलो चुनौती र अवसर हो । हामीले त्यहीअनुसार प्रदर्शन पनि गरेका छौं । खेलाडी पनि त्यो जोस छ, मुख्य भनेको टिममा सन्तुलन छ । जुनियर र सिनियर खेलाडीको सन्तुलन मिलेको छ । यसले टिमभित्र पनि प्रतिस्पर्धाको भावना जगाएको छ । मैले केही गर्नुपर्छ भन्ने खेलाडीलाई अनुभूति गराएको छ । यही विश्वासले गर्दा हामीले प्रदर्शन दिन सकेका छौं । नेदरल्यान्ड्सको हाइपर्फोमेन्स म्यानेजरले नेपालमा आएर आफ्नो टोलीले खेल्ने इच्छा देखाएको थियो । तर त्यो हामीले भन्दा पनि आईसीसीले हेर्ने विषय हो यो, किन भने नेपाल क्रिकेट संघ निलम्बनमा रहेको अवस्था छ । आईसीसीले पनि आयोजना त गर्ने तर यसको जिम्मेवारी कसले लिने भनेर सोध्छ, त्यही भएर अहिले यो हाम्रो हातमा छैन । ४५ महिनामा क्रिकेट संघको विवाद समाधन भएर आउँछ भने निश्चय पनि हामीले यस्तो शृंखला घरेलु मैदानमै खेल्न पाउँछौं । नेदरल्यान्ड्समा हाम्रो प्रदर्शन राम्रो भएको मान्छु म । हामीले पहिलो खेलमा बलिङ राम्रो गर्यांै तर राम्रो सुरुआत गरे पनि ब्याटिङ पतन हुँदा हार्न पुग्यौं । नेदरल्यान्ड्स विश्व क्रिकेट लिग च्याम्पियनसिपको च्याम्पियन टिम हो । दुई वर्षअगाडि हामीले उनीहरूलाई त्यही हराएका थियौं । त्यसैले पहिलो खेल अलि कति बिग्रिए पनि उनीहरूलाई हराउँछौं भन्ने आशा थियो । यही विश्वासले पनि खेल जितेका हौं । बलिङ र उत्कृष्ट फिल्डिङ पनि हाम्रो जितको कारण थियो । आगामी दिनमा अझ यस्तो एक्सपोजर पाउने हो भने हाम्रा खेलाडी अझ माथि जाने छन् । यस्तै म्याच खेल्ने हो भने हाम्रो प्रदर्शनमा पनि सुधार आउँछ । हाम्रा खेलाडीमा क्षमता छ, तर एक्सपोजर कम छ । यही हिसाबले अगाडि बढ्यौं भने धेरै त भन्दिनँ ८१० वर्षभित्र नेपाल पनि टेस्ट खेल्ने राष्ट्र बन्नेछ ।"
कुस्ती खेलाडी भारततिर,"महेन्द्रनगर (कास) एसियाली खेलकुदका लागि भारत उत्तरप्रदेशस्थित नन्दानी नगर स्पोर्टस कम्प्लेक्समा कुस्तीका तीन नेपाली खेलाडी विशेष प्रशिक्षण लिने भएका छन् । त्यसका लागि उनीहरू महेन्द्रनगरको बन्द प्रशिक्षणबाट उता लागेका हुन् । इन्डोनेसिया एसियाड खेल्नेमा भगवती साह तेली, सरोज यादव र सुरेश चुनारा छन् । भगवतीले ५७ केजी, सरोजले ६५ केजी र सुरेशले ७४ केजीमा प्रतिस्पर्धा गर्नेछन् । उनीहरू काठमाडौं फर्केर अगस्ट १५ मा एसियाडका लागि जकार्ता जानेछन् । खेलाडीलाई कुस्ती संघका अध्यक्ष राज मोहम्मद अन्सारीले बिदाइ गरे ।"
नवयुवालाई लिस्नु कप,"भैरहवा (कास) नवयुवा खेलकुद तथा सांस्कृतिक परिवार ठुटिपिपल रूपन्देहीले १८ औं लिस्नु कप नकआउट फुटबलको उपाधि जितेको छ । नवयुवा गत वर्षको उपविजेता हो । पशुपति माविको मैदानमा सोमबार सम्पन्न फाइनलमा नवयुवाले डीवाईसी सियारी१ लाई २१ ले हराउँदै गत वर्षको बदला लिएका छ । नवयुवा गत वर्ष डीवाईसीसँग हारेको थियो । नवयुवाका लागि ६० औं मिनेटमा तीर्थ बस्नेतले गोल गरेका थिए । उनी विदेशी खेलाडी स्टेफनले हानेको प्रहार रिबाउन्स हुँदा त्यसमै गोल गर्न सफल भए । एक्लै अगाडि बढाएको बलमा ६४ औं मिनेटमा रन्जित आलेले नवयुवाका लागि गोल थपे । डीवाईसीको तर्फबाट ७५ औं मिनेटमा राज पौडेलले पेनाल्टी बक्सभित्रबाट गोल गरेका थिए । नवयुवाले ३ लाख र डीवाईसीले १ लाख ५० हजार रुपैयाँ पुरस्कार पाए । सेमिफाइनल पुगेका पश्चिम क्षेत्रीय प्रहरी तालिम केन्द्र बुटवल र आयोजक लिस्नु युवा क्लबले २५२५ हजार प्राप्त गरे । उत्कृष्ट खेलाडी नवयुवाका जितेश गुरुङ, सर्वाधिक गोलकर्ता डीवाईसीका राज पौडेल, उत्कृष्ट गोलकिपर नवयुवाका विशाल सुनार घोषित भए । विजेतालाई एन्फाका अध्यक्ष कर्माछिरिङ शेर्पा, क्लबका अध्यक्ष तीर्थराज मल्ल, प्रायोजकका पप्पु पुन, रूपन्देही जिल्ला फुटबल संघका अध्यक्ष दीर्घबहादुर केसीलगायतले पुरस्कृत गरे ।"
