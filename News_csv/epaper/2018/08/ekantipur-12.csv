शीर्षक,विवरण
कसुर गरे क्षतिपूर्ति भराइने,"काठमाडौं फौजदारी अपराधपीडितले अब क्षतिपूर्ति पाउने भएका छन् । यस्तो क्षतिपूर्ति अदालतबाट अपराधमा संलग्न ठहरिएको व्यक्ति वा राज्यले दिनुपर्नेछ । अपराधपीडितको हक कार्यान्वयन गर्न बनाइएको विधेयकमा क्षति मूल्यांकनका आधारमा क्षतिपूर्ति दिने व्यवस्था गरिएको हो । संसद्मा आइतबार पेस गर्न लागिएको उक्त विधेयकमा फौजदारी अपराधबाट अंगभंग भए, शारीरिक वा मानसिक स्वास्थ्यमा असर परे, मानसिक चिन्ता परे क्षति पुगेको मानिनेछ । जबर्जस्ती करणीका कारण गर्भ रहे, पीडितको सामाजिक, सांस्कृतिक वा पारिवारिक प्रतिष्ठामा प्रभाव परे पनि क्षति मानिने छ । मनोवैज्ञानिक, बौद्धिक, यौन वा प्रजनन क्षमता नष्ट हुनुलाई पनि क्षतिकै रूपमा लिने विधेयकको व्यवस्था छ । आर्थिक र भौतिक नोक्सानीका साथै व्यक्तिको सौन्दर्य कुरूप पारिए पनि क्षति मानिनेछ । कुन अपराधपीडितले कति क्षतिपूर्ति पाउने भन्नेचाहिँ यकिन गरिएको छैन । यसअघि यस्ता कुनै अपराधमा पीडितले पीडक वा राज्यबाट क्षतिपूर्ति पाउने व्यवस्था थिएन ।विधेयकले जबर्जस्ती करणी, हाडनाता, मानव बेचबिखन, यौन दुव्र्यवहार पीडितलाई गोपनीयताको अधिकारसमेत प्रत्याभूत गरेको छ । पीडितलाई शंकास्पद व्यक्ति, अभियुक्त वा अभियुक्तको साक्षीबाट हुन सक्ने आक्रमण, क्षति, त्रास वा धम्कीबाट सुरक्षित हुन पाउने अधिकार दिइने विधेयकमा उल्लेख छ । पीडितले मागेको सूचना प्रहरीले दिनुपर्ने व्यवस्था पनि छ । मुद्दा चलाउने निर्णय, मुद्दा नचलाउने भए त्यसको आधार, अदालती प्रक्रियालगायतको जानकारी पीडितले पाउने सुनिश्चित गरिएको छ । पीडितलाई सामाजिक रूपमा पुन:स्थापना गर्ने व्यवस्था पनि विधेयकमा छ । संघ, प्रदेश र स्थानीय तहको समन्वयमा उपलब्ध स्रोतसाधनका आधारमा सामाजिक पुन:स्थापना गर्न कार्यक्रम सञ्चालन गरिनेछ, प्रस्तावित कानुनमा भनिएको छ । विधेयकमा उल्लेख भएअनुसार पीडितलाई तत्काल उपचार वा क्षतिपूर्ति दिनुपरे अदालतले सरकारी कोषबाट उपलब्ध गराउन आदेश दिन सक्नेछ । कसुरदारसँग क्षतिपूर्ति तोकेर पीडितलाई दिलाउने व्यवस्था पनि छ । कसुरदारको कुनै सम्पत्ति नदेखिए अदालतले कोषबाट क्षतिपूर्तिस्वरूप उचित रकम पीडितलाई भराइदिने गरी आदेश दिन सक्नेछ, विधेयकमा भनिएको छ । आदेश भएको ४५ दिनभित्र सरकारले क्षतिपूर्ति दिइसक्नुपर्छ । जबर्जस्ती करणीको हकमा पीडितको सामाजिक, सांस्कृतिक वा पारिवारिक प्रतिष्ठा वा सम्बन्धमा परेको प्रभाव मूल्यांकन गरी क्षतिपूर्ति दिनुपर्नेछ । जबर्जस्ती करणीकै कारण गर्भवती भए गर्भपतन गर्न, शिशु जन्माउन, पालनपोषण गर्न र गर्भपतन भए औषधोपचार गर्न लाग्ने खर्च पनि पीडितले पाउने छन् । पीडितको हकहित संरक्षण गर्न महान्यायाधिवक्ताको संयोजकत्वमा पीडित सुझाव समिति रहनेछ ।"
रहेनन् भरतशमशेर,"काठमाडौं कांग्रेसका पुराना नेता भरतशमशेर राणाको शनिबार बिहान ९० वर्षको उमेरमा निधन भएको छ । शुक्रबारसम्म सक्रिय जीवन बिताएका उनको भारतको कोलकातास्थित निवासमा निधन भएको हो । राजनीतिमा उनलाई सबैले क्रान्तिकारी छविको नेताका रूपमा चिन्छन् । तर, उनको परिचय त्यतिमै सीमित छैन । स्वदेशमा राजनीति उनको मूल गन्तव्य थियो । तर, बाहिरी जगत्मा राजनीतिभन्दा बढी चलचित्रसँग जोडिन पुगे । उनी भारतमा चलचित्र निर्माताका रूपमा बढी चिनिन्छन् । नेपालमा राजनीतिले प्रतिकूल मोड लिएपछि उनी भारत प्रवासमा गए । झन्डै ९ करोड जनसंख्या रहेको पश्चिम बंगालको राजधानी कोलकाता उनको कर्मथलो बन्न पुग्यो । विसं २०२८ सालमा उनले बनाएको पहिलो बंगाली चलचित्र हो, सीमाबद्ध । त्यो चलचित्र चर्चाको शिखरमा पुग्यो । अहिले पनि भारतीय चलचित्र क्षेत्रमा उनी सीमाबद्ध को निर्माताका रूपमा चिनिन्छन् । पहिलो चलचित्र नै हिट भएपछि बुबालाई यस क्षेत्रमा लाग्ने उत्साह जागेको छोरा नन्दशमशेरले बताए । ०२८ देखि ०३६ सालसम्म उनले करिब १५ चलचित्र बनाएका छन् । पाँचवटामा आफैं निर्देशक छन् । जति चलचित्र बनाए, सबै बंगाली । मनिशंकर मुखर्जीको उपन्यासमा आधारित सीमाबद्ध प्रसिद्ध निर्देशक सत्यजित रेले निर्देशन गरेका थिए । यो चलचित्रले नाम र दाम दुवै कमायो, दर्जनौं अवार्ड पायो । यसबाट हौसिएका भरतशमशेरले त्यसपछि चलचित्र क्षेत्रलाई नै व्यावसायिक थलो बनाए । पहिला उहाँ हायर पर्चेजको बिजनेसमा हुनुहुन्थ्यो, पछि चलचित्र क्षेत्रमा लाग्नुभयो, नन्दशमशेरले सम्झिए, कतिपय सन्देशमूलक त कतिपय व्यावसायिक चलचित्र बनाउनुभयो । सुरुमा पैसा लगानी मात्रै गरेका उनी पछि चलचित्रको स्क्रिप्टसमेत लेख्न थाले । उनले लडाइँ, प्रतिज्ञा, कविता, श्यामसिद्ध, मौचकजस्ता चलचित्र लेखे । कविता चलचित्रमार्फत निर्देशककै रूपमा देखा परे । सम्पत्ति, राजबाबु, दम्पतीजस्ता चलचित्रसमेत बनाए । पछिल्लो समय त स्क्रिप्ट र कथावस्तुसमेत आफैं तयार पार्नुहुन्थ्यो, छोरा सम्झिन्छन्, ०३६ सालमा जनमत संग्रह घोषणापछि एउटा चलचित्र आधै छाडेर फर्कनुभयो । जनमत संग्रह घोषणापछि उनी नेपालमा प्रजातन्त्र प्राप्तिको संघर्षमा होमिए । उनी पहिलो संसद् (२०१५) मा प्रमुख प्रतिपक्षी नेता थिए । त्यति बेला १०९ सदस्यीय संसद् थियो । उनी महासचिव रहेको गोरखा परिषद्ले १९ सिट जितेको थियो । कांग्रेसले दुई तिहाइ अर्थात् ७४ सिट ल्याएको थियो । उनी धादिङ क्षेत्रबाट निर्वाचित भएका थिए । राजा महेन्द्रको ०१७ पुस १ को कदमपछि उनले आफ्नो पार्टीलाई नि:सर्त कांग्रेसमा विलय गराए । असन्तुष्ट पंक्ति भने पञ्चायततिर पस्यो । ०१७ सालपछि उनी बीपीसँंग करिब ७ महिना जेल बसेको भाइ सागरशमशेर बताउँछन् । जेलबाट जसरी पनि छुट्छु भनेर जुक्ति निकाल्नुभएको थियो त्यति बेला । तुलसी गिरी, ऋषिकेश शाह उहाँका साथी नै थिए । राजालाई म त हजुरको दास हुँ भनेर निस्कनुभयो, उनले भने, उहाँले जेलबाहिर क्रान्ति गर्ने उद्देश्य राखेर राजालाई झुक्याउन त्यसो भन्नुभएको थियो । जनमत संग्रहताका उनी बहुदलको पक्षमा देशभर प्रचारमा हिँडे । राजधानीको सानो गौचरनमा आयोजित कार्यक्रममा उनले भनेका थिए, दरबारको झ्यालबाट जनताको दु:खदर्द देख्न सकिन्न । यो भाषण कांग्रेसका धेरै नेताले पछिसम्म सिको गरेको सम्झन्छन् कांग्रेस नेता ज्ञानेन्द्रबहादुर कार्की । उहाँ राणा भएर पनि क्रान्तिकारी र सामाजिक भेदभाव उन्मूलनमा लाग्ने नेता हुनुहुन्थ्यो, उनले भने । भाइ सागरशमशेरका अनुसार उनले ०४८ सालपछि दलित जनजाति उत्थानका लागि छुट्टै विभाग बनाउन र त्यसको जिम्मेवारी आफूलाई दिन तत्कालीन कांग्रेस सभापति गिरिजाप्रसाद कोइरालासँग अनुरोध गरेका थिए । तर, गिरिजाप्रसादले मानेनन् । ०४८ सालको चुनावमा उम्मेदवार बनाउन खोज्दा उनले टिकट लिन अस्वीकार गरे । बरु पार्टी नेता कृष्णप्रसाद भट्टराईलाई जिताउने अभियानमा खटिए । विस्तारै कांग्रेसको गतिविधि र गिरिजाप्रसाद कोइरालाको कार्यशैली उहाँका लागि प्रतिकूल बन्दै गयो, सागरशमशेरले भने, त्यसैले पछिल्लोपटक राजनीतिमा खासै सक्रिय रहनुभएन । केही समयअघि जनशक्ति नेपालका संयोजक बाबुराम भट्टराईले सिंहदरबार पुस्तक पढेर आफू कम्युनिस्ट भएको प्रतिक्रिया दिएको आफूले पढेको सागरले सुनाए । उक्त पुस्तकमा भरतशमशेरले सामाजिक विभेद अन्त्यका लागि गरेको क्रान्तिकारी प्रसंगसमेत उल्लेख थियो । यसका लेखक सागर स्वयं हुन् । उहाँ पिछडिएको वर्गको उत्थानका लागि क्रान्ति गर्नुपर्छ भन्ने मान्यता राख्नुहुन्थ्यो जुन भावना पछि बीपीसँग मिल्न पुग्यो, सागरले भने, त्यसैले कांग्रेसमा बीपीसँग मात्रै उहाँको राम्रो सम्बन्ध बन्न पुग्यो । भरतशमशेरका श्रीमती र दुई छोरा छन् । उनले आफ्नो मृत्युपछि शरीर अस्पताललाई दान दिन र काजकिरिया नगर्न आग्रह गरेका थिए । परिवारले उनको आग्रह पालना गर्ने भएको छ ।"
प्रदेशमा केन्द्रकै थप खटनपटन,"काठमाडौं केन्द्रले प्रदेश मन्त्रालयका सचिवहरूको सरुवा गर्ने अधिकार आफैंसँग राखेको छ । मन्त्रिपरिषद्को शुक्रबारको बैठकले प्रदेशलाई उपसचिवसम्मका कर्मचारीको मात्रै सरुवा अधिकार दिने निर्णय गरेको हो ।यो निर्णयअनुसार प्रदेश सरकारले आफ्नै मन्त्रालयका सचिवसमेत हेरफेर गर्न पाउने छैनन् । प्रदेशका मन्त्रालयमा सहसचिव नै सचिव हुने व्यवस्था छ । सहसचिवको दरबन्दी तोक्ने र सरुवा गर्ने काम केन्द्रबाटै हुनेछ । मन्त्रिपरिषद्ले प्रदेशका लागि स्वीकृत दरबन्दीभित्रका उपसचिवसम्मका सबै कर्मचारीलाई प्रदेश सरकारले आफ्नो मन्त्रालय र मातहतका कार्यालयमा सरुवा र खटनपटन गर्न सक्ने अख्तियारी दिएको संघीय मामिला तथा सामान्य प्रशासनमन्त्री लालबाबु पण्डितले जनाए । प्रदेशले उपसचिवसम्मका कर्मचारी सरुवा गर्न पाउँछ, मन्त्री पण्डितले भने । सहसचिव वा त्यसभन्दा माथिका कर्मचारीको हकमा भने केन्द्र सरकारले नै दरबन्दी निर्धारण र हेरफेर गर्ने उनले बताए । प्रदेशमातहत दरबन्दी सिर्जना गरिएका राजपत्रांकित दोस्रो श्रेणी (उपसचिव) र उपसचिवभन्दा मुनिका कर्मचारी अब एकमुष्ट रूपमा प्रदेश सरकारलाई पठाइनेछ । प्रदेश सरकारले नै तिनलाई आफू मातहतका मन्त्रालय, विभाग र कार्यालयमा सरुवा र खटनपटन गर्नेछन् । व्यक्तिव्यक्तिको दरबन्दी तोकेर प्रदेशमा पठाइरहेका थियौं, पण्डितले भने, अब उपसचिवसम्मका निर्धारित दरबन्दीअनुसार समूहगत रूपमा प्रदेश सरकारलाई कर्मचारी पठाइनेछ । तिनलाई एकएक गरी दरबन्दी तोक्ने काम प्रदेश सरकारको हुनेछ । सातवटै प्रदेशमा स्वास्थ्य सेवासमेत निजामतीका २१ हजार ३ सय ९९ कर्मचारीको दरबन्दी निर्धारण गरिएको छ । उपसचिव स्तरसम्मका करिब १६ हजार कर्मचारीलाई तत्काल प्रदेशमा एकमुष्ट पठाउने तयारी भइरहेको मन्त्री पण्डितले बताए । मुख्यमन्त्री तथा मन्त्रिपरिषद् कार्यालयमा रहने प्रमुख सचिव विशेष श्रेणीका तथा मन्त्रालयका सचिव राजपत्रांकित प्रथम श्रेणी (सहसचिव) का छन् । त्यसबाहेक प्रदेशमातहत आएका साविकका कतिपय क्षेत्रीय तथा अञ्चलस्तरका कार्यालयका प्रमुखसमेत सहसचिवस्तरका छन् । लोकसेवा आयोगका अध्यक्षसमेत रहिसकेका पूर्वसचिव उमेश मैनालीले सहसचिवहरूको खटनपटन केन्द्रबाटै हुँदा प्रदेश सरकारलाई हीनताबोध हुन सक्ने टिप्पणी गरे । कर्मचारीलाई एकमुष्ट पठाउने निर्णय गरेजस्तै दरबन्दीअनुसारको सहसचिव पठाउने र दरबन्दी निर्धारणको काम प्रदेश सरकारलाई नै गर्न दिँदा राम्रो हुन्थ्यो, उनले भने । कर्मचारीको चेन अफ कमान्ड मा मन्त्रालयका सचिव मन्त्रीप्रति र अन्य कर्मचारी क्रमश: आफूभन्दा माथिल्लो दर्जाप्रति जिम्मेवार रहने गर्छन् । मन्त्रालयका सचिव प्रदेशका मन्त्रीभन्दा संघ सरकारप्रति जिम्मेवार हुने भएकाले प्रदेशमा खटिएका सिंगो कर्मचारीको मनोविज्ञान केन्द्र सरकारमुखी हुने सम्भावना प्रशासनविद्हरूले औंल्याएका छन् । सरुवामा पनि प्रदेश सरकारसँग समन्वय गरिएको छैन, त्यस्तो अवस्थामा समस्या उत्पन्न हुन सक्छ, मैनालीले भने, संघीय निजामती सेवा ऐनअनुसार खटिएका कर्मचारी अन्तत: संघ सरकारप्रति नै बढी जिम्मेवार हुन्छन् । प्रदेशको आफ्नै कर्मचारी नभएसम्म समस्या आउन सक्छ । प्रशासनविद् काशीराज दाहालले अहिले कर्मचारीको अन्तरिम व्यवस्थापन मात्रै गरिएकाले यसलाई अधिकारमा संकुचनका रूपमा प्रदेशहरूले लिन नहुने बताए । उनले कर्मचारी समायोजन र व्यवस्थापनको काम टुंगिएपछि प्रदेश सरकार आफैंले कानुन बनाएर वा लोकसेवाका माध्यमबाट आवश्यकताअनुसार पदपूर्ति, सरुवा र बढुवा गर्न सक्ने उनको धारणा छ । मन्त्री पण्डितले भने केन्द्रले खटाए पनि जहाँ खटिएको हो, त्यहींको सरकार र त्यहाँकै कामप्रति कर्मचारी जिम्मेवार हुने बताए । प्रदेशमा खटिएका कर्मचारी प्रदेश सरकारप्रति जिम्मेवार हुनैपर्छ, उनले भने, पूर्ण समायोजनपछि अहिलेको समस्या हट्दै जान्छ ।"
स्कुलस्कुल पुगेर महिनावारी शिक्षा,"रूपन्देही गुल्मीको मालिका गाउँपालिका५, छापहिलेकी २८ वर्षीया गंगा खड्काले पढ्ने उमेरमा महिनावारीका कारण निकै समस्या झेलिन् । पीडा र हिंसा पनि उस्तै भयो । विद्यालयमा आफ्नै साथीसंगीले गिज्याए । त्यसको पीडामा धेरैपटक विद्यालय गइनन् । पहिलो पटक महिनावारी हुँदा झन्डै एक महिना अँध्यारोमा लुकाएर राखियो । त्यसले पढाइ र मानसिकतामै असर गर्यो । महिनावारीका कारण आफूले भोगेको जस्तो पीडा अरूलाई नहोस् भन्न उनले विद्यालय शिक्षा सकिएपछि अभियान चलाउने निधो गरिन् । नाम राखिन् सुरक्षित महिनावारी अभियान । मैले आफूले महिनावारीका सबै पीडा भोगें, उनले भनिन्, त्यही पीडा अरूलाई नहोस् भनेर बुबाले सदरमुकाम बसेर पढ्न दिएको पैसाबाट अभियान सुरुवात गरें । अभियानका क्रममा उनले बुझाउने प्रयास गरिन्, महिनावारी नियमित र प्राकृतिक कुरा हो । त्यो नहुनुभन्दा भएको राम्रो मान्नुपर्छ । पहिलो पटक महिनावारी हुँदा पीर र दु:ख होइन, खुसी र हौसला हुनुपर्छ । विद्यालयमा शिक्षकशिक्षिका र घरमा अभिभावकबाट महिनावारीसम्बन्धी सकारात्मक शिक्षा दिइनुपर्छ । त्यसका लागि आवश्यक सामग्री विद्यालयमै पनि उपलब्ध हुनुपर्छ । यही अभियानले अहिले उनलाई १ लाख रुपैयाँ राशिको राष्ट्रिय युवा प्रतिभा सम्मानबाट पुरस्कृत हुने अवसर दिएको छ । धेरै विद्यालयमा उनकै अभियानको प्रभावले सेनेटरी प्याड उपलब्ध हुन थालेको छ । विद्यालयमै रजस्वला हुँदासमेत छात्राले सहजै लिन थालेका छन् । सामाजिक रूपान्तरणको क्षेत्रमा महत्त्वपूर्ण योगदान पुर्याएको भन्दै युवा तथा खेलकुद मन्त्रालयले आइतबार एक लाख राशिको उक्त पुरस्कारबाट उनलाई सम्मान गर्दैछ । गंगाले जिल्लाका झन्डै २५ विद्यालयमा पुगेर अभियान चलाइन् । हरेक विद्यालयका छात्रा उनको प्रशिक्षणपछि महिनावारीबारे सहजै खुल्न थालेको, यसलाई समस्याका रूपमा लिन छोडेको शिक्षा कार्यालयका स्रोत व्यक्ति लालबहादुर कुँवरले बताए । प्रशिक्षण लिएका धेरै छात्रामा महिनावारीसम्बन्धी निकै सकारात्मक प्रभाव परेको छ, उनले भने, कतिपय छात्रा अहिले आपंै यो अभियानमा सक्रिय छन् । पाँच वर्षमै अभियानले देशभर सार्थकता पाएको छ । पाँच वर्षअघि सुरु गर्दा धेरैले पत्याएनन्, विदेशमा हुने साथीभाइ र रजस्वला बुझेका शिक्षित दिदीबहिनीबाट भएको थोरै सहयोगले सुरु गरें, खड्काले भनिन्, अहिले शिक्षा मन्त्रालयदेखि स्थानीय तह सबैले नीति नै बनाएर कार्यक्रम गर्दैछन् । उनले गुल्मीसहित पाल्पा, सुर्खेत, बैतडीलगायत जिल्ला पुगेर अभियान चलाइन् । सेवा सञ्चार नामक संस्थासमेत गठन गरिन् । तर, विदेशका केही साथीसंगीबाहेक कसैले सहयोग गरेनन् । राज्यबाट कुनै सहयोग नभएको उनले बताइन् । त्यही क्रममा सुरक्षित महिनावारी राष्ट्रिय अभियान सन्जालसमेत गठन भएको छ । छात्रालाई महिनावारीसम्बन्धी अभिमुखीकरण, सञ्जाल गठन, सेनेटरी प्याड वितरण, विद्यालयमा अनिवार्य इन्सिनेटर (प्याड जलाउने स्थान) सहितको छात्रा शौचालय, प्याड वितरणका लागि विद्यालयमा फोकल शिक्षिकाको व्यवस्थालगायतमा उनको अभियान केन्द्रित छ । खड्काले गुल्मीको इश्मा गाउँपालिकाबाट अभियान सुरुवात गरेकी थिइन् । विद्यालयमा अहिले आफैं सेनेटरी प्याड र सचेतना अभियान चलाउन थालिएको गाउँपालिका अध्यक्ष विमला खत्रीले बताइन् । गंगाले सुरु गर्दा हामीलाई नै यस्तो कुरा सिकाउन हिँड्ने भन्ने लाग्यो, उनले भनिन्, अहिले बुझ्दै जाँदा निकै महत्त्वपूर्ण रहेछ । गाउँपालिकाले सेनेटरी प्याड बनाउनेदेखि किशोरी र अभिभावकलाई सचेतनासम्मका कार्यक्रममा बजेट छुट्याएको उनले बताइन् ।युवा तथा खेलकुद मन्त्रालयका सूचना अधिकारी महेन्द्रप्रसाद पौडेलले खड्काको अभियानले देशभरका छात्रामा महिनावारीसम्बन्धी सकारात्मक सोच, विद्यालयमा सेनेटरी प्याड र इन्सिनेटरको अनिवार्य आवश्यकता महसुस गराएको बताए । त्यसकै प्रभावबाट खड्कालाई पुरस्कृत गर्न लागिएको हो, उनले भने, उनको अभियानपछि शिक्षा विभागले हरेक विद्यालयमा नि:शुल्क सेनेटरी प्याड वितरण गर्न फोकल पर्सनका रूपमा शिक्षिका र इन्सिनेटर अनिवार्य गराएको छ । अभियानबाट अहिलेसम्म ८० विद्यालयका १२ हजारभन्दा बढी छात्रा प्रत्यक्ष लाभान्वित भएका छन् । स्नातकसम्म अध्ययन सकेकी खड्कालाई अभियानमा लाग्न बाबुआमाकै प्रेरणा मिल्यो । बाबु स्वास्थ्यकर्मी र आमा महिला स्वयंसेविका हुन् । छोरीले सानैदेखि महिनावारीसम्बन्धी अभियान चलाउँछु भन्ने गरेको बाबु प्रेमबहादुर बताउँछन् । छोरीले रजस्वला बार्ने चलन हटाउनुपर्छ, यस क्षेत्रमा काम गर्छु भनेपछि मैले केही कार्टुन सेनेटरी प्याड दिएँ, उनले भने । छोरीको सोच सकारात्मक लागेकाले सहयोग गरेको उनले बताए । सदरमुकाम तम्घासमा बसेर खडकाले अभियानसँगै पत्रकारिता गर्दै आएकी छन् ।"
स्वीकृति नलिई टर्की,"काठमाडौं साकुरा इन्टरनेसनल इम्प्लोइमेन्ट कन्सल्टेन्सीले अवैध ढंगले टर्कीमा कामदार पठाउने गरेको पाइएको छ । वैदेशिक रोजगार विभागबाट श्रम स्वीकृति नलिई साकुराले कामदारसँग लाखौं रुपैयाँ असुल गरी टर्की पठाइरहेको पीडितहरूले बताएका छन् । टर्की पुगेर काम नपाएपछि फर्केका पीडित कामदारले साकुरालाई कारबाही गर्न वैदेशिक रोजगार विभागमा प्रमाणसहित उजुरी दिएका छन् । हामी बूढाबूढीलाई साकुराका सञ्चालक महेन्द्र राना मगर, अर्जुन गिरी र ईश्वर राना मगरले दिल्लीबाट टर्की पठाए, काभ्रेका सुरज लुइँटेलले भने, अन्तर्वार्ता दिने बेला कानुनी रूपमा पठाउने भनिएको थियो । तर, दिल्लीबाट पठायो ।तीनै आरोपी फरार छन् । महेन्द्र र ईश्वर रानाले काठमाडौंमा पैसा उठाउने र दिल्लीमा बसेर अर्जुन गिरीले कामदार पठाउने गरेका छन् । सुरज आफन्तको सहयोगमा काठमाडौं फर्केका छन् । रकम जुटाउन नसकेपछि आफ्नै श्रीमतीलाई टर्कीबाट ल्याउन सकेको छैन, उनले भने, श्रीमती टर्कीमै भेटिएका साथीहरूको सहयोगमा बसिरहेकी छन् । सुरज महेन्द्रबाट पैसा फिर्ता लिएपछि श्रीमती झिकाउने आशाबाट टर्कीबाट आएका थिए । पैसा नपाएर म यता पागलझैं भौंतारिरहेको छु । उता श्रीमती रुँदै बसेकी छन्, उनले भने । टर्की जान उनीहरूले साकुरा म्यानपावरका सञ्चालक रानालाई १५ लाख रुपैयाँ दिएका थिए । केयरगिभर काममा मासिक ८ सय डलर तलब हुन्छ भनेर गएका थियौं । उता गएपछि काम दिलाउन सकेन । खाना पनि हामी आफैंले जुटाएका हौं, उनले भने ।"
सांकेतिक भाषा सिक्न राजधानी,"काठमाडौं गैरीधारास्थित काठमाडौं बहिरा संघको कार्यालयमा शिक्षक गोकुल रिसाल दर्जन प्रशिक्षार्थीलाई सांकेतिक भाषा सिकाउँदै थिए । नातागोता जनाउने अक्षरबारे उनी औंलाको इसाराले नक्कल गर्न लगाइरहेका थिए । भित्ताको सेतो पाटीमा लेखिएको थियो, नेपाली सांकेतिक भाषाको शब्दकोश सिकाइ ।रिसाल स्वयं बहिरा हुन् तर प्रशिक्षार्थीमध्ये धेरैजना साङ्ग थिए । वनस्थलीकी सीता पौड्याल सात वर्षीया छोरी कान नसुन्ने भएकाले उनीसँग कुराकानी गर्न सांकेतिक भाषा सिकेको बताउँछिन् । नानीसित कुराकानी गर्ने र उसको समस्या बुझेर अघि बढाउन सांकेतिक भाषा सिक्दै छु, उनले भनिन् । भोटेबहालकी १९ वर्षीया दृष्टि सिंहले बुबा (देवेन्द्रमान सिंह) बहिरा भएकाले सांकेतिक भाषा सिकेको बताउँछिन् । मैले सांकेतिक भाषा सिक्नु बुबालाई सहयोग गर्नु हो, भर्खरै कक्षा १२ उत्तीर्ण गरी बीबीए पढ्ने तयारीमा रहेकी उनले भनिन्, मेरी ठूली आमाले बहिरा महिला सिर्जनशील संस्था सञ्चालन गर्नुभएकाले त्यहाँ दोभाषेको काम पनि गर्छु ।बालुवाटारकी शान्ति महर्जन दाजु र भाउजूसँग सहज रूपमा कुराकानी गर्न सांकेतिक भाषा सिकेको सुनाउँछिन् । हामीले बहिरा होस्टल चलाएका छौं, त्यहाँ पनि सहयोग गर्दै आएको छु, उनले भनिन् । रसुवाका रेशम लामा भर्खरै राजधानी झरेर व्यवस्थापन विषयमा कक्षा ११ मा भर्ना भएका छन् । उनी कान कम सुन्छन् । रुकुमको मुसिकोट नगरपालिका१० स्थित प्रभात मावि, दोपाइका शिक्षक खडगबहादुर विक बर्खे बिदामा सांकेतिक भाषा सिक्न राजधानी आइपुगेका छन् । उनी कान कम सुन्छन् । चार वर्षदेखि निजी स्रोतबाट पढाउँदै आएका उनले सांकेतिक भाषा नजान्दा समस्या परेको बताए । अरूलाई पनि सांकेतिक भाषा सिकाउने लक्ष्यसहित सिक्न आएको हुँ, उनले भने । पर्वतबाट आएकी लक्ष्मी शर्मा पनि कान सुन्दिनन् । उनी भर्खरै नक्सालस्थित बहिरा माविमा कक्षा ११ मा भर्ना भएकी छन् । भाषा प्रभावकारी बनाउन प्रशिक्षणमा सहभागी भएको उनी बताउँछिन् ।सिन्धुपाल्चोककी तुलसी बजगाईं कक्षा १२ की छात्रा हुन् । सांकेतिक भाषा जानेपछि आफ्नै ठाउँमा फर्केर अरूलाई प्रशिक्षण दिने उनको योजना छ । नेपाल पत्रकार महासंघ, ओखलढुंगा शाखाका अध्यक्ष दीपेन्द्र रुम्दाली राईले भर्खरै सांकेतिक भाषा प्रशिक्षणको ६ महिने कोर्स पूरा गरेका छन् । सहर बजारका बहिराले दोस्रो श्रेणीको नीलो अपांगता परिचयपत्र पाउँछन्, बहिरा व्यक्तिको समस्या उठान गर्न सांकेतिक भाषा जान्नैपर्ने उल्लेख गर्दै उनी भन्छन्, परिचयपत्रका आधारमा मासिक ६ सय रुपैयाँ सुविधा पनि लिन्छन् । तर गाउँघरमा बहिराले पाउने सुविधाबारे कुनै जानकारी छैन । उनीहरूकै हकअधिकारको विषय उठान गर्न सांकेतिक भाषा सिकेको हुँ । २०४५ सालमा स्थापित संघ देशकै एक मात्र नियमित सांकेतिक भाषा प्रशिक्षण दिने संस्था हो । संघले ६६ महिनाको सांकेतिक भाषा प्रशिक्षण दिने गरेको अध्यक्ष सत्यदेवी वाग्लेले बताइन् । पढ्नका निम्ति साङ्गले ६ महिनाको ५ हजार रुपैयाँ शुल्क तिर्नुपर्छ । बहिरा प्रशिक्षार्थीले भने ६ महिनाको एकमुष्ट ३ हजार तिर्नुपर्छ, नसक्नेले नि:शुल्क प्रशिक्षण लिन्छन् । बजेट अक्षरमै सीमितसरकारले यस वर्ष बहिरा समुदाय र सांकेतिक भाषालाई पहिलोपटक बजेट वक्तव्यमा सम्बोधन गरेको छ । तर, बजेट भने छुट्याएको छैन । बजेटको ४३ औं बुँदामा छ, नेपाली सांकेतिक भाषाको विकास तथा अनुसन्धान, दोभाषे तालिम र यसको व्यावसायिक विकासलाई प्रोत्साहित गरिनेछ । राष्ट्रिय बहिरा महासंघका अध्यक्ष केपी अधिकारी आयोगको सिफारिसलाई लिएर बजेटमा सम्बोधन गरिए पनि रकम विनियोजन नगरिएको बताउँछन् ।"
पीडित महिलाका लागि ओसीएमसी,"हेटांैडा विगत ७ वर्षदेखि हेटांैडा अस्पतालमा सञ्चालित एकद्वार संकट व्यवस्थापन प्रणाली (ओसीएमसी) पीडित महिलाहरूका निम्ति साहरा बनेको छ । यौनजन्य र घरेलु हिंसामा परेका महिलालाई औषधि उपचार, कानुनी कारबाही र मनोबल बढाउने कार्य ओसीएमसीले गर्दै आएको छ । १४ वर्षकी किशोरी बलात्कृत भएर गर्भवती भएकी थिइन् । उनको १२ साता नाघिसकेको अवस्था थियो । ओसीएमसीको पहलमा हेटौंडा अस्पतालका चिकित्सकले उनको अनिच्छामा भएको गर्भ फालिदिएका थिए । ओसीएमसीको पहलमा किशोरीलाई बलात्कार गर्ने पुरुषलाई प्रहरीमार्फत पक्राउ गराएर कानुनी कारबाही पनि गरिएको थियो । किशोरीलाई ३ दिन ओसीएमसीमै राखेर उपचारपछि पठाएको थियो । यसैगरी ११ वर्षीया बलात्कृत बालिकालाई ओसीएमसीमा नै ७ दिन राखेर उपचार गर्नुको साथै मनोपरामर्श दिइएको थियो । बसामाडीकी २८ वर्षीया महिला पति र सासूबाट निर्घातसँग कुटिएर उपचारका निम्ति अस्पताल ल्याइएको थियो । चिकित्सकहरूले ओसीएमसी प्रमुख बालकुमारी ढकाललाई खबर गरिदिए । उनले ओसीएमसीमा ल्याएर ती महिलाको उपचार गरिन् । महिला प्रहरी सेलमा खबर गरी निर्घात कुटपिट गर्ने पति र सासूलाई प्रहरी कार्यालयमा झिकाउने काम गरिन् । पीडित महिलाहरूका लागि ओसीएमसी भरपर्दो साहरा बनेको छ, प्रहरी महिला सेलकी प्रमुख दीपा कार्कीले भनिन्, यौनजन्य र घरेलु हिंसामा परेकाहरूले औषधि र कानुनी उपचार पाउँदै आएका छन् । हेटौंडा अस्पतालको परिसरमा सञ्चालित संकट व्यवस्थापन एकद्वार प्रणालीले सञ्चालन गरेका सेवाहरू मुलुकभरमै उत्कृष्ट भएकाले अस्पतालका चिकित्सक र स्वास्थ्यकर्मीहरू यहाँ अवलोकन गर्न आउने गरेका छन् । गत आवमा भरतपुर, सिन्धुली अस्पतालका स्वास्थ्यकर्मीको टिम अवोलकनका लागि यहाँ आएका थिए । २०६८ मा हेटांैडा अस्पतालसहित मुलुकमा ५ अस्पतालमा ओसीएमसी सेवा सञ्चालन गरिएको थियो । यहाँको सेवा प्रभावकारी भएकाले अन्य अस्पतालका स्वास्थ्यकर्मीहरू यहाँ अवलोकन गर्न आउने गरेका छन्, डा कमल दवाडीले भने, विभाग र मन्त्रालयले पनि हेटांैडाकै ओसीएमसीलाई अवलोकनका लागि सिफारिस गर्ने गरेको छ । स्थापना भएको वर्ष ६८ जनाले सेवा लिएका थिए भने आवमा ०७३७४ मा ३ सय २१ पीडित महिलाले सेवा लिएका थिए । गत आवमा ४ सय ११ पीडितले ओसीएमसीबाट सेवा लिएका थिए । जिल्ला प्रहरी कार्यालयका अनुसार मकवानपुरमा गत आवमा घरेलु हिंसाका घटना ४ सय ६ वटा भएका थिए । लैंगिक हिंसाका ५२ घटना भएका थिए । चालू आवको १५ दिन ५ महिलाले सेवा लिइसकेका छन्, ओसीएमसीकी प्रमुख ढकालले भनिन्, पीडित महिलाहरूले यसलाई आफ्नो सुरक्षित माइती घर ठान्ने गरेका छन् । उक्त संस्थामा २ स्वास्थ्यकर्मी मात्र छन् । सरकारले ओसीएमसीलाई गत आवमा १२ लाख रुपैयाँ उपलब्ध गराएको थियो ।"
स्मार्ट लाइसेन्स कहिले ?,दैनिक माग ४ हजारप्रिन्ट क्षमता ४ सय
माडीमा थपिँदै होमस्टे,"चितवन निकुञ्ज सीमा जोडिएको माडी नगरपालिकामा होमस्टे थपिने क्रम बढेको छ । आन्तरिक एवं बाहय पर्यटकको आगमन बढेसँगै होमस्टे पनि बढ्न थालेको हो । यसका लागि माडी नगरपालिकाले स्थानीयलाई सहयोग गर्ने भएको छ ।माडी ८, शिवद्वारामा ०७२ पुस १२ देखि होमस्टे सुरु भएको हो । त्यहाँ पुन मगर समुदायले सञ्चालन गरेका ११ होमस्टे छन् । माडी टाढा पर्छ । जंगली जनावर तथा वर्षामा खोलाले दु:ख दिने ठाउँ हो । होमस्टे त बनायौं यो ठाउँमा बस्न को आउँला र भन्ने डर थियो, होमस्टे सञ्चालक समिति अध्यक्ष मनबहादुर पुन मगरले भने । सदरमुकाम भरतपुरबाट ५० किमि टाढा पर्छ माडी ।होमस्टे सञ्चालन भएयता आउने पाहुना साढे ८ हजार नाघेको उनले सुनाए । फागुन, चैतमा होमस्टे खचाखच हुन्छ । कुनै दिन ठाउँ नभएर बस्न आएकालाई फर्काउनुपर्ने हुन्छ । शिवद्वाराको होमस्टेले पाएको यो सफलताले गर्दा माडी नगरपालिकाले यो वर्ष २० होमस्टे बनाउन सहयोग गर्ने मेयर ठाकुर ढकालले बताए । वडा १ को वनकट्टा र वडा ३ को बघौडामा १०१० होमस्टे बन्नेछन् ।वनकट्टामा बोटो र बघौडामा थारू समुदायको बसोबास छ । यी दुई ठाउँमा सामुदायिक भवन बनाउन नगरपालिकाले सहयोग गर्नेछ । आएका पाहुनालाई सांस्कृतिक कार्यक्रम देखाइनेछ, मेयर ढकालले भने, होमस्टे घरधनीले आफ्नै खर्चमा तयार गर्ने छन् । तर रकम आवश्यक परे नगरपालिकाले ४ प्रतिशत ब्याजदरमा ऋण उपलब्ध गराउनेछ । बनेका घरमा आवश्यक सबै समान कुर्सी, पलङ, बिछयौना नगरपालिकाले दिने उनले बताए । समितिहरू बनेका छन् । आउँदो वैशाखसम्म होमस्टे सञ्चालनमा आउनेछन्, उनले भने ।शिवद्वारामा पनि होमस्टे थपेर २० पुर्याउने योजना रहेको उनले सुनाए । अझै पनि माडी आउने बाटो राम्रो छैन । बाटो राम्रो भए माडीमा जति पनि पाहुना आउँछन् । होमस्टे बने राम्रै हुन्छ । यहाँको पर्यटनमा राम्रो प्रभाव पर्छ, शिवद्वारा होमस्टे सञ्चालक समिति अध्यक्ष मनबहादुर पुन मगरले भने । तीनतर्फ निकुञ्ज र दक्षिणमा सोमेश्वर पर्वतले घेरिएको माडी उपत्यका मनोरम छ ।निकुञ्ज घुम्न देशविदेशबाट बर्सेनि २ लाखको हाराहारीमा पर्यटक आउने गर्छन् । अधिकांश पर्यटक बास बस्न सौराहा पुग्छन् । पछिल्लो समय सौराहाभन्दा बाहेक क्षेत्रमा पनि पर्यटकीय होटल धमाधम बन्दै छन् । तर माडीमा सामान्य होटल पनि खुलेका छैनन् । होमस्ेटमार्फत पर्यटकलाई माडी चिनाउने र ठूला पर्यटकीय पूर्वाधारमा पनि जोड दिने योजना रहेको नगरप्रमुख ढकालले बताए ।"
दुर्घटनामा दुईको मृत्यु,"चितवन भरतपुर २९, जुगेडीमा शनिबार बिहान भएको ट्रक दुर्घटनामा २ जनाको मृत्यु भएको छ । काठमाडौं जाँदै गरेको भारतीय नम्बरको ट्रक दुर्घटनामा सहचालक फिरोज आलम घाइते भएका छन् । जिल्ला प्रहरी कार्यालय चितवनका डीएसपी प्रभुप्रसाद ढकालका अनुसार मृत्यु हुनेमा ट्रक चालक भारत बलरामपुरका जुबेद महमद छन् । अर्का मृतकको परिचय खुलेको छैन । ती अपरिचित बाटो देखाउन भन्दै भारतनेपाल सीमा क्षेत्रबाट ट्रकमा चढेको सहचालक आलमले जनाएका छन् ।"
खेल सामग्री सहयोग,हेटौंडा काठमाडौंको बालाजुस्थित भ्याली कोल्ड स्टोरले मकवानपुर जिल्ला बक्सिङ संघलाई खेल सामग्री सहयोग गरेको छ । ४० हजार रुपैयाँ मूल्य बराबरको खेल सामग्री शनिबार संघलाई हस्तान्तरण गरेको हो । स्टोरका प्रतिनिधि आदित्य कर्माचार्य र प्रशिक्षक किरण थापाले मकवानपुर बक्सिङ संघका अध्यक्ष भेष खड्गीलाई खेलकुद सामग्री हस्तान्तरण गरेका हुन् ।
गर्भवतीलाई दैनिक अन्डा,दोलखा शैलुङ गाउँपालिकाले गर्भवती महिलालाई पौष्टिक तत्त्व पूर्ति गर्न कुखुराको अन्डा नि:शुल्क वितरण गर्न थालेको छ । स्वास्थ्य केन्द्रमा जचाउन आएका बेला गर्भवतीले दैनिक एउटा पुग्ने गरी अन्डा लिएर जान सक्छन् । गाउँपालिका अध्यक्ष भरत दुलालले गर्भवतीले नियमित जाँच गरुन् र पोषण पनि पुगोस् भन्ने उद्देश्यले अन्डा वितरण गरिएको जनाए । अन्डा खरिदका लागि चालू आवमा १० लाख रुपैयाँ विनियोजन गरिएको उनले बताए ।
विज्ञको सुझाव मानिएन,"काठमाडौं चैतमा संस्कृति, पर्यटन तथा नागरिक उड्डयनमन्त्री रवीन्द्र अधिकारी, काठमाडौं महानगरपालिकाका मेयर विद्यासुन्दर शाक्य, पुरातत्त्व विभागका महानिर्देशक भेषनारायण दाहाललगायतको बैठकेले रानीपाखेरीमा राखिएका सबै कंक्रिट हटाउने निर्णय गरेको थियो रानीपोखरीबीचको बालगोपालेश्वर महादेवको मन्दिर पुरातत्त्व विभागले फेरि विज्ञको सुझावविपरीत निर्माण सुरु गरेको छ । यसअघि गत चैतमा पनि सुझावविपरीत काम सुरु गरेपछि निर्माण कार्य रोकिएको थियो । उक्त निर्णयमा पुरातत्त्व विभागका महानिर्देशक भेषनारायण दाहालले समेत हस्ताक्षर गरेका थिए । तर, उनी आफैंले उक्त निर्णयविपरीत काम सुरु गरेका छन् ।बालगोपालेश्वरलाई यसअघि राखिएका सबै कंक्रिट हटाएर प्रताप मल्लकै शैलीमा पुनर्निर्माण गर्ने निर्णय भएको थियो । चैतमा पर्यटन तथा नागरिक उड्डयनमन्त्री रवीन्द्र अधिकारीसहितको टोलीले कंक्रिट प्रयोग नगरी निर्माण गर्ने निर्णय गरेका थिए । २०७२ को भूकम्पले भत्काएको मन्दिर मापदण्डविपरीत महानगरले पुनर्निर्माण गरेपछि त्यसको विरोध भएको थियो । गत पुसमा बनेको विज्ञ समितिले प्रताप मल्लकै पालाको प्रविधि, निर्माण सामग्री र त्यही स्वरूपमा बनाउने प्रतिवेदन पेस गरे पनि पुरातत्त्व विभागका ३ प्रतिनिधिले असहमति जनाएका थिए । समतिमा ११ विज्ञ थिए । सम्पदा संरक्षण अभियन्ताले विज्ञको सुझावअनुसार काम गर्नुपर्ने माग गर्दै आएका छन् । विज्ञ समितिको प्रतिवेदनअनुसार बनाइनुपर्छ । सम्पदा बचाउ अभियान संघर्ष समितिका संयोजक गणपतिलाल श्रेष्ठ भन्छन्, विगतमा मापदण्ड मिचियो । हामी सम्पदा कुनै पनि बहानामा सम्पदा नष्ट हुन दिंदैनौं ।रानीपोखरीको अहिले भएको शैली गुम्बज हो । प्रताप मल्लको पालामा चाहिं यो ग्रन्थ कुट (शिखर) शैलीमा भएको प्रमाण भेटिएको विज्ञ समितिका संयोजक विष्णु कार्कीले जानकारी दिए । यसको प्रमाण हाल मन्दिरको चारैतर्फको प्रवेशद्वारमा राखिएको ढुंगाद्वारा निर्मित संघारले पनि पुष्टि गर्छ । उक्त कुरा प्राप्त पुरानो मन्दिरको शैलीको स्केचबाट पनि प्रस्ट हुन्छ । चित्र सन् १८४५ फेब्रुअरीमा तत्कालीन प्रुसिया देशका राजकुमार वाल्डमार नेपालमा घुम्न आउँदा उनका साथ आएका कलाकारले बनाएको चित्र हो, कार्कीले भने, उनीभन्दा १ सय २४ वर्षअघि नेपाल आएका इटालीका जेस्विट्ईपोलिटो डेसिडेरी तिब्बतबाट भारत फर्कने क्रममा गरेको यात्रा वर्णनले पनि पुष्टि गर्छ । सन् १८५० मा ब्रिटिस रेसिडेन्सीमा सर्जन भएर खटिएका एचए ओल्डफिल्ड । उनी १८५० देखि १८६३ सम्म नेपालमै बसेका थिए । उनले दुई भागमा स्केचेज फ्रम नेपाल नामको पुस्तकसमेत लेखेका थिए । उनले पनि रानीपोखरीको बारेमा महत्त्वपूर्ण कुरा गरेको कार्कीले जानकारी दिए । उनले रानीपोखरीको बीचमा भएको, त्यो अत्यन्तै सुरम्य वस्तु भएको, जसलाई जंगबहादुरले सन् १८५१ मा भत्काई इँटा र प्लास्टरको कुरूप संरचना बनाएको लेखेका छन् । ओल्डफिल्डको यस बयानले बीचमा रहेको रानीपोखरीको बीचमा रहेको मन्दिरलाई डा डिल्लीरमण रेग्मीले तीनतले छाने शैलीको मन्दिर भनेका छन् । मेरी स्लसरले परम्परागत छानेशैलीको मन्दिर उल्लेख गरिएको कार्कीले जानकारी दिए । जंगबहादुरले निर्माण गर्न लगाएको मन्दिर विसं १९९० को महाभूकम्पले क्षति पुर्यएकाले अहिलेको शैलीमा जुद्धशमशेरले पुनर्निर्माण गर्न लगाएका थिए । उनले जंगबहादुरले निर्माण गर्न लगाएको गुम्बजाकार शैलीभन्दा केही भिन्न गुम्बजाकार शैलीको शिखर मन्दिर निर्माण गर्न लगाएका थिए । उनले मन्दिरको पुनर्निर्माणका साथसाथै पोखरीको गाह्रोलगायतका क्षेत्रमा समेत मर्मत गर्न लगाई पोखरीको संरक्षण कार्य गरेको हालको पुरातात्त्विक उत्खननबाट समेत स्पष्ट भएको कार्कीले जानकारी दिए । उत्खननबाट पेटीमा प्रयोग भएका जुद्ध अंकित विसं १९८९ लेखिएका इँटाहरूबाट स्पष्ट हुन्छ, कार्की भन्छन्, विसं १९९० को महाभूकम्पलगत्तै रानीपोखरीको जीर्णोद्धार कार्यलाई पनि पहिलो प्रार्थमिकता दिएको पाइन्छ । रानीपोखरी जीर्णोद्धार कार्यको आरम्भ उनले विसं १९८९ का जगेडा इँटाहरूबाट निर्माण गरेको देखिन्छ । जसले भूकम्पपछि रानीपोखरीको जीर्णोद्धार कार्य तत्काल सुरु गरेको प्रमाणित हुन्छ ।विज्ञ समितिले समय इतिहासमा भएको गल्ती सच्याउने बेला भएकाले पुरानै शैलीमा बनाउनुपर्ने बताएको छ । प्रविधि छ । सामग्री पाइन्छ । हाम्रो अवस्था जिरोमा पुगेको छैन । हामीले आफूलाई धिक्कार मान्नु हुँदैन, उनी भन्छन्, हामीले हचुवाको आधारमा भनेको होइन । आधारसहित भनेको हो । प्रमाणसहित भनेको हो । मन्दिरको ढुंगाको ढेला भेटियो । त्यसको आधारमा पनि यो शिखर शैलीको हो भनेर पुष्टि भएको छ । यो मन्दिर सामान्य आर्किटेक्ट पढेको विद्यार्थीले पनि बनाइदिन्छ । रानीपोखरी पुननिर्माणमा अन्तराष्ट्रिय चासो बढिसक्यो । अब यसको पुनर्निर्माणमा खेलाची गर्नु हँुदैन । खर्च छैन भने खर्च जुटाउन सक्नुपर्छ । बढी पैसा लाग्छ भने बढी पैसा उठाउन तयार हुनुपर्छ । नत्र हामीले प्राचीन वास्तुकला, प्राचीन सीप, प्राचीन ज्ञान, ऐतिहासिकतालाई गुमाउनेछौं ।रानीपाखरीमा पोखरीको भाग महानगरपालिकाले र मन्दिरको कामको निर्माणको जिम्मा पुरातत्त्व विभागले लिएको छ । मन्दिरको पनि पहिला महानगरले पुरातात्त्विक मापदण्डविपरीत बनाएपछि त्यसलाई भत्काएर पुरातत्त्वले निर्माणको जिम्मा लिएको थियो । मन्दिरको निर्माण लागत १ करोड २६ लाख रुपैयाँ छ । पोखरीको पुरातात्त्विक एवं ऐतिहासिक तथ्यको खोजी गर्ने क्रममा विभिन्न तथ्यसमेत प्राप्त भएको कार्कीले जानकारी दिए । त्यही प्राप्त तथ्यको आधारामा पोखरी पुनर्निर्माण गर्न पनि समितिले सुझाव दिएको छ । सो आधारमा निर्माण गरी पुरानो दक्षता, प्रविधि र स्वरूपको निरन्तरता हुने र मौलिकता कायम हुने हुँदा प्रताप मल्लकालीन पोखरीको सतह निर्माण प्रविधि, गाह्रोको शैली एवं स्वरूप, मौलिक सामग्रीहरूको प्रयोग गर्नाले परम्परागत प्रविधिको निरन्तरता एवं ज्ञानको स्थानान्तरण हुँदै जाने देखिन्छ ।"
टिपर आतंक अनुसन्धान भएन,"ललितपुर नुवाकोटकी कुमारी विश्वकर्मा बालुवा चाल्ने गर्थिन् । उनकी श्रीमान् काजीमान इँटा ओसार्ने । श्रीमान्श्रीमती मिलेर राजधानीमा घर बनाउने ठाउँमा निर्माण सामग्री ओसार्ने ठेक्का लिने गर्थे । त्यहाँबाट हुने आम्दानीले घर खर्च चलाउँथे । पछिल्लो समय दम्पतीले जोडेको रकम र केही सापती गरेर नख्खु खोलामा टहरा बनाए । उनीहरूको दैनिक गुजारा राम्रै गरी चलिरहेको थियो ।एक्कासि थसिलेखमा मंगलबार साढे ९ बजे बाटो काट्ने क्रममा विदुर नगरपालिका१२ की ३६ वर्षीया कुमारीलाई सातदोबाटोबाट एकान्तकुना जार्दै गरेको टिपरले ठक्कर दियो । दाया खुट्टामा गम्भीर चोट लागेको उनको अस्पतालमा मृत्यु भयो । अहिले काजीमान भावविह्वल अवस्थामा छन् । भन्छन्, हाम्रो कुरा सुन्ने हाम्रो लागि बोलिदिने कोही छैनन् । घटनाको चार दिन बितिसक्यो । प्रहरीले अहिलेसम्म टिपर र चालक नियन्त्रणमा लिन सकेका छैनन् । गुनासो गर्दा प्रहरीको काम एउटै मात्र खोजीनीति गर्ने हँुदैन भनी जवाफ फर्काउँछ, उनले भने, प्रहरीले घटनालाई ढिसमिस गर्न खोजियो । मृतकको लास पाटन अस्पतालमा राखिएको छ । आफन्तले लास बुझ्न मानेका छैनन् । प्रहरी चाहन्छन् लास जलाइयोस्, उनले भने, तर, हामी क्षतिपूर्ति नपाएसम्म लास बुझ्दैनौं । विश्वकर्मा दम्पतीको ३ छोरा १ छोरी छन् । छोरी हीरा एकान्तकुनास्थित महेन्द्र भृकुटी विद्यालयको कक्षा ७ मा पढ्छन् । ११ वर्षी कान्छा छोरा विजय कक्षा ४ मा पढ्छन् । आर्थिक अवस्था कमजोर भएका कारणले १६ वर्षीय जेठा छोरा अनिल र १४ वर्षीय माइलो सुनील पढाइ छोडेर वाइरिङको काम सिक्दै छन् । अस्पतालमा लास राखेबापत दैनिक एक हजार रुपैयाँ बुझाउनुपर्छ । अहिले हामीसँग अस्पताललाई तिर्ने पैसासमेत छैन । काजीमानका भाइ अष्टबहादुर भन्छन्, थसिखेलमा प्रहरीको सीसी क्यामरा छ रे । तर, हेर्न मानेका छैनन् । उनले राजधानीमा सातामा एक जना टिपरको सिकार हुने गरेको बताए । चालकलाई दुईचार दिन थुनिन्छ । १२ लाख तिरेर निस्कन्छ । फेरि चलाउँछन्, उनले भने, कडा नियम बनाएर लागू नगरेसम्म टिपर आंतक रोकिँदैन । उनले रोडा, ढुंगा, बालुवाका ठेकेदार, प्रशासन, व्यापारी र नेताको सिन्डिकेटको अन्त्य नभएसम्म दुर्घटनामा कम नआउने बताए । ठेकेदारलाई ढुंगा बेच्नुपरेको छ । व्यापारीलाई सुरक्षा चाहिएको छ । प्रशासनलाई कमिसन लोभ छ । नेतालाई चन्दा चाहिएको छ, उनले भने, यिनीहरू मिलेमतो हुन्जेलसम्म टिपर आतंकको रोकिँदैन ।महालक्ष्मीस्थानमा बाटो काट्ने क्रममा तीन महिनाअघि ५७ वर्षीय फुर्मामंगल शेर्पालाई ठक्कार दिँदा उपचारको क्रममा मृत्यु भएको थियो । एकान्तकुनामा चार महिनाअघि ना६ख २७८० नम्बर ट्रकको ठक्करबाट सरला मिश्रको घटनास्थलमा मृत्यु भयो । मिश्र कुसुन्तीबाट बा६७प ४०८३ नम्बरको मोटरसाइकलमा सवार थिए । टिपरको ठक्करबाट मृत्यु हुनेको संख्या वृद्धि भएपछि गृह मन्त्रालयले उपत्यकाका तीनै प्रमुख जिल्ला अधिकारीलाई राति ८ बजेदेखि बिहान ५ बजेसम्म मात्रै टिपर चलाउने व्यवस्था मिलाउन निर्देशन दियो । गृह मन्त्रालयले अझै टिपरलाई व्यवस्थित बनाउनुपर्ने देखिन्छ, अष्टबहादुरले भने ।महानगरीय प्रहरी परिसर जावलाखेल एसएसपी गणेश ऐरले ठक्कर दिने टिपर र चालकको खोजी भइरहेको दाबी गरे । हामीले घटनालगत्तै अनुसन्धान थालेका छौं, उनले भने, जसरी भए पनि पक्राउ गरिनेछ । उनले टिपर आतंक कम गर्न छलफल भइरहेको बताए । सरोकारवाला निकायहरूसँग बसेर योजना बनाउनेक्रममा छौं, उनले भने ।जेब्राक्रसिङ र फुटपाट नहुँदा पनि दुर्घटना चक्रपथ सडक बनाउन नेपाल र चिनियाँ सरकारबीच भएको सम्झौतामा साइकल लेन, फुटपाथ, ८ लेन सडकको बीचमा मिडियन रहने व्यवस्था छ । चिनियाँ ठेकेदार कम्पनी संघाई कन्स्ट्रक्सन ग्रुपले बनाएको सडकमा साइकल लेन, मिडियन राखिएको छैन । कतै त फुटपाट पनि छैन । यसले पनि दुर्घटना बढेको ललितपुर ट्राफिक प्रहरीको भनाइ छ । सातदोबाटोमा बस स्टप राखिएको छैन । ग्वार्कोबाट आउने सावजनिक बस सडकमै राख्नुपर्छ । ललितपुर ट्राफिक प्रहरी प्रमुख सीताराम हाछेथु भन्छन्, चक्रपथको स्पिड ५० किमि प्रतिघण्टा तोकिएको छ । गतिअनुसारको सुरक्षा व्यवस्था अपनाइएको छैन । यसले पैदल र साइकलयात्रु जोखिम मोलेर यात्रा गर्न बाध्य छन् । कोटेश्वरकलंकी १७ किमि सडकमा तीनवटा मात्र आकाशेपुल मात्र राख्ने गरी डिजाइन गरिनु, हरित क्षेत्र र जेब्राक्रसिङ पर्याप्त नराखिनु दुर्घटना बढ्नुको कारण रहेको हाछेथुको भनाइ छ । यस सडकखण्डमा ६ महिनायता ९ जनाले ज्यान गुमाइसकेका छन् । धेरै सर्वसाधारण अंगभंग भइसकेका छन् । सडक विभाग प्रवक्ता मुक्ति गौतमले पैदल, साइकलयात्रुको दुर्घटना कम गर्न अध्ययन भइरहेको दाबी गर्छन् । सडक निर्माणाधीन अवस्थामा छ, उनले भने, सम्पन्नपछि दुर्घटनामा कमी आउनेछ ।टिपरले बोक्ने निर्माण सामग्री अवैध टिपरले बोक्ने ढुंगा, गिट्टी, बालुवा र माटो गोदावरी नगरपालिका र वाग्मती गाउँपालिकामा उत्पादन हुन्छ । नल्लु क्षेत्रमा सञ्चालित ढुंगा खानी तथा क्रसर र भट्टेडाँडामा सञ्चालित बालुवा खानी मापदण्डविपरीत छन् । संसद्को प्राकृतिक स्रोतसाधन समितिले ६ वर्षअघि नल्लु क्षेत्रको ढुंगा खानी बन्द गर्न र नख्खु खोलाको बहाव क्षेत्रको अतिक्रमण संरक्षण गर्न निर्णय पनि गरेको थियो । अहिले व्यवसायीले सञ्चालन स्वीकृति पनि लिएका छैनन् । बिनास्वीकृत उद्योगहरूबाट उत्पादित निर्माण सामग्री टिपरले नख्खु करिडोर, चापागाउँ सडक हुँदै चक्रपथ पुर्याएर दैनिक हजारौं टिप सहरका विभिन्न स्थानमा पुर्याइरहेका छन् । तैपनि नियमन गर्ने सबै निकाय मौन छन् । महानगरीय प्रहरी परिसर जावलाखेलका एसएसपी ऐरले यसबारेमा आफूलाई जानकारी नभएको दाबी गरे ।"
जिरो किलो कहाँ ?,"काठमाडौं तराईलाई काठमाडौंसँग जोड्ने रणनीतिक र आर्थिक महत्त्वको द्रुतमार्गको जिरो किलो (पोइन्ट) खोकनामा बनाउने कि फर्सिडोलमा भन्ने विषयमा सत्तारूढ दलभित्रै विवाद सुरु भएको छ । द्रुतमार्गको जिरो किलोको विषयमा समस्या निम्तिएको भन्दै सेनाले विवाद सल्टाउन सरकारलाई आग्रह गरेको छ ।झन्डै ६० प्रतिशत खोकनावासीलाई मुआब्जा बुझाइसकेपछि जग्गा कारोबारीको दबाबमा नेकपाका केही नेताले फर्सिडोललाई जिरो किलो बनाउन लबिङ गरिरहेका छन् । सेनाले भने परियोजना आरम्भ गर्दाकै तयारीअनुरूप अघि बढ्ने अडान लिएको छ । नेकपा नेत्री पम्फा भुसालले स्थानीय नेताहरूले नौबुँदे सहमति गरेर फर्सिडोललाई जिरो किलो बनाउनुपर्ने धारणा राखेको बताइन् । ऐतिहासिक क्षेत्रको संरक्षण गर्न आवश्यक छ । आउटर रिङरोड जहाँ आउने हो, त्यहाँ जिरो किलो बनाउनुपर्छ, भुसालले भनिन्, यति ठूलो परियोजनामा काम गर्दा बस्तीलाई ध्यान दिन जरुरी छ । खोकनाको बस्ती र धार्मिक पक्षलाई ध्यान दिनुपर्छ । जग्गा प्लटिङ गर्नेहरूले समस्या झिकेका त होइनन् भन्ने जिज्ञासामा उनले यसमा आफूले नबोल्ने बताइन् । फर्सिडोलमा भन्दा पनि खोकनामा त्यो समस्या होला, उनले भनिन् । रक्षा मन्त्रालयका अधिकारीले फर्सिडोलमा जग्गा किनेर बसेका नेताहरूले यस्तो बखेडा झिकेको बताएका छन् । तत्कालीन एमाले र माओवादीबीचको शक्तिसंघर्ष द्रुतमार्गमा स्पष्ट देखापरेको छ । खोकनामा विवाद निस्केपछि त्यसलाई सल्टाउन सेनाले नै फर्सिडोलसहित चार ठाउँको विकल्प सुझाएको थियो । पहिलो विकल्पमा पुरानै आधार अर्थात् एसियाली विकास बैंकको अध्ययनअनुसार मन्दिर, बस्तीलाई ध्यान दिएर खोकनालाई नै जिरो किलो बनाउने, दोस्रोमा खोकनामै दुई सय मिटर सुरुङमार्गबाट जोड्ने, तेस्रो रेखांकन परिवर्तन गर्दै खोलाछेउबाट सडकलाई खोकना नजिकको ड्राइपोर्ट पुर्याउने र चौथो विकल्प खोकनाबाट पाँच किलोमिटर पर फर्सिडोललाई जिरो किलो बनाउने । अहिले स्थानीय नेताहरूले त्यही चौथो विकल्प कायम गर्न माग गरिरहेका हुन् ।उपप्रधान तथा रक्षामन्त्री ईश्वर पोखरेलले दुवै स्थानको अवलोकन भ्रमणसमेत गरेका थिए । उनले स्थानीयको धारणा बुझै राजनीतिक अन्तक्र्रिया पनि गरे । उनले स्थानीय क्षेत्रको अवलोकन गर्नुअघि खोकनावासीसँग पनि जंगीअड्डामा अन्तक्र्रिया गरेका थिए । खोकनामा मुआब्जासमेत दिइसकेको अवस्था छ, केहीमा मात्र समस्या हो, त्यतिखेर उनले भनेका थिए, जिरो किलोलाई फर्सिडोल सार्दा त्यहाँ पनि समस्या भए के गर्ने ? मन्त्री पोखरेलले पुरानै योजनामा काम भइरहेको बताए । अन्य स्थानमा सार्दा मन्त्रीस्तरीय निर्णय आवश्यक छ, उनले भने ।खोकनावासीले भने पुरानो सिकाली मन्दिर, कुदेश (हजार वर्ष पुरानो सभ्यता र बस्तीको पुरातात्त्विक स्थान छल्न), त्यहाँको घाट तथा बस्तीलाई असर नगर्ने गरी काम अघि बढाउन आग्रह गर्दै आएका छन् । उनीहरूले मुआब्जामा पनि भञ्ज्याङपारिको भन्दा केही रकम बढी पाउनुपर्ने माग गरेकाले अन्य समस्या नभएको बताएका छन् । केही व्यक्तिले यस्तै विषयलाई अघि बढाएर राजनीति गरेको भन्दै राष्ट्रिय गौरवको आयोजनालाई रोकिराख्न नहुनेतर्फ सरकारको ध्यानाकर्षण गराएको छ । अन्य ५४ किलोमिटर क्षेत्रमा भने सेनाले २७ ठेकेदार कम्पनीलाई जिम्मा दिएर पहिलो चरणको काम अघि बढाएको छ ।"
एचआईभीको औषधिले साइडइफेक्ट,"काठमाडौं जाडो होस् या गर्मी, घरमा होस् या सार्वजनिक ठाउँ उनी गम्लङ्ग पछ्यौरा ओढछन् । कसैसँग बोल्न पनि त्यति मन गर्दिनन् । कोही व्यक्ति आफ्नो अगाडि उभिँदा मात्रै पनि उनलाई डर लाग्छ । त्यो डर कसैले केही गर्ला भन्ने नभई, आफ्नो कुरूपता देख्ला र सोधिदेला भन्ने डर हो । ४६ वर्षीया उनी १५ वर्षदेखि एचआईभी संक्रमणको पीडित छन् । उनी भन्छिन्, श्रीमानले गरेको एउटा गल्तीको सजाय मैले भोगिरहकी छु, मलाई रोग सार्ने व्यक्ति संसारमा छैन तर उसको चिनोले पनि मलाई ज्युँदै मरेझैं बनाइदिएको छ । उनका अनुसार श्रीमान् लागूऔषध प्रयोगकर्ता थिए । त्यसैबाट श्रीमान् एचआईभी संक्रमित भएका थिए र उनलाई पनि सारेका हुन् । निकै बेरको अनुरोधमा उनी शरीरबाट पछ्यौरा हटाउन राजी भइन् । गर्धनमा ठूलो मासुको पोको, अनुहारको मासु भित्र पसेर नमिल्दो देखिएको र पोतो फैलिएको । अनि, दुवै स्तन पनि सामान्यभन्दा ठूला र झोल्लिएका थिए । यस्तो के भएको भन्ने प्रश्नमा उनी भन्छिन्, औाषधि नखाउँ ज्यानै जाने डर छ, खाऊँ यस्तो हुन्छ । औषधि खान थालेपछि त्यसै पनि उनी अर्कै खाले बिरामी भएकी छन् । खाना नरुच्ने, हातखुट्टा गल्ने अनि दिक्क लागेर आत्महत्या गरूँझंै पनि लाग्ने ।उनीजस्तै लामो समयदेखि औषधि आइरहेका एचआईभी संक्रमितले यस्तै समस्या भोगिरहेका छन् । निम्नवर्गीय समुदाय, एकल महिला र टुहुरा बालबालिका संक्रमित अझ बढी पीडित छन् । औषधि आराम र पोषणको मात्रा नमिल्दा उनीहरूमा यस्ता समस्या आइपर्ने गरेको छ । करिब २ दशक पहिले एचआईभी संक्रमित औषधि उपचारको अभावमा ज्यान गुमाउनुपर्ने अवस्था थियो । अहिले उनीहरूले औषधि त पाए तर औषधिको नकारात्मक प्रभावका कारण उनीहरू समस्यामा छन् । सरकारले औषधि नि:शुल्क रूपमा दिंदै आए पनि समुदायमा यसको प्रभावबारे अध्ययन अनुसन्धान गर्ने गरेको छैन । औषधिको प्रभावबारे अध्ययन गरी नकारात्मक असर कम गर्ने औषधि ल्याउन पहल गर्न जरुरी छ । राष्ट्रिय एचआईभी महासंघकी महासचिव मीरादेवी कुँवर भन्छिन्, औाष्धि नि:शुल्क पाइन्छ, पोषण सधैं अभाव हुन्छ, खोलेको भरमा औषधि खाएका बिरामी धेरै दिन बाँचेका छैनन् । सरकारले संक्रमितलाई गुणस्तर औाषधिको व्यवस्था गरेर दातृनिकायको मात्रै मुख ताक्ने समस्या हल गर्नुपर्ने उनको भनाइ छ ।विशेषज्ञका अनुसार एचआईभीको औषधिले संक्रमितको जीवन लम्ब्याउन मद्दत गर्छ । नियमित औषधि सेवन गरिरहेका बिरामी लामो समयसम्म सामान्य जीवनयापन गरिरहेका उदाहरण छन् । केही व्यक्तिमा यस्ता औषधिको नकारात्मक प्रभाव देखिन्छ । कसैलाई सामान्य त कसैलाई जटिल । सामान्य प्रभावजस्तो, टाउको दुख्ने, बान्ता हुने, थकाइ लाग्नेचाहिँ व्यवस्थापन गर्न सकिने सरुवारोग विशेषज्ञ डा अनुप बास्तोला बताउँछन् । उनी भन्छन्, सबै नकारात्मक प्रभाव गम्भीर हुँदैनन्, यस्ता प्रभावलाई कम गर्ने खालका नयाँ आएको छ । यस्ता औषधि कम गुणस्तरीय मान्न नहुने उपलब्ध औषधिको प्रकृति नै यस्तो भएको उनले बताए । नकारात्मक प्रभाव देखिएमा चिकित्सकको सल्लाहबिना औषधि नछोड्न उनी सुझाउँछन् । अनुहार, ओठ, जिब्रो सुन्निनेजस्ता समस्या देखिएमा तुरुन्तै अर्को उपचार आवश्यक हुन्छ ।मासंपेशी एकै ठाउँमा थुप्रिन, रगतमा बोसो बढ्ने, हातखुट्टा सुकेर जाने डिप्रेसन र आत्महत्यासम्मको सोच आउने औषधिका थप नकारात्मक प्रभाव हुन् ।"
रामसारपछि सिमसार,"इरानको रामसार सहरमा सन् १९७१ मा त्यस्तो पहिलो सम्मेलन भयो जसले सिमसारसम्बन्धी छलफल गर्यो । सिमसार भनेको त्यस्तो ठाउँ जहाँ पानी सुक्दैन, जमिन लुक्दैन । अझै पनि सिमसारलाई रामसार, रामसारलाई सिमसार भनिन्छ । झुक्किएर होस् वा नझुक्किई । प्रकृतिको यो महत्त्वपूर्ण सम्पदा भने हामीसँग झुक्किँदै सुक्दै गएको छ र हामीलाई झुक्याउँदै लुक्दै गएको छ । सिमसार भनेको पोखरी । यसले दूषित वस्तु सोसेर पानीलाई शुद्ध बनाइदिन्छ । मुहान शुद्ध पार्छ । कुवा शुद्ध हुन्छ । त्यसैले यसलाई प्रकृतिको मृगौला पनि भनिन्छ । सिमसार हिमालयदेखि समुद्रसम्म हुन्छ । ६ मिटरभन्दा कम गहिराइका सामुद्रिक किनारलाई पनि सिमसार भनिन्छ । संसारभरि कुल क्षेत्रफलको ९ प्रतिशत सिमसारले ओगटे पनि नेपालमा भने अहिल्यै जम्मा ५५ प्रतिशत क्षेत्रफल छ । सिमसार जीवन हो र जगत् पनि । पानीको स्रोत भएकाले पारिस्थितिकीय चक्रको संरक्षक । यसले खाद्य सुरक्षा गर्छ । सिँचाइ दिन्छ । जैविक विविधता जोगाउँछ । आस्था पनि । जस्तो घोडाघोडी ताल, गोसाइँकुण्ड, चतरा क्षेत्र, तालबाराही मन्दिरमा पूजाआराधना हुन्छ । पर्यटक गन्तव्य हुनाले आय र रोजगारीका पनि मुहान । तर नजिकका तालतलैया हेला हुन थाले । मरेका जनावर गड्ने, फोहोर फाल्ने ठाउँमा परिणत हुन थाले । वेटल्यान्डलाई वेस्टल्यान्ड बनाउन थालियो । दलदले, जलजले, धाप भएर होला सरकारले पनि हेप्न थाल्यो । जग्गाको वर्गीकरण गर्दा अब्बल, दोयम, सिम र चाहार भनी सिमसारलाई तेस्रो दर्जा दियो । जनताले पनि सर्प, भ्यागुता, लामखुट्टे बस्ने, काम नलाग्ने जग्गा भन्ने बुझे । सेपिलो भूमि होइन, सडेको भूमि । जनचेतना अभाव र मानिसमा लालसाको वृद्धिले प्रकृति मासिन थाल्यो । शरीरको मृगौला बेच्ने विकृति सुरु भयो । पहिलेका स्थानीय निकायहरूले जहाँ जस्तो ठाउँ पनि सडक खन्न र जमिन खोस्रन खुला गरे । अहिलेका स्थानीय सरकारहरूले त्यही सिको राखेका छन् । वातावरणीय प्रभाव मूल्यांकन कतै पनि गर्ने गरिएको छैन । फलत: पहाडी क्षेत्रमा कुलो, कुवा र पैनीहरू हराए, लुके । त्यस्ता ठाउँ त्यसै पनि ढुंगा, गिट्टी, बालुवा दोहनले नासिँदै आएका थिए । तराईतिर पनि त्यस्तै । सन् १९७६ मा कोसीटप्पुलाई सिमसार क्षेत्र घोषणा गरिएको थियो । यस्ता क्षेत्र जम्मा १० वटा घोषित छन् । अब दुई वर्षमा चार वटा थप्ने भनिएको छ । तर ऐन छैन । राष्ट्रिय नीति बनेको पनि ६ वर्षमात्र भएको छ । सिमसारबारे अतिचार जारी रहेका बेला नवलपरासीका सुनवलवासीले हालै एउटा कृत्रिम सिमसार निर्माण गरेका छन् जसलाई आकाशे पानीले भर दिँदा स्थानीय जलचरमात्र होइन, जनावरहरूले पनि तिर्खा मेट्न पाउनेछन् । ताल संरक्षण गर्न गण्डकी प्रदेश सरकारले आफ्नो नीति तथा कार्यक्रममा प्राधिकरण बनाउने घोषणा गरेको छ । पहिलो भएकाले कार्यान्वयन कसरी गर्ला, चुनौतीपूर्ण छ । कानुन चाहियो र कारबाही । दक्षिण कोरियाको सिचुवान वेस्थित खेतमा रसियादेखि उडेर आएका चराले धान खाइदिन्थे । किसानको गुनासोपछि सरकारले निर्णय गर्यो उत्पादनको ज्याला किसानलाई दिने र धानजति चरालाई । किसान खुसी, चराहरू पनि । पछि त पर्यटकहरू आउन थाले, राजस्व बढ्यो । प्रकृतिमा गरेको लगानीले प्रतिफल दिन्छ । जस्तो नेपालकै कपिलवस्तुको जगदीशपुर तालमा पनि त्यस्तै भएको थियो । जिविसले माछा मार्ने ठेक्का दिएर रामसार क्षेत्र तहसनहस पारिदियो । सर्वोच्च अदालतमा मुद्दा परेपछि बल्ल जोगियो ।"
"सुशासन, शासनबाटै","सरकार बनेको एकाध दिनमा प्रधानमन्त्री केपी शर्मा ओली र सत्तारूढ नेकपाका अध्यक्ष प्रचण्डले समृद्ध नेपाल, सुखी नेपाली को लक्ष्य साकार पार्न भ्रष्टाचारविरुद्ध लडाइँ लड्ने आश्वासन बाँडेका थिए । तर सरकार गठन भएको ६ महिना पुग्न लाग्दा राजनीतिमा उही पुरानो परम्परावादी चरित्र र सोच हावी हुँदै गएको देखिन्छ । भ्रष्टाचार निवारण किन प्रभावकारी भएन भनेर केलाउँदा राजनीतिक चरित्र, नेतृत्वको जीवनशैली र सोच, समग्र समाजले धनलाई हेर्ने तरिका अनि भ्रष्टाचार रोक्ने मुख्य संस्थाको प्रभावकारितालाई एकै ठाउँ राखेर हेर्नुपर्छ ।धेरै देशमा राजनीति, शक्ति, भ्रष्टाचार, पैसा र मानसम्मानलाई हेर्ने समाजको चरित्रमा परिवर्तन आइरहेको छ । भ्रष्टाचारकै कारण गत ५ वर्षमा २१ देशमा राष्ट्रपति वा प्रधानमन्त्री सत्ताच्युत भएका छन् । ब्राजिलकी डिल्मा, मलेसियाका राजाक, अर्मेनियाका सार्जियन्स, दक्षिण अफ्रिकाका जुमा, पेरुका कुजिन्स्की, स्पेनका मारिआनो, स्लोभाकियाका रबर्ट फिको, मौरिससकी अमिना, पाकिस्तानका नवाज सरिफ उदाहरण हुन् । अर्कातिर सुशासन र भ्रष्टाचार निवारणलाई मुख्य मुद्दा बनाएर धेरै नेता सरकारमा आउन सफल भएका छन् । जस्तो पाकिस्तानमा इमरान खान, श्रीलंकामा सिरिसेना, दक्षिण कोरियामा मुन जे इन, मेक्सिकोमा लोपेज ओब्राडोर आदि । सुशासन, समृद्धि र भ्रष्टाचार निवारणको लोकप्रिय नारामा सत्तामा पुगेका रूसका पुटिन, भेनेजुएलाका चाभेज र इटालीका बर्लोस्कोनी बढी विवादित बन्न पुगे । नेकपाले स्थिरता, विकास, समृद्धि र सुशासनको लोकप्रिय नाराबाटै भारी मत ल्याउन सफल भएको हो । अबका केही वर्ष यिनै मापदण्डबाट ओलीको सफलता र असफलता जनताले केलाउनेछन् ।भारत र चीनमा केही वर्षयता शासनसत्तामा नयाँ प्रयोग देखिएको छ । भारतका नरेन्द्र मोदी र चीनका सी चिनफिङ दुवैले शक्ति केन्द्रीकृत गरेर एकातिर सरकारी कामकाजलाई छरितो बनाउने र अर्कातिर भ्रष्टाचार नियन्त्रण गर्ने उद्देश्य राखेको देखिन्छ तर दुवै देशको भ्रष्टाचारको सूचकांक ३४ वर्षमा खासै परिवर्तन देखिँदैन । साधुजस्तो जीवनचर्या भएका नरेन्द्र मोदीले भ्रष्टाचार नगर्ने भएपछि उनका मन्त्रीहरूमा दबाब पर्ने नै भयो । भारतको संघीय सरकारमा भ्रष्टाचारका ठूला स्क्यान्डल कम देखिएका छन् । चीनका सी लाई संविधानमा परिवर्तन गरेर जिन्दगीभरि राष्ट्रपति बन्न लागेको र शक्ति केन्द्रीकृत गरेको भन्ने आरोप छ । विरोधीलाई तह लाउने कारबाही भनेर आलोचना गरिए पनि सन् २०१३ मा सी ले सुरु गरेको भ्रष्टाचारविरोधी आन्दोलनले नयाँ शब्दावली प्रचलनमा ल्यायो टाइगर्स, फ्लाइज एन्ड स्पाइडर्स । ठूला भ्रष्टाचारीलाई बाघ भनियो भने सानालाई झिँगा । गैरकानुनी रूपले देशको पैसा लिएर विदेशमा जम्मा गर्नेलाई स्पाइडर भनेर कारबाही सुरु गरियो ।समृद्धि र मानव विकासका हिसाबले उच्च कोटिमा पर्ने पश्चिमेली देशबाहेकका सिंगापुर र हङकङले भ्रष्टाचार नियन्त्रण गर्न सकेका छन् । त्यहाँको राजनीतिक, भौगोलिक र सामाजिक पृष्ठभूमि आफ्नैखाले छ । भ्रष्टाचार निवारणका हिसाबले नेपालले सिको गर्न सक्ने मुलुक इन्डोनेसिया, मौरिसस, भुटान, बोत्स्वाना, रुवान्डा आदि देश पर्छन् । प्रभावकारी रूपले भ्रष्टाचार नियन्त्रण गर्न राजनीतिक नेतृत्वको मुहानदेखि नै आचरण, व्यवहार र काम गराइमा शून्यसहनशीलता चाहिन्छ । सिंगापुरमा करप्ट प्राक्टिसेज इन्भेस्टिगेसन ब्युरो लाई प्रभावकारी बनाएर र सरकारमा रहेर भ्रष्टाचार गर्नेलाई कारबाही गरेर भ्रष्टाचार निवारण गरेको श्रेय ली क्वान यू लाई दिने गरिन्छ । रुवान्डाका राष्ट्रपति खागामेले पनि ली क्वान यूकै बाटो समातेका छन् यद्यपि भ्रष्टाचारमा कारबाही गर्दा मानव अधिकारमा ध्यान नदिएको भनेर आलोचना गरिन्छ । इन्डोनेसियाका राष्ट्रपति जोको विडोडो र श्रीलंकाका राष्ट्रपति मैथ्रीपाल सिरिसेनाले सदाचारका हिसाबले साधारण मान्छे वा जनताका राष्ट्रपति उपमा पाएका छन् । जोको विडोडो राष्ट्रपति भएर पनि साइकल चलाएर सहर घुम्छन् । सिरिसेना गाउँघरमा साधारण मान्छेसँग भेटघाट गर्दा खाली खुट्टा हिंड्छन् । नेपालमा कृष्णप्रसाद भट्टराई, सुशील कोइराला वा बाबुराम भट्टराईले प्रधानमन्त्री हुँदा सादगीपन देखाएका थिए । देशको शीर्षस्थ नेतृत्व सदाचारी हुँदा तलका लाई प्रेसर पर्छ । प्रधानमन्त्री सदाचारी देखिए पनि तिनका मन्त्री, सल्लाहकार र नजिककाहरू नामी भ्रष्टाचारी हुने समस्या पनि रहन्छ । भ्रष्टाचारविरुद्ध लडाइँको दोस्रो सर्त अख्तियार दुरुपयोग अनुसन्धान आयोगजस्ता संस्थाको स्वतन्त्रता र अधिकार सम्पन्नता हो ताकि निष्पक्ष रूपले जोसुकैमाथि छानबिन र कारबाही गर्न सकियोस् । सिंगापुरमा भ्रष्टाचार निवारण गर्ने संस्था प्रधानमन्त्रीमातहत छ । त्यसले संवैधानिक राष्ट्रपतिसँग अनुमति लिएर प्रधानमन्त्रीलाई समेत अनुसन्धान गर्न सक्छ । प्रधानमन्त्रीमातहत हुनाले भ्रष्टाचार निवारणका लागि धेरै स्रोतसाधन उपलब्ध पनि छ । नेपालमा भने संवैधानिक रूपले अधिकार सम्पन्न र स्वतन्त्र रहेको अख्तियारका तत्कालीन प्रमुख लोकमानसिंह कार्की नै अति विवादित बने । अख्तियारजस्ता संस्था बलियो बनाउन प्रयाप्त स्रोत, साधन, अधिकार र दक्षताका अलावा नेतृत्व कस्तो मान्छेले गर्छ भन्नेले ठूलो महत्त्व राख्छ । राम्रो छवि भएको, दक्षता, अनुभव र कार्यकौशल राम्रो भएको र नैतिक आचरण र सदाचारका हिसाबले राजनीति वा लोभलालचबाट प्रभावित नहुनेखालको नेतृत्व छान्नसके भ्रष्टाचार निवारण प्रभावकारी हुन सक्छ । भ्रष्टाचार निवारणको अर्को अनिवार्य सर्त भ्रष्टाचाररहित न्यायालय हो । अख्तियारजस्ता संस्था प्रभावकारी भए पनि न्याय दिने संस्था अदालतमाथि नै भ्रष्टाचारी भएको आरोप लागे के आशा गर्ने ? नेपालमा न्यायालयभित्रको भ्रष्टाचार नियन्त्रण गर्ने संरचना र प्रक्रियामाथि प्रश्न उठेको छ । न्यायालय स्वतन्त्र हुनुपर्छ, उत्तरदायी, पारदर्शी र जबाफदेही हुन पनि उत्तिकै जरुरी छ । इन्डोनेसियालगायत देशमा अख्तियारजस्तो संस्थालाई न्यायाधीशमाथि भ्रष्टाचारको अनुसन्धान गर्ने अधिकार दिइएको छ । सिंगापुरमा सरकारी कर्मचारीहरू सदाचार आफ्नो डीएनए (नसनस) मा छ भन्ने गर्छन् । सरकारी संयन्त्रभित्रको भ्रष्टाचार नियन्त्रण गर्ने मुख्य जिम्मेवारी प्रधानमन्त्री र मन्त्रीहरूको हो । सरकारी सेवामा देखिने भ्रष्टाचारका छिद्र पहिचान गरेर बन्द गर्ने, सदाचार नियमावली र कानुनी कडाइसाथ लागू गर्ने, भ्रष्टाचार उजागर गर्नेलाई कानुनी सुरक्षा दिने व्यवस्था गर्नुका साथै सम्पत्ति घोषणासम्बन्धी बलियो कानुन ल्याउन जरुरी देखिन्छ । उच्च पदमा बस्नेले सम्पत्ति घोषणा गर्नुका मुख्य दुईवटा कारण छन् । पहिलो, अहिले सम्पत्ति कति छ र पद छाडेपछि कति जम्मा हुन्छ भनेर हिसाबकिताब राख्नु ता कि भ्रष्टाचार भएको सजिलै समात्न सकियोस् । दोस्रो, सम्पत्तिको स्रोत जनताले थाहा पाऊन् ता कि नीतिनियम बनाउँदा व्यक्तिगत र पेसागत स्वार्थबीच द्वन्द्व (कन्फ्लिक्ट अफ इन्टेरेस्ट) नहोस् । कसैले सम्पत्ति किन कमाएको वा धेरै कमायो भन्ने ईष्र्या गर्नुपर्ने प्रश्न होइन । आमजनताको चासो सार्वजनिक पद धारण गर्नेको सम्पत्ति स्वाभाविक वा अस्वाभाविक छ भन्ने हो । गैरकानुनी तरिकाले सम्पत्ति जम्मा गरिएको हो वा होइन भन्ने आम्दानीको स्रोत नखुलाई थाहा हुन्न ।करिब १४० देशमा सम्पत्ति विवरण खुलाउने प्रावधान छ भने करिब ७५ देशमा मात्र खुला रूपले सम्पत्ति विवरण घोषणा गर्ने चलन छ । न्यायाधीशसहित मन्त्री, सांसद र कर्मचारी सबैले हरेक वर्ष अनलाइन प्रणाली प्रयोग गरेर सम्पत्ति घोषणा गर्ने र घोषणा ठीक छ छैन भनेर स्वतन्त्र निकायले जाँचबुझ गर्ने कानुन श्रीलंकाले ल्याउँदै छ । धेरै देशमा सत्तामा बस्नेले सम्पत्ति लुकाए भनेर विरोध हुन्छ । नेपालमा भने हिजो केही नभएकाको यत्रो पैसा कताबाट आयो भन्ने बहस छ । सम्पत्ति घोषणालाई भ्रष्टाचार नियन्त्रणको प्रभावकारी कदम बनाउनुपर्छ । यसका लागि कार्यपालिका, व्यवस्थापिका र न्यापालिकाको माथिल्लोस्तरका सबैको हरेक वर्ष सम्पत्ति विवरण सार्वजनिक गर्ने, आम्दानीको स्रोत अनिवार्य खुलाउनुपर्ने, घोषणा भएको तथ्य ठीक भए नभएको प्रमाणित गर्ने, गलत तथ्यांक पेस गरे वा आम्दानी र सम्पत्तिबीच ठूलो फरक देखिए छानबिनको दायरामा ल्याउने कानुन कडाइसाथ लागू गर्नुपर्छ । समाज (कर्मचारी, निजी व्यापारी, देशको राजनीतिक क्षेत्र, विद्यार्थी र युवा जमात आदि) को सदाचार संस्कृित बलियो नभएसम्म अर्थात जसरी पनि पैसा कमाउनुपर्छ भन्ने कुरा ठूलो अपराध हो भन्ने सोचाइ संस्थागत नभएसम्म अरू समाधान टिकाउ हुँदैनन् । समाजको चरित्रबारे भारतका तत्कालीन राष्ट्रपति अब्दुल कलामले भनेका थिए, के हामी युवा पुस्तालाई एउटा कार हुनु सफलताको र हिँड्नु गरिबीको मापदण्ड होइन भनेर सिकाउन सक्छौं ? तिमिल्सिना एक अन्तर्राष्ट्रिय संस्थामा कार्यरत छन्, जससँग यी विचारको सम्बन्ध छैन ।"
धन्य करबाटै कार किन्ने !,"साउन २६ गते प्रकाशित करबाटै कार समाचार पढ्दा दिक्क लाग्यो । किनभने बर्दिया, बाँके, कपिलवस्तु, अर्घाखाँची र पाल्पा जिल्लाका जनप्रतिनिधिले निर्वाचन हुनुअघि मतदातासँग मत माग्दा मतदाताको राहत, विकास निर्माण, न्यायिक काम र समृद्धिमा सघाउन गरेका वाचा निर्वाचित भएपछि चटक्कै बिर्सेर आफ्नो सुखसयलमा मात्र केन्द्रित भएको यो गतिविधिको समाचारले मुलुककै अधिकांश स्थानीय तहको प्रतिनिधित्व गर्छ । संघीय सरकारको नियम र निर्देशनमा विकासको बजेटबाट सवारीसाधन खरिद गर्न नपाउने भए पनि त्यसको ठाडै उल्लंघन गरी बर्दियाका अधिकांश स्थानीय तहले नयाँ गाडी खरिद, बाँकेको डुडुवा गाउँपालिकाका प्रमुखले करबाटै ६३ लाख ५० हजार रुपैयाँको स्कार्पियो गाडी, १५ वटा मोटरसाइकल, राप्ती सोनारीमा मासिक १ लाखका दरले २ वटा गाडी भाडामा खर्च गरेको पाइयो । कपिलवस्तुको यशोधराकी उपाध्यक्षले ६० लिटरसम्म इन्धनको झगडा, मायाँदेवीमा आफ्ना छोरालाई चालक नियुक्ति गरी मासिक १२ हजार व्ययभार बढाएको पाइयो । अर्घाखाँचीको सन्धिखर्क नगरपालिकामा स्कार्पियो गाडी खरिद, इन्धन खर्चमा १५ लाख खर्च, शीतगंगामा गाडी भाडामा १ लाख २० हजार खर्च, भूमिकास्थानमा गाडीमा मात्र ९ लाख ६० हजार खर्च, छत्रदेवमा गाउँपालिकामा इन्धनमा मात्र ९५ हजार, मर्मतमा ३ लाख ५० हजार, भाडामा ३ लाख खर्च, पाणिनिमा गाडी भाडामा ९० हजार, इन्धनमा ३ लाख र मालारानीमा भाडामा ७० हजार र गत वर्ष ५ लाख इन्धनमा खर्च गरेको पाइयो । पाल्पाको निस्दी गाउँपालिकाका जनप्रतिनिधिहरूले ८० हजारदेखि १ लाखसम्म भाडामा खर्च र ६ देखि १० लाखसम्म इन्धन खर्च मात्र छुट्याई विलासी जीवन बिताएको पाइयो । जनताले तिरेको करबाट गाडी खरिद गर्ने र इन्धनमा अस्वाभाविक रकम खर्च गर्ने अधिकार कसले दियो ? संघीय सरकारले कि गरिब मतदाताले ? जनप्रतिनिधिले अनुशासनको पालना गर्नु पर्दैन ? गंगाराज अर्यालपाणिनि८, पाली, अर्घाखाँचीघाँटी हेरी हाड निल्नु भन्ने उखान अब नेपालीले बिर्से जस्तो छ । देशमा संघीयता लागू हुँदै प्रदेशहरू बने । सिंहदरबारलाई गाउँ, सहर पुर्याउने भनियो । साँच्चिकै पुगेको भान भयो । बाँकेको डुडवा गाउँपालिकाका प्रमुखले जनताले तिरेका करबाट ६३ लाख ५० हजारको स्कार्पियो गाडी चढेको, त्यस्तै मायादेवी गाउँपालिकाकी उपाध्यक्षले स्कुटर चलाउन नजान्दा आफ्नै छोरालाई मासिक १२००० रुपैयाँ गाउँपालिकाबाट भुक्तानी दिने गरी चालक राखेकी, काठमाडौं उपत्यकाको कीर्तिपुर नपाले ४० प्रतिशतभन्दा बढी रकम उठाउन लागेको जस्ता कुरा पढेपछि देश कतातिर जाने हो भन्ने कुराले मनमा उदेक लाग्यो । स्थानीय सरकारको रूपमा उदय भएका नगरपालिका तथा गाउँपालिकाले उपलब्ध गराउने सिफारिस लिन जनताले अचम्मै लाग्ने गरी शुल्क बुझाउनुपर्छ । काठमाडौं वडा३२ मा बुझ्दा भूमिसुधार कार्यालयलाई लेखी पठाउने सिफारिस लिन ५ हजार रुपैयाँ लाग्ने थाहा भयो । मध्यपुर थिमी नपाका वडामा भूमिसुधार कार्यालयलाई लेखी पठाउने सिफारिस लिन ५० रुपैयाँ प्रतिआना लाग्ने रहेछ । त्यस्तै, मध्यपुर थिमी नपासँग सिमाना जोडिएको सूर्यविनायक नपाका वडामा भूमिसुधार कार्यालयलाई लेखी पठाउने सिफारिस लिन ३ सय प्रतिआना लाग्ने कुरा बुझ्नमा आएको छ । गाडी चढ्दैमा र महँगो शुल्क तथा कर लिँदैमा देश विकास हुने त पक्कै होइन होला । जनताबाट उठ्ने कर जनताकै सुविधामा खर्च हुनसके जनताले राहत पाउने र जनता खुसीसाथ कर, शुल्क आदि तिर्न उत्सुक हुन्थे कि ? यसतर्फ केन्द्रीय सरकार र प्रदेश सरकारको ध्यानाकर्षण गर्न चाहन्छु । रघु श्रेष्ठाचार्यकाठमाडौंराज्यले जनतासँग वा कुनै पनि आर्थिक कारोबारमार्फत उठ्ने करको कसरी परिचालन गर्ने भन्ने कुराको मानचित्रण स्पष्ट रूपमा गर्नुपर्छ । तर हिजोआज सुनिने र पढिने दैनिक यस्ता समाचारले घरघरमा सिंहदरबार भनेर जनतालाई कति न सेवासुविधा दिने दिवास्वप्न देखाएर उल्टै करका नाममा दु:ख दिने र अन्याय गर्ने काम भएको छ । करको चरम दुरुपयोग भइरहेको छ । जनप्रतिनिधि मनोमानी ढंगले कर दुरुपयोग गरी सुविधाभोगी बनिरहेका छन् । कतै स्मार्ट फोन किनिन्छन्, कतै महँगा गाडी त कतै मोटरसाइकल, हुँदाहँुदा आफ्ना छोराछोरीका नाममा समेत सुविधा लिने ? सुन्दा पनि लाज लागेर आउने यस्ता कुव्यवहारबाट संघीयता कतै जनप्रतिनिधि पोस्ने माध्यम मात्र त बन्दै छैन ? संघीयताका नाममा भइरहेका यस्ता गलत प्रचलनमाथि तत्काल राज्यले न्यायोचित निर्णय गर्नुपर्छ । जनताबाट कर उठाएबापत सेवासुविधा र सूचना केही नदिने तर विभिन्न बहाना बनाएर कर लिने र त्यसको लुट हुनु दुर्भाग्य हो । संघीयताका नाममा सिद्धान्तहीनता र विशृंखलता नबढोस् । उत्सव नेपालगोदावरी, ललितपुर"
त्यो बेलाका कांग्रेस नेता,"कांग्रेसको कामधेनु लेखमा कांग्रेस, प्रजातन्त्र, देश र राष्ट्रियताका लागि सुवर्णशमशेरको आर्थिक योगदानको चर्चा गरिएको सन्दर्भमा दुर्गादत्त जोशीबाट जनवरी १९६७ को आर्थिक सहायता भारु ३५। पैतीस पाएँ भन्ने मनोरथ पन्तको १९६७ फेब्रुअरी २८ को भर्पाइको सम्झना भयो । जोशी, मनोरथ पन्त, रामचन्द्र हमाल, खेमराज जोशी बैतडीका स्वतन्त्रता सेनानी तथा पुराना कांग्रेस नेता हुन् । दुर्गादत्त जोशी २०१५ सालका प्रतिनिधिसभा सदस्य हुन् । प्रवासमा अनेकौं दु:ख, कष्ट, अभाव सहेर देश, जनता, प्रजातन्त्र र राष्ट्रियताका लागि संघर्षरत दूरदराजका आफ्ना सहयोद्धालाई सुवर्णशमशेरले खर्च पठाउने र त्यो रकम दामासाहीले आफूहरूबीच, बाँड्ने जोशीले गर्थे । पार्टी, प्रजातन्त्र, देश, जनता र राष्ट्रियताका लागि आफ्नो सम्पूर्ण श्रीसम्पत्ति समर्पित गरी आफू गोठमा बस्न आँट गर्ने हुन् नेता सुवर्ण । अहिले कांग्रेसका नेताहरूले देश, जनता र प्रजातन्त्रका नाममा जोडेका अकूत सम्पत्ति, घर, महल, गाडी, हिरा, सुन, चाँदी, सान र रवाफलाई के भनेर चिन्ने ? डीडीपन्त पाटन संयुक्त क्याम्पस, पाटनढोका, ललितपुर"
सस्तियो नागरिकता !,"सरकारले राजनीतिक दलहरूसँग गरेको सम्झौताको कार्यान्वयन भन्दै २०७२ असोज ३ अघि जन्मका आधारमा नेपालको नागरिकता प्राप्त गरेका सन्तानलाई वंशजका आधारमा नागरिक मानिने व्यवस्था गर्न सरकारले तयारी गरिरहेको छ । कुनै पनि नागरिक नागरिकताबाट वञ्चित हुनु हुँदैन र सरकारले आफ्ना नागरिकलाई नागरिकताविहीन बनाउनु पनि हुँदैन । तर यसो भन्दैमा एउटा मिति तोकेर त्योभन्दा माथि प्राप्त गरेका नागरिक भनेर समयसीमा तोक्नु कति जायज हुन्छ ? के अब त्यसभन्दा अघिका जति पनि फर्जी कागजातबाट प्राप्त भएका सरकारी कर्मचारीको मिलेमतोमा बनेका नागरिकताको छानबिनको अन्त्य सरकारले गर्न लागेको हो ? अन्यथा मिति तोक्नु जायज होइन । संसारकै सजिलो नागरिकताप्राप्ति नियम हामीकहाँ छ । सामान्य प्रक्रियाबाट हामीले नागरिकता वितरण गरिरहेका छौं । यो कसैबाट लुकेको छैन, हाम्रो छिमेकी मुलुकको मात्र कुरा गर्ने हो भने बसोबास गर्नेले नागरिकता पाउने कुरा छाडौं । विवाह गरेर गएकी चेलीले नागरिकता पाउन लामै समय कुर्नुपर्ने कुरा सायद हामी सबैबाट छिपेको छैन । रामकृष्ण बराल जोरपाटी२, काठमाडौं"
धरापमा संघीयता,"सर्वसाधारणले चुक्ता गरेको करले स्थानीय तहका जनप्रतिनिधिहरूले ६० लाख बढीका स्कार्पियो गाडी, मोटरसाइकल, स्कुटी आदि विकास बजेटबाटै किनेर स्वेच्छाचारी बनेका खबरले आम नागरिकमा चिन्ता थपेको छ । उक्त साधनहरूको इन्धन खर्च मात्र होइन, आफ्नै छोरालाई मासिक भत्ता पाउने गरी चालक नियुक्ति गरेका रहेछन् । कपिलवस्तुको मायादेवी गापाकी उपाध्यक्षले आफूले स्कुटी चलाउन नसकेपछि छोरा सञ्जयलाई मासिक १२ हजार रुपैयाँ दिने गरी चालक नियुक्त गरेको समाचारले आममानिसमा नकारात्मक सन्देश दिँदैन र ? यस्ता कुराको नक्कल गर्ने क्रम बढिरहेको एवम् करको दुरुपयोगले संघीयताप्रति नै मानिसको नकारात्मक सोचाइ वृद्धि हुँदैन भन्न सकिन्न । अधिकारविहीन प्रदेश सरकारहरू र स्वेच्छाचारी स्थानीय तहका कारण नेपालको नयाँ संविधान र संघीयता बिस्तारै धरापमा पर्दै गएको आभास भएको छ । तुलसीराम खरेलबिर्तामोड१, झापाकेन्द्र, प्रदेश र स्थानीय तहमा बाँडफाँट गरिएको राज्यको शक्तिलाई नै संघीयता भनिएको हो । यसअनुसार प्रदेशको अधीनमा स्थानीय तह र केन्द्रको अधीनमा प्रदेश रहने व्यवस्था गरिएको छ । अहिले स्थानीय तहलाई धेरै अधिकार दिइएको छ भने प्रदेश सरकारहरू केन्द्रकै खटनपटनमा चल्नुपर्ने र प्रशासनिक संरचना केन्द्रकै अधीनमा रहने व्यवस्था गरिएको छ । अधिकारबिनाका प्रदेश सरकारहरू अहिले कमजोर बनेका छन् । धेरै अधिकार स्थानीय तहमा हस्तान्तरण गरिएको छ भने प्रशासनिक संरचना केन्द्रकै अधीनमा रहने व्यवस्था गरिएको छ । यस व्यवस्थाअनुसार स्थानीय तहले प्रदेश सरकारसँग कुनै सरोकार राख्नु पर्दैन । संघमा केन्द्रीय सरकार र गाउँमा स्थानीय सरकार भएपछि प्रदेश सरकारका सांसद तथा मन्त्रीहरूको काम चिल्ला गाडीमा घुमफिर गर्ने र सभा, सम्मेलनमा भाषण गर्ने मात्रै देखिन्छ । अधिकारबिनाका प्रदेशको काम भनेको राज्यलाई व्ययभार बढाउने र जनतालाई कर थुपार्ने मात्रै हो । यसले संघीयताविरोधीलाई खेल्ने मौका मिले पनि देश र जनतालाई भने घाटै छ । संघीयताको अवधारणा ल्याएको जनतालाई दु:ख र कष्ट दिन होइन । नागरिकले राज्यबाट लिने सेवा र सुविधा सजिलै प्राप्त गर्न सकून् भनेर हो । स्थानीय तहलाई अधिकार सम्पन्न गराउने तर प्रदेशलाई चाहिँ केन्द्रले अंकुश लगाउने हो भने संघीयता सफल हुन सक्दैन । पुरुषोत्तम घोरासैनी बालाजु१६, काठमाडौं"
लज्जाबोध र आशा,"आज पहिलोचोटि नेपाली महिला भएर जन्मेकामा लज्जाबोध भइरहेछ । नेपाली समाज र कानुन समयसँग प्रगतिशील तरिकाले परिवर्तन भएको छ भनेर म गर्व गर्थें । त्यो परिवर्तनमा मेरो पनि योगदान छ भन्ने घमन्ड थियो तर त्यो आज चुरचुर भएको छ । मैले सोचेकी थिएँ, हाम्रो योगदानले अब अर्को पुस्ताले फेरि सडकमा नागरिकता र महिला अधिकार, दलित अधिकार, प्रजनन अधिकारका लागि लड्नुपर्नेछैन र उनीहरूको समय आफ्नो पढाइ र जीविका, अध्ययन, अनुसन्धानमा बित्नेछ । अपशोच नयाँ पुस्ताले पनि फेरि यस निम्ति संघर्ष गर्नुपर्ने भयो । प्रजनन अधिकार व्यर्थ भएको छ । नयाँ कानुनले महिलाको आफ्नो भिन्नै अस्तित्व हुन सक्दैन भन्ने मनुको भनाइलाई ठीक मानेको छ । वाम दलहरूले ठूलो काम गर्लान् भन्ने आसमा तुषारापात भएको छ । महिलाको शरीरलाई हेर्ने मान्यता, उनको शरीरलाई एउटा पाठेघर मात्र मान्ने मान्यता, महिलाको बुद्धि हुँदैन भन्ने मान्यता, देश र समाजका गम्भीर सवालमा उनीहरूले योगदान दिन सक्दैनन् भन्ने मान्यताचाहिँ राजनीतिक नेतामा कहिल्यै फरक हुने भएनन् । डा अरुणा उप्रेतीकाठमाडौं"
नारी क्षमताको विकास,साउन २५ गते गीता तिवारी (गौतम) द्वारा लिखित उद्यममा उल्झन लेखबाट सबै महिलालाई हौसला दिएको अनुभूति गरेकी छु । सरोकारवालालाई महिलाले पनि अवसर पाए धेरै गर्न सक्छन् है भन्दै झकझकाउनुभएको छ । केही अपवादमा रहेका बाहेक पढेका शिक्षित महिलाहरू आफू कहाँ जाने र के गर्ने भनेर अलमल्लिइरहेका छन् । डिग्रीको प्रमाणपत्र प्राप्त गरेकी महिलाले बच्चा च्यापेर घरधन्दामा मात्र व्यस्त हुनुपर्ने बाध्यता छ । केहीले जागिर खाएका भए पनि सन्तुष्ट छैनन् । किनकि उनीहरू घरको काम भ्याएर जागिर खान जाने र जागिरबाट फर्केर घरको काम गर्नुपर्ने हुनाले झनै तनावको जीवन बिताइरहेका छन् । आफैं केही गर्छु भनेर छुट्टै पहिचान बनाउन खोज्ने महिलाले सहयोग पाएका छैनन् । क्षमतावान् महिलाहरूलाई सल्लाह र सुझाव दिने कुनै निकाय छैन । घरका सदस्यहरूले बाहिर निस्किएर अगाडि बढ्ने हौसला पनि नदिने भएपछि महिलाहरू निराशावादी जीवन बिताउन बाध्य छन् । आफैं उद्यम गर्न खोज्दा उद्यम गर्ने पहिलो खुराक आर्थिक मामिलाले सुरुमै ढुंगाको गाँस खानुपर्ने अवस्थाले धेरै महिलाले आफूभित्रको खुबीलाई प्रदर्शन गर्न पाएका छैनन् । घरदेखि विभिन्न निकायसम्म महिलालाई हेर्ने दृष्टिकोण नबदलिएसम्म सबै महिलाका अन्तरनिहित क्षमताले बाटो बनाउन पाउनेछैन । सरस्वती पाण्डेकाठमाडौं
भीआईपी कक्ष सधैँ खाली,"सरकारी अस्पतालमा उच्चपदस्थ व्यक्तिको उपचारका लागि छुट्याइएको भीभीआईपी कक्ष सधैं खाली रहन्छ । वीर अस्पतालको भीभीआईपी कक्षमा २६ वर्षदेखि कुनै पनि उच्चपदस्थले उपचार गराएका छैनन् । सबै सेवासुविधा सम्पन्न छ । तैपनि उनीहरू यहाँ उपचार गराउँदैनन् भने किन चाहियो अस्पतालहरूमा भीभीआईपी कक्ष ? अब बन्द गरे हुन्छ सबै भीभीआईपी कक्षहरू । अस्पतालहरूले छुट्याएर राखेका भीभीआईपी कक्ष माकुराको जालो र कसिंगरले भरिएका होलान् । किनभने यहाँका भीभीआईपी कक्ष कहिल्यै खोल्नै पर्दैन अनि फोहोर नभएर के होस् । उच्चपदस्थहरू यहींका अस्पतालमा उपचार गर्न गए पो अस्पतालमा सुधार आउँथ्यो । खालि सुधार आएन भनेर मात्र हुन्छ ? वीर अस्पताल होस् या शिक्षण अस्पताल कोही पनि भीभीआईपीहरू चेक गर्न गएको पाइँदैन । उनीहरू राज्यको ढुकुटी रित्याएर विदेशका महँगा अस्पतालमा उपचार गर्दै आइरहेछन् । यसलाई अब कानुन बनाएर नियन्त्रण नगरी हुन्न । पुरुषोत्तम घिमिरेजोरपाटी, काठमाडौं"
शौचबिनाको सोच,"७ हजार विद्यालय शौचालयशून्य रहेछ मुलुकमा । जीवनमा खानु जति जरुरी छ, त्याग्नु पनि त्यतिकै जरुरी अनि महत्त्वपूर्ण छ । यो नबुझेझैं गरी पुनर्निर्माण प्राधिकरणको शिक्षा हेर्ने निकायले झन्डै ७ हजार विद्यालयका ४, ६ र ८ कोठे भवन बनाइरहेको छ । यसले भूकम्पप्रतिरोधी सुरक्षासहितको विद्यालय भवन निर्माणले सबैमा उक्त निकायप्रति घृणा र द्वेष पैदा हुनेछ । घृणा शौचबिनाको सोच राखेर तयार पारिएको इन्जिनियरिङप्रति अनि द्वेष त्यतातिर बेवास्ता गर्ने निकायप्रति हुनु अस्वाभाविक होइन । टोल, समाज अनि सिंगो देशलाई खुला दिशामुक्त भनेर घोषण गर्न आतुर हुने तर विद्यालयजस्तो मन्दिरको निर्माण गर्दा पैसाको कारण देखाई विद्यार्थीको स्वास्थ्य अनि आवश्यकतामाथि खेलबाड गर्ने हक कसले दियो ? उक्त निकायले यसको जवाफ बेलैमा दिनुपर्छ । उत्तम भेटवालकाठमाडौं"
आहाल बनेका हाम्रा सहर,"साउन २४ गते प्रकाशित हाम्रा सहरहरू आहाल समय सान्दर्भिक लाग्यो । जनसंख्याको अत्यधिक चाप भएका हाम्रा सहरका प्रत्येक सडकमा दैनिक हजारौं यात्रु आवतजावत गर्छन् । आजभोलि घरबाहिर निस्कँदा पनि कहाली लागेर आउँछ । अस्तव्यस्त, हिलो, सडकमा पानीको पोखरी, ढलको बेथिति र घाम लाग्दा उड्ने धूलोले निम्त्याएको कुरूप क्षण राजधानी काठमाडौंको बेहाल जोकोहीलाई प्रस्ट्याइरहनुपर्दैन । मध्य साउनको समयमा देशका विभिन्न ठाउँका सडक वर्षाद सँगसँगै जलमग्न भएका खबर आइरहेका छन् । देशैभरि मनसुन सक्रिय भएपछि यस्ता अव्यवस्थित सडक मृत्युभूमिसरह बनेका छन् । यसले के देखाउँछ भने हाम्रो देशमा अव्यवस्थित तरिकाद्वारा बनाइएका भौतिक संरचना जस्तै: सडक, पुल, घर, ढल, नाली, कुलेसाको व्यवस्थित तरिकाले प्रयोगमा नआएकाले बारम्बार मानिसले दु:ख पाइरहेका छन् । सीता गौली बालाजु१६, काठमाडौं"
न्यायालयमा नागरिक निगरानी,"सुशासनको कोसेढुंगासंसदीय समितिले सुनुवाइ गर्नुपर्ने व्यक्तिलाई अस्वीकृत पनि गर्न सक्छ भन्ने यस पटकको सन्देश सुशासन र पारदर्शिता एवम् जवाफदेहिता अभिवृद्धिका लागि कोसेढुंगा हो । सार्वजनिक जवाफदेहिताका पदमा नियुक्त हुने व्यक्ति जनता (संसद्) को निगरानीभन्दा माथि हुन सक्दैन भन्ने मान्यता स्थापित भएको छ । यसले संसद्को सार्वभौमिकताको पुन: पुष्टि पनि गरेको छ । संसदीय सुनुवाइ पार गर्नुपर्ने सबै पदाधिकारीले आफ्ना वैयक्तिक विवरण सही सलामत र दुरुस्त राख्नुपर्ने, आचरण र व्यवहार टिप्पणीयोग्य हुन नहुने, कसैको प्रभाव वा दबाबमा परेर कार्यसम्पादन गर्न नहुने रहेछ भन्ने सन्देश प्रवाह भएको छ । संस्थागत सुधारका लागि यो कदम अवसर हो ।यति हुँदाहँदै पनि यो प्रकरणपछि न्यायपालिकाभित्र केही डरलाग्दा चुनौती देखा पर्न सक्छन् भन्नेतर्फ सचेत हुन जरुरी छ । न्यायपालिका राजनीतिक दलको पोल्टामा पर्छ कि वा राजनीतिक दलले नचाहेको व्यक्ति सर्वोच्च अदालतको न्यायाधीश वा प्रधानन्यायाधीश हुँदैन कि भन्ने संशय उत्पन्न भएको छ । यो संशय दूर गर्न स्वतन्त्र न्यायपालिकाप्रति राजनीतिक दलको थप प्रतिबद्धता आवश्यक छ । त्यस्तो प्रतिबद्धता व्यवहारबाट पुष्टि गरिनुपर्छ । असल, इमानदार, उच्च नैतिक चरित्र भएका र कार्यसम्पादन औसतसम्म भएका न्यायाधीशलाई संसदीय सुनुवाइबाट अस्वीकृत नगरिने व्यवहार स्थापित गरिनु आवश्यक छ । स्वतन्त्र न्यायपालिका सबै राजनीतिक दलको साझा प्रतिबद्धता हो । स्वतन्त्र न्यायपालिकाको मूल्य र मान्यताविपरीतका निर्णय वा क्रियाकलापले संविधान र लोकतन्त्रको प्रवद्र्धन सम्भव छैन । स्वतन्त्र न्यायपालिकाको संवद्र्धन र प्रवद्र्धनका लागि नागरिक र सञ्चार माध्यमको निरन्तर निगरानी खाँचो हुन्छ । स्वतन्त्र न्यायपालिकाको आवरणमा भ्रष्ट र बिचौलिया प्रवृत्तिले रक्षाकवचको आस गर्नु बेकार हुनेछ । न्यायाधीशका निजात्मक विषय र उसले गरेको कार्यसम्पादन छुट्याएर हेर्ने र अनुहार वा पृष्ठभूमिभन्दा तत्कालको क्रियाकलापलाई आधार मानेर विमर्श बढाउने प्रयत्न सुरु हुन सक्यो भने यो बहसले सकारात्मक परिणाम दिन्छ । लेखक कानुनवेत्ता हुन् ।"
हात्ती कति ?,"संरक्षणमा ध्यान नपुग्नु बाघ, गैंडालगायत अन्य धेरै प्रजातिबारे अध्ययनअनुसन्धान धेरै भएका छन् भने संरक्षणका विशेष कार्यक्रम सरकारी तथा गैरसरकारी निकायबाट हुने गरेका छन् तर संरक्षणका हिसाबले उत्तिकै खतरामा परेको भए पनि हात्तीको अध्ययनअनुसन्धान तथा संरक्षण प्रयास कमै मात्र भएको छ । हालसम्म नेपालमा रहेको हात्तीको संख्या वैज्ञानिक पद्धतिबाट एकिन हुन सकेको छैन । त्यस्तै कति हात्ती रैथाने छन् र कति भारतबाट बसाइँसराइ गरी आउनेजाने गर्छन् भन्नेबारे पनि जानाकारी छैन । हात्तीसँग द्वन्द्व न्यूनीकरणका लागि विद्युतीय तारबार वा अन्य छेकबार निर्माणबाहेक संरक्षणका अन्य प्रयास कमै मात्र भएका छन् । लामिछाने राष्ट्रिय प्रकृति संरक्षण कोषका अनुसन्धान अधिकृत हुन् ।"
महिलाबारेका मामिला,"काठमाडौं बसुन्धरामा बस्दै आएका युवकले गत वैशाखमा यौनसम्पर्कका लागि कोठामा जान नमानेको निहुँमा ढुंगाले हानी प्रेमिकाको हत्या गरेको घटना आङ जिरिङ गराउने खालको छ । सुस्त मनस्थितिकी १६ वर्षीया किशोरी एकै सातामा २ पटक सामूहिक बलात्कारको सिकार भएको हृदयविदारक घटना पनि प्रकाशमा आयो । यौनसम्पर्क गर्ने प्रस्ताव अस्वीकार गर्दा केही साताअघि ६९ वर्षीया महिलाको हत्या गरिएको घटना झनै डरलाग्दो छ ।यौन हिंसाका यी घटनाले मानिसमा संवेदना हराउँदै गएको हो कि जस्तो अनुभूति हुन्छ । जनावरमा पनि केही संवेदना हुन्छ । तिनले स्वजातमा त्यतिविघ्न अत्याचार गर्दैनन् । बलात्कारसम्बन्धी घटनाको प्रकृति झन्झन् जटिल बन्दै आएको देखिन्छ । सामूहिक बलात्कार गरी हत्यासमेत गरिएका घटनाले प्रत्येकको मन र मस्तिष्कमा प्रश्न उठ्छ किन समाजमा महिला र बालिकामाथि यस्तो बलात्कार र त्यसपछि हत्या हुने गर्छ ? शारीरिक अंग राम्ररी विकसित नभएका बालिकासमेत बलात्कारको सिकार भएका छन् । महिलामाथि हुने यस्ता अपराधका कारण हाम्रो समाज कता गइरहेको छ भन्ने प्रश्न उठ्न थालेको छ । कानुको प्रभावकारी कार्यान्वयनमाथि पनि प्रश्न छ । यस्ता कुकर्मलाई कुनै पनि धर्मले मान्यता दिँदैन । अश्लील भिडियो वा सामाजिक सञ्जालको दुरुपयोगले यस्ता घटनामा वृद्धि भएको हो कि, गम्भीर रूपमा सोच्नुपर्ने देखिन्छ । यस्ता घटनालाई सामसुम गर्नेभन्दा पनि उजागर गर्नेतिर जोड हुनुपर्छ । महिलामाथि हुने यस्ता हिंसा नियन्त्रणका लागि समाजमा सबै वर्गको सजगता र सक्रियता आवश्यक छ । यस्ता घटनाको जड खोज्न जरुरी छ ।महिला तथा बालबालिकामाथि हुने यौन हिंसा नियन्त्रणका लागि अहिलेसम्म चालिएका कदम अपर्याप्त देखिएका छन् । अब कसले के कस्तो दायित्व लिने भन्ने विषयमा बहस चल्न जरुरी छ । यसलाई महिलाको मात्र विषय र चासो बनाउनुहुन्न । यो समाजको विकृति हो । समाजकै सरोकारको विषय बन्नुपर्छ । हिंसा न्यूनीकरण अभियानको सुरुवात घरघरबाटै हुनु जरुरी छ । राति घर ढिलो आउँदा छोरीहरूलाई मात्र प्रश्न गर्ने होइन, छोराहरूलाई सोधौं, सचेत गराऔं । महिला, अशक्त, वृद्धवृद्धालाई सहयोगका लागि अभिप्रेरित गनुपर्छ । स्कुलकलेजमा पनि यौन शिक्षाबारे खुलेर छलफल गराउनुपर्छ । यौन शिक्षालाई निम्नमाध्यमिक तहबाटै स्कुलको पाठ्यक्रममा अनिवार्य गराउनुपर्छ । समाजमा यौन हिंसाका घटना घटेको देखे वा सुने तुरुन्त पीडितको सहयोगमा जुट्नुपर्छ । घटनाको जानकारी प्रहरीमा गराउनुपर्छ । सरकारी निकायमा महिलामाथि हुने कुनै पनि प्रकारको हिसांविरुद्ध शून्य सहिष्णुताको नीति अपनाउनुपर्छ । हेल्पलाइनहरू दुरुस्त राख्ने र घटनाको जानकारी आए तत्कालै हिंसा प्रभावितलाई सहयोग गर्ने पद्धति बसाल्नुपर्छ । यसका लागि विभिन्न संघसंस्था, प्रहरी प्रशासन, सञ्चार माध्यमबीच सहयोग र समन्वय कायम हुनुपर्छ । महिला हिंसाविरुद्धका कार्यक्रम पुनरावलोकन पनि आवश्यक छ । कानुनी प्रबन्धले मात्र महिलामाथि हुने हिंसामा कमी आउन सक्दैन । महिलाप्रतिको धारणामा समाजको परिवर्तन आउनु जरुरी छ । सबैको सामूहिक प्रतिबद्धताले मात्र महिलामाथि हुने हिंसा अन्त्य गर्न सकिन्छ ।"
चक्कर लाग्यो कि ?,"उपचार चक्करको मुख्य कारण भेस्टिबुलर पद्धति अर्थात भित्री कान, नसा र मस्तिष्कको सम्बन्धित भागमा पर्ने असर हो । चक्कर आउँदा धेरैजसोमा सुन्ने शक्ति ह्रास हुन्छ । चक्कर आउँदा सुरुमा जेनरल फिजिसियनलाई देखाएर मुटु, रगत, रक्तचाप, मस्तिष्कसम्बन्धी परीक्षण गरिए पनि कानसम्बन्धी चिकित्सकबाट भित्री कान र सम्बन्धित भेस्टिबुलर प्रणाली परीक्षण गर्न अति आवश्यक छ । वाकवाकीसहित कडै किसिमको चक्कर लागे केही दिन औषधि दिन सकिन्छ । कारण पत्ता नलगाई चक्कर दबाउने औषधि लामो समयसम्म खाए समस्या झनै हुन सक्छ । डा पौडेल वीर अस्पतालका ईएनटी विभाग प्रमुख हुन् ।"
बस चढेर बालुवाटार,डा गोविन्द केसी त्रिवि शिक्षण अस्पतालको गेटमा रोक्ने नेपाल यातायातमा चढेर प्रधानमन्त्री निवास बालुवाटार पुगेका थिए । सार्वजनिक सवारीसाधनमा पछिको सिट खाली रहेकाले उनी बस्न पाएका थिए । उनीसँगै ६ जना सहकर्मीसमेत बालुवाटार पुगेका थिए । डा केसी १५ रुपैयाँका दरले १०५ रुपैयाँ कन्डक्टरलाई दिएर प्रधानमन्त्री निवासभन्दा केही पर ओर्लेका थिए । त्यहाँबाट केसीको समूह हिँड्दै बालुवाटार पुगेको थियो । प्रधानमन्त्रीलाई भेटेपछि टोली हिँडेरै शिक्षण अस्पताल फर्किएको थियो ।
बर्खामा सीमापारि,"मोहनपुर (कैलाली) उनीहरू नेपाली हुन्, भूमि पनि नेपालकै हो । तर, बर्खामा वरिपरि नदी बगेपछि पूर्ण रूपमा भारतमा निर्भर हुन्छन् । बर्खा लागेपछि नेपालतिरको सम्बन्ध टुट्छ, पारि जोडिन्छ । बर्खामा नदी उर्लिंदा तर्ने पुल छैन । त्यसैले दैनिक भारतकै भर पर्नुपर्ने बाध्यता छ ।बर्खा लागेपछि कैलारी गाउँपालिका ३ मोहनपुरका स्थानीय कैयौं पटक बस्तीमै थुनिन पुग्छन् । कतिपय अवस्थामा भारतको दुदुवा नेसनल पार्कमा बास बिताउन बाध्य हुन्छन् । बस्तीमै थुनिएर अलपत्र परेका बेला भारतीय सुरक्षाकर्मीले उद्धार गरी ज्यान बचाएका घटनासमेत छन् । तीनतिरबाट मोहना नदीले घेरिएको मोहनपुर बस्ती भारतको दुदुवा नेसनल पार्कसँग सटेको छ । उनीहरू घाँसदाउरा गर्न मात्र होइन, दैनिक उपभोग्य वस्तु किनमेलका लागि समेत भारतीय बजारमै निर्भर छन् । यहाँ आदिवासी थारू समुदायभित्रका पनि पूर्वकमैयाका ८१ परिवारको बसोबास छ ।वर्षायाममा बाढीले मोहना उर्लिएपछि आफ्नै गाउँपालिका आउजाउ गर्ने बाटो पनि छेकिन पुग्छ । तीनतिरबाट नदीले घेरिएकाले मोहनपुरबाट स्वदेशी बजार पुग्न सकिने अवस्था छैन । भारतीय बजार चन्दनचौकी पुगेर दैनिक उपभोग्य वस्तु खरिद गर्नुपर्ने बाध्यता रहेको स्थानीयले बताए ।नदीले घेरिएकाले सितिमिति नयाँ मानिस बस्तीमा पुग्दैनन् । यहाँका बासिन्दा पनि बर्खामा नाकाबन्दीको अवस्था सामना गर्न बाध्य छन् । नेपालतिरभन्दा काम र रासनपानीका लागि सुरुदेखि भारतसँग सम्बन्ध रहन पुग्यो, भलमन्सा भागिराम चौधरी भन्छन्, बर्खाको समयमा मोहना नदीको बाढीले नेपालतिर उसै पनि आउन सकिने अवस्था छैन । डुंगाको यात्रा पनि निकै जोखिमपूर्ण हुन्छ ।गाउँका पाका सेन्धु चौधरीले ०४९ को पहिलो स्थानीय निकाय निर्वाचनमा यहाँका कमैया परिवार पहिलो पटक मतदाता बनेको बताए । तत्कालीन हसुलिया गाउँ विकास समितिको वडा नम्बर ४ अन्तर्गत यो गाउँ परेको थियो, उनी भन्छन्, पहिलो पटक वडाध्यक्ष उम्मेदवार भोट बैंक बनाउन सरकारी कर्मचारी लिएर मतदाता नामावली संकलन गर्न आएका थिए । त्यसको केही समयपछि भएको निर्वाचनमा यहाँका करिब ५०६० जनाले भोट हाल्यौं । उनका अनुसार धेरैको नागरिकता पनि त्यसपछि बनेको हो । उनी नेताहरूले यो ठाउँलाई अहिलेसम्म पनि भोट बैंकका रूपमा मात्र प्रयोग गरिरहेको र गाउँमा विकास निर्माणले गति नलिएको बताउँछन् ।स्थानीय शिक्षिका विनिता चौधरीले पनि यो गाउँ नेताको भोट बैंकका रूपमा मात्र रहेको बताइन् । गाउँमा राज्यको विकासको पूर्वाधारका नाममा एउटा प्राथमिक विद्यालयबाहेक अरू केही छैन, उनी भन्छिन्, स्थानीयले न्यूनतम मानवीय सुविधासमेत पाउन सकेका छैनन् । उनका अनुसार भोटको लोभमा तत्कालीन नेताले बस्तीमा २०५२ सालतिर एउटा प्राथमिक विद्यालयको कोठा बनाइदिएका थिए । अहिले पनि आधारभूत विद्यालय मात्र छ, त्योभन्दा माथिको कक्षा अध्ययन गर्नका लागि उस्तै सकस छ ।उनले बिजुली, पानी, शिक्षा, स्वास्थ्य, सुरक्षा पोस्ट केही नभएको यो गाउँ अन्धकारमा रहेको बताइन् । यहाँका बासिन्दालाई हामी नेपाली हौं भन्ने थाहा भइसकेको छ, शिक्षिका चौधरीले भनिन्, सरकारले सरकारी सुविधा उपलब्ध गराएर त्यसको अनुभूति दिलाओस् । उनले बल्ल अहिले बिजुलीका पोल तानिन लागेको सुनाइन् । बत्ती कहिले बल्ने हो, थाहा छैन, उनले भनिन्, तीनतिरबाट नदीले घेरेकाले वारपार गर्न झोलुंगे पुल बन्ना कि भनेर पर्खिरहेका छौं । उनले रातबिरात गाउँमा कोही बिरामी हुँदा उपचारका लागि पारि भारत नै लानुपर्ने बाध्यता रहेको बताइन् । कैलालीको नेपालभारतको सीमा नदी भएर बग्ने मोहनाले नागबेलीझंै तीनतिर घुमेर नेपालको भूमिलाई अलग्याएको छ । स्थानीयले दुदुवा नेसनल पार्कको छेउको जंगलबाट घाँस, दाउरा लिन र बाख्रा चराउने सुविधा पाएका छन् । सुविधा पाएकाले उनीहरू राजीखुसी वर्षमा एक दिन माघी पर्वमा निकुञ्जभित्रको चन्दन चौकी वन पोस्टमा ५५ केजी चामल र हल्दी (बेसार) बुझाउने गर्छन् । दुदुवाका वनपाले र सीमा सुरक्षा बल (एसएसबी) कै सुरक्षामा स्थानीयवासी जीवन गुजारिरहेका छन् भन्दा अन्यथा नहोला, त्यस क्षेत्रका कांग्रेस नेता रामसमज चौधरी भन्छन्, नेपालसँगको साइनो भनेको सरकारी कामकाजका लागि मात्रै छ ।दुदुवाबाट हात्तीको लस्कर बस्तीमा पस्दा भगाउन भारतीय वनकर्मीलाई गुहार लगाउनुपर्छ । बर्खामा बाढी गाउँ पस्दा ज्यान जोगाउन दुदुवाकै जंगलभित्र पस्छौं । यस्ता धेरै बर्खा भोगिसक्यौं, गाउँका भलमन्साकै चौधरी भन्छन्, आफ्नै देशका सुरक्षाकर्मी उद्धार गर्न आउँदैनन् । बरु एसएसबीले उद्धार गरिदिँदा ज्यान जोगिन्छ ।सामान्य किनमेलका लागि पनि दुदुवाको जंगल भएर स्थानीय भारतको सीमावर्ती चन्दन चौकी बजार धाउँछन् । रोजगारी र रासनपानीका लागि उनीहरूको दिनहुँ सम्बन्ध जोडिने बजार चन्दन चौकी नै हो । शिक्षक राजेश चौधरी भन्छन्, त्यसैले दुदुवाका वनपाले र एसएसबीसँग मिलेर बस्नुको विकल्प छैन । सुखदु:खका साथी नै उनीहरू हुन् ।"
कहाँ हराए महिला ?,"दमक झापामा प्रत्येक वर्ष महिला तथा बालबालिका हराउने क्रम बढेको छ । तीमध्ये हरेक वर्ष सरदर १ सय ४० भन्दा बढीको अवस्था अज्ञात छ । पछिल्लो ४ वर्षको प्रहरी तथ्यांकले ५ सय ६४ जना बेपत्ता भएको देखाएको छ ।उनीहरूको अवस्थाबारे कुनै निकायसँग जानकारी छैन । जिल्लामा २०७१७२ मा तीन सय ३० महिला तथा बालबालिका हराएका थिए । तीमध्ये ६० भेटिए । एक सय ७० जना बेपत्ता छन् । ०७१७२ मा तीन सय ५५ जना हराएको निवेदन परेको थियो । २ सय ३६ जना मात्र फेला परे । एक सय १९ जना बेपत्ता छन् । ०७३७४ मा अघिल्लो वर्षको तुलनामा हराउनेको संख्या बढेर ४ सय २८ पुग्यो । २ सय ७६ जना फेला परे पनि एक सय ५२ जना अझैसम्म बेपत्ता छन् । महिला तथा बालबालिका हराउने क्रम थामिएको छैन । यो संख्या ०७४७५ मा ५ सय १२ पुगेको छ । तीन सय ८८ फेला परे पनि एक सय २४ जनाको अवस्था नखुलेको प्रहरीले जनाएको छ । डीएसपी जितेन्द्र बस्नेतले पछिल्लो समय यो विषय अति गम्भीर रूपमा देखा परेको बताए । उनले भारतसँगको खुला सिमाना, वैदेशिक रोजगारी र सामाजिक सञ्जालका कारण महिला तथा बालबालिका हराउने क्रम बढ्दै गएको बताए ।महिला सुरक्षा दबाब समूहकी जिल्ला अध्यक्ष शारदा रिजालले महिला हिंसा र बलात्कार जस्तै गम्भीर प्रकृतिको समस्याका रूपमा यो विषय देखा परेको बताइन् । अधिवक्ता उमा कार्कीले समाजमा बढदो महत्त्वाकांक्षाले हराउने घटना बढेको बताइन् । प्रलोभनमा परेर अन्जान मान्छेको विश्वासमा पर्दा भारतमा बेचिएका, बेवारिसे अवस्थामा छाडिएका तथा विदेश पुगेर पनि परिवारको सम्पर्कमा आउन सकेका छैनन्, उनले भनिन् । प्रतिनिधिसभा सांसद पवित्रा निरौलाले सामाजिक रूपान्तरण नभएकाले समस्या आइरहेको बताइन् ।"
"मलाई थाहा छ, तिमीलाई के चाहिन्छ ?","पुुल्चोक मलाई थाहा छ, तिमीलाई के चाहिन्छ ? यिनै शब्दहरूसहित कालो प्लेकार्ड बोकेर चित्रकार अस्मिना रञ्जित अघिल्तिर उभिइन् । उनको पर्फमेन्स आर्ट हेर्न भेला भएकाबीच कानेखुसी चल्यो । धेरैले धेरैथरी अड्लबाजी गरे । शनिबार बखुन्डोलस्थित नेक्सस सेन्टर नेपाल (लसना) मा अस्मिना भने हाम्रै समाज, राजनीति र संस्कृतिमा व्याप्त एउटा प्रवृत्तिमाथि व्यंग्य कस्दै थिइन् । सम्बन्धित व्यक्ति या समुदायको भावना बुझदै नबुुझी जबर्जस्ती बुुझेको आवास दिलाउने नेता, सरकार र व्यक्ति विशेषको प्रवृत्तिमाथि अस्मिनाले पर्फमेन्स आर्टमार्फत झँटारो हानेकी हुन् । एक सातादेखि जारी पर्फमेन्स आर्टअन्तर्गत शनिबार छैटौंं दिन अस्मिनाले भ्वाइस (लेस) थिममा करिब एक घण्टा निरन्तर प्रस्तुति दिएकी हुन्, जहाँ थुप्रै रंगीन कागजमा दर्शकले आफ्नो चाहना लेखेरे उनलाई दिने गर्थे । कालै पहिरनमा उजिएकी अस्मिनाले कालो प्लेकार्डमा एउटै वाक्य लेखेर पठाउँथिन्, मलाई थाहा छ, तिमीलाई के चाहिन्छ ? आर्ट स्पेस अस्ट्रेलिया, ले साउथ एसिया भरका ५२ कलाकारका ५२ काम पस्किने योजनाअन्तर्गत अस्मिनाले पर्फमेन्स गरेकी हुुन् । यसअन्तर्गत उनले एक हप्ताभर विभिन्न थिममा गतिविधि गरिन् । हरेक दिन देखाएका प्रस्तुतिलाई इन्स्ट्राग्राम र सामाजिक सञ्जालमार्फत अन्तर्राष्ट्रिय पहुँच पुर्याउने गरी प्रत्यक्ष प्रसारणसमेत गरिएको थियो । विश्वभरका कलाप्रेमीले एकसाथ उनको कला नियालेका थिए । दक्षिण एसियाका ५२ कलाकारका काम हेर्दा प्राय: सबै जनाले आफू केन्द्रित सिर्जना बनाएका छन् । अस्मिनाले भने पर्फमेन्स आर्ट भनेकै सामूहिक रूपमा गरिने कला रहेको दाबी गर्दै यसमा धेरै कलाकार र व्यक्तिहरूलाई सहभागी गराउँदै आएकी छन् । पर्फमेन्स आर्टलाई सामाजिक अभियानहरूमा समेत अर्थपूर्ण रूपमा प्रयोग गर्न सकिने भएकाले सकेसम्म समूहमा हुनुपर्ने उनको धारणा छ । पहिलो दिन उनले बालबालिकालाई नाटक प्रस्तुत गर्न लगाउँदै उनीहरूको मनोभावलाई स्थान दिइन् भने दोस्रो दिन फिल्म प्रदर्शनी गरिन् । सुनगाभा, इन्स्पाइरेसनल पिपुल फ्रम नेपाल र सीता सिङस् अफ ब्लुुज गरी भिन्नभिन्नै थिमका तीन फिल्म उनले देखाएकी थिइन् । शुक्रबारचाहिँ उनले अहिलेको ताजा विषय बनिरहेको डा गोविन्द केसीको अनशनका सन्दर्भ जोडेकी थिइन् । सास फेर्न गाह्रो भएको भाव झल्काउन उनले अक्सिजन माक्स प्रयोग गरेकी थिइन् । आइतबार एकहप्ते कला यात्राले बिट मार्दै छ । समापनको दिन उनी विभिन्न स्थानबाट आएका महिला एक ठाउँ राखेर गोलमेच सम्मेलन गर्ने योजनामा छिन् । यस्तो गोलमेच कि कुनै पनि मेच पदीय हिसाबले तलमाथि हुने छैन, उनले भनिन्, एकै ठाउँ सबै जना समान हैसियतमा बस्नेछन् । र, समान हैसियतमै उनीहरूले आआफ्ना मत राख्नेछन् । पर्फमेन्स आर्ट किन ?शनिबार झन्डै एक घण्टाको पर्फमेन्स आर्टमा सहभागीमध्ये कतिले ध्यान गरेको जस्तै आनन्दको अनुुभूति गरे, कतिले चाहिँ के गरेको हो बुुझ्नै सकेनन् । धेरैले अस्मिनालाई के भन्न खोजेको हो ? भन्दै जिज्ञासा राखेका थिए । सन् २००० देखि निरन्तर पर्फमेन्स आर्ट देखाउनै आएकी अस्मिनाले यस्तो आर्ट फर्ममा बुुझ्ने र नबुुझ्ने दुवै दर्शक भेटिने बताइन् । पहिलो पटक हेर्ने त झनै ठम्याउँनै सक्दैनन्, उनले भनिन्, यो शरीरको हाउभाउ देखेर महसुुस गर्ने दृश्यकला हो । चित्रकलादेखि इन्स्टालेसन आर्ट हुँदै पर्फमेन्स आर्टसम्म अनुवभ बटुुलेकी अस्मिनाले कलाको फराकिलो रूप भनेकै पर्फमेन्स आर्ट भएको दाबी गरिन् । खुलेर भन्न सक्ने क्यानभास नै पर्फमेन्स आर्ट हो, उनी भन्छिन् । अस्मिनाको पर्फमेन्स आर्टको प्रत्यक्ष दर्शक बनेका चित्रकार कपिलमणि दीक्षित निकै रमाएका थिए । उनले आफ्नी छोरीलाई बारम्बार पर्फमेन्स आर्टका गतिविधिमा संलग्न हुन प्रेरणा पनि दिइरहेका थिए । दर्शकले कलाकारसँगै भावना पस्किन सक्ने रमाइलो प्लेटर्फम पफमेन्स आर्ट हुने हुँदा कपिल यसप्रति प्रभावित भएका हुुुन् । कहिलेकाहीँ कलाकारको विचार अमूर्त चित्र जस्तो भइदिन्छ । त्यति बेला विषय बुुझ्न गाह्रो भएर पर्फमर स्वयंलाई सोध्नुपर्ने स्थिति आउने कपिलले सुनाए ।"
आलेका चित्र,"धनकुटा सरकारी जागिरबाट निवृत्त ६२ वर्षीय कलाकार डिल्लीकृष्ण आले रंग र कुचीसँग रमाउन थालेको पनि धेरै भइसक्यो । बाल्यकालदेखि चित्रकलामा रमाउने आले जागिरे जीवनमा समेत चित्रकलामा सक्रिय नै थिए । उनै आलेले यति बेला धनकुटा बजारमा आफ्नो एकल चित्रकला प्रदर्शनी सुरु गरेका छन् ।धनकुटा ७ सिरवनीका आले एक वर्षदेखि दिनहुँ विभिन्न स्थानमा गई बनाएका ल्यान्डस्केपका साथै गाउँ, बस्तीका जीवनशैली, मुहार चित्रलाई उनले प्रदर्शनीमा राखेका छन् । आलेले पानी चित्र, पेन्सिल र अन्य माध्यमका गरी ५६ वटा चित्र प्रदर्शनीमा राखेका छन् । कलाकारिताको माध्यमले राष्ट्रियस्तरको सम्मान तथा पदक प्राप्त गरिसकेका उनी सकुन्जेल सक्रिय रूपमा चित्रकला क्षेत्रमा लागिरहने बताउँछन् ।रंग र कुचीसँगै भाव पक्षलाई समेटेर चित्र उतार्नुको मज्जा नै बेग्लै हुन्छ, उनले भने, जीवनसँग जोडिएको चित्र धेरैले मन पराउने हुँदा यसैलाई प्राथमिकतामा राख्ने गर्छु । अग्रज कलाकार लैनसिंह वाङदेल, लेखबहादुर रानामगर लगायतबाट प्रभावित भएर यस क्षेत्रमा क्रियासिल भएको उनले बताए । हाम्रो बहुमुखी पाठशालाले संयोजन गरेको उक्त साताव्यापी प्रदर्शनी आलेको पहिलो एकल चित्रकला प्रदर्शनी हो । प्रदर्शनीको धनकुटा नगरपालिकाका मेयर चिन्तन तामाङले क्यानभासमा चित्र कोरेर उद्घाटन गरेका थिए । मदन चोक नजिक पाठशालाको भवनमा राखिएको प्रदर्शनीमा दैनिक दर्जनांै सर्वसाधारणले कक्षको अवलोकन गर्दै आएको संयोजक सरोज भुजेलले बताए ।"
रहेनन् कवि हमाल,"काठमाडौं वरिष्ठ कवि एवं गीतकार हेम हमालको ७७ वर्षको उमेरमा हृदयाघातबाट निधन भएको छ । बिहीबार राति पौने एक बजे मध्यबानेश्वरस्थित घरबाट केएसी अस्पताल लाँदै गर्दा उनको निधन भएको छिमेकी एवं राष्ट्रिय सूचना आयोगका आयुक्त किरण पोखरेलले जनाए । १६ वर्ष अघि किड्नी प्रत्यारोपण गरेका हमाल पछिल्लो समय घरमै आराम गरिरहेका थिए । सन् १९४१ मा काठमाडौं बानेश्वरमा जन्मिएका हमाल बीसको दशकदेखि नै साहित्यमा सक्रिय थिए । पोखरेलका अनुसार पञ्चायतको समयमा उनी व्यवस्थाविरोधी साहित्यिक गतिविधिमा समेत सामेल थिए । २०४६ को जनआन्दोलनमा पनि उहाँ निकै सक्रिय हुनुहुन्थ्यो, आयुक्त पोखरेलले भने । हमालका पहरामा बास बसी झरनाको पानी पिउँला लगायत आधा दर्जन गीत बच्चु कैलाशले गाएका छन् । हिन्दी भाषामा समेत विभिन्न रचना अनुदित हमालको पहिलो कृति यो सहर छाड्नुभन्दा पहिले (२०२९) हो । यसबाहेक उनका गाउँ गाउँजस्तो छैन सहर सहरजस्तो छैन (कविता संग्रह २०३९) सँगै मार्केटिङ फयामिली प्लानिङ इन नेपाल, पपुलेसन एजुकेसन फर नेपाल लगायत अन्य विधाका पुस्तक पनि प्रकाशित छन् । रत्नश्री स्वर्ण पदक, शुभ राज्यभिषेक पदकलगायतका सम्मान तथा पुरस्कारहरू पाएका उनले संयुक्त राष्ट्रसंघअन्तर्गत लामो समय युगान्डामा समेत बिताए । हमालका श्रीमती, एक छोरा र तीन छोरी छन् । शुक्रबार हमालको पशुपति आर्यघाटमा दाहसंस्कार गरियो ।"
लोकार्नोमा सिंगापुरको फिल्म अब्बल,"लोकार्नो (स्विटजरल्यान्ड) ७१ औं लोकार्नो फिल्म फेस्टिभलमा सिंगापुरको फिल्म द ल्यान्ड इम्याजिन्ड ले उत्कृष्ट फिल्मको गोल्डन लियोपर्ड जितेको छ । सिउ हुवाले निर्देशन गरेको यो फिल्मको लोकार्नोमा वल्र्ड प्रिमियर गरिएको थियो । चिनियाँ निर्देशक जिया ज्याङ किले नेतृत्व गरेको निर्णायक मण्डलले उत्कृष्ट फिचर फिल्मको प्रतिस्पर्धामा रहेका १५ फिल्ममध्ये यसलाई चुनेको हो । समुद्रलाई धकेल्दै निकालिएको जमिनमा काम गर्ने एक हराएको मजदुरको खोजीको कथा यसमा छ । फिल्मले चिनियाँ र बंगलादेशी कामदारको खोजी गर्ने सिंगापुरको पुलिस अफिसरको यात्रालाई देखाउँछ, जो आफैं भ्रमको संसारमा प्रवेश गरेर हराउन पुग्छ ।उत्कृष्ट निर्देशकको अवार्ड भने चिलीकी डोमिंगा सोतोमयरले पाइन् । उनले फिल्म टु लेट टु डाइ योङ का लागि यो अवार्ड पाएकी हुन् । दक्षिण कोरियाको फिल्म होटल बाई द रिभर का लागि कि जुबोङले उत्कृष्ट अभिनेताको अवार्ड पाए । रोमानियाको फिल्म एलिस टी का लागि आन्द्रा गुटीले उत्कृष्ट अभिनेत्रीको अवार्ड पाइन् भने महोत्सवमा फ्रान्सेली निर्देशक योलन्द जुवरम्यानको डकुमेन्ट्री एमलाई जुरी प्राइज दिइयो । लोकार्नोमा विशेष मानिने दर्शकको रोजाइको फिल्मको पुरस्कार भने अमेरिकी निर्देशक स्पाइक लीको फिल्म ब्ल्याक क्लान्सम्यान ले पायो । लोकार्नोमा यो अवार्डलाई किन पनि विशेष मानिन्छ भने यहाँ एकसाथ ८ हजार जनाले खुला आकाशमुनि बसेर फिल्म हेर्छन् । पियाजा ग्रान्डी भनिने त्यही विशेष सोमा यो फिल्म देखाइएको थियो । कोलोराडो पुलिसमा भर्ती भएको एक अश्वेत प्रहरीले अतिवादी गोराहरूको समूहको निगारानी गर्ने कथा यसमा छ । पुरानो कथा भए पनि लीले अन्त्यमा त्यसलाई वर्तमान अमेरिकी राष्ट्रपति डोनाल्ड ट्रमको अनुदारवादी नीतिसँग जोडेका छन् । यस वर्षको क्यान्स फिल्म फेस्टिभलमा यो फिल्मले ग्रान्ड जुरी प्राइज पाएको थियो । बेलायती फिल्म रे एन्ड लिज ले पनि स्पेसल मेन्सन अवार्ड पायो । कम्पिटिसन फर फिल्म मेकर्स अफ प्रिजेन्ट नामक अर्को प्रतिस्पर्धामा सिरियाका शरणार्थी महिलाहरूबारे सारा फतेहीले बनाएको डकुमेन्ड्री चाओस ले अवार्ड पायो । नयाँ निर्देशकको अवार्ड टर्कीका तारिक अक्तसले डेड हर्स नेबुला का लागि पाए । साइन अफ लाइफ नामक प्रतिस्पर्धामा चीनका लिन जीको फिल्म द फ्रजाइल हाउस उत्कृष्ट ठहरियो । छोटा फिल्मको प्रतियोगिता पार्डी डी डोमेनीमा फ्रान्सेली छोटो फिल्म क्यास्टल टु क्यास्टल उत्कृष्ट भयो । यो प्रतियोगिताको निर्णायकमा नेपाली निर्देशक दीपक रौनियार पनि थिए ।"
चार स्रष्टालाई अक्षरमार्ग,"काठमाडौं अक्षरमार्ग साहित्यिक त्रैमासिकले शनिबार विभिन्न चार स्रष्टालाई सम्मान गर्यो । वरिष्ठ साहित्यकार तथा फिल्मकर्मी यादव खरेल, वरिष्ठ गायक तथा संगीतकार प्रेमध्वज प्रधान, साहित्यकार तथा समालोचक ज्ञानु पाण्डे र साहित्यकार भीमप्रसाद काफ्ले सम्मानित भए । नेपाल प्रज्ञा प्रतिष्ठानका कुलपति गंगाप्रसाद उप्रेती सम्मान हस्तान्तरण गरे । कार्यक्रममा अक्षरमार्गको यादव खरेल विशेष अंकको पनि सार्वजनिक गरियो । कुलपति उप्रेतीले नेपाली साहित्यिक पत्रकारिताको इतिहासमा अक्षरमार्गले खेलेको भूमिका उल्लेखनीय रहेको दाबी गर्दै स्रष्टालाई सम्मान गर्नु आफैंमा सकारात्मक रहेको बताए । साहित्यकार तुलसी भट्टराईले साहित्यबाट समाजलाई उज्यालो दिशा दिने काममा स्रष्टाको योगदान रहँदै आएको बताए । सम्मानित स्रष्टाको तर्फबाट बोल्दै बरिष्ठ साहित्यकार तथा फिल्मकर्मी खरेलले स्रष्टाको सिर्जना समाजका लागि हुनुपर्ने र त्यस्ता सिर्जना युगौंसम्म अमर रहने दाबी गरे । साहित्यकार मोहन दुवाल, श्रीओम श्रेष्ठ रोदन, वियोगी बुढाथोकी, बलराम अधिकारीलगायतले समाज र साहित्यबारे प्रकाश पारे । कार्यक्रममा खरेलद्वारा रचित अनि एउटा लहर बिउँझन्छ कविता संग्रहको दोस्रो संस्करण र गीति एल्बम लग्यो पछयौरी र हराएका गीतहरू२ पनि लोकार्पण गरियो । त्यस्तै कवि सूर्य लाकोजूको १७ औं कृति शाश्वत स्वरहरू मुक्तक संग्रहको पनि लोकार्पण गरियो । कृतिहरूमाथि रमेश पौडेल र रामसुन्दर देउजाले टिप्पणी गरेका थिए ।"
कथा काठमाडौं मा जूनताराका कुरा,"काठमाडौं फिल्म कथा काठमाडौं मा समावेश दोस्रो गीत जून अनि तारा सार्वजनिक भएको छ । यसै फिल्मको पहिलो गीत रातका कुरा मा प्रियंका कार्की र प्रमोद अग्रहरीबीचको अन्तरंग दृश्यले केही साताअघि सनसनी मच्चाएको थियो । गीतमा फिल्ममा अभिनीत मुख्य तीन जोडीलाई देखाइएको छ । जसमा प्रियंका र प्रमोदसहित आयुष्मान देशराज जोशी, संजोग कोइराला, सन्ध्या केसी र प्रेक्षा अधिकारी रहेका छन् । सुगम पोखरेलको एकल गायन रहेको गीत ईशा सुब्बाले लेखेकी हुन् भने संगीत दिपेश सुब्बाको रहेको छ । गीतको कोरियोग्राफी पनि फिल्मकै निर्देशक संगीता श्रेष्ठले गरेकी छिन । श्रेष्ठले यसै फिल्मबाट निर्देशनमा डेब्यु गर्न लागेकी हुन् ।आहाना फिल्मको ब्यानरमा निर्माण भएको फिल्ममा विजय राइको लगानी छ । फिल्ममा गायिका इन्दिरा जोशी पनि विशेष भूमिकामा देखिँदै छिन् । फिल्मलाई लुजा सिंहले खिचेका हुन् भने मित्र गुरुङले सम्पादन गरिरहेका छन् । पहिलो गीतलाई अश्लील बनाएको आरोपसमेत खेपेकी निर्देशक श्रेष्ठले जून अनि तारा रोमान्टिक गीत भएकोले फिल्मको अर्को पाटो बाहिर ल्याउने विश्वास व्यक्त गरिन् । भनिन्, पहिलो गीतले एउटा पात्रलाई चित्रण गरेका थियौं भने यसपटकको गीतले फिल्मका मुख्य तीन पात्रको जीवन भोगाइलाई पस्किन खोजेका छौं । फिल्म असोज १२ देखि देशव्यापी प्रदर्शनमा आउँदै छ ।"
डकुमेन्ट्रीको सहयोग आश्रमलाई,"लमजुङ लमजुङ समाज यूएईले गणेश पाण्डेको डकुमेन्ट्री भाग्यले बाँचेकाहरू को च्यारिटी शोबाट उठेको रकम एक लाख रुपैयाँ हालै सदरमुकाम बेंसीसहरस्थित मानव सेवा आश्रमलाई हस्तान्तरण गरेको छ । लमजुङ समाज यूएईका संरक्षक अर्जुनबहादुर गौली, डकुमेन्ट्रीका निर्देशक पाण्डे, जिल्ला समन्वय समितिका प्रमुख लोकराज पाण्डे, प्रमुख जिल्ला अधिकारी झंकनाथ ढकाल, बेंसीसहर नगरपालिकाका प्रमुख प्रशासकीय अधिकृत भीमप्रसाद तिवारी लगायतको उपस्थितिमा आश्रमलाई प्रदान गरिएको हो । डकुमेन्ट्री गत असार १ र २ मा लमजुङ समाज यूएईले दुबई, आबुधाबी र सारहजा सहरमा देखाएको थियो । उक्त शोबाट संकलित रकम गृहजिल्लाकै परोपकारी संस्थालाई सहयोग गर्न पाउँदा खुसी लागेको समाजका संरक्षक गौलीले बताए । वैशाख १२ को विनाशकारी भूकम्पमा परी चामत्कारिक रूपमा ज्यान बचाउन सफल नेपालीको कथा बोकेको डकुमेन्ट्रीले १७ वटा अन्तर्राष्ट्रिय अवार्ड जितिसकेको छ भने १३ वटा भाषामा अनुवाद भइसकेको निर्देशक पाण्डेले बताए ।"
एक करोड गीता,"काठमाडौं विश्वमै सर्वाधिक आध्यात्मिक पुस्तक प्रकाशन गर्ने भारतको गोरखपुरस्थित गीता प्रेसले नेपाली भाषामा श्रीमद्भागवद्गीत र सरल गीता १ करोडप्रति छापेर देशभर वितरण गर्ने अभियान सुरु गरेको छ । आध्यात्मिक ज्ञान बढाउनेलगायतका उद्देश्य राखेर गीता प्रेस र काठमाडौंस्थित गीता प्रेस सेवा केन्द्रले प्रत्येक नेपालीको घरघरमा श्रीमद्भागवद्गीत र सरल गीता हाम्रो अभियान थालेको हो । ग्रन्थका अनुवादक तथा संयोजक वासुदेव कृष्ण शास्त्रीका अनुसार नेपालमा गीता प्रेस पुस्तक बिक्री केन्द्र स्थापना भएको २ वर्ष पूरा भएको अवसरमा यस्तो अभियान ल्याइएको हो । समाजमा विचलन, दुराचार र थुप्रै समस्या बढदै गइरहेकाले आध्यात्मिक ज्ञान बढाउन प्रत्येक नेपालीको हातहातमा गीता पुर्याउने अभियान सञ्चालन गरिएको हो, शास्त्रीले भने । यी दुई पुस्तकको हालै पशुपति क्षेत्रमा पशुपति मन्दिरका मूल भट्ट रावल गणेश भट्ट, गीता प्रेसका प्रधान सम्पादक डा लालमणि तिवारी, केन्द्रका संस्थापक अध्यक्ष जय किसन सारडा लगायतले लोकार्पण गरेका थिए । पहिलो चरणमा ३० हजार प्रति छापिएको केन्द्रले जनाएको छ । संयोजक शास्त्रीले देशभरका विद्वान् र गुरुहरूमार्फत ४ वर्षभित्र १ करोड ग्रन्थ वितरण गरिने बताए ।"
मोन्सान्टोलाई २९ अर्ब तिर्न आदेश,"क्यालिफोर्निया बीउबिजनसम्बन्धी बहुराष्ट्रिय कम्पनी मोन्सान्टोलाई अमेरिकाको क्यालिफोर्नियास्थित एक अदालतले २८ करोड ९० लाख डलर (करिब २९ अर्ब रुपैयाँ) क्षतिपूर्ति तिर्न आदेश दिएको छ । डिवेन जनसनले ग्लाइफोसेट नामक झारनाशक विषादीले आफूलाई क्यान्सर भएको दाबी गर्दै दायर गरेको मुद्दामा मोन्सान्टोलाई दण्डात्मक हर्जना तिर्न आदेश दिइएको हो ।एउटा ऐतिहासिक मुद्दामा क्यालिफोर्नियाको एक अदालतले मोन्सान्टो कम्पनीका राउन्डअप र रेन्जरप्रो नामक झार नष्ट गर्ने विषादी खतरनाक रहेको र त्यसबारे उपभोक्तालाई कम्पनीले उपभोक्तालाई सचेत नगराएको भन्दै उक्त जरिवाना गरिएको हो । ग्लाइफोसेट नामक विषादीले क्यान्सर हुने दाबीसहित अदालतमा पुगेको यो पहिलो मुद्दा हो । मोन्सान्टो कम्पनीले भने राउन्डअप सुरक्षित भएको दाबी गर्दै उक्त आदेश नमान्ने बताएको छ । उसले अदालतको आदेशको कम्पनीले पुनरावलोकन गर्ने जनाएको छ । वैज्ञानिक परीक्षण र त्यसको निष्कर्ष तथा दशक लामो अनुभवका आधारमा ती विषादीहरूमा प्रयोग हुने ग्लाइफोसेटले क्यान्सर हुँदैन, मोन्सान्टोद्वारा जारी विज्ञप्तिमा उल्लेख छ । जुरीले यसलाई गलत रूपमा लिएका छन्, सान फ्रान्सिस्कोस्थित अदालतबाहिर उक्त कम्पनीका उपाध्यक्ष स्कट प्याट्रिजले भने । मुद्दाका उजुरीकर्ता डिवेन जनसनले आफूले अमेरिकाभरका करिब ५ हजारको प्रतिनिधित्व गरेको जनाए । उनले क्यालिफोर्नियाले गरेको आदेशले मोन्सान्टोविरुद्धका अन्य सयौं उजुरीको प्रतिनिधित्व गर्ने जनाए । म अदालतका न्यायाधीशलाई हृदयदेखि नै धन्यवाद दिन चाहन्छु, फैसलापछि ४६ वर्षीय जोनसनले भने, म यहाँसम्म आएको छु । तर यसको कारण निकै ठूलो छ ।जनसनलाई सन् २०१४ मा एक प्रकारको क्यान्सर लागेको देखिएको थियो । उनका वकिलहरूले उनले क्यालिफोर्नियाको बेनिसियास्थित विद्यालयमा काम गर्दा निरन्तर रूपमा रेन्जरप्रो नामक झारनाशक विषादी प्रयोग गर्ने गरेकाले क्यान्सर भएको दाबी गरेका छन् । न्यायाधीशहरूले मोन्सान्टो कम्पनीको झारनाशक विषादीले जनसनलाई अहिले जस्तो रोगी बनाउन उल्लेख्य भूमिका खेलेको निर्णय गरेका हुन् । ग्लाइफोसेटको प्रयोग लामो समयदेखि विवादित रहेको छ । राष्ट्रसंघको एक अध्ययनले पनि ग्लाइफोसेटका कारण क्यान्सर हुन सक्ने जनाएको छ । तर केही वैज्ञानिकहरूले भने यसको प्रयोग सुरक्षित हुने दाबी गर्छन् । करिब २ महिना लामो सुनुवाइपछि न्यायाधीशहरूले कृषिसम्बन्धी बहुराष्ट्रिय कम्पनीलाई उक्त रकम क्षतिपूर्ति तिर्न आदेश दिएका हुन् ।"
कम्बोडियामा सत्तारूढ दललाई बहुमत,नोम्पेन्ह कम्बोडियाको संसदीय निर्वाचनमा सत्तारूढ दलले बहुमत प्राप्त गरेको छ । गत जुलाई २९ मा भएको आमनिर्वाचनको शनिबार प्राप्त भएको अनौपचारिक परिणामअनुसार प्रधानमन्त्री समडेच टेचो हुन सेनको सत्तारूढ दल कम्बोडियन पिपुल्स पार्टी (सीपीपी) ले अत्यधिक बहुमत प्राप्त गरेको हो ।निर्वाचनमा विभिन्न २० राजनीतिक दलले प्रतिस्पर्धा गरेका बताइएको थियो । कम्बोडियाको राष्ट्रिय निर्वाचन आयोगद्वारा सार्वजनिक परिणामअनुसार हुन सेनको सीपीपीले ४८ लाख ८ हजार मत प्राप्त गरेको छ ।
भूकम्पमा ज्यान गुमाउने ३८७,"जकार्ता इन्डोनेसियाको लोम्बोक द्वीपमा एक साताअघि गएको शक्तिशाली भूकम्पका कारण ज्यान गुमाउनेको संख्या ३ सय ८७ पुगेको छ । भूकम्पका कारण करिब १३ हजार घाइते भएका र २ लाख विस्थापित भएका राष्ट्रिय प्रकोप नियन्त्रण निकायका प्रवक्ताले जनाएका छन् । भूकम्प गएको सातादिन बितिसक्दा पनि पीडितलाई खाद्यान्न, औषधि, खानेपानी र बासस्थानको कमी भएको अधिकारीले जनाएका छन् । सन् २००४ को डिसेम्बरमा इन्डोनेसियाको सुमात्रामा गएको ९१ म्याग्निच्युडको शक्तिशाली भूकम्पपछिको सुनामीका कारण २ लाख ३० हजारभन्दा बढी मानिसको मृत्यु भएको थियो ।"
अमेरिकाले अन्तरिक्ष सेना बनाउने,"वासिङ्टन अमेरिकाले अन्तरिक्ष सैन्य बल (स्पेस फोर्स) निर्माण गर्ने भएको छ । उपराष्ट्रपति माइक पेन्सले शुक्रबार उक्त प्रस्ताव सार्वजनिक गर्दै स्पेस फोर्स अमेरिकी सैनिकको छैटौं विभाग हुने जनाए । फोर्स गठन घोषणा गर्दै पेन्सले भने, अर्को युद्धमैदानको लागि तयारी गर्नुपर्ने समय आएको छ । उनले चीन तथा रूस लगायतका देशबाट बच्न स्पेस फोर्स गठन गरिन लागेको जनाए । अन्तरिक्षमा चीन र रूसका उच्च प्रविधियुक्त क्रियाकलापमार्फत हाम्रा भूउपग्रहको नजिकसम्म पुगेर अवाञ्छित कार्य गर्न थालेको पाइएको छ । यसबाट हाम्रो अन्तरिक्ष प्रणालीमा खतरा निम्त्याउन थालिसकेको छ, पेन्सले भने ।"
गोठमा सुत्दा मलेरियाको जोखिम,"मुगु गोठमा सुत्दा खत्याड गाउँपालिकाको रिघा गाउँका स्थानीयमा मलेरिया संक्रमण बढेको पाइएको छ ।गोठमा लामखुट्टेले बढी टोक्ने र त्यसले मलेरिया फैलिएको चिकित्सकले बताए । झुल नलगाएर गोठमा सुत्दा मलेरियाको जोखिम बढेको रोग नियन्त्रण महाशाखाका विशेषज्ञ डा मदन कोइरालाले बताए । उनका अनुसार गाउँका महिला सुत्केरी र महिनावारी हुँदा गोठमा सुत्नुपर्ने बाध्यता छ । गोठमा गाईभैंसीको गन्ध र फोहोरका कारण लामखुट्टे बढी लाग्छन्, त्यही नजिकै सुतेका महिलालाई लामखुट्टेले टोक्ने नै भयो, उनले भने, महिनावारी र सुत्केरी भएका बेला रोगसँग लड्ने क्षमता कम हुँदा थप जोखिम भएको पाइयो । गर्मी छल्न कतिपयले सिरकसमेत नओढ्ने गरेकाले लामखुट्टेले बढी टोकेको चिकित्सकको भनाइ छ । मलेरियाको अनुसन्धानका लागि कोइराला बाजुरा हुँदै रिघा गाउँ आएका थिए । उनले अधिकांश महिला महिनावारी भएका बेला गोठमा सुत्ने गरेको भेट्टाए । त्यस्तो अवस्थामा पाँच दिनसम्म गोठमा सुत्ने गरेका छन् । गाईगोरुलाई टोक्ने एनोफिलिक नामक लामखुट्टेले रोग सारेको उनले बताए । अनुसन्धानका क्रममा रिघा गाउँमा एनोफिलिजम्याकुलेटस, एनोफिलिजएनुलाटिज र एनोफिलिक क्युम्याटिलिज जातको लामखुट्टे भेटिएका छन् । गाउँमा पुरुषभन्दा महिलामा औलो रोग बढी भेटिएको थियो । महिनावारी र सुत्केरी महिलालाई घरमा राख्दा देवीदेवता रिसाउने गलत मान्यताका कारण यहाँका महिला गोठमा बस्न बाध्य छन् । मलेरिया नियन्त्रणमा गोठ मुख्य बाधक बनेको जिल्ला स्वास्थ्य कार्यालयका औलो रोग फोकलपर्सन बलिबहादुर बुढाले बताए । महिनावारी र सुत्केरी भएका महिलालाई गोठमै बसे पनि झुलको व्यवस्था गर्न थालिएको उनको भनाइ छ ।नियन्त्रणमा कठिनाइ खत्याड गाउँपालिकाको७, ८ र ९ मा फैलिएको औलो रोग नियन्त्रणमा कठिनाइ भएको छ । औषधि सेवनले बिरामीको संख्या घट्दै जानुपर्नेमा झन् वृद्धि भएको स्वास्थ्यकर्मीको भनाइ छ । यो वर्ष ९२ जनामा औलो देखिएको जिल्ला स्वास्थ्य कार्यालयले जनाएको छ । कार्यालयका अनुसार असारमा ४८ र साउनमा ४४ बिरामी भेटिएका थिए । साउनमा ३८ बाट घटेर २४ पुगेका थिए । तर फेरि ४४ जनामा रोग देखिएको थियो । महाशाखाका औलो रोग विशेषज्ञ उत्तमराज प्याकुरेलका अनुसार एक साता बिरामीको संख्या घट्ने र अर्को साता फेरि बढ्ने समस्या देखिएको छ ।"
न्यायका लागि गुहार,"सुर्खेत फौजदारी कानुनअनुसार आफ्ना जवानलाई कारबाही गर्न सेना तयार नभएपछि यहाँकी एक महिला न्याय पाउनबाट वञ्चित भएकी छन् । प्रहरीले दोषी सैनिक जवानलाई झिकाउन गरेको पत्राचारलाई सेनाले उल्टै बेवास्ता गरेपछि ती महिला थप अन्यायमा परेकी हुन् । सुर्खेतको पञ्चपुरी नगरपालिका ३, चौरकी २४ वर्षीया गीता नेपालीको दिनचर्या यतिबेला वीरेन्द्रनगरमा न्यायका लागि गुहार माग्दै बित्छ ।पति नरेशले दोस्रो बिहे गरी आफू र बालबच्चाको भरणपोषण नगरेको भन्दै उनले डेढ महिनाअघि जिल्ला प्रहरीमा उजुरी दिएकी थिइन् । उनी वैशाखदेखि २ वर्षीया छोरीसहित स्थानीय एक गैरसरकारी संस्थाको शरणमा छिन् । सेनाले नाबालकसहित पत्नीको बिचल्ली पार्ने सिपाहीको संरक्षणमा लागेपछि गीता थप तनावमा छिन् । उजुरी दिँदा सामान्य सोधपुछसमेत भएन, उनले भनिन्, आर्मीलाई कानुनै नलाग्ने हो ।"
पटकपटक भत्किन्छ मूल नहर,"नेपालगन्ज राष्ट्रिय लगानीमा निर्माण भइरहेको सिक्टा सिँचाइ आयोजनाको मूल नहर पहिलोपल्ट ०७३ असार १४ गते परीक्षण गरियो । त्यस क्रममा आयोजनाको अगैया ब्यारेजदेखि पश्चिमतर्फ पर्ने २६ किलोमिटर दूरीमा मूल नहर भत्कियो । तत्कालीन निर्देशक सरोज पण्डितले मूल नहर भत्किनुको कारण खोज्न छानबिन गर्ने प्रतिबद्धता जनाए । गुणस्तर जाँचको माग गर्दै तत्कालीन प्रधानमन्त्रीको कार्यालयमा उजुरी पनि पर्यो । तर, सरकारले छानबिनका लागि चासो देखाएन । आयोजनाले दोस्रोपल्ट परीक्षणका क्रममा साउन पहिलो साता मूल नहरमा पानी छोड्यो । यसपल्ट भने नहरको चंगाइनाला नजिकै फेरि भत्किएको छ । आयोजना निर्देशक रमेश बस्नेतले माटो परीक्षणलगायतका विज्ञहरूबाट राय परामर्श लिई आवश्यक सुधार गर्न डिजाइन नक्सासहितको प्रतिवेदन तयार पारिएको जनाएका छन् । तर, छानबिनका विषयमा कुनै प्रतिक्रिया जनाएका छैनन् । निर्माण कम्पनीले नहर हस्तान्तरण गर्नुअघि परीक्षण अनिवार्य हुन्छ । संरचनाको गुणस्तर जाँचका लागि राप्ती नदीको अगैयास्थित ब्यारेजका १८ ढोका बन्द गरी पानी छोडिएको थियो । अगैयामा ३ सय १७ मिटर लामो पुल बनाई पानी छेक्न गेट राखिएका छन् । सिक्टाको मूल नहरको पानी धान्ने क्षमता ५० क्युसेक मानिएको छ । तर, परीक्षण र बाढी आएका बेला उक्त नहर भत्किने गरेकाले गुणस्तरमै प्रश्न उठ्ने गरेको छ । मूल नहर भत्किनुको कारणबारे आयोजनाका अधिकारीहरू खुलेर बोल्न तयार छैनन् । आयोजनाको वास्तविकताबारे बोल्यो कि सरुवा हुन्छ, एक अधिकारीले भने । विभिन्न बहानामा आयोजनाका प्रमुखहरू एक वर्ष नपुग्दै सरुवा हुने गरेका छन् । २५ अर्बभन्दा बढी लगानीको आयोजनाको मूल नहर र स्लोभ पटकपटक भत्किन थालेपछि नागरिकस्तरबाट आवाज उठ्न थालेको छ । हाम्रो करबाट निर्माण भइरहेको आयोजनाको नहर पटकपटक भत्किनुमा केही न केही कमजोरी छ । त्यसका लागि सरकारले छानबिन समिति गठन गरोस्, ती अधिकारीले भने, नहर भत्किनुको कारण खोजेर समस्या समाधान होस् ।आयोजनाका अनुसार दायाँबायाँ दुवै मूल नहरको चुरे र फुटहिल क्षेत्रबाट दर्जनौं खोलानाला बगेकाले वर्षामा क्षति हुने गरेको छ । निर्देशक बस्नेत दायाँ मूल नहरको डिजाइन चरणमा रेखांकन गर्दा चेनेज २० किलोमिटरदेखि ३५ किलोमिटरसम्म नहर अत्यधिक कटिङ तथा फिलिङमा रहेको दाबी गर्छन् । त्यसको विकल्प अध्ययन गरी हालको रेखांकन छनोट गरिएको उनको तर्क छ । यसका साथै दायाँ मूल नहरको सो खण्डको रेखांकन विषम प्रकृतिको घुलनशील माटो भएर गएको पाइएको छ । नहरको उत्तरतर्फबाट दर्जनौं खोला बगेका कारण वर्षामा क्षति पुग्ने गरेको छ, उनले भने । स्थानीयले भने निर्माण क्रममा लापरबाही गरिएका कारण मूल नहर पटकपटक भत्किने गरेको बताए । कल्भर्ट वा पुल बनाएर माथिबाट बगेर आउने पानीको निकास गरिए नहर जोगिन्थ्यो, धनसिंह खत्रीले भने । त्यस्तै नहर निर्माणमा घुलनशील माटो प्रयोग गरिएकाले पानीमा सहजै भत्किने गरेको स्थानीयको दाबी छ । रातो र छिट्टै गल्ने भएकाले हामी त्यो क्षेत्रको माटो घर लिप्न प्रयोग गर्छौं, खत्रीले भने । गत वर्ष बाढीले दर्जनभन्दा बढी स्थानमा नहर भत्किएको थियो । ढिलाइले लागत बढ्दै निर्माण कार्य ढिलाइ हुँदा लागतसँगै आयोजनाको समयावधि पनि बढ्दै गएको छ । पछिल्लोपल्ट सरकारले आर्थिक वर्ष ०७६७७ सम्मको समय तोकेको छ । अहिलेसम्म ५७ प्रतिशत मात्र काम भएको छ । आयोजना आर्थिक वर्ष ०६१६२ मा सुरु गरिएको हो । राप्तीपारिका तत्कालीन नौ गाविसमा पनि सिँचाइ पुर्याउने भन्दै आव ०७०७१ मा गुरुयोजना संशोधन गरिएको थियो । आयोजनाले शाखा, उपशाखा गरी करिब २ सय ८० किलोमिटर लामो नहर निर्माण गरी बाँकेको खेतीयोग्य ८० प्रतिशत जग्गामा सिँचाइ पुर्याउने लक्ष्य लिएको छ । हाल बाँकेमा करिब ३० प्रतिशत भूभागमा मात्रै सिँचाइ सुविधा छ । नहर निर्माणको जिम्मा कालिका सीटीसीले लिएको थियो । ५० किलोमिटर नहर निर्माण भइसकेको छ ।"
सार्वजनिक जग्गा कब्जा,"बुटवल प्रदेशका विभिन्न जिल्लाका सार्वजनिक जग्गा व्यक्ति र संस्थाले कब्जा गरिरहेका छन् । कसैले किर्ते गरेका छन् भने केहीले धार्मिक आस्थालाई आधार बनाएका छन् । पश्चिम नवलपरासीदेखि बर्दियासम्मै जग्गा कब्जाको शृंखला छ । विभिन्न तहका जनप्रतिनिधि सहभागी कार्यदलका अनुसार बुटवलमा मात्रै १६ हजार १ सय ९३ घर सार्वजनिक क्षेत्रमा बनेका छन् । तिनाउ तटीय क्षेत्र पूरै कब्जा गरेर बस्ती बसाइएको छ । मैदान, नहर अतिक्रमणमा परेका छन् । तिलोत्तमा नगरपालिकामा पनि वन र नदी तटीय क्षेत्रमा बस्ती छन् । तिलोत्तमा नगरप्रमुख वासुदेव घिमिरेले ३, ६, ८, १०, ११ र १२ वडामा यस्तो समस्या रहेको बताए । जग्गा अतिक्रमणले विकासकार्य प्रभावित भएपछि नगरपालिकाले सार्वजनिक जग्गाको लगत संकलन थालेको छ ।रूपन्देहीका १६ वटै स्थानीय तहमा वन मासेर बस्ती बसेका छन् । देवदह, सैनामैना नगरपालिका र कञ्चन गाउँपालिकाका अधिकांश बस्ती वनमै छन् । देवदहको चरंगे क्षेत्रमा करिब पाँच सय परिवारको बसोबास छ । पर्रोहा र दूधराक्ष गाविस मिलेर बनेको सैनामैना नगरपालिकाको अधिकांश बजार क्षेत्र वनको जग्गामा छ । देवदह नगरप्रमुख चित्रबहादुर कार्कीले सार्वजनिक, वन वा पर्ती जग्गाको लगत संकलन थालिएको जनाए । लगत आएपछि जमिन संरक्षण नीति बनाइनेछ, उनले भने । संस्था बनाएर एकलौटीकपिलवस्तु नगरपालिका१२, बेलभरियामा सरकारी जग्गा अतिक्रमण गरेर भौतिक संरचना निर्माण गरिएको छ । त्यहाँस्थित कित्ता नम्बर ८८७ र ९९६ को ५२ मध्ये ५ बिघाभन्दा बढी जमिन स्थानीय हजरतअली गद्दीले अतिक्रमण गरेका हुन् । उनले ०६९ चैत २१ गते हजरत करवला संरक्षण समिति दर्ता गराएका थिए । गद्दीले संस्थाको आडमा जग्गा कब्जा गरेको वडाध्यक्ष ओमप्रकाश पाण्डेले बताए । गद्दीले उक्त जमिनको बीचमा दुई ठूला पक्की संरचना बनाइसकेका छन् । उनले उक्त स्थानमा पुग्न सडकसमेत निर्माण गराएका छन् । गद्दी अध्यक्ष रहेको संस्थामा ११ मध्ये ९ जना गाउँबाहिरका रहेको स्थानीयले बताए । पाँच वर्षअघि पर्ती जग्गामा गाउँमा गठित नवी सार्वजनिक जग्गा व्यवस्थापन समितिको अगुवाइमा १३ हेक्टरमा वृक्षरोपण गरिएको थियो । ठूला हुन लागेका रूख मासेर अतिक्रमण गरिएको व्यवस्थापन समिति अध्यक्ष राजेन्द्र सिंहले बताए । त्यहाँ सिसौ, सगुन, अर्जुन, अमला, आँप र लिचीका बिरुवा लगाइएको थियो । बिरुवा मासिएकोबारे ०७२ फागुनमा वन कार्यालयमा उजुरी दिए पनि कारबाही नभएको अध्यक्ष सिंहले बताए । सुरुमा करवला (मुहर्रममा ताहजिया विसर्जन गर्ने स्थान) संरक्षणका लागि करवला संरक्षण समिति गठन भएको थियो । तर, पछि गद्दीको गतिविधि राम्रो देखिएन, स्थानीय असगरअली डफालीले भने, झारफुक गर्न दिनहुँ मान्छे बोलाउन थाले, रोग ठीक पार्ने दैवीशक्ति मिलेको हल्ला फिँजाए, त्यसपछि प्रत्येक साताको बिहीबार भीड लाग्न थाल्यो । भीड देखाएर जग्गा हडप्ने मनसाय देखेपछि सरकारी सम्पत्ति जोगाउन लागिपरेको उनले बताए । संरचना कसैबाट अनुमति नलिई बनाएको गद्दीले स्विकारे । विशुद्ध समाजोपयोगी कामका लागि जग्गा उपयोग गरेको हँु, उनले भने । कब्रस्तान पनि बाँकी रहेनपश्चिम नवलपरासीको सरावल१ मा रहेको सार्वजनिक जग्गा जेठ ९ गते किर्ते गरी बेचियो । मुस्लिम समुदायको शव गाड्ने स्थान (कब्रस्तान) र खेलमैदानको २ बिघा १५ कट्ठा २ धुर गुल्मी, जयखानीका दीपक सुनारले गैंडाकोटस्थित लुम्बिनी ग्यास उद्योगलाई १ करोड १२ लाखमा बेचेका हुन् । किर्ते गरेर जग्गा बेचेको पत्ता लागेपछि अहिले उक्त घटना अनुसन्धानका क्रममा छ । यसरी किनबेच भएको जग्गा पुन: सार्वजनिक गराउन रजिस्ट्रेसन रद्द गर्नुपर्छ । मालपोत कर्मचारीको मिलेमतोमा जग्गा पास गरिएको भन्दै स्थानीयले दोषीलाई कारबाही माग गरिरहेका छन् । प्रहरीले भूमाफियाको संलग्नता आशंका गर्दै अनुसन्धान गरिरहेको जनाएको छ । किर्तेमा संलग्न सुनार र सरावलका यादवप्रसाद भण्डारीलाई प्रहरीले नियन्त्रणमा लिएको छ । एसपी राजेन्द्रप्रसाद भट्टका अनुसार फरार अन्यको खोजी भइरहेको छ । सार्वजनिक जग्गा वर्षौं लगाएर आफ्नो नाममा गराएको देखिन्छ, उनले भने, अनुसन्धानमा केही समय लागे पनि दोषी उम्कन पाउने छैनन् । अख्तियार दुरुपयोग अनुसन्धान आयोगको बुटवलस्थित कार्यालयले मालपोत कर्मचारीको पनि संलग्नता आशंकामा सम्पूर्ण कागजात नियन्त्रणमा लिएर अनुसन्धान अगाडि बढाइरहेको छ । मालपोत कार्यालय प्रमुख शिवध्वज अधिकारीले कर्मचारीलाई झुक्याएर जग्गा पास गरिएको भन्दै बचाउ गरे । सरावल१ का वडाध्यक्ष भेषनारायण चौधरीले लालपुर्जाको प्रतिलिपि निकाली कित्ता नम्बर किर्ते गरेर वडाको सिफारिस लिइएको बताए । मालपोतमा सार्वजनिक जग्गाको तथ्यांक हुन्छ, उनले भने, त्यस्तो अवस्थामा कसरी जग्गा पास भयो, मै आश्चर्यमा परें । यो घटना सेलाउन नपाउँदै बर्दघाट नगरपालिका२, चिसापानीस्थित राष्ट्रिय आवास कम्पनीको जग्गा सस्तोमा बिक्री गर्न लागेको भन्दै स्थानीयले विरोध गरे । कागजपत्र बनाएर नीतिगत भ्रष्टाचार गर्न खोजिएको भन्दै कम्पनीको कार्यालयमा तालाबन्दी गरियो । १५ दिनपछि कम्पनी टेन्डर रद्द गर्न बाध्य भयो । कम्पनीका नाममा ८ बिघा १२ कट्ठा २ धुर जग्गा छ । कम्पनीले त्यसमध्ये ३ बिघा बिक्री गर्न लागेको थियो ।नालामै प्लटिङबाँकेको धम्बोझी चोकदेखि करिब एक किलोमिटर पश्चिम डेन्टल अस्पताल नजिक नेपालगन्ज गुलरिया सडकको पानी निकासका लागि एक वर्षअघिसम्म ठूलो नाला थियो । तर, अहिले पुरेर प्लटिङ गरिएको छ । उक्त जग्गा कसको हो, उपमहानगरलाई जानकारी छैन । नालाको अस्तित्व छैन । बासपार्क क्षेत्रमा पनि सरकारी जग्गा अतिक्रमण गरिएको छ । ठूल्ठूला महल खडा भएका छन् । तालतलैया, सार्वजनिक, पर्ती, मन्दिर र जंगललगायत सबैजसो क्षेत्रका जग्गा अतिक्रमणमा परेका हुन् । नेपालगन्ज उपमहानगरको नगरपरिषद्ले सार्वजनिक जग्गामा तारबार गर्ने निर्णय गरिसकेको छ । तर, लामो समय बित्दा पनि काम थालिएको छैन । उपमहानगरले भने सार्वजनिक जग्गाको अभिलेख राख्न सुरु गरेको छ । त्यसलगत्तै सार्वजनिक जग्गा संरक्षणका लागि तारबार गरिने उपमहानगर प्रमुख धवलशमशेर राणाको भनाइ छ । उनका अनुसार भूमाफियाहरू सरकारी जग्गा दर्ता गर्ने प्रयासमा छन् । त्यसैले कहाँ कति जग्गा छ, त्यो सार्वजनिक गर्न मिल्दैन, उनले भने, पहिले सरकारी जग्गाको पूर्ण अभिलेख लिन्छौं । त्यसपछि तारबार गरी सार्वजनिक गर्छौं । उनका अनुसार मालपोत र नापी कार्यालयका कर्मचारी पनि सरकारी जग्गाको पछि लागेका छन् । उपमहानगरका अनुसार नेपालगन्जमा १ सय ३२ बिघा सरकारी पर्ती जग्गा छ । त्यस्तै, ७० बिघा पोखरी, ६ कट्ठा मन्दिर र ३ सय ३८ बिघा जंगल क्षेत्रको जग्गा छ । सबैजसो सरकारी जग्गामा कहीं न कहीं अतिक्रमण भएको छ ।मिचाहालाई राजनीतिक संरक्षण६ वर्षअघि अर्घाखाँची सदरमुकामका सार्वजनिक जग्गा छुट्याउन सर्वदलीय छानबिन समिति बन्यो । तत्कालीन माओवादी जिल्ला नेता रामबहादुर रायमाझीको संयोजकत्वमा दल, प्रशासन, नापी, साबिक सन्धिखर्क गाविसका प्रतिनिधिले प्रतिवेदन तयार गरे । अतिक्रमण गरी बनाइएका घर भत्काउन र घडेरी खाली गर्न प्रशासनलाई सघाउने प्रतिबद्धता जनाए । उनीहरूको प्रतिबद्धता केही वर्ष चर्चामा रह्यो । सेलाएको पनि धेरै भयो । सन्धिखर्क मेनरोड र बैंक रोडमा जाने ठाडो बाटो, कुलो, चौपारी, शान्ति बगैंचा चोकमा जग्गा मिचेर ठडिएका घर भेटिए । चुत्राबेंसीमा बाँगी खोला, गुन्टे खोला, सार्वजनिक खोल्सो पुरेर घर बनाइएका छन् । एउटा घर आधा निजी र आधा सार्वजनिकमा बनेको प्रतिवेदन तयार भयो । अहिले सबै तैं चुप मै चुप छन् । कसैले कुरा उठाउँदैनन् । सार्वजनिक जग्गा संरक्षण गर्ने निकायको चासो छैन । भोट बैंक भएकाले अतिक्रमणबारे चुप छन्, बार एसोसिएसन सचिव अधिवक्ता जगन्नाथ भुसालले भने, जग्गा मिचेर घर बनाएका व्यक्ति संरक्षित छन् । नेताले ढाकछोप गरेका छन् । डोजर लगाएर भत्काउने प्रशासनको शक्ति छैन । छानबिन समिति भूमाफियाको जालोमा फस्यो, उनले भने, प्रतिवेदनसम्म बनायो, त्यसपछि चुप भए । प्रशासनले केही गरेन । राजनीतिक शक्तिकेन्द्रसँग पहुँच हुनेहरू नै अतिक्रमणमा संलग्न छन् । समितिले बुझाएको प्रतिवेदन पनि जिल्ला प्रशासन र सन्धिखर्क नगरपालिकाबाट गायब गरिएको छ । फाइल भेटिंदैन । छानबिन समितिमा रहेर अनुगमन गरेका साबिक सन्धिखर्क गाविस सचिव जीवनारायण आचार्य अहिले जिल्ला प्रशासनका सुब्बा छन् । उनले पनि प्रतिवेदन भेट्टाएनन् । धेरै जग्गा मिचेर घर बनाइएका छन्, उनले भने, कारबाही नै हुन सकेन । (नेपालगन्जबाट ठाकुरसिंह थारु, कपिलवस्तुबाट मनोज पौडेल, बुटवलबाट अमृता अनमोल, पश्चिम नवलपरासीबाट नवीन पौडेल र अर्घाखाँचीबाट वीरेन्द्र केसी)"
कमाइ सबै दानमै,"बागलुङ उमेरले ६२ वर्ष पुगिसके तर उनको जोसजाँगर तन्नेरीझैं छ । काम नगरी एकैछिन बस्दैनन् । बिहानबेलुका मजदुरी गर्छन्, दिउँसो जागिर । जीवनभर सरकारी जागिर खाए । उमेर हदले अवकाश पाएपछि पनि त्यहीं करारमा काम गरिरहेका छन् । मजदुरी गर्न पनि छाडेका छैनन् ।उनले यति धेरै दु:ख गरेको पैसा कमाएर परिवार पाल्न र छोराछोरी पढाउन भने होइन । जीवनभर कमाएको पैसा जोगाएर राखेका पनि छैनन् । जति कमाउँछन्, सबै अरूकै लागि खर्चिन्छन् । दान दिएरै उनको उमेर ढल्किएको छ । जैमिनी नगरपालिका७, जैदीका होमबहादुर कँडेल बिहान ५ बजेदेखि नै घाँसदाउरा, खनजोत र भारी खेप्ने काममा खटिन्छन् । त्यसबापत कसैले पैसा दिए हात थाप्छन्, नदिए माग्दैनन् । धेरैले उनलाई खाना खुवाउँछन् । कमाएको सबै शिक्षा, स्वास्थ्य र सामाजिक विकासमा खर्च गर्छन् ।पुख्र्यौली थलो काठेखोला३, धम्जा भए पनि सानैदेखि जैदीमा बसेका कँडेलको आफ्नो परिवार छैन । त्यसैले होला, गाउँका सबैलाई आफन्त ठान्छन् । संस्कृत मावि बेलबगरमा ४० वर्ष सहयोगी भएर काम गरेका उनले तलब कहिल्यै आफ्ना लागि खर्चेनन् । सबैजसो रकम आफ्नै स्कुल, छिमेकी स्कुल, क्लब र सामाजिक संस्थालाई दान दिए । आफू भने बिहानबेलुका जसको घरमा काम गरे, त्यहीं दिएको खाना खाए । गाउँलेले दिएको कपडा लगाएर हिँडे । गाउँलेले एकपटक लगाएका कपडा दिएपछि वर्षभरि किन्नु नपर्ने उनी बताउँछन् ।आफ्नै स्कुललाई उच्चमावि र स्नातक तह सञ्चालन गर्ने अभियानका लागि ५ लाख रुपैयाँ र अन्य कामसमेत गरी १२ लाख रुपैयाँ सहयोग गरे । छिस्ती, अर्जेवा, बिनामारे, जैदी र धुल्लुबास्कोटलगायत दर्जनौं विद्यालयमा उनले पटकपटक गरी करिब १५ लाख रुपैयाँ दान दिए । सानोतिनो दान दिएको हिसाबकिताब राखेका छैनन् । तलब पाएको दिन कसलाई सहयोग गरौं भन्ने लाग्छ, कसलाई बढी खाँचो छ भनेर खोजी गर्छु, उनले भने, आफ्ना लागि कपडा, दालचामल किन्नु पनि पर्दैन । पैसा जोगाएर के गर्ने ? दान गरे काम लाग्छ ।दुई दशकदेखि नगद खर्चेर आफ्ना लागि केही किन्नु नपरेको उनले बताए । भोको पेट बस्नुपरेको छैन, कसैको कुभलो चिताउनुपरेको छैन, उनले भने, जोगाएर केही गरुँला भन्ने नभएकाले स्कुलहरूलाई सहयोग गर्न पाउँदा आनन्द लाग्छ । उनले गाउँमा सरसफाइ अभियानमा पनि योगदान दिएको विद्यालयका पूर्वप्रधानाध्यापक तथा जैमिनी नगरपालिका प्रमुख इन्द्रराज पौडेलले बताए । काममा इमानदार, कसैको बिगार नगरेकाले उहाँलाई बालबालिकादेखि वृद्धसम्म सबैले चिन्छन्, सम्मान गर्छन्, पौडेलले भने, उहाँको व्यक्तित्व फरक प्रकारको छ । आफ्ना लागि केही चाहिँदैन भनेपछि मानिस मनको धनी हुने स्थानीय तमसम रानाले बताए । हामीलाई के गरी धेरै कमाइ होला भन्नेछ, उनले भने, उनी भएको दान गर्छन् तर पनि खानलाउन पुगेकै छ । कँडेलको सहयोगी मन देखेर धेरै संस्थाले सम्मान पनि गरेका छन् । सम्मान गर्न बोलाएका ठाउँमा उनी सबैले आफ्नो कर्तव्य सम्झेर काम गर्ने र कमाइको केही पैसा दान गर्ने वा शिक्षालाई सहयोग गर्दा देशलाई जापान र युरोप बनाउन सकिने बताउँछन् ।"
राष्ट्र बैंकको नीतिले भूकम्पपीडित मर्कामा,"पुनर्कर्जा नवीकरण नभएपछि बैंक तथा वित्तीय संस्थाले पीडितबाट प्रचिलत ब्याजदर उठाउन थालेका छन् । केही पीडितहरूले बढेको ब्याजदर तिर्न नसक्ने भन्दै बढेको किस्ता तिरेका छैनन् ।समयमा किस्ता भुक्तानी नभएपछि बैंकहरूले केही ऋण असुली गर्न लिलामी प्रक्रिया पनि थालेको उजुरी अर्थ मन्त्रालय र राष्ट्र बैंकमा परेको छ । यही उजुरीका आधारमा राष्ट्र बैंकले केही समय उक्त ऋण लिलामी नगर्न बैंक तथा वित्तीय संस्थालाई निर्देशन जारी गरेको छ । एकातिर बैंकहरूलाई प्रचलित ब्याजदरमा ऋण उठाउन छुट दिने वा पुनर्कर्जा नवीकरण नगरिदिने अर्कातिर ऋण नर्तिने पीडितको धितो लिलामी नगर भन्ने राष्ट्र बैंकको ढुलमुले नीतिले आफूहरूलाई मर्का परेको पीडितहरूको गुनासो छ । बैंकहरूले १३ देखि १५१६ प्रतिशतसम्म ऋण ब्याजदर उठाउन पत्राचार गरिरहेका छन्, पकनाजोल १६ काठमाडौंका महेशबहादुर राना मगरले गुनासो पोखे, भूकम्पले ध्वस्त भएको घरको निर्माण अझै सकिएको छैन, यस्तो अवस्थामा त्यत्रो ब्याज तिर्न कसरी सक्नु । सहुलियत ब्याजदरको सम्बन्धमा सरकारले ढुलमुले नीति लिएकाले आफूहरूलाई अन्याय परेको भन्दै भूकम्पपीडितहरू विरोधमा उत्रन थालेका छन् । भूकम्पपीडित दुई प्रतिशत ऋण उपभोक्ता पीडित समन्वय समिति मार्फत उनीहरूले विरोधका कार्यक्रमहरू सार्वजनिक गरेका छन् । शनिबार ललितपुरमा भएको समितिको बैठकले विभिन्न किसिमका विरोधका कार्यक्रम तय गरेको पीडित प्रज्ञारत्न बज्राचार्यले बताए । भेलाले मंगलबार राष्ट्र बैंकमा ज्ञापनपत्र बुझाउने र पत्रमा २ प्रतिशत ब्याज सम्बन्धमा तिर्नुपर्ने कुनै पनि ब्याज तथा किस्ता भुक्तानी नगर्ने र सरकार तथा राष्ट्र बैंकलाई दबाब दिने निर्णयहरू रहनेछन् । हाम्रो विषयमा सरकारले ठोस निर्णय नगरेसम्म कुनै पनि पीडितले बैंकको सावा ब्याज तिर्ने छैनन्, उनले थपे । भूकम्पपीडितहरूका लागि सरकार जवाफदेही तथा जिम्मेवार नभएको भन्दै विरोधमा उत्रनु परेको पक्नाजोल १६ काठमाडौंका मनोज श्रेष्ठले बताए । २ प्रतिशत ब्याज तिर्ने क्षमता नभएका पीडितसँग १६ प्रतिशत तिर भन्नु न्यायसंगत नभएकाले अर्को व्यवस्था नभएसम्मका लागि सहुलियतपूर्ण ऋणको साँवा तथा ब्याज नतिरिने उनले बताए । हामीले ऋणको साँवा तथा ब्याज नतिर्दा बैंकलाई पर्न जाने नोक्सानीको जिम्मा सरकार तथा राष्ट्र बैंकको हुनेछ, उनले भने, राष्ट्र बैंकले हामीलाई झुक्यायो, यसको जिम्मेवार ऊ आफैं हुनुपर्छ । यससम्बन्धमा सरोकारवाला निकायहरूसँग छलफल एवं समन्वयनको काम भइरहेको छ, यसकारण अर्को व्यवस्था नभएसम्मका लागि धितो लिलामीको प्रक्रिया अघि नबढाउन र बढाइसकेको भए सो कार्यसमेत स्थगित गर्न निर्देशन छ, राष्ट्र बैंकको निर्देशनमा उल्लेख छ । अर्थ मन्त्रालय र पुनर्निर्माण प्रधिकरणसँगको समन्वयमा राष्ट्र बैंकले उक्त निर्देशन दिएको हो । राष्ट्र बैंक ऐनमा भएको व्यवस्थाअनुसार हाल एक वर्षका लागि पुनर्कर्जा सुविधा दिन सकिन्छ । यसरी दिइएको पुनर्कर्जा थप एक वर्षलाई नवीकरण गर्ने व्यवस्था पनि ऐनको उपदफा ३ मा छ । यही व्यवस्थाअनुसार बैंक तथा वित्तीय संस्थाले भूकम्पपीडितलाई प्रवाह गरेको सहुलियत ब्याजदरको कर्जामा २ वर्षभन्दा बढी पुनर्कर्जा सुविधा पाउँदैनन् । यसकारण आफूले पुनर्कर्जा सुविधा नपाउने भएपछि ऋण प्रवाह भएको दुई वर्ष पुगिसकेका ऋणीलाई प्रचलित ब्याजदर तिर्न भनिरहेका छन् । ऐनको व्यवस्थाले गर्दा पीडितलाई परेको समस्या कसरी समाधान गर्न सकिन्छ भनेर सरोकारवालासँग छलफल एवं समन्वय भइरहेकाले तत्कालका लागि उक्त ऋणको धितो लिलाम नगर्न बैंक तथा वित्तीय संस्थालाई निर्देशन दिएको राष्ट्र बैंकका प्रवक्ता नारायणप्रसाद पौडेलले बताए । ऐन संशोधन नभएको अवस्थामा पनि कसरी सुविधा दिन सकिन्छ भनेर छलफल भइरहेको छ, उनले भने, एकदुई वटा विकल्पहरूमा छलफल भएको छ, अन्तिम टुंगो लागिसकेको छैन । बढेको ब्याज तिर्न नसकेकै कारण पीडितले धितो गुमाउन नपरोस् भन्ने उद्देश्यले उक्त निर्देशन आएको हो । सहुलियतपूर्ण ऋण सम्बन्धमा सरकार जिम्मेवार नहुँदा एकातिर पीडितले महँगो ब्याज तिर्नु परेरहेको छ भने अर्कातिर बैंक तथा वित्तीय संस्थाको कर्जा जोखिम बढेको छ । पछिल्लो निर्देशन अनुसार ऋण भुक्तानी नभए पनि बैंकहरूले त्यस्ता ऋणको धितो लिलामी गर्न पाउने छैनन । यस्तो निर्देशनले बैंकहरूलाई पनि समस्या भएको बैंकरहरूको गुनासो छ ।यस्तो अन्योलको अवस्थाबाट छुटकरा पाउने सरकार, अर्थमन्त्रालय, राष्ट्रिय पुनर्निर्माण प्राधिकरण र राष्ट्र बैंकबाट कुनै पहल भएको छैन । कान्तिपुरसँगको कुराकानीमा ऐन संशोधन नभएको अवस्थामा पनि पीडितलाई कसरी सुविधा दिन सकिन्छ भनेर सम्भावित विकल्पहरूमा सरोकारवालाहरूबीच छलफल भइरहेको अर्थ मन्त्रालय र राष्ट्र बैंकले जनाएका छन् । तर, यो विषयमा औपचारिक रूपमा कुनै कुरा नभएको राष्ट्र बैंक स्रोतले जनाएको छ । अन्य विकल्पबारे छलफल नै भएको छैन, स्रोतले भन्यो, राष्ट्र बैंक ऐन संशोधन सम्बन्धमा पनि केही प्रक्रिया अघि बढेको छैन । यही एउटा विषयका लागि राष्ट्र बैंक ऐन संशोधन हुने सम्भावना कम भएको स्रोतले जनाएको छ । स्रोतले भन्यो, त्यसका लागि सरकार तात्नुपर्छ, आजको मितिसम्म केही भएकै छैन । भूकम्पबाट क्षति पुगेका घरहरूको निर्माणका लागि तीन वर्षअघि राष्ट्र बैंकले २ प्रतिशत ब्याजदरमा सहुलियत दरको आवास कर्जा सुविधा कार्यक्रम ल्याएको थियो । सोही कार्यक्रमअनुसार बैंकहरूले पीडितलाई २ प्रतिशत ब्याजदरमा ऋण प्रवाह गरिरहेका छन् । गत असारसम्म १ हजार ११ जना पीडितले विभिन्न बैंकहरूबाट १ अर्ब ७० करोड रुपैयाँ बराबर यस्ता कर्जा लगिसकेका छन् । यसरी कर्जा लिएका पीडितहरूलाई दुई वर्षपछि बैंकले बजारमा प्रचलित ब्याजदर तिर्न भनिरहेका छन् । यही कारण पीडितहरू मर्कामा परेका हुन् ।"
विद्युत् कटौती हुने,"काठमाडौं (कास) विद्युत् प्राधिकरणले कोहलपुरदेखि दुहबीेसम्म औद्योगिक फिडरहरूमार्फत आपूर्ति हुने ग्राहकहरूमा चार दिन साँझको २ घण्टा बिजुली कटौती हुने जनाएको छ । प्राधिकरणद्वारा शनिबार जारी सूचनामा उक्त क्षेत्रमा विशेषगरी १३२ केभी, ६६ केभी र ३३ केभीका सबस्टेसनहरूबाट विद्युत् आपूर्ति हुने ग्राहकहरूमा सोमबारदेखि बिहीबारसम्म राति ९ देखि ११ बजेसम्म बिजुली कटौती हुने उल्लेख छ ।१३२ केभी क्षमतामा सञ्चालन भइरहेको ढल्केबरमुजफ्फरपुर अन्तरदेशीय प्रसारण लाइनलाई २२० केभीमा स्तरोन्नति गर्नका लागि सबस्टेसनहरूमा संरचना मिलाउने क्रममा उक्त प्रसारण लाइनबाट विद्युत् आपूर्ति बन्द हुने भएकाले उक्त क्षेत्रमा चार दिन दुई घण्टाका दरले बिजुली कटौती गर्नुपरेको प्राधिकरणले जनाएको छ । ढल्केबरमुजफ्फरपुर ४ सय केभी क्षमताको प्रसारण लाइन हो । प्राधिकरणले यसलाई थप स्तरोन्नति गरी ४ सय केभी क्षमतामा नै सञ्चालन गर्ने तयारीसमेत गरिरहेको छ ।"
डीडीसीको आलोचना,"चितवन (कास) दूध उत्पादनमा संलग्न किसान र सरकारबीच समन्वय गर्न स्थापना भएको दुग्ध विकास संस्थान (डीडीसी) किसानमैत्री नभएको शुक्रबार भरतपुमा आयोजित कार्यक्रमका वक्ताहरूले आरोप लगाएका छन् । डीडीसीले दुग्ध उत्पादक सहकारीलाई दिने टीएस कमिसन कटौती गरेपछि चितवनका किसानहरू विरोधमा उत्रिएका छन् । किसानले दूधको मूल्यका सम्बन्धमा सातआठ वर्षयता कुनै आन्दोलन नगरेको दुग्ध उत्पादक सहकारी संस्था राप्ती नगरपालिका समन्वय समितिका अध्यक्ष डिल्लीप्रसाद थपलियाले बताए । अब बलियो सरकार आयो राम्रै होला भन्ने आशा जागेको थियो । तर, कर र महँगी बढदा किसानले उत्पादन गर्ने दूधको मूल्य घट्नु साह्रै दुखद अवस्था हो, दुग्ध उत्पादक सहकारी संस्था रत्ननगर नगरपालिका समन्वय समितिका संयोजक शिवकान्त शर्माले भने । डीडीसीले असार १६ गतेदेखि टीएस कमिसन रकम कटौती गरेको छ । घाँसमा आधारित पशुपालनलाई जोड दिने सरकारी नीति छ । डीडीसीले अहिले दानामा अनुदान दिने कुरा गर्दै छ । यो ठीक होइन, केन्द्रीय दुग्ध उत्पादक सहकारीका सञ्चालक भागिरथ तिमिल्सिनाले भने । दाना नै प्रयोग नगर्ने सहकारीहरू बढ्न थालेको हुँदा डीडीसीले कसको हितका लागि यो नयाँ नियम ल्याउन थालेको हो भनेर उनले प्रश्न गरे ।किसानले प्रयोग गर्नेभन्दा डीडीसीले बेच्ने दानाको मूल्य धेरै हुने गरेको केन्द्रीय दुग्ध उत्पादक सहकारीका उपाध्यक्ष रामेश्वर पोखरेलले बताए । किसानलाई सुविधा दिनभन्दा व्यपार गर्नेतर्फ डीडीसी लागेको उनले बताए । केन्द्रीय अध्यक्ष नारायण देवकोटाले संघले आन्दोलन घोषणा गर्ने र सबैले साथ दिनुपर्ने बताए ।"
"मोटरबाटो कुर्दै, स्याउका बिरुवा थप्दै","पहिला मोटरबाटो नपुग्दा मुक्तिनाथ आउने तीर्थयात्री स्याउका ग्राहक बन्थे, बजारमा लगेर बिक्री गर्न नपाउँदा किसान निराश थिए, उनले भने, अहिले त्यस्तो समस्या छैन, पोखरा, म्याग्दीबाट स्याउ फल्न सुरु गरेदेखि नै बोट ठेक्कामा लिन व्यापारीहरू तँछाडमछाड गर्छन् । एकजना किसानले स्याउ बिक्री गरेर बढीमा वार्षिक सवा करोड सम्म बुझ्ने गरेका छन् । ३० देखि ४० लाख रुपैयाँको स्याउ बिक्री गर्ने किसान धेरै छन् । गत वर्ष ५० करोडको स्याउ बिक्री भएको थियो । जिल्लाभरि लगाइएको ३५ प्रतिशत बोटबाट मात्र उत्पादन हुने गरेको छ । अन्य बोट नयाँ छन् । ५७ वर्ष भयो खेती गर्ने नयाँ किसान थपिँदै गएका छन्, उनले भने, बिरुवाको माग धेरै छ, धान्न सकिएको छैन । प्रत्येक वर्ष ३० देखि ३५ हजार बिरुवा उत्पादन हुन्छ । बागबानी केन्द्रमा उत्पादन हुने बिरुवा जिल्लामा समेत पठाउने गरिन्छ । पहिला किलोको ५१० मा बिक्री हुन्थ्यो । अहिले ८०९० रुपैयाँ पुगेको अधिकारीले बताए । त्यसो त सरकारले ०६८६९ सालको बजेटमा स्याउ फल्ने पकेट जिल्लाको रूपमा हुम्ला, जुम्ला, कालिकोट, मुगु, डोल्पा, मनाङ र मुस्ताङलाई राखेको थियो । त्यस्तै पछि ०७१०७२ बाट रुकुमलाई समावेश गरियो । कृषि विभागका वरिष्ठ फलफूल विकास अधिकृत दीपक भट्टराईका अनुसार स्याउ खेतीको क्षेत्रफल बढ्दै गएको छ । ०७३७४ को तथ्यांक अनुसार मनाङमा २ सय ५ हेक्टर, मुस्ताङ १ हजार १ सय १५ हेक्टर, डोल्पा ९ सय ५० हेक्टर, जुम्लामा ३ हजार २५ हेक्टर, मुगुमा १ हजार ९०, कालिकोटमा १ हजार ५ सय , हुम्लामा ४ सय ९० हेक्टर र रुकुममा ४ सय ६५ हेक्टर क्षेत्रफलमा स्याउ हुन्छ । ३३ वटा जिल्लामा स्याउ उत्पादन हुन्छ । भट्टराईका अनुसार ०७२७३ मा मुलुकभर ११ हजार ४ सय ८७ हेक्टर क्षेत्रफलमा स्याउ लगाइएको थियो । ०७३७४ मा उक्त क्षेत्र बढेर १२ हजार १५ हेक्टर पुग्यो । ०७४७५ को तथ्यांक भने आइनसके पनि क्षेत्रफल बढेको भट्टराईले बताए । स्याउबाट राम्रो आम्दानी हुने भएकाले यो खेतीमा किसान आकर्षित भएका हुन् । सबभन्दा बढी स्याउ जुम्लामा हुन्छ । उक्त जिल्लामा प्रधानमन्त्री कृषि आधुनिकीकरण परियोजनाअन्तर्गत सुपर जोन कार्यक्रम सुरु भएको छ । ०७३ मंसिर ९ देखि यो कार्यक्रम लागू भएको बरिष्ठ कृषि अधिकृत टीकाराम शर्माले बताए । उनका अनुसार यो कार्यालयले किसानलाई स्याउको बिरुवा उत्पादन गर्नेदेखि लिएर बगैंचा विस्तार, पुरानो बगैंचाको काँटछाँट र स्याउको बजारीकरण गर्न सघाउंछ । सिँचाइमा सहयोग गर्ने र स्याउ लगाउनेबारे तालिम पनि दिन्छौं, उनले भने, यो कार्यक्रमले किसानलाई राम्रो सहयोग पुगिरहेको छ । उनका अनुसार पहिला किसानले पाखो बारीमा स्याउ लगाउँथे । अहिले पनि पाखोमै धेरै स्याउ छ । जसले गर्दा सिँचाइमा समस्या छ । यो खेतीमा किसानको आकर्षण बढ्दो छ, उनले भने, पहिला पाखो बारीमा स्याउ लगाउने किसानले अहिले खेतमा समेत लगाउन सुरु गरेका छन् । उनका अनुसार धान फल्ने खेतमा स्याउ लगाउने किसान बिस्तारै बढ्दै छन् । शर्माका अनुसार जुम्लामा गत बर्ष १७ करोडको स्याउ बिक्री भयो । ४ हजारभन्दा बढी किसान छन् । पहिला राम्रो स्याउ फल्ने ठाउँमा अहिले उत्पादनमा कमी हुँदै आएको कृषि विज्ञहरू बताउँछन् । नयाँ ठाउँमा खेती गर्ने क्रम तीव्र छ । मनाङ र मुस्ताङमा पहिला राम्रो स्याउ फल्ने ठाउँमा अहिले घट्दै गएको कुरा आएको छ, कृषि विभागका वरिष्ठ फलफूल विकास अधिकृत रामजी देवकोटाले भने, के कारणले ती ठाउँमा स्याउ कम फल्न थाल्यो भनेर कसैले पनि राम्रो अध्ययन तथा अनुसन्धान गरेको छैन तर समस्या पहिल्याउन आवश्यक छ । उनका अनुसार २३ वर्षयता ती जिल्लाका स्याउ उत्पादनको पकेट क्षेत्रका रूपमा रहेका ठाउँमा उत्पादनमा कमी आएको हो । केहीले भने जलवायु परिवर्तनको असर हुन सक्ने औंल्याएका छन् । पहिला हिउँ पर्ने ठाउँमा अहिले पर्न छाडेको छ । कहिले लगाउने ? पुसमाघमा स्याउका बिरुवा रोपिन्छ । लगाएको ५ वर्षपछि मात्र उत्पादन लिन सुरु हुन्छ । कृषि विज्ञहरूका अनुसार पश्चिमी उच्च पहाडी जिल्लामा स्याउ राम्रो उत्पादन हुने गरेको छ । स्याउको व्यावसायिक खेतीका लागि १ हजारदेखि १ हजार ५ सय घण्टा ७ डिग्री सेल्सियसभन्दा कम तापक्रम आवश्यकता पर्छ । स्याउ फल्ने समयमा कम तापक्रम, वर्षा, हिमपात र मौसम बदली भइरहेमा परागसेचन प्रक्रियालाई बाधा पुगी उत्पादन घट्छ । नेपालमा रेड डेलिसियस, रोयल डेलिसियस, गोल्डेन डेलिसियस, रिचा रेड, फुजीलगायत जातको स्याउ हुन्छ । स्याउ असोजमा टिप्ने गरिन्छ । समस्या धेरै स्याउ उत्पादन हुने जिल्ला सदरमुकाममा यातायात पुगे पनि गाउँमा अझै पुग्न सकेको छैन । जसले गर्दा किसानले उत्पादन गरेको स्याउ बिक्री हुन सकेको छैन । कृषि विभागका वरिष्ठ फलफूल विकास अधिकृत रामजी देवकोटाका अनुसार डोल्पामा राम्रो स्याउ फल्छ । तर, यातायातको सुविधा नहुँदा त्यहाँको स्याउले बजार पाउन सकेको छैन । त्यहाँ यातायात पुगेपछि समस्या नहुने उनले बताए । किसानलाई तालिमको ब्यवस्था गनु पर्यो, सहुलियत ऋण उपलब्ध गराउनु पर्यो, वरिष्ठ फलफूल विकास अधिकृत दीपक भट्टराईले, बजार विस्तार गर्नुपर्यो, व्यवस्थापनमा किसानले ध्यान दिनुपर्यो ।"
सेलार स्टोर ले किसानलाई सजिलो,"उर्थु (जुम्ला) स्याउ भण्डारणका लागि गाउँमा सेलार स्टोर स्थापनापछि किसानलाई सजिलो भएको छ ।स्याउ उत्पादनको पकेट क्षेत्र मानिने पातारासी गाउँपालिका ६ उर्थुमा सेलार स्टोर स्थापनापछि गाउँमा आर्थिक उन्नति भित्रिने आशा पलाएको छ । यसअघि भण्डारणको व्यवस्था नहुँदा किसानलाई खाल्डोमा गहुँ, जौको भूससँगै स्याउ राख्नुपर्ने बाध्यता थियो । त्यसो गर्दा पनि स्याउ कुहिने र लामो समयसम्म भण्डारण गर्न नसकिने समस्या थियो । उर्थुमा १५ टन क्षमताको सेलार स्टोर निर्माण गरिएको छ । सिजनका बेला प्रतिकिलो ४० देखि ४५ रुपैयाँमा बिक्री हुने स्याउ सेलार स्टोर स्थापनापछि फागुनचैतमा प्रतिकिलो १ सय २० रुपैयाँसम्ममा बिक्री हुने गरेको छ । किसानले मंसिरपुसबाट स्याउ भण्डारण गर्ने गरेका छन् । सेलार स्टोर मा ६ महिनासम्म स्याउ भण्डारण गर्न सकिन्छ । तर, बजारमा माग अत्यधिक हुने भएकाले तीन महिनासम्म स्याउ भण्डारण गर्ने गरिएको किसानको भनाइ छ । स्थानीय कृषक चैती विष्टले सेलार स्टोर स्थापनापछि ढुक्कले लामो समयसम्म स्याउ राख्न सकिने बताइन् । पहिले भण्डारण गर्ने ठाउँ नहुँदा सिजनको बेला सस्तोमा स्याउ बेच्न बाध्य थियौं, उनले भनिन्, अहिले अरू बेला स्याउ बेच्दा आम्दानी तीन गुणाले बढेको छ । उनका अनुसार स्याउ उत्पादनकै रकमले आफूहरू खलंगालगायतका व्यापारिक केन्द्रमा घरजग्गा किन्न र गुणस्तरीय जीवनस्तर अँगाल्न सफल भएको बताइन् । यसअघि स्याउ भण्डारण गर्ने ठाउँ नहुँदा काठको भकारीमा स्याउ राख्ने गरेको उर्थुकै बिजुला विष्टले बताइन् । भकारीमा राखेको स्याउ चाउरिने र मुसाले खाने समस्या हुन्थ्यो, उनले भनिन्, सेलार स्टोरमा राख्न थालेपछि चैतवैशाखसम्म पनि स्याउ जस्ताकै तस्तै हुन्छ । उच्च मूल्य कृषि वस्तु विकास आयोजनाले दुईतले सेलार स्टोर निर्माण गरिदिएको हो । आयोजनाको १९ लाख ९५ हजार र कालिका कृषि बहुउद्देश्यीय सहकारीको ३ लाख ८० हजार लगानीमा स्टोर स्थापना गरिएको हो । सेलार स्टोरबाट उर्थुका ७२ घरधुरी स्याउ उत्पादक किसान लाभान्वित भएको सहकारीका अध्यक्ष परेउ विष्टले बताए । स्याउ कुहिनबाट जोगियो, उनले भने, बेमौसममा पनि किसानले राम्रो मूल्य पाएर आर्थिक उन्नति गरेका छन् । स्याउकै कमाइबाट अधिकांश किसानले जुम्ला सदरमुकाममा घरजग्गा जोडेको उनले जनाए । उच्च मूल्य कृषि वस्तु विकास आयोजनाले तलिउमको उम्गाड, भण्डारीवाडा, कात्र्तिकस्वामीको बारकोटवाडामा पनि सेलार स्टोर निर्माण गरेको छ । शून्य शक्ति मा आधारित स्थानीय प्रविधि भएकाले सेलार स्टोरमा राखेको स्याउ ६ महिनासम्म जस्ताको तस्तै रहने आयोजना प्रमुख राजेन्द्रप्रसाद भारीले बताए । सेलार स्टोरकै कारण बेमौसमा पनि जुम्लामा अर्गानिक स्याउ पाइने गरेको छ, आयोजना प्रमुख भारीले भने, सेलार स्टोरमा लामो समयसम्म स्याउ राख्दा पनि गुणस्तरीयता कायम हुन्छ । आयोजनाले कालिकोट र जुम्लामा ६९ समूह र सहकारीलाई स्याउ उत्पादन र बजारीकरणमा सहयोग गरिरहेको छ । किसानलाई स्याउ टिप्ने औजार, बोक्ने डोको र क्यारेट दिइएको छ ।"
एउटै वडामा ५ सय टनेलमा गोलभेंडा,"यहाँ उत्पादित गोलभेंडा काठमाडांै, हेटौंडा, भरतपुरलगायतका सहरमा निर्यात हुने गरेको छ । कर्माचार्यले निजी रूपमा १७ वटा प्लास्टिक टनेलमा गोलभेंडा खेती गरेका छन् । सामूहिक रूपमा पनि गोलभेंडा खेती गरेका छन् । उनको टनेलमा करिब ५ हजार गोलभेंडाका बोट छन् । एउटा गोलभेंडाको बोटमा ७ देखि १० किलो गोलभेंडा उत्पादन हुने उनले बताए । थोपा सिँचाइ र मल्चिङ विधिअनुसार वज्रवाराही कृषकहरूले गोलभेंडा खेती गरेका छन् । सामूहिक र व्यक्तिगत रूपमा वज्रवाराहीका युवाहरूले ५ सयवटाभन्दा बढी प्लास्टिक टनेल बनाएर तरकारी खेती गरिरहेका छन्, कृषि विकास कार्यालय थाहा नपाका संयोजक सञ्जय तिवारीले भने, टनेल बनाएर तरकारी खेती गर्ने जाँगरिला युवाहरू वज्रवाराहीमा छन् । युवा कृषक कर्माचार्यले गोलभेंडा खेतीका लागि टनेल बनाउन करिब १३ लाख रुपैयाँ लगानी गरेका छन् । गोलभेंडाको भाउ राम्रो भयो भने ३० लाख रुपैयाँसम्म आम्दानी हुने उनको अनुमान छ । कर्माचार्यले निजी र सामूहिक रूपमा टनेल बनाएर गोलभेंडा खेती गरेका छन् । उनले विगत चार वर्षदेखि टनेल बनाएर गोलभेंडा खेती गर्न थालेका हुन् । गत वर्ष कर्माचार्यले गोलभेंडा खेतीबाट ७ लाख रुपैयाँ खुद आम्दानी गर्न सफल भएका थिए । अहिले उनले पनि २० टनेल निजी र साझेदारीमा १० गरी ३० वटा प्लास्टिकको टनेलमा गोलभेंडा उत्पादन गरिरहेका छन् । कर्माचार्य आफैंले गोलभेंडा र भेंडे खुर्सानीका बेर्ना उत्पादन गरेका थिए । पैसा कमाउन मलेसिया गएर एक वर्ष बसेर फर्केका कर्माचार्य टनेलमा गोलभेंडा उत्पादन गर्ने अगुवा कृषकका रूपमा पहिचान बनाउन सफल भएका छन् । ५ वर्ष टिक्ने बाँसको टनेलमा उत्पादित गोलभेंडा अर्गानिक हुने भएकाले व्यापारी र उपभोक्ताले खोजीखोजी खरिद गरेर लैजाने गरेका छन् । वज्रवाराहीका युवा सविन श्रेष्ठसँग उनले साझेदारीमा टनेल बनाएर गोलभेंडा खेती गरेका छन् । काठमाडौंको नर्सरीबाट सरिता र सम्झना जातका गोलभेंडाका बेर्ना ल्याएर खेती गरेको हुँ, श्रेष्ठले भने, पोहोर पनि गोलभेंडाको बेर्ना काठमाडौबाट ल्याएको राम्रै उत्पादन भयो । रासायनिक मल र विषादीरहित अर्गानिक गोलभेंडा उत्पादन भएको छ । गोलभेंडा खेतीका लागि उनले २ जना कामदारलाई पनि मासिक तलब दिने गरी राखेका छन् । ३५ वर्षीय श्रेष्ठले केही वर्ष काठमाडौं बसेर विभिन्न किसिमका व्यापार गरे । राम्रोसँग सफल हुन नसकेपछि गाउँमा फर्केर पोहोरदेखि तरकारी खेती गर्न थालेका हुन् ।श्रेष्ठ र कर्माचार्यले उत्पादन गरेको गोलभेंडा काठमाडौं मात्र होइन, हेटौंडा र वीरगन्ज पनि पुग्ने गरेको छ । विशेषगरी थाहा नपा अर्थात् साविकको वज्रवाराही गाविसका युवाहरू प्लास्टिकको टनेल बनाएर गोलभेंडा र भेंडे खुर्सानी खेतीतर्फ आकर्षित छन् । मुख्य गरी वज्रवाराहीका युवाहरू प्लास्टिकको टनेल तरकारी खेतीतर्फ आकर्षित भएका छन्, कृषि विकास कार्यालय थाहा नपाका संयोजक तिवारीले भने, वज्रवाराहीमामा ५ सयभन्दा बढी प्लास्टिकको टनेल बनेका छन् । वज्रवाराही प्लास्टिकको टनेलले सेताम्मे देखिन्छ । कृषि विकास कार्यालयले प्लास्टिकका लागि मात्र १४ लाख २८ हजार रुपैयाँ तरकारी उत्पादक कृषकहरूलाई अनुदान उपलब्ध गराएको छ । थाहा नपा मातहतमा रहेका कृषि कार्यालयका प्राविधिकहरूले कृषकहरूलाई प्राविधक सहयोग उपलब्ध गराउँदै आएका छन् । यसैबीच भारतले नेपालमा उत्पादित गोलभेंडा निकासी खुला गरेपछि मकवानपुरका कृषक खुसी छन् । साउन २० देखि निकासी खुला भएको हो । भारत निर्यात नहुँदा कृषकले प्रतिकिलो १५ रुपैयाँमा गोलभेंडा बिक्री गरेका थिए । अहिले गाउँमै कृषकले ३५ रुपैयाँ प्रतिकिलोमा बिक्री गरिरहेका छन् । थाहा नपा ६ वज्रवाराहीका कृषक सविन श्रेष्ठले भने, गोलभेंडा भारत जान पाएपछि भाउ राम्रै छ ।"
युरिया मल रित्तिँदै,"पर्सा कृषि सामग्री कम्पनी क्षेत्रीय कार्यालय वीरगन्जमा युरिया मलको मौज्दात सकिन लागेको छ । २ र ३ नम्बर प्रदेशका जिल्लाहरूमा रासायनिक मलको वितरण गर्दै आएको कार्यालयका अनुसार धानबालीको सिजन भएकाले माग उच्च छ । विशेषगरी तराईका जिल्लाहरूमा अहिले धानबालीमा यो मल छरिँदै छ । यो क्रम आउँदो भदौ महिनासम्म पनि जारी रहन्छ । तर मल आपूर्तिकर्ता कम्पनी क्षेत्रीय कार्यालय वीरगन्जसँग यत्तिको अवधिलाई धान्ने मलको मौज्दात छैन । हाल कम्पनीको वीरगन्जका विभिन्न गोदाममा गरी करिब ८ सय टन मात्र युरिया मलको मौज्दात रहेको छ । क्षेत्रीय कार्यालय प्रमुख अजयकुमार श्रीवास्तव पनि यति मलले मुस्किलले एक साता माग धान्ने स्विकार्छन् । हाल साताको २ पटक कार्यालयबाट मल वितरण भइरहेकामा यत्तिको मौज्दातले अब एक साता मात्रै माग धान्ने अवस्था रहेको उनले बताए । यस्तै अवस्था रहे मलको हाहाकार पनि हुन सक्छ, उनले भने, साल्ट ट्ेरडिङ कर्पोरेसनसँग मल छ भने उसले किसानको माग धान्नुपर्छ अहिले । असार लागेयता आइतबारसम्म कार्यालयले ४ हजार ४ सय ३५ दशमलव ५ टन युरिया मल माग भएका जिल्लाहरूमा परिचालन गरिसकेको उनले बताए । हाल रौतहट, सर्लाही, महोत्तरी, धनुषा आदि जिल्लामा युरियाको माग बढिरहेको छ । कार्यालयसँग हाल १ हजार ९ सय २८ टन डीएपी मल मौज्दात रहे पनि यो मलको माग अहिले नरहेको उनले बताए । यसबाहेक एक रेल्वे र्याक युरिया मल एकदुई दिनभित्रै सिर्सिया सुक्खा बन्दरगाहमा आइपुग्न लागेको उनले बताए । गौर नजिकको भारतीय रेल्वे स्टेसन घोडासनमा कम्पनीको डीएपी मल बोकेको एउटा रेल्वे र्याक ४ दिनदेखि आएर बसेको उनले बताए । कम्पनीको युरिया मल आउने क्रममा रहे पनि त्यसमा भइरहेको ढिलाइले समस्या भएको श्रीवास्तव बताउँछन् । कम्पनी वीरगन्ज क्षेत्रीय कार्यालयले पाउने १० हजार टन युरिया मल भारतको विशाखापट्टनम् बन्दरगाहमा आएर थन्किएको उनले बताए । भारतकै इन्डियन पोटास लिमिटेडले ग्लोबल टेन्डरबाट नेपालसम्म ल्याउन लागेको मल वीरगन्ज ल्याउन रेल्वे र्याक नपाएर ढिलाइ भइरहेको उनले बताए । यदि समयमै र्याक पाएर उक्त मल वीरगन्ज आए युरिया मलको अभाव नहुने उनले बताए । यता साल्ट ट्ेरडिङ कर्पोरेसन लिमिटेड अञ्चल कार्यालय वीरगन्जमा पनि युरिया मलको मौज्दात करिब १ महिनाअघि नै सकिएको कार्यालय स्रोतले बताएको छ । कर्पोरेसनको थप युरिया मल आउने तालिका तत्कालका लागि नरहेकाले कृषि सामग्री कम्पनीले नै तत्काललाई मलको आपूर्ति गर्नुपर्ने अवस्था रहेको पनि स्रोतले बतायो ।"
रियल स्टेट कर्जा २० प्रतिशत बढयो,"लगानीका अन्य उपयुक्त विकल्प नभएकाले प्रतिकूल अवस्थामा पनि बैंक तथा वित्तीय संस्थाले रियल स्टेट क्षेत्रमा लगानी विस्तार गरिरहेका छन् । आवासीय प्रयोजनका लागि घर किन्न वा आवास निर्माणका लागि घडेरी (जग्गा) खरिदका लागि प्रवाह हुने १ करोड ५० लाख रुपैयाँसम्मको ऋणलाई रियल स्टेटमा गणना गर्न नपर्ने सुविधा राष्ट्र बैंकले बैंक तथा वित्तीय संस्थालाई दिएको छ । यसका आधारमा गत वर्षको ११ महिनामा रियल स्टेट क्षेत्रमा प्रवाह भएको कर्जा डेढ करोड रुपैयाँभन्दा माथिको हो । एक वर्षअघि (०७४ साल साउन २६) सरकारले वर्षमा एक पटक मात्र जग्गाको कित्ताकाट गर्न पाइने, कित्ता काटदा तोकिएको प्रक्रिया मिलाउनुपर्ने व्यवस्था ल्याएको थियो । यो निर्णय भएको केही दिनमै बदर गर्न माग गर्दै सर्वोच्चमा मुद्दा पर्यो । त्यसको एक महिनापछि (०७४ भदौ १ गते) सर्वोच्च अदालतले अन्तरिम आदेश जारी गर्यो । सर्वोच्चको आदेशमा सरकारले कित्ताकाटमा गरेको कडाइको निर्णयलाई सकिने जति व्यावहारिक बनाउने उल्लेख छ । निर्देशनअनुरूप सरकारले जग्गाको कित्ताकाट व्यावहारिक बनाउने गृहर्काय अन्तिम चरणमा पुर्याएको छ । नयाँ व्यवस्था नआएसम्मका लागि हाल पुरानै (०७४ साउन २६ गते) निर्देशन लागू रहेको बताइएको छ । गत वर्षभरि नै बैंक तथा वित्तीय संस्थाले तरलता (लगानीयोग्य रकम) को अभाव खेपिरहे । गत आर्थिक वर्षको पहिलो ६ महिनामा बैंक तथा वित्तीय संस्थाले धेरै कर्जा घरजग्गालगायत अनुत्पादक क्षेत्रमा प्रवाह गरेको भेटिएपछि राष्ट्र बैंकले नौतिक दबाबमार्फत संयमित बन्न निर्देशन दियो । त्यसपछि घरजग्गालगायत अनुत्पादक क्षेत्रमा प्रवाह हुने ऋणको वृद्धिदरमा कमी आए पनि समग्र वार्षिक वृद्धिदर उच्च नै रहेको राष्ट्र बैंकको तथ्यांकले देखाउँछ । त्यसो त व्यक्तिगत ओभरड्राफ्ट शीर्षकमा प्रवाह भएको अधिकांश रकम घरजग्गा क्षेत्रमा लगानी भएको राष्ट्र बैंककै प्रतिवेदनहरूमा उल्लेख छ । यसकारण नियन्त्रणका लागि भन्दै राष्ट्र बैंकले व्यक्तिगत ओभरड्राफ्टको सीमा घटाएको छ । चालु आर्थिक वर्षको मौद्रिक नीतिमार्फत राष्ट्र बैंकले व्यक्तिगत ओभरड्राफ्टको सीमा प्रतिव्यक्ति ७५ लाख रुपैयाँबाट घटाएर ५० लाख रुपैयाँ बनाएको छ । नयाँ व्यवस्थाअनुसार ६ महिना (०७५ पुस) भित्र बैंक तथा वित्तीय संस्थाले व्यक्तिगत ओभरड्राफ्ट निर्देशित सीमामा ल्याइसक्नुपर्नेछ । यो निर्देशन जारी हुनुअघि प्रवाहित व्यक्तिगत ओभरड्राफ्टलगायत प्रयोजन नखुलेका व्यक्तिगत कर्जाको हकमा ०७५ पुस मसान्त तोकिएको सीमाभित्र ल्याइसक्नुपर्नेछ, राष्ट्र बैंकको निर्देशनमा भनिएको छ । गत वर्षको मौद्रिक नीतिको अद्र्धवार्षिक समीक्षामार्फत नै बैंक तथा वित्तीय संस्थाले कुल ऋणको १५ प्रतिशतभन्दा बढी ओभरड्राफ्ट प्रवाह गर्न नपाउने व्यवस्था केन्द्रीय बैंकले ल्याएको थियो । बैंक तथा वित्तीय संस्थाले मनपरी ढंगले ओभरड्राफ्टमा ऋण दिने गरेको र त्यो रकम घरजग्गालगायत अनुत्पादक क्षेत्रमा प्रवाह भएको भेटिएपछि उक्त नीति आएको थियो । तर, उक्त व्यवस्था कार्यान्वयन नै हुन पाएन । बैंकहरूले व्यक्तिगत ओभरड्राफ्टमा सीमा लगाए पनि संस्थागत ओभरड्राफ्टमा लगाउन नहुने अडान राखेपछि उक्त व्यवस्था कार्यान्वयनका लागि केन्द्रीय बैंकले निर्देशन जारी गर्न सकेन । यो वर्षको मौद्रिक नीतिमा बैंकहरूको सुझावअनुसार नै ओभरड्राफ्टसम्बन्धी व्यवस्था आयो । नयाँ व्यवस्थाअनुसार व्यक्तिगत ओभरड्राफ्टमा बैंक तथा वित्तीय संस्थाले प्रतिग्राहक ५० लाखभन्दा बढी ऋण प्रवाह गर्न नसक्ने भए । तर, संस्थागत ओभरड्राफ्टको विषयमा मौद्रिक नीति मौन रहयो । यसको अर्थ बैंकहरूले संस्थागत ओभरड्राफ्टमा आउँदा दिनमा पनि मनपरी ढंगले लगानी गर्न सक्छन् भन्ने हो । पछिल्ला वर्षहरूमा ओभरड्राफ्ट शीर्षकमा गएको कर्जा पनि घरजग्गामा लगानी भएको थुप्रै उदाहरणहरू रहेको जनाउँदै राष्ट्र बैंकका एक उच्च अधिकारिले भने, बैंकहरूको कर्जा विस्तारको प्रकृति हेर्दा ओभर ड्राफ्टमा गएको कर्जा पनि घरजग्गामा लगानी भएको सहजै अनुमान लगाउन सकिन्छ ।गएको वर्ष रियल स्टेट क्षेत्रमा मात्र नभएर सबैमा क्षेत्रमा कर्जा विस्तार भएको बैंकरहरूले बताएका छन् । कृषि, जलविद्युत्, सिमेन्टलगायत पूर्वाधार क्षेत्रमा पनि त्यत्तिकै लगानी विस्तार भएको उनीहरूको दाबी छ ।"
सवारी करमा एकरूपता माग,"हेटौंडा (कास) ट्रिपर तथा ट्रक व्यवसायीले प्रदेश ३ ले तेब्बर कर लगाएको भन्दै सरकारको ध्यानाकर्षण गराएका छन् । मुख्यमन्त्री डोरमणि पौडेललाई भेटेर व्यवसायीहरूले अन्य प्रदेशसरह कर समायोजन गरिदिन अनुरोध गरेका हुन् । प्रदेश सरकारले आर्थिक विधेयकमार्फत निजी तथा भाडामा दर्ता भएका डोजर एक्साभेटर, लोडर, रोलर टिपर, क्रेनजस्ता मेसिनरी उपकरणमा ५० हजार कर निर्धारण गरेको थियो । सोही शीर्षकमा प्रदेश १ ले १८, गण्डकी, कर्णाली, ५ र २ ले १७ हजार तोकेका छन् भने प्रदेश ७ ले २५ हजार लागू गरेको छ । अरू प्रदेशमा करको दर कम छ, अब नयाँ सवारी साधन ती प्रदेशमा मात्रै दर्ता हुने, भएका पनि स्थानान्तरण भएर सञ्चालन हुने हुन्छ, ज्ञापनपत्र बुझाउँदै टिपर तथा ट्रक व्यवसायी समितिका अध्यक्ष गणेशलाल श्रेष्ठले भने, त्यो हुदाँ प्रदेशको सवारी कर राजस्व घट्ने हुँदा आम्दानीमा पनि कम हुन्छ । व्यवसायी सुरेश खत्रीले व्यवसाय नै छोड्नुपर्ने स्थिति आउने भन्दै सरकारलाई जिम्मेवार बन्न अनुरोध गरे । वाग्मती टिपर व्यवसायी संघका अध्यक्ष शेरबहादुर कुँवरले स्थानीय तहले दिउँसो र उपत्यकामा राति रोकेको भन्दै व्यवसायीले कामचाहिँ कति बेला गर्ने भन्दै मुख्यमन्त्रीलाई गुनासो गरेका थिए । उनले स्थानीय तहको दोहोरो करको मारमा आफू रहेको भन्दै समस्या समाधान गर्न अनुरोध गरे । टिपर तथा ट्रक व्यवसायी समिति, वाग्मती टिपर व्यवसायी संघ र स्वरोजगार ट्रक तथा टिपर व्यवसायी संघको संयुक्त ज्ञापनपत्र बुझेपछि मुख्यमन्त्री पौडेलले करको दर निर्धारण भएकामा अनविज्ञता प्रकट गरे । गम्भीर विषय आयो, यसबारे त मैले पनि बुझ्नुपर्छ, म आफैं पनि प्रस्ट छैन, पौडेलले भने, सबैको सहकार्यमा नै समृद्धि हासिल हुने हो, हामी कसैलाई चिढयाएर जानुपर्छ भन्ने पक्षमा छैन । उनले दोहोरो कर प्रणाली हुन नहुने पक्षमा आफू रहेको बताए ।"
साताभरको कारोबार करोडमा झर्यो,"काठमाडौं नेपाल स्टक एक्सचेन्जमा यो साताभरको कारोबार रकम करोड रुपैयाँमा सीमित भएको छ । एक्सचेन्जका अनुसार सातामा ९१ करोड ८७ लाख रुपैयाँ बराबरको सेयर किनबेच भएको छ । यो अघिल्लो साताको तुलनामा कारोबार रकम १४६८ प्रतिशतले कम हो । साता ४० लाख ८४ हजार ५ सय २० कित्ता सेयर खरिद बिक्री हुँदा १ अर्ब ७ करोड ६७ लाख ४८ हजार रुपैयाँ बराबरका सेयर कारोबार भएका थिए । सातामा नेप्से परिसूचक दोहोरो अंकले घटयो । साताका अघिकांश कारोबार दिनमा ऋणात्मक रहेको नेप्से साप्ताहिक रूपमा पनि दोहोरो अंकले घटेको हो । उक्त अवधिमा परिसूचकसँगै कारोबार रकम पनि घटेको छ । बजारमा थप लगानीका लागि लगानीकर्ता उत्साहित नभएकाले सेयर परिसूचकसँगै कारोबार रकम पनि घटेको हो । गत साताको अन्तिम कारोबार दिनको तुलनामा गत बिहीबार नेप्से परिसूचक १०६८ अंकले घटयो । तर, साताको पहिलो दिन (आइतबार) को तुलनामा नेप्से परिसूचक ९२५ अंकले मात्र घटेको देखिन्छ । आइतबार १ हजार १ सय ८९८८ विन्दुमा रहेको नेप्से बिहीबार १ हजार १ सय ८०६३ विन्दुमा ओर्लेको छ । साप्ताहिक कुल कारोबारमा वाणिज्य बैंकहरू आबद्ध बैंकिङ समूहको हिस्सा करिब ३३ प्रतिशत रहयो । गत साताको तुलनामा यस्तो हिस्सा घटेको हो । गत साता कुल कारोबारमा बैंकिङ समूहको हिस्सा ४३१२ प्रतिशत थियो । गत साताको तुलनामा यो साता कुल कारोबारमा बिमा समूहको हिस्सा बढेको छ । यो साता कुल कारोबारमा बिमा समूहको हिस्सा १६१६ प्रतिशत छ । गत साता यस्तो हिस्सा १३९२ प्रतिशत थियो । यसैगरी कुल साप्ताहिक कारोबारमा संस्थापक सेयरको हिस्सा १०८७, लघुवित्तको करिब १८, विकास बैंकको ८६८ र जलविद्युत्को हिस्सा ६१३ प्रतिशत रहयो । गत साताको तुलनामा यो साता कुल कारोबारमा लघुवित्त समूहको करिब दोब्बरले बढेको हो । नेप्सेको वर्गीकरणमा क वर्गमा रहेका कम्पनीहरूको कारोबार मापक सेन्सेटिभ परिसूचक यो साता ००२ अंकले घटयो । व्यापारमा रहेका सबै कम्पनीहरूको कारोबार मापक फ्लोट परिसूचक ०७८ अंकले ऋणात्मक रहयो । यो साता कारोबार रकम (५ करोड ९० लाख ४० हजार रुपैयाँ) का आधारमा प्रोग्रेसिभ फाइनान्सको संस्थापक सेयर सबैभन्दा अघि छ । कारोबार सेयर संख्या (५ लाख ८५ हजार कित्ता) का आधारमा प्रोग्रेसिभ फाइनान्स नै अग्रस्थानमा छ । तर, कारोबार संख्या (८७७ वटा) का आधारमा नेपाल लाइफ इन्स्योरेन्स कम्पनी सबैभन्दा अघि रहेको नेप्सेको तथ्यांक छ । साताभरको कारोबारमा होटल, विकास बैंक, ट्ेरडिङ र अन्य समूहबाहेक बाँकी सबै समूहका सेयरधनी सम्पत्ति घटयो ।"
निर्देशिका अभावमा अनुदान फिर्ता,"दमक किसानलाई राहत वितरणका लागि आएकोमध्ये करिब ७५ प्रतिशत रकम फ्रिज भएको छ । गत वर्षको साउन अन्तिम साता बाढीले क्षति पुगेका किसानका लागि आएको राहत रकम वितरण नै नभई फिर्ता भएको हो । कृषि विकास रणनीति अनुगमन तथा समन्वय (राहत) शीर्षकमा ०७४७५ मा जिल्लामा १२ करोड १४ लाख रुपैयाँ आएको थियो । उक्त रकम विभिन्न २४ वटा शीर्षकमा किसानलाई वितरण गर्नुपर्ने जिल्ला कृषि विकास कार्यालयका प्रमुख प्रकाश डाँगीले बताए ।तर, स्पष्ट निर्देशिका र स्थानीय तहहरूसँगको समन्वय अभावका कारण सबै राहत रकम वितरण गर्न नसकेको उनले जनाए । उनले ९ करोड ४० लाख रुपैयाँ फ्रिज भएको बताए । राहतस्वरूप पीडित किसानका लागि रासायनिक मलतर्फ २ करोड ७९ लाख र प्रांगारिक मलतर्फ २ करोड ३० लाख रुपैयाँ सबै फ्रिज भएको छ । यो दुवै कार्यक्रम मन्त्रालयको निर्देशनमा किसानलाई वितरण गर्न नसकिएको डाँगीले बताए ।१ करोड ७५ लाख रुपैयाँको सोयल कन्डिस्नर स्पष्ट निर्देशिकाको अभावमा वितरण गर्न नसकेको उनले बताए । बगर खेतीका लागि ९० वटा पम्पसेट वितरण गर्नुपर्नेमा १९ वटा मात्र वितरण भए । हाइटेक नर्सरी १२ वटामा ८ वटा मात्र वितरण भए ।कृषि बजार नयाँ सेड निर्माणतर्फ ८ मा ५ वटा मात्र निर्माण गरियो । कार्यालयले सिड बिन एक हजार थान वितरण गरेको छ । बाढीका कारण पुरिएको खेत सुधार शीर्षकको ७ लाख बजेट पनि फ्रिज भएको छ । कार्यालयले साना सिँचाइ ४० थान वितरण गर्नुपर्नेमा ९४ थान वितरण गरेको कार्यालय प्रमुख डाँगीले बताए । हामीले आएजति सबै रकम पीडित किसानलाई उपलब्ध गराउने भरपुर कोसिस गर्यौं । तर, सम्भव भएन, डाँगीले भने, केही राहतमा मन्त्रालयले रोक्यो, केहीमा स्पष्ट नीतिको अभाव रहयो र धेरैजसोमा स्थानीय तहहरूले सहयोग गरेनन् । उनले चैत २७ पछि जिल्ला कार्यालयबाट काम अघि नबढाउनु भनी आएको निर्देशनका कारण पनि राहत रकम वितरण गर्न नसकेको बताए । गत वर्षको साउन अन्तिम साता भारी वर्षाका कारण जिल्लामा ६ हजार २ सय २५ किसान पीडित बनेका थिए । उनीहरूको ७ हजार २ सय ६६ हेक्टर जमिनमा लगाएको बाली नष्ट हुँदा १ अर्ब १० करोड बढीको क्षति पुगेको थियो ।जिल्लामा सबैभन्दा बढी धान बालीतर्फ करिब ९० करोड, तरकारी १२ करोड ६० लाख, माछापालनमा ५ करोड ६८ लाख, रबर खेतीतर्फ ४ लाख ८० हजारलगायत क्षति पुगेको थियो । बाढीले जिल्लाका दक्षिणी स्थानीय तहहरू कचनकवल, गौरीगन्ज, बाह्रदशी र झापा गाउँपालिकाका किसान बढी मारमा परेका थिए । तर, राहत रकम जिल्लासम्म आएर पनि प्राप्त गर्न नसक्दा पीडित किसान थप पीडित बनेका छन् ।"
खाद्य र नेसनल गाभिए,काठमाडौं सरकारले नेपाल खाद्य संस्थान र नेसनल ट्रेडिङलाई गाभेको छ । मन्त्रिपरिषदको शुक्रबार बसेको बैठकले दुई संस्थानलाई गाभेर राष्ट्रिय आपूर्ति कम्पनी स्थापना गरेको छ । दुवै संस्थानले एउटै प्रकृतिको काम गर्दै आएकाले सरकारले तिनलाई गाभेको हो । निर्णयसँगै गाभ्ने औपचारिक प्रक्रियासमेत सुरु हुनेछ ।
"वल्र्डलिंकको जम्बो, खर्च कम भो","काठमाडौं (कास) वल्र्ड लिंकले ग्राहकहरूका लागि नयाँ अफर जम्बो खर्च कम भो सुरुवात गरेको छ । यो अफरमा ६ महिनाको इन्टरनेट खरिद गर्दा ६ महिनाको नेट टीभीका साथै नि:शुल्क सेटअप बक्स पनि प्राप्त गर्न सकिने जारी विज्ञप्तिमा छ । यस अफरअन्तर्गत २० एमबिपीएस अनलिमिटेड इन्टरनेटका लागि ८ हजार ४ सय, ३० एमबीपीएस अनलिमिटेड इन्टरनेटका लागि ९ हजार ६ सय ३० र ५० एमबीपीएस अनलिमिटेड इन्टरनेटका लागि १२ हजार १ सय ५० रुपैयाँ ग्राहकले अग्रिम भुक्तानी गर्नुपर्ने कम्पनीले जनाएको छ ।"
स्टयान्डर्ड चार्टर्डलाई अवार्ड,काठमाडौं (कास)स्टयान्डर्ड चार्टर्ड बैंकले ग्लोबल फाइनान्सवल्र्डस बेस्ट कन्जुमर डिजिटल बैंक अवार्डस २०१८ प्राप्त गरेको छ । एसिया प्यासिफिक क्याटेगरीमा नेपालका लागि बैंकले उक्त अवार्ड्स पाएको जारी विज्ञप्तिमा उल्लेख छ । अवार्डको घोषणा अगस्ट ९ मा अमेरिकाको न्युयोर्कमा भएको हो ।
मोबाइल हबको योजना,काठमाडौं (कास) चाबहिलस्थित केएल मोबाइल हबमा एउटा किन्दा अर्को मोबाइल सित्तैमा पाइने योजना ल्याएको छ । जिरो डाउन पेमेन्टका साथै शून्य प्रतिशत ब्याजदरमा किस्ताबन्दीमा जुनसुकै ब्रान्डका मोबाइल उपलब्ध गराउने योजनासहित जारी मेलामा उक्त योजना ल्याएको जारी विज्ञप्तिमा उल्लेख छ । केएल मोबाइल हबले आफ्नो पहिलो वार्षिकत्सवको अवसरमा मेला आयोजना गरेको जनाएको छ । मोबाइलको खरिदमा ५० प्रतिशतसम्म छुटको व्यवस्थासमेत गरिएको छ ।
अपि र प्राधिकरणबीच सम्झौता,काठमाडौं (कास) अपि पावर कम्पनीले ४० मेगावाट क्षमताको माथिल्लो चमेलिया जलविद्युत् आयोजना बनाउने भएको छ । यसका लागि अपि र नेपाल विद्युत् प्राधिकरणको ग्रिड सञ्चालन विभागबीच आयोजनाको ग्रिड कनेक्सनसम्बन्धी सम्झौतापत्रमा हस्ताक्षर भएको जारी विज्ञप्तिमा उल्लेख छ । अपिका सञ्चालक महेन्द्र न्यौपाने र प्राधिकरणको ग्रिड सञ्चालक विभागका निर्देशक दीर्घायुकुमार श्रेष्ठले सम्झौतापत्रमा हस्ताक्षर गरेको कम्पनीले जनाएको छ ।
रावाबैंकको सहयोग,"काठमाडौं (कास) राष्ट्रिय वाणिज्य बैंकले मुलुकका २८ वटा सामुदायिक विद्यालयका विद्यार्थीलाई शैक्षिक सामग्री सहयोग गरेको छ । बैंकले काठमाडौं, भक्तपुर, सिन्धुपाल्चोक, काभ्रे, धादिङ, प्यूठान, स्याङ्जा र भोजपुरका विभिन्न सामुदायिक विद्यालयका विद्यार्थीलाई संस्थागत सामाजिक उत्तरदायित्व निर्वाह समितिअन्तर्गत ३२ हजार ७ सय ३० थान कपी वितरण गरेको जारी विज्ञप्तिमा उल्लेख छ ।"
बैंकको शाखा विस्तार,"काठमाडौं (कास) सेन्चुरी कमर्सियल बैंकले गण्डकी प्रदेशमा ८ वटा शाखाहरू एकै साथ सञ्चालनमा ल्याएको छ । बैंकले बगर, बिरौटा, तालचोक, दुलेगौंडा, भिमाड, कुस्मा, बाग्लुङ र बेनीमा शाखा सञ्चालनमा ल्याएको जारी विज्ञप्तिमा उल्लेख छ ।"
बिमा सम्झौता,"काठमाडौं (कास) नेपाल बंगलादेश बैंक र एनएलजी इन्स्योरेन्सबीच बिमा सेवासम्बन्धी सम्झौता भएको छ । यस सम्झौतापश्चात् बैंकका ग्राहकले ७१ वटै शाखाबाट निर्जीवन बिमा लेख प्राप्त गर्न, प्रिमियम भुक्तानी गर्न, दाबी भुक्तानीलगायत सम्पूर्ण बिमा सेवा प्राप्त गर्न सक्ने जारी विज्ञप्तिमा छ ।"
सार्रीको उत्साही आगमन,यान भर्टोङघनले खेलको आठौं मिनेटमा हेडरमार्फत गोल गर्दै पाहुना टोली टोटेनहमलाई अग्रता दिलाए । क्रिस्टियन एरिक्सनको कर्नर डेभिन्सन सान्चेजलाई फ्लिक हुँदै गएपछि भर्टोङघनले पोस्टलक्षित प्रहार गरे । त्यसलाई न्युकासलका गोलरक्षक मार्टिन डुब्राभ्काले रोक्ने प्रयास गरे पनि गोललाइन टेक्नोलोजीले बलले गोललाइन पार गरेको देखाएको थियो ।त्यसको तीन मिनेटमै टोटेनहमको डिफेन्सले सहज क्रसलाई क्लियर गर्न नसक्दा न्युकासलका होसेलुले बराबरी गोल फर्काए । म्याट रिचीले दायाँ विंग्सबाट गरेको क्रसलाई ११ औं मिनेटमा होसेलुले पोस्टको दिशा दिए । त्यसको सात मिनेट नबित्दै डेले अलीले हेडरमार्फत नै गोल गरेपछि टोटेनहमले फेरि अग्रता लियो । सर्ज औरियरको क्रसमा अलीलाई पेनाल्टी क्षेत्रभित्र खुला छाडेपछि उनी सहजै गोल गर्न सफल भए ।दोस्रो हाफमा दुवै टोलीका गोलरक्षकले उत्कृष्ट प्रदर्शन गर्दा थप गोल हुन सकेन । डुब्राभ्काले अली र मौसा सिसोकोले गरेका शक्तिशाली प्रहार विफल तुल्याए । टोटेनहमका कप्तान ह्युगो लोरिसले पनि अयोजे पेरेजको प्रहार बचाउँदै खेलमा अग्रता कायम राखे । कठिन जितका बाबजुद फरवार्ड ह्यारी केनको अगस्ट महिनाको गोलरहित यात्रा शनिबार पनि जारी रहयो । विश्वकपपछि विश्राममा रहेर सोमबारमात्र प्रशिक्षणमा फर्केका केनले पहिलो रोजाइमा रहेर खेलको पूरै समय खेलेका थिए । उनले प्रिमियर लिगअन्तर्गत अगस्ट महिनामा खेलेका १४ खेलमा गोल गर्न सकेका छैनन् ।अन्य खेलमा बर्नमाउथले नवप्रवेशी क्लब कार्डिफ सिटीलाई २० ले हरायो । बर्नमाउथका लागि रायन फ्रेजर र क्यालम विल्सनले ११ गोल गरे । यसै सिजन प्रिमियर लिगमा बढुवा भएको अर्को क्लब फुलहम पनि क्रिस्टल प्यालेससँग २० ले पराजित भयो । जेफ्री स्लप र विल्फ्रिड जाहाको गोलमा प्यालेसले ३ अंक हासिल गरेको हो । रोबर्टो परेराको दुई गोलसँगै वाटफर्डले ब्राइटनलाई २० ले नै हरायो ।त्यसअघि शुक्रबार राति सिजनको पहिलो खेलमा म्यानचेस्टर युनाइटेडले लेस्टर सिटीलाई २१ ले पराजित गर्यो । प्रशिक्षक जोसे मोउरिन्होले कप्तानी जिम्मेवारी सुम्पिएका पाउल पोग्बाले सुरुआती अग्रता दिलाए । उनले तेस्रो मिनेटमा पेनाल्टीमार्फत गोल गर्दै टोलीलाई अगाडि बढाए । ल्युक सअले ८३ औं मिनेटमा गोल थप्दै युनाइटेडको अग्रता दोब्बर पारे । खेलको अन्तिम मिनेटमा जेमी भार्डेले लेस्टरबाट गरेको गोल सान्त्वना बन्यो ।
अरहान्त र भावना च्याम्पियन,"काठमाडौं (कास) अरहान्तकेशर सिंह र भावना सुनुवार तेस्रो धनलक्ष्मी महर्जन स्मृति राष्ट्रिय स्क्वासको च्याम्पियन भएका छन् । पुरुषमा अरहान्त र महिलामा भावनाले उपाधि जितेको यो लगातार तेस्रोपल्ट हो ।शनिबार सातदोबाटोस्थित स्क्वास एकेडेमीमा सम्पन्न फाइनलमा अरहान्तले अमृत थापामगरलाई ११७, ७११, ११८, ११६ को सेटमा हराए । भावनाले कृष्णा थापालाई ११५, ११७ र १११ को सोझो सेटमा हराइन् ।मास्टर्स ५० वर्षमाथि सुदीपबहादुर सिंहले दिलीपनरसिंह अधिकारीलाई ११६, ११८, ११५ को सेटमा हराउँदै उपाधि जिते । यू१५ ब्वाइज सिंगल्समा विकास मगरले स्वर्ण जित्दा फाइनलमा सलिम थापामगरलाई ११४, ११५ को सोझो सेटमा हराए । सोही उमेरको गल्र्समा सपना ब्लोन च्याम्पियन भइन् । उनले फाइनलमा मुस्कान राउतलाई ११४, ११३ ले हराइन् । यू१९ ब्वाइजतर्फ फाइनलमा अमिर ब्लोनले विजय मगरलाई ११९, ११३, ११३ को सेटमा हराएर उपाधि हात पारे ।पुरुष सिंगल्सको प्लेटतर्फ अमिर ब्लोन विजयी भए । उनले फाइनलमा स्टिभ फ्रान्सिसलाई १२१०, ११९, ६११, ११८ को सेटमा पन्छाए ।विजेता खेलाडीले नगद पुरस्कार पाएका थिए । किशोर महर्जनले आमा धनलक्ष्मीको स्मृतिमा तीन वर्षदेखि प्रतियोगितालाई प्रायोजन गर्दै आएका छन् । महर्जन आयोजक नेपाल स्क्वास र्याकेट्स संघका अध्यक्ष हुन् । विजेतालाई नेपाल ओलम्पिक कमिटीका अध्यक्ष जीवनराम श्रेष्ठलगायतले पुरस्कृत गरे ।"
नेपालको विजयी सुरुआत,काठमाडौं (कास) नेपाली यू१५ गल्र्स फुटबल टोलीले भुटानमा जारी साफ यू१५ गल्र्स च्याम्पियनसिपको पहिलो खेलमा शनिबार पाकिस्तानलाई ४० ले पराजित गरेको छ । चाङलमिथाङ रंगशालामा पाकिस्तानी टोलीमाथि पूरै समय हाबी रहेको नेपाली टोलीले दुवै हाफमा २२ गोल गरेको थियो ।नेपालले आठौं मिनेटमा अनुष्का शेर्पाको गोलबाट अग्रता लिएको हो । सुष्मा तामाङको सुरुआती हेडर पोस्टमा लागेर फर्केपछि अनुष्काले त्यसमै हेडर गोल गरिन् । त्यसको ६ मिनेटपछि नै नेपालले दोस्रो गोल थप्यो । अनुष्काको पासमा सविता रानामगरले दायाँ विंग्सबाट क्रस गरेको बल सिधै पोस्टभित्र छिरेको थियो ।दोस्रो हाफमा नेपालले दुई गोल थप्यो । सविताले ५६ औं मिनेटमा खाली पोस्टमा गोल गर्दै अग्रता बढाइन् । रजनी ठोकरले बायाँ विंग्सबाट दिएको क्रस पाकिस्तानकी गोलरक्षक आयशा नसिमले ठम्याउन नसक्दा सविताले सहज गर्ने मौका पाइन् । तीन मिनेटपछि रजनीले नेपालका लागि चौथो गोल गरेर अग्रता दिलाइन् । उनले पेनाल्टी क्षेत्रबाहिरबाट गरेको फितलो प्रहारलाई गोलरक्षक नसिमले रोक्न सकिनन् ।शनिबारै अर्को खेलमा आयोजक भुटानले श्रीलंकालाई ६० को फराकिलो अन्तरले हरायो । भुटानको जितमा फरवार्ड सोनाम ल्हामोले ह्याट्रिक गरिन् । नेपालले समूह बी को अन्तिम खेलमा सोमबार बंगलादेशको सामना गर्नेछ । बंगलादेशले पहिलो खेलमा पाकिस्तानलाई १४० ले पराजित गरेको थियो । श्रीलंकालाई १२० ले पराजित गरेको भारत र भुटान पनि समूह ए को अन्तिम खेलमा सोमबार नै भिड्ने छन् । जित हासिल गरेका चारै टोली सेमिफाइनल पुगिसकेका छन् ।
इंग्ल्यान्ड बलियो स्थितिमा,"इंग्ल्यान्डको इनिङ्समा एलबीडब्लु आउट हुने जोस बटलर अर्का खेलाडी थिए । २२ बलमा ४ चौका प्रहार गरी २४ रन बनाएका उनलाई सामीले आउट गरे । वर्षाले प्रभावित खेलमा जेम्स एन्डरसनले ५ विकेट लिँदै भारतलाई धराशायी बनाए । वोक्सले २ तथा स्टुवार्ट बोर्ड र साम करानले ११ विकेट लिए । रविचन्द्रन आश्विनले भारतबाट सर्वाधिक २९ रन बनाए । त्यस्तै कप्तान विराट कोहलीले २३, अजिन्क्या रहानेले १८ र पाण्डेयले ११ रन जोडे । सामी १० रनमा नटआउट रहे ।"
ज्ञान र लक्ष्मीपुर विजयी,"काठमाडौं (कास) ज्ञान निकेतनले दोस्रो केभीकेएसएस अन्तरस्कुल बास्केटबलको ब्वाइजतर्फ शनिबार दीपज्योतिलाई ५२३९ स्कोरले हराएको छ । ज्ञानका विशाल बुढाथोकीले १६ स्कोर बटुले । ब्वाइजमै लक्ष्मीपुरले सेन्ट जोसेफलाई ३७२६ र भ्याली पब्लिकले युनिभर्सललाई ३९२२ ले हराए । लक्ष्मीपुरका सुमन श्रेष्ठले १० र भ्यालीका राम गुरुङले ८ स्कोर गरे । गल्र्समा टीआईएले न्यु बुद्धप्रकाशलाई १३११, इनोभेटिभले दीपज्योतिलाई २५१८, भ्याली पब्लिकले स्किब्सलाई ३३१९ र चाँदबागले आयोजक काठमाडौं विद्याकुञ्जलाई ३२१४ ले हराए । टीआईएकी रिन्चिन मोक्तानले ७, इनोभेटिभकी समन्ता थापाले ८, भ्यालीकी अस्मिता थापाले १७ र चाँदबागकी खुशी केसीले ८ स्कोर गरे ।"
विकास र धरम विजेता,"लेखनाथ (कास) विकास गुरुङ र धरमबहादुर लामिछानेको जोडीले शनिबार मनसुन कप पोखरा भेट्रान ओपन टेनिसको उपाधि जितेको छ । पोखरा रंगशालामा शनिबार फाइनलमा उनीहरूले फाइनलमा लोक गुरुङ र राजन पौडेलको जोडीलाई ६२, ६४ को सोझो सेटमा हराए । कास्की जिल्ला टेनिस संघद्वारा आयोजित प्रतियोगितामा १८ जोडीले भाग लिएका थिए ।"
गोथिया कपमा युथ फुटबलर,"काठमाडौं (कास) चीनको किङदाओ सहरमा हुने गोथिया कप फुटबलमा नेपाली युवा टोलीले भाग लिने भएको छ । सुरजित दत्तको नेतृत्वमा चीन गएको टोलीमा आभाष महर्जन, श्रीजेस कार्की, सुलभ ढंगाना, ऋसव खनाल, विराज लामिछाने, मन्जिल श्रेष्ठ, दीक्षान्त भट्ट, प्रवुद्धमान तुलाधर, प्रिन्स थपलिया, रस कार्की, ग्रिष्म राणा, सुप्रवल कर्माचार्य, अनुकरण बालक, रित्ता दत्त, योग जोशी र शिर्षक राणा छन् । प्रशिक्षकमा प्रज्वलप्रताप क्षत्री र अफिसियलमा विजय महर्जन र गौतम हर्जा छन् । नेपाली टोलीले यू१६ उमेर समूहमा प्रतिस्पर्धा गर्नेछ ।"
अचम्मको चरा,"तस्बिरका चरा हेर । यिनको नाम हो घाउँके हावासिल । विश्वमै संकटमा पर्न लागेका यी चरा हालै रुपन्देहीमा देखामा परेका छन् । गैडहवा ताल र आसपासका क्षेत्रमा एक महिनाअघि यी देखिएका हुन् । घाउँके हावासिल चराको आहारा माछा र भ्यागुता हुन् । यसको वाण जस्तो ठोंडले आहारलाई मज्जाले सिकार बनाउँछ । यी चरा समुद्रमाथि उड्न निकै मन पराउँछन् । समुद्रमाथि उड्ने बेला शरीर र खुट्टालाई धनुष बनाई ठाेंडलाई तीरका रूपमा प्रयोग गर्छन्, चराविद् हेमसागर बरालले भने, त्यसो गर्दा सजिलै माछा सिकार बन्छन् । मुखमा परेका माछालाई यिनले लामो समयसम्म गाँडमा राखेर खाइरहन्छन् । बरालका अनुसार यी चरा डेढ सय वर्षअघि काठमाडौंमा देखिएका थिए । त्यसपछि सन् १९९६ मा कोसीमा करिब १२० वटा देखिए । सन् १९८० को दशकमा १२ वटा मात्र देखिए । त्यसपछि चितवनमा सन् २००५ मा देखिए । गत वर्ष वैशाख पहिलो साता चितवनकै वरण्डारभार जंगलमा ३ वटा ठूलो घाउँके हावासिल फेला परेका थिए । त्यसयता एक महिनाअघि पहिलो पटक रुपन्देहीमा देखिएको बरालले बताए । चितवनमा र रुपन्देहीमा फेला परेका चरा एउटै परिवारको भए पनि फरकफरक प्रजातिका हुन् । उति बेला धेरै संख्यामा देखिने यी चरा अचेल २३ वटा मात्र छन् । त्यो पनि केही वर्षको अन्तरमा मात्रै । चराको स्वर्ग मानिने कोसी टप्पुमा पनि यी चरा देखिनै छाडेका छन् । यहाँ देखिएका चरा बाटो भुलेर वा घुम्न आएका पनि हुन सक्छन्, चराविद् सोम जीसीले भने, तर जे भए पनि दुर्लभ सूचीमा पर्न लागेको चरा नेपालमा देखिनु राम्रो हो । पानीमा बस्ने यी चरा भारतको केरला र गुजराततिर बढी पाइन्छन् । त्यहाँ यिनले बच्चा कोरल्छन् । नेपालमा त्यतैबाट आएका हुन सक्ने चराविद् बताउँछन् । तर यी फिरन्ते चरा भएकाले यहाँ धेरै समय बस्दैनन् । जताबाट आएको हो त्यतै फर्किन्छन् । नेपालमा यिनको संख्या २ देखि १० वटा जति मात्रै रहेको अनुमान छ । चराविद् सोम जीसीका अनुसार यी चरा नेपालमा आक्कल झुक्कल मात्र देखिन्छन् । घुम्दैफिर्दै आउँदा यतातिर आइपुग्छन्, उनले भने । पेलिकन जातको यो चरा विश्वमा ८ प्रजातिका छन् । अनुसन्धानकर्ता प्रशान्त घिमिरेले यस्तो चरा आफूले पहिलो पटक देखेको बताए । महिना दिन अघिदेखि रुपन्देहीमा देखिएका यी ३ चरा यसै सातासम्म यतै छन् । लुम्बिनी विकास कोष उपाध्यक्ष भिक्षु मेत्तेय शाक्यपुत्रले यी चराबारे बताएपछि निकै मिहिनेतका साथ यी तस्बिर खिचिएको हो । देख्नासाथ उड्ने भएकाले लुकेर तस्बिर खिच्नुपरेको थियो । रुपन्देहीमा यी चरा ताल र आसपासका सालका रूखमा देखिन्छन् ।यहाँ देखिएका चरा अल्पवयस्क हुन् । अरू चराहरूभन्दा ठूलो हुनुका साथै लामो ठुँड र घाँटीको गलगाँडका कारण यी चरा फरक र आकर्षक देखिन्छन् । मनमोहक र अनौठो लाग्ने चरा हेर्न साताको दुई पटक जान्छु, भिक्षु मेत्तेय शाक्यपुत्रले भने, निक्कै रोमाञ्चित बन्छु ।"
बैंकक घुम्दा,"संसारमा घुम्नका लागि राम्रा ठाउँ धेरै छन् । यस्ता मनोरम ठाउँ घुम्ने धेरैको धोको हुन्छ । तर सबैले सबै धोको पूरा गर्न पाएका हुँदैनन् । नयाँनयाँ ठाउँ घुम्न पाउँदा मन रमाउँछ । नयाँ ज्ञान पनि हुन्छ । विभिन्न ठाउँको भ्रमणले हामी संसारलाई नजिकैबाट चिन्ने र बुझ्ने अवसर पाउँछौं । मलाई पनि नयाँनयाँ ठाउँ घुम्न निकै मन पर्छ । घुमफिरका क्रममा नयाँनयाँ दृश्यावलोकन गर्न र तिनीहरूबारे ज्ञान लिन पाउँदा मन औधि खुसी हुन्छ । केही समयअघि मैले बैंकक घुम्ने मौका पाएकी थिए । बैंकक थाइल्यान्डको राजधानी हो । भ्रमणमा म, मेरी हजुरआमा, मामा, माइजू, काकी र मेरा २ बहिनीसँगै थिए । पहिला हामी त्रिभुवन अन्तर्राष्ट्रिय विमानस्थलबाट मुम्बई गयौं । त्यो हाम्रो ट्रान्जिट थियो । मुम्बईबाट अर्को विमानमा थाइल्यान्डको सुवर्णभूमि विमानस्थलमा उत्रियौं । त्यो बैंककको प्रसिद्ध विमानस्थल हो । बैंकक पुगेको दिन हामी हजुरआमाकी साथीको छोरीकहाँ बस्यौं । उहाँको नाम सा थियो । सालाई मैले दिदी भनी भनेँ । उहाँलाई गाइड बनाएर हामी थुप्रै ठाउँमा घुम्न गयौं । जति घुमे पनि अझै घुमूँ घुमँँ लाग्ने । सबै बिर्सिएर त्यतै रमाइरहूँझैं लाग्ने सुन्दर ठाउँहरू थिए थ्री हेडेड एलिफेन्ट म्युजियम, सायम पार्क, सफारी वल्र्ड र पटाया बिच आदि । बैंककमा मलाई सबैभन्दा रमाइलो लागेको ठाउँ सायम थियो । सायम पार्कमा मनोरञ्जनका लागि थुप्रै स्थान थिए । त्यहाँभित्र हामीले थुप्रै राम्रा ठाउँहरूको फोटो खिच्यौं । धेरै ठाउँमा रमाइलो पनि गर्यौं । त्यसपछि घुम्न गएका अरू ठाउँहरू पनि रमाइला थिए । संसारका विभिन्न मुलुकका मानिस त्यहाँ आएर रमाइलो गर्दा रहेछन् । विभिन्न भाषा बोल्ने मानिसका पहिरन पनि फरकफरक किसिमका थिए । त्यहाँ घुम्दा पूरै संसारलाई एकै ठाउँमा भेटिएजस्तो महसुस भयो । पटाया बिचमा पनि हामीले खुबै रमाइलो गर्यौं । त्यो विशाल समुद्रको किनारा थियो । त्यहाँ मानिस छालसँग खेलिरहेका वा बालुवामा सुतिरहेका देखिन्थे । हामीले पनि बालुवामा खेल्यौं । बालुबामा विभिन्न आकृति बनायौं र फोटो खिच्यौं । पटाया बिचमा हामीले समुद्रको छालसँगै पौडी पनि खेल्यौं । जति टाढासम्म आँखा पुर्याए पनि फैलिएको समुद्र नै समुद्र देखिन्थ्यो । हामीले बालुवामा कोरेका चित्रहरूलाई समुद्रको छाल आएर मेटाएर जान्थ्यो । यस्तो गर्न हामीलाई निकै रमाइलो लाग्यो । हामीले निकै बेरसम्म आकृतिहरू बनाइरहयौं । त्यो छालले हामीलाई पनि तानेर लैजान्छ कि भनेर घरिघरि मनमा डर पनि लागिरहयो । पानीभित्र हुने जनावरलाई सम्झिँदा त झनै मन तर्सिन्थ्यो । तर पनि अरू धेरै जना भएकाले आत्तिइहाल्नऽपर्ला जस्तो चाहिँ लाग्दैनथ्यो । त्यो रात हामीले थुप्रै ल्याटर्नहरू बालेर उडायौं । त्यति बेला आकाश निकै उज्यालो र झिलीमिली देखिएको थियो । ल्याटर्नहरू आकाशमा पुगेर पड्किँदा झनै रमाइलो लाग्थ्यो । केही दिनको भ्रमणपछि हामी नयाँ ज्ञान र अनुभव बटुलेर प्रफुल्ल हुँदै फर्कियौं । त्यहा मेरी साथीजस्तै बनेकी सा दिदीलाई म कहिल्यै बिर्सन सक्दिनँ । त्यहाँ बस्दा भेटेका अरू मानिस र गरेको रमाइलो पनि याद आइरहन्छ । बैंकक भ्रमण मेरा लागि निकै रमाइलो र स्मरणीय रहयो । लक्षता त्वनाबासु, कक्षा८ संस्कृति इन्टरनेसनल स्कुल, काठमाडौं"
सानाको दीक्षान्त,"दीक्षान्त भनेको निश्चित तह उत्तीर्ण गरी आफू पढेको शैक्षिक संस्थाबाट बाहिरिनु हो । धेरैजसो मुलुकमा स्नातक, स्नातकोत्तर र विद्यावारिधि गरेपछि विश्वविद्यालयहरूले दीक्षान्त गर्ने गर्छन् । चीनमा भने विद्यालय तहदेखि नै विशेष समारोह गरी विद्यार्थीलाई दीक्षान्त गर्ने चलन छ ।चीनमा शैक्षिक सत्र सेप्टेम्बरबाट सुरु हुन्छ र जुन महिनामा सकिन्छ । त्यसपछिका दुई महिना गर्मी बिदा हुन्छ । गत जुन महिनामा सकिएको शैक्षिक सत्रमा बेइजिङका विद्यालयहरूबाट केही नेपाली विद्यार्थी पनि दीक्षित भएका छन् । उनीहरू आफ्ना अभिभावकसँगै चीनमा बसेर पढिरहेका छन् । चिनियाँ विद्यालय ४ तहका छन् । पहिलो हो, पूर्वप्राथमिक वा शिशु विद्यालय । नेपालमा जस्तै यसमा तीन वर्ष पढाइ हुन्छ । तीन वर्षदेखि ६ वर्षका बालबालिका यो तहमा पढ्छन् । यो तहमा पढ्ने बालबालिकालाई राम्ररी बोल्न, गीत गाउन, चित्र बनाउन र नाच्न सिकाइन्छ । यसो गर्दा बालबालिकाले मनोरञ्जनका माध्यमबाट सिक्ने अवसर पाउँछन् ।कक्षा १ देखि कक्षा ६ सम्मलाई प्राथमिक तह भनिन्छ । कक्षा ७ देखि ९ सम्मलाई मिडल स्कुल र कक्षा १० देखि १२ सम्मलाई माध्यमिक तह भनिन्छ । पूर्वप्राथमिक तह, प्राथमिक तह, मिडल स्कुल र माध्यमिक तहका छुट्टाछुट्टै विद्यालय हुने गर्छन् । कतैकतै मात्र एउटै विद्यालयमा सबै तह हुन्छन् । बालबालिकाले हरेक तह पार गरेपछि विद्यालयले विश्वविद्यालयको जस्तै दीक्षान्त समारोह आयोजना गरेर बिदाइ गछ्र्रन् । यसो गर्दा उनीहरूलाई दीक्षान्तको विशेष पोसाक र टोपी लगाएर सम्मान गरिन्छ । आर्यका श्रेष्ठले बेइजिङको सचिङसान जिल्लामा रहेको सफानफु स्यावो विद्यालयबाट भर्खरै कक्षा ६ उत्तीर्ण गरेकी छन् । उनी विद्यालयकी सर्वोत्कृष्ट विद्यार्थी हुन् । यो वर्ष कक्षा ६ बाट उत्तीर्ण हुने सचिङसान जिल्लाभरका विद्यार्थीमा आर्यका उत्कृष्ट दोस्रोमा परिन् । विद्यालयले दीक्षान्त समारोहमा उनीसहित सबै विद्यार्थीलाई विशेष पोसाक र टोपी लगाइदिएर बिदा गरेको छ । त्यसपछि आर्यकाले कक्षा ७ मा बेइजिङकै अर्को जिल्ला हाइतियानमा रहेको शियी विद्यालयमा भर्ना पाएकी छन् । काठमाडौं घर भएकी १२ वर्षीया आर्यका ८ वर्षदेखि बेइजिङमा आफ्ना बुबाआमासँग बसेर पढ्दै छिन् । बेइजिङकै छावोयाङ जिल्लास्थित ब्लु आइसल्यान्ड किन्डर गार्डेनबाट पूर्वप्राथमिक तहको अध्ययन पूरा गरेकी सिजल अधिकारीलाई पनि विद्यालयले दीक्षान्तको टोपी र पोसाक लगाइदिएको छ । दाङकी सिजल उक्त विद्यालयकी एक मात्र विदेशी विद्यार्थी हुन् । आफ्ना बुबाआमासँग बेइजिङमा बसेर पढिरहेकी ६ वर्षीया सिजलले यो पूर्वप्राथमिक विद्यालयमा ३ वर्ष अध्ययन गरेकी हुन् ।शिक्षाविद्हरूका अनुसार यस्तो दीक्षान्तबाट विद्यार्थीहरूमा गौरवबोध हुन्छ । आफूले पढेको विद्यालय र त्यहाँका शिक्षक, शिक्षिका र साथीसंगीलाई पछिसम्मै सम्झना दिलाउँछ । दीक्षान्तपछि आफ्ना साथी, शिक्षकशिक्षिका र विद्यालय परिवारसँग खिचिएका तस्बिरले उनीहरूको बाल्यकाल स्मरणीय बनाउँछ ।"
रक स्टार सपना,"सानैमा ड्रम बजाएर विश्व कीर्तिमान राखेका उत्प्रेम जोजिजू अहिले १० वर्षका भए । दुई वर्षको उमेरमै ड्रमसेट बजाएर उनी चर्चामा आएका थिए । २०६५ असोजमा जन्मिएका उत्प्रेमले २०६७ असोजमा पहिलो प्रस्तुति दिएका थिए । उनले एभरेस्ट वल्र्ड रेकर्ड २०१२, युनिक वल्र्ड रेकर्डलगायतका ७ वटा वल्र्ड रेकर्ड बनाएका छन् । उत्प्रेमले हालै मात्र बाल विकास र माछापुच्छ्रे बोलका दुई गीत रेकर्ड गराएका छन् । ड्रमर मात्र नभएर बाल गायकका रूपमा समेत उनले आफ्नो परिचय बनाएका छन् । रेन बोलको अंग्रेजी गीत पनि गाएका छन् । नेपाली राष्ट्रभावका गीत र अंग्रेजी गीतमा आफ्नो बढी रुचि भएको उनी बताउँछन् । उत्प्रेमको घरमा सांगीतिक माहोल थियो । गीत संगीत सिकाइन्थ्यो । त्यसैले संगीतको धून र तालसँग उनी सजिलै नजिकिए । कोठाभित्र ड्रम क्लास भइरहेको हुन्थ्यो । उनी भित्र जान खोज्थे तर ढोका लगाएकोले जान सक्दैनथे । बाहिर पनि ड्रमसेट हुन्थ्यो । उनले भित्र जे बजेको छ सुनेर त्यसरी नै बजाउने गर्थे । यसरी नै उनले ड्रमसेट बजाउन सुरु गरे । उनले ड्रमसेट बजाएको देखेर म्युजिक सेन्टरमा महिनाको अन्तिम शुक्रबार हुने कार्यक्रममा बजाउन दिइयो । अनि बल्ल उनको क्षमता थाहा भयो । उत्प्रेमले पोखरामा आयोजित औद्योगिक व्यापार मेला, गैरआवासीय नेपाली संघको कार्यक्रमलगायतमा आफ्नो प्रस्तुति राख्दै सबैको तारिफ बटुले । विभिन्न ठाउँमा आयोजित कार्यक्रममा उनलाई सम्मान गरियो । राष्ट्रिय बालप्रतिभा पुरस्कारलगायत पुरस्कार पनि उनले जिते । उत्प्रेम ड्रमसेटका बाहेक तबला, किबोर्ड, गितार र नेवारी बाजा खी: समेत बजाउँछन् । आफ्नो घरमै बुबाले जोजिजू म्युजिक स्कुलमार्फत संगीत सिकाउने गरेकाले उनलाई अभ्यास गर्न सहज भयो । स्कुलबाट फर्किएपछि खाजा खाएलगत्तैको समय उनी संगीत सिक्न खर्चिन्छन् । फुटबल खेल्न र पुस्तक पढ्न पनि उनलाई उत्तिकै मन पर्छ । सांगीतिक क्षेत्रमा लागेर रकस्टार बन्ने हो, उत्साहित हुँदै उत्प्रेम भन्छन्, त्यसका लागि दिनहुँ अभ्यास गर्ने गरेको छु । घरमै सांगीतिक माहोल भएकाले उनकी डेढ वर्षकी बहिनी उत्प्रेरणा पनि पियानो बजाउँछिन् । उत्प्रेमलाई सांगीतिक क्षेत्रमा अगाडि बढ्न बुबा सहदेव जोजिजू (विनीत) र ममी हरिमाया श्रेष्ठ जोजिजू (सानु) ले हौसला दिने गरेका छन् । अब उसलाई लिएर नेपालका विभिन्न ठाउँमा टुर गर्ने योजना बनाएका छाँै, विनीतले भने । विनीतका अनुसार उत्प्रेमले गिनिज बुक अफ वल्र्ड रेकर्डमा विश्वकै कान्छो ड्रमरका रूपमा कीर्तिमान राख्न प्रयास गरे पनि त्यो प्रक्रिया पूरा भइसकेको छैन । त्यसका लागि उनले म्युजिक नेपालको स्टुडियोमा प्रत्यक्ष ड्रमसेट बजाएर गीत रेकर्ड गरेका थिए । तालको पानी माछीले खानी, रेशम फिरिरी, पलपलको सम्झनामा, नाच्यौं मैच्याङ सहित नेपाली गीत र अंग्रेजी गीतमा ड्रम बजाउँदै संगीतको धून भर्ने कला उनमा छ । भविष्यमा ड्रमर र गायन दुवै कलालाई साथै अगाडि बढाउँछु, उत्प्रेमले भने । पोखराको एक निजी स्कुलमा कक्षा ४ मा पढ्ने यी छात्रलाई उनको प्रतिभाको कदर गर्दै स्कुलले छात्रवृत्ति दिएको छ ।"
क्रिजनको क्रेज,"उमेर ६ वर्ष । कक्षा ३ । तर बुटवलका क्रिजन गौतमको प्रतिभा भने निकै लोभ लाग्दो छ । बुटवल आसपासमा आयोजना हुने हरेकजसो कार्यक्रममा उनी कार्यक्रम सञ्चालकका रूपमा देखा पर्छन् । जब उनी स्टेजमा उक्लिन्छन्, उनको प्रस्तुतिले हरेकको मन छुन्छ । कुनै परिपक्व व्यक्तिजस्तै कार्यक्रम सञ्चालन गर्छन् । हसाउँछन्, नचाउँछन् । उद्घोषणकै क्रममा नृत्य गर्छन् । र, दर्शकहरूलाई लठ्ठै बनाउँछन् । उनको प्रस्तुतिले चारैतिर वाहवाही बटुल्छ ।बुटवल, तिलोत्तमा नगरपालिकास्थित एक विद्यालयमा अध्ययनरत क्रिजन गौतमले चलचित्रमा पनि अभिनय गरेका छन् । उनको प्रतिभा देखेर सन्तोष सेनले बुटवल पुगेर चलचित्र मेरी मामु मा अभिनय गर्ने मौका दिए । जुन चलचित्र भदौ १५ गते रिलिज हुने क्रममा छ । सेनले निर्माण गर्न लागेको अर्को चलचित्रमा पनि उनले हस्ताक्षर गरिसकेका छन् । अरू केही चलचित्रमा पनि काम गर्ने पक्का भएको क्रिजन बताउँछन् । मेरी मामु चलचित्रबाट काम थालेको छु । यो वर्ष अरू ३ वटा चलचित्रमा काम गर्छुहोला । उनले पढाइ प्रभावित नहुने गरी चलचित्रको काम अघि बढाउने बताए । मैले धेरै बाल कलाकार देखें । तर एकदमै क्षमतावान् यस्तो कलाकार सायद देखेको थिइनँ, चलचित्र निर्देशक आकाश अधिकारी भन्छन्, क्रिजनले निकै राम्रो अभिनय गर्न सक्छ भन्ने थाहा पाएपछि मेरो आगामी प्रोजेक्टमा पनि काम गराउने सोच राखेको छु । क्यामेराम्यान पुरुषोत्तम प्रधानले पनि क्रिजन निकै प्रतिभावान् कलाकार भएको बताए । सानैदेखि नृत्यमा रुचि राख्ने क्रिजनले केही वर्षअघि बागेश्वरी संगीतालयले आयोजना गरेको एकल नृत्य प्रतियोगिता अल नेपाल डान्स च्याम्पियनसिप को फाइनल कार्यक्रममा उद्घोषण गरेका थिए । त्यहाँ उनले धेरैलाई चकित पारे । उनको उद्घोषण कला देखेर भारतको मुम्बईबाट निर्णायकका रूपमा आएका नृत्य प्रशिक्षक टेरेन्स लुइससमेत प्रभावित भए । क्रिजनको प्रतिभाबाट प्रभावित लुइसले उनलाई एक महिना नि:शुल्क प्रशिक्षणका लागि मुम्बई लगिसकेका छन् । अल नेपाल डान्स च्याम्पियनसिप कार्यक्रममा अवसरमा अभिनेत्री निशा अधिकारीले क्रिजनको अपोजिटमा कार्यक्रम सञ्चालन गरेकी थिइन् । क्रिजनले भविष्यमा चलचित्रमा हात हाल्यो भने यो क्षेत्रमा राम्रो स्टार बन्ने लक्षण देखेकी छु, निशाले भनिन् । क्रिजनले बागेश्वरी संगीतालयमा नृत्य प्रशिक्षण लिएका छन् ।रुपन्देहीका सानाठूला कार्यक्रममा नृत्य प्रस्तुत गरेर तारिफ बटुलिरहेका उनले त्यहाँका दर्जनौं कार्यक्रममा उद्घोषण गरिसकेका छन् । उद्घोषणबापत् उनी पारिश्रमिक लिन्छन् । विभिन्न कार्यक्रममा भाग लिएर उनले टन्नै पुरस्कार पनि पाएका छन् । क्रिजनकी आमा निशाका अनुसार उनी टेबलटेनिस, फुटबल र घुमफिरमा पनि रुचि राख्छन् । अनि प्रदर्शनमा आउने कुनै पनि हिन्दी चलचित्र हेर्न छुटाउँदैनन् ।"
भयो हराभरा,"वर्षायामको अमृत जलले,सिञ्चित गरी रूखका जरा ।सेरोफेरो जति सबै, भयो हराभरा ।सविना गुरुङ, कक्षा५भूपू सैनिक स्कुल, धरान"
बादलु,"धेरै पानी परेपछिमाटो हुन्छ गिलोजताततै बाटाहरूहुने गर्छन् हिलैहिलो ।रन्धीर साह, कक्षा७काञ्जीरोवा नेसनल मावि, काठमाडौं"
हलो जोत्ने साथी,"गर्मीको बिदामा विक्रम बुबाआमासँगै गाउँ गयो । बाटोमा हिँड्दाहिँड्दै हलो जोतिरहेको मानिसतिर देखाएर बुबासँग सोध्यो, बुबा, ऊ त्यो मानिसले के गरिरहेको ?बुबाले विक्रमले देखाएतिर हेर्नुभयो । उहाँले एउटा मानिसले हलो जोतिरहेको देख्नुभयो । सँगसँगै विक्रमजस्तै एउटा बालकलाई पनि देख्नुभयो, जो आफ्नो बुबासँग हलो जोत्न सिकिरहेको थियो ।बुबाले भन्नुभयो, त्यो मानिसले हलो जोतिरहेको हो । अन्नबाली लगाउनुअघि किसानहरूले यसरी नै खेतबारीमा हलो जोत्ने गर्छन् ।हलो भनेको चाहिँ के हो नि बुबा ?विक्रमले बुबाको कुरा एकदम ध्यान दिएर सुनिरहेको थियो । उसले एकपछि अर्को प्रश्न पनि गरिरहेको थियो । त्यसकारण बुबाले विक्रमलाई हलोको बारेमा अझै विस्तृत रूपमा बताउनुपर्ने ठान्नुभयो ।अनि उहाँले भन्न थाल्नुभयो हलो भनेको जमिन खनजोत गर्ने कृषि औजार हो । विकसित देशहरूमा अन्नबाली लगाउँदा जमिन खनजोत गर्न मेसिन प्रयोग गर्छन् । हाम्रो जस्तो देशको गाउँघरमा भने अझै पनि अन्नबाली लगाउँदा जमिन खनजोत गर्न हलो नै प्रयोग गरिन्छ ।हलो जोत्न गोरु वा राँगा प्रयोग हुन्छ । एउटै सोइलामा नारिएको गोरुको जोडीलाई हलगोरु भनिन्छ । दुइटा गोरुलाई सही दूरीमा हिँडाउन बनाइएको काठको औजारलाई जुवा भनिन्छ । जुवालाई गोरुका काँधमा राखेर त्यसमा हल्लुँडो अर्थात् छालाको डोरी लगाएर हलो जोडिन्छ । जुवामा प्वाल पारेर गोरुलाई अडाउनका लागि काठका चारवटा डन्डीहरू लगाइएका हुन्छन् । तिनलाई सोइला भनिन्छ । सोइलामा डोरी प्रयोग गरेर गोरुलाई बाँधेर अडाइन्छ । यसरी जुवाको सोइलामा बाँधेर गोरुको गलामा बाँध्ने डोरीलाई जोतारो भनिन्छ । जमिन जोत्ने मुख्य अंगचाहिँ फाली हो । यो हलोको टुप्पापट्टि जोडिएको हुन्छ । यो फलामले बनेको हुन्छ र चुच्चो आकारको हुन्छ । यसलाई काठमा अडयाइएको हुन्छ । फालीको माथिल्लो भागमा काठको अनौ हुन्छ । यो हलोको पछिल्लो भाग पनि हो । यही अनौलाई समातेर हलीले हलोलाई आफूले चाहेको दिशामा मोड्न सक्छन् । हलोको मुख्य भागचाहिँ हरिस हो । जुवा र फालीको बीचमा रहेको लामो र ठाडो काठलाई हरिस भनिन्छ । यसले जुवा र फालीलाई जोड्ने काम गरेको हुन्छ । यसरी जुवा, हल्लँुडो, जोतारो, अनौ, फाली र हरिस मिलेर बनेको औजारलाई हलो भनिन्छ । हलोलाई चलाउने अथवा हलो जोत्ने व्यक्तिलाई चाहिँ हली भनिन्छ । विक्रमले बुबाका कुरा कथा सुनेझैं सुनिरहयो । हलोबारे उसको मनको उत्सुकता पनि मेटियो । तर उसको मनको एउटा खुल्दुली भने अझै मेटिएन । त्यो थियो हलो जोत्ने मानिस सँगसँगै त्यो एउटा बालकचाहिँ किन हिँडिरहेको होला ? विक्रमको मनको खुल्दुली मेटाउँदै बुबाले भन्नुभयो, त्यो बालक आफ्नो बुबासँग हलो जोत्न सिकिरहेको छ । उसले पनि ठूलो भएपछि आफ्नो बुबाले जस्तै हलो जोत्छ र आफ्नो खेतबारीबाट अन्न उब्जाउँछ । गरिबीका कारण गाउँका धेरै बालबालिका विद्यालय जान पाउँदैनन् । बालकहरू सानैदेखि गोरु जोत्न सिक्छन् भने बालिकाचाहिँ घाँसदाउरा र चुल्होचौको गर्न सिक्छन् । गाउँका धेरै गरिब घरपरिवारका कतिपय बालबालिका अहिले पनि यस्तै अवस्थामा छन् । त्यो बालकले विद्यालय जान नपाएको कुरा थाहा पाएर विक्रमलाई निकै दु:ख लाग्यो । विक्रमले विद्यालयमा हुने रमाइलो सम्झ्यो । त्यो बालकले विद्यालयको रमाइलोमा रमाउन नपाएकोमा विक्रम खिन्न भयो । उसलाई त्यो बालकसँग कुरा गर्न मन लाग्यो र उसलाई साथी बनाउन मन लाग्यो । एकैछिन् है बुबाआमा भन्दै आलीआलीबाट दौडँदै विक्रम त्यो बालकको छेउमा पुग्यो । विक्रम आफूतिर दौडिएर आइरहेको देखेर त्यो बालक पनि टक्क अडिएर हेर्न थाल्यो । विक्रमलाई आफ्नो सामुन्ने उभिएको देखेर त्यो बालकले छक्क परेर हेर्न थाल्यो । विक्रमले मुस्कुराउँदै भन्यो, म विक्रम, सहरबाट आएको । तिमीले हलो जोत्न सिकेको हेर्न आएको । आजदेखि तिमी मेरो साथी बन्छौ ?बालक अकमक्क पर्यो । उसलाई के भन्नु, के नभन्नु भयो । अनि कहिले विक्रमतिर त कहिले आफ्नो बुबातिर हेर्न थाल्यो । छोरा अकमकाएको देखेर हलो जोत्दै गरेको मानिसले भने, उमेरले तिमीहरू दुवै जना उस्तै छौ । तिमीहरू साथीसाथी त हौ नि ।आफ्नो बुबाले यसो भनेको सुनेर त्यो बालकले अलिकति लजाएर भन्यो, हुन्छ । विक्रम खुसी भयो । उसले हलो जोत्ने साथी पायो । सहरका धेरै साथीभन्दा एउटा भिन्न साथी पायो उसले । उसलाई त्यो साथीको धेरै माया लाग्यो । यति सानो उमेरमा हलो जोत्न सिकिरहेको साथीको हात समातेर विक्रमले भन्यो, साथी, सधैंभरि हलो जोतेर मात्रै हुँदैन । हाम्रो सरले भन्नुभाको, भविष्य राम्रो बनाउन त धेरै पढ्नुपर्छ रे । तिमी पनि स्कुलमा गएर धेरै पढ है ।उसले हुन्छ भनेर टाउको हल्लायो । त्यसपछि विक्रम खुसी भएर फेरि बुबाआमासँगै आफ्नो गाउँको घरतिर हिँडयो । विक्रमको साथीले धेरै बेरसम्म विक्रम गएको हेरिरहयो । उसलाई विक्रमको कुरा निकै घत लाग्यो । अब उसले पनि विक्रमले जस्तै पढ्ने अठोट गर्यो । विक्रम भने बुबासँगै सहर फक्र्यो । केही महिनापछि जाडो बिदामा फेरि विक्रम बुबाआमासँगै गाउँ गयो । गाउँको बाटोमा हिँड्दाहिँड्दै विक्रमले देख्यो उसको साथी त हलो पो जोतिरहेको छ । विक्रम आलआलीबाट दौडाँै साथीलाई भेट्न गयो । सहरको साथीलाई देखेर हलो जोतिरहेको बालक छक्क पर्यो । विक्रमलाई भने आफ्नो साथी स्कुल जान्छ कि जाँदैन भन्ने थाहा पाउन हतार भयो । तिमी स्कुल जाँदैनौ साथी ? विक्रमले सोध्यो ।जान्छु, बालकले भन्यो ।अनि किन हलो जोतिरहेको त ? विक्रमले फेरि सोध्यो ।अहिले स्कुल छुट्टी छ नि त, बालकले हाँस्दै भन्यो ।ए, मेरो पनि त स्कुल छुट्टी हो नि त । म त कस्तो हुस्सु, विक्रमले पनि हाँस्दै भन्यो ।"
