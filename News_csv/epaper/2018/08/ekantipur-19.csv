शीर्षक,विवरण
खोइ खिचातानी मिलाउने निकाय ?,बनेन वित्त आयोग जिम्मेवारी : राजस्व र करलगायत विषयमा सुझाव र सिफारिस बोलाइएन अन्तर प्रदेश परिषद् बैठकजिम्मेवारी : तीन तहका सरकारबीच उत्पन्न हुने विवाद समाधान बसेन प्रदेश समन्वय परिषद् बैठक जिम्मेवारी : प्रदेश र स्थानीय तहले गर्ने कामकारबाही र अधिकार प्रयोगमा समन्वय
संविधान धर्मशास्त्र होइन,"ओलीले मधेसका अन्य जिल्लामा पनि स्थिति बिगार्नेहरू सक्रिय भएपछि मेचीकाली यात्रा रोकेको दाबी गरे । त्यसपछि स्थानीय र प्रतिनिधिप्रदेशसभा चुनावका बेला मधेस आउँदै आइनँ, उनले भने, बलजफ्ती आउन मिल्थ्यो तर पर्खिनु नै राम्रो ठानें । उनले आफ्नो प्रधानमन्त्रीकालमा सबैभन्दा बढी विकास र परिवर्तन प्रदेश २ मै गर्ने दाबी गरे । मसँग जम्मा १० वटा ६ महिना छ । एउटा बितिसक्यो, ओलीले भने, बाँकी ९ वटामा प्रदेश २ मा सबभन्दा बढी विकास र परिवर्तनको काम गर्नेछु ।मधेसवादी दलको दोस्रो एजेन्डा नागरिकता समस्याबारे उनले हरेक नेपालीलाई नागरिकता प्रमाणपत्र पाउने अधिकार रहेको बताए । नागरिकता प्रमाणपत्र सबैले पाउँछन् । अब कुनै झन्झट हुन्नँ, ओलीले भने, जन्मसिद्धका सन्तानले वंशज नागरिकता पाउँछ । बुवा वा आमामध्ये एउटाको नागरिकता भए सन्तानले पनि पाउँछ । सरकारले संसद्मा प्रस्ताव दर्ता गराइसकेकाले भदौभित्रमा नागरिकता समस्या हल हुने बताए । प्रधानमन्त्री ओलीले भारत र चीनबीच राम्रो सम्बन्ध रहेको बताए । हामी दुई छिमेकीबीच कुनै कार्ड खेल्दैनौं, मिलेर बस्छौं, उनले भने, नेपालप्रति दुवै मुलुक सकारात्मक छ । सम्बन्ध राम्रो भएको छ । ओलीले प्रदेश २ मा संघीय सरकारमार्फत सञ्चालन गरिने भन्दै अनेकौं योजनाको फेहरिस्त नै सुनाए । कृषि, सिँचाइ, सडक, रेलमार्ग, निजगढ अन्तर्राष्ट्रिय विमानस्थल, फास्ट ट्रयाक, हुलाकी राजमार्ग, धार्मिक धरोहरको संरक्षण, सरकारी मेडिकल कलेज र विश्वविद्यालय स्थापनालगायत योजनाले प्रदेश २ लाई विकसित बनाउने उनको भनाइ छ । मधेसको विकासका लागि संघीय सरकार अत्यन्तै चिन्तित र प्रतिबद्ध छ, ओलीले भने, दाबासाथ भन्छु, यो प्रदेशमा विकासका असाधारण सम्भावना छ । उनले रेल्वे र पानीजहाज सबभन्दा पहिले प्रदेश २ बाटै सुरु हुने दाबी गरे । राजपाका ३ सांसदद्वारा बहिष्कारराजपाका ३ सांसदले भने प्रधानमन्त्रीको सम्बोधन बहिष्कार गरेका छन् । सभामुख सरोज यादवले बैठक प्रारम्भ भएको घोषणा गरेलगत्तै उनीहरूले बोल्न समय मागेका थिए । तर, यादवले अस्वीकार गरेपछि उपेन्द्र महतो, गौरीनारायण साह र बिक्की यादवले बैठक बहिष्कार गरेका हुन् । उनीहरूले निर्वाचित सांसद रेशम चौधरीलाई झूटो मुद्दा लगाइएको, मधेस आन्दोलनमा सहभागी धेरै नेता र कार्यकर्तामाथि लगाइएका मुद्दा फिर्ता नलिइएकाले ओलीको सम्बोधन बहिष्कार गरेको जनाए ।"
पशु स्वास्थ्य सुधार्न दाम्लो भेटी,"गोरखा मन्दिरमा प्राय: फूलप्रसाद चढाइन्छ तर गोरखा नगरपालिका५, पस्लाङको नामरुङ मन्दिरमा भने दाम्लो चढाउने चलन छ । घरमा पालिएका पशु निरोगी हुने विश्वाससहित दाम्लो चढाउने गरिएको स्थानीय बताउँछन् ।गाई, भैंसी, बाख्रालाई राम्रो होस् भनेर भाकल गर्दै दाम्लो चढाउँछौँ, पस्लाङकी विमला रानाले भनिन्, कसैको घरमा गाई, भैंसी ब्याउँदा नामरुङमा काँचो दूध र दाम्लो चढाउनैपर्छ । गाउँमा मगर समुदायको बाहुल्य छ । मन्दिरका पुजारी तिक्तबहादुर रानाका अनुसार बस्तुभाउलाई रोग नलागोस् र दाम्लो चुँडाएर नभागुन् भनेर यसो गरिने हो । बाबियो वा पाटको दाम्लो फलानो गाई वा भैंसीको नाममा भन्दै चढाउने चलन छ उनले भने । बाबियोको चलन हराएपछि केहीले नाइलनको दाम्लो पनि चढाउने गरेका छन् । दाम्लो वर्षैभरि मन्दिरमा चढ्छ, उनले भने, एकै दिनमा २०२२ वटा पनि पुग्छ । मन्दिरमा वर्षभरिको मौसम थाहा पाउन जमिनमुनि अन्डा गाड्ने चलन पनि छ । चण्डी पूर्णिमाका दिन दुईवटा राम्रा अन्डा जमिनमा एक हात खाल्डो खनेर गाडिने गरेको स्थानीय बताउँछन् । एक वर्षपछि आउने चण्डीपूर्णिमामा झिक्छौं । गाडेको अन्डा कुनै वर्ष कुहिन्छ, कहिले खोस्टा मात्र हुन्छ, कुनै वर्ष आधा रानो मात्र देखिन्छ, रानाले भने, अन्डा राम्रो भए त्यो वर्षको मौसम र खेतीपाती राम्रो हुन्छ भन्ने विश्वास छ । अन्डाको अवस्थाका आधारमा एक वर्षको मौसमको पूर्वानुमान गरेर खेतीपाती गर्ने चलन छ । २०७२ मा गाडेको अन्डा सबै कुहिएको थियो, त्यही साल भूकम्प पनि गयो, रानाले भने, अरूले अन्धविश्वास भन्छन् तर हामीलाई यसप्रति विश्वास छ । अन्डा कुहिए प्राकृतिक प्रकोपले सताउने, असिना, हैजालगायत महामारी फैलन सक्ने भन्दै पूर्वसावधानी अपनाउने गरिएको उनले बताए । यो वर्ष अन्डा राम्रै भेटिएकाले खेतीपाती राम्रो हुनेमा स्थानीय आशावादी छन् । अन्डा त्यति बिग्रिएको भेटिएन, यो वर्ष पानी पनि राम्रै परेको छ, खेतीपाती सप्रन्छ, उनले भने । अन्डा राम्रो भेटिएको वर्ष खडेरी पनि नपर्ने स्थानीयको विश्वास छ । स्थानीयवासीका अनुसार बाइसेचौबीसे राजाको पालादेखि नै उक्त मन्दिरमा पशुको स्वास्थ्यलाभको कामना गर्दै दाम्लो चढाउने र मौसम पूर्वानुमानका लागि अन्डा गाड्ने चलन रहेको हो । पस्लाङमा ७० घरधुरी छन् । छिमेकी गाउँबाट पनि पशुको स्वास्थ्यलाभको कामना गर्दै दाम्लो चढाउन नामरुङ मन्दिर आउँछन् ।"
उर्लंदो सेतीमा दाउराको खोजी,"बझाङ बाढीसँगै सेती नदीको भेलले बगाएर ल्याएका दाउरा उतार्ने क्रममा बझाङका धेरैले ज्यान गुमाइसकेका छन् । उर्लंदो भेलमा दाउरा उतार्नु जोखिमपूर्ण भएकाले यसो नगर्न जिल्ला प्रशासन कार्यालयले स्थानीय रेडियोमार्फत अनुरोध गरेको छ । तर जब सेतीको भेल उर्लंदै बढ्छ, ज्यानको पर्वाह नगरी दाउरा उतार्न चैनपुरवासीको भीड सेती किनारमा जम्मा भइहाल्छ । एक सातादेखि लगातार वर्षा हुन थालेपछि नदीको सतह बढेको छ । बाढीसँगै उपल्लो तटीय क्षेत्रबाट दाउरा बगेर आउन थालेपछि दिनमा मात्रै होइन, रातभर सेतीको किनारमा जाग्राम बसेर दाउरा उतार्न तँछाड मछाड गर्नेको भीड लाग्न थालेको छ । यहाँका स्थानीय कोही उतारेको दाउरा बेचेर खर्च चलाउँछन्, कोही होटल तथा घरमा प्रयोग गर्न ३४ महिनाका लागि दाउरा जोहो गर्छन् । यसरी दाउरा उतार्न जानेमध्ये प्रत्येक वर्ष १ देखि ३ जनासम्म सेतीमै हराउँछन् । ६ वर्षयताको तथ्यांक हेर्ने हो भने सेतीमा दाउरा उतार्ने क्रममा मात्र १२ जनाभन्दा बढीको ज्यान गइसकेको छ ।ज्यानको माया त कसलाई हुँदैन र ? दाउरा उतार्नेहरूको भीडमा तँछाडमछाड गरिरहेकी चिया पसल व्यवसायी नानी शाहीले भनिन्, भेल आएका बेला दाउरा छोपिएन भने एकडेढ लाख घाटा हुन्छ, उनले भनिन्, बजारमा किन्दा भारीको ३४ सय पर्छ । यहाँ दिनकै १५२० भारी दाउरा सित्तैमा उतार्छौं । उनले प्रत्येक वर्ष सेतीबाट दुई लाखभन्दा बढी मूल्यको दाउरा उतार्ने गरेको बताइन् । ज्यानको जोखिम भए पनि दाउराको लोभले राति निद्रा नपर्ने सुनील नेपालीको भनाइ छ । ठूलो झरी परेको दिन त निदै्र लाग्दैन, उनले भने, बजारभरिका मान्छे सेती किनारमा हुने भएकाले राति पनि खासै डर लाग्दैन, दिउँसोमा भन्दा राति बढी दाउरा उतार्न सकिने उनले बताइन् ।दाउरा उतार्दा चिसा र चिप्ला ढुंगामा चिप्लेर सेतीमा खस्ने, दाउराको मुढाले तानेर भेलमा फाल्ने र छालले हुत्याएर बगाउन सक्ने जस्ता खतरा रहेको चैनपुरका रुपेन्द्र रसाइलीले बताए । गत वर्ष मात्र उनका छिमेकी शिवु दमाईं राति दाउरा उतार्ने क्रममा ढुंगाबाट चिप्लिएर सेतीमा खसेका थिए । ससाना केटाकेटीदेखि वृद्धवृद्धासम्म दाउरा उतार्न जाने भएकाले उनीहरूलाई बढी जोखिम हुने गरेको रसाइलीको भनाइ छ । दाउरा उतार्दा राति नजान, उज्यालोमा पनि नचिप्लिने र छालले हुत्याउन नसक्ने ठाउँमा आड लागेर उतार्न उनले सुझाव दिए ।प्रत्येक वर्ष दाउरा उतार्दा दुईतीन जनाको ज्यान जान थालेपछि जिल्ला प्रहरी कार्यालयले पनि दाउराका लागि ज्यान जोखिममा नराख्न स्थानीयवासीलाई सम्झाइबुझाइ गरिरहेको छ । नदी आसपास प्रहरी समेत परिचालन गरिए पनि स्थानीयले सुनेको नसुन्यै गर्ने गरेका छन् ।"
व्यवसायीको कोटामा युरोप जाँदै कर्मचारी,"काठमाडौं नेपाली सुगन्धित जडीबुटीको अन्तर्राष्ट्रिय व्यापार प्रवद्र्धनमा निजी क्षेत्रलाई प्रोत्साहित गर्ने उद्देश्यले युरोपमा हुन लागेको एक कार्यक्रममा दर्जन सरकारी कर्मचारी सहभागी हुन लागेका छन् । जर्मन अन्तर्राष्ट्रिय विकास नियोग (जीआईजेड) नेपालको आयोजनामा हुने कार्यक्रममा व्यवसायी र निजी क्षेत्रको कोटामा समेत केन्द्र र प्रदेशका कर्मचारी जान लागेका हुन् । भदौ १६ देखि २४ सम्म उनीहरूले फ्रान्स र इटाली भ्रमण गर्नेछन् ।भ्रमणमा संघको वन तथा वातावरण, प्रदेशको उद्योग, पर्यटन तथा वन मन्त्रालय र तत्कालीन वन कार्यालयका प्रमुख (डीएफओ) हरू सहभागी हुनेछन् । जीआईजेडकै जडीबुटी प्रवद्र्धन कार्यक्रम इन्म्याप्स का प्रोजेट मेनेजर कल्याण गौलीसहित तीन जना पनि भ्रमणमा जाँदै छन् । भ्रमणमा करिब एक करोड रुपैयाँ खर्च हुने जीआईजेडले जनाएको छ । प्रधानमन्त्री तथा मन्त्रिपरिषद् कार्यालयद्वारा जारी वैदेशिक भ्रमण निर्देशिका २०७५ मा परामर्शदाता वा ठेकेदारको खर्चमा वैदेशिक भ्रमणका लागि कर्मचारीलाई मनोनयन गर्न नपाइने उल्लेख भए पनि अधिकांश सरकारी कर्मचारी जान लागेका हुन् । भ्रमण टोलीको नेतृत्व गर्न लागेका प्रदेश ५ का उद्योग, पर्यटन, वन तथा वातावरण मन्त्रालयका सचिव धनञ्जय पौडेलले एक्सपोजर भ्रमण मा सरकारी रकम खर्च नहुने दाबी गरे । केन्द्रको मन्त्रालयका सचिवज्यूसँग सल्लाह गरेरै कार्यक्रम बनाइएको हो, उनले भने । कार्यक्रममा संघीय वन मन्त्रालयका सहसचिव चन्द्रमान डंगोल, प्रदेश ५ को वन मन्त्रालयका सचिव पौडेल, ७ को वन मन्त्रालयका सचिव सुधीरकुमार कोइरालासहित वन तथा भूसंरक्षण र वनस्पति विभागका एकएक जना उपसचिव जाँदै छन् । संघको वन तथा वातावरण मन्त्रालयमा छँदा सहसचिव पौडेल इन्म्याप्स कार्यक्रमका फोकल व्यक्ति थिए । उनको हालै प्रदेश प्रदेश ५ मा सरुवा भएको हो । इनम्याप्स कार्यक्रम लागू भएका ६ वटा जिल्लाका तत्कालीन वन कार्यालय (हाल डिभिजन वन कार्यालय) का प्रमुखसमेत भ्रमण गर्नेको सूचीमा छन् । संघीय वन मन्त्रालयले सबै प्रदेशको डिभिजन वन कार्यालयका प्रमुखलाई सरुवाका लागि नाम संकलन गरिरहेको छ । जडीबुटी एसोसिएसन अफ नेपाल (जबान) नेपालगन्जका महासचिव टंक शर्माले निजी क्षेत्रलाई बढी समावेश गर्नुपर्नेमा सरकारी अधिकारीलाई मात्र फोकस गरिएको गुनासो गरे । व्यापार प्रवद्र्धन गर्ने हो भने निजी क्षेत्रको सहभागिता आवश्यक हुन्छ, उनले भने, सरकारी कर्मचारी मात्रै घुमेर कसरी प्रवद्र्धन हुने हो, बुझिएन । भ्रमण कार्यक्रममा फ्रान्स र इटालीका नेपाली सुगन्धित तेल र अन्य जडीबुटी प्रयोग गरी परफ्युम बनाइने उद्योग, निजी क्षेत्र, किसान, कोअपरेटिभ र म्युजियम भ्रमण गर्नुका साथै गोष्ठीमा सहभागी हुने उल्लेख छ । टिमुर, चिउरी, मेन्था, क्यामोमाइललगायत जडीबुटीको उत्पादन, प्रवद्र्धन र निर्यातमा सघाउ पुर्याउने उद्देश्यले कार्यक्रम आयोजना गरिएको हो । निजी क्षेत्रका मुख्य दुई संस्था जडीबुटी एसोसिएसन अफ नेपाल (जबान) नेपालगन्ज र नेपाल जडीबुटी उत्पादक संघ काठमाडौंले भने औपचारिकताका लागि मात्र लैजान खोजिएको भन्दै भ्रमण टोलीमा सहभागी नहुने घोषणा गरेका छन् । जीआईजेडमा इन्म्याप्स कार्यक्रमका मेनेजर गौलीले निजी क्षेत्रले विगतमा पनि युरोपलगायत अन्य मुलुकमा जडीबुटीको व्यापारको अवस्था अध्ययन गर्नुका साथै व्यापार मेलामा सहभागी भइसकेकाले यसपटक सरकारी अधिकारीलाई मात्र सहभागी गराउन लागिएको प्रतिक्रिया दिए । सीमित बजेटका कारण सबैलाई सहभागी गराउन सकिएन उनले भने । जीआईजेडको आर्थिक तथा प्राविधिक सहयोगमा सन् २०१६ देखि तत्कालीन वन तथा भूसंरक्षण मन्त्रालयमार्फत कञ्चनपुर, कैलाली, बाँके, सुर्खेत, दाङ र प्यूठानमा जडीबुटी प्रवद्र्धनसम्बन्धी इन्म्याप्स कार्यक्रम चलिरहेको छ । नेपालगन्ज र काठमाडौंका दुवै संस्था त्यसको कार्यान्वयन गर्ने साझेदार हुन् । पछिल्लो ९ महिनामा नेपालबाट युरोप, चीन र भारतसहित अरब मुलुकमा करिब ४० करोडको सुगन्धित तेल र करिब ९६ करोडको कच्चा पदार्थ निर्यात भएको छ । विभिन्न कारणले गत आर्थिक वर्षमा ६० करोडको व्यापार घाटा भएको व्यवसायी बताउँछन् । निजी क्षेत्रसँगको साझेदारीमा सुगन्धित जडीबुटीको उत्पादन, व्यापार र निकासी बढाउने, आधुनिक प्रविधि भित्र्याउने र क्षमता विकास गर्नेलगायतका विषयमा सम्झौता भए पनि जीआईजेडले निर्यात र प्रविधि अध्ययन कार्यक्रममा निजी क्षेत्रलाई बेवास्ता गरेको नेपाल जडीबुटी उत्पादक संघका अध्यक्ष गोविन्द घिमिरेले दाबी गरे । जडीबुटीको अन्तर्राष्ट्रिय व्यापार घटिरहेका बेला कर्मचारीहरूले मात्र विदेश घुमेर कसरी सुधार आउने हो, बुझन सकेका छैनौं, घिमिरेले शनिबार कान्तिपुरसँग भने, सम्झौतामा साझेदारी गर्ने भनियो अहिले आएर मनलाग्दी गरिएको छ ।"
ईपीजी प्रतिवेदन कार्यान्वयन हुन्छ,"नयाँदिल्ली परराष्ट्रमन्त्री प्रदीप ज्ञवालीले नेपालभारत प्रबुद्ध समूह (ईपीजी) ले तयार पारेको साझा प्रतिवेदन कार्यान्वयन हुने बताएका छन् । भारतका पूर्वप्रधानमन्त्री अटलबिहारी बाजपेयीप्रति श्रद्धाञ्जली व्यक्त गर्न शुक्रबार दिल्ली आएका ज्ञवालीले भारतको वर्तमान राजनीतिक नेतृत्वको दृढ इच्छा शक्ति रहेकाले प्रतिवेदन कार्यान्वयन हुनेमा विश्वस्त रहेको बताएका हुन् । यहाँको कर्मचारी संयन्त्र वा राज्यका अन्य निकायका आआफ्ना बुझाइ, सरोकार र असन्तुष्टि हुन सक्छन् । कहिलेकाहीँ आआफ्ना स्वार्थ पनि हुन सक्छन् तर सबैभन्दा ठूलो कुरा राजनीतिक नेतृत्वको इच्छा शक्ति हो, उनले भने । अर्को प्रसंगमा ज्ञवालीले नेपाल उत्तर र दक्षिण दुवैतर्फबाट रेलमार्गमा जोडिन सक्ने दाबी गरेका छन् । प्राविधिक अध्ययनले केरुङकाठमाडौं रेलमार्ग निकै जटिल र कठिन औंल्याए पनि त्यस्तो निष्कर्षमा पुग्न हतार गर्न नहुने उनको भनाइ छ ।"
त्रिवि मानवशास्त्र विभागमा ताला,"काठमाडौं त्रिभुवन विश्वविद्यालय मानवशास्त्र केन्द्रीय विभाग प्रमुखले आफ्ना माग सुनुवाइ नगरेको भन्दै विद्यार्थी संगठनले तालाबन्दी गरेका छन् । त्रिवि र अमेरिकी सहयोग नियोग (यूएसएआईडी) बीच भएको सम्झौताअनुसारको परियोजनालाई प्राध्यापकले दुरुपयोग गरेको भन्दै विद्यार्थीहरूले छानबिन माग गरेका छन् । विभाग प्रमुख प्राध्यापक लयप्रसाद उप्रेतीले भने राजीनामा दिइसकेका छन् । अनेरास्ववियु, नेपाल विद्यार्थी संघ, अखिल (क्रान्तिकारी), नयाँ शक्ति विद्यार्थी युनियन, अखिल (क्रान्तिकारी) विप्लवका त्रिवि इकाईले संयुक्त रूपमा विभागमा तालाबन्दी गरेका हुन् । उनीहरूले विभाग प्रमुखको कार्यकक्ष, प्रशासन र लेखा शाखामा तालाबन्दी गरेका छन् ।"
प्रदेश २ मा क्यान्सर अस्पताल खुल्दै,"महोत्तरी प्रदेश २ मा सार्वजनिकनिजी साझेदारीमा ५० शय्याको नाफारहित क्यान्सर अस्पताल स्थापना गरिने भएको छ । रामगोपाल नगरपालिकाले उपलब्ध गराएको ४ बिघा जग्गामा विनयतारा फाउन्डेसन क्यान्सर सेन्टर स्थापना गर्न लागिएको हो । अस्पताल विनयतारा क्यान्सर ट्रस्ट नेपाल, विनयतारा फाउन्डेसन यूएसए र नगरपालिकाले संयुक्त रूपमा बनाउन लागेका हुन् । तीन पक्षबीच अस्पताल सञ्चालनबारे समझदारीपत्रमा हस्ताक्षरसमेत भएको छ । समझदारीसँगै बिहीबारदेखि नगरपालिकाभित्र तत्कालका लागि घर भाडामा लिएर क्यान्सर क्लिनिक सुरु गरिएको छ । अस्पताल ३४ वर्षमा सक्ने गरी निर्माण कार्य सुरु गरिनेछ, मेयर अशोककुमार मण्डलले भने ।"
जेठमै बिहे भएको थियो,"मोरङ ग्रामथान ३, सिद्रहामा शुक्रबार हत्या गरिएकी विराटनगर १३ की २२ वर्षीया शिखा घिमिरे र हत्या आरोपी दिनेश भट्टराईबीच तीन महिनाअघि नै विवाह भइसकेको परिवारका सदस्यले बताएका छन् । दिनेशले शिखासँग कोर्ट म्यारिज गरेको पारिवारिक स्रोतले बताएको छ । दिनेशकै खर्चमा दुवैजना डिपेन्डेन्ट भिसा मा अस्ट्रेलिया जाने तयारीमा थिए ।शिखाको शनिबार दाहसंस्कार गरिएको छ । दाहसंस्कारमा दुवैतर्फका परिवारका सदस्य सहभागी भएका छन् । काठमाडौंको एक पस्मिना उद्योगमा प्रिन्टिङ डिजाइनको काम गर्दै आएका मध्यमवर्गीय परिवारका कृष्ण घिमिरेले छोरी शिखालाई स्थानीय दिनेश भट्टराईसँग जेठमै कानुनी रूपमा विवाह गरिदिएको बताए । दिनेश र शिखा दुवै डिपेन्डेन्ट भिसामा अस्ट्रेलिया जाँदै थिए, उनले भने, उनैले शिखालाई हत्या गरेको पत्याउनै गाह्रो भइरहेको छ । अस्ट्रेलियाबाट दुई वर्षमा आएर धार्मिक विधिअनुसार विवाह गर्न दुवै परिवार सहमत रहेको अवस्थामा किन हत्या गरेको हो भन्ने बुझ्नै गाह्रो भएको कृष्णले सुनाए । उनले शिखा स्थानीय गोदावरी बोर्डिङ स्कुलमा कक्षा ६ मा पढ्दादेखि दिनेशले घरमै आएर ट्युसन पढाएको बताए । शिखा र छोरा शेखर दुवैलाई दिनेशले एसएलसीसम्म ट्युसन पढाएका थिए, उनले भने, शेखरसँगै दिनेशले भारतको सिलिगुडीमा बसेर नेटवर्किङ व्यवसायसमेत सञ्चालन गर्दै आएका थिए । उनले दिनेश र शिखाबीच प्रेम रहेको आफूहरूले ६ महिनाअघि थाहा पाएको बताए । दिनेशलाई घरमै बोलाएर सोधेपछि प्रेम सम्बन्ध पुष्टि भयो, कृष्णले भने, डिपेन्डेन्ट भिसामा दुवैजना अस्ट्रेलिया जाने तयारीमा रहेको उनले बताए । छोरीको पनि यही इच्छा बुझेपछि स्वीकृति दियौं ।दिनेशका अभिभावकसँग पनि कुरा गरेपछि दुवै परिवार सम्बन्ध जोड्न राजी भएको कृष्णले बताए । उनीहरूले अस्ट्रेलिया जान कानुनी रूपमा विवाह गर्नुपर्ने भएकाले जेठमै कोर्ट म्यारिज गरिएको थियो । दिनेशले कन्सल्टेन्टमार्फत पैसा बुझाएर भिसाका लागि सबै प्रक्रियासमेत पूरा गरिसकेका थिए । भिसा आउने समय हुनै लागेको अवस्थामा घटना भएको हो । शिखाले काठमाडौंमा बसेर एक महिना ब्युटिपार्लरको तालिम लिने सल्लाह भएअनुसार शनिबार काठमाडौं जाने तयारी थियो, उनले भने, दिनेश शुक्रबार झोराहाटस्थित मावलीमा पैसा लिन शिखालाई लिएर गएका थिए ।यसअघि पनि शिखाले टोफेल पढ्न काठमाडौं जाने बेला झोराहाटबाट पैसा उठाएर पठाएकाले छोरीलाई जान सहमति दिएको उनले बताए । दिनेशलाई स्कुटर चलाउन नआउने भएकाले शिखाले नै चलाएकी थिइन् । शिखाका भाइ शेखरले पनि दिनेशलाई आफूले राम्रोसँग चिने पनि अचानक यस्तो घटना सुन्दा चकित बनेको बताए । मसँग दुई वर्षदेखि सिलिगुडीमा एउटै कोठामा बसेर नेटवर्किङ व्यवसाय गरिरहेका थिए, उनले भने, अहिलेसम्म उनले कुनै नराम्रो व्यवहार गरेको थाहा छैन, चुरोटरक्सी पनि खाँदैन थिए । शिखाका काका गणेश घिमिरेले टोलमा दिनेशको अहिलेसम्म कुनै किसिमको नकारात्मक व्यवहार नदेखिएकाले घटना उनैले गरेको भनेर टोलवासीलाई पत्याउन गाह्रो भएको बताए । घटनास्थलबाट प्रहरीले फेला पारेको स्कुटर किन्दा पनि दिनेशले रकम दिएका थिए । शिखाकी आमा सुरेखा घिमिरे विराटनगर आँखा अस्पतालमा कार्यरत छिन् । शिखाले पनि ब्युटिपार्लर, सिलाइकटाइ र ट्युसन पढाएर आर्जन गर्दै आएको सुरेखाले बताइन् । शिखा पढाइमा अब्बल थिइन् । उनी स्थानीय गोदावरी स्कुलबाट एसएलसी, कोबास कलेजबाट व्यवस्थापनमा प्लस टु र मेरील्यान्ड कलेजबाट बीबीएसको अन्तिम वर्षको परीक्षा दिएकी थिइन् । नेसनल पाइप उद्योगमा काम गरेर गुजारा गर्दै आएका दिनेशका बुबा भरतमणिले अहिलेसम्म एउटा कुखुरासमेत नमारेको छोराले आफ्नै पत्नीलाई मारेको पत्याउनै गाह्रो भएको बताए । दिनेश शुक्रबार सिलिगुडी जान भनेर बिहान ७:३० बजे चियासमेत नखाई निस्केको थियो, उनले भने, अपराह्न बुहारीलाई मारेको समाचार सुनेपछि चकित भयौं । दिनेश ३४ महिनादेखि घरमै बसिरहेको र डिप्रेसनको औषधि खाइरहेको दाबी उनले गरे । छुरा प्रहार गरिरहेदिनेश र शिखा ग्रामथान ३, सिद्रहा टोलभन्दा सय मिटर उत्तर सुनसरीमोरङ सिँचाइ आयोजनाको नहरको पूर्वी डिलमा छहारीमा स्कुटर राखेर पूर्वपट्टिको डिलमा गएको प्रत्यक्षदर्शीले बताए । धान गोडमेल गर्दै गरेका विष्णुकुमार चौधरीले उनीहरू नजिकै रहेको दाहसंस्कार स्थलको जस्ताको टहरामा पसेको देखेका थिए । झैंझगडा भइरहेको आवाज आइरहेको थियो तर एकपटक केटीले जोडले चिच्याएको आवाज आएपछि पल्लो खेत गोड्दै गरेका छिमेकी सिरिया माझीले हेर्न जान आग्रह गरेपछि गयौं, उनले भने, केटीलाई दाउले काटिरहेको देखेपछि मेरो होस उड्यो तर मेरी श्रीमतीले जोरले चिच्याएपछि केटाले फर्केर हेर्यो र फेरि आक्रमण गर्न थाल्यो ।उनले केटाले दाउ र छुरा दुवैले केटीको शरीरमा प्रहार गरेको देखेको बताए । आफूहरूको त्यो ठाउँसम्म जान हिम्मत नभएपछि नजिकै रहेको दीपक माझीलाई गाउँबाट मान्छे बोलाउन पठाएको उनले सुनाए । केटी लडिसकेपछि केटो पूर्वपट्टिको डिलबाट रक्ताम्य छुरा नचाउँदै अघि बढेको उनले बताए । त्यत्तिकैमा गाउँबाट आएका मान्छेले ढुंगाले हान्न थालेपछि दिनेशको हातबाट छुरा खसेको थियो । छुरा खसेलगत्तै भूपनारायण माझीले समातेको स्थानीय रतिलाल माझीले बताए । त्यसपछि दुवै हातखुट्टा बाँधेर प्रहरीलाई खबर गरेको उनले सुनाए ।"
फेरियो अदालती कार्यविधि,"काठमाडौं मुलुकमा नयाँ कानुनसँगै कार्यविधि पनि नयाँ लागू भएका छन् । मुलुकी ऐनको अदालती बन्दोबस्तीमा उल्लिखित महलका प्रावधानबाट चल्दै आएको मुद्दामामिला किनारा लगाउने विधिलाई विस्थापित गरी फौजदारी कार्यविधि संहिता र देवानी कार्यविधि संहिताले प्रविधि प्रयोग, फेरिएको जीवनशैली र कानुनका नवीनतम सिद्धान्तलाई पछ्याएका छन् । कार्यविधि कानुन भनेको मुद्दाको सुरुआतदेखि फैसला कार्यान्वयनसम्मका नियमको सँगालो हो । अपराध संहिता र देवानी संहिताचाहिँ सारवान कानुन हुन् । सारवान कानुन भन्नाले कुन घटनामा के सजाय हुने भन्ने नियमहरूको सँगालो हो । सारवान कानुन भदौ १ देखिका घटनामा लागू हुन्छ भने कार्यविधि कानुन अदालतमा चलिरहेका सबै मुद्दामा लागू भइसकेको छ । हालसम्म प्रचलनमा आएको फौजदारी न्याय व्यवस्थामा पुर्पक्ष थुनामा पर्दा मुद्दाको फैसला नहुन्जेल निर्दाेषै भए पनि जेल बसिरहनुपर्ने र दोषी नै भए पनि पुर्पक्षको बहसमा छुटेको भए जेलबाहिरै हुने नियम थियो । यसलाई नयाँ कार्यविधिले परिवर्तन गरेको छ । अब प्राप्त प्रमाणका आधारमा मुद्दा कारबाहीको जुनसुकै अवस्थामा पनि अभियुक्तलाई थुना वा जमानतमा राख्न सकिनेछ । अनुसन्धानमा सघाउ पुर्याउने अभियुक्तलाई नयाँ कार्यविधिले सजाय छुट हुने व्यवस्था गरेको छ, जसअनुसार आफ्नो कसुर पूर्ण रूपमा स्वीकार गरी साविती बयान दिनेलाई पच्चीस प्रतिशतसम्म सजाय मिनाह हुनेछ । यस्तो साविती बयान दिने व्यक्तिले अपराधसँग सम्बन्धित अन्य मतियार, संगठन वा हातहतियारलगायतको सूचना दिए पचास प्रतिशतसम्म सजाय छुट हुनेछ । मुद्दाको टुंगो नलागुन्जेल तारेख धाइरहनुपर्ने झन्झटिलो प्रक्रियालाई पनि नयाँ कार्यविधिले छोट्याएको छ । अब प्रमाण बुझिसकपछि अदालतमा तारेखमा नबसे पनि हुने भएको छ । साक्षीलाई दैनिक भत्ता तथा सुरक्षा दिनुपर्ने व्यवस्था पनि कार्यविधि कानुनले गरेको छ । भत्ताबापत सामान्यतया राजपत्र अनंकित प्रथम श्रेणीका सरकारी कर्मचारीले पाउने दैनिक भत्ताबराबरको रकम दिनुपर्नेछ । तर कुनै साक्षी विशेषज्ञका रूपमा उपस्थित भए राजपत्रांकित तृतीय श्रेणीको सरकारी कर्मचारीले कानुनबमोजिम पाएसरहको दैनिक तथा भ्रमण भत्ता दिनुपर्नेछ । यस्तो भत्ता सम्बन्धित प्रहरी कार्यालयले उपलब्ध गराउनुपर्नेछ । यसअघिसम्म सामान्यतया कम्तीमा सात दिनसम्म बाटाको म्याद हिसाब हुँदै आएको थियो । फेरिएको कार्यविधिले भने कानुनले अवस्था हेरी बाटाको म्याद हिसाब हुने व्यवस्था गरेको छ । यसअनुसार यातायात सुविधा भएको ठाउँमा एक दिनमा जति दूरी पार हुने हो त्यसैअनुसार बाटाको म्याद हिसाब हुनेछ । यातायात सुविधा नभएको ठाउँमा दिनको पन्ध्र किलोमिटरका दरले बाटाको म्याद गणना हुनेछ । तर, पन्ध्र किलोमिटरभन्दा घटीे दूरीका वादी प्रतिवादीले बाटाको म्याद एक दिन पनि पाउने छैनन् । त्यस्तै एक वर्षभन्दा कम सजाय हुने मुद्दामा व्यक्तिले दिनको तीन सय रुपैयाँका दरले जरिवाना तिरे ऊ थुनामा नबसे पनि हुने व्यवस्थासमेत कार्यविधि कानुनले गरेको छ । तर, यो व्यवस्था बाध्यकारी होइन । अदालतलाई उपयुक्त लागे, सजाय पाएको व्यक्तिको उमेर वा अन्य अवस्था विचार गरी जेल सजायको रकम तिरेर भुक्तानीसमेत गर्न सकिनेछ । विदेशीका हकमा भने यो सुविधाका लागि दिनको पाँच सय तिर्नुपर्नेछ । उमेर, विशेष शारीरिक अवस्था र अन्य कारणले इजलास आउन नसक्ने साक्षीसँग न्यायाधीशले भिडियो कन्फरेन्स गरेर बयान लिन सक्ने व्यवस्था ऐनले गरेको छ । फरार व्यक्तिका सम्बन्धमा विशेष व्यवस्था फौजदारी कार्यविधि संहिताले फरार अभियुक्तका नाममा पक्राउ पुर्जी जारी भएको ३० दिनको भोलिपल्टदेखि निज अदालतमा उपस्थित नभए सात प्रकारका सेवासुविधा रोक्का हुने व्यवस्था गरेको छ । ऊ कुनै सरकारी पदमा भए स्वत: निलम्बन भएको मानिनेछ । उसको अचल सम्पत्ति तथा बैंक खाता रोक्का हुनुका साथै उसको नाम वा एकल स्वामित्वमा रहेको उद्योग, व्यापार व्यवसाय वा आयकर दर्तासम्बन्धी फर्म, उद्योग, इजाजतपत्र इत्यादि नवीकरण गर्नुपर्ने भए त्यो पनि स्वत: मुल्तबी (रोक्का) रहनेछ । फरार अभियुक्तका नाममा रहेको धितोपत्रको कारोबार पनि स्वत: रोक्का हुने व्यवस्था ऐनले गरेको छ । त्यस्तो व्यक्तिले कानुनबमोजिम प्राप्त गर्न सक्ने तलब, भत्ता, उपदान, निवृत्तिभरणजस्ता सुविधा पनि स्वत: रोक्का रहेको मानिनेछ । प्रचलित कानुनबमोजिम पेटेन्ट, डिजाइन, ट्ेरडमार्क, प्रतिलिपि अधिकारजस्ता बौद्धिक सम्पत्तिबाट प्राप्त गर्ने रोयल्टी लाभ वा सुविधा स्वत: रोक्का रहेको मानिनेछ । फरार अभियुक्तलाई नागरिकताको प्रमाणपत्र, राहदानी वा जग्गाधनी प्रमाणपुर्जा उपलब्ध नगराउन लेखी आएमा सम्बन्धित निकायले यस्तो सुविधा दिन रोक्नुपर्नेछ । फरार अभियुक्त विदेशमा भए पक्राउ गर्न सरकारले कूटनीतिक कदमसमेत चाल्न सक्नेछ ।"
भत्कियो बाह्रबिसे जोड्ने पुल,"बाह्रबिसे ९सिन्धुपाल्चोक० अविरल वर्षाले बाह्रबिसे र खुर्सानीबजार जोड्ने पुल भत्किएको छ । बाह्रबिसे नगरपालिका ३, भीरकुना र ४ कोसिनडाँडा हँुदै बग्दै आउने साँधी खोल्सामा पहिरोले थुनिँदा आएको बाढीले पुलको कुनाको भागमा क्षति पुगेको हो । पुलमा क्षति पुगेसँगै सवारीसाधन आवागमन ठप्प छ ।पुलको एक कुनो बाढीले हुत्याएर सुनकोसी छेउ पुर्याएपछि एकछेउ ढल्किएको छ, बाह्रबिसे बजारका सुरेन्द्र श्रेष्ठले भने । माथिबाट खसेको पहिरोले खोल्सासँगै पुलछेउको सबै भाग लाछ्दै लगेको छ । साँधी खोल्सा पुल पार गरी खुर्सानीबारी, कर्थली, घोर्थलीलगायत दर्जनौं गाउँदेखि सीमावर्ती तातोपानी क्षेत्रका बासिन्दा बाह्रबिसे बजार आउजाउ गर्छन् । यो पुलबाहेक अरू विकल्प छैन, बेलमै मर्मत या पुनर्निर्माण नगरिए बाह्रबिसे बजारसँगको सम्पर्कविच्छेद हुन्छ, उनले भने । पुल जीर्ण बनेसँगै यात्रु पनि डराउँदै पैदल हिँड्न बाध्य छन् ।२०२४ सालमा चीनको सहयोगमा बनेको साँधी खोल्सा पुल घिर्नी प्रयोग गरी राखिएको थियो । पुरानो र पक्की मानिएको पुल धरापमा परेपछि ठूला सवारीसाधन सञ्चालनमा रोक लगाइने प्रहरीले जनाएको छ । यही बजार हँुदै सीमावर्ती क्षेत्र तातोपानीदेखि दुई दर्जनभन्दा बढी गाउँका बासिन्दा ओहोरदोहोर गर्ने भएकाले तत्कालै पुल मर्मत गर्नुपर्ने स्थानीयको माग छ । प्राविधिकले पनि पहिरो रोकथामको काम तत्काल थाल्नुपर्ने देखिएको सुझाएका छन् । भीरकुना गाउँ हँुदै बजार झरेको साँधी खोला बढ्नु र सुनकोसीको सतह माथि आउने जोखिमबाट बच्न बेलैमा रोकथाम नगरिए बजार पनि संकटमा पर्ने स्थानीय दुर्गाप्रसाद भण्डारी बताउँछन् । पुल यही तरिकाले कोसी छेउ ढल्कँदै गए, बजारलाई असर पुग्छ, उनले भने । बाह्रबिसेबाट पारि जोड्ने दुईवटै पुल जीर्ण छन् । बाह्रबिसेबाट पारी जोड्ने ५० वर्ष पुरानो बाह्रबिसे पुल कोसीको कटानले खिइँदै गएको छ । खुर्सानीबारी बजार जोड्ने साँधी खोल्सा लच्किएको छ ।बजार क्षेत्रमा जोखिम बढेसँगै सबैलाई सतर्क गराएका छौं, प्रहरी निरीक्षक यादव थापा क्षेत्रीले भने, सुरक्षा र उद्धारका लागि प्रहरी तयार छ । पुल छेउतर्फ ढल्किरहेकाले सुरक्षाका लागि सवारीसाधन आउजाउमा रोक लगाइएको उनले सुनाए । कुनाको भाग हुत्तिएर छेउमा ढल्किएकाले जोखिम धेरै छ, उनले भने, हेलचेक्रयाइँ गरे दुर्घटना निम्तिन सक्छ ।महिना दिनमै पुल तयारपुल जोखिममा परेलगत्तै निरीक्षणमा पुगेका प्रदेश सांसद, प्रशासनिकदेखि प्राविधिकको टोलीले महिना दिनमा तयार हुने निक्र्योल निकालेका छन् । चाँडै साँधी खोल्सा पुललाई स्थायी रूपमा सञ्चलानमा ल्याइनेछ, माथिबाट गर्नुपर्ने पहलमा हाम्रो जोड रहनेछ, उद्योग पर्यटन वन तथा वातावरणमन्त्री अरुण नेपाल भने । उनले सीमाको जनजीवनसँग जोडिएको पुल संरक्षण र यातायात सञ्चालनका लागि पहल गर्ने प्रतिबद्धता जनाए ।प्रमुख जिल्ला अधिकारी कृष्णप्रसाद घिमिरेले सडक निर्माणलाई महिना दिनमा स्थायी बनाउने पहल गरिने सुनाए । प्राविधिक अनुगमनपछि ठूलो क्षमताको क्रेन ल्याएर पहिलेको अवस्था ल्याउन प्रयत्न गरिनेछ, उनले भने । हालैलाई उता र यता मान्छे मात्रै हिँडडुल गर्न दिइएको उनले बताए । चरिकोट सडक डिभिजनका प्रमुख अशोक तिवारीका अनुसार प्राविधिक निरीक्षणपछि हालैलाई पुलछेउबाट अस्थायी ट्रयाक खोलेर सञ्चालनमा ल्याउन थालिएको छ । सय टन क्रेन नभएकाले अहिले २५ टन क्षमताकै क्रेनद्वारा धकेलेर ब्यालेन्समा ल्याएर पक्की बनाइनेछ, तिवारीले भने ।"
राहत टालेको लुगाझैं भयो,"रामेछाप दोरम्बा हत्याकाण्डको १५ वर्ष बित्यो । तर पीडितले अझै राहतको अनुभूति गरेका छैनन् । कमाउने व्यक्ति गुमाएका परिवारजनको मुखमा खुसी छचल्किएको छैन । पीडितहरू भन्छन्, राहत त दियो तर कामै लागेन ।नेपाल कम्युनिस्ट पार्टी ९नेकपा० का अध्यक्ष पुष्पकमल दाहाल बिहीबार पहिलोपटक दोरम्बामा आयोजित सम्मान कार्यक्रममा सहभागी बने । कार्यक्रममा उनले दोरम्बा काण्डमा मारिएका आफन्तजनलाई सम्मान पनि गरे । देशमा भएको परिवर्तनमा दोरम्बामा बगेको रगतले उल्लेख्य भूमिका निभाएको कुरा उनले पटकपटक व्यक्त गरे । त्यतिले पनि दोरम्बेलीको मनमा शान्ति आएको छैन । खोई हाम्रा लालाबालाको पालनपोषण कसले गरिदिने हो ? स्थानीय मिन्दो तामाङले भनिन्, भन्न त यसअघि पनि फुरुक्क पारेकै हो , तर केही राहतको मससुस गरेका छैनौं । उनले दोरम्बामा मारिएका २१ कार्यकर्ताका आश्रित अझै पनि सरकारको मुख हेरेर आशा गरिरहेको बताइन् । सरकारले दोरम्बाका पीडितहरूलाई पनि अरूसरह १० लाख रुपैयाँ दियो । तर त्यसको हिसाब मात्र आयो । पटक पटक पैसा दिएका कारण उक्त पैसा कतै लगानी गर्न पीडितले सकेनन् । छोराछोरी पढाउन, बिहेदान गर्न र लुगाफाटोमा मात्र खर्च भएर सकियो । नेताहरू दोरम्बाको बेग्लै इतिहास भन्छन्, मेन्दो भन्छिन्, तर हामीले बेग्लै अनुभूति गर्न पाएनौं । अरूभन्दा पृथक राहत पनि पाएनौं ।मेरो कुरा त यहाँ यति बेलासम्म सालिक बनाइसक्नुपर्ने थियो, अध्यक्ष दाहालले भुइँमा फूल चढाउने काम सुहाएन, २०६० साउन ३२ मा तत्कालीन शाही नेपाली सेनाबाट मारिएका डडुवाका चतुरमान थामीका छोरा भक्तबहादुर थामीले भने, अरूभन्दा पनि दोरम्बामा मारिएका सबैको सालिक बनाउनुपर्यो । ८ वर्ष अघिदेखि डाँडाकटेरीमा सहिद पार्क बनाउने कुरा ओझेलमा परेको छ । यहाँ चिहान हो भनेर देखाउने हैन, को सहिद भयो भनेर जो कोहीले पनि सजिलै चिन्न पाउनुपर्यो, उनले भने ।जुन उद्देश्य राखेर आफ्ना अगुवा युद्धमा होमिए त्यो कुराको उपलब्धि अझै हासिल नभएको थामीको भनाइ छ । भन्छन्, भ्रष्टाचार उत्पात छ, असमानता उत्तिकै छ, रोजगारीको अभाव जटिल छ रु के यत्ति नै उपलब्धिका लागि माओवादीले लडाइँ लडेको हो र रु उनले सहिद परिवारलाई राज्यले हेर्ने दृष्टिकोण फेर्नुपर्ने बताए । उनले व्यवस्था परिवर्तन भए पनि पहिलेभन्दा फरक शासनशैली नभएकोमा चिन्ता लागेको बताए । हाम्रो बाबुहरूको ज्यान बेकारमा गयो जस्तो लागेको छ, उनले भने, यति धेरै रगत बगाएर ल्याएको व्यवस्थाले नागरिकको आशाबमोजिमको काम गर्न सकेन, अध्यक्ष दाहालले हामीलाई सम्झनेभन्दा पनि व्यवस्थापकीय सुधार गर्नुपर्छ ।दोरम्बामा मारिएका टेकबहादुर मगरकी पत्नी सत्तलीमाया मगर सम्मान ग्रहण गर्दा भावुक भइन् । ७ जनाको परिवार बनीबुतो गरेर पालेकी मगरले दाहालको अघिल्तिर केही बोल्न सकिनन् । आँखा जुधें, बोल्ने आँट आएन, उनले भनिन्, समय पाएको भए, दिनभर रोईकराई गर्ने थिएँ । ४ छोरासहित ७ जनाको पालनपोषण गर्दा सरकारले दिएको राहतको पैसा सकिएको उनले बताइन् । रोजगारी मुख्य कुरा रहेछ मगरले भनिन्, सहिद परिवारलाई पैसा दिनुभन्दा रोजगारीको व्यवस्था गरिदिएको भए हुन्थ्यो । सरकारले माओवादी युद्धका बेलामा हत्या र बेपत्ता भएका परिवारलाई १० लाख रुपैयाँ राहत उपलब्ध गराइसकेको छ । दोरम्बा हत्याकाण्डका पीडितले पनि उक्त रकम पाइसकेका छन । त्यो त्यति काम लागेन, उनले भनिन्, पटकपटक गरेर दिएको राहत टालेको लुगाझैं भयो, कामै लागेन । खाँदै र व्यवहार टार्दै रकम सकिएकाले कुनै अर्थोपार्जनमा लगाउन नसकेको उनले सुनाइन् । मगर अहिले गाउँपालिकाकी वडा सदस्य छिन् ।दोरम्बा हत्याकाण्ड भनेर चिनिएको उक्त घटनामा मारिएका सबैजनाको परिवारको पीडा उस्तै छ । कोही सम्पन्न परिवारका छैनन् । ग्रामीण क्षेत्रमा बसोबास गर्नेलाई गाँसकै लागि चटारो छ । कुखुरा पाठो बेचेर छोराछोरीलाई शिक्षा दिन धौधौ छ ।माओवादी युद्धमा रहेको बेला सरकारसँग दाङको हापुरेमा वार्ता हँुदै गर्दा दोरम्बा हत्याकाण्ड भएको थियो । दोरम्बामा एउटा बैठक र विवाह कार्यक्रममा भेला भएका माओवादी कार्यकर्ताहरूलाई सेनाले घेरेर डाँडाकटेरीमा लगी हत्या गरेको आरोपमा त्यस बेलाको वार्ता भाँडिएको थियो ।"
सार्वजनिक गाडीमा अझै सास्ती,"भक्तपुर चाँगुनारायण६ नगरकोटका विकास तामाङ बागेश्वरी कलेज च्याम्हासिंहमा अध्ययन गर्छन् । कमल विनायकदेखि नगरकोटसम्मको करिब १२ किलोमिटर दूरीको यात्रा गर्न उनलाई निकै कष्टकर हुन्छ । बिहान कलेज आउँदा कोच्चिएरै यात्रा, घर फर्किंदा उस्तै, उनले भने, एकएक घण्टा कुर्यो, झुन्डिएर यात्रा गर्नुपर्छ । चाँगुनारायण७ कलमसीकी सुनीता दंगाल सार्वजनिक बसमै निकै दु:ख भोग्नुपरिरहेको बताउँछिन् । थोत्रो बसभित्र दुईतिर सिट, सिटको बीचमा दुवैतिरै फर्काएर सहचालकले यात्रुलाई उभ्याउँछन्, उनले दु:खेसो पोखिन्, हलचल गर्ने ठाउँ हुँदैन तैपनि यात्रु कोचेको कोच्यै । कमल विनायकदेखि नगरकोट चल्ने सीमित बसमा यात्रुले कोच्चिएर यात्रा गर्नुपर्ने बाध्यता छ ।चाँगुनारायण नगरपालिका सुडाल, ताथली, बागेश्वरी, नगरकोट, छालिङ, दुवाकोट, सरस्वती खेल, सूर्यविनायक नगरपालिकाका गुन्डु, गाम्चालगायत क्षेत्रका स्थानीय बासिन्दाले समयमा सार्वजनिक बस चढ्न पाउँदैनन् । बस चढ्नै पाए पनि कोच्चिएर यात्रा गर्नुपर्ने बाध्यता छ । च्याम्हासिंहसुडालसम्मको करिब ४ किलोमिटरको दूरीमा चल्ने सार्वजनिक बस आलोपालो क्यु प्रणालीअन्तर्गत आधाआधा घण्टामा चल्ने गरेको छ । सार्वजनिक यातायातमा गुणस्तरीय सेवा विस्तार गर्ने भन्दै सरकारले सिन्डिकेट खारेज गरे पनि कुनै सुधार भने देखिएको छैन । नयाँ व्यवसायीको प्रवेश हुन नसक्नु र भएका बस पुरानै समितिअन्तर्गत सञ्चालन हुनुले यात्रुले परिवर्तनको अनुभूति गर्न पाएका छैनन् । मयूर यातायातले बनेपाबाट भक्तपुर हुँदै कोटेश्वर चक्रपथ परिक्रमा रुटमा यातायात सञ्चालन गरेपछि उत्पन्न विवादले सरकारले गत चैत १८ गते यातायात क्षेत्रको सिन्डिकेट खारेज भएको घोषणा गर्यो । देशभरका सबै यातायात समिति खारेज गर्दै कम्पनीमा दर्ता गर्नुपर्ने प्रावधान लागू गर्यो । तर, अरनिको राजमार्ग भएर जाने बनेपा, धुलिखेल, पनौती, सिन्धुली, बर्दिबास र उदयपुरसम्म केही नयाँ यातायात व्यवसायीको प्रवेश हुनुका साथै सूर्यविनायकबाट पोखरासम्म आरामदायी र अत्याधुनिक पर्यटक बस सेवा सञ्चालन भयो । जिल्लाको ग्रामीण भेगका रुटमा न त नयाँ व्यवसायीको प्रवेश भएको छ न त पुराना व्यवसायीले नयाँ बस नै थपेको छ । बस सेवामा पनि कुनै परिवर्तन आउन सकेको छैन । जिल्लाको चाँगुनारायण नगरपालिकाका नगरकोट, तेलकोट, छालिङ, दुवाकोट, सुडाल, ताथली, बागेश्वरी, कलमसी, सूर्यविनायक नगरपालिकाका सिपाडोल, दधिकोट, बालकोट लगायत क्षेत्रमा सञ्चालित रुटमा नयाँ व्यवसायीको प्रवेश नहुनुले पुराना व्यवसायीको राज चलेको छ । चल्दैनन् बस सूर्यविनायक नगरपालिका८ आशापुरी नैचालकी फूलमाया तामाङ दिनहुँ हरियो तरकारी बेच्न ३ घण्टा पैदल हिँडेर सूर्यविनायक चोक पुग्छिन् । तरकारी बेचिसकेर फर्किंदा दिनै बित्ने गरेको नैचालका कृषकहरूको गुनासो छ । काभ्रे र भक्तपुरको सिमानास्थल नैचाल आशापुरी महादेव मन्दिर क्षेत्रका बासिन्दा बस चढ्न ३ घण्टा पैदल हिँडेरै सूर्यविनायक आउने गरेको उनले बताइन् । सूर्यविनायक, घ्याम्पेडाँडा, पाटी भन्ज्याङ, साहु नैचाल, आशापुरी क्षेत्रमा सार्वजनिक बसको व्यवस्था नहुँदा व्यवसाय ढुवानीमा समेत कठिनाइ भएको उनको गुनासो छ । सोही स्थानकी ठूली तामाङ दिनहुँ बिहान ७ बजे एकभारी साग, लसुन, मूलालगायत हरियो तरकारी बोकेर सूर्यविनायक चोकको तरकारी बजार आइपुग्छिन् । बिहानै ४ बजे तरकारीको भारी बोकेर बाटो लागेकी सुनीता ३ घण्टा पैदल हिँडेपछि मात्र सूर्यविनायक आइपुग्छिन् । एउटा नक्सापासको सिफारिस लिन दिनै माया मार्नुपर्छ, स्थानीय सन्तोष तामाङले भने । भक्तपुर र काभ्रेको सिमानामा पर्ने रानीकोटगढी, काभ्रेको रयाले, बेवर, बाबियो डाँडा, कुशादेवी लगायतका कृषकहरू ३ देखि ५ घण्टा पैदल हिँडेपछि मात्र गन्तव्यमा पुग्छन् । यस भेगका बालबालिका २ देखि ३ घण्टा पैदल हिँडेर विद्यालय जाने गरेका छन् । यदि परिवारका कोही सदस्य बिरामी भइहाले कसरी अस्पताल पुर्याउने भन्ने चिन्ताले सताइरहने स्थानीय फूलमाया तामाङ बताउँछिन् । सञ्चो हुँदा त जति समय लगाएर गन्तव्य पुग्दा पनि भयो, उनले भनिन्, बिरामी पर्यो भने आपत् आइलाग्छ, यो ठाउँमा एम्बुलेन्ससमेत आउन मान्दैन । एम्बुलेन्सको विकल्पमा धेरैले ट्याक्सीलाई रोजे पनि ट्याक्सी भाडा धेरै महँगो लिने उनको गुनासो छ ।नयाँ नगरका बासिन्दालाई सार्वजनिक बस चढ्न घण्टौं पैदल हिँड्नुपर्ने बाध्यता छ । सार्वजनिक बस चल्दैन, बस चढ्नकै लागि ३ घण्टा हिँड्नुपर्छ, स्थानीय एवं सूर्यविनायक नगरपालिका वडा नम्बर ८ का वडा सदस्य अजय तामाङले भने, नजिक स्वास्थ्य चौकी छैन, जंगलको बाटो हुँदै पलाँसे पुग्नुपर्छ ।"
२९ मेट्रिक टन फोहोर फालियो,"काठमाडौं उपत्यकाका नदी र चक्रपथ सफाइ अभियानका क्रममा शनिबार २९ मेट्रिक टन फोहोर व्यवस्थापन गरिएको छ । उपत्यकाका विभिन्न सहरको सफाइ अभियानका क्रममा उक्त फोहोर फालिएको हो । वाग्मती नदी सफाइका क्रममा ८, विष्णुमतीबाट ४, रुद्रमती, हनुमन्ते र मनोहराबाट एकएक गरी १४ मेट्रिक टन फोहोर फालिएको हो । त्यसैगरी चक्रपथ सफाइका क्रममा ठूलो भर्याङदेखि स्वयम्भू क्षेत्रबाट १४ मेट्रिक टन फोहोर व्यवस्थापन गरिएको हो । सफाइमा नेपाली सेना, नेपाल प्रहरी र सशस्त्र प्रहरी तथा अभियानकर्मीको उपस्थिति रहेको थियो ।"
स्वयं कर छली घोषणा,"उदारीकरण नीतिसँगै आफूले तिर्ने कर आफैं घोषणा गरी राज्य ढुकुटीमा दाखिला गर्न पाउने कानुन बनेका छन् । स्वयं कर घोषणामा चित्त नबुझ्दा मात्रै कर अधिकृतले लेखापरीक्षण गरी कर निर्धारण गर्न सक्छ । यो सुविधा करदातालाई बेइमानी गर्न ल्याइएको होइन । कर छल्न होइन, व्यवसायप्रति राज्यको हस्तक्षेप कम गर्दै लैजान हो । यसको दुरुपयोग व्यवसायीले गरे भने राज्य चुप लाग्न मिल्दैन । कर छली नियन्त्रणका लागि मन्त्रीस्तरीय दृढता सबभन्दा जरुरी हुन्छ । कर विभाग र कर कार्यालयमा कर कानुन कार्यान्वयन गर्न बसेकाहरू कानुनसम्मत हुन सक्नुपर्छ । करका कर्मचारीले कर्तव्य निर्वाहमा सम्झौता गरे भने अविलम्ब कारबाहीको भागीदार बन्नुपर्छ । राजस्व अनुसन्धान विभागले एक साताको अवधिमा अहिलेसम्मकै सबैभन्दा धेरै छलीको दाबी गर्दै विभिन्न जिल्ला अदालतमा मुद्दा दायर गरेको छ जसमा केही कर्मचारीसमेत मिसिएको पाइएका छन् । कर छल्न खोज्नेहरू प्राय: लामो समय उपभोक्ताको मन जितेर व्यापार, व्यवसाय गर्न नचाहनेहरू हुन्छन् । उनीहरूलाई रातारात धनी हुनुपरेको छ । त्यसका लागि राजस्व छलीका छिटो, छोटो उपाय खोजिन्छ । छली गरे पनि उम्कन सक्छु भन्ने उनीहरूलाई लागेको हुन्छ । कर्मचारी तथा राजनीतिकर्मीहरूसँग साँठगाँठ गर्छन्, कति सफल पनि हुन्छन् । सर्वप्रथम कर छली नियन्त्रण गर्न संघीय सरकार कटिबद्ध हुनुपर्छ । अर्थ मन्त्रालय कमजोर भएका बेला छली बढेका उदाहरण छन् । पुँजीगत लाभ कर, कर फछ्र्योट आयोग, भ्याट फिर्ताबारे पूर्वअर्थमन्त्रीहरू प्राय: ले प्रतिबद्धता देखाएनन् । छली बढ्यो । राजस्व असुलीमा दृढता नलिँदा नै छली बढ्ने हो । छल्ने व्यापारीहरूको मनोबल बढ्यो । एकपल्ट त पुँजीगत लाभ कर लाग्दैन भन्ने प्रस्तावसमेत मन्त्रिपरिषद्मा पुग्यो जसको आशय कर छल्न दिनुपर्छ भन्ने थियो । कर छलीका स्रोत राजनीतिकर्मीहरूका अस्वस्थ आर्थिक आचरण हुन् भन्दा फरक पर्दैन । उनीहरू व्यापारी, व्यवसायीहरूबाट महँगा उपहार तथा आर्थिक सहायता लिन्छन् । अपारदर्शी सम्बन्ध राख्छन्, अनेक सम्झौता गर्छन् । त्यही कारण राजस्व छलीमा संलग्न व्यापारीव्यवसायी र करका कर्मचारी दुवै थरीलाई कानुनले व्यवस्था गरेअनुसारको कारबाही गर्ने पक्षमा उभिन सक्दैनन् । त्यसैले त केही वर्षयता कर छलीमा ठूला कम्पनी झन् मुछिएका छन् । एनसेल प्रकरणमा कार्यपालिका, न्यायपालिका र व्यवस्थापिका तीनवटै अंग अछुतो रहेनन् । एउटै कम्पनी बिक्री हुँदाको एउटा शीर्षक पुँजीगत लाभकर प्रकरणको रकम हाल आएर झन्डै खर्ब रुपैयाँ नजिक पुगिसकेको छ । ठोस आधार देखाएर अहिलेसम्म सरकारले असुल गर्न सकेको छैन । कानुन कमजोर भयो कि नियत ? ठूला व्यवसायीलाई सरकारले कर छल्न मद्दत पुर्याउने नीतिसमेत ल्याउँछ । जस्तो २०७१ माघ १० गते मन्त्रिपरिषद्ले कर फछ्र्योट आयोग गठन गरी व्यापारीहरूलाई छुट दियो । कतिसम्म भने उपभोक्ताबाट उठाइएको मूल्य अभिवृद्धि कर (भ्याट) व्यापारीको खल्तीमा हालिदियो । ४४ वर्ष पुरानो कानुन कर फछ्र्योट आयोग ऐन, २०३३ को बुँदा टेकी आयोग बनाएर २१ अर्ब रुपैयाँभन्दा बढी रकम छुट दिइयो । सरकारले यस्तो १२ औं पटक गरेको थियो । कर नतिरेर जानाजान अटेर गरी बस्ने व्यवसायीलाई नै आयोग बनाएर कर छुट दिन मिल्छ ? यस्तो निर्णय बदमास व्यवसायीलाई स्वयं कर छली घोषणा गर्न सजिलो हो । यसले त हामी जसको शक्ति उसकै भक्तिका भुक्तमान भइरहने छौं । नयाँ सरकारका नाममा जथाभावी लगाइएका करमा पनि राज्य मूकदर्शक हुन मिल्दैन । विभिन्न शीर्षकमा जनतालाई कर थोपर्दै जाने, ठूला व्यवसायीसँग असुल गर्नुपर्ने करमा मौनता देखाउने प्रवृत्ति सरकारको अकर्मण्यी र अन्यायी आचरण हुनेछ ।"
समाजवादको नेपाली नमुना,"सं विधानको प्रस्तावनाले नेपाल समाजवादप्रति प्रतिबद्ध रही समृद्ध राष्ट्र निर्माण गर्न भनेको छ । प्रस्तावनामै वर्गीय, जातीय, क्षेत्रीय, भाषिक, धार्मिक, लैंगिक विभेद र सबै प्रकारका जातीय छुवाछूत अन्त्य गरी आर्थिक समानता, समृद्धि र सामाजिक न्याय सुनिश्चित गर्न समानुपातिक, समावेशी र सहभागितामूलक सिद्धान्तका आधारमा समतामूलक समाज निर्माण गर्ने संकल्प गरिएको छ । यो समाज कल्याणको प्रस्ट उल्लेख हो । नागरिक अधिकारसम्बन्धी धेरै दफा मात्र होइन, राज्यका निर्देशक सिद्धान्तमा सूक्ष्म रूपमा हेरिए समाज कल्याणका विषयले यथेष्ट स्थान ओगटेको पाइन्छ । के आज नेपाल समाजवाद उन्मुख छ त ? आखिर समाजवाद के हो ? नेपालका राजनीतिक दलहरूले संविधान निर्माण गर्दा कस्तो समाजवाद कल्पना गरेका थिए ? त्यो उद्देश्य प्राप्त गर्न के कदम चालिन थालिएको छ ? नेपालको परिवेश, राजनीतिक विकासका प्रवृत्ति र उदार लोकतन्त्रको प्रभाव र एकदलीय तानाशाही व्यवस्था असम्भव हुने भएकाले संविधानमा उल्लेख गरिएको समाजवाद पक्कै उदारवादी परिधिभित्रैको हो भन्न सकिन्छ । विकासवादी समाजवाद बेलायतमा सन् १८८४ मा गठन गरिएको फेबियन सोसाइटीबाट थालनी भए पनि आर्थिक आधार बलियो नभएको राजनीतिक स्वतन्त्रता खोक्रो हुने विचार पहिल्यै आएको हो । लोकतन्त्रभित्र अभ्यास गरिने आर्थिक आधारका लागि भने फेबियन समाजवाद उपयोगी हुने भनियो । फेबियन शब्द प्राचीन रोमन जनरल र चिन्तक फेबियसबाट लिएको हो । फेबियस कुनै रणनीति र निर्णय सोचीविचारी लिन्थे । उनको यस्तो धैर्य र सोचले लडाइँमा या अरू बखत राम्रै प्रतिफल दिन्थ्यो भन्ने मान्यता थियो । त्यसैले उनलाई फेबियन द डिलेयर अर्थात ढिलो गर्ने फेबियस पनि भनिन्थ्यो । आज यसलाई लोकतान्त्रिक समाजवाद भनिन्छ । किनभने माक्र्स, लेनिन या माओवादीबाट प्रतिपादित समाजवाद क्रान्तिकारी र हिंसात्मक हुने भएकाले लोकतन्त्रको अभ्यास गरिरहेका देशका निम्ति सामाजिक न्यायका लागि यो विकासवादी समाजवाद ग्राह्य हुने भन्ने ठानियो । बेलायत, जर्मनी, स्विडेन र अन्य कतिपय स्कान्डिनेभियन देश (डेनमार्क, नर्वे, फिनल्यान्ड ) ले समाज कल्याणका काम आफ्नै सन्दर्भअनुसार चलाएका छन् । त्यसैले ती नमुना मुलुकका रूपमा लिइन्छन् । तर समाजवादको वर्तमान स्वरूप कस्तो हुने भन्नेमा बहस चले पनि मूल रूपमा जनताका आधारभूत आवश्यकता पूरा गर्न के प्रगति भएको छ, त्यो नै सफलताको मापदण्ड मानिन्छ । परम्परावादी लोकतान्त्रिक समाजवादले औद्योगिक राष्ट्रमा देखिएको आर्थिक विषमताप्रति बढी चासो राखेको पाइन्छ । त्यसमा मजदुरको हक हित उत्पादन र वितरण प्रणाली उल्लेख हुन्छ । यस अर्थमा माक्र्सेली प्रभाव परेको पाइन्छ तर माक्र्सले समाजचेतना र विषमता अन्त्य गर्ने उद्देश्य राखी क्रान्तिको आवश्यकता बोध गराए पनि माक्र्सको अध्ययनको दायरा औद्योगिक क्रान्तिपछिको युरोपेली अवस्था चित्रणमा सीमित भएको पाइन्छ । त्यसैले उनले कृषिमा आधारित, पछौटे देशमा उनको समाजवाद आउन सक्ने सोचै राखेनन् । समाजवाद कुनै न कुनै रूपमा प्राचीन राजनीतिक दर्शन र विचारमा पाइन्छ । जस्तो ग्रिक दार्शनिक (सोफिस्ट) हरूले समाजका उत्पादन साझा हुने उल्लेख गरे । पछि साम्यवाद या समाजवादका अनेक हाँगाबिँगा फैलिँदै गए । तर सबैको ध्येय उत्पादन र वितरण प्रणालीमा सन्तुलन कायम गरी लोकहित यकिन गर्नु हो । विशेष गरी पुँजीवादी व्यवस्था अमानवीय हुने र समाजको अति थोरै मानिसले मात्र आर्थिक विकासको फल खाने भएकाले त्यस्तो असमान्ता हटाउन समाजवाद या सामाजिक न्याय आधुनिक लोकतन्त्रको अभिन्न अंग भएको हो । यसको क्षेत्र र प्रथमिकता समय सापेक्ष हुन्छ । मूल उद्देश्य नखलबल्याई रणनीति र कार्यान्वयन पक्ष तय गरिन्छ । यसै सिलसिलामा बेलायतका टोनी ब्लेयर र अमेरिकाका बिल क्लिन्टनका पालामा आर्थिक विषमता र लोकतन्त्रबीच सामञ्जस्य कायम गर्न थर्ड वे (तेस्रो बाटो) खोजियो । यसलाई सेन्टर लेफ्ट र प्रगतिशील वाम भनियो । नेपालमा माक्र्सवादी, लेनिनवादी र माओवादीले वर्ग अन्याय समाप्त गरी जनवाद कायम गर्न हिंसाको बाटो लिए पनि पछि अहिंसात्मक भई संवैधानिक बाटो समाउनुका कारण अनेक हुन सक्छन् । के पनि सिद्ध भएको छ भने नेपालजस्तो पृष्टभूमि भएको देशमा केही अरू मुलुकले अपनाएको परिवर्तनको हिंसात्मक बाटो र त्यसले तय गरेको व्यवस्था सम्भव नहुने रहेछ । उद्देश्य उदार लोकतन्त्र हो भने हिंसात्मक अथवा अहिंसात्मक दुवै विकल्प सम्भव हुँदारहेछन् । २००७ सालको क्रान्ति हिंसात्मक थियो तर यसले १०४ वर्षको जहानियाँ राणाशासन अन्त्य गर्न सफल भयो । नेपाली कांग्रेस जन्मकालदेखि लोकतन्त्रमा विश्वास गर्ने पार्टी हो । यसका नेता भारतका गान्धीका रणनीतिमा प्रशिक्षित थिए । तर कांग्रेसले हिंसाकै सहारा लिई क्रान्ति सफल पार्न सक्यो । त्यस्तै माओवादी जनयुद्धले समाज परिवर्तनका लागि ठूलो काम गर्यो तर उसको हिंसात्मक युद्धको रणनीति शान्तिमा बदलियो । सैद्धान्तिक आधार अस्पष्ट हुँदा राजनीतिक संस्कारमा घुलमिल भयो । हिंसात्मक बाटोले माओवाद लेनिनवाद त आएन र सम्भव पनि छैन । लेनिनवादी केन्द्रीयता र संवैधानिक लोकतन्त्र व्यवस्थापनको समस्या भने देखिन थालेको छ । यसलाई द्वन्द्वात्मक संस्कारको अवस्था भन्न सकिन्छ । समाजवादतिर उन्मुख हुने ध्येय राख्ने सरकारी या अन्य दल संविधानप्रति कति प्रतिबद्ध छन्, भोलिका दिनले देखाउला । तर समाजवाद चेतना, संवेदना र संंस्कार हो । संविधानका प्रावधान लागू गर्ने प्रतिबद्धता नभए र संस्कार पुरानै सामन्ती व्यवस्थाजस्तै रहे कसरी समाजवाद आउला ? संविधानमा समावेशी लोकतन्त्र र संघीयताका साथै धेरै समाजकल्याणका प्रावधान भए पनि हाम्रो सोच र गराइ यी उद्देश्यअनुसार देखिएका छैनन् । महिलाको ३३ प्रतिशत प्रतिनिधित्व हुनुपर्ने भए पनि मुख्य दल यसप्रति उदासीन देखिएका छन् । दलितको अवस्था त्यस्तै छ । औपचारिक रूपमा मात्र समावेशी बनाउन खोजेका तर त्यति पनि नभएको आजको यथार्थ हो । संघीय गणतन्त्र स्विकारेको तर संघीय प्रणाली घाँडो हुन थालेको हो कि भन्ने आभास पाउन थालिएको छ । आज प्रादेशिक सरकार बाँदरको पुच्छर लौरो न हतियार भएका छन् । केन्द्रीकृत शासन प्रणालीमा रमाउन संघीयता कागजमा मात्र सीमित हुने त होइन भन्ने शंका बढ्न थालेको छ ।निर्दलीय पञ्चायत व्यवस्थामा आधारभूत आवश्यकता कार्यक्रम ल्याइएको थियो । त्यसमा शिक्षा, स्वास्थ्य, रोजगार, गाँस, बास, कपडा, सुरक्षा आदि पर्थे । आज लोकतान्त्रिक भनिने सरकारले यति कार्यक्रम पनि भन्न सकेको छैन । बजेट छरपस्ट विनियोजन गरिएको छ । आधारभूत आवश्यकताका पक्षमा सरकार यथास्थितिवादी (कन्जरभेटिभ) देखिन्छ । शिक्षाको अस्तव्यस्तता र असमानताले सामाजिक खाडल झन् फराकिलो भइरहेको छ । यसपल्टको बजेटमा शिक्षाले १० प्रतिशत मात्र भाग पाएको छ । स्वास्थ्यमा ४ र आवासमा ५ प्रतिशत विनियोजन गरिएको छ । खानेपानी, कृषि पनि प्राथमिकतामा परेका देखिँदैनन् । यातायात नै विकास हो भन्ने लहर आए पनि सरकारी अक्षमता र योजना सञ्चालन गर्ने प्रस्ट नीति नहुनाले बाटो बनाउने निहुँमा नेपाललाई चिरा चिरा पार्न थालिएको छ । यसको प्रभाव वातावरणमा परेर गरिब जनता झन् बढी असुरक्षित भइरहेका छन् । अति दुर्गम जिल्लामा अस्पताल खुलेका छन् तर त्यहाँ सिटामल गोलीसम्म पाइँदैन । यसमाथि कर थपिँदो छ तर त्यसअनुसारको सुविधा शून्य छ । करबाट उठेको रकम जनताका आधारभूत आवश्यकतामा खर्च गरिँदैन । सुख सुविधाका लागि आफ्नो हात जगन्नाथ भइरहेछ । अब प्राथमिकतामा के पर्ने ? गरिबका लागि गुणात्मक शिक्षा, स्वास्थ्यको अवसर, रोजगार, कृषिक्रान्ति, उत्पादन वृद्धि, सामाजिक सुरक्षा, यातायातको राम्रो व्यवस्थापन कि रेल, पानीजहाज । विकासका सन्दर्भमा ती पनि भोलि आवश्यक हुन्छन् । सबै विकसित देशमा यस्ता साधनको उपयोगले आर्थिक विकासमा ठूलो योगदान गरेको छ । स्विट्जरल्यान्ड यसको राम्रो उदाहरण हो । तर के नेपालको आजको जस्तो सरकार सञ्चालन, दिशाहीन सरकारी कामगराइ, अनियन्त्रित भ्रष्टाचार, अराजक राज्यव्यवस्थाले माथि भनिएका परियोजना सम्भव होलान् ? राजधानीका ससाना समस्या समाधान हुन नसकी प्रधानमन्त्रीस्तरको निर्देशन आउने तर काम केही नहुने शासनप्रणालीले बनाइएका संरचना राम्ररी सञ्चालन होलान् भन्ने ग्यारेन्टी के छ ? चीनले उपहार दिएको एउटा ट्रली बस सेवा थाम्न नसक्नेले कसरी अरू महत्त्वाकांक्षी परियोजना राम्ररी चलाउन सक्ला ? जनताका आधारभूत आवश्यकता पूरा गर्न सरकार कति लागेको छ, आजको समाजवादको मापदण्ड त्यही हो । गान्धी यस्तै साधारण जनमुखी विषयमा बढी ध्यान दिनुपर्ने कुरा गर्थे । नरेन्द्र मोदीका चर्पी बनाउने आवश्यकता, सरसफाइको महत्त्व आदि विषय यिनै विचारबाट आएका हुन् । पहिले त सगरमाथा चढ्न आधार शिविर पुग्ने बाटो निर्माण गर्नुपर्यो अनि अरूतिर लाग्ने शक्ति, स्रोत, उपाय आदि चाहियो । पहिले सरकार संख्याले मात्र होइन, कार्यक्रम, इच्छाशक्ति र कामको औचित्यले बलियो हुनुपर्यो । अब क्षणिक लोकप्रिय भाषण र प्रतिरक्षाविहीन प्रतिरक्षाले जनता विश्वस्त हुँदैनन् । ससाना जनमुखी काम जस्तो पानी, बाटो, शिक्षा, स्वास्थ्य, रोजगारका अवसर, गरिबी निवारण तथा सक्षम सरकार आजका आवश्यकता हुन् । यही नेपाली समाजवादको नमुना हो ।"
भविष्यको चिन्ता,"जलवायु परिवर्तनलाई नजिकबाट नियालिरहेकाहरूलाई थाहा भइसकेको छ यसले अबको २० वर्षपछि विश्वमा कति अराजकतापुर्ण र भयावह स्थिति आउँछ भनेर । रोय स्कान्र्टाेनकले छोरी र उनको भविष्यसँग अब आउने चुनौती र यसले खेप्नुपर्ने असर सम्बन्धमा असाध्यै राम्रो र स्पष्टसँग व्याख्या गरेका छन् । अहिले यसले साँच्चै मानिसलाई घचघच्याएको छ । उक्त लेख पढ्दा भोलिको पिँढीले केके र कस्ताकस्ता समस्यासँग जुध्नुपर्ने हो ? कार्बनडाइअक्साइडले पृथ्वीलाई तताउँदै लगेको र त्यसको प्रभाव पृथ्वीमा देखिन लागिसकेकाले जैविक परिवर्तनको स्थिति भयावह बन्दै गएको चिन्ता व्यक्त गरिएको छ । उनको भनाइअनुसार अबको ५ देखि १० वर्षभित्र कार्बन ग्यास उत्सर्जन प्ृर्ण रूपमा बन्द गर्न हामीले हाम्रो सम्प्ृर्ण आर्थिक र सामाजिक उत्पादनमा पुन: विचार गर्नुपर्छ । विश्वका सबै ठाउँमा भइरहेको वायुमण्डलीय प्रदूषणले हाम्रो ग्रहलाई ध्वस्त पार्दै छ । हावापानी, जमिन र मौसम प्रदूषित भएको छ । विश्व ब्रह्माण्डमा भएका भौतिक, रासायनिक, आणविक विषालु ग्यासले आक्रान्त भएका छन् तर पनि मानव जातिले भविष्यप्रति चिन्ता खासै लिएको पाइँदैन । सीता गौलीबालाजु१६, काठमाडौं"
इँटा पार्ने स्कुल,"आजभोलि विद्यालय शिक्षाको हालत बिग्रिएर तहसनहस छ । के विषय किन र केका लागि पढाइएको हो, पढाउनेलाई थाहा छैन । पढ्नेहरू पनि समय र स्रोतको खर्च गरेर केका लागि, के विषय, किन घोक्न परेको हो ? रहस्य पत्ता लगाउन नसकेर पीडामा छन् । कोरा शिक्षाको नकारात्मक असर समाजमा छ्यालब्याल हुन थालेको छ । शिक्षकहरू शिक्षक नभएर जागिरे भएका छन् । घडी हेरेर जागिर खान पालैसँग विद्यालयमा आउने अधिकांश शिक्षकले भविष्यका कर्णधारलाई सत्मार्गमा लान सक्ने हैसियत राख्दैनन् ।यिनका हातमा राज्यले इँटा पार्ने साँचो राखिदिएको छ र यिनीहरू सबै किसिमका प्रतिभाका नानीहरूलाई एउटै आकारको इँट बनाएर व्यापार गर्दै छन् । राज्य त शिक्षाको व्यापार फस्टाओस् भनेर निजी स्कुलवालालाई काखी च्याप्ने अवस्थामा पुगेको छ । यही प्रसंगमा भदौ २ को कान्तिपुरको कोसेलीमा प्रकाशित मिलन पाण्डेको आइ हेट स्कुल सान्दर्भिक लाग्यो । कृष्ण कुम्पुरे आदमटार, धादिङ"
नयाँ कानुनी संहितामाथि बहस,"सरकारले अपराध र देवानी संहितासहितको नयाँ ऐन लागू गरेको छ । कानुन विश्वका हरेक मुलुकमा लागू भएकै छन् भने नेपालमा जारी कानुनमा स्वास्थ्य उपचारसम्बन्धी प्रावधानविरुद्ध सांसद, प्रमुख जिल्ला अधिकारी र सरकारी स्वास्थ्यकर्मीलाई पटमूर्खको संज्ञा दिँदै उपचारको छानबिन समितिमा राखेर सरकारले चिकित्सकको निष्ठामा सन्देह गर्नु गलत भएको र चिकित्सकको कञ्चटमा बन्दुकको नाल तेस्र्याई मृत्यु टाल्ने सपना बोकेको आरोपको चित्कार गर्दै भदौ १ देखि एप्रोन र स्टेथेस्कोप सरकारलाई बुझाई आन्दोलनको घोषणा गरे । त्यसो भए चिकित्सक कानुनभन्दा माथि हुन्छन् ? के राज्यले नयाँ कुनै कानुन नै नबनाउने ? गलत काम गर्ने जुनसुकै नागरिक, पेसा वा व्यवसायीलाई मात्र कानुनले समात्ने होइन र ? नयाँ ऐन लागू हुँदा सर्वत्र प्रशंसा हुँदा कतिपय चिकित्सकको विरोध किन ? आफ्नो ज्ञान र सीपको सोचविचारका साथ प्रयोग गर्ने र आफूलाई अप्ठेरो वा शंका लाग्नासाथ समयमै प्रेषण गर्ने चिकित्सकलाई कुन कानुन लाग्छ र ? बरु अबदेखि बिरामीले सही उपचार पाउने आशा पलाएको छ । कानुन लागू भएसँगै चिकित्सकबिरामीबीच विश्वास बढ्न जाने यकिन गर्न सकिन्छ । गंगाराज अर्यालपाणिनी८, अर्धाखाँची"
ट्रयाक कन्सर्टलाई डी प्लस,"कन्सर्ट अर्थात् गितार, मादल वा तबला, ड्रमसेट, बाँसुरीलगायत वाद्यवादनका सामग्रीले प्रत्यक्ष सुसज्जित सांगीतिक टिमसहितको लाइभ कार्यक्रम भनेर स्पष्ट रूपमा बुझिने गरेको भए पनि पेनड्राइभ कन्सर्ट भनेको सांगीतिक कार्यक्रमलाई ट्रयाकको भरमा सञ्चालन गरेर संगीतकारको उपस्थितिबिनै दर्शकहरू खुसी होऊननहोऊन् रकम झ्याप पार्ने प्रवृत्तिको सम्पूर्ण गीत रेकर्डिङ गरेर पेनड्राइभलाई साउन्ड सिस्टममा जोडेर गरिने रेडिमेड कन्सर्ट हो भनी बुझ्दा आपत्ति नहोला । छुट्टी वा शनिबार पारेर पिकनिक गइयो भने त्यहीँ सबै मीठा परिकार आपसमै मिलेर पकाउँदै रमाउँदै एकैसाथ खाँदै वास्तविक पिकनिकको आनन्द लिनुको सट्टा घरैबाट चाउचाउका पोका, फ्राइ गरिएका काजु, केक र जुस रमाउँदै गरिने मनोरञ्जनजस्तै हो । लाइभ कन्सर्ट र ट्रयाक कन्सर्टलाई परीक्षामा जीपीए सिस्टमबाट ग्रेडिङ परीक्षामा मूल्यांकन गरिने हो भने लाइभ कन्सर्टले ए प्लस प्राप्त गर्छ तर ट्रयाक कन्सर्टले डी प्लस मात्र । यही कारणले हुन सक्छ सांगीतिक क्षेत्रमा ख्याति कमाएका पुराना नेपाली कलाकारहरूले यो प्रवृत्तिको विरोध गरेका भए पनि अग्रजहरूका उत्तम विचारतर्फ कसैको ध्यान पुगेको देखिँदैन । श्यामसुन्दर कुइँकेलहाँडीगाउँ, काठमाडौं"
सडक कसको ?,"सडक कसको हो ? सडक नेपाल सरकारको वा सडक विभागको वा हामी दैनिक प्रयोग गर्ने आमनेपालीको ? अझ सडक किनारामा घर हुने घरमालिकको प्रश्न पेचिलो देखिन्छ । यसबखत काठमाडौंका सडक भनेको ठेकेदार र केही सरकारी व्यक्तिहरूको कमाइ खाने भाँडोभन्दा फरक नपर्ला । सडक देशको, सहरको आफ्नो बासस्थानको सान हो । २१ औं शताब्दीको जीवन सडकबिना कल्पना पनि गर्न सकिँदैन । फेरि हामी किन सडकप्रति यतिविघ्न अनुत्तरदायी बन्दै छौं ? हामी सबैलाई थाहा छ विदेशतिर सडकमा फोहोर फाल्नु र सडकलाई हानिनोक्सानी पुर्याउनु भनेको सामाजिक अपराध गर्नु हो जसका कारण धेरै किसिमका सजायको भागीदार बन्नुपर्छ । हिजोआज देशैभरिका सडक जीर्ण अवस्थामा पुगेका छन् । जनता ठाउँठाउँबाट आवाज उठाइरहेका छन् । सडकका कारण हामीले आर्थिकसँगै स्वास्थ्यमा हानि ब्यहोर्नुपरेको छ । हामी त्यो सडकमा आफूले गर्न सक्ने कुनै पनि काम गरिरहेका हुँदैनौं, उल्टो पसलबाट बढारेर सडकमै फोहोर मिल्काउँछौं, आफ्ना सवारीसाधन पखालेर पानी सडकमै बगाउँछौं, घरको फोहोर सडकमै थुपारिदिन्छौं, घर निर्माणका सामग्री सडकमै थुपार्छौं । फेरि हामी नै सरकारलाई भन्न भ्याउँछौं सडक राम्रो बनाऔँ । के हामी आमजनताको सडकप्रति कुनै जिम्मेवारी छैन ? सरकार सम्पूर्ण ऐननियम परिवर्तन गरिरहेको आजको यो समयमा सडकप्रति आमजनतालाई किन उत्तरदायी बनाउँदै निश्चित अधिकार दिन सकिरहेको छैन ? सरकारले यसतर्फ सोच्न विलम्ब नगरोस् । रामकृष्ण बरालजोरपाटी२, काठमाडौं"
पर्यटन क्षेत्रमा मौलाएको विकृति,"पर्यटन सेवा होइन धन्दा सम्पादकीय मन छुने लाग्यो । सायद यो सम्पादकीय केही दिनअघि कान्तिपुरमै छापिएको फर्जी उद्धारसँग सम्बन्धित थियो । उद्धारजस्तो अति संवेदनशील विषयमा यस्तो घटना हुनु वा मानवीय पराकाष्ठाको दृष्टान्त हो । सामान्य पर्यटकलाई विषादी हालेर बिरामी बनाई, जाली उपचार गरेर लाखौं, करोडौं रुपैयाँ झ्वाम पार्नुलाई दिनदहाडैको डकैती भन्दा फरक पर्दैन । सायदै कोही पनि मानिस योभन्दा तल झरेर कुनै कर्म गर्ला । सोच्न र कल्पना गर्न पनि नसकिने यस्ता दुष्कर्म, दुराचरण कुनै पनि हालतमा क्षम्य हुँदैन । तर हामीमा यही विडम्बना छ, यहाँ देशकै धज्जी उडाउने गरी, राष्ट्रकै प्रतिष्ठामा आँच आउने गरी कुकर्म गरिन्छ, त्यसको समाचार लेखिन्छ, दुई चार दिन हल्ला हुन्छ अनि खहरेस्तो सबै सेलाउँछ । इतिहासदेखि यस्तै चल्दै आएको छ हाम्रो देशको परिपाटी । के राज्यले वा राज्यको सम्बन्धित निकायले यसको नैतिक जिम्मेवारी लिनु पर्दैन ? सरोकारवालाहरूलाई कानुनको दायरामा ल्याएर यथाशीघ्र जनतालाई स्पष्टीकरण दिनु पर्दैन ? पर्यटनजस्तो आशा र भरोसाको क्षेत्रलाई बदनाम हुने किसिमले हुर्मत लिने कार्य गर्नु जघन्य अपराध हो । यदि नैतिकता भएको मुलुकमा हो भने यतिखेर सायद पर्यटनमन्त्रीले राजीनामा दिएर यसको नैतिक जिम्मेवारी लिन्थे तर हामीकहाँ त्यो संस्कार छैन । जे होस् सम्पादकीयले संवेदनशील कुरा उठाएको छ । उत्सव नेपालगोदावरी, ललितपुर"
ऊर्जा उपयोगमा ध्यान दिऔं,"कुनै पनि जीवात्मालाई आवश्यक पर्ने वस्तु हावापछि पानी नै हो । यही महत्त्वलाई बुुझेका पहिलाका राजामहाराजाहरूले टोलटोलमा ढुुंगेधाराको व्यवस्था गरेका थिए । काठमाडौं उपत्यकामा परापूर्वकालमा सहरको बीचमा रानीपोखरीमा पानी भरेका थिए । अहिलेको जस्तो प्रविधिको विकास नहुुँदा पनि जनतालाई पिउन र सिंचाइका लागि पर्याप्त पानीको व्यवस्था गरेको देखिन्छ । तर अहिलेका सरकारले अझै पनि जलस्रोत र ऊर्जामा प्रशस्त लगानी गर्न र हरेक घरमा शुद्ध पानीको आपूर्ति गर्न सकेको छैन । केही दिनअघिको एउटा कार्यक्रममा विद्युत् प्राधिकरणका कार्यकारी निर्देशक कुलमान घिसिङले ५ वर्षपछि ५ हजार मेगावाट बिजुली थपिन्छ, त्यसलाई कसरी र कहाँ सञ्चालन गर्ने हो हामी विचार गर्दै छौं भनेका थिए । सबभन्दा पहिला भारतबाट आउने बिजुुली खरिद गर्न बन्द गर्नुुपर्छ । त्यसपछि सबै गृहस्थीले ग्यास बाल्न छोडेर बिजुुलीबाट खाना पकाउनुुपर्छ । त्यसका लागि हाल भएको बिजुलीको दर केही घटाउनुुपर्छ । यसले गर्दा हाम्रो व्यापार घाटा धेरै घट्नेछ । अहिले कति विद्युुत्शक्तिको उत्पादन भएर पनि प्रसारण लाइन अभावमा मुख्य ग्रिडमा जोडिन सकेका छैनन् । त्यसले गर्दा प्रसारण लाइन दु्रतगतिमा निर्माण हुनुुपर्छ । हाम्रा यातायातका साधन सबै डिजेल र पेट्रोलबाट चल्ने हुुँदा प्रशस्त मात्रामा डिजेल र पेट्रोल भारतबाट खरिद गर्नुपरेको छ जसले गर्दा अरबौंको व्यापार घाटा बेहोरिरहेका छैं । यसलाई घटाउन बिजुलीबाट चल्ने यातायात साधनमा जोड दिनुपर्छ । यसतर्फ सरकारले सोचोस् । पूर्ण ओलीचाबहिल, काठमाडौं"
कल्पनामा उड्नेहरूका लागि,"उड्दाखेरि कल्पनाको साथ लागेर उडिरहे कविता मात्रै जन्मिन्छ, रकेटका साथमा लागेर उडियो भने चन्द्रमामा पुगिन्छ । सीताराम शिपखानपाँचखाल, काभ्रे"
करमा करकर,"काठमाडौं महानगरपालिकाले गत वर्ष करको दर बढाएको थियो । यो आर्थिक वर्ष फेरि बजार भाउअनुसार मूल्यांकन गरेर एकीकृत सम्पत्ति कर बढाइएको छ । संसद्मा स्थानीय तहले निर्धारण गरेको मनपरी र अस्वाभाविक करविरुद्ध आवाज उठिरहेको छ ।स्थानीय सरकारहरू करको दर र दायरा वृद्धि गर्न उद्यत छन् । अधिकार सम्पन्न स्थानीय जनप्रतिनिधिबाटै जहाँ जे देख्यो त्यसैमा कर लगाइहाल्ने शैली देखिएको छ । यसले जनताको त हित गरेन, स्थानीय तहको पनि इज्जत राखेन । जनताको सेवक हुनु, जनताप्रति उत्तरदायी हुनुको साटो शासक हुनुको हतारले यो प्रवृत्तिले जन्म लिएको देखिन्छ । ती करले कहाँ कहाँ असर हुन्छ, कस्तो दूरगामी प्रभाव पर्छ भन्ने नसोची कुनै कालाबजारीले जस्तै मौकाको फाइदा लिन खोजियो । यसले जनता अधिक निराश र आक्रोशित हुन पुगेका छन् ।गरिब जनता गरिब हुँदै जाने र स्थानीय सरकारलगायत सरकारी निकायहरू धनी हुँदै जाने भयो भने स्थानीय सरकार मात्र होइन, व्यवस्थामै अनास्था फैलिन्छ । तसर्थ सरकारले जनतालाई नियमित आम्दानी हुने, धनी हुने बाटो देखाओस् । जनता धनी भए सरकार धनी हुनेछ । त्यसका लागि धैर्य गरोस् र प्रविधि बनाओस् । उदाहरणका लागी हुम्लाको एक गाउँमा एक जना किसानको १० रोपनी जमिन छ तर केही उब्जाउ छैन । ७ जनाको परिवारमा मुस्किलले पेट भर्ने काम हुन्छ । तेल मसला किन्न नगद छैन । स्कुलले माग्ने दुई सय रुपैयाँ तिर्न सकिन्न । एक जोर लुगा ५ वर्ष लगाउँछन् । तर उनको जमिनको मूल्य २ करोड ५० लाख मूल्यांकन गरेर कर लगाइदिए के हुन्छ ? सरकारले यसरी सम्पत्ति कर लिने भो भने वर्षको १२ हजार ५ सय रुपैयाँ कर तिर्नुपर्ने हुन्छ । कर तिनको नियमित आम्दानीमा आधारित भएको भए समस्या हुने थिएन । जमिनको अधिकतम मूल्यांकन गरेर त्यही आधारमा कर तिर्नुपर्ने भएपछि जमिन बेच्दै कर तिर्दै गर्नुपर्ने भो । जमिन बेच्ने बेलाको लाभकर छँदै छ । नगद हात पर्दा दिइने हँुदा यसको विरोध नहोला तर नियमित आम्दानी नहुनेका लागि यो कर अत्यन्तै घातक छ ।अब प्रश्न उठ्छ, के स्थानीय तहले कर लिनै नपाउने हो र ? स्थानीय तह सञ्चालनका लागि आयस्रोत पहिचान गर्नुपर्यो । जहाँ आय छ, त्यहाँ कर लिने हो तर सबैजसो नगरपालिका जसरी पनि जनतासँग कर असुल्ने नीतिमा लागेको देखिन्छ । त्यसो त आवश्यक पूर्वाधार नबनाईकनै नगरपालिका घोषणा भयो । नगरपालिका बनेपछि पदाधिकारी बढे । कार्यालय सञ्चालन र पदाधिकारीको तलब र सुविधाका लागि थप रकम आवश्यक भयो । सबैभन्दा सजिलो उपाय सोचियो एकीकृत सम्पत्ति कर । हुन पनि केमा कर लगाउनु । कुनै उद्योगधन्दा छैन जहाँ कर लगाउन सकियोस् । उद्योगधन्दा नभएपछि उत्पादन भएन । उत्पादन नभएपछि रोजगार भएन । हामीले विश्वबजारमा बेच्ने एक मात्र वस्तु भयो मान्छे । अहिले गाउँमा युवा अत्यन्त कम छन् । गाउँमा अशक्त ज्येष्ठ नागरिक र केटाकेटी मात्र छन् । खेतबारी बाँझो छ । विदेशबाट पठाएको रकमले घर र देश चलेको छ । ससाना कामका लागि छिमेकी मुलुकबाट आएका श्रमिकमा निर्भर हुनुपर्छ । स्थानीय सरकारको आँखा पर्यो, त्यही बाँझो खेतबारीमा । फसल उत्पादन गर्न प्रोत्साहन गर्नुको सट्टा त्यसैमा कर लगायो । यो अवस्थामा नयाँ सरकारले कुनै लक्ष्य राखिहाले पनि हासिल गर्न गाह्रो छ । विदेशी उदाहरण असीको दशकबाटै भारतमा राज्यहरूबीच एउटा प्रतिस्पर्धा सुरु भयो । त्यो हो, सकेसम्म बढी रोजगारी सिर्जना । आआफ्नो राज्यमा सकेसम्म उद्योग स्थापना होस् भनेर उद्यमीहरूबीच पहल मात्र गरिएन हाम्रो राज्यमा उद्योग स्थापना गरे यो यो सुविधा दिनेछौं भनेर विज्ञापनै छापिए । स्वरोजगारका लागि पहल गरिए । त्यसको प्रतिफल भारत औद्योगिक राष्ट्रका रूपमा टिकिरहेको छ । धेरैजसो राज्य सरकारहरूको आयस्रोत कृषि र उद्योग नै हुन् ।सन् २००३ तिर करिब एक महिना इटलीका विभिन्न प्रान्तमा भ्रमण गर्ने मौका मिल्यो । वाइन उनीहरूको परम्परागत उत्पादन रहेछ । वाइन उत्पादन घरघरमै हुने रहेछ । घरेलु वाइन बोतलमा हाली उत्पादन गर्ने व्यक्ति वा संस्थाको नाम, गुणस्तर आदि लेखेर स्थानीय रूपमा बेच्न पाइने, स्थानीय र प्रदेश सरकारले कर नलिने । स्थानीय उत्पादनमा कर लियो भने अर्को ठाउँमा उत्पादन भएको वाइनसँग प्रतिस्पर्धा गर्न कठिन होला भनेर त्यसो गरिएको रहेछ । अर्को ठाउँ वा प्रदेशको उत्पादनमा कर लाग्थ्यो । एक मेयरले भनेका थिए, एक जना मानिसलाई रोजगार दिन कति गाह्रो छ, आफ्नै ठाउँको मानिस केही गर्छ भने किन कर लिने ? सरकारले उसको रोजगारको चिन्ता गर्नुपरेन । सरकारलाई योभन्दा ठूलो नाफा के होला ? स्थानीय निकायमा लामो समय जननिर्वाचित प्रतिनिधि थिएनन् । ती निकाय कर्मचारीले चलाए । हामीलाई लागेको थियो, संसदीय निर्वाचन नीतिनिर्माणका लागि हो । संविधान प्रदत्त काम गर्ने निकाय भनेकै स्थानीय सरकार हो । स्थानीय सरकारका प्रतिनिधिका रूपमा हाम्रा छिमेकी साथीहरू आए । अब गाउँटोलमा खासै रकम खर्च गर्न नपर्ने तर दैनिक जीवनमा महत्त्वपूर्ण अर्थ राख्ने काम व्यवस्थित ढंगले सञ्चालन हुने अपेक्षा राखियो । जस्तै टोल सरसफाइ, सामुदायिक र निजी विद्यालयको नियमित अनुगमन, सार्वजनिक चोक बाटो निर्माण, पानी र बत्ती नियमित गर्ने कुरा । आफू बसेको स्थान सुन्दर बनाउन स्थानीय सरकारलाई के सहयोग गर्नुपर्ने होला भनेर उत्साहका साथ स्थानीय नागरिक प्रतीक्षारत रहे । औंलामा गन्न सकिने केही प्रतिनिधिलाई छाडेर अधिकांशले जनताको साथी हुनुको सट्टा शासक हुन रुचाए । शक्ति प्राप्त भइसकेपछिका प्रतिनिधिहरूको व्यवहार, निर्णय र काम देखेर जनताले निसास्सिएको अनुभव गरिरहेका छन् । केन्द्र सरकारले कृषि उत्पादन र उद्योगका लागि अनुदान छुट्याएको छ । कृषिमा जनता लागून् र उत्पादन बढोस् भन्ने चाहेको छ । अहिले जसरी एकीकृत सम्पत्ति कर लगाइएको छ, त्यसैमा निरन्तरता दिने हो भने जतिसुकै अनुदान दिए पनि कृषि उद्यम विकासको सम्भावना रहँदैन । अहिले युवा गाउँमै रहेको नै ठूलो उपलब्धि हो । उनीहरूका दौंतरी सबै विदेश ताकिरहेछन् । गाउँमा कुनै युवा बस्नु र स्वरोजगारको काम गर्छु भन्नु स्थानीय तहका लागि महत्त्वपूर्ण कुरो हो । स्थानीय तहहरूले तुलनात्मक रूपमा लाभ लिन सक्ने क्षेत्र पहिल्याएर त्यसका लागि मानबीय, आर्थिक र अन्य स्रोत जुटाएर आम्दानी बढाऊन् ।"
विपदमा होसियारी,"चार वर्षअघिको जुरे पहिरो कारण सिन्धुपाल्चोकका १४५ जनाले ज्यान गुमाए । सयौं परिवार विस्थापित भए । २०७२ वैशाख १२ गतेको भूकम्पबाट जिल्लाका ३ हजार ५ सय ७३ जनाको मृत्यु भयो । हजारौं परिवार घरवारविहीन बने । गत साउन १० गते रसुवाको टिमुरे प्रवेशद्वारमा पहिरोले सिन्धुपाल्चोककै चार जनाको ज्यान लियो । सिन्धुपाल्चोकका चौतारा साँगाचोकगढी १ का रिमलाल विश्वकर्माले भूकम्पले घर भत्काएपछि नयाँ घर बनाए । त्यो नयाँ घर पनि साउन २८ गतेको पहिरोमा पुरियो । सरकारी अनुदानबाट बनाएको घर नरहेपछि विश्वकर्मा अब अर्को घर कसरी बनाउने भन्ने चिन्तामा छन् । यी घटनाले सिन्धुपाल्चोक जिल्लाको मात्र नभएर मुलुकभरि विपद्ले सिर्जना गर्दै आएको क्षतिलाई प्रतिबिम्बित गर्छन् । भूकम्प, बाढी, पहिरो, डढेलो, खडेरी, महामारी, हवाई तथा सडक दुर्घटनाजस्ता कैयौं प्राकृतिक तथा मानव निर्मित विपद्का घटनाबाट बर्सेनि ठूलो धनजन क्षति हुने गरेको छ । वर्षायाममा बाढी, पहिरो र डुबानका घटना दिनहुँजसो हुने गरेका छन् । विपद्को कुनै निश्चित ऋतु, मौसम वा समय हँुदैन । यद्यपि हाम्रो देशमा बाढी, पहिरो, चट्याङ, डुबान, महामारीजस्ता प्राकृतिक विपद्का घटना प्राय: वर्षात्को समयमा हुने गर्छन् । हिउँदको समयमा हिमपहिरो, हिमताल विस्फोटन, हुरीबतास, शीतलहर, डढेलो, अनिकालजस्ता घटना हुन्छन् । यस्ता प्राकृतिक तथा मानवीय विपद् उचित व्यवस्थापन गर्न सके क्षति न्यूनीकरण गर्न सकिन्छ । यसका लागि उपयुक्त र प्रभावकारी नीति, संरचना र कार्यविधि व्यवस्था गर्न सक्नुपर्छ । विपद्को प्रभावकारी रूपमा व्यवस्थापन गर्न संविधानको धारा २९६ (१) बमोजिम बनेको विपद् जोखिम न्यूनीकरण तथा व्यवस्थापन ऐन, २०७४ कार्यान्वयनमा आएको छ । ऐनको उद्देश्य प्राकृतिक तथा गैरप्राकृतिक विपद्बाट सर्वसाधारणको जीउज्यान र सार्वजनिक, निजी तथा व्यक्तिगत सम्पत्ति, प्राकृतिक एवम् सांस्कृतिक सम्पदा र भौतिक संरचना जोगाउनु हो । केन्द्रीयस्तरमा प्रधानमन्त्रीको अध्यक्षतामा विपद् व्यवस्थापनसम्बन्धी कार्यको निर्देशन र समन्वय गर्न विपद् जोखिम न्यूनीकरण तथा व्यवस्थापन राष्ट्रिय परिषद् रहने व्यवस्था ऐनको दफा ३ मा छ । दफा ६ मा राष्ट्रिय परिषद्बाट स्वीकृत नीति तथा योजना कार्यान्वयन गर्न गराउन गृहमन्त्रीको अध्यक्षतामा कार्यकारी समिति रहने व्यवस्था छ । दफा १४ अनुसार प्रदेशस्तरमा विपद् व्यवस्थापन कार्य समन्वय र संयोजन गर्न मुख्यमन्त्रीको अध्यक्षतामा तोकिएबमोजिम प्रदेश विपद् व्यवस्थापन समिति रहन्छ । दफा १६ ले जिल्ला तथा स्थानीयस्तरमा विपद् व्यवस्थापनसम्बन्धी कार्यका लागि प्रमुख जिल्ला अधिकारीको अध्यक्षतामा जिल्ला विपद् व्यवस्थापन समिति रहने व्यवस्था गरेको छ । दफा १७ मा गाउँ कार्यपालिकाको अध्यक्ष वा नगर कार्यपालिकाको प्रमुखको अध्यक्षतामा प्रत्येक गाउँपालिका तथा नगरपालिकामा स्थानीय विपद् व्यवस्थापन समिति रहने व्यवस्था छ । विपद् व्यवस्थापनका क्षेत्रमा भएका नीतिगत, प्रक्रियागत, संस्थागत र अन्य प्रयासका बाबजुद पनि विगतमा अन्य मुलुकको तुलनामा नेपालमा विपद्बाट बढी जनधन क्षति हुने गरेको पाइन्छ । यसको कारण विपद् व्यवस्थापनसम्बन्धी व्यवस्थाको प्रभावकारी कार्यान्वयन नभएकाले हो कि हामीसँग प्रतिकार्यका लागि पर्याप्त तयारी नभएर हो वा उद्धार, राहत तथा पुन:स्थापनाका कार्य ढिलो र अव्यस्थित भएर हो, गम्भीर विश्लेषण गर्नुपर्ने भएको छ ।विपद्को प्रभावकारी रूपमा व्यवस्थापन गर्न देहायअनुसार कार्य गर्नु आवश्यक छ :पूर्वतयारी र जनचेतना विपद् व्यवस्थापनका लागि सुरक्षा निकाय तथा अन्य सरोकारवालाको सहभागितामा विपद् आइरहेको र आउन सक्ने सम्भाव्य क्षेत्र पहिचान गर्नुपर्छ । पहिचान गरिएको क्षेत्रका आधारमा पूर्ण तथा आंशिक जोखिमका सम्भावना छुट्याउनुपर्छ । समुदायस्तरमा विपद् उत्थानशीलता विकासका लागि सञ्चार माध्यमबाट जनचेतनामूलक सुरक्षाका उपाय अपनाउने सम्बन्धमा सूचना तथा सन्देश सम्प्रेषण गर्नुपर्छ । जिल्लामा रहेका सरकारी कार्यालय तथा संघसंस्थासँगको समन्वयमा नियमित छलफल गरी सहकार्यका लागि तयार रहनुपर्छ । स्रोतसाधन पर्याप्त व्यवस्था गर्नुपर्छ । सम्भावित जोखिमको प्रकृतिअनुसार तारजाली प्रयोग गरी बाँध बाँध्ने तथा बाँस, रुखबिरुवा आदि रोपी बाढीपहिरो रोकथाम गर्नेजस्ता सावधानी अपनाउनुपर्छ । अर्थिङ प्रयोग गरी चट्याङबाट जोगिन सकिन्छ । स्वच्छता तथा सरसफाइमा ध्यान दिई महामारीबाट बच्न सकिन्छ । अत्यावश्यक सरसामान परिस्थितिअनुसार तुरुन्त प्रयोग गर्न सकिने अवस्थामा राख्नुपर्छ । विपद् परे तत्काल राहत वितरण गर्न नगरकार्यपालिका तथा गाउँकार्यपालिका कार्यालय, रेडक्रस, जिल्ला खाद्य डिपो तथा प्रहरी युनिटहरूमा खाद्य एवं गैरखाद्य वस्तुको पर्याप्त भण्डारण गरिनुपर्छ । बिग्रिएका बाटा मर्मतका लागि सम्बद्ध निकायलाई अनुरोध गर्ने, खोज तथा उद्धार सामग्री सुरक्षा युनिटसमेतमा मौज्दात गरी स्वयंसेवकलाई प्रशिक्षित गर्ने र सम्भावित विपद्को जनकारी दिने गरी साइरन व्यवस्था गर्ने हो भने विपद्को क्षति न्यूनीकरण गर्न सकिन्छ । जिल्ला आपतकालीन कार्यसञ्चालन केन्द्र तयार अवस्थामा चौबिसै घण्टा खुला रहेको जानकारी सम्बन्धित सबैमा गराउनुपर्छ । उद्धार र उपचारविपद् अति संवेदनशील अवस्था हो । विपद्मा संयमसाथ सुरक्षा निकायहरूसहित सम्पूर्ण क्षेत्रका सरोकारवाला वर्ग परिचालन हुन जरुरी छ । जिल्लास्थित सूचनाको एकिन गरी जिल्ला विपद् व्यवस्थापन समितिमा भएको पूर्वसमन्वयअनुसार सुरक्षा निकायहरू घटनाको प्रकृतिअनुसार साधन स्रोतसहित तत्काल खटिन सक्नुपछ । विपद्को अवस्था हेरी घाइते बिरामीको उद्धार कार्य साथै थप घटना हुन नदिने गरी व्यवस्था मिलाउनुपर्छ । तालिमप्राप्त स्वयंसेवक तथा जनस्वास्थ्य कार्यालयका कर्मचारीमार्फत घाइते बिरामीलाई प्राथमिकताका आधारमा उद्धार तथा उपचार गर्ने व्यवस्था मिलाउनुपर्ने हुन्छ । घाइते बिरामी तथा विस्थापित परिवारलाई व्यवस्थित गर्न क्याम्प खडा गर्न सकिन्छ । बिरामीलाई अस्पताल लैजान एम्बुलेन्स व्यवस्था हुनुपर्छ । अति संवेदशील अवस्था आए तथा आवश्यक परे हेलिकप्टर प्रयोग गर्नुपर्ने हुन्छ । विपद्को मौका उठाई लैंगिक हिंसा तथा मानव बेचबिखन हुन सक्ने हुँदा संरक्षणका लागि विषयगत क्षेत्रलाई परिचालन गर्नुपर्छ । राहत र पुन:स्थापनाविपद्पछि राहत, पुन:स्थापना तथा व्यवस्थापन क्रममा शारीरिक, मानसिक र संवेगात्मक रूपमा सचेतता अपनाउन जरुरी हुन्छ । मानवीय तथा भौतिक क्षतिबाट भएको पीडालाई उपयुक्त प्रयासद्वारा व्यवस्थापन गर्नुपर्छ । यसका लागि जिल्ला तथा स्थानीयस्तरका विपद् व्यवस्थापन समितिहरू सक्रिय भई आर्थिक, भौतिक, मनोसामाजिक सहयोग गर्नुपर्छ । सरकारी, गैरसरकारी निकाय एवं सामुदायिक संयन्त्रहरूले प्रभावितहरूको पुन:स्थापनामा योगदान गर्न सक्छन् । प्राथमिकताका आधारमा राहत वितरण कार्यलाई सुलभ, प्रभावकारी र पारदर्शी बनाउनुपर्छ । उपलब्ध साधन र स्रोत अधिकतम प्रयोग तथा परिचालन गर्नुपर्छ । मेडिकल क्याम्प आवश्यक पर्न सक्छ । समस्याग्रस्त क्षेत्रमा महामारी फैलन नदिन जनचेतनामूलक प्रशिक्षण चाहिन सक्छ । पुन:स्थापनाका लागि सरोकारवाला निकायसँग आह्वान गरी रकम संकलन गर्न सकिन्छ । राहत वितरणसम्बन्धी सम्पूर्ण कार्यमा एकद्वार प्रणाली प्रभावकारी हुन्छ । प्रभावकारी अनुगमन र मूल्यांकन गरी आगामी दिनका लागि पृष्ठपोषण दिनुपर्छ । अत्यमा, हामी सबैले विपद्लाई दैवको लीला तथा हाम्रो भाग्य यस्तै रहेछ भनेर अन्धविश्वासी र भाग्यवादी सोच त्याग्नु जरुरी छ । विपद्का बेला सुरक्षा र उद्धारको जिम्मेवारी सरकारी संयन्त्रको मात्र हो भन्ने सोच्नु हँुदैन । विपद् व्यवस्थापनका सन्दर्भमा हामीले उद्धार तथा पुन:स्थापना मात्र गरेर पुग्दैन । भविष्यमा यस्तो क्षति नहोस् भन्नेमा पनि ध्यान पुग्न जरुरी छ । बञ्जाडे सिन्धुपाल्चोककी सहायक प्रमुख जिल्ला अधिकारी हुन् ।"
कृषिमा उद्यम,"हा मीकहँँ उद्यमशील संस्कृति छैन । वैदेशिक रोजगारको मोह व्याप्त छ । लाखौं ऋण लिएर विदेश जान तम्सिने युवा स्वदेशमा उद्यमव्यवसाय गर्न चाहँदैनन् । सुन्दर भविष्यको खोजीमा बिदेसिएका युवामध्ये कतिपय जोखिमपूर्ण कामले मृत्यु, अपांग भएका तथा बिचल्लीमा परेका घटना थुप्रै छन् । यस्तो परिवेशमा मुलुकको अर्थतन्त्रलाई आत्मनिर्भर बनाउन कृषि क्षेत्रलाई आधुनिकीकरण, व्यवसायीकरण र सम्मानित बनाउन राज्यले विशेष पहल गर्नुपर्ने खाँचो छ । कृषि शिक्षाको पहँुचमा उल्लेखनीय वृद्घि गर्नुपर्छ । कृषिमा उद्यमशीलताका माध्यमबाट रोजगारी सिर्जना गर्दै आत्मनिर्भर अर्थतन्त्र निर्माण अभियानमा विलम्ब गर्नु हँुदैन । आयातमुखी कृषि अर्थतन्त्र र उपेक्षित कृषि पेसा हाम्रो मुलुकका लागि प्रमुख चुनौती हुन् । खेतीयोग्य जमिन बाँझो र खण्डीकरण भएको छ । कृषि उत्पादकत्वमा निरन्तर ह्रास आइरहेको छ । वैदेशिक रोजगारलाई निरुत्साहित गर्दै स्वदेशमै कृषि उद्यमशीलताको वातावरण निर्माण गर्न आवश्यक छ । करिब दुई तिहाइ जनसंख्याको रोजगारी र जीविकोपार्जनको मूल आधार कृषि क्षेत्र हो । कृषि शिक्षा लिएका युवा जागिरको खोजीमा लाग्नुभन्दा रोजगारी सिर्जना गर्नेतर्फ केन्द्रित हुन जरुरी छ । मुलुकको विकास निर्माणमा जुट्न प्रेरित शिक्षाले सामाजिकआर्थिक रूपान्तरणमा सहयोग पुर्याउँछ । कृषि, उद्योग, पर्यटन र सेवामूलक क्षेत्रको विकास तथा विस्तारले मुलुकमा आर्थिक समृद्घिलाई सुनिश्चित गर्न सक्छ । कृषि उत्पादकत्व बढाउन कृषकलाई सुपथ र सहुलियत ऋण व्यवस्था, बिमा व्यवस्था, गुणस्तरीय कृषि सेवा, सिंचाइ सुविधा, कृषि सामग्रीलगायत उन्नत बीउविजन एवं मलको व्यवस्था, बजारीकरणलगायत कृषि पूर्वाधार आदिको उचित प्रबन्ध मिलाउनुपर्छ । परम्परागत तथा निर्वाहमुखी प्रणालीबाट गुज्रिरहेको कृषि क्षेत्रलाई व्यावसायीकरण एवं विविधीकरण गर्दै उत्पादकत्व वृद्घि गर्न सकिन्छ । कृषि शिक्षालाई सहज एवं सुलभ बनाई युवालाई कृषि उद्यमशीलतातर्फ उन्मुख गराउने वातावरण निर्माण गर्न जरुरी छ । यसले कृषि पेसालाई सम्मानित बनाउन सक्छ । सरकारी, सहकारी र निजी साझेदारीका माध्यमबाट भौगोलिक परिवेशअनुसार कृषिजन्य उत्पादनको व्यावसायीकरण, यान्त्रिकीकरण र विविधीकरण गरे कृषि क्षेत्रले उल्लेखनीय फड्को मार्न सक्छ । देशको कुल गार्हस्थ्य उत्पादनको २९३७ प्रतिशत हिस्सा कृषि क्षेत्रले ओगटेको छ । दक्षिण एसियाली राष्ट्रहरूमा कृषि पेसामा निर्भरता एवं कुल गार्हस्थ्य उत्पादन दुवैका आधारमा नेपालको बढी हिस्सा छ । तर नेपाल कृषि क्षेत्रमा आत्मनिर्भर बन्न नसक्नु र कृषि पेसा उपेक्षित बन्दै जानु विडम्बनापूर्ण छ । कृषि उपजमा आत्मनिर्भर बन्न निर्वाहमुखी कृषिलाई नाफामूलक, दिगो एवं व्यावसायिक प्रणालीमा रूपान्तरण गर्नुपर्छ । खेतीयोग्य जग्गालाई बाँझो राख्ने प्रवृत्ति निरुत्साहित गर्नुपर्छ । खाली जमिनको दिगो उपयोगमा ध्यान दिनुपर्छ । कृषि क्षेत्रमा राज्यले लगानी बढाउनुपर्छ । कृषि उपज उत्पादन, प्रशोधन, भण्डारण तथा वितरण प्रणालीमा नयाँ प्रविधिको विकास आवश्यक छ । राज्यले कृषि शिक्षालाई सर्वसुलभ र आम मानिसको पहँुचमा पुर्याउने रणनीति अपनाउनुपर्छ । यसका लागि कृषि तथा वन विश्वविद्यालयलगायत कृषि शिक्षा प्रदान गर्ने सबै शैक्षिक संस्थाको क्षमता एवं दक्षता वृद्घि गरी कृषि शिक्षालाई सबैको रोजाइ र आकर्षणको विषय बनाउनुपर्छ । कृषि पेसालाई प्रतिस्पर्धी, नाफामूलक एवं सम्मानजनक व्यवसायका रूपमा स्थापित गर्न आवश्यक छ ।"
हिंसाको मनोसामाजिक विमर्श,"सामूहिक बलात्कारपछि हत्या । प्रेमीद्वारा प्रेमिकाको बलात्कार अनि हत्या । रक्सीको झोंकमा श्रीमतीमाथि छुरा प्रहार । दाइजो नल्याएकामा ज्युँदै जलाइइन् । मनै सिरिङ्ङ पार्छन् यस्ता समाचार शीर्षकले । किन हुन्छन् यस्ता घटना ? मनोचिकित्सकीय चस्माबाट हेर्दा व्यक्तित्वजन्य समस्या, साइकोसिस, मद्यपान या लागूपदार्थजन्य मानसिक समस्या, ठूला तनाव आदिका कारण यस्ता घटना भइरहेको देखिन्छ । तर प्रश्न उठ्छ, किन महिला यस्ता उन्मादका निसाना बनिरहन्छन् ? महिला अधिकारवादीहरू पितृसत्तात्मक सामाजिक बनोट या लैंगिक भेदभाव आदिलाई यसको कारक मान्छन् । त्यसो भए किन सबै पुरुष त्यस्तो पीडक बन्दैनन् ? महिला हिंसा लाई मनोवैज्ञानिक, सामाजिक, आपराधिक, सैद्धान्तिक अनि राजनीतिक कोणबाट व्याख्या गर्ने गरिन्छ । तर कुनै एउटा मान्यताबाट मात्र यसलाई बुझ्नबुझाउन वा तार्किक निष्कर्षमा पुग्न सकिँदैन । त्यसैले अन्तर्सम्बन्धित अवयवलाई मिहिन रूपमा केलाएर समाधानका उपाय खोज्नुपर्छ । विभिन्न अध्ययनले देखाएअनुसार, पीडक (प्राय: पुरुष) बालककालदेखि नै हिंसाकै चपेटामा परेको पाइन्छ । पति या परिवारका अन्य सदस्यद्वारा सताइएका आमाका छोराहरूले वयस्क अवस्था पुगेपछि आफ्ना महिला मित्र (श्रीमती) लाई हिंसाको सिकार बनाउने गरेको देखिन्छ । त्यस्तै, किशोरावस्थामा आफू नै हिंसाको प्रकोपमा परेका पुरुषहरू पछि महिला हिंसामा उद्यत भएको पाइन्छ । जो महिला सानामा आमाबाबुबीचको हिंसाका साक्षी थिए या आफू सानैमा परिवारजन या हेरचाह गर्ने व्यक्ति (शिक्षक, छिमेकी आदि) बाट कुनै न कुनै प्रकारका हिंसाद्वारा सताइएका थिए, तिनीहरू पछि ठूलो भएर नजिकका मित्र (पति) बाट प्रताडना पाउने या त्यस्तो हिंसालाई अस्वीकार गर्न नसक्ने अवस्थामा रहने गरेको पाइन्छ । हिंसाले ओतप्रोत परिवारमा हुर्केका किशोरकिशोरी नै भविष्यमा पीडक या पीडितका रूपमा देखा पर्ने गर्छन् ।पुरुष आधिपत्य रहेको अर्थात् आर्थिक स्रोतको अधिकार पुरुषमै रहेको र महिलाले पैसा कमाउने काम गर्न नपाएको अनि पाँच वर्षमुनिका बच्चा देखभाल गर्नुपर्ने परिवारमा श्रीमान्ले श्रीमतीमाथि हिंसा गर्ने वा गर्न खोज्ने प्रवृत्ति बढी देखिन्छ । परिवारभित्रको श्रमविभाजनमा रहने असहमति, श्रीमान्को अत्यधिक मद्यपान या अलि बढी शिक्षित भएकी श्रीमती आदि कारक तत्त्वले वैवाहिक स्थितिमा उतारचढाव पैदा गर्छ । त्यसले हिंसाको रूप लिन्छ । परामर्शका लागि मकहाँ आएका व्यक्तिमा मद्यपानले आपराधिक मनोवृत्तिका व्यक्तिहरूलाई हिंसातिर डोर्याउने गरेको पाएको छु । मद्यपानका कारण पतिहरू परिवारप्रति उत्तरदायी नबन्ने, पत्नी या परिवारका अन्य सदस्यसँग मनमुटाव भइरहने गर्छ । यसैसँग बेरोजगारी, गरिबी, सामाजिक बहिष्करण आदि नकारात्मकता गाँसिएका हुन्छन् । यी सबैले ल्याउने तनाव, उदासीनता, दिशाहीनता, झैझगडा सबै महिला हिंसातर्फ डोर्याउने कारक तत्त्व बन्न पुग्छन् । समाजमा पुरुषलाई पुंसत्व या प्रभुत्व प्रमाणित गर्नुपर्ने अनि महिला सधैं कमजोर साबित भइरहने प्रवृत्ति छ । अर्थात श्रीमान्को पिटाइ सधैं परिवारको आन्तरिक मामिलाकै रूपमा सीमित रहिरहन्छ र समाजले त्यसलाई सजिलै स्वीकार गर्छ । यही कारण घरेलु हिंसालाई कानुनको कठघरामा ल्याउन समस्या छ । त्यसैको विकृत रूपमा जघन्य अपराधका घटना भएका हुन सक्छन् । व्यक्ति, परिवार, छरछिमेक, कार्यस्थल, समाज अनि समाजले अपनाएको सांस्कृतिक आधार महिलाहिंसासँग अन्तर्सम्बन्धित देखिन्छन् । समाधानका लागि ती सबै अवयव परिचालित गर्नुपर्छ । व्यक्तित्व विकासमा आफू जन्मिएको या हुर्किएको परिवारकै भूमिका अत्यधिक रहने मनोवैज्ञानिक सिद्धान्तहरूले प्रमाणित गरेका छन् । परिवारमा उचित शिक्षा, चेतना विकासका लागि सामाजिक परिस्थिति पनि जिम्मेवार रहन्छन् । परिवारभित्रको तनाव व्यवस्थापन, बेरोजगारी निराकरण अनि सदस्यहरूमा रहन सक्ने मानसिक समस्याको उचित उपचार अत्यावश्यक छ । मद्यपान या लागूपदार्थजन्य समस्या समाधानका लागि मनोचिकित्सकको मात्र नभई मनोविमर्शकर्ता र सामाजिक परिचारकको पनि अहं भूमिका रहन्छ । यी सबै प्रयासले स्वस्थ परिवार कायम राख्न सहयोग पुर्याउँछन् । त्यस्तो परिवारमा जन्मने या हुर्कने बालकबालिका पछि गएर परपीडक या पीडालाई स्वीकार गर्ने गरी परनिर्भर बन्नेछैनन् । किशोरावस्थामा व्यक्तित्व विकासका लागि साथीसंगी, छरछिमेक अनि स्कुलशिक्षाको भूमिका रहन्छ । मूल्यमान्यतामा आधारित नैतिकतामुखी शिक्षा पाएका किशोरकिशोरी स्वस्थ व्यक्तित्वले ओतप्रोत रहन्छन् । तिनीहरू लागूपदार्थजन्य समस्याबाट टाढै रहन्छन् अनि असामाजिक क्रियाकलापबाट बच्छन् । यस्ता किशोरकिशोरीबीच अंकुरित प्रेम हिंसाग्रस्त मनोग्रन्थिबाट सधैं टाढा रहन्छ । व्यभिचार, बलात्कार, झैझगडाको प्रश्नै रहँदैन । कार्यस्थलमा रहने तनाव व्यवस्थापनका लागि स्वस्थ एवं संयमित अनि उत्तरदायित्वबोध हुने किसिमको संरचना बनाउनुपर्छ । तनावजन्य मानसिक समस्या निराकरणका लागि मनोविमर्श अनि छलफल कार्यक्रम फलदायी हुन्छ । आवश्यक परे मनोचिकित्सकको सहायता लिन तयार रहनुपर्छ । बेरोजगारी समाधान, लैंगिक विविधताको सम्बोधन, गरिबी निवारण अनि अपराध निराकरणका लागि राष्ट्रको ठोस नीति बन्नुपर्छ । राजनीतिक नेतृत्वले यी सबको व्यवस्थापनका लागि दह्रो पाइला चाल्नुपर्छ । यसमा नागरिक समाजको नाताले चिकित्सक, मिडियाकर्मीको सहयोग अपरिहार्य छ । हाम्रो पूर्वीय संस्कृति नारीपीडक कदापि थिएन । मातृदेवो भव भनी उद्घोष गर्ने, माता मे भूमि: भनेर जन्मभूमि, राष्ट्र एवं पृथ्वीलाई समेत आमा मान्ने उद्गारले ओतप्रोत संस्कृतिका धनी हामीले कसरी महिला हिंसालाई मान्यता दिन सकौंला र ? यी सबै तथ्यलाई हृदयंगम गर्दै उच्च सांस्कृतिक अनि सभ्य जीवनस्तर बनाउन जुट्ने कि ! डा रिसाल धुलिखेल अस्पतालमा कार्यरत मनोचिकित्सक हुन् ।"
चुनाव चाहन्छन् तिङ््लावासी,"तिङ्ला (सोलुखुम्बु) सोलु दूधकुण्ड नगरपालिका११ तिङ्लाका ६२ वर्षीय प्रितीबहादुर कार्की मतदान गर्ने उमेर पुगेदेखि सबै चुनावमा सहभागी भए । मतदानका लागि कसैले कर गर्नु पर्दैनथ्यो । तर गत वर्ष भएको स्थानीय तह, प्रदेशसभा र प्रतिनिधिसभा निर्वाचनमा सहभागी भएनन् । मतदानमा भाग नलिने उनी एक्ला थिएनन्, सिंगो गाउँले नै बहिष्कार गरेको थियो । कारण हो, नगरपालिकासँग नजिक रहेको वडालाई गाउँपालिकामा गाभिनु । हामीलाई अन्याय गरियो, उनले भने, नगरपालिकामा राख्नुपर्नेमा गाउँपालिकामा फालियो अनि बाध्य भएर चुनाव बहिष्कार गर्नुपर्यो । राज्य पुन:संरचना आयोगले गरेको सीमांकनप्रति असन्तुष्टि राख्दै उनीहरूले मतदान बहिष्कार गरेका थिए ।पहिला यो गाउँलाई नेचा सल्यान गाउँपालिकाको ६ नम्बर वडामा राखिएको थियो । केन्द्र पुग्न एक दिन लाग्ने र भीरको बाटो छिचोल्दै जानुपर्ने भएपछि गाउँले यसको विपक्षमा उभिए । ज्यान खतरामा राखेर गाउँपालिकाको केन्द्र जानुपर्ने बाध्यता थियो, स्थानीय ६५ वर्षीया डम्बरकुमारी कार्कीले भनिन्, दु:ख नबुझ्ने भएपछि किन भोट हाल्ने भनेर हालेनौं । अहिले सोलु दूधकुण्ड नगरपालिकाको ११ नम्बर वडामा समायोजन गरिएपछि गाउँलेले जनप्रतिनिधिको खोजी गर्न थालेका छन् । २०७४ फागुन १४ मा राजपत्रमा प्रकाशित भई गाउँपालिकाबाट नगरपालिकाको वडामा समायोजन गरिएपछि गाउँलेको माग पूरा भएको छ । वडा सचिव खेमराज खतिवडाका अनुसार जनप्रतिनिधि नहुँदा गाउँको विकासदेखि हरेक क्षेत्रको निर्णयमा समस्या परेको छ । विद्रोहमा उत्रिएका गाउँले अहिले शान्त छन् । उनीहरू अहिले मतदानमार्फत जनप्रतिनिधि चुन्न आतुर छन्् । माग पूरा भयो, स्थानीय अगुवा ललितकुमार कार्कीले भने, अब चुनाव भइदिए गुनासा सुन्ने मान्छे पाउने थियौं । निर्वाचन आयोगले मतदाताले आग्रह गरेमा चुनाव हुन सक्ने संकेत गरेको छ । त्यतिबेला हाम्रो इच्छा थिएन, अहिले गल्ती महसुस गर्यौं, हामीलाई जनप्रतिनिधि चाहियो भनेर गाउँलेले माग गर्नुपर्यो, निर्वाचन आयुक्त ईश्वरीप्रसाद पौडेलले भने, सरकारले निर्वाचन गराउने निर्णय गराई आयोगमा पठाउनुपर्यो । त्यसपछि आयोगले छलफल गर्छ र मतदान गराउनेनगराउने निर्णय हुनेछ ।"
संस्मरणले कल्पनाशीलता सिध्याउँछ,"लेखनाथ पछिल्लो समय संस्मरण लेखनलाई साहित्यमा चल्तीको विधा मानिन्छ । बालापनका उटपटयाङ, साथीसंगीसँगका स्मृति, प्रेमीप्रमिकासँग बिताएका क्षण धेरै संस्मरणमा दोहोरिरहने विषयवस्तु हुन् । साहित्यकार नयनराज पाण्डे भने संस्मरण लेखनले कल्पनाशीलता मर्ने बताउँछन् । भन्छन्, संस्मरण धेरै लेख्न थाले कल्पनाशीलताको धार भुत्ते हुन्छ ।फाइन प्रिन्टले शनिबार पोखरामा गरेको एकदिने साहित्य उत्सवमा पाण्डेले साहित्यकारले रचनाधर्मिताकै अभ्यास गर्नुपर्ने बताए । भन्नैपर्ने जरुरी कुरा छैन भने संस्मरण लेखिरहनुपर्ने जरुरी छैन, उनले भने, बुबाको कोटको खल्तीबाट पैसा चोरेको शैलीको संस्मरण लेखेर ऊर्जाशील समय सिध्याउनुहुन्न । पत्रपत्रिकामा बग्रेल्ती छापिने संस्मरण पढदा सिर्जनात्मकता र कल्पनाशीलताबाट टाढा जान थालेको अनुभूति हुने उनी बताउँछन् । त्यसो त, उनको पछिल्लो कृति यार लाई उनी संस्मरण नै भन्न रुचाउँछन् । दीपक पराजुलीसँगको संस्मरणमा इमानदारिता विषयक बहसमा उनले आफ्नो कृतिमा बढी स्वीकारोक्ति भएको बताए । त्यसैगरी, कथाकार महेशविक्रम शाहसँग नेपालीका विदेशी कथा विषयमा पत्रकार बसन्त बस्नेतले भलाकुसारी गरे । बस्नेतले शाहका कथामा यथार्थ पात्र बढी हुने सन्दर्भ उप्काए । लेखिका शिवानीसिंह थारूले भने आफ्नो लेखनमा सिनेम्याटिक प्रविधि को प्रभाव रहेको बताइन् । आख्यान अनुभव माथि अर्का उपन्यासकार गनेश पौडेलसँगको छलफलमा उनले जानाजान त्यस्तो प्रविधि प्रयोग गरेको स्विकारिन् । आफूले धेरै फिल्म हेर्ने गरेकोले त्यसैको प्रभाव किताबमा मुखरित भएको उनले सुनाइन् । पत्रकार केशवशरण लामिछानेले रजगज लेखक हरिबहादुर थापासँग शासनको रजगज माथि छलफल चलाए । लेखक थापाले पछिल्लो समयमा स्थानीय तहबीच सेवासुविधामा भएको प्रतिस्पर्धाप्रति चिन्ता व्यक्त गरे । स्थानीय तहले आफ्नो औकातअनुसार सुविधा लिने हो, उनले भने, विकास निर्माणमा प्रतिस्पर्धा हुनुपर्नेमा सुविधामा प्रतिस्पर्धा भयो । औकात हेर्ने चलन भएन । उनले ०५२ माघ १९ मा सांसदलाई पजेरो दिने निर्णय भएदेखिबाट औपचारिक रूपमा भ्रष्टाचार सुरु भएको सुनाए । महोत्सवको सुरुवातमै लेखकद्वय युग पाठक र सावित्री गौतमबीच नेपाल मन्थन भयो । गौतमले पाठकसँग राज्य व्यवस्थाका विसंगति र बौद्धिक व्यक्तित्वको जिम्मेवारी खोतलिन् । गत वैशाखदेखि सुरु महोत्सव सुर्खेत, धनगढी र कोहलपुरमा भइसकेको छ । फाइन प्रिन्टका अजित बरालले लेखक र पाठकबीचको आत्मीयता बढाउन महोत्सव गरेको बताए ।"
विगत जीवित पार्न लेखें,"काठमाडौं विसं २०३० मा तत्कालीन शाही नेपाल वायुसेवा निगमको विमान अपहरण भयो, यसको मुख्य योजनाकार थिए दुुर्गा सुवेदी । उद्देश्य थियो, मुलुकमा प्रजातन्त्र ल्याउने । बीपी कोइरालाको निर्देशनमा भएको यो विमान अपहरणको नेपाली राजनीतिमा पछिसम्म चर्चा भइरहने छ । यति बेला भने उक्त अपहरणको नालीबेली समेटेर तिनै सुवेदी प्रजातान्त्रिक योद्धा दुर्गा सुवेदीले संस्मरणात्मक पुस्तक ल्याएका छन् विमान विद्रोह । राजधानीमा शनिबार पुस्तकमाथि परिचर्चा गरियो । पञ्चायती शासनविरुद्ध नेपाली कांग्रेसले नेपाल राष्ट्र बैंकको भारु ३० लाख लुट्न सुवेदीले विमान अपहरण गरेका थिए । यसबापत् सुवेदीले एक दशक प्रवास र दुुई वर्ष भारतीय जेलमा जीवन बिताउनुपर्यो । सुवेदीले आफ्नो भोगाइ र अनुभवलाई जीवित राख्न पुस्तक लेखेको बताए । विगत जीवित पार्न पुस्तक लेखें, उनले भने । पूर्व प्रधानमन्त्री बाबुुराम भट्टराईले भारतमा आफू अध्ययन गर्न जाँदा सुवेदीलाई भेटेको प्रसंग सम्झे । उनले सुवेदीले त्यतिबेला अंगालेको बाटो अनुकरणीय र राजनीतिक हिसाबले समय सापेक्ष रहेको दाबी गरे । राजनीतिक आन्दोलनको बेला के ठीक के बेठिक भन्ने कुरा गौण बन्न जान्छ, उनले भने, विमान अपहरण त्यति बेलाको ऐतिहासिक आवश्यकता थियो । उनले सुवेदी जस्ताको योगदानले कुनै बेला कांग्रेस क्रान्तिकारी पार्टी लागेको भए पनि बीपी नेपाल आएर राजासँग मिलेपछि भने धारणा परिवर्तन भएको बताए । त्यति बेला बीपी किन राजासँग मिले म छक्क पर्छु, उनले भने, सुवेदीको किताबमा पनि यसको जवाफ भेटिनँ । सांसद गगन थापाले नेपाली कांग्रेसको इतिहासको आलोचनात्मक समीक्षा गर्न जरुरी रहेको बताउँदै दुुर्गाको पुस्तकले तत्कालीन समाज, राजनीति र कांग्रेसको विगत ताजा बनाएको दाबी गरे । थापाले अपहरणपछि भागेर भारत जानुपर्दाको समय, जेल जीवन, भारतकै चिप्को आन्दोलन जस्ता ऐतिहासिक सन्दर्भसमेत पुस्तकमा रहेको बताए । सुवेदीले कुनै पनि डर या लालसाबिना इमानदार भएर कृति लेखेको उनले दाबी गरे । सुवेदीका पत्नी एवं पूर्व प्रधानन्यायाधीश सुशीला कार्कीले पुस्तक छाप्नुअघिका किस्सा सुनाइन् । उनका अनुसार धेरै पहिले नै सुवेदीले पुुस्तक तयार पारेका थिए । बाथरूममा लडेर घाइते भएपछि सुवेदी केही समय थलिए । उपचारपछि पुस्तक निकाल्न आफूले नै प्रेरित गरेको कार्कीले बताइन् । यो पुस्तकले उहाँलाई पुनर्जीवन दिएको छ, उनले भनिन् । पुस्तक किताब पब्लिसर्सले छापेको हो ।"
कथा आआफ्नै,"काठमाडौं उपाधिले स्रष्टालाई परिचित मात्रै गराउँदैन, उनको कृतित्व र व्यक्तित्वलाई समेत थप उचाइमा पुर्याइदिन्छ । तर २०६० सालमा नेपालगन्जमा आख्यानकार धु्रवचन्द्र गौतमलाई आख्यान पुरुष को उपाधि पाउँदा भने मन परेको थिएन रे । त्यति बेला आख्यान पुरुष कै विषयमा उनीमाथि धेरैले व्यंग्य पनि हाने । एक मनले उपाधि नै त्यागिदिउँजस्तो लागेको थियो, उनले भने, तर त्यसो गरिनँ । राजधानीमा शनिबार आह्वान समूहले पुराना र नयाँ पुस्ताका स्रष्टालाई एकै थलोमा उतार्ने ध्येयसाथ गरेको अनुभव र अनूभूति आख्यानकार गौतमले उपाधिबारे यसरी भित्री कुरा खोले । कार्यक्रममा उनले आफ्नो जीवनको विभिन्न पाटा उजागर गरे । सुरुमा उनी गायक बन्ने ध्याउन्नमा थिए । वीरगन्जमा जन्मीहुर्केका उनले सुरुवाती समय कविता लेखे पनि भविष्यमा चाहिँ गायक नै बन्ने सपना पाले । एसएलसी दिने बेला एउटा प्रेमगीत लेखेर गाएको पनि थिएँ । साथीभाइले आफ्नै घटना लेख्यौ कि भनेर जिस्काए पनि, उनले भने । कार्यक्रममा धु्रवचन्द्रसँगै कवि तोया गुरुङ र कथाकार भागीरथी श्रेष्ठले समेत आफ्ना अनुभूतिहरू सुनाए । कवि तोयाले पञ्चायतको बेलामा आफ्ना कविता सेन्सर गर्ने कोसिस गरेको, प्रहरीसामु हाजिर हुने उर्दी आएको जस्ता प्रसंगहरू सुनाइन् । मेरो पति श्रीलंकामा काम गर्नुहुन्थ्यो । उहाँसँगै जाँदा त्यहाँ तामिल र सिङ्घालीहरूबीच भएको गृहयुद्धको भयावह स्थिति देखेर मैले सूर्यदह कविता लेखेँ । तर छापिनुभन्दा पहिले अञ्चलाधीशले बोलाएर सूर्यदह किन लेखेको ? भनेर अनेक प्रश्न गर्न थाले, उनले भनिन्, त्यतिखेर मैले श्रीलंकामा भएको जस्तो युद्ध नेपालमा नहोस्, शान्ति कायम रहोस् भनेर कृति निकाल्न खोजेको भन्दै स्पष्टीकरण दिनुपर्यो । दुई साता अञ्चलाधीशकोमा राखेपछि कविता सूर्यदह छापियो । त्यस्तै २०३४ पुस १ गते रेडियो नेपालमा कविता वाचन गरेपछि पनि विशेष प्रहरीकोमा जानुपर्ने उर्दी आएको उनले सुनाइन् । पछि रेडियो नेपालमा वाचन हुने कविता सेन्सर गराएर मात्रै वाचन गर्ने नियम बनेको समेत उनले सुनाइन् । अर्की वक्ता भागीरथीले चाहिँ धेरै विधा एकै साथ लैजानुभन्दा पनि कुनै एउटा विधामा दत्तचित्त भएर लाग्नुपर्ने मा जोड दिइन् । सानो बेलादेखि थुपै्र कविता र गीतसँगै उपन्याससमेत लेखिसकेकी उनले २०३८ पछि भने कथामा मात्रै ध्यान केन्द्रित गरेर लेख्न थालेको बताइन् । गरिमा साहित्यिक पत्रिकामा छापिएको मातृत्व शीर्षकको कथाले नै कथाकारको रूपमा चिनाएको हो । मैले कथामै पाँचवटा पुरस्कार पाएँ । मेरो कथामै पटकथा बनेर फिल्म पनि बन्यो, उनले भनिन्, त्यसपछि कथा लेखनतिर नै लागेँ । उनका अनुसार सफल हुन कुनै एक विधामा दक्ष भएर लाग्नुपर्ने हुन्छ ।"
पहिलो नम्बरमा घामपानी,शनिबार साँझसम्मको टप फाइभ १ घामपानी २ नेपाल आइडल २ ३ दन्ते मोहनी ४ मेरी बास्सै ५ हिमालय रोडिज
ट्रेलरमा मेरी मामु,"काठमाडौं (कास) ६ वर्षीय बालक आयुव सेनको मुख्य भूमिका रहेको बालमनोविज्ञानमा आधारित मेरी मामु को ट्रेलरमा पनि आयुव हाबी देखिएका छन् । ट्रेलर रिलिजको दुई दिनमै युटयुबमा साढे पाँच लाख भ्युअर्स बटुलेको मेरी मामु लाई यम थापाले निर्देशन गरेका हुन् । राज्जा रानी बाट निर्देशनमा डेब्यु गरेका यमले नै मेरी मामु को पटकथा पनि तयार पारेका हुन् । फिल्मको ट्रेलर पनि जावलाखेलस्थित एक स्कुले विद्यार्थीमाझ रिलिज गरिएको थियो । आमा र बच्चाको विषयमा केन्द्रित भएकोले पनि सोही दर्शक समूहबीच ट्रेलर रिलिज गरिएको फिल्म निर्माता सन्तोष सेनले उल्लेख गर्दै भने, देशभरका स्कुलमा समेत हामीले फिल्मबारे कलाकारलाई नै लगेर क्याम्पेन चलाइरहेका छौं । त्यसैले पनि ट्रेलर स्कुले विद्यार्थीमाझ नै सार्वजनिक गरिएको हो । फिल्म भदौ १५ देखि प्रदर्शनमा आउँदै छ ।"
विषमलाई लेखनाथ,काठमाडौं (कास) त्रिमूर्ति निकेतनले दाङका छन्दकवि गणेश विषमलाई यस वर्षको लेखनाथ पौडयाल पुरस्कार दिने निर्णय गरेको छ । आधा शताब्दीदेखि नेपाली भाषासाहित्यको सम्वद्र्धनमा समर्पित रहँदै शास्त्रीय छन्दकविताको रचना एवं छन्दकाव्यको प्रचारप्रसारमा योगदान दिएबापत् उनलाई पुरस्कार दिन लागेको विज्ञप्तिमा जनाइएको छ । पुरस्कारमा ताम्रपत्रका साथै एक लाख रुपैयाँ रहेको छ । त्रिमूर्ति निकेतनका संस्थापक तथा अध्यक्ष इन्दिरा प्रसार्इंको अध्यक्षतामा बसेको निकेतनको साधारणसभाले पुरस्कारसम्बन्धी निर्णय गरेको हो । यही भदौ ११ गते चौधौं त्रिमूर्ति दिवसका अवसरमा शताब्दी पुरुष एवं वरिष्ठ संस्कृतिविद् सत्यमोहन जोशीबाट पुरस्कार दिइने बताइएको छ ।
केरलामा शताब्दीकै भीषण बाढी,"कोची भारतको दक्षिणी प्रान्त केरलामा केही दिनयताको भारी वर्षासँगै बाढीपहिरोका कारण कम्तीमा १ सय ८६ जनाको मृत्यु भएको छ । अधिकारीहरूले बाढीका कारण २ लाख ५० हजारभन्दा बढी मानिस घरबारविहीन भएको जनाएका छन् । अधिकांशको पहिरोले भत्केका भग्नावशेषमा पुरिएर तथा डबेर ज्यान गएको हो । बाढीग्रस्त क्षेत्रका कतिपय घरको छतमा पर्खाइमा बसेका मानिसको उद्धार गर्न नसकिएको जनाएका छन् । अधिकारीहरूले उद्धारका लागि ३८ वटा हेलिकोप्टरसहित हजारौं सुरक्षाकर्मी खटाइएको जनाएका छन् । एएफपी समाचार संस्थाका अनुसार उद्धार प्रयासमा सघाउन ३ सयभन्दा बढी डुंगा प्रयोग गरिएका छन् । बाढीपहिरोका कारण केरला राज्यमा अहिलेसम्म २ लाख १७ हजार मानिस अस्थायी शिविरमा बसिरहेको जनाएको छ । मौसमविद्हरूले अझै केही दिन निरन्तर पानी परिरहने बताएका छन् । भारतीय सञ्चारमाध्यमहरूले कोचिन अन्तर्राष्ट्रिय विमानस्थल एक साताका लागि बन्द गरिएको जनाएका छन् । बाढीको प्रकोपसँगै केरलाका १४ जिल्लाका शैक्षिक संस्थाहरू बन्द गरिएको स्थानीय टेलिभिजनले जनाएका छन् । कतिपय जिल्लाले सुरक्षाको कारण देखाउँदै पर्यटकको भ्रमण बन्देज लगाएका छन् । भारतको जलवायु विभागले केरलामा रेड अलर्ट जारी गरेको छ । उद्धारकर्मीहरूले बाढीमा फसेका मानिसलाई सुरक्षित स्थानमा लैजान प्रयास गरिरहेका छन् । बाढीपहिरोका कारण केही अझै बेपत्ता रहेको स्थानीय सञ्चारमाध्यमले जनाएका छन् । केरलाका मुख्यमन्त्री पिनरायी भिजयानले मृतकको संख्या अझै बढ्न सक्ने बताएका छन् । उनले भने, हामीले केरलाको इतिहासमै पहिलो पटक यस्तो विपत्को सामना गरिरहेका छौं । उनले पानी प्रशोधन जलाशयका सबै गेटहरू खोलिएको बताए । भारतबाट अरबी समुद्र पुग्ने ४१ नदी केरलाबाट बग्छन् । यसैबीच, भारतीय प्रधानमन्त्री नरेन्द्र मोदीले बाढी प्रभावित क्षेत्रको भ्रमण गरेका छन् । बाढीग्रस्त क्षेत्रको स्थलगत अवलोकनपछि मोदीले निधन भएकाका परिवारलाई प्रतिव्यक्ति दुई लाख भारतीय रुपैयाँ राहत दिने घोषणा गरेका हुन् ।मोदीले केरला राज्यका लागि केन्द्र सरकारका तर्फबाट ५ सय करोड सहायता रकम दिने बताएका थिए ।"
राष्ट्रिय गौरवका आयोजना सुस्त,"रूपन्देही प्रदेश ५ मा सञ्चालित राष्ट्रिय गौरवका आयोजना निर्माणको गति निकै सुस्त देखिएको छ । सम्पन्न हुनुपर्ने मिति नजिकिँदै गर्दा धेरैजसो आयोजनाको कार्यप्रगति ५५ देखि ६० प्रतिशत मात्र छ । यहाँ सिक्टा सिँचाइ, बबई सिँचाइ, भेरी बबई डाइभर्सन, गौतमबुद्ध विमानस्थल र लुम्बिनी क्षेत्र विकास कोष गौरवका आयोजनामा पर्छन् । अन्य प्रदेशसँग जोडिएका मध्यपहाडी लोकमार्ग, हुलाकी राजमार्ग, पूर्वपश्चिम रेलमार्ग, चुरे संरक्षण कार्यक्रम, कालीगण्डकी करिडोर आयोजना पनि निर्माणाधीन छन् । प्रदेश सरकारले हालै आयोजना गरेको कार्यप्रगति समीक्षामा धेरैजसो आयोजना प्रमुखले काम सुस्त गतिमा भएको जनाए । राप्तीको पानीले ४२ हजार ७ सय ६६ हेक्टर जमिन सिँचाइ गर्न १० वर्षमै सम्पन्न गर्ने उद्देश्यले आव ०६२६३ मा सुरु भएको सिक्टा सिँचाइको काम अहिलेसम्म ५७ प्रतिशत मात्र सकिएको छ । लागत पनि १२ अर्ब ८० करोडबाट बढेर २५ अर्ब २ करोड पुगेको छ । आयोजनाको अवधि अब दुई वर्ष मात्र बाँकी छ । सिनियर डिभिजन इन्जिनियर प्रवीन श्रेष्ठले आयोजनाको सुरु चरणकै प्राविधिक त्रुटिका कारण काम तीव्र हुन नसकेको बताए । सुरुमै माटो परीक्षण नगरी काम गर्दा नहर धेरैपटक भत्किएको छ, उनले भने, अहिले केन्द्रीय स्तरबाटै छानबिन भइरहेकाले त्यसपछि काम तीव्र होला । बर्दियाको ३६ हजार हेक्टरमा सिँचाइ सुविधा पुर्याउने गरी ३० वर्षअघि सुरु बबई सिँचाइ आयोजनाको अहिलेसम्म ५९ प्रतिशत काम सकिएको छ । सिँचाइ र विद्युत् उत्पादन गर्ने यो बहुपयोगी योजना १२ अर्ब ५६ करोड लागतमा आन्तरिक स्रोतबाटै निर्माण भइरहेको छ । पूर्वतर्फ ३४ र पश्चिमतर्फ ४३ किलोमिटर मूल नहर निर्माण गर्ने उद्देश्य भए पनि काम सुस्त रहेको आयोजना प्रमुख कुन्जनभक्त श्रेष्ठले बताए । अप्ठ्यारो काम सकियो, उनले भने, अब तीन वर्षभित्र आयोजना सम्पन्न गर्ने गरी काम तीव्र पारिएको छ ।बाँके र बर्दियाको ५१ हजार हेक्टरमा सिँचाइ गर्ने र त्यही पानीबाटै ४८ मेगावाट विद्युत् उत्पादन गर्ने गरी आव ०६८६९ मा भेरी बबई डाइभर्सन आयोजना सुरु भएको थियो । अबको दुई वर्षमा सम्पन्न हुनुपर्ने आयोजनाको अहिले २५ प्रतिशत मात्र काम सकिएको छ । सुरुङ निर्माणका लागि अत्याधुनिक टनेल बोरिङ मेसिन प्रयोग गरिए पनि काम सुस्त देखिएको आयोजनाका इन्जिनियर प्रकाश पुडासैनीले बताए । यो आयोजनाले निर्माण गरेको टनेलमा बबई सिँचाइ आयोजनाले पानी पुर्याइदिनेछ । योजनाको लागत १६ अर्ब ४३ करोड छ । सन् २०१५ मा सुरु भएर २०१७ को डिसेम्बरमा सकिनुपर्ने गौतम बुद्ध अन्तर्राष्ट्रिय विमानस्थल आयोजनाको काम ५० प्रतिशत मात्र सकिएको छ । सबै पूर्वाधार तयार भएकाले अबको एक वर्षमै सम्पन्न हुने आयोजना प्रमुख ओम शर्माले बताए । ६ अर्ब २२ करोड लागतको विमानस्थल तीन किलोमिटर लामो र ७० मिटर चौडा रनवे, ट्याक्सी पार्किङ, अन्तर्राष्ट्रिय टर्मिनल भवन, रनवेको दुवैतिर ढल निकास, यात्रु टर्मिनल भवनसहितको हुनेछ ।"
४० करोडका गाडी किन्दै प्रदेश सरकार,"विराटनगर प्रदेश सरकारले चालु आर्थिक वर्षमा ३९ करोड ९७ लाख ९६ हजार मूल्य बराबरका सवारीसाधन खरिद गर्ने भएको छ । प्रदेश मुख्यमन्त्रीका लागि २ करोडको गाडी किन्ने योजना छ । स्थानीय तहलाई ७० वटा एम्बुलेन्स र केन्द्रीयस्तरका मन्त्रीका लागि चढ्ने छुट्टै गाडी खरिदमा बजेट व्यवस्था गरिएको छ ।गत आर्थिक वर्षमा अन्तिम समयमा पेस्की बजेट ल्याएका कारण अधिकांश मन्त्रालयले सवारीसाधन खरिद गरेका थिएनन् । मुख्यमन्त्री तथा मन्त्रिपरिषद् कार्यालयले ६५ लाख रुपैयाँसम्मको सवारी खरिदका लागि बोलपत्र आह्वान गरेको थियो तर टेन्डर नै परेन । यो वर्ष भने मुख्यमन्त्री चढ्ने सवारीसाधन किन्न २ करोड रुपैयाँ विनियोजन गरिएको छ । अहिले मुख्यमन्त्री सुनसरीमोरङ सिँचाइ आयोजनाको पुरानो ल्यान्डक्रुजर गाडी चढिरहेका छन् । भौतिक पूर्वाधार विकास मन्त्रालयले गत आवमा ५४ लाख रुपैयाँमा एउटा गाडी खरिद गरेको थियो । यो मन्त्रालयमा अहिलेसम्म मन्त्री नियुक्त भएका छैनन् । मुख्यमन्त्री शेरधन राईले आफैंसँग मन्त्रालय राखेका छन् । भूमि व्यवस्था, कृषि तथा सहकारी मन्त्रालयले पनि टेन्डर नपरेका कारण गत वर्ष गाडी खरिद गरेको थिएन ।सामाजिक विकास मन्त्रालयले भने ५४ लाखमा एउटा गाडी खरिद गरेको छ । प्रदेशसभा सचिवालयले तीनवटा गाडी किनेको छ । सभामुख, उपसभामुख र प्रदेशसभाका सचिवका लागि गाडी खरिद गरिएका हुन् । आर्थिक मामिला तथा योजना मन्त्रालयले १ करोड ६७ लाख रुपैयाँमा गत आवमा २ वटा गाडी किनेको थियो । प्रदेश प्रमुखका लागि समेत गत आवमै गाडी खरिद गरिएको थियो ।मुख्यमन्त्रीका लागि २ करोडको सवारीसाधनसहित मुख्यमन्त्री तथा मन्त्रिपरिषद् कार्यालयमा गाडी किन्न ५ करोड ८४ लाख बजेट छुटयाइएको छ । भूमि व्यवस्था, कृषि तथा सहकारी मन्त्रालयका लागि ३ करोड ५१ लाख, भौतिक पूर्वाधार विकास मन्त्रालयका लागि ८५ लाख ५८ हजार, सामाजिक विकास मन्त्रालयका लागि १ करोड ९८ लाख ५० हजार रुपैयाँ विनियोजन गरिएको छ ।यो वर्ष प्रदेश सचिवालयका लागि सवारीसाधन खरिद गर्न २ करोड ७५ लाख २५ हजार रुपैयाँ विनियोजन गरिएको छ । मुख्य न्यायाधीकरण कार्यालयका लागि ७३ लाख १० हजार रुपैयाँ सवारीसाधन खरिदमा खर्च हुने भएको छ । आर्थिक मामिला तथा योजना मन्त्रालयले ४ करोड २० लाख रुपैयाँ राखेको छ ।यो मन्त्रालयले प्रदेश लोकसेवाका लागि समेत गाडी खरिदका लागि रकम राखेको छ । अहिलेसम्म प्रदेशमा लोकसेवा आयोग गठन हुन सकेको छैन । सरकारले यो सम्बन्धी विधेयक अहिलेसम्म प्रदेश सचिवालयमा दर्तासमेत गरेको छैन । आन्तरिक मामिला तथा कानुन मन्त्रालयले यो आवमा १७ करोड ८० लाख २३ हजार रुपैयाँ पाएको छ ।"
बगेर एकको मृत्यु,विराटनगर खोलाले बगाउँदा झापाको कन्काई नगरपालिका२ का एक युवकको शनिबार मृत्यु भएको छ । माईखोलामा पौडी खेल्ने क्रममा बगेर स्थानीय २५ वर्षीय आशीष पौडेलको मृत्यु भएको प्रहरीले जनाएको छ । साथीहरूसित पौडी खेल्ने क्रममा बगेका उनलाई उद्धार गरी स्वास्थ्य संस्था लैजाने क्रममा मृत्यु भएको थियो ।यस्तै खोटाङको केपिलासगढी गाउँपालिका ५ सप्तेश्वरका २० वर्षीय सुजन राई रावा खोलामा बगेर बेपत्ता भएका छन् । माछा मार्ने क्रममा उनी बगेर बेपत्ता भएको प्रहरीले जनाएको छ ।
चौंरी लगेर तिब्बत,तिब्बती शिक्षालाई प्राथमिकता मुगमकार्मारोङ गाउँपालिकामा बसोबास गर्ने स्थानीयले तिब्बती शिक्षालाई प्राथमिकता दिएका छन् । अधिकांश अभिभावकले नेपाली भाषा काम नलाग्ने भन्दै तिब्बती भाषा पढाउने गरेका हुन् । तिब्बत र काठमाडौंलगायत क्षेत्रमा बालबालिकालाई तिब्बती भाषा पढाउन पठाइने गरिन्छ । गाउँपालिकाको एक तथ्यांकअनुसार तिब्बती भाषा पढ्न जिल्लाबाहिर जाने बालबालिकाको संख्या करिब ८ सय छ । स्थानीयले तिब्बती भाषा पढाउन सरकारसँग लामो समयदेखि माग गर्दै आएका छन् । नेपाली भाषाको पढाइ बालबालिकाले नबुझ्ने भएकाले अधिकांशले तिब्बती भाषामा पढाउने र बाहिर लैजाने गरेको अध्यक्ष लामाले बताए ।
स्थानीय तहले पनि टेर्दैनन् प्रदेशलाई,"सुर्खेत कर्णाली प्रदेश सरकारको मुख्यमन्त्री तथा मन्त्रिपरिषद् कार्यालयले साउन २३ गते सबै स्थानीय तहलाई एउटा परिपत्र गर्यो । इमेल र हुलाकबाट पठाइएको पत्रमा भनिएको छ नीति, कार्यक्रम र स्वीकृत कानुनहरू यो पत्र प्राप्त भएको मितिले सात दिनभित्र उपलब्ध गराइदिनुहुन अनुरोध छ । विद्युतीय प्रति (सफ्ट कपी) इमेलमा पठाउनसमेत भनिएको छ । मंगलबार एक साता पुग्यो तर सातवटा स्थानीय तहले मात्र डकुमेन्ट पठाएका छन् । अधिकांश स्थानीय तहका प्रमुखलाई हामीभन्दा माथि कोही छैन भन्ने भ्रम छ, मन्त्रिपरिषद् कार्यालयका एक अधिकारीले भने, यही कारण संविधान र कानुनअनुसार पठाइएको पत्रको पनि बेवास्ता भएको होला ।संविधानको धारा २३२ (१) मा संघ, प्रदेश र स्थानीय तहबीचको सम्बन्ध सहकारिता, सहअस्तित्व र समन्वयको सिद्धान्तमा आधारित हुने उल्लेख छ । त्यस्तै, स्थानीय सरकार सञ्चालन ऐन, २०७४ को दफा १०२ मा गाउँपालिका तथा नगरपालिकाले आफ्नो अधिकार क्षेत्रभित्रका विषयमा बनाइएका ऐनकानुन प्रदेश सरकारलाई उपलब्ध गराउनुपर्ने भनिएको छ । हामीले यही आधारमा स्थानीय तहलाई पत्र पठाई स्मरण गराएका हौं, प्रदेश सरकारका प्रमुख सचिव रामप्रसाद थपलियाले भने, उहाँहरू आपैंले जानेर पठाउनुपर्नेमा पत्र पठाउँदा पनि किन ढिलो गर्नुभयो थाहा भएन ।कर्णाली प्रदेशमा ७९ स्थानीय तह छन् । प्रदेश सरकारलाई बेवास्ता भएको यो पहिलोपटक होइन । जेठ अन्तिम साता आर्थिक मामिला तथा योजना मन्त्रालयले बजेट निर्माणका क्रममा स्थानीय तहमा हुने राजस्वबारे जानकारी मागेको थियो । अधिकांश स्थानीय तहले खासै केही हुँदैन भनेर मौखिक जवाफ पठाए । अलिकति होमवर्क गरेर विवरण पठाइदिएको भए बजेट निर्माणमा स्थानीय तहको पनि अपनत्व जोडिन सक्थ्यो, मन्त्रालयका एक अधिकृतले भने, तर झारा टार्ने गरी जवाफ आएपछि हामीले केही गर्नै सकेनौं ।स्थानीय तहका जनप्रतिनिधि भने आफूमाथि दोष थोपर्नुभन्दा प्रदेश सरकारले सोहीअनुसार संयन्त्र र संरचना निर्माण गर्नुपर्ने बताउँछन् । कालिकोटको रास्कोट नगरपालिका प्रमुख काशीचन्द्र बरालले प्रदेश सरकारसँग समन्वय, आवश्यक सूचनाजानकारी आदानप्रदान गर्ने नेटवर्क नै नभएको बताए । हामीभन्दा माथिल्लो तहको प्रदेश सरकारलाई मिनिमाइज गर्ने कुरै आउँदैन, उनले भने, तर त्यसका लागि सरकारले पनि प्रभावकारी संयन्त्र बनाउन जरुरी छ ।अर्का एक नगरपालिका प्रमुखले भने अधिकार जति संघीय सरकारसँग भएकाले प्रदेशभन्दा उतैतिर बढी झुकाव राख्नुपरेको बताए । साउनमा मात्र कर्णााली प्रदेशका करिब तीन दर्जन स्थानीय तह प्रमुख संघीय राजधानी काठमाडौं जानुले पनि उनको भनाइमा सत्यता देखिन्छ । प्रदेश सरकारले आफ्नो २८ अर्ब २८ करोडको बजेटमा कर्णालीका स्थानीय तहलाई ४३ करोड रुपैयाँमात्र छुट्याएको छ । संघीय सरकारले भने १६ अर्ब ७० करोड रुपैयाँ विनियोजन गरेको छ । हाल राजधानीमै रहेका सुर्खेत, चौकुनेका गाउँपालिका अध्यक्ष धीरबहादुर शाहीले थप विकास योजना पार्न काठमाडौं पुगेको बताए ।स्थानीय सरकारले अटेरी गरिरहेका बेला संघीय सरकार भने प्रदेश सरकारमाथि हाबी देखिन्छ । केन्द्रले अधिकार दिन कन्जुस्याइँ गरेको मात्र होइन, काम गर्ने वातावरणसमेत नबनाएको मन्त्रीहरू बताउँछन् । मुख्यमन्त्री महेन्द्रबहादुर शाहीले सार्वजनिक फोरममै अधिकार नपाएको गुनासो गर्ने गरेका छन् । प्रदेश सरकारले हालसम्म १२ कानुन निर्माण गरिसकेको छ । यद्यपि संघीय कानुन नबन्दा प्रदेशका केही महत्त्वपूर्ण कानुन अडकिएका छन् । बजेट कार्यान्वयनका लागि आवश्यक संरचना र जनशक्ति अभावले अहिले पनि प्रदेश सरकारलाई उत्तिकै पिरोलिरहेको छ । साउन पहिलो साता प्रधानमन्त्री तथा मन्त्रिपरिषद् कार्यालयले कर्णाली प्रदेश सरकारको कामकारबाहीबारे चासो राख्दै गरेका काम, बनेका ऐनकानुन, कर्मचारीको दरबन्दी विवरण र भौतिक संरचनाबारे विवरण मागेको थियो । समयमै विवरण पठाए पनि समस्या जहाँको तहीँ रहेको प्रमुख सचिव थपलियाले बताए ।गृहको निर्देशनले निरीहगृह मन्त्रालयले आन्तरिक सुरक्षा व्यवस्था समन्वयसम्बन्धी निर्देशन जारी गर्दै आफ्नो जिम्मेवारी समन्वयकर्ता मै सीमित राखेकोमा पनि प्रदेश सरकार असन्तुष्ट छ । प्रदेशका मुख्यमन्त्रीलगायत उच्च पदाधिकारीले सुरक्षासम्बन्धी विषयमा प्रदेशका प्रमुख सचिव वा आन्तरिक मामिला तथा कानुन मन्त्रालयका सचिवमार्फत मात्र निर्देशन दिने, वैशाख ७ गते गृहद्वारा जारी निर्देशनमा उल्लेख छ । ११ बुँदे निर्देशनमा प्रदेशको सुरक्षा हेर्ने आन्तरिक मामिला तथा कानुन मन्त्रालयलाई सुरक्षासँग सम्बन्धित विविध विषयमा प्रमुख जिल्ला अधिकारीसँग आवश्यक समन्वय गर्न भनिएको छ । प्रमुख जिल्ला अधिकारी वा सुरक्षा निकायलाई निर्देशन दिन सकिने भन्ने कतै उल्लेख छैन । यो निर्देशनमार्फत प्रदेश सरकारलाई निरीह बनाउँदै संघीय सरकारको प्रभुत्व अझ बलियो पार्न खोजेको देखिन्छ, आन्तरिक मामिला तथा कानुन मन्त्रालयका एक अधिकारीले भने, हरेक बुँदामा प्रजिअसँग समन्वय गर्ने र तत्काल गृह मन्त्रालयलाई जानकारी गराउने भन्नेमात्र उल्लेख गरिएको छ ।"
मासिँदै ठेकीमदानी,"चापाकोट, स्याङ्जा सहरतिर अहिले बाक्लै डेरी छन् । मही पाउन मुस्किल छैन । तर मही पार्ने मदानी र ठेकी गाउँमा पनि दुर्लभ हुँदै छन् । बिजुलीबाट चल्ने मेसिनले विस्थापित गरेको छ यी परम्परागत सामग्रीलाई । चापाकोट नगरपालिका९ चोसीका ५२ वर्षीय लीलबहादुर विकको पुख्र्यौली पेसा ठेकी र मदानी बनाउने हो । तर, उनैलाई अब यो पेसा जोगिने आस छैन । नयाँ पुस्ताले चटक्कै छाडिदिएको छ । मेरो शेषपछि यो पेसा कसले नै गर्ला र ? उनी भन्छन्, मैले जान्ने भएदेखि यही पेसा गरेँ । यसैबाट कमाएर छोराछोरीलाई शिक्षादीक्षा दिएँ । विकले भने अझै पनि आफ्नो पेसा छाडेका छैनन् । बरु स्थानीयलाई रोजगारीसमेत दिएका छन् ।ठेकी र मदानी बनाउने समुदायलाई चुँदारा भनिन्छ । विकले अहिले कटहरको काठबाट ठेकी, आने, मदानी, ढेउवा, गौवा, कोसी बनाएका छन् । ती आकर्षक र मौलिक देखिन्छन् । बजारमा १ मानाबराबरको ठेकी २ सय ८० रुपैयाँमा बिक्री हुने उनले बताए ।विकले ५ जनालाई रोजगारी दिएका छन् । घामपानी खप्दै बाहिर हिँड्नुपर्दैन, ठेकी बनाइरहेकी गीताले भनिन्, घरनजिकै दिनभरि बसीबसी काम गर्न पाउँदा खुसी लागेको छ । महिनाबारी तलब पाउँछौं । दैनिक ५ सयदेखि ७ सय रुपैयाँसम्म ज्याला पाइने गरेको माया विकले जनाइन् । उनका अनुसार सामान्यतया एउटा ठूलो ठेकी बनाउन ६ घण्टासम्म लाग्छ । अर्का कामदार सेते थापाले काठका भाँडामा दुहेको दूध, त्यसमा जमाएको दही र मथेको मही स्वादिलो र धेरै समयसम्म नबिग्रिने बताए । यहाँबाट उत्पादित सामग्री स्याङ्जा, पाल्पा, पर्वत, नवलपरासीसम्म लगेर बेचिन्छ ।पहिले ठेकीबाट मही सारेर खानुको मज्जा बेग्लै थियो, स्थानीय हरि पंगेनीले भने, अहिले मही र दही प्लास्टिक गिलास र स्टिलका भाँडामा मात्र देख्न पाइन्छ । लोपोन्मुख ठेकी र मदानी बनाउने पेसा जोगाउन सघाउने योजना बनाएको चापागाउँ नगरप्रमुख शिवकुमार गिरीले सुनाए । परम्परागत पेसा संरक्षण गरिनेछ, उनले भने, ठेकी, मदानी हाम्रो संस्कृतिसँग पनि गाँसिएको छ ।"
गण्डकपीडितलाई क्षतिपूर्ति,"परासी पश्चिम नवलपरासीको सुस्ता गाउँपालिकाका किसानलाई सरकारले क्षतिपूर्ति रकम उपलब्ध गराउने भएको छ । गत वर्षको बाढीले धानबाली नष्ट भएपछि किसानले क्षतिबापतको २ करोड ४६ लाख रुपैयाँ गाउँपालिकामार्फत पाउने भएका हुन् ।गण्डक नहर र नारायणीको पानीको निकास थुनिँदा गतवर्ष सुस्ता १, २, १५ र १६ वडाका ६ सयभन्दा बढी किसानको धान नष्ट भएको थियो । गण्डकले पुर्याउने कुनै पनि क्षतिको रकम भारत सरकारले उपलब्ध गराउनुपर्ने गण्डक सम्झौतामा उल्लेख छ । तर विगत १५ वर्षदेखि भारतले कुनै क्षतिपूर्ति दिएको छैन । नेपाल सरकार आफंैले गत वर्षको क्षतिबापतको रकम किसानलाई उपलब्ध गराउन थालेको हो । भारत सरकारसँग शोधभर्ना गर्ने गरी यो रकम तत्कालका लागि उपलब्ध गराएको सुस्ता गाउँपालिकाका अध्यक्ष रामप्रसाद पाण्डेले बताए । कूटनीतिक पहलमार्फत रकम माग गर्नुपर्ने भएकाले ढिलो हुन सक्ने भन्दै तत्काललाई सरकारले रकम उपलब्ध गराएको हो, उनले भने । गण्डक नहरका कारण धानबाली नष्ट भएपछि गाउँपालिकाले त्यसको लगत संकलन गरेर क्षतिपूर्तिका लागि सिँचाइ विकास डिभिजनमार्फत सरकारलाई पठाएको थियो ।"
जंघार तरेर स्कुल,"बागलुङ ढोरपाटन उत्तरगंगा माविकी मधु विश्वकर्मा तोकिएको समयमा स्कुल पुग्दिनन् । त्यसमाथि नभिजेको दिनै हुँदैन । हरेक दिन डरलाग्दो जंघार तर्नुपर्ने बाध्यता छ उनलाई । झोलुंगे पुलको बाटो घुमेर आउँदा एक घण्टाभन्दा बढी लाग्छ, ७ कक्षामा अध्ययनरत उनले भनिन्, त्यसैले जंघार तरेरै स्कुल पुग्छौं । कहिले बुवाआमाले सहयोग गर्नुहुन्छ, नभ्याएका बेला साथीसाथी मिलेर तर्छौं । बर्खामा खोला तर्न निकै सास्ती भएको उनले बताइन् । विद्यालयनजिक पुल नहुँदा ढोरपाटनका सबै विद्यार्थी यस्तै समस्या भोग्न बाध्य छन् । ज्योति विकास आधारभूत विद्यालयका बालबालिकाको दु:ख पनि उस्तै छ । नबीस्थित ढोरपाटनमा अध्ययनरत झन्डै दुई सय विद्यार्थी जोखिम मोलेरै विद्यालय पुग्छन् । कतिपय अभिभावक बालबालिकालाई घरमा छाडेर लेक जान्छन् । त्यति बेला घरको काम भ्याएर विद्यालय जानुपर्ने बाध्यतामा धेरै छन् । एक्लै आउने विद्यार्थीलाई ढिला भए पनि झोलुंगे पुलबाटै आउन लगाएको शिक्षक घमबहादुर विकले बताए । साना नानीहरूलाई धेरै समस्या छ, पानी पर्दा ओढ्ने पनि पाउँदैनन्, खोलाको बाटो आउनुपर्छ, उनले भने, अधिकांश दलित परिवारका छन्, नियमित विद्यालय ल्याउन सकिएको छैन । विद्यालयमा फर्निचरकोसमेत अभाव रहेको विकले बताए । पर्याप्त कक्षाकोठा नभएकाले खुला आकाशमुनि पढाउनुपर्ने बाध्यता छ । पानी पर्दा दुईतीनवटा कक्षाका विद्यार्थी एउटै कोठामा राख्नुपरेको उनले जानकारी दिए ।ज्योति विकासमा अझ बढी समस्या छ । धेरैपटक बालबालिकालाई खोलाले बगाएर बचाउन जानुपरेको प्रअ चकबहादुर अदैले गुनासो गरे । पुल छैन, हिउँदमा काठको पुल बनाएका थियौं, बर्खामा बगाइसक्यो, उनले भने, दैनिक साढे ९ देखि साढे १० बजेसम्म खोलामा बसेर विद्यार्थी तार्नुपर्छ ।उक्त स्थानमा स्थायी पुल माग्दै धेरैपटक सदरमुकाम धाएको अदैले बताए । स्यालपाखे र छेन्टुङतर्फका बालबालिकाले दुई ठाउँ खोला तर्नुपर्छ । जिल्ला तहबाट सुनुवाइ नभएपछि शिक्षकहरूले यस वर्ष ढोरपाटन नगरपालिकालाई समेत आग्रह गरेका छन् । नगरपालिकाले आवश्यक पूर्वाधारमा सहयोग गर्ने प्रमुख प्रशासकीय अधिकृत धनप्रसाद पोखरेलले बताए । यहाँका बालबालिका पशु चरन र मेलापातमा समेत खटिइरहेका हुन्छन् । घरको काम भ्याएर मात्र विद्यालय आउनुपर्छ ।"
योजनाबिनै ल्याइएका डोजर प्रयोगविहीन,"स्थानीय निर्वाचनपछि हेभी इक्विपमेन्ट (डोजर, लोडर, क्रेन, रोलर, स्काभेटर) को आयात ह्वात्तै बढेको छ । तीन तहको सरकार गठनसँगै विकास निर्माणको कामलाई तीव्रता दिन भन्दै स्थानीय तहदेखि केन्द्र सरकारसम्मले डोजर खरिदमा जोड गरेका छन् । तर, योजनाबिनै भित्र्याइएका यस्ता अधिकांश उपकरण उपयोगमा आएका छैनन् । भौतिक पूर्वाधार तथा यातायात मन्त्रालयका पूर्वसचिव तुलसी सिटौलाले सरकारले देशमा कति हेभी इक्विपमेन्ट आवश्यक छ भनेर कुनै अध्ययन नगरेका कारण ठूलो संख्यामा आयात भएको र बिनाकाम राख्नुपर्ने अवस्था आएको बताए । उनका अनुसार सरकारले तत्काल र दीर्घकाल गरी हेभी इक्विपमेन्टसम्बन्धी योजना बनाउन आवश्यक छ । यस्ता उपकरण कति खरिद गर्ने, कति नगर्ने भन्ने राज्यले ध्यान दिन जरुरी छ, प्राविधिक अध्ययनबिना जथाभावी डोजरले सडक खन्दा समस्या उत्पन्न हुन्छ, उनले भने, कुन प्रयोजनका लागि कसले कुन प्रकारको मेसिन ल्याउने हो, त्यसबारे अध्ययन हुनु आवश्यक छ । अध्ययन र योजनाबिनै डोजर भित्र्याउँदा एकातिर ती प्रयोगविहीन भइरहेका छन् भने प्रयोग भएकै ठाउँमा पनि वातावरणीय विनाशको कारक बनिरहेका छन् । वन तथा वातावरण मन्त्रालयको जैविक विविधता तथा वातावरण महाशाखा प्रमुख यज्ञनाथ दाहालले धेरै ठाउँमा वातावरण ऐन र नियमावली मिचेर खन्ने गरेको पाइए पनि संक्रमणकालीन अवस्थाका कारण नियमन गर्न नसकिएको बताए । प्रारम्भिक वातावरणीय परीक्षण (आईईई) को अधिकार प्रदेशमा दिइएमा एक तहको नियन्त्रण हुने देखिन्छ, दाहालले भने, अधिकार प्रदेशमा गएपछि सम्बन्धित निकायले नै नियमन गर्छ । वातावरण ऐन संशोधन विधेयक संसद्मा दर्ता भएको छ । त्यसमा प्रदेशलाई समेत अधिकार दिइएको छ । हेभी इक्विपमेन्टको उपयोगलाई ध्यान दिएर काम भएमा राम्रो हुने, अन्यथा यसले विकराल समस्या निम्त्याउन सक्ने उनको धारणा छ ।यातायात व्यवस्था विभागका अनुसार वाग्मती अञ्चलमा मात्रै २०७०७१ मा हेभी इक्विपमेन्ट ६ सय ६२ दर्ता भएको थिए । ०७१७२ मा ७ सय ९८ वटा दर्ता भए । यसपछिका आर्थिक वर्षमा हेभी इक्विपमेन्ट दर्ताको संख्या ह्वात्तै बढेको तथ्यांकले देखाउँछ । ०७२७३ मा १ हजार ६ सय ५८ वटा यस्ता ठूला उपकरण दर्ता भएका छन् । त्यसैगरी ०७३७४ मा १ हजार ९ सय ९१ र २०७४७५ मा २ हजार १ सय १३ वटा दर्ता भएका छन् । यातायात व्यवस्था विभागका प्रवक्ता तुलसीराम अर्यालले स्थानीय तहको निर्वाचनपछि हेभी इक्विपमेन्टको दर्ता हुने क्रम बढेको बताए । यातायात व्यवस्था विभागमा यस्ता साधन दर्ता गर्दा तिनको मूल्य पनि उल्लेख गर्नुपर्ने हुन्छ । निजी कम्पनीले यस्ता उपकरण सस्तोमा खरिद गरेको देखिन्छ । जबकि स्थानीय तह वा सरकारी निकायले महँगोमा किन्ने गरेका छन् । यी इक्विपमेन्टको मूल्य ३५ लाखदेखि झन्डै साढे तीन करोड रुपैयाँसम्म पर्छ । यी उपकरणका नाममा मात्रै वार्षिक डेढ अर्बभन्दा बढी खर्च भइरहेको छ ।सडकमा थन्किएर बसेका हेभी इक्विपमेन्ट देखेर दातृ निकायका प्रतिनिधिले कैयन् पटक सरकारी अधिकारीसँग जिज्ञासा राख्दै विकासमा यस्ता उपकरणको उपयोग किन हुन नसकेको भन्ने जिज्ञासासमेत राख्ने गरेका छन् । उनीहरूले ती उपकरणलाई पुग्ने विकासको काम अघि नबढेको भन्दै सरकारलाई झक्झक्याउने कामसमेत गरिरहेका छन् । तैपनि थुप्रै स्थानीय तहले दातृ निकायसँग यस्ता इक्विपमेन्ट माग गर्न भने छाडेका छैनन् । केही स्थानीय तहका जनप्रतिनिधि यही उपकरण खरिद प्रक्रिया मिलाउनकै लागि विदेश भ्रमणमा निस्कने गरेका पनि छन् ।"
नागरिकता व्यवस्था अपूर्ण,"काठमाडांै (कास) गैरआवासीय नेपाली संघ (एनआरएनए) ले नागरिकता ऐन २०६३ लाई संशोधन गर्न बनेको विधेयकका व्यवस्थाको स्वागत गर्दै अपूर्ण रहेको टिप्पणी गरेको छ । गैरआवासीय नेपालीलाई नागरिकतासम्बन्धी व्यवस्थाका केही बुँदाको स्वागत गरी अपूर्ण बुँदाहरू सच्याउन मागसमेत गरेको छ । अध्यक्ष भवन भट्टद्वारा जारी एनआरएनएको विज्ञप्तिले विधेयकमा छुट भएका केही विषयहरू सम्बोधन गर्न माग गरेको हो । प्रस्तावित विधेयकमा राजनीतिक अधिकारबाहेक आर्थिक, सामाजिक र सांस्कृतिक अधिकार उपभोग गर्न पाउने गरी गैरआवासीय नेपाली नागरिकता पाउन सक्ने भनिएको छ, विज्ञप्तिमा उल्लेख छ, संविधानमा राजनीतिक अधिकारबाहेक भन्ने शब्द थिएन । यसले संविधानको भावनालाई संकुचित गर्न खोजेको हो कि भन्ने भान परेको छ ।यो आधारमा एनआरएनएले घुमारउरो भाषामा राजनीतिक अधिकारसहितको नागरिकताको माग गरेको देखिन्छ । योसहित ९ बुँदामा एनआरएनएले नागरिकतासम्बन्धी व्यवस्थामा असहमति जनाउँदै विज्ञप्ति जारी गरेको हो । प्रस्तावित ऐनमा गैरआवासीय नेपाली नागरिकता प्राप्त गर्नका लागि साविकमा नेपालको नागरिकता लिई परित्याग गरेकामा त्यसको प्रमाण एक सर्तका रूपमा अघि सारिएको छ । हालको विश्वव्यापी प्रचलनमा धेरै मुलुकले नागरिकता दिँदा साविकको नागरिकता त्यागेको प्रमाण माग्दैनन्, विज्ञप्तिमा उल्लेख छ । परित्याग गरेको प्रमाणलाई अनिवार्य पूर्वसर्तका रूपमा राखिनुको औचित्य नदेखिएको जनाएको छ ।नागरिकता पाउन गृह मन्त्रालयमा निवेदन दिनुपर्ने व्यवस्थामा पनि उसको असहमति छ । गृह मन्त्रालयमा पहुँच पनि अप्ठयारो हुने र मन्त्रालय कार्यान्वयनभन्दा पनि नीति निर्माण गर्ने निकाय भएकाले यस्तो नागरिकता विदेशस्थित नेपाली नियोग र सम्बन्धित जिल्ला कार्यालयबाट नै प्राप्त हुने व्यवस्था गरिएमा सहज हुनेछ, विज्ञप्तिमा भनिएको छ । प्रस्तावित विधेयकले गैरआवासीय नेपाली नागरिकका विदेशी पतिपत्नीबारे केही नबोलेको जनाएको छ । गैरआवासीय नेपाली नागरिकका विदेशी पतिपत्नीलाई पनि गैरआवासीय नेपाली नागरिकता वा यस्तै प्रकारको स्थायी प्रकृतिको प्रमाणपत्रको व्यवस्था गरिनुपर्छ, विज्ञप्तिमा भनिएको छ, गैरआवासीय नेपाली नागरिकले चाहेमा अरू नेपाली नागरिकसरह नेपाली राहदानी पाउने व्यवस्था गरिनुपर्छ । दोस्रो र तेस्रो पुस्ताका गैरआवासीय नेपालीलाई पनि नेपालसँग जोडेर राख्न सकिने गरी नागरिकतासम्बन्धी व्यवस्था गर्न माग गरेको छ । कुनै व्यक्तिले पहिले विदेशी मुलुकको नागरिकता लिएकामा पछि नेपाल नै फर्केर स्थायी बसोबास गर्ने निष्कर्षमा पुगेमा र निजले विदेशी नागरिकता परित्याग गरेमा स्वत: साविकको नेपाली नागरिकता पाउने व्यवस्था गरिनुपर्छ, विज्ञप्तिमा भनिएको छ । विदेशमा रहेका नेपाली चेलीहरूका छोराछोरीलाई पनि आमाको नाममा नागरिकता दिने प्रस्ट व्यवस्था हुनुपर्ने अर्को माग छ । हालको मस्यौदामा नेपालमा बस्ने नेपाली महिला नागरिकलाई मात्र समेट्न खोजिएको भान हुन्छ । यो व्यवस्था विदेशमा रहेका नेपाली महिला नागरिकको हकमा पनि लागू हुनुपर्छ, विज्ञप्तिमा उल्लेख छ ।नेपालको संविधान २०७२ संघीय कानुनबमोजिम आर्थिक, सामाजिक र सांस्कृतिक अधिकार उपभोग गर्न पाउने गरी नेपालको गैरआवासीय नेपाली नागरिकता प्रदान गर्न सकिने प्रावधान राखेको छ । यो व्यवस्थाअनुसारको कानुन ल्याउन सरकारले संसद्मा नेपाल नागरिकता ऐन २०६३ लाई संशोधन गर्न बनेको विधेयक पेस गरिसकेको छ । गैरआवासीय नेपाली संघले नेपालको नागरिकताको निरन्तरताका लागि पहलका लागि संरक्षक रामप्रताप थापाको संयोजकत्वमा एक कार्यदल गठन गरी लबिङ गर्दै आएको थियो । गैरआवासीय नेपाली नागरिकताले ठूलो संख्यामा बिदेसिएका नेपालीहरूलाई नेपालको सर्वव्यापी विकासमा संलग्न गराउन मद्दत गर्नेछ, एनआरएनएले भनेको छ, विधेयकमा छुट भएका केही विषयहरूमा सबै पक्षको ध्यानाकर्षण गराउँछौं ।"
साढे ५ खर्ब निक्षेपको बिमा,"काठमाडौं बैंक तथा वित्तीय संस्थामा रहेको सर्वसाधारणको ५ खर्ब ४३ अर्ब रुपैयाँ निक्षेप सुरक्षण (बिमा) भएको छ । गत असार मसान्तको तुलनामा यो १ खर्ब १३ अर्ब रुपैयाँले बढी हो । सरकारले निक्षेप सुरक्षणको सीमा बढाएर प्रतिव्यक्ति २ लाखबाट ३ लाख रुपैयाँ पुर्याएपछि सुरक्षण भएको निक्षेप रकम पनि बढेको हो । उक्त रकम बैंक तथा वित्तीय संस्थामा खोलिएका २ करोड १५ लाख सर्वसाधारण (प्राकृतिक व्यक्ति) खाताको हो । गत असारमा बैंक तथा वित्तीय संस्थामा रहेको ४ खर्ब ३० अर्ब रुपैयाँ निक्षेपको सुरक्षण गरिएको थियो । हालको व्यवस्थाअनुसार प्राकृतिक व्यक्ति (व्यक्तिगत) ले बैंक तथा वित्तीय संस्थामा बचत गरेको निक्षेपको बढीमा ३ लाखसम्म बिमा हुने व्यवस्था छ । सरकारले चालु आर्थिक वर्षको बजेट वक्तव्यमा निक्षेपको सीमा बढाउने घोषणा गरेको थियो । ०७५ साउन १ गतेबाट उक्त व्यवस्था कार्यान्वयनमा आएको छ । उल्लिखित तथ्यांक नयाँ व्यवस्था कार्यान्वयनमा आएपछि (साउन मसान्त) को हो ।चालु आर्थिक महिनाको पहिलो महिनामा सुरक्षण भएको रकमसँगै निक्षेपकर्ताको संख्या (निक्षेप सुरक्षण भएको खाता) बढेर २ करोड १५ लाख पुगेको छ । ०७५ असार मसान्तको तुलनामा निक्षेपकर्ता संख्या २२ लाखले बढी हो । यसैगरी साउनसम्म सुरक्षण शुल्कमा २ करोड रुपैयाँ थप भएको निक्षेप तथा कर्जा सुरक्षण कोषले जनाएको छ । गत असारसम्म यस्तो सुरक्षण शुल्क ८१ करोड रुपैयाँ थियो ।निक्षेप बिमा गरेबापत कुनै कारणले बैंक तथा वित्तीय संस्था डुबेमा (खारेजी गएमा) त्यस संस्थामा निक्षेप गर्ने प्रत्येक व्यक्तिगत निक्षेपकर्ताले बढीमा ३ लाख रुपैयाँ भुक्तानी पाउँछन् । तर, बैंक तथा वित्तीय संस्थामा रहेको संस्थागत निक्षेपकर्ताको निक्षेप सुरक्षण हुँदैन । यसैगरी बैंक तथा वित्तीय संस्थामा रहेको निक्षेपमध्ये एउटा संस्थामा एक व्यक्तिको मात्र निक्षेप सुरक्षण हुने हो । यसको अर्थ एक संस्थामा एकै व्यक्तिको एकभन्दा बढी खाता भए पनि ती सबै खातामा रहेको निक्षेप सुरक्षण हुने होइन । तर, सोही व्यक्तिको एकभन्दा बढी बैंक तथा वित्तीय संस्थाको खातामा रहेको रकमको भने सुरक्षण हुन्छ । खासगरी साना निक्षेपकर्ताको बचत सुरक्षित गर्ने उद्देश्यले सरकारले करिब ८ वर्षअघि यस्तो कार्यक्रम ल्याएको हो । यो प्रावधानअन्तर्गत हालसम्म हिमालय फाइनान्सका निक्षेपकर्ताले करिब ११ करोड रुपैयाँ फिर्ता पाइसकेका छन् । हिमालय फाइनान्स खारेजीमा गएपछि त्यो संस्थामा निक्षेप गर्ने व्यक्तिगत निक्षेपकर्ताले साविकको व्यवस्थाअनुसार बढीमा दुई लाखका दरले रकम फिर्ता पाएका हुन् ।निक्षेप सुरक्षणका लागि बैंक तथा वित्तीय संस्थाले निक्षेप तथा कर्जा सुरक्षण कोषसँग निक्षेप सुरक्षणबारे सम्झौता गर्नुपर्छ । यो एक प्रकारको निक्षेप बिमा हो । तर, अन्तर्राष्ट्रिय प्रचलनअनुसार यस्तो बिमालाई निक्षेप सुरक्षण नै भनिने भएकाले नेपालले पनि त्यही अनुसरण गरेको हो । नेपालमा यसको आधिकारिक निकाय निक्षेप तथा कर्जा सुरक्षण कोष हो । यसैगरी २०३१ सालदेखि कर्जा सुरक्षण गर्दै आएको कोषले ०६७ देखि निक्षेपको पनि सुरक्षण गर्दै छ ।गत असारसम्म २८ वटा वाणिज्य बैंक, ३५ वटा विकास बैंक, २४ फाइनान्स कम्पनी र २ वटा लघुवित्त गरी ८९ वटा वित्तीय संस्थामा रहेको निक्षेप सुरक्षण भएको छ । आर्थिक वर्ष ०७३७४ मा निक्षेप सुरक्षण गरिएका बैंक तथा वित्तीय संस्था संख्या १ सय १५ थियो । ठूलो संख्यामा बैंक तथा वित्तीय संस्था मर्जर भएपछि एक वर्षमा यस्तो संख्या करिब २३ प्रतिशतले घटेको हो । गत आर्थिक वर्षको अन्त्यसम्म कोषले सुरक्षण गरेको निक्षेपमध्ये सबैभन्दा धरै (३ खर्ब ५८ अर्ब रुपैयाँ) वाणिज्य बैंकहरूको खातामा रहेको बचत हो । यो कोषले सुरक्षण गरेको कुल रकमको करिब ८३२० प्रतिशत हो । कोषले बैंकहरूमा रहेका १ करोड ५९ हजार १ सय ६३ खाता (निक्षेपकर्ता)को निक्षेप सुरक्षण गरेको हो । यसैगरी कोषले विकास बैंकमा जम्मा भएको निक्षेपमध्ये ६३ अर्ब २१ रुपैयाँ सुरक्षण गरेको छ । यो रकम कुल निक्षेप रकमको करिब १५ प्रतिशत हो । गत असारसम्म फाइनान्स कम्पनीमा रहेको निक्षेप रकममध्ये ८ अर्ब ३३ करोड रुपैयाँ सुरक्षण गरेको छ । यो रकम कुल सुरक्षण रकमको करिब २ प्रतिशत भएको कोषले जनाएको छ ।"
किसानलाई अनुदानमा स्याउका विरुवा,"काठमाडौं सरकारले प्रधानमन्त्री कृषि आधुनिकीकरण परियोजनामार्फत किसानलाई ७० प्रतिशत अनुदानमा स्याउका बिरुवा उपलब्ध गराउने भएको छ । उच्च घनत्व स्याउ खेती प्रविधिमा लगाउने बिरुवा महँगो भएको गुनासो आएसँगै सरकारले आव ०७५०७६ का लागि अनुदानमा दिन लागेको हो । परियोजनाले गत साउन २६ गते सूचना प्रकाशित गरेर बिरुवाका लागि आवेदन माग गरेको छ । स्याउको पकेट क्षेत्रसहितका ठाउँमा यो सूचना उपलब्ध गराइएको छ । सूचना प्रकाशित भएसँगै बिरुवाको संख्यासहित माग आउने क्रम बढेको छ । बर्सेनि ठूलो परिमाणमा स्याउ आयात भइरहेको समयमा परियोजना सञ्चालन भएको ७ वर्षभित्र फलफूलमा आत्मनिर्भर बनाउने लक्ष्य लिएका छौं, परियोजनाका निर्देशक नरहरिप्रसाद घिमिरेले भने, त्यसैले व्यावसायिक किसानलाई सहुलियत दिने उद्देश्यले बिरुवा माग गरिएको हो । १५ दिनको समय दिएर बिरुवा चाहिने किसानका लागि आवेदन खुला गरिएको छ । जसका लागि किसानले नजिकको सुपर जोन, जोन वा कृषि ज्ञान केन्द्र (साविकको जिल्ला कृषि विकास कार्यालय) मा गएर बिरुवाको आवश्यक संख्यासहित आवेदन दिन सक्नेछन् । घिमिरेका अनुसार त्यो नभए सूचनामा परियोजना व्यवस्थापन इकाइलाई इमेल गरेर पनि आवेदन पेस गर्न सकिनेछ । यो बिरुवा एकजना व्यक्तिले ल्याएर वितरण गर्दै आएका छन्, उनले भने, किसानबाट माग छ, महँगो भएकाले मात्र समस्या भएको हो, छोटो समयमा राम्रो फाइदा लिन सकिने भएकाले इटालीबाट बिरुवा ल्याएर अनुदानमा उपलब्ध गराउन लागिएको छ । उनका अनुसार दुई देशको सरकारबीच कुरा गरेर ल्याउन सके किसानले सस्तो मूल्यमा बिरुवा पाउनेछन् । पहिलो प्रयास यही रहने परियोजनाले जनाएको छ । दुई देशको सरकारसँग मिलेर बिरुवा ल्याउन सकिए सस्तोमा आउने थियो, किसानलाई ७० प्रतिशत अनुदानमा उपलब्ध गराउन सक्दा थोरै मूल्य पर्ने थियो, उनले भने, पहिलो प्रयास यही हुनेछ, नभए ठेक्कामार्फत बिरुवा ल्याएर उपलब्ध गराइनेछ । उनका अनुसार ठेक्का गर्ने र घटिघटाउमा कसले दिन सक्छ उहीमार्फत ल्याइनेछ । लगाएको एक वर्षमै स्याउ फल्ने भएकाले किसान आकर्षित भएका हुन् । सूचना प्रकाशित भएसँगै जुम्लाबाट मात्र ६० हजार बिरुवाको मागसहितको आवेदन आएको छ । निर्देशक घिमिरेका अनुसार जुम्ला, मुस्ताङ, मनाङ, सोलुखुम्बु, दार्चुला, कालिकोटबाट १ लाख बढीको माग आएको छ । बिरुवाका लागि करिब १० करोड छुटयाइएको परियोजनाले जनाएको छ । बिरुवा अनुदानमा उपलब्ध गराएर उच्च घनत्व स्याउ खेती प्रविधिमार्फत ठूलै स्याउ बगैंचा स्थापना गर्न सकियोस् भन्ने हाम्रो उद्देश्य हो, उनले भने, पछिपछि यहीँ बिरुवा उत्पादन गर्ने सोचमा छौं, यसो गर्न सकिए किसानलाई प्रतिबिरुवा ३ सय रुपैयाँ पर्नेछ । पहिले माग संकलन गरिनेछ । मागअनुसार सरकारसँग पहल सुरु गरिनेछ । यो पुसमाघमा रोपिन्छ । पहिलो उद्देश्य आयात प्रतिस्थापन गर्नु हो, उनले भने, सूचना प्रकाशित भएसँगै माग धेरै आएको छ, अहिले प्रक्रिया सुरु गरेर रोप्ने बेलासम्म हामीले किसानलाई बिरुवा उपलब्ध गराउने छौं । बिरुवा महँगो हुँदा उच्च घनत्व स्याउ खेती प्रविधिमा स्याउ लगाउने किसानको संख्या बढ्न सकेको छैन । थोरै किसानले मात्र यो प्रविधिका महँगा बिरुवा किनेर यो लगाएका छन् । स्याउ सुपर जोन जुम्लाका बागबानी विकास अधिकृत जोगेन्द्र कान्दुका अनुसार बिरुवा महँगो भएकै कारण किसानले चाहेर पनि भनेजति स्याउ लगाउन सकेका छैनन् । चितवनको नारायणगढमा आउँदा बिरुवाको मूल्य १ हजार ४ सय पर्छ, त्यहाँबाट ढुवानी गरेर जुम्लासम्म ल्याउँदा १ हजार ५ सय पर्छ, उनले भने, स्याउ लगाउन चाहने किसान धेरै छन्, बिरुवा महँगो भएकै कारण किसानको संख्या र क्षेत्रफल बढ्न सकेको छैन । उनका अनुसार सस्तोमा बिरुवा पाउन सके किसानको संख्या बढ्नेछ । यसको कलमी गरेर बिरुवा बनाइएको हुन्छ । जुन करिब ९ फिटको हुन्छ । फल्ने हाँगा अर्कै जातको हुन्छ । बिरुवा अग्लो र फल्ने हाँगा रोप्ने गरेकाले चाँडै फल्छ । एम नाइन (जराको नाम) रुट स्टकमा फल्ने विभिन्न जातको स्याउको हाँगा कलमी गरेर जोडेर बिरुवा तयार पारिन्छ । यो बन्न २ वर्ष लाग्छ । प्रधानमन्त्री कृषि आधुनिकीकरण परियोजनाले अनुदानमा बिरुवा उपलब्ध गराउनु किसानका लागि खुसीको कुरा हो, बागबानी केन्द्र सोलुका प्रमुख चन्द्रमान श्रेष्ठले भने, तर, बिरुवा भारतबाट ल्याउनु भएन, इटालीबाटै ल्याएर गुणस्तरीय बिरुवा वितरण गरेर किसानलाई प्रोत्साहित जरुरी छ । बिरुवा सस्तो हुनासाथ किसानको संख्या ह्वात्तै बढ्ने उनले बताए । अहिले किसानको मागअनुसार एग्रो मनाङले बिरुवा उपलब्ध गराउँदै आएको छ । एग्रो मनाङका प्रबन्ध निर्देशक युवराज गुरुङका अनुसार बिरुवा महँगो भएकाले माग गर्ने किसान कम छन् । सबैभन्दा धेरै एग्रो मनाङले मनाङकै भ्राताङमा उच्च घनत्व स्याउ खेती प्रविधिमार्फत ५ सय ५० रोपनीमा ६८ हजार बिरुवा लगाएको छ । ५ सय टन उत्पादन हुने अनुमान गरिएको छ । एउटा बिरुवा १ हजार ३ सय ५० देखि १ हजार ४ सय रुपैयाँमा किसानलाई बिक्री गर्ने गरिएको गुरुङले बताए ।"
नेपालको अलैंची राम्रो : चिनियाँ टोली,"ताप्लेजुङ नेपाल भ्रमणमा आएका चिनियाँ टोलीले नेपालको अलैंची राम्रो भएको जनाएको छ । चीनको सिचुआन प्रान्तबाट आएका टोलीले नेपाली अलैंचीबारे उक्त प्रतिक्रिया दिएको हो । सिचुआन प्रान्तका औषधि उत्पादक कम्पनीका म्यानेजर ल्हाहो, अस्पताल व्यवस्थापन समितिका व्यवस्थापक सियु, आयुर्वेदिक औषधि निर्माण कम्पनीका प्रमुखलगायतको आठ सदस्यीय टोली नेपाल आएको थियो । सदरमुकाम फुङलिङको सतलडाँडा अलैंची बगानमा पुगेका प्रत्येकले अलैंचीलाई गम्भीर भएर अध्ययन गरेका थिए । दोभासेमार्फत किसानसँग बीउ, मलको प्रयोगदेखि उत्पादन प्रक्रियाका विषयमा चासो राखेका थिए । औषधि एसोसिएसन चाइनाका अध्यक्ष लियुले अलैंचीको प्याकेट पाउने बित्तिकै त्यसलाई खोले र राम्ररी नियालेका थिए । त्यसपछि दाहिने हातका दुईवटा औंलाले अलैंचीको दाना च्यापेर वरिपरि घुमाए र नजिकैको टेबुलमा घोटेर हेरेका थिए । त्यही दानालाई फुटाएर क्रमैसँग बोक्रो र दाना खाएपछि भने, गजब्बको रहेछ ।त्यसपछि पाकेटबाट अर्को दाना फुटाएर टेबुलमा राखे अनि खल्तीबाट मोबाइल निकालेर तस्बिर खिचेका थिए । त्यसपछि भने आफूसँगैका साथीसँग यिनै दानाका विषयमा कुराकानी गरे । तिनै लियुले बगानमा पुगेपछि फल लागेको बगान र बोटको तस्बिर लिएका थिए । त्यसपछि स्थानीय किसानको सहयोगमा एउटा थुंगा र दाना बोटबाटै निकालेका थिए । अलैंची सुकाउने भट्टी र अलैंचीको दानाबाट बनाउने खाद्य सामग्री हेरिसकेपछि दानालाई धूलो बनाउने एक सेट मेसिन आफूले व्यक्तिगत तरिकाले पठाइदिने उद्धघोष पनि गरे ।"
सिंगो गाउँ नै तरकारी खेतीमा,"सामूहिक तरकारी खेती गर्न गाउँका कोही छुटेका छैनन् । भलामखोला सेराफाँट कृषक समूह गठन गरी २५ जनाको समूहले व्यावसायिक तरकारी खेती थालेको किसान शर्मिला थापाले बताइन् । तरकारी खेतीका लागि अहिले बेर्ना सारिएको छ । अब डेढ२ महिनापछि फल्न थाल्छ, उनले भनिन् । सुरुमा २ रोपनीबाट व्यावसायिक तरकारी खेती थालिएको छ । तरकारी लगाउने प्रविधिबारे गाउँमै सिकेर सामूहिक तरकारी खेती थालिएको किसान असरी सुयेलले बताइन् । सबै कुरा सिकेर सामूहिक तरकारी खेतीमा लागेका हौं । तरकारी खेती गर्दाको समस्या, रोगव्याधी र बजार व्यवस्थापनबारे पनि जानकारी लिइसकेका छौं । कृषक समूहका अध्यक्ष प्रकाश थापाका अनुसार १० रोपनी जग्गा भाडामा लिएर तरकारी खेती थालिएको छ । काउली, बन्दा, गोलभेंडालगायत तरकारी बालीका ५ हजार बिरुवा तयार पारिएको उनले बताए । सुरुमा प्लास्टिकका २३ वटा घर बनाएका छौं । त्यसपछि बढाउँदै लानेछौं, उनले भने । पहिलो चरणमा समूहमा आबद्ध १० जनाले ५०५० हजार रुपैयाँ लगानी गरेर प्लास्टिक घर निर्माण गरेको उनले बताए । उनका अनुसार बिस्तारै अन्य सदस्यले पनि लगानी गर्नेछन् । लगानी गर्न नसक्नेको व्यवस्थापन समूहले गर्ने उनले बताए ।यसअघि आफ्नै सानो करेसामा तरकारी फलाउँदै आएकामा सामूहिक रूपमै व्यावसायिक तरकारी खेतीमा जुटेको किसान गीता भुजेलले बताइन् । एक्लै गर्दा सबैकुरा एक्लैलाई भयो । सामूहिक रूपमा गर्दा एउटाले नजानेको अर्कोले जानिन्छ । आवश्यक तालिम तथा ज्ञान लिन सजिलो हुन्छ, उनले भनिन् । उनीहरूका लागि बेंसीसहर नगरपालिकाले कृषि पाठशाला सञ्चालन गरेको छ । नगरपालिकाका कृषि शाखा प्रमुख कृषि प्रसार अधिकृत राजेश्वर सिलवालका अनुसार पाठाशालामा अधिकांश महिला सहभागी छन् । पाठशाला सञ्चालनपछि महिला तरकारी खेतीमा हौसिएको उनले बताए ।कृषकका अनुसार खेत खनजोत, बिरुवा जमाउने, गोडमेल, हुर्काउने, सिँचाइ, प्रांगारिक मल बनाउने, प्रयोग गर्ने तरिका साथै रोगव्याधीले आक्रमण गरे अपनाउनुपर्ने तौरतरिका, विषादी प्रयोग लगायतबारे सिकेका छन् । मौसमी तथा बेमौसमी तरकारी खेतीबारे ज्ञान पाएको उनीहरूले बताएका छन् । बेंसीसहर नगरपालिकाले किसानका लागि १६ हप्ते कृषक पाठशाला संचालन गरेको सिलवालले बताए । उनका अनुसार पाठशाला हरेक शनिबार बिहानको समय ३ घण्टा सञ्चालन गर्ने गरिएको छ । बेंसीसहर नगरपालिकाका प्रमुख प्रशासकीय अधिकृत कृषकलाई फर्म सञ्चालनका लागि बेंसीसहर नगरपालिकाले १ लाख १५ हजार रुपैयाँ सहयोग गरेको उनले बताए ।"
उखु क्रसिङमा वृद्धि,"कञ्चनपुर (रासस) यहाँको एउटा चिनी मिलले आफ्नो उखु क्रसिङ क्षमता बढाएको छ । तर, क्षमताअनुसारको उखु मिललाई अझै प्राप्त हुन सकेको छैन । कञ्चनपुरको बेलौरी नगरपालिका १० शिवनगरस्थित महाकाली चिनी मिलले क्षमता विस्तार गरेको हो । आठ हजार टन दैनिक उखु क्रसिङ गर्दै आएको मिलको क्षमता विस्तार गरी दैनिक २२ हजार टन पुर्याइएको छ । क्षमता विस्तारका लागि आधुनिक उपकरण जडान गरिएको मिलका एससीएम म्यानेजर सीडी पाण्डेले बताए । मिललाई आवश्यक पर्ने उखुको अझै अभाव रहेको छ, उनले भने । उनका अनुसार हाल दैनिक १० लाख टन उखु मात्रै मिललाई उपलब्ध हुँदै आएको छ । उखुको उत्पादन बढाउन किसानलाई आधुनिक तरिकाले उखु खेती गर्ने तरिकाबारे जानकारी दिने, उन्नत बीउ उपलब्ध गराउने र आधुनिक उपकरणको प्रयोगबारे जानकारी दिने कार्यसमेत भइरहेको उनले बताए । मिलले गरेको सर्भेक्षणअनुसार कञ्चनपुरमा ११ बिघा खेतमा उखु खेती हुने गरेको छ । मिलले जनरल उखुको मूल्य ४ सय ५० रुपैयाँ र अर्लिजातको उखुको मूल्य ४ सय ७० रुपैयाँ निर्धारण गरेको छ । किसानलाई भुक्तानी दिँदा खातामा सोझै पैसा पठाउने व्यवस्था मिलले गरेको छ । मिलमा उखु बिक्री गरेका सबै किसानको भुक्तानी भइसकेको मिल सञ्चालकको दाबी छ । मिलमा उत्पादित चिनी चितवन, बुटवल, नेपालगन्ज र पहाडी जिल्लामा बिक्री हुने गरेको छ ।"
हिमाली गाउँमा कृषि आकर्षण,"दार्चुला (कास) व्यास गाउँपालिका ४ सुन्सेराका मानसिंह कुँवर तरकारी उत्पादनमा लागेका छन् । गाउँपालिकाले कृषि पेसा गर्नेहरूलाई कृषि सामग्रीहरू अनुदानमा सहयोग गर्न थालेपछि उनीसँगै अन्य स्थानीयबासी समेत कृषि पेसामा जुट्न थालेका छन् । तर, यातायात र बजारको समस्या छ । जिल्ला सदरमुकामबाट विकटमा भएकाले व्यासमा यातायात पुगेको छैन् । यातायात नपुग्दा व्यास गाउँपालिकाका स्थानीयहरूले उत्पादन गरेको तरकारी पनि बजारसम्म पुगाउन साह्रै अप्ठयारो छ । यहाँ उत्पादित तरकारी स्थानीय बजारमा खपत हुन नसक्दा मनग्गे आम्दानी हुन नसके पनि किसानले परिवारको घर खर्च भने चलाउँदै आएका छन् । धेरै उत्पादन गर्नलाई नजिक बजार छैन, कुँवरले भने, घरमा ताजा तरकारी खान र समान्य घर खर्च धान्न सानो उत्पादनले मद्दत पुर्याएको छ । मेहनेत गरे उत्पादन राम्रो हुने भए पनि बजारको भने अभाव रहेको उनले बताए । यहाँका स्थानीयका घरघरमा सानो बारी हुने हँुदा बाहिरका मानिसहरू मात्र तरकारीका ग्राहक रहेको उनले बताउँछन् । बजार उपलब्ध भए तरकारी आय आर्जनको राम्रो स्रोत बन्न सक्ने सम्भावना धेरै छ । व्यास गाउँपालिकाले ०७४७५ मा कृषि क्षेत्रमा लगानी लगाएर पोलिहाउस वितरण गरिएको हुनाले यो वर्षबाट स्थानीयहरू कृषि पेसामा आकर्षित भएका हुन् । कृषि व्यवसायको सम्भावना भएकाले गाउँपालिकाले कृषि क्षेत्रमा लगानी बढाएको अध्यक्ष दिलीपसिंह बुढाथोकीले बताउँछन् । युवाहरूमा विदेशी मोहलाई त्याग गर्ने किसिमका कार्यक्रम ल्याउन सके व्यावसायिक कृषि पेसामा स्थानीय आकर्षित हुने व्यास ५ का जयसिंह धामीको बुझाइ छ । युवाहरूको जीवन निर्वाह गर्ने कार्यक्रम बनाएर गाउँपालिकाले अगाडि बढ्नुपर्छ । कृषिमा हरेक स्थानीय तहहरूले थुप्रै लगानी गरेको भए पनि बजारको अभाव र यातायातको पहँुच नहँुदा स्थानीयस्तरमा उत्पादन भएको फलफूल तथा तरकारी खेर जान थालेको स्थानीयबासीको भनाइ छ ।"
किबी जोन बन्दै इलाम,"इलाम किबी खेती प्रवद्र्धन गर्न जिल्लालाई किबी जोन बनाइने भएको छ । अघिल्लो वर्ष नै किबी जोनको कार्यक्रम सञ्चालन हुने जानकारी गराइए पनि बजेट अभावमा हुन सकेको थिएन । भदौको पहिलो सातादेखि यसको काम सुरु हुने भएको छ ।यसका लागि करिब दुई करोड बजेट विनियोजन भएको साविक जिल्ला कृषि विकास कार्यालयका वरिष्ठ कृषि विकास अधिकृत रामसोगारथ साहले बताए । प्रधानमन्त्री आधुनिक कृषि परियोजनाअन्तर्गत सुरु हुने किबी जोनका लागि पहिलो चरणमा सञ्चालक समिति गठन हुनेछ । केन्द्रीय तहबाट भएको योजना किसानसँगको छलफलपछि कार्यान्वयनको चरणमा जाने साहको भनाइ छ । किबी जोनका लागि पाँच सय हेक्टर जमिनमा किबी खेती भएको हुनुपर्नेछ । जिल्लाका विभिन्न स्थानमा व्यावसायिक किबीमा कृषकले खेती बढाउँदै गएकाले जोनका लागि पर्याप्त बगान छ ।साहका अनुसार औद्योगिकीकरण गर्दै प्रोसेसिङ, बजारीकरण र व्यवसायीकरणमा किबी जोनको कार्यक्रमले किसानलाई सहयोग गर्नेछ । १ हजार २ सय मिटरदेखि २ हजार ५ सय मिटरसम्मको उचाइमा खेती गर्न सकिने किबीको उत्पादन जिल्लाका विभिन्न गाउँमा उल्लेख्य उत्पादन हुने गरेको छ । एक बोटमा ५० किलोसम्म किबी फल्ने हुँदा किसानका लागि यसको खेती फाइदाजनक देखिएको छ । आफ्नै प्रयासले किबी खेती थालेको झन्डै दशक भयो, सन्दकपुर २ माइमझुवाका पुरण गुरुङले भने, जोनका रूपमा नै सरकारले सहयोग गरे कृषकलाई आम्दानी बढाउन थप सहज हुनेछ । छाँटकाँट, उचित समयमा मल र पानीको व्यवस्था गर्न सक्दा एकपटक रोपेको बिरुवाले वर्षौं आम्दानी दिने भएकाले पनि कृषकहरूको आर्कषण थपिँदो छ । जिल्लाका सुलुबुङ, माइमझुवा, सााखेजुङ, मंगलबारे, पञ्चकन्या, जमुना, प्याङ, माईपोखरीलगायत क्षेत्रमा किबीको व्यावसायिक खेती गर्ने कृषक उल्लेख्य छन् । कृषकले आफ्नै प्रयासमा बिरुवा खोजेर खेती बढाउँदै लगेका हुन् । यसअघि व्यावसायिक कृषि तथा बजार आयोजनाले कृषकस्तरमा खेती विस्तारसँगै प्रशोधनमा पनि सघाएको थियो । केही कृषकले यसबाट प्रत्यक्ष फाइदा लिए पनि कार्यक्रम छोटो अवधिको भएकाले धेरैले अवसर पाउन सकेका छैनन् । जोनको कार्यक्रमले खर्च र मेहनत धेरै गर्ने कृषकलाई रोप्नेदेखि, माच व्यवस्थापन, प्रशोधन र बजारीकरणसम्म सहयोग पुर्याउनुपर्ने सााखेजुङका अगुवा कृषक गंगा विष्टको भनाइ छ । किबी खेतीमा लागेका कृषकले अझै पनि अब्बल जातको बिरुवा पहिचान गर्न सकेका छैनन् । प्राविधिक ज्ञानको अभाव, माच व्यवस्थापनमा समस्या र भण्डारणको अभाव र व्यवस्थित बजार नहुनुले कृषकले चाहेअनुसार उत्पादन बढाउन सकेका छैनन् । फलहरूमा अब्बल मानिएको किबी कात्तिकदेखि मंरिसम्ममा टिप्नुपर्छ ।एकैपटक सबैतिर टिपिने भएको तर लामो समयसम्म त्यतिकै राख्न नमिल्दा भण्डारण पहिलो आवश्यकता भएको छ, व्यवसायी तारमणि खतिवडाले भने, जोनको कार्यक्रम आएपछि यसलाई प्राथमिकतामा राख्नुपर्छ । इलामको एक मात्र शीतभण्डार सञ्चालनमा नआएकाले कृषकलाई समस्या छ । ठूला व्यवसायीहरूले झापा तथा विराटनगरसम्मको शीतभण्डारमा लगेर भए पनि काम चलाउँदै आएका छन् । कृषकले किबी बगानभित्र अलैंची, तरकारी र जडीबुटीजस्ता खेती पनि गर्दै आएका छन् । एउटै कृषकले ६ सय धेरै बिरुवा लगाएर उत्पादन लिन थालेका छन् । प्राविधिक पक्षमा सबै कृषकले ध्यान पुर्याएका छैनन्, साँखेजुङ र माइपातलमा बगान सञ्चालन गर्दै आएका देउकुमार राईले भने, सवै व्यवसायी एकै ठाउँ भएर प्रविधिमैत्री खेती गर्दै दिगो बजार व्यवस्थापनमा लाग्नुपर्छ ।कृषकले छिटो आम्दानी लिने प्राविधिक ज्ञानको अभावमा राम्रो नपाकी किबी बजारमा ल्याउँदा मिठो नहुने भएकाले बजारमा गम्भीर असरसमेत परेको छ । किबीवाट जाम, जुस, वाइनलागतय सामग्री बनाएर अन्तर्राष्ट्रिय बजारमा पुर्याउन सकिने भएकाले नयाँ कार्यक्रमले एकमुष्ठ समेट्नुपर्ने सरोकारवालाको भनाइ छ ।"
मरिच बरामद,धादिङ धादिङको मझिमटार स्थित प्रहरीले ७० क्विन्टल मरिच बरामद गरेको छ । पृथ्वी राजमार्गमा सवारी साधनको चेकजाँच गर्ने क्रममा बिहान २ सय ८० बोरा मरिच बोकेको भारतीय कन्टेनर प्रहरीले नियन्त्रणमा लिएको हो ।जिल्ला प्रहरी कार्यालयका अनुसार काठमाडौंबाट चितवनतर्फ अवैध रूपमा मरिच लैजाँदै गरेको सूचनाको आधारमा बिहीबार बिहान इलाका प्रहरी कार्यालय गजुरी र प्रहरी चौकी जोगीमाराबाट खटिएको प्रहरी टोलीले राजमार्गमा सवारी चेकजाँच गर्नेक्रममा उक्त मरिच बरामद भएको हो ।बरामद मरिचको भन्सार प्रज्ञापनपत्र र बिलबीजक माग गर्दा चालकले पेस गर्न नसकेकाले २५ किलो ग्रामका दरले २ सय ८० बोरामा रहेको ७० क्विन्टल मरिच बरामद भएको हो ।
नयाँ सहर आयोजनाको काम सुस्त,"राकमकर्णाली (दैलेख) राकम कर्णाली नयाँ सहर आयोजनाको काम सुस्त बनेको छ । कर्मचारीको लापरबाहीका कारण आयोजनाको कामले गति लिन नसकेको स्थानीयको आरोप छ । जग्गा विवादका कारणसमेत आयोजनाको काम लामो समयदेखि प्रभावित छ । कार्यालय डेढ महिनादेखि प्रमुखविहीन छ । कार्यालय प्रमुख सञ्जीव शाहले आफू समीक्षा कार्यक्रमका लागि काठमाडौं आएको दाबी गरे । अन्य तीन कर्मचारी समेत बिदा बसेपछि कार्यालय सहयोगीको भरमा छ । लेखापाल र खरिदारसमेत परीक्षाको तयारीका लागि काठमाडौंमा छन् । १४ जनाको दरबन्दी रहेको कार्यालयमा करारका कर्मचारीको साउन १ गतेदेखि म्याद सकिएको छ । आयोजनाले चार वर्षअघि दैलेखमा कार्यालय स्थापना गरेको हो । आयोजनाको काममा कर्मचारीले ध्यान नदिँदा योजनाको जिम्मा लगेका कम्पनीले समेत काममा ढिलाइ गरिरहेको स्थानीय अर्जुन शाहीले बताए । सरकारले मध्य पहाडी राजमार्गमा १० नयाँ सहर बनाउने घोषणासहित आर्थिक वर्ष २०६६६७ देखि कार्यक्रम सुरु गरेको थियो । पाँच वर्षदेखि जग्गा अधिग्रहणमा कुरा नमिल्दा कामले गति लिन नसकेको आयोजनाले जनाएको छ । सहरी विकासका लागि ९९ कित्ताको १ सय ३७ रोपनी जग्गा अधिग्रहण प्रक्रिया मुआब्जा विवादकै कारण रोकिएको हो । जग्गा अधिग्रहण प्रक्रियामा सहरी विकास तथा भवन निर्माण विभाग, डिभिजन कार्यालय सुर्खेतको प्रतिवेदनको आधारमा जग्गा प्राप्ति ऐनविपरीत मुआब्जा निर्धारण गरिएको भन्दै स्थानीयले विरोध जनाएका थिए । उनीहरूले नियमअनुसार मुआब्जा वितरण गर्नुपर्ने भन्दै क्षेत्रीय प्रशासन कार्यालय र गृह मन्त्रालयमा उजुरी दिएका थिए ।तर, सम्बन्धित निकायले उजुरीको सुनुवाइ नगरेको स्थानीय मिलन विकले बताए । आयोजनाले जग्गा बराबरको मुआब्जा दिन नसक्दा आफूहरूले रकम लिन नमानेको बताए । जग्गा खाली नभएकाले डीपीआरको काम रोकिएको कन्सल्टेन्सले जनाएको छ । एसभीआरसी कन्सल्टेन्सीका सञ्चालक केशवराज पाठकले २०७३ सालमा कामको सम्झौता गरे पनि जग्गाधनीले जग्गा दिन नमानेकाले काममा ढिलाइ भएको बताए । ब्लक पनि पास भएको एक वर्ष भयो, उनले भने, फिल्डमा आएर धेरैपटक जग्गाधनीहरूसँग सहकार्य गर्न खोजियो तर समस्या समाधान हुन सकेको छैन । अहिलेसम्म आयोजनाको २० प्रतिशत कामसमेत हुन नसकेको स्थानीय अर्जुन शाहीले बताए । आयोजनाले मनोमानी तरिकाले काम गरिरहेको छ, उनले भने, न स्थानीयको माग सम्बोधन भएको छ न समन्वय नै । उनले स्थानीय तहका जनप्रतिनिधिले समेत आयोजनाको कामका सम्बन्धमा चासो नदिएको उनले आरोप लगाए । उनले स्थानीयबासीसँग समन्वय नै नगरी जथाभावी ढंगले सडकको ट्रयाक खोलेको जनाए । आयोजनाले उज्यालो सहर कार्यक्रमअन्र्तगत पहुँच भएकालाई मात्र सौर्यऊर्जा वितरण गरेको स्थानीय हरिदेवी माझीले आरोप लगाइन् । सबैको पायक पर्ने स्थानमा सोलार जडान गर्नुपर्नेमा टाठाबाठा र पहुँच भएका व्यक्तिको घर अगाडि मात्र जोडिएको छ, उनले भनिन्, सञ्चालन भएका कार्यक्रम प्रभावकारी हुन सकेका छैनन् । आयोजनाले समस्या समाधान गर्ने नयाँ प्रक्रिया अपनाएको जनाएको छ । राकमकर्णाली ५ स्थित बगरखेतमा ल्यान्ड पोलिङ को जिम्मा लिएको मैत्री कन्सल्टटेन्सीले २५ दिनअघि नै काम सकिएको जनाएको छ । जग्गा विकास आयोजनालाई सम्पूर्ण जग्गाको जिम्मा दिइएको कार्यालयले जनाएको छ । पछिल्लो समय जग्गा विकास आयोजनाले आयोजनाभित्रका सम्पूर्ण जग्गाको २४ प्रतिशत मुआब्जा कटौती गर्दै ७६ प्रतिशत जग्गाधनीलाई उपलब्ध गराउने प्रतिबद्धताका साथ काम गरिरहेको खरिदार दीपक दसौदीले बताए । आठबिस नगरपालिकाकी उपमेयर दीपा बोहोराले आयोजनाको काम कारबाहीबारे आफूहरूले निगरानी गरिरहेको बताइन् । सरकारले कार्यालयमा पर्याप्त कर्मचारी नपठाउँदा समस्या भएको उनको भनाइ छ । उनले कार्यालय प्रमुखलाई नियमित कार्यालयमा बस्न अनुरोध गरिएको जनाइन् ।"
राजस्व लक्ष्य पूरा,"पर्सा वीरगन्ज भन्सार कार्यालयले चालु आर्थिक वर्षको पहिलो महिनामा मसान्तअघि नै मासिक राजस्व असुली लक्ष्य भेटयाएको छ । साउन महिनाका लागि १२ अर्ब १ करोड रुपैयाँ राजस्व असुलीको लक्ष्य पाएको यो भन्सारले गत बुधबार नै १२ अर्ब ११ करोड रुपैयाँ संकलन गरिसकेको छ । भन्सार कार्यालयका सूचना अधिकृत सन्तोष यादवले सामान्यतया कुनै पनि आर्थिक वर्षको पहिलो महिनामा राजस्व असुली लक्ष्य भेटयाउन सकेको थिएन । राजस्व संकलनको तुलनात्मक अनुपात हेर्दा पनि गत आर्थिक वर्षको साउन महिनाभन्दा चालु आवको साउन महिनामा झन्डै ४० प्रतिशत बढी राजस्व संकलन भइसकेको छ । गत आवको साउन महिनामा यो भन्सार कार्यालयले ८ अर्ब ५२ करोड रुपैयाँ राजस्व संकलन गरेको थियो । यस वर्ष भने वीरगन्ज भन्सार र आईसीपी भन्सार दुवै तर्फबाट आयात निर्यात कारोबार हुनु, नाकामा जाम कम लाग्ने गरेकाले आयात निर्यात सहज भएकाले राजस्व संकलन लक्ष्यबमोजिम भएको हो । संकलनमा योगदान गर्ने प्रमुख वस्तुहरूमा इन्धन, नयाँ सवारी साधन, औद्योगिक कच्चा पदार्थ हुन् ।"
कारोबार रकम ५६ प्रतिशतले बढयो,"काठमाडौं केही साता यता घट्दो क्रममा रहेको सेयर कारोबार यो साता ५६ अंकले बढेको छ । अघिल्ला साताहरूमा घटिरहेको कारोबार रकम गत साता ९१ करोढ ८७ लाख रुपैयाँमा सीमित भएको थियो । साप्ताहिक कारोबार धेरै समयपछि गत साता १ अर्ब रुपैयाँ तल झरेको थियो । यो साता १ अर्ब ४३ करोड रुपैयाँ बराबरको सेयर कारोबार भयो । गत साताको तुलनामा कारोबार रकम ५६१० प्रतिशतले बढी हो । करिब साढे २२ हजार कारोबारबाट १ सय ८५ कम्पनीका ४५ लाख २ हजार ४ सय ५० कित्ता सेयर खरिद बिक्री भए । गत साता ९१ करोड ८७ लाख ३२ हजार रुपैयाँ बराबरका ३६ लाख ४७ हजार ८ सय ४० कित्ता सेयर खरिद बिक्री भएका थिए ।यो साता आइतबारबाहेक सबै कारोबार दिनमा नेप्से परिसूचक बढयो । आइतबार करिब साढे १६ अंकले घटेका नेप्से त्यसपछिका ४ कारोबर दिनमा बढयो । यो वृद्धिले साप्ताहिक रूपमा सेयर बजारलाई २९६९ अंक माथि पुर्यायो । तर, साताको पहिलो दिन (आइतबार) को तुलनामा नेप्से परिसूचक ४६३८ अंकले मात्र बढेको देखिन्छ । आइतबार १ हजार १ सय ६३९४ विन्दुमा रहेको नेप्से बिहीबार १ हजार २ सय १०३२ विन्दुमा पुगेको छ । साप्ताहिक कुल कारोबारमा वाणिज्य बैंकहरू आबद्ध बैंकिङ समूहको हिस्सा करिब ३९३१ प्रतिशत रहयो । गत साताको तुलनामा यस्तो हिस्सा बढेको हो । गत साता कुल कारोबारमा बैंकिङ समूहको हिस्सा करिब ३३ प्रतिशत थियो । गत साताको तुलनामा यो साता कुल कारोबारमा बिमा समूहको हिस्सा बढेको छ । यो साता कुल कारोबारमा बिमा समूहको हिस्सा २११५ प्रतिशत छ । गत साता यस्तो हिस्सा १६१६ प्रतिशत थियो । यसैगरी कुल साप्ताहिक कारोबारमा संस्थापक सेयरको हिस्सा ८२, लघुवित्तको करिब १११३, विकास बैंकको ८६९ र जलविद्युतको हिस्सा ४९९ प्रतिशत रहयो । नेप्सेको वर्गीकरणमा क वर्गमा रहेका कम्पनीहरूको कारोबार मापक सेन्सेटिभ परिसूचक यो साता ६२५ अंकले बढयो । व्यापारमा रहेका सबै कम्पनीहरूको कारोबार मापक फ्लोट परिसूचक २३१ अंकले सकारात्मक रहयो ।यो साता कारोबार रकम (७ करोड ८४ लाख रुपैयाँ) का आधारमा नेपाल लाइफ इन्स्योरेन्स अग्रस्थानमा छ । कारोबार सेयर संख्या (१ लाख ७५ हजार कित्ता) का आधारमा मेगा बैंक सबैभन्दा अघि छ । तर, कारोबार संख्या (१ हजार २ सय ६५ वटा) का आधारमा आरम्भ माइक्रोफाइनान्स वित्तीय संस्था अग्रस्थानमा रहेको नेप्सेले जनाएको छ ।साप्ताहिक कारोबारका आधारमा यो साता सेयरधनीहरूका लागि सुखद रहयो । पाँच दिनको समग्र कारोबारमा सबै समूहअन्तर्गतका लगानीकर्ताको सम्पत्ति बढयो । यसको अर्थ साताभरको कारोबारमा सबै समूहका परिसूचक बढे । जसमध्ये निर्जीवन बिमा समूहको परिसूचक सबैभन्दा बढी २ सय ४६९ अंकले बढयो ।"
भारतमा नहर निर्माणलाई टेन्डर,"कञ्चनपुर महाकाली सिँचाइ आयोजना तेस्रो चरणअन्तर्गत भारतीय भूभागमा पर्ने नहरको निर्माण प्रक्रिया सुरु हुने भएको छ । टनकपुर ब्यारेजदेखि नेपालभारत सीमासम्म १२ सय मिटर मूल नहर निर्माणका लागि आवश्यक प्रक्रिया सुरु भएको हो । भारतको नेसनल हाइड्रोपावर कर्पाेरेसन (एनएचपीसी) ले उक्त नहर निर्माणका लागि १८ महिनामा काम सक्ने लक्ष्यका साथ टेन्डर आह्वान गरेको छ । भारतीय भूभागमा नहर निर्माण नहुँदा आयोजना नै अन्योलमा रहेको थियो । हामीले नहर निर्माण सुरु गरेको धेरै समयपछि भारतीय पक्षले आफ्नो भूभागमा काम सुरु गर्ने प्रक्रिया अघि बढाएको छ, आयोजना तेस्रो चरणका डिभिजनल इन्जिनियर वीरसिंह धामीले भने, अब हामीले पनि मूल नहर निर्माण भएका क्षेत्रमा शाखाप्रशाखा निर्माणको काम सुरु गर्नुपर्छ । उनले करिब १३ किलोमिटर मूल नहर निर्माण भएको क्षेत्रमा शाखा नहरका लागि पनि डीपीआर निर्माण भइसकेको र कार्यान्वयनमा जान मात्र बाँकी रहेको बताए । महाकाली सन्धिअनुसार टनकपुर ब्यारेजबाट नेपालले सिँचाइका लागि वर्षातमा १ हजार क्युसेक र हिउँदमा ३ सय क्युसेक पानी पाउनेछ । सोही सन्धिमा नेपालभारत सीमासम्म १२ सय मिटर नहर भारतीय पक्षले नै निर्माण गर्नुपर्ने उल्लेख छ । सन्धि भएको झन्डै २५ वर्षपछि भारतीय पक्षले आवश्यक प्रक्रिया सुरु गरेको हो । लामो समयसम्म टनकपुर ब्यारेजको बाँधबाट नेपालले कति उचाइमा पानी पाउने भन्ने विषयमै दुई पक्षबीच विवाद हुँदा उक्त नहर निर्माण हुन नसकेको हो । भारतीय पक्षले सिल्ड लेभलबाट २४५ मिटर र नेपालले २४१ मिटर उचाइबाट पानी पाउनुपर्ने अडान लिएका थिए । पछिल्लोपटक ब्रहमदेव नहरबाट २४४ दशमलव २५ मिटर उचाइबाट नेपालले पानी पाउने सहमति भएको इन्जिनियर धामीले बताए । भारतीय पक्षले नहर निर्माण नगर्दा अन्योलका कारण निकै सुस्त गतिमा अघि बढिरहेको आयोजनाले पनि गति पाउने अपेक्षा गरिएको छ । ०६२६३ बाट निर्माण सुरु गरेको आयोजनाले हालसम्म १३ किलोमिटर मूल नहर निर्माणको काम मात्रै सम्पन्न गरेको छ । सुरुमा निर्माण भएको ३ किलोमिटर मूल नहरसमेत अहिले मर्मत गर्नुपर्ने भइसकेको इन्जिनियर धामीले बताए । अब शाखा नहर निर्माण र मूल नहर मर्मतको काम सँगसँगै अघि बढाउनुपर्ने हुन्छ, उनले भने, तर, यस वर्ष आयोजनाका लागि बजेट निकै कम भएकले काम गर्न निकै समस्या छ ।आयोजनाका लागि गत वर्ष ४६ करोड बजेट थियो भने यस वर्ष घटेर २९ करोड पुगेको छ । यसले मूल नहर निर्माणका लागि मुआब्जा वितरणमै समस्या देखिने इन्जिनियर धामीले बताए । उनका अनुसार भीमदत्त नगरपालिकाको ब्रह्मदेवदेखि वेदकोट नगरपालिकाको मुसेपानीसम्म मूल नहर निर्माण भएको क्षेत्रमा शाखा नहर निर्माणका लागि पनि २० देखि २५ हेक्टर जमिन अधिग्रहण गर्नुपर्ने देखिन्छ । पक्की शाखा नहर निर्माण गरेर कमभन्दा कम जमिन अधिग्रहण गर्ने योजना रहेको उनले बताए । उक्त नहरबाट २ हजार ९ सय हेक्टर जमिन सिँचाइ गर्न सकिने लक्ष्य राखिएको छ । शुक्रबार नहर निर्माणकै विषयमा टनकपुरस्थित एनएचपीसीको कार्यालयमा छलफल भएको इन्जिनियर धामीले जानकारी दिए । उक्त छलफलमा शनिबारदेखि नहर निर्माणका लागि सर्भे गने आवश्यक परेमा महाकाली सिँचाइ आयोजनाका प्राविधिकसमेत सहभागी हुने निर्णय भएको उनले बताए । ब्रह्मदेवदेखि कैलालीको गेटा हुँदै पुनर्वाससम्म निर्माण हुने आयोजनाको मूल नहर मात्रै १ सय ५१ किलोमिटर लामो हुनेछ । उक्त नहर निर्माणपछि करिब ३५ हजार हेक्टर जमिनमा सिँचाइ सेवा उपलब्ध हुनेछ । सिँचाइ हुने केही जमिनको लगत संकलन हुन बाँकी रहेकाले सिञ्चित क्षेत्रफल अझै बढ्ने देखिन्छ । तेस्रो चरणअन्तर्गत निर्माण हुने ब्रह्मदेव नहरका विषयमा ढिलै भए पनि भारतीय पक्षले प्रक्रिया सुरु गरे पनि दोधारा चाँदनी (महाकाली नगरपालिका) नहरका विषयमा भने अझै अन्योल कायमै छ । शारदा नहरबाट सिँचाइका लागि साढे ३ सय क्युसेक पानी उपलब्ध गराउने र नेपालभारत सीमासम्म १२ सय मिटर नहर पनि भारतले नै निर्माण गर्नुपर्ने महाकाली सन्धिमा उल्लेख छ ।"
मालबाहक रेलको आवागमन बढयो,"पर्सा सिर्सिया सुक्खा बन्दरगाहमा मालबाहक रेलको आवागमन बढेको छ । भारतको रेल्वे सञ्जालसँग जोडिएको मुलुकको एक मात्र रेल सेवामा आधारित तथा पहिलो सुक्खा बन्दरगाहमा आउने कन्टेनर र बन्द बोरा कार्गोबाहक रेलको आवागमन झन्डै २४ प्रतिशतले बढेको हो । फलाम बोक्ने रेल बीआरएनको आवागमन भने केही घटेको छ । बन्दरगाह सञ्चालक कम्पनी हिमालयन टर्मिनल्सको तथ्यांकअनुसार गत आर्थिक वर्षमा यो बन्दरगाहमा कोलकाता, हल्दिया र विशाखापट्टनम् बन्दरगाहबाट गरी ४ सय ७२ रेल्वे र्याकले ४१ हजार ६ सय ६१ कन्टेनर ल्याएका थिए । एउटा रेल्वे र्याकले ९० वटासम्म कन्टेनर बोक्ने क्षमता राख्छ । तेस्रो मुलुकबाट आयातित मालवस्तु बोकेका कन्टेनर भारतको सामुद्रिक बन्दरगाह हुँदै वीरगन्जसम्म आइपुग्छन् । अघिल्लो आवमा ३ सय ८२ कन्टेनरबाहक र्याकले ३३ हजार १ सय ९६ मालबाहक कन्टेनर यहाँ ल्याएका थिए । नेपालबाट तेस्रो मुलुक निर्यात हुने वस्तुहरू बोकेर गत आवमा १ हजार ६ सय २० वटा कन्टेनर भारततर्फ गएका थिए । अघिल्लो आवमा १ हजार २ सय ५४ कन्टेनर गएका थिए । यो बन्दरगाह हुँदै निकासी हुने नेपाली वस्तुमा मुख्यत: धागो, वास्तुकलाका सामान, कागजका वस्तु, वाइवाई चाउचाउ हुन् । गत आवमा यो बन्दरगाहमा बोरा बन्द कार्गो सामान बोकेका २ सय २२ रेल्वे र्याक आएका थिए । जसले ५ लाख ५० हजार टन बल्क कार्गो वस्तु यहाँ ल्याएका थिए । अघिल्लो आवमा २ सयवटा रेल्वे र्याकले ५ लाख टन मल, चिनी, गेडागुडी आदिजस्ता बल्क कार्गो बोकेर ल्याएका थिए । तुलनात्मक रूपमा यस्तो र्याकको वृद्धि दर करिब ११ प्रतिशत रहेको छ । गत आवमा भारतका विभिन्न स्थानबाट २ सय २५ वटा फलाम बोकेका रेल्वे र्याकले ५ लाख ६२ हजार ५ सय टन फलाम बोकेर यो बन्दरगाह आएका थिए । अघिल्लो आवमा २ सय ४५ बीआरएन र्याकले ६ लाख १२ हजार ५ सय टन फलाम ल्याएका थिए । तेस्रो मुलुकबाट यो बन्दरगाह हुँदै आयात हुने मुख्य वस्तुहरूमा दैनिक उपभोग्य वस्तु, गेडागुडी, मदिरा, विद्युतीय उपकरण, रासायनिक मल आदि हुन् । भारतबाट भने फलाम, चिनी आदि बढी आयात हुन्छ । भारतबाट एमएस बिलेट, एचआर सिट तथा क्वायल, डब्लुआर क्वायल, स्टिल प्लेट, टीएटी, च्यानल आदि फलामजन्य वस्तु यो नाकाबाट बढी आयात गरिन्छ । टर्मिनल्सका सीईओ विष्णुकान्त चौधरीले समग्रमा यो बन्दरगाहको कार्यप्रगति अत्यन्त उत्साहजनक रहेको दाबी गरे ।"
वर्षायाममा पर्यटक चहलपहल,"चितवन बूढी राप्ती खोला किनारमा बुधबार बिहान सात बज्दा नबज्दै चहलपहल सुरु भइसकेको थियो । चितवन राष्ट्रिय निकुञ्ज छिर्ने मुख्य प्रवेशद्वार सौराहा आडैको बाघमारा मध्यवर्ती सामुदायिक वन र चित्रसेन मध्यवर्ती सेनले सञ्चालन गरेको हात्ती सफारी र ढुंगा सफारीको आनन्द लिन पर्यटकहरू भेला हुन थालेका थिए । आठ बज्दा नबज्दै पाँचवटा डुंगा भरिभराउ भएर अगाडि बढे ।राति झमझम पानी परेको थियो । सामुदायिक वनका कर्मचारीलाई पर्यटक नआउने पो हुन् कि भन्ने लागेको थियो । डुंगा चढ्ने ठाउँमा चहलपहल बढे पनि आडैमा रहेको हात्ती चढ्ने ठाउँ सुनसान थियो । आठ बजेसम्म एउटा हात्ती मात्रै सफारीमा निस्केको थियो । तर, केही बेरमा नै पर्यटक बोकेका गाडीहरू धमाधम आउन थाले । साढे आठ बजेभित्र पर्यटक बोकेका १६ वटा हात्ती जंगलतर्फ लम्के ।सफारीका लागि मात्रै भीडभाड लागेको थिएन । सौराहा बजारमा पनि राम्रै चहलपहल थियो । अखिल नेपाल फुटबल संघको साधरणसभाका लागि त्यहाँ देशका विभिन्न ठाउँबाट प्रतिनिधि पर्यवेक्षकहरू आएका थिए । साँझ कलाकारहरू जितु नेपाललगायतले सौराहामा नै अर्को एउटा व्यापारिक जमघटमा कार्यक्रम पेस गर्दै थिए । असारसाउन कुनै बेला सौराहाका लागि पर्यटक आउँदै नआउने अफ सिजन थियो । तर, अहिले त्यस्तो छैन ।पहिला पहिला असारसाउनमा आधा तलब दिएर कर्मचारीलाई बिदा दिने चलन थियो । अब अहिले अफ सिजन भन्ने नै हुन छाडयो, क्षेत्रीय होटल संघ सौराहा चितवनका पूर्वअध्यक्ष रहेका पर्यटन व्यवसायी हरिभक्त घिमिरेले भने । अहिले सिजन अफ सिजन भन्ने छैन, हाई र लो सिजन भन्ने चलन सुरु भएको छ, क्षेत्रीय होटल संघका अध्यक्ष सुमन घिमिरेले भने, ०६३ सालयता बाह्रै महिना पर्यटक आउने क्रम बढेको छ । असारसाउनमा पहिला पहिला पर्यटकहरू आउँदैन थिए । तर, अचेल यो महिनामा सौराहामा मात्रै प्रत्येक दिन २ सय ६३ जनाका दरले स्वदेशी तथा विदेशी पर्यटकहरू आएको चितवन राष्ट्रिय निकुञ्जको पूर्वी सेक्टर कार्यालय सौराहाका टिकट काउन्टर कर्मचारी विमल बाँस्तोलाले जानकारी दिए ।उनका अनुसार साउन महिनाको ३० गते बुधबारसम्म विदेशी ६ हजार ८ सय ५६ जनासहित कुल ७ हजार ८ सय ८८ जना पर्यटक सौराहा घुम्न आएका छन् । हात्ती सफारीको टिकट काउन्टरका कर्मचारी मनोजकुमार चौधरीका अनुसार पर्यटकहरू अत्यधिक आउने महिनामा १ सय २५ वटा हात्ती जंगल जान्छन् । यो साउनमा ४६ वटा हात्तीले पर्यटक बोकेको उनले बताए ।त्यसैगरी डुंंगा सफारी हेर्ने कर्मचारी चन्द्र पौडेल भीडभाड अत्यधिक हुने समयमा दिनमा ९ सय जनासम्मले ढुंगा सफारी गरेका हुन्छन् । वर्षायाममा दिनमा ३ सय जनासम्म हुन्छन् । सौराहा क्षेत्रमा १ सय १० वटा होटल रहेको क्षेत्रीय होटल संघका अध्यक्ष घिमिरेले बताए । ती होटलहरूमा दिनमा पाँच हजारसम्म पाहुनाहरू अटाउँछन् । तर, होटलका सबै कोठा टनाटन हुने गरेर पर्यटक आउने दिन कमै छन् । अंग्रेजी नयाँ वर्ष र नेपाली नयाँ वर्षका दिनमा भने सौराहाका सबै होटलका लगभग सबै कोठा भरिभराउ हुन्छन् । नभए हाई सिजनमा पनि पूरै कोठा भरिँदैनन् । असार साउनजस्ता लो सिजनमा होटलका १० प्रतिशतभन्दा बढी कोठा बुक हुन्छन्, क्षेत्रीय होटल संघका अध्यक्ष घिमिरेले भने । होटल व्यवसायी माधव ढवाडी पर्यटक मात्रै नभएर सौराहामा गोष्ठी, सेमिनार र व्यापारीका कार्यक्रमहरू पनि हुने गरेको बताउँछन् । गोष्ठी, सेमिनार र व्यापारीका कार्यक्रमहरू वर्षायाममा पनि हुन्छन् । त्यसैले होटल खाली हुने अवस्था छैन, होटल सेभेनका सञ्चालक रहेका दवाडीले भने । सेप्टेम्बर १५ देखि डिसेम्बर १५ सम्म पर्यटक धेरै आउने सिजन हो ।"
टोटेनहमको सहज जित,शनिबारका नतिजाहरूकार्डिफ ०० न्युकासलएभरटन २१ साउथह्याम्पटन लेस्टर २० वल्भ्सटोटेनहम ३१ फुलहमवेस्ट ह्याम १२ बर्नमाउथ
भुटानले नेपाललाई हरायो,"काठमाडौं (कास) आयोजक भुटानले साफ यू१५ गल्र्स च्याम्पियनसिपको तेस्रो स्थानको खेलमा नेपाललाई टाइब्रेकरमा ४३ ले पराजित गरेको छ । निर्धारित समयको खेल २२ को बराबरीमा टुंगिएपछि खेलको नतिजा टाइब्रेकरमा निर्धारण गरिएको थियो ।थिम्पुस्थित चाङलिमिथाङ रंगशालामा अधिकांश समय नेपालले दबाबमा राखेको भुटानले पहिलो हाफमा १० को अग्रता लिएको थियो । खेलको तेस्रो मिनेटमा डेकी याङदोनले गोल गर्दै घरेलु टोलीलाई अग्रता दिलाएकी थिइन् । डिफेन्सले क्लियर गर्न नसकेको बलमा पेनाल्टी क्षेत्रभित्र अन्मार्क रहेकी डेकीले गोल गरेकी थिइन् । खेलको १५ औं मिनेटमा रजनी थोकरले गोलरक्षक र डिफेन्स सबै बिट भएको अवस्थामा ६ यार्ड बक्स बाहिरबाट खाली पोस्टमा गरेको भली प्रहार अप्रत्याशित रूपमा बाहिरिएको थियो । नेपालले त्यसपछि खेलमा धेरै अवसर सिर्जना गरे पनि गोल गर्न भने असफल रह्यो ।दोस्रो हाफ सुरु भएको तेस्रो मिनेटमा नै नेपाल खेलमा फर्कियो । कप्तान प्रीति राईले पेनाल्टी क्षेत्रभित्रबाट दिएको पासलाई चन्द्रा भण्डारीले गोलरक्षक लडिसकेको अवस्थामा पोस्टको दिशा दिइन् । त्यसको ७ मिनेटपछि चन्द्राले उत्कृष्ट फिनिसिङ गर्दै नेपाललाई अग्रता दिलाइन् । डिफेन्सको खुट्टाबाट बल खोसेर उनले दोस्रो टचमा गोल गरेकी थिइन् । नेपालकी गोलरक्षक करिना धिमालले पेनाल्टी क्षेत्रभित्र सहज बल फुस्काएपछि येशी विदाले खाली पोस्टमा गोल गर्दै भुटानलाई खेलमा फर्काइन् ।निर्धारित समयमा थप गोल हुन नसकेपछि खेलको नतिजा टाइब्रेकरमा धकेलियो । नेपालका लागि पहिलो पेनाल्टी लिएकी सविता रानामगरको प्रहार गोलरक्षक किन्जाङ डेमाले बचाइन् । भुटानका लागि सोनाम ल्हामो, छिरिङ याङचेन, येशी विदा र छिरिङ ल्हादोनले गोल गर्दा शेरव पेल्मोको चुकेकी थिइन् । नेपालबाट कप्तान प्रीतिसँगै सलोनी रानामगर र सरस्वती हमालले गोल गरे । दुई गोल गरेकी चन्द्रा भण्डारीको फितलो प्रहार गोलरक्षकले बचाउँदा नेपाल चौथो स्थानमा सीमित भएको थियो । शनिबारै भएको फाइनलमा भारतले बंगलादेशलाई १० ले पराजित गर्यो । भारतका लागि सुनिता मुन्डाले ६६ औं मिनेटमा गोल गरेकी थिइन् ।"
कोहलीको उत्कृष्ट ब्याटिङ,नटिङघम (एएफपी) कप्तान विराट कोहली र उपकप्तान अजिंक्या रहानेले उत्कृष्ट ब्याटिङ गरेपछि भारतले इंग्ल्यान्डविरुद्धको तेस्रो टेस्टमा राम्रो सुरुआत गरेको छ । पहिलो दुई टेस्ट हारेर पाँच खेलको शृंखलामा पछाडि परिसकेको भारतले पहिलो दिनको खलेको ७६ ओभरको समाप्तिमा ५ विकेट गुमाई २ सय ७९ रन बनाएको छ । कोहली ९७ रन बनाएर ७६ औं ओभरको अन्तिम बलमा आदिलरसिदको सिकार बने । १ सय ५२ बल खेलेका भारतीय कप्तानले ११ चौका प्रहार गरे । कोहली रसिदको बलमा कभरको दिशामा शट खेल्ने प्रयासमा स्लिपमा बेन स्टोक्सको हातबाट समातिएका हुन् ।चेतेश्वर पुजारालाई क्रिस वोक्सले १४ रनमा आउट गरे पनि भारत भोजन समयमा ८२३ को स्थितिमा पुगेको थियो । त्यसलाई कोहली र रहानेले चिया समयसम्म १८९३ को स्थितिमा ल्याउँदै दोस्रो सत्रमा इंग्ल्यान्डका बलरलाई निराश बनाएका थिए । रहाने ८१ रन बनाई स्टुवार्ट ब्रोडको बलमा आउट भए । १ सय ३१ बल खेलेका रहानेले १२ चौका प्रहार गरे । उनले कोहलीसँग चौथो विकेटमा १ सय ५९ रनको साझेदारी गरेका थिए । यसअघि बिहानको सत्रमा इंग्ल्यान्डका तीव्र बलर वोक्सले ओपनरद्वय शिखर धवनलाई ३५ रनमा र केएल राहुललाई १४ रनमा आउट गरेका थिए । धवन र राहुलले पहिलो विकेटका लागि ६० रन जोडेका थिए । धवनलाई अघिल्लो टेस्ट खेलेका मुरली विजयको स्थानमा खेलाइएको छ ।
तेक्वान्दोबाट आस,व्यवस्थापनमा कमजोरीएसियाली खेलकुदको उद्घाटन समारोहको मार्चपासमा नेपालको झन्डा बोक्ने जिम्मेवारी पाएका भारोत्तोलक कमलबहादुर अधिकारीले व्यवस्थापनको कमजोरीका कारण झन्डै उक्त अवसर गुमाउन पुगेका छन् । नियमअनुसार झन्डा बोक्ने प्रतिनिधि कम्तीमा एक दिन अगाडि आयोजना स्थल पुग्नुपर्नेमा कमल शनिबार दिउँसोमात्र इन्डोनेसिया पुगेका थिए । नेपाल ओलम्पिक कमिटीले उनले नपाएको अवस्थामा ओलम्पियन निशा रावललाई झन्डा बोक्ने जिम्मेवारी सुम्पने तयारीसमेत गरिसकेको थियो । तर अन्तिम समयमा भए पनि कमल आफैंले नेपालको झन्डा बोकेका थिए ।
सागर र विनोदको पुनरागमन,"काठमाडौं (कास) सागर पुन र विनोद भण्डारीलाई समेट्दै नेपालले एसीसी एसिया कप छनोटका लागि १५ सदस्यीय अन्तिम टोलीको घोषणा गरेको छ । एसियाली क्रिकेट परिषद् (एसीसी) को आयोजनामा मलेसियामा अगस्ट २९ देखि सेप्टेम्बर ६ सम्म प्रतियोगिता हुँदैछ । नेपालले एसिया कप छनोटमा आयोजक मलेसिया, यूएई, ओमान, सिंगापुरसँग प्रतिस्पर्धा गर्नेछ । राउन्ड रोबिनमा एकले अर्कोसँग प्रतिस्पर्धा गरेपछि प्रतियोगिताको शीर्ष दुई टोली फाइनल खेल्नेछन् । उपाधि जित्ने टोलीले सेप्टेम्बर १५ देखि २८ सम्म यूएईमा हुने एसिया कपमा स्थान पाउनेछ ।नेपालले यसै महिनाको सुरुआतमा नेदरल्यान्ड्ससँग खेल्दै वानडे अन्तर्राष्ट्रिय खेलेको टोलीबाट दुई खेलाडी परिवर्तन गर्दै सागर र पुनलाई टोलीमा ल्याएको हो । नेदरल्यान्ड्समा खेलेको टोलीका स्पिनर शक्ति गौचनले विदेशी भूमिमा आफ्नो खेलजीवन टुंगाइसकेका छन् । त्यस्तै नेपालले पहिलो वानडे अन्तर्राष्ट्रिय खेल्दा हातको औंलामा चोट बोकेका शरद भेषावकर मलेसिया भ्रमणका लागि उपलब्ध छैनन् ।नोभेम्बरमा अबुधावीमा भएको यूएईसँगको विश्व क्रिकेट लिग च्याम्पियनसिपको खेलयता सागर र विनोद दुवै राष्ट्रिय टोली बाहिर थिए । मलेसियामा मलेसिया प्रिमियर लिगमा उत्कृष्ट प्रदर्शन गरेकाले पनि सागरलाई पुनरागमन गर्न सजिलो भएको हो । आफ्नो टोली क्वालालम्पुरलाई विजेता नै बनाउनेक्रममा सागरले दुई शतक र एक अर्धशतसहित १० खेलको ९ इनिङ्समा ४ सय ५२ रन बनाएका थिए । उनको औसत ५० भन्दा माथि थियो । उनले ९ विकेट पनि लिएका थिए ।घरेलु क्रिकेटको पछिल्लो ५० ओभरको प्रतियोगिता प्रधानमन्त्री कपमा पनि सागरले राम्रो खेलेका थिए, मलेसियामा पनि उनले राम्रो नै खेले । सागरलाई हामीले अलराउन्डरका रूपमा हेरेका छौं र उनले मध्यपंक्तिमा खेल्नेछन् । विनोदलाई ब्याटिङमा फिनिसिङको जिम्मा दिएका छौं, नेपालका प्रशिक्षक जगत टमाटाले भने, शरद र शक्ति पनि नभएकाले टिम सन्तुलन बनाउन मध्यपंक्तिलाई हेरेर टिम छनोट गरेका छौं ।टमाटा र कप्तान पारस खड्काको नेतृत्वले खेलाडी छनोट गरेको हो । छनोट खेलाडीमा पारस, सागर र विनोदबाहेक, ज्ञानेन्द्र मल्ल (उपकप्तान), अनिल शाह, वसन्त रेग्मी, दीपेन्द्रसिंह ऐरी, करण केसी, ललितसिंह भण्डारी, ललितनारायण राजवंशी, आरिफ शेख, रोहितकुमार पौडेल, सन्दीप लामिछाने, सोमपाल कामी र सुवास खकुरेल छन् । वैकल्पिकमा सुनील धमला, किशोर महतो, प्रदीप ऐरी र सुशन भारी छन् । नेपाली टोली सोमबार अभ्यास खेलका लागि श्रीलंका जानेछ । नेपालले श्रीलंकामा तीन अभ्यास खेल खेल्नेछ । नेपालले आर्मी क्रिकेट क्लबसँग पानागोडामा अगस्ट २२ मा, ब्लुमफिल्डसँग अगस्ट २४ मा ब्लुमफिल्डमा र कोल्ट्ससँग कोल्टमा अगस्ट २६ मा अभ्यास खेले खेल्नेछ । नेपाली क्रिकेट टोली श्रीलंकाबाट अगस्ट २७ मा मलेसिया लाग्नेछ । नेपालले ओमानसँग अगस्ट २९ मा वायुमास ओभलमा खेलेर एसिया कप छनोटको यात्रा सुरु गरेपछि ३० मा यूएई, सेप्टेम्बर १ मा मलेसिया, २ मा सिंगापुर, ४ मा हङकङसँग खेल्नेछ ।"
बाल खेलाडी,"दाइले फुटबल उडाएको देखेपछि प्रजिता पनि खुसी हुँदै उफ्रिन्छिन्, थपडी बजाउँछिन् र भीडमा दाइ कहाँ पुग्नुभयो भनेर खोज्छिन् । अनि बाआमाले औंलाले ऊ त्यहाँ पुग्यो भन्दै देखाउँछन् । फुटबलमै बढी रुचि छ, खेलाडी बन्न चाहन्छु, छोरा प्रज्ज्वलले भने । पढाइ पनि राम्ररी गरिरहेको छोराको बढी ध्यान फुटबलमै भएकोले सफल खेलाडी बनेमा आफूहरूको सपना पूरा हुने आमा कविता बताउँछिन् । पढाइ वा खेल, जेमा भए पनि उत्कृष्ट गर्नुपर्यो, बुबा प्रकाश भन्छन्, फुटबल नै राम्रो खेलेको देख्छु । थापाझैं अधिकांश अभिभावक कुशल खेलाडी बनून् भन्ने लक्ष्यका साथ बाबुहरूलाई लिएर निजी वा सार्वजनिक सवारीमा र पैदलै रंगशालासम्म पुग्छन् । परिषद्ले प्रशिक्षक र रेफ्रीको रेखदेखमा काठमाडौंबाहेक विराटनगरमा पनि इच्छुक बालकहरूलाई उमेर तथा उचाइअनुरूप समूहमा विभाजन गरी तालिम दिइरहेको छ । ६ देखि १० वर्ष, ११ देखि १४ वर्ष र १५ देखि १८ वर्षको तीन उमेर समूहमा भइरहेको यो आधारभूत तालिममा यहाँ १ सय ५० बालक सहभागी छन् ।यहाँ फुटबलका अन्तर्राष्ट्रियस्तरका रेफ्री मधुसूदन खनालको निगरानीमा मुख्य प्रशिक्षक पारस चौधरी र राष्ट्रिय प्रशिक्षक अरुण लामा, दिनेश बस्नेत एवं मदन काफ्लेले बालकहरूलाई फुटबलका दाउपेचमा दक्ष बनाइरहेका छन् । चार महिनाको तालिम पछि भदौमा एक महिना छुट्टी हुनेछ । राष्ट्रिय खेलकुद अभ्यासका लागि उक्त मैदान पनि छनोट भएकोले एक महिनाका लागि बाबुहरूको प्रशिक्षण रोक्नुपर्ने भएको खनाल बताउँछन् । यो लगत्तै असोजदेखि प्रत्येक समूहबाट २५ जनाको दरले ७५ बालक एवं किशोर छनोट हुन्छन् । परिषद्ले यसबाट छानिएका ५० जनालाई छात्रवृत्तिसहित प्रशिक्षण दिन्छ । उनीहरू राष्ट्रियस्तरका खेलाडी नबनुन्जेल यो क्रमबद्ध तालिम चलिरहन्छ । मुलुकमा पहिलो पटक भइरहेको यो कार्यक्रमले निरन्तरता पाएमा भविष्यमा खेलाडीको अभाव नहुने खनालले आस गरेका छन् । तर केही अभिभावकले छोराछोरीलाई खेलाडी बनाउनेभन्दा पनि समूहमा काम गर्न सिकाउन, मोबाइल खेलको लत छुटाउन, अनुशासित र स्वस्थ जीवनशैली जिउन जानून् भनेर पनि मैदानमा ल्याइरहेको बताउँछन् । खेलाडी नै बनाउनेभन्दा पनि फरकफरक पृष्ठभूमिका साथीसँग घुलमिल गरून् र मिलेर काम गर्ने भावनाको विकास होस् भनेर ल्याएको हुँ, स्थानीय युवा सञ्चारकर्मी एवं व्यवसायी धीरज दाहालले भने । परिषद्ले ६ वर्षदेखि १८ वर्ष उमेर समूह निर्धारण गरेको यो तालिममा शुक्रबार सिकाइन्छ । प्रतिभा पहिचान गर्दै अघि बढ्न शनिबार प्रतिस्पर्धा गराइन्छ । यो पूर्णत: व्यावहारिक सिकाइ भएको मुख्य प्रशिक्षक पारस चौधरी बताउँछन् । उनी आफै पूर्व राष्ट्रिय खेलाडी हुन् । बाल खेलाडीको पढाइमा असर पर्न नदिनलाई सप्ताहान्त वा बिदाको मौकामा प्रशिक्षण दिने गरेको उनी बताउँछन् । भन्छन्, विद्यालय लागेको दिन त होमवर्क गर्दै ठीक हुन्छ ।मुख्य प्रशिक्षक चौधरी बालकहरूमा फुटबलप्रति लगाव देखेर निकै खुसी लागेको बताउँछन् । बेलुकी चार बजे प्रशिक्षण सुरु हुने भए पनि ३ बज्दै बाआमासहित बालकहरू रंगशालामा भेला भइसक्ने गरेको उनी सुनाउँछन् । जानकारी नभएर ढिलो आए पनि खेलप्रतिको ज्ञान र लगाव हेरेर छुटेकालाई भर्ना गरेका छौं, उनी भन्छन् । परिषद्ले मुख्य फुटबल प्रशिक्षक र रेफ्रीको निगरानीमा काठमाडौंबाहेक विराटनगरमा पनि इच्छुक बालकलाई उमेर तथा उचाइअनुरूप समूहमा विभाजन गरी तालिम दिइरहेको छ । बढी उमेरकाको हकमा सिनियर ए र बी तथा कम उमेरका लागि पनि जुनियर ए र बी मा विभाजन गरी खेलाइन्छ । जुनियरलाई उमेरअनुरूप र सिनियरलाई हाइटअनुरूपसमेत दुई टिममा राखिन्छ ।उनीहरूलाई राष्ट्रिय प्रशिक्षकहरू अरुण लामा, दिनेश बस्नेत एवं मदन काफ्लेले फुटबल कलामा निपुण बनाइरहेका छन् । सुरुवाती चार महिने तालिममा सहभागी गराउन अभिभावकले बालकको दुई पासपोर्ट आकारको तस्बिरसहित सय रुपैयाँ फारमको र मासिक ५ सय रुपैयाँको दरले शुल्क बुझाउनुपर्ने चौधरी बताउँछन् ।"
रहौं सजग,"कसरी बच्ने ? १ उमालेर चिसो पारेको वा शुद्घीकरण गरेको पानी मात्र पिऔं २ खाना खानुअघि सधैं साबुनपानीले हात धुने बानी बसालौं ३ पानीमा भिजेपछि तुरुन्तै कपडा फेर्ने र शरीर सुक्खा राखौं ४ लामखुट्टे, उपियाँ, उडुस, सुलसुले आदिको टोकाइबाट बचौं ५ बासी, झिँगा भन्केको, नछोपिएको खाना नखाऔं ६ सडक छेउमा बनाइएका चटपटे लगायतका खानेकुरा नखाऔं"
"नाच्दै, रम्दै","पोखरामा १२ औ संस्करणको लिटिल कास्की च्याम्पियन २०७५ आयोजना गरिएको छ । प्रतियोगितामा कास्की लेखनाथ गगनगौडाकी प्रीति पुन च्याम्पियन बन्न सफल भइन् । ज्ञानज्योति स्कुलमा अध्ययनरत १२ वर्षीय प्रीतिले अन्य २० प्रतिस्पर्धीलाई पराजित गर्दै उपाधि जित्न सफल भएकी हुन् । उपाधि जितेपछि प्रीतिले सफल डान्सर बन्ने आफ्नो सपना रहेको बताइन् ।सानैदेखि नृत्यमा रुचि राख्ने र अभ्यास गर्ने गर्थें, उनले भनिन्, त्यसैले उपाधि जित्न सकेको हुँ । उनलाई कल्चरल र हिपहप डान्स मन पर्छ । अडिसनमार्फत छानिएपछि फाइनलसम्म आइपुग्दा विभिन्न तालिमले पनि आफ्नो क्षमतामा निखार आएको उनले बताइन् । उपाधिसहित प्रीतिले नगद ३० हजार र ट्रफी हात पारेकी छन् ।नवसाधना कला केन्द्रको प्रस्तुतिका रूपमा आयोजित नृत्य प्रतियोगिताको अडिसनमा झन्डै ५ सय बालबालिका सहभागी थिए । विभिन्न ४ चरणबाट छानिएका प्रतिस्पर्धी फाइनलमा पुगेका थिए । कास्की जिल्लास्तरीय खुल्ला एकल नृत्य प्रतियोगितामा ७ वर्षदेखि १२ वर्ष उमेर समूहका प्रतियोगीले सहभागिता जनाएका थिए । पोखरा र लेखनाथका विभिन्न ठाउँमा अडिसन गरी प्रतियोगी छनोट गरिएको आयोजकले जनाए । पोखरा उद्योग वाणिज्य संघको हलमा आयोजित ग्रान्ड फिनालेमा आकृति गुरुङ दोस्रो र श्रेया गुरुङ तेस्रो भए भने सुर्वण रोकाले सान्त्वना पुरस्कार प्राप्त गरे । आकृतिले २० हजार, श्रेयाले १० हजार र सुवर्णले ५ हजारसहित ट्रफी पुरस्कार पाए । प्रतियोगितामा उत्कृष्ट भेषभूषातर्फ सुयन्सी गुरुङ र अनुसाशनतर्फ तृप्ति गुरुङ अब्बल ठहरिए । ग्रान्ड फिनालेमा कुल २१ प्रतियोगीले प्रतिस्पर्धा गरेका थिए ।फाइनलमा प्रतिस्पर्धा गर्ने प्रतियोगीमा सीमा गुरुङ, सुक्मित गुरुङ, श्रेया गुरुङ, ग्रीष्मा गुरुङ, अलिसा गोदार, सुर्वण रोका, सुयन्सी गुरुङ, प्रीति पुन, रोशनी सुनार, आसिका गौतम, तृप्ति गुरुङ, सुप्रिया खत्री, सुस्मिता छत्याल, आकृति गुरुङ, सक्षम गुरुङ, प्रिया गुरुङ, सदीक्षा सुनार, युनिसा गुरुङ, शुभेक्षा खड्का, कृष्टिना गुरुङ, प्रजिता मुडवरी थिए ।नवसाधना कला केन्द्रले नै आयोजना गरेको कास्की च्याम्पियन २०७५ को उपाधि लेखनाथ पट्नेरीकी नेहा सिं सुनुवारले जितिन् । १३ वर्षभन्दा माथिको उमेरसमूहको सहभागिता रहेको यो प्रतिस्पर्धामा अन्य १० प्रतियोगीलाई पराजित गर्दै उनले उपाधि जितेकी हुन् । उपाधिसहित उनले नगद ४० हजार ट्रफी हात पारिन् । अडिसनमा सहभागी झन्डै ३ सय प्रतियोगीबाट विभिन्न चरण हँुदै ११ जना उपाधिका लागि फाइनलमा भिडेका हुन् । प्रतियोगितामा होममाया मगर दोस्रो, प्रेरणा गुरुङ तेस्रो र सीता लामा सान्त्वना भए । होममायाले नगद ३० हजार, प्रेरणाले २० हजार र सीताले १० हजार नगदसहित ट्रफी प्राप्त गरे । आयोजकले पोखराको मानव सेवा आश्रम समितिलाई २५ हजार रुपैयाँ नगद सहयोग गरे । उपाधि विजेतालाई जनसांस्कृतिक महासंघ गण्डकी प्रदेश संयोजक मनकुमार श्रेष्ठलगायतले पुरस्कार वितरण गरेका थिए ।"
आँगन,"मेरो घरअगाडि छ फराकिलो खाली ठाउँछेउछाउमा डिल भएको आँगन हो त्यसको नाउँ । घाम लाग्दा त्यही आँगनमा बिस्कुन सुकाइन्छ उत्सव हुँदा घरमा कुनै यसले ठूलो राहत दिन्छ ।फुर्सद भए आँगनमाखेल्छु म नि साथीसँगउफ्रीउफ्री खेल्न पाउँदाहुन्छ मेरो मनै दङ्ग ।कृतिका खनाल, कक्षा७भाग्योदय मावि, स्याङ्जा"
हाम्रो करेसाबारी,"हरियो भो सेरोफेरो लागेपछि ठूलो झरी,लटरम्म तरकारी छन् घरका बारीकान्लाभरि । लौका, भन्टा, करेला छन् झालैभरि सिमीफर्सी, घिरौँला र चिचिन्डासँगै काँक्रो टिप्नुपर्ला पर्सि ।दायाँ हेरे टमाटरबायाँ हेरे भिन्डीबोडी,घरका ताजा तरकारीकतै जानुहुन्न छोडी । स्वस्थ अनि स्वादिला छन् आफ्नै घरका तरकारी, तरकारीले भरिपूर्ण छ हाम्रो करेसाबारी ।आरती ज्ञवाली, कक्षा७अमरसिंह मावि, पोखरा"
झोला,"मैले पढ्ने कापीकिताबबोक्छ मेरो झोला,यही झोला बोकी म ततर्छु जिन्दगीको खोला । पुस्तक, कापी, कलम, खाजा सबै अट्छ झोलाभित्र, घरदेखि स्कुलसम्म झोला नै हो असल मित्र ।झोलाभित्र सुरक्षितराख्छु मैले सबै कुरा,झोला बोक्न पाए काँधमाखुसी हुन्छन् सबै भुरा । लेखपढ गर्यो किताब राख्यो स्वाट्ट चेन लायो, राम्रो पढ्ने लेख्नेले नै सधैँ झोला बोक्न पायो ।क्षितिज्मा गुरुङ, कक्षा६बालोदय माध्यमिक विद्यालय, काठमाडौं"
टाइटनिक,"साथीहरू हो ! तिमीहरूले टाइटनिकको बारेमा सुनेका छौ ? सुनेका भए राम्रो । नसुनेका भए म तिमीहरूलाई छोटकरीमा बताउँछु है त । सन् १९१२ मा बनेको संसारकै सबभन्दा ठूलो पानीजहाजको नाम हो टाइटनिक । यसको निर्माण युरोपको आयरल्यान्डमा गरिएको थियो । यसको निर्माण गर्दा तीन लाख जति मानिसले काम गरेका थिए । यसको डिजाइन थोमस एन्ड्रियुजले गरेका थिए । टाइटनिकभित्र हस्पिटल, रेस्टुराँ, डिस्को, स्विमिङ पुल, थरीथरीका पसल आदि थुप्रै सुविधाहरू थिए । टाइटनिकको निर्माण गर्न ३ वर्ष जति लागेको थियो । यो दुर्घटनामा परेर केही क्षणमै क्षतिग्रस्त भएको थियो ।त्यस समयमा युरोपबाट थुप्रै मानिस अमेरिकातिर जान्थे । सन् १९१२ अप्रिल १५को राति युरोपबाट अमेरिकातर्फ जाँदै गर्दा द्रुत गतिमा चलिरहेको टाइटनिक प्रशान्त महासागरमा दुर्घटनामा परेको थियो । समुद्रको पानीभित्र रहेको एउटा ठूलो हिउँको ढिस्कोमा ठोकिएपछि जहाजै भाँचिएको थियो । टाइटनिकमा जम्मा २२२३ यात्री थिए । ती मध्ये ७ सय ६ जनालाई ससाना डुंगाको सहायताले अर्को जहाजतिर सारेर बचाइएको थियो । बाँकी सबै जनाको मृत्यु भएको थियो । दुर्घटना भएको दोस्रो दिन टाइटनिक समुद्रभित्र पूरै डुबेको थियो ।यही सत्य घटनामा आधारित रहेर अंगेजी चलचित्र दी टाइटनिक पनि बनाइएको छ । विशाल महासागरको बीचमा भएको यो दुर्घटना सम्झँदा मलाई त कहाली नै लाग्यो । ती यात्रीहरूले बच्नका लागि कति कोसिस गरे होलान् । यस्तो डरलाग्दो दुर्घटना फेरि कहीँ कहिल्यै नहोस् ।सौरभ चापागाईं, कक्षा४युनाइटेड स्कुल, ललितपुर"
ढुकुर र काग,"काग काँकाँ गरेर कराउँदै थियो । ढुकुर आफ्ना अण्डा छोपेर बसेको थियो । कागको आवाज सुनेर ढुकुरलाई दिक्क लाग्यो । उसलाई भोक लागे पनि उडेर अन्त जान सकेको थिएन । ऊ कोइलीको आवाज सुन्दा आनन्द मान्ने गथ्र्यो । आज कागको आवाजले चाहिँ उसलाई ज्वरो आएजस्तो भयो ।ढुकुरले मनमनै भन्यो, अस्ति भर्खर मेरा दुइटै अण्डा त्यो कागले खाइदियो । अब त त्यो पल्किसकेको छ । मैले अण्डा छोडेर हिँडेँ भने त्यसले खाइदिन्छ । अब यी अण्डालाई कसरी बचाउने होला ?आकाश कालोनीलो भएको थियो । ठूलो हावाहुरी आउने सम्भावना देखिएको थियो । ढुकुरले यसो आकाशतिर आँखा लगायो । त्यहाँ पनि उसले खतरा नै देख्यो । तर, ऊ निराश भएन । उसले धैर्य गर्दै भन्यो, हे भगवान्, मलाई बचाऊ । मलाई बाँच्ने र बचाउने शक्ति देऊ । अचानक त्यही समयमा काग उड्दै आयो । त्यो कागलाई देखेर ढुकुर झन् आत्तियो । काग उड्दै आएर ढुकुर भएको हाँगामा बस्यो । कागले भन्यो, साथी हामीलाई त हावाहुरीले उडाउँछ जस्तो छ । के गर्ने होला ? तिमीलाई म कसरी सहयोग गरूँ ? तिम्रो गुँड र अण्डाको सुरक्षा गर्नुपर्ने होइन त ?कागका कुरा सुनेर ढुकुरलाई अचम्म लाग्यो । उसले भन्यो, तिमी मेरा अण्डा खान आएका त होइनौ ? तिमी जाऊ, मेरो सुरक्षा म आफैं गर्छु ।ढुकुरको कुरा सुनेर कागलाई अचम्म लाग्यो । सहयोग गर्न खोज्दा पनि स्वीकार गर्दैन । कागले मनमनै सोच्यो, जमाना नै खराब छ । राम्रो कुरा गर्दा पनि त्यसैलाई नराम्रो रूपमा लिन्छन् । आकाश थर्किन थाल्यो । जोडसँग हावा पनि चल्न थाल्यो । रूखका हाँगा मज्जाले हल्लिन थाले । कागले ढुकुरको गुँडलाई चुच्चाले समायो । उसले आफ्ना खुट्टाले जोडसँग हाँगालाई समाएको थियो । अर्कोतिर ढुकुरले गुँडलाई समायो । ढुकुरलाई हाँगामा अडिन नै समस्या परेको थियो । असिनाका दाना बर्सन थाले । ढुकुरले गुँडलाई छोपेर बस्यो । असिनाका दानाले उसको शरीर दुख्न थाल्यो । तर पनि उसले गुँड छोडेन । एकछिनमा हावा र असिना दुवै रोकियो ।ढुकुरले कागलाई ठुँग्न खोज्यो । उसले भन्यो, काग दाइ, अब तिमी यहाँबाट जाऊ । तिमीले मेरा अण्डामा आँखा गाड्छौ । यसपालि मैले जसरी पनि बच्चा निकाल्नुपर्छ । कागले ढुकुरका कुरा चुप लागेर सुनिरहेको थियो । तर ऊ त्यहाँबाट गएको चाहिँ थिएन । यत्तिकैमा कागले रूखको हाँगातर्फ एउटा सर्प आउँदै गरेको देख्यो । उसले ढुकुरलाई केही पनि भनेन । उसले आफ्नो चुच्चाले सर्पलाई समाएर तल पोखरीमा फयाँकिदियो । बल्ल ढुकुरले कागको सहयोग राम्रोसँग देख्यो । सर्प पोखरीमा पौडेर भाग्दै थियो । यो दृश्य ढुकुरले देखिरहेको थियो ।ढुकुरको गुँड र अण्डा सुरक्षित नै रहे । ढुकुरले कागतिर हेर्दै भन्यो, जीवनमा समस्या धेरै आउँदा रहेछन् । तर समस्यासँग भाग्नु हुँदैन रहेछ । संघर्ष गरेकै जीवन सफल हुने रहेछ । कागले टाउको मात्र हल्लायो, तर केही बोलेन । ढुकुरले कागलाई धेरै धन्यवाद दियो । कागलाई आफ्नो सच्चा मित्रका रूपमा पाउँदा ऊ खुसी भयो ।"
