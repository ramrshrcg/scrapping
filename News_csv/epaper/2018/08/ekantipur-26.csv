शीर्षक,विवरण
अब सुरुदेखि अनुसन्धान,"घटना छानबिनका लागि गृह मन्त्रालयले गठन गरेको उच्चस्तरीय समितिले शुक्रबारबाटै छलफल सुरु गरेको थियो । पीडित परिवार, स्थानीय र सरोकारवालासँग भेट्ने तथा घटनास्थल पुग्ने माहोल सहज बनाइदिन टोलीले सबैसँग आग्रह गरेको छ । जिल्ला प्रशासन कार्यालय कञ्चनपुरले शुक्रबार साँझ ८ बजेदेखि महेन्द्रनगर बजार क्षेत्रमा लगाएको कफ्र्य शनिबार दिनभरि जारी रह्यो । बजार क्षेत्र दिनभरि सुनसान थियो भने गाउँबाट काम विशेषले बजारतर्फ आउनेलाई पनि प्रहरीले बाटोबाटै फर्काएको थियो । जिल्ला प्रशासन कार्यालयले तत्काल कफ्र्य हट्ने सम्भावना कम रहेको जनाएको छ । शान्तिसुरक्षाको स्थितिमा सुधार हुँदै गएपछि कफ्र्यको समय घटाउन सकिने प्रजिअ अधिकारीले बताए । स्थितिमा सुधार भयो भने जिल्ला सुरक्षा समितिको बैठकले तत्काल समय घटाउन सक्छ, उनले भने । बजार क्षेत्रमा कफ्र्य लागेपछि पूर्वपश्चिम राजमार्गअन्तर्गत शुक्लाफाँंटा नगरपालिकाको झलारी र बेदकोट नगरपालिकाको लालपुरमा स्थानीयले टायर बालेर प्रदर्शन गरेका छन् ।प्रहरीको गोली लागेर शुक्रबार मृत्यु भएका भीमदत्त१८, भगतपुरका १४ वर्षीय खुनाको शव महाकाली अञ्चल अस्पतालमै राखिएको छ । आफन्त शव बुझ्न नआएका कारण पोस्टमार्टमसमेत हुन नसकेको प्रहरीले जनाएको छ । घाइतेको कोहलपुर मेडिकल कलेज, सेती अञ्चल अस्पताल धनगढी र भारतको बरेलीलगायत ठाउँमा उपचार भइरहेको जिल्ला प्रहरी कार्यालय कञ्चनपुरका एसपी कडायतले जानकारी दिए । यसैबीच प्रदेश सरकारले झडपमा परी शुक्रबार मृत्यु भएका खुनाका परिवारलाई क्षतिपूर्ति दिने र घाइतेको उपचार खर्च व्यहोर्ने निर्णय गरेको छ । शनिबार बसेको मन्त्रिपरिषदको आकस्मिक बैठकले उक्त निर्णय गरेको हो । क्षतिपूर्ति रकम भने खुलाइएको छैन । शनिबार मन्त्रालयमै पत्रकार सम्मेलन गरी आन्तरिक मामिला तथा कानुनमन्त्री प्रकाशबहादुर शाहले कञ्चनपुरमा किशोरी बलात्कारपछि हत्यामा संलग्न दोषीलाई कारबाही र पीडितलाई न्याय दिलाउन केन्द्र र प्रदेश सरकार प्रतिबद्ध रहेको बताए । उनले अनुसन्धानमा सहयोग गर्नसमेत आग्रह गरेका छन् । प्रदेश सरकारकै आग्रहमा संघीय सरकारले उच्चस्तरीय छानबिन समिति गठन गरेर पठाएको हो, उनले भने, आमनागरिकले छानबिन समितिलाई काम गर्ने वातावरण बनाइदिनुपर्छ । एसपी विष्ट निलम्बित, डीएसपी र इन्स्पेक्टरलाई कारबाही गर्न निर्देशन गृह मन्त्रालयले कञ्चनपुरका तत्कालीन प्रहरी प्रमुख डिल्लीराज विष्टलाई अनुसन्धान अवधिभरका लागि निलम्बन गरेको छ । साथै डीएसपी ज्ञानबहादुर सेठी र मुद्दा शाखाका इन्स्पेक्टर एकिन्द्र खडकालाई समेत कारबाही गर्न प्रहरी प्रधान कार्यालयलाई शनिबार निर्देशन दिएको छ । गृहमन्त्री रामबहादुर थापा र सचिवसहित सुरक्षा निकायका प्रमुखको बैठकले शनिबार यस्तो निर्देशन दिएको हो ।"
पोखरामा पनि किशोरीको शव,"लेखनाथ विद्यालयबाट घर फर्कने क्रममा बेपत्ता एक किशोरीको रहस्यमय मृत्यु भएको छ । पोखरा१९, लामाचौरकी १३ वर्षीया पुष्पा केसीको शव शुक्रबार घरभन्दा साढे दुई किलोमिटर पर भेटिएको हो । विन्ध्यवासिनी मावि बाटुलेचौरमा कक्षा ६ मा अध्ययनरत उनी बिहीबारदेखि हराइरहेकी थिइन् । पारिवारिक स्रोतका अनुसार विद्यालयको बसले साढे ४ बजे घरभन्दा सय मिटर वर छोडेको थियो । बहिनीसँगै स्कुल बस चढेर फर्किंदै गरेकी उनी तरकारी किन्न भन्दै केही वरै झरेकी थिइन् । तर अबेरसम्म घर पुगिनन् । घर नआएपछि बुबा नृपेन्द्र खत्री र आमा गोमा केसीले यताउता खोज्न थाले । छोरी साथीको घरमा गएको आशंकामा त्यो दिन प्रहरीलाई खबर गरेनन् । शुक्रबार विद्यालय जाने बेलासम्म पनि नआएपछि उनीहरूले विद्यालयमा खबर गरे ।प्रधानाध्यापक र व्यवस्थापन समितिका अध्यक्षको पहलमा परिवारले वडा प्रहरी कार्यालय बगरमा निवेदन दिए । किशोरी हराएको होहल्ला भएपछि स्थानीयले खोजतलास गर्न थाले । बेलुका ६ बजे उनको शव शैलजा स्मृति पार्कमुनि फापरतहरोको झाडीमा भेटियो । जिल्ला प्रहरी कार्यालयको टोलीले शव पोस्टमार्टमका लागि स्वास्थ्य विज्ञान प्रतिष्ठान पुर्यायो । एक प्रत्यक्षदर्शीका अनुसार विद्यालय पोसाकमै किशोरीको शव भेटिएको थियो । बेल्टसहितको स्कर्ट शवनजिकै मिल्किएको थियो । दुवै जुत्ता खुट्टामा थिएनन् । झार मडारिएको थियो । देब्रे हातले घाँस समातेको थियो । स्कुल ब्याग भने भीरमाथि नै प्लटिङ गरेको स्थलमा थियो । रजस्वला भएको ६ दिन भएकाले प्याड लगाएकी थिइन् । योनीबाट रगत बगिरहेको थियो । शरीरबाहिर कुनै चोटपटक लागेको थिएन । पोस्टमार्टमा संलग्न चिकित्सकले किशोरीका आफन्तलाई शनिबार आएको पोस्टमार्टम रिपोर्ट पढेर सुनाएका थिए । रिपोर्टमा जनाइएअनुसार उनको मृत्यु हेड इन्जुरी को कारणले भएको देखाएको छ । टाउकोको देब्रेपट्टि चोट लाग्दा गिदी फुट्न गई रगत जमेको रिपोर्टमा उल्लेख छ । योनीको झिल्ली नच्यातिएको र देब्रेपट्टिकै काखीमुनिको भित्री भागमा चोट लाग्दा फोक्सोमा पनि रगत जमेको रिपोर्टमा जनाइएको छ । कास्कीका प्रहरी प्रमुख ओमबहादुर रानाले भने पोस्टमार्टमको आधिकारिक रिपोर्ट आइनसकेको बताएका छन् । अझै थप परीक्षण गर्न काठमाडौं लैजानुपर्ने अवस्था छ, उनले भने, हामी घटनाको अनुसन्धानकै चरणमा छौं । उनले किशोरीका मिल्ने साथी, कक्षा शिक्षक, बस चालक, सहचालकलगायतसँग सोधपुछ गर्ने क्रम चलिरहेको बताए । किशोरीका आफन्तले तरकारी किन्न भनेर झरे पनि भीरतिर जानुपर्ने कुनै कारण नभएकाले उनको हत्या भएको दाबी गरेका छन् । उनका काका ध्रुव केसीले पुष्पाको हत्या नै भएको भन्दै छानबिन माग गरेका छन् । घटनाको सत्यतथ्य छानबिन नहुँदासम्म शव नबुझ्ने उनको अडान छ । किशोरीका बुवा नेपाली सेनाका अवकाशप्राप्त हवल्दार हुन् । उनी गण्डकी आवासीय विद्यालयमा सुरक्षा गार्डको काम गर्छन् । तीन छोरीमध्ये हत्या गरिएकी किशोरी माइली हुन् । उनका एक दाजु पनि छन् । विद्यालयका प्रधानाध्यापक कृष्णप्रसाद आचार्य किशोरीको पढाइ मध्यमस्तरको रहेको बताउँछन् । अरूसँग धेरै नबोल्ने, सोझी किसिमकी थिइन्, उनले भने । उनको आँखा कमजोर भएकाले चस्मा लगाउँथिन् ।"
रौतहटमा डुंगा डुब्यो,"रौतहट गौर नगरपालिका४ टिकुलिया घाटमा शनिबार साँझ लालबकैया नदीमा डुंगा डुब्दा कम्तीमा १५ जना बेपत्ता छन् । ईशनाथ नगरपालिकाको बन्जाराहाबाट गौर आउँदै गरेको डुंगामा ३० जनाभन्दा बढी सवार थिए । तीमध्ये १५ जना पौडिएर बाँचेका छन् । टिकुलिया घाट आउँदै गरेको डुंगा नदीमा बन्दै गरेको पुलको पिल्लरमा ठोक्किएर पल्टिएको पौडिएर बाँच्न सफल महेन्द्र सहनीले बताए । उनी खेतमा काम गरेर घर फर्कंदै थिए । हामी २५३० जनाजति थियौं, उनले भने, डुंगा आफ्नै गतिमा थियो, अचानक पुलमा ठोक्किएर डुब्यो । घटनामा अधिकांश टिकुलियाका बासिन्दा परेका छन् । १५ जनाभन्दा बढी बेपत्ता भएको हुन सक्ने जिल्ला प्रहरी प्रमुख एसपी केदार ढकालले जानकारी दिए । डुंगामा ३० जना सवार थिए भन्ने जानकारी पाएका छौं, उनले भने, आधिकारिक थाहा हुन सकेको छैन । एसपी ढकालले डुबेकाको उद्धारका लागि भारत, सीतामढीका प्रहरी प्रमुख एसपी विकास बर्मनसँग सहयोग मागेका छन् । उनीहरू बगेर भारत पुगेको हुन सक्ने भएकाले सहयोग मागिएको स्थानीय प्रशासनले जनायो । घटनास्थलमा नेपाल प्रहरी, सेना, सशस्त्र प्रहरीको टोलीले बेपत्ताको खोजी गरिरहेको छ । पौडिएर बाहिर निस्केका १० पुरुष र ५ महिला सम्पर्कमा आएको प्रमुख जिल्ला अधिकारी गोविन्दप्रसाद रिजालले बताए । उनीहरू कोही वारि त कोही पारि पुगेका थिए । कसैले डुंगामा २५ त कसैले ३५ जना सवार रहेको बताइरहेकाले बेपत्ताको संख्या यकिन हुन नसकेको प्रहरीले जनाएको छ । डुंगासँगै चालकसमेत बेपत्ता छन् ।बेपत्ताको खोजीका लागि पौडीबाज सुरक्षाकर्मीसहित विपद व्यवस्थापन टोली परिचालन गरिएको प्रजिअ रिजालले जनाए । लालबकैया नदीको छेउछाउ सुरक्षाकर्मी परिचालन गरिसकेका छौं, उनले भने, सबैतिर खोज्ने काम जारी छ । सबै साधनस्रोत परिचालन गरिएको छ । घटनास्थलमा ठूलो संख्यामा स्थानीय जम्मा भएका छन् । रातको समय भएकाले उद्धारमा कठिनाइ भएको प्रहरीले जनायो । डुंगामा महिला धेरै रहेको आशंका गरिएको छ । पौडिएर बाहिर आएकालाई बैरियाका वडाध्यक्ष मोहम्मद असरफले घर पुर्याउन सघाएका थिए । दुई दिन परेको पानीले नदीको सतह निकै बढेको छ । बन्जारा, औरैयाका स्थानीय डुंगाबाट वारपार गर्छन् । उक्त क्षेत्रमा पुल निर्माणको काम भइरहेको छ । बेलैमा निर्माण सम्पन्न नहँुदा डुंगाको विकल्प छैन ।"
सेवाग्राहीकै पोसाक तोक्ने तयारी,"काठमाडौं गृह मन्त्रालयले जिल्ला प्रशासन कार्यालयमा आउने सर्वसाधारणको समेत पोसाक तोक्ने गरी छलफल अघि बढाएको छ । गृह प्रवक्ता सहसचिव रामकृष्ण सुवेदीले सेवाग्राहीको पोसाकबारे आन्तरिक छलफल सुरु भएको बताए । कर्मचारीको निश्चित पोसाक भएपछि सेवाग्राही पनि मर्यादित पोसाकमा आउनु राम्रो हो, उनले भने, यसबारे केही निर्णय त भएको छैन, छलफल भने चलाएका छौं ।मर्यादित पोसाक भनेको कस्तो हो, त्योचाहिँ यकिन भइसकेको छैन । विस्तृत छलफलपछि पोसाक टुंगो लगाइने मन्त्रालयले जनाएको छ । जिल्ला प्रशासन कार्यालय, कास्कीका सहायक प्रमुख जिल्ला अधिकारी गंगाबहादुर क्षत्रीले शुक्रबार सेवाग्राहीलाई मर्यादित पोसाकमा आउन सूचना जारी गरेका छन् । मर्यादित पोसाकमा नआउनेलाई प्रवेशमै रोक लगाइने चेतावनीसमेत सूचनामा दिइएको छ । मन्त्रालयले तत्काल त्यो व्यवस्था लागू नगर्न कास्की प्रशासनलाई पत्राचार गरेको जानकारी प्रवक्ता सुवेदीले दिए । त्यो व्यवस्था गर्नेचाहिँ हो र राम्रो पनि हो, उनले भने, अहिले छलफलकै चरणमा छ, बेला भइसकेको छैन । त्यसैले जिल्ला प्रशासन कार्यालय कास्कीलाई कार्यान्वयन नगर्न भनेका छौं ।"
कुखुरा नपाल्ने गाउँ,"थाहा (मकवानपुर) मकवानपुरको उत्तरी क्षेत्रमा यस्ता गाउँ छन् जहाँ कुखुरा पाल्ने त कुरै छाडौं, छुन पनि छुँदैनन् । मासु र अन्डा पनि खाँदैनन् । कुुखुराको साटो हाँस पाल्छन् । थाहा नगरपालिका वडा १ र १० का कुन्छाल गाउँ, नुलगाउँ र टौखेलमा प्राय: ले हाँस पालेकै हुन्छन् ।यी बस्तीमा गोपाली समुदायको बसोबास उल्लेख्य छ । एकनासे घर भएका कुन्छाल बस्तीमा पुस्तौंदेखि नै कुखुरा पाल्ने चलन छैन । भाले बास्यो भने गाउँमा रोगब्याधी लाग्ने, असिना परी बाली नष्ट हुने विश्वासले कुखुरा पाल्दैनौं, थकालीसमेत रहेका कुन्छाल गाउँका ७८ वर्षीय चन्द्रबहादुर गोपालीले भने, हाम्रो समुदायलाई भाले बासेको नफाप्ने भएकाले कुखुरा नपालेका हौं । यहाँका गोपाली समुदाय कुखुरापालन नगरे पनि अन्य व्यवसायमा भने संलग्न छन् । केही युवा भने लुकेरै कुखुराको मासु खाने गर्छन् । दशकअघि कुन्छालका एक युवाले कुखुरा पाल्न खोज्दा चन्द्रबहादुरलगायत गुठीका व्यक्तिले पाल्न दिएनन् । कुन्छाल, टौखेल र नुलगाउँका गोपालीहरूले कुखुरा पाल्दै पाल्दैनन्, स्थानीय शिक्षक नीराजन गोपालीले भने, कुखुराको मासु मात्र होइन, अन्डासमेत खान पाइँदैन, भोज भतेर र गुठी पूजालगायत अन्य कर्ममा हाँसका अन्डा चढाइने गरिन्छ । अन्तरजातीय विवाह गरे कुलभित्र पस्न दिइँदैन । कथं बिहे गरी जन्मेका सन्तानको मृत्यु भए दाहसंस्कारका लागि स्थान पनि दिइँदैन । तानमा आफैंले बुनेको कपडा लगाउने यो समुदायको रीतिरिवाज र सामाजिक कार्यको अगुवाइ चन्द्रबहादुरले नै गरिरहेका छन् । उनी गोपाली गुठीका प्रमुख समेत हुन् ।गुठीमा उनीसहित ५ नाइके र हिसाबकिताब राख्ने ३ बैदार पनि छन् । यो नाइके र बैदार राख्ने प्रथा परम्परादेखि नै चल्दै आएको छ, शिक्षक नीराजनले भने, नाइके र बैदार वंशानुगत नै हुने चलन छ । सामाजिक काम गर्नुपरे नाइकेहरूले गाउँलेलाई उर्दी लगाउने गर्छन् । उर्दी नमान्नेलाई दण्डको व्यवस्था छ । मलामी र गुठीको खेतीमा नजानेलाई २०२० रुपैयाँ दण्डको व्यवस्था तोकिएको छ । दण्डको रकम हालै मात्र वृद्धि गरिएको हो, प्रमुुख नाइके चन्द्रबहादुरले भने । कुन्छालमा २ सय ४० घरधुरीमा करिब ४ सय परिवार बस्छन् । एउटै घरमा ३ देखि ५ परिवारको चुलो छ । टौखेल र नुल गाउँको गोपाली बस्तीमा पनि यस्तै चलन छ । टौखेल र नुल गाउँ करिब ३ किमि दूरीमा रहे पनि दुवै गाउँका नाइके र बैदार एउटै छन् । यी दुई गाउँको मुख्य नाइके रामलाल गोपाली हुन् । उनीसहित ४ नाइके पनि छन् । कुखुरा यहाँ पाल्नै पाइँदैन, शिक्षक रुद्र गोपालीले भने । यहाँ नाइकेले अह्राएको सामूहिक काममा नआउनेलाई ५० रुपैयाँ जरिवाना तोकिएको छ ।काठमाडौंमा राज्य गर्ने गोपाल वंशका सन्तान गोपाली (ग्वाला) लखेटिएर यस क्षेत्रमा आएका हुन् । इतिहासमा गाई गोठालाको सन्तानका रूपमा चिनिने ग्वालाहरू पञ्चायतकालको उत्तराद्र्धमा गोपालीमा परिणत भए । साबिकको टिस्टुङ गाविसको कुन्छालका रामलाल ग्वाला प्रधानपञ्च भएका समयमा उनैले ग्वाला हटाएर गोपाली लेख्न सुरु गरेको सानोकाजी गोपाली बताउँछन् । भन्छन्, ग्वालाबाट गोपाली बनाउन रामलालको योगदान धेरै छ । गोपाली परिश्रमी समुदायका रूपमा चिनिन्छन् । टौखेल र नुल गाउँमा गोपाली समुदायको १ सय ७० घरधुरी छ ।"
कहाँ चुक्यो गृह ?,"काठमाडौं गृह मन्त्रालयले समयमै निर्णय लिन नसक्दा कञ्चनपुर घटनाको छानबिनमा चुकेको विश्लेषण जानकारहरूले गरेका छन् ।घटना भएलगत्तै पीडित र स्थानीयवासीले अनुसन्धानका लागि दबाब दिए पनि २४ दिनपछि वास्तविक दोषी लुकाएर अर्कै व्यक्तिलाई सार्वजनिक गर्नुले घटनामा स्थानीय प्रहरीप्रशासनको लापरबाही देखिएको गृह प्रशासन मामिलाका जानकारहरूको बुझाइ छ । स्थानीयले विश्वासै गर्न नसक्ने व्यक्तिलाई दोषीका रूपमा खडा गर्नु नै गलत हो, गृह प्रशासनका एक जानकारले शनिबार कान्तिपुरसँग भने, २४ दिन अनुसन्धान गरिसकेपछि कम्तीमा सत्यको नजिक पुग्न सक्नुपथ्र्यो ।गृह मन्त्रालयले भदौ ७ गते (बिहीबार) जारी गरेको विज्ञप्तिमा घटना लगत्तैदेखि स्थानीय प्रहरीले अनुसन्धान गर्नुका साथै केन्द्रीय अनुसन्धान ब्युरोबाट डीएसपीको नेतृत्वमा विशेष अनुसन्धान टोली खटाएर अनुसन्धानलाई तीव्रता दिएको दाबी छ । तर, दोषी भनी सार्वजनिक गरिएका व्यक्ति (दिलीपसिंह विष्ट) लाई स्थानीयले तत्कालै अस्वीकार गर्नुले अनुसन्धान अधुरो र बनावटी भएको प्रस्ट हुन्छ ।पीडित परिवार र स्थानीयवासीले प्रहरीले दोषी पहिचान गर्न चासो नदिएको र वास्तविक दोषी लुकाउन विष्टलाई खडा गरिएको दाबीसहित एसपी डिल्लीराज विष्टप्रति नै आशंका गर्दै प्रदर्शन चर्काए । सतहमा आएका केही प्रमाणले प्रहरी प्रमुखका हिसाबले विष्टले घटनालाई ढाकछोप गर्न खोजेको देखिन्छ, गृहका एक जानकारले भने, गृहले घटनालगत्तै ताकेता गरेको भए अवस्था यस्तो नहुन सक्थ्यो ।गृहले स्थानीय प्रहरीप्रशासनलाई बेलैमा सचेत गराउन नसक्दा वा घटनालाई प्राथमिकतामा नराख्दा घटनाले उग्र रूप लिँदै गएको कतिपय जानकारको विश्लेषण छ । यस्तो जघन्य घटनालाई गृह प्रशासनले सुरुमा सामान्य हिसाबले लिएको हो कि भन्ने देखिन्छ, एक अधिकारीले भने, घटनाका दृश्य एकपछि अर्को सार्वजनिक हुन थालेपछि थेग्न सक्ने अवस्था भएन र बचाउको अभ्यास भएको देखिन्छ । प्रदर्शनलाई मत्थर पार्न गृह मन्त्रालयले बिहीबार मन्त्रीस्तरीय निर्णय गरी ५ सदस्यीय छानबिन समिति गठन गर्नुका साथै प्रहरी प्रमुख विष्टसहितका अधिकृत र प्रमुख जिल्ला अधिकारी कुमारबहादुर खडकालाई फिर्ता बोलाएको छ । गृहले माहोललाई शान्त गर्ने प्रयास त गर्यो तर यो एक्सन ढिलो भयो, एक पूर्वगृहसचिवले भने, घटनाको गाम्भीर्यतालाई तत्कालै बुझ्न सक्नुपथ्र्यो, त्यो हुन सकेन । गृह मन्त्रालयले घटना भएको दिनदेखि स्थानीय प्रहरी र केन्द्रीय अनुसन्धान ब्युरोकै टोली खटाउँदा पनि त्यति धेरै सफलता हात पारेको देखिन्न । बरु वास्तविकता लुकाउन धेरै समय खर्चिएको संकेत देखिएका छन् । किशोरीको बलात्कारपछि हत्या भएको घटनाबारे सहसचिव हरिप्रसाद मैनाली नेतृत्वको समितिले छानबिन सुरु गरेको छ । गृहले बिहीबारै कञ्चनपुरका प्रजिअ खडका, एसपी विष्ट र डीएसपी सेठीलाई राजधानी फिर्ता गरी तारानाथ अधिकारी, कुवेरसिंह कठायत र कृष्णराज ओझालाई पठाएको छ । ढिलै भए पनि कारबाही प्रक्रिया अघि बढेको छ, अनुसन्धान सुरु भएको छ, ती अधिकारीले भने, यो सकारात्मक पक्ष हो, आशा गरौं, वास्तविकता बाहिर आउला ।"
१५ दिनपछि महिलाको शव,"सिरहा १५ दिनदेखि घरबाटै हराएकी गोलबजार नगरपालिका१०, चोहर्वाकी ५५ वर्षीया कारीदेवी यादवको शव शनिबार बिहान बाँसघारीमा भेटिएको छ । नरहा गाउँपालिका१ स्थित रामदेव यादवको बाँसघारीमा गाडेको अवस्थामा स्थानीयवासीले यादवको शव फेला परेका हुन् ।साउन २५ गते बेलुका घरबाटै हराएकी उनको खोजी गर्दै हिँडेका गाउँलेले बाँसघारीमा माटोले पुरेको देखेपछि खनेका थिए । कपडाको आधारमा गाउँलेले शव पहिचान गरेका थिए । शव पोस्टमार्टमका लागि सिरहा अस्पताल लगिएको छ । बेपत्ता भएको १५ दिन बितिसक्दा पनि प्रहरीले चासो नदेखाएको भन्दै गाउँले आफैं खोजीमा जुटेका थिए । स्थानीयका अनुसार बाँसघारीमा एउटा बोरा र बाँसका झिक्राले छोपिएको आलो माटो देखेपछि खन्दा खुट्टा देखिएको थियो । खुट्टा देखिएपछि स्थानीयले प्रहरीलाई खबर गरेका थिए । शव भेटिएलगत्तै खोजीमा बेवास्ता गरेको भन्दै स्थानीयले प्रहरीविरुद्ध नाराबाजी गरेका थिए । उनीहरूले पूर्वपश्चिम राजमार्गअन्तर्गत चोहर्वा खण्ड दुई घण्टा अवरोध गरेका थिए । आक्रोशित स्थानीयले हत्यारालाई कडा सजाय गर्न माग गरे । दुई घण्टापछि प्रमुख जिल्ला अधिकारी रुद्रप्रसाद पण्डित र प्रहरी प्रमुख जीवन श्रेष्ठ उपस्थित भएर छलफल गरेपछि राजमार्ग खुलेको थियो ।डीएसपी माधवराज खरेलले गाडिएको शव पुरानो भएको र शवको पहिचानपछि पोस्टमार्टमका लागि जिल्ला अस्पताल पठाइएको जानकारी दिए । कारीदेवी र उनका जेठाजु रामदेव यादवबीच अंशसम्बन्धी मुद्दाको कारण हत्या भएको स्थानीयको दाबी छ । कारीदेवीले पुख्र्यौली सम्पत्तिको रूपमा ससुराको नाममा रहेको १ बिघा १६ धुर जग्गामध्ये १० कठ्ठा ८ धुर पाएकी थिइन् । तर ससुरा र पतिको निधनपछि ससुराको नामको तीन ठाउँमा गरी १६ कठ्ठा १६ धुर जग्गा लुकाएर राखेको भेटिएपछि त्यसमा अंश दाबीसहित कारीदेवीले २०७४ भदौ ५ मा सिरहा जिल्ला अदालतमा मुद्दा हालेकी थिइन् । उक्त मुद्दा फैसला हुनुअगावै भतिज लक्ष्मणले मुद्दा फिर्ता नलिए जे पनि हुन सक्छ भन्दै पटकपटक कुटपिट गर्ने र धम्क्याउने गरेको स्थानीयको भनाइ छ ।कारीदेवी हराएको साँझ लक्ष्मण, उनका मामाका छोरा राधेश्याम र नाम नखुलेका अन्य दुई जना चोहर्वाको एक पसलमा मदिरा सेवन गरी लक्ष्मण ससुराली जान्छु भन्दै हिँडेको केही बेरमै कारीदेवी घरबाट हराएको स्थानीयको भनाइ छ । कारीदेवी हराएको दुई सातासम्म पनि आफन्त मौन बसेपछि खोजीका लागि उनकी बहिनीका छोरा यमकुमार यादवले जेठाजु रामदेव र लक्ष्मण यादवविरुद्ध इलाका प्रहरी कार्यालय गोलबजारमा किटानी जाहेरी दिएका थिए । जाहेरीका आधारमा प्रहरीले जेठाजु रामदेव र लक्ष्मणलाई गत मंगलबार नै नियन्त्रणमा लिएको थियो ।जेठाजु रामदेवले पक्की घरमा बस्न नदिएपछि कारीदेवी सँगैको टालीको झुपडीमा एक्लै बस्थिन् । माइतमा कोही नभएका उनका छोराछोरी पनि छैनन् । गत साउन २५ गते राति ८ बजेतिर पानी परिरहेको र बिजुली पनि नभएका बेला उनी बेपत्ता भएकी थिइन् ।"
दुई तिहाइ व्यापार घाटा बिमस्टेक राष्ट्रसँग,"काठमाडौं नेपालको ११ खर्ब ६२ अर्बको व्यापार घाटामध्ये ६८ प्रतिशत बिमस्टेक सदस्य राष्ट्रसँग छ । लगानी र पर्यटनमा पनि यिनैको उपस्थिति न्यून छ । बिमस्टेक सदस्यहरूसँग गत वर्ष मात्रै नेपालको व्यापार घाटा ७ खर्ब ८७ अर्ब छ । उनीहरूको लगानीको हिस्सा भने २२ प्रतिशत मात्रै छ । गतवर्ष विश्वभरबाट आएका पर्यटकमध्ये एक तिहाइ मात्रै यी मुलुकका हुन् । यी सबै सूचकमा छिमेकी भारतको हिस्सा बढी छ । सन् २००४ मा सदस्य बनेको नेपालले लगानी र पर्यटन आकर्षणका योजना र व्यापारिक क्षमता बढाउन नसक्दा यो मञ्चबाट खासै लाभ लिन सकिरहेको छैन । भन्सार विभागका अनुसार गत वर्षको ११ खर्ब ६२ अर्ब व्यापार घाटामध्ये करिब ६८ प्रतिशत हिस्सा बिमस्टेकका ६ राष्ट्रसँगको हो । कुल निर्यातमध्ये ५९ प्रतिशत नेपाली वस्तु तथा सामग्री बिमस्टेक राष्ट्रमा गएको छ । केही समयअघि राष्ट्र बैंकले गरेको अध्ययनअनुसार करिब २२ प्रतिशत मात्रै विदेशी लगानी बिमस्टेक राष्ट्रबाट भित्रिएको छ । हालसम्मको १ खर्ब ३७ अर्ब ६७ करोड ८४ लाखको वास्तविक विदेशी लगानीमध्ये २९ अर्ब ९१ करोड २६ लाख रुपैयाँ मात्रै बिमस्टेक राष्ट्रको हो । नेपालसहित बिमस्टेक सदस्य राष्ट्रहरूमा बंगलादेश, भारत, श्रीलंका, थाइल्यान्ड, म्यानमार र भुटान छन् । क्षेत्रीय मुद्दाहरूमा काम गर्ने गरी सन् १९९७ मा स्थापना भएको बहुपक्षीय प्राविधिक तथा आर्थिक सहयोगका लागि बंगाल खाडीको प्रयास (बिमस्टेक) को हाल नेपाल अध्यक्ष छ । अध्यक्ष राष्ट्र भएकाले आगामी १४ र १५ गते चौथो शिखर सम्मेलन काठमाडौंमा हुँदै छ । योजना, अर्थ र परराष्ट्रविद्हरूले यो अवसरमा व्यापार, लगानी, पर्यटनलगायत क्षेत्रमा नेपालले लाभ उठउने गरी काम गर्नुपर्ने सुझाव दिँदै आएका छन् । अन्तर्राष्ट्रिय बजारमा अहिले पनि हाम्रा लागि धेरै सुविधा छन्, बिमस्टेक राष्ट्रहरूबाट नेपालले फाइदा लिन नसकेको उल्लेख गर्दै योजना आयोगका पूर्वउपाध्यक्ष स्वर्णिम वाग्लेले भने, आन्तरिक क्षमता नभएका कारण नेपालले धेरै फाइदा लिन सकिरहेको छैन । त्यसैले पहिले हाम्रो आफ्नै क्षमतामा सुधार हुनुपर्छ । वाग्लेका अनुसार अन्तर्राष्ट्रिय बजारमा धेरै सुविधा पाउनेमा नेपाल प्रमुख पाँच मुलुकको सूचीभित्र पर्छ । त्यसकारण बिमस्टेक राष्ट्रहरूसँग सुविधाका लागि हामीले धेरै बार्गेनिङ गरिरहनुपर्ने छैन, उनले भने । यो सम्मेलन र आगामी दिनमा बिमस्टेकमार्फत नेपाललाई दक्षिण एसिया र पूर्वी एसियासँग जोड्ने र सेवा क्षेत्रबाट फाइदा लिन ध्यान दिनुपर्ने वाग्लेले बताए । सार्कसँगसँगै बिमस्टेकलाई पनि अघि बढाउनुपर्छ । बिमस्टेक राष्ट्रहरूसँग सेवा क्षेत्रको फाइदा उठाउन सकिन्छ, उनले भने, विशेषगरी ऊर्जा, पर्यटन, यातायात र कनेक्टिभिटीमार्फत ।पर्यटनभित्र बुद्धिस्ट सर्किटलाई जोड दिनुपर्ने उनको सुझाव छ । परराष्ट्रमन्त्री प्रदीप ज्ञवालीले शुक्रबारको पत्रकार सम्मेलनमा बुद्धिस्ट सर्किटलाई नेपालले विशेष जोड दिने बताएका थिए । उनका अनुसार यसका लागि धेरैजसो राष्ट्रसँग छलफल पनि भइरहेको छ । लगानी आकर्षित गर्न द्विपक्षीय सम्झौताहरू गर्नुपर्ने वाग्लेको जोड छ । लगानीका लागि अनिवार्य सर्तजस्तै मानिने द्विपक्षीय लगानी प्रवद्र्धन तथा संरक्षण सम्झौता (बिप्पा), दोहोरो करमुक्ति सम्झौता (डीटीए) बिमस्टेक राष्ट्रमध्ये धेरैजसोसँग भएकै छैन । पूर्वप्रधानमन्त्री बाबुराम भट्टराईको पालामा भारतसँग बिप्पा सम्झौता भएको थियो । तत्कालीन उनकै पार्टी माओवादीका नेताहरूको विरोध र सर्वोच्च अदालतको आदेशले बिप्पा कार्यान्वयनमा आउन सकेन । त्यसको सट्टा भारतले द्विपक्षीय लगानी सन्धि (बीआईटी) को प्रस्ताव गरेको छ । बाँकी पाँच मुलुकसँग बिप्पा सम्झौता नहुनुले पनि बिमस्टेक राष्ट्रका लगानीकर्ताका लागि नेपाल आकर्षक लगानी गन्तव्य बन्न सकेको छैन । डीटीए भने बिमस्टेकका तीन राष्ट्रहरूबीच भएको छ । भारत, थाइल्यान्ड र श्रीलंकासँग नेपालको दोहोरो करमुक्ति सम्झौता छ । वाणिज्य सन्धि गरेर मात्रै लगानी आउँदैन । द्विपक्षीय लगानी सम्झौताहरू पनि गर्नुपर्छ, वाग्लेले भने, बिमस्टेक राष्ट्रहरूबीच यस्ता सम्झौता सामूहिक रूपमा गर्दा राम्रो हुन्छ । यो पटकको बैठकमा नेपालले यसैमा जोड गर्नुपर्छ । गत साता परराष्ट्रमन्त्री ज्ञवालीले सरोकारवालासँग बिमस्टेक बैठकबारे छलफल गर्दा धेरैजसोले लगानी, व्यापारमा नेपालले फाइदा लिने गरी अघि बढ्न सुझाएका थिए । बिमस्टेकको १४ प्रमुख प्राथमिकता तथा कार्यक्षेत्रहरूमा आतंकवादविरुद्धको सहकार्य, सामाजिक, सांस्कृतिकसहित व्यापार, लगानी, पर्यटन र ऊर्जा हो । यी क्षेत्रमा नेपालले फाइदा लिन सामूहिक तथा नेपाल सरकारका तर्फबाट छुट्टै रणनीति देखिँदैन । व्यापार, लगानी र पर्यटनका क्षेत्रमा लाभ लिने गरी आगामी १४ र १५ मा हुने बिमस्टेक शिखर सम्मेलनमा द्विपक्षीय छलफल गर्ने परराष्ट्रमन्त्री ज्ञवालीले बताए । राष्ट्रप्रमुखहरूसँग लगानी, व्यापारबारे द्विपक्षीय कुरा स्पष्टसँग गर्नेछौं, शुक्रबार आयोजित पत्रकार सम्मेलनमा ज्ञवालीले भने, नेपाललाई छिमेकभन्दा अलि पर दक्षिण पूर्वी एसियासम्म जोड्न चाहन्छौं । बिमस्टेकबाट हामीले बढीभन्दा बढी लाभ लिन सक्छांै भनेर सोचिरहेका छौं, उनले भने, लगानी र व्यापार बढाएर, पर्यटकहरू भित्र्याएर, हाम्रा कनेक्टिभिटीमार्फत हाम्रो अर्थतन्त्रलाई जोडेर फाइदा लिन प्रयत्न गर्नेछौं ।"
बन्दरगाहसम्म पहुँच पुर्याउन सुझाव,"काठमाडौं आगामी १४ र १५ गते राजधानीमा हुने बहुपक्षीय प्राविधिक तथा आर्थिक सहयोगका लागि बंगाल खाडीको प्रयास (बिमस्टेक) सम्मेलनमा नेपालले बंगलादेश बन्दरगाहसम्म सिधै पहुँचका लागि ठोस पहल गर्नुपर्ने विज्ञहरूले सुझाएका छन् । सरकारले भारतसँग काठमाडौं रेलमार्गको सम्भाव्यता अध्ययन र थप नाकामा बल्क कार्गाे ल्याउन आवश्यक भौतिक पूर्वाधार व्यवस्थासम्बन्धी दुई विषयमा समझदारी गर्दैछ । त्यसबाहेक नेपालले कुनै ठूलो विषयमा गृहकार्य नगरेकामा उनीहरूले रोष प्रकट गरे । नेपालले थप फाइदा लिन सक्ने ठाउँ हुँदाहुँदै सरकारको गृहकार्य नभएकाले त्यो अवसर गुम्न लागेको जानकारहरू बताउँछन् । बिमस्टेकबाट नेपालले लिन सक्ने ठूलो फाइदा भनेको बंगलादेशको बन्दरगाहसम्म सिधै पहुँच हो, पूर्वप्रधानमन्त्री बाबुराम भट्टराई भन्छन्, अहिले भारत र बंगलादेशको सम्बन्ध सुध्रिएको छ, दुवै देशको अर्थतन्त्र पनि फैलिँदो भएकाले व्यापारका नयाँ क्षेत्र पहिचानतिर लाग्नु स्वाभाविकै हो, यस्तो बेला दुवै देशका प्रमुख नेपाल आउँदैछन् । समुद्रसम्मको छोटो बाटो तय गर्ने कूटनीतिक पहलका लागि यो ठूलो अवसर हो । यसबारे सरकारको तयारी नै नभएकाले अवसर गुम्न लागेको उनको विश्लेषण छ । भारत रिसाउला भनेर सरकारले कुनै प्रस्ताव नलगेको होला, यस्तो बेला हामीले क्षेत्रीय सम्बन्धलाई ठूलो उचाइबाट हेर्न सक्नुपर्छ, भट्टराई भन्छन्, यसरी प्रस्ताव नलगेसम्म भारतले खुला र फराकिलो ढंगले हाम्रा निम्ति सोच्ने कुरा पनि आउँदैन । नेपाललाई समुद्रसम्मको छोटो बाटो दिन भौगोलिक अवस्थितिका कारण बंगलादेशबाहेक कुनै मुलुक सक्षम नभएकाले नेपाल खुलेरै लाग्नुपर्ने भट्टराईको सुझाव छ । पूर्वअर्थमन्त्री रामशरण महतको बुझाइ पनि यही छ । बिमस्टेक एक क्षेत्रीय संगठन हो, यसमा नेपाल तुलानात्मक रूपले नयाँ सदस्य हो, उनले भने, हामीले यसबाट के फाइदा लिन सक्छौं भनेर सोच्न अनि तदअनुसार अध्ययन गरी ठोस प्रस्ताव ल्याउन पाएका छैनौं । छोटो जलमार्गको पहुँच सुनिश्चित गर्न यस्तो जमघटलाई उपयोग गर्नेतिर सरकारको ध्यान गएजस्तो देखिँदैन । यसबारे कुनै छलफल चलाएको थाहा छैन ।भूपरिवेष्टित राज्य नेपाल र भुटान सन् २००४ को फेब्रुअरीमा बिमस्टेकको सदस्य भएका थिए । वाणिज्य, पर्यटन, प्रविधि, कृषिलगायत उक्त संगठनले तय गरेको चौध सहयोगका क्षेत्रमध्ये पारवहन र सञ्चार पनि एक हो । यसैमा आधारित भएर नेपालले भारतसँग रेलमार्ग तथा बल्क कार्गाेका बारेमा द्विपक्षीय सम्झौता गर्न लागेको छ । तर, भारतसमेतको संलग्नतामा बंगलादेशसँग नेपालले गर्न सक्ने समुद्रसँगको पारवहन साझेदारीबारे भने सरकारले तयार गरेको कार्यसूचीमा उल्लेख छैन । पश्चिम र पूर्वी एसियाको बीचमा पर्ने बिमस्टेक राष्ट्रले क्षेत्रीय सहयोग आदानप्रदान गरेर समृद्धि हासिल गर्ने मौकालाई नेपालको कूटनीतिक चातुर्य र तयारी कम हुँदा छोप्न नसकिएको भट्टराईको विश्लेषण छ । लिन सक्ने जति फाइदाका लागि गृहकार्य नगरे पनि क्षेत्रीयस्तरका यस्ता सम्मेलन आयोजना गर्नु नेपालको हितमा छ, यसले देशको सम्बन्ध र कूटनीतिलाई क्षेत्रीयस्तरमा भए पनि बढाउन मद्दत गर्छ, उनले भने ।"
महासमिति मंसिर पहिलो साता,कांग्रेस बैठक
पछि हटे व्यवसायी,तरकारीमा सिन्डिकेट
फौजदारी संहिता संशोधन गर,"काठमाडौं भदौ १ बाट कार्यान्वयनमा ल्याइएको मुलुकी अपराध (संहिता) ऐन, मुलुकी फौजदारी अपराध कार्यविधि (संहिता) ऐन तथा संसद्मा दर्ता वैयक्तिक गोपनीयताको हकसम्बन्धी विधेयक संशोधन गर्न सरोकारवालाले माग गरेका छन् । ऐन र विधेयकका केही प्रावधानले अभिव्यक्ति स्वतन्त्रता र प्रेस स्वतन्त्रतामा गम्भीर असर पर्ने उनीहरूको भनाइ छ । नेपाल पत्रकार महासंघको आयोजनामा सम्पादकहरू, महासंघ पूर्वसभापति तथा पदाधिकारीको गोदावरीमा शनिबार सम्पन्न भेलाले ऐन र विधेयकमा सुधारका लागि सम्पूर्ण सांसद र राजनीतिक दलको ध्यानाकर्षण गराएको छ । फौजदारी ऐनमा राज्यविरुद्धको कसुरसम्बन्धी केही व्यवस्था, सार्वजनिक शान्तिविरुद्धको कसुरसम्बन्धी प्रावधान, गालीबेइज्जती र गोपनीयतासम्बन्धी केही प्रावधानमा संशोधन आवश्यक रहेको भेलाको निष्कर्ष छ । भेलाले विचार तथा अभिव्यक्ति स्वतन्त्रता, प्रेस स्वतन्त्रता, सूचनाको हक र नागरिक अधिकार संरक्षण र प्रवद्र्धनका लागि चारबुँदे घोषणापत्र जारी गरेको छ । भेलामा महासंघका पदाधिकारीहरू, पूर्वसभापति, प्रेस काउन्सिलका कावा अध्यक्ष, कान्तिपुर, नागरिक, अन्नपूर्ण पोस्ट, दि रिपब्लिका, दि हिमालयन टाइम्स, कान्तिपुर टीभीका प्रधानसम्पादकहरू सहभागी थिए ।"
निर्मला र सन्नीका परिवारलाई १०१० लाख,काठमाडौं सरकारले बलात्कारपछि हत्या गरिएकी कञ्चनपुरकी निर्मला पन्त र प्रहरीको गोलीबाट मृत्यु भएका सन्नी खुनाका परिवारलाई राहतस्वरूप १०१० लाख रुपैयाँ दिने भएको छ । मन्त्रिपरिषदको शनिबार साँझ बसेको आकस्मिक बैठकले उक्त रकम दिने निर्णय गरेको हो । पन्तको हत्याका अभियुक्तलाई कारबाही माग गर्दै चर्किएको आन्दोलन क्रममा प्रहरी गोली लागेर शुक्रबार खुनाको मृत्यु भएको थियो । उक्त घटनामा घाइते भएकाको पनि सरकारले उपचार गर्ने निर्णय भएको सरकारका प्रवक्ता एवं सञ्चार तथा सूचना प्रविधि मन्त्री गोकुल बाँस्कोटाले जानकारी दिए । बलात्कारपछि हत्याको विषयमा छानबिन गर्न गठित समितिलाई शुक्रबार भएको गोलीकाण्डको पनि छानबिन गर्ने जिम्मेवारी मन्त्रिपरिषद्ले दिएको छ ।
दोषीलाई कारबाही हुन्छ,"काठमाडौं प्रधानमन्त्री केपी ओलीले कञ्चनपुर घटनाका दोषीलाई कारबाही दायरामा ल्याउन कुनै कसर बाँकी नराख्ने बताएका छन् । घटनाका विषयमा प्रधानमन्त्री ओली र नेपाल कम्युनिस्ट पार्टीका अध्यक्ष पुष्पकमल दाहाललाई ध्यानाकर्षण गराउन आएका नेकपाका कैलाली र कञ्चनपुरका सांसद तथा केन्द्रीय सदस्यसँग ओलीले यस्तो प्रतिबद्धता जनाएका हुन् । ओलीले घटनालाई सरकारले गम्भीर रूपमा लिएको र छानबिन समिति गठन गरेर काम अघि बढाएको उल्लेख गरे । यस घटनाको आवरणमा हिंसा भडकाउने प्रयास भएका छन्, यसमा सरकार गम्भीर छ, ओलीले भने, यस्ता व्यक्तिको पहिचान गरी कारबाही गर्न र स्थितिलाई सहज बनाउन सुरक्षा निकायलाई निर्देशन दिइसकिएको छ ।"
माइतीघरमा प्रदर्शन,"काठमाडौं कञ्चनपुरको भीमदत्त नगरपालिका २, उल्टाखामकी १३ वर्षीया किशोरी निर्मला पन्तको बलात्कारपछि हत्या घटनाका वास्तविक दोषी पहिचान गरी कारबाही गर्न माग गर्दै माइतीघर मण्डलामा सर्वसाधारणले स्वत:स्फूर्त प्रदर्शन गरेका छन् । उनीहरूले निर्मलाका निम्ति न्याय जनताको भेला लेखिएको ब्यानर तथा प्लेकार्ड बोकेर माइतीघरदेखि बानेश्वरसम्म र्याली आयोजना गरे । र्यालीक्रममा विरोधस्वरूप शिल्पी थिएटरले मर्मस्पर्शी सडक नाटकसमेत प्रस्तुत गरेको थियो । वास्तविक दोषीमाथि कारबाहीका लागि सरकारलाई दबाब दिन प्रदर्शन गरिएको सहभागीमध्येकी एक अमृता लम्सालले बताइन् ।"
अझै ८ तुइन बाँकी,"हेटौंडा झोलुङे पुल सञ्चालनमा आएसँगै उपमहानगरपालिका र भीमफेदी गाउँपालिकाका बासिन्दा खुसी भएका छन् । बिहान भरी कृषिकर्म गरेर आएकी सानटारकी ५५ वर्षीया लीलामाया थोकर नवनिर्मित झोलुङ पुलबाट पारीतर्फ जाँदै भनिन्, अब वारीपारी गर्न सजिलो भयो, बोकेदहमा पुल नभएर वर्षायाममा आउजाउ गर्न समस्या थियो । गत वर्ष साउनमा किसेडी खोला तरेर हेटौंडा बजारतर्फ जान लाग्दा घ्याङसिटारकी महिलाको खोलाले वगाएर मृत्यु भएको थियो । पुल अभावले बर्सनि १२ जनाको ज्यान जान्थ्यो । किसेडी खोलाको बोकेदहमा झोलुङे पुल वनेपछि खोलाले बगाएर अव यस क्षेत्रका वासिन्दाको ज्यान जादैन होला, स्थानीय लोकबहादुर घिसिङले भने, यो झोलुङेपुल हाम्रा लागि मोटर हिँड्नेभन्दा महत्त्वपूर्ण भएको छ । हेटौडा उपमहानगरपालिका १ र भीमफेदी गाउँपालिका १ को बीचमा पर्ने बोकेदहमा संघीय मामिला तथा स्थानीय विकास मन्त्रालयअन्तर्गत रहेको स्वाप ले जिल्ला समन्वय समितिमार्फत पुल बनाएको हो । पुलको भीमफेदी गाउँपालिका उपाध्यक्ष पार्वती रानामगरले शुक्रबार उद्घाटन गरेकी थिइन् । पुल राडो नेपालको प्राविधिक सहयोगमा निर्माण गरिएको हो । गाउँपालिका र उपमहानगर बीचको खोचमा निर्माण गरिएको पुलको १ किमि वरिपरि मोबाइल नेटवर्कले काम गर्दैन । पुलको उदघाटनमा सर्वसाधारणको उपस्थिति पनि उल्लेख्य थियो । पानीमा भिज्दै स्थानीय बालबालिका, महिला र वृद्धवृद्धा खुसी हुँदै एकअर्कालाई समाउँदै पुल वारपार गरिरहेका थिए । पुल निर्माण गर्न भीमफेदी गाउँपालिकाले २ लाख ४० हजार, स्थानीय बासिन्दाले ८ लाखबराबर श्रमदान र स्वापले ३० लाख रुपैयाँ सहयोग गरेको निर्माण उपभोक्ता समिति सचिव रामेश्वर थिङले बताए । यो पुलबाट हेटौंडा १ का नकौली, घ्याङसिंहटार, ज्यामिरे, थरथरे र भीमफेदी गाउपालिका १, सानटारका गरी ७ सय १२ घरधुरीका बासिन्दा लाभान्वित भएका छन् । नवनिर्मित पुलको हेरालुका रूपमा सानटारकी एक महिलालाई राखिएको छ । मकवानपुरमा गत आवमा योसहित ४ झोलुङे र एउटा पक्की पुलको निर्माण गरिएको थियो । यो आव ०७४७५ मा ६ झोलुङे र ५ पक्की पुलको निर्माण कार्य सुरु भएको थियो । इन्द्रसरोवर गाउँपालिका १, सिम्लाङमा २५ लाखमा झोलुङे पुल निर्माण पूरा भएको छ । पुल नहुँदा यस क्षेत्रका बासिन्दा इन्द्रसरोवर वारपार गर्न काठे डुंगाको भर पर्ने गर्न बाध्य थिए । डुंगामा वारपार गर्ने क्रम डुंगा पल्टिएर वर्षेनी १२ जनाको मृत्यु हुने गरेको थियो । यहाँ पुल निर्माण भएर स्थानीयलाई सहज भएको छ, इन्द्रसरोवर गाउँपालिकाका अध्यक्ष जीवन लामाले भने, यो पुल भएर ४५ गाउँका बासिन्दा वारपार गर्छन् ।१ सय ९ मिटर लामो पुलवाट सिम्लाङ, डाँडागाउँ, टौमासलगायत वस्तीका वासिन्दा लाभान्वित भएका छन् । यसैगरी मकवानपुर गढी गाउँपालिका ७ सुकौरामा झोलुङे पुलको निर्माण कार्य सकिएको छ ।३८ लाखमा निर्माण गरिएको पुल १ सय ११ मिटर लामो छ । उक्त पुलबाट ५ सय १२ घरधुरी लाभान्वित भएको जिल्ला समन्वय समिति प्रमुख रघुनाथ खुलालले बताए । यसैगरी थाहा ९, चित्लाङमा १७ लाखमा ३२ मिटर लामो झोलुङे पुल निर्माण भएको छ । पुल छोटो भए पनि ७ सय घरधुरी यो पुलवाट लाभान्वित भएका छन् । जिल्लाका सबै झोलुंगे पुलहरू राडो नेपालको प्राविधीक सहयोगमा निर्माण गरिएको छ । जिससका अनुसार जिल्लाका विभिन्न क्षेत्रमा १० तुइन सञ्चालनमा छन् । ती तुइन विस्थापित गर्ने उद्देश्यले सरकारले गत आवमा ६ झोलुंगे पुलको निर्माणका लागि वजेट उपलब्ध गराएको थियो । ६ झोलुंगे पुल निर्माण भएपछि २ वटा मात्र तुइन विस्थापित हुन्छन् । जिल्लाका ८ तुइनमार्फत २२ हजार जनसंख्या जोखिमयुक्त ढंगले दैनिक आवतजावत गरिरहेका छन । जिल्लामा हालसम्म ५९ झोलुङे पुल छन् । सबैभन्दा पुरानो झोलुंगे पुल कैलाश गाउपालिकाको कालिकाटारमा छ । उक्त झोलुंगे पुल २०१९ सालमा अमेरिकी सरकारको सहयोगमा निर्माण गरिएको हो । बाटो अभावले गर्दा झोलुङे पुलका सामानहरू सवै हेलिकोप्टरमार्फत पुर्याईएको थियो । मकवानपुरमा ५ पक्की पुलको सम्झौता भएपनि वकैया गाउँपालिकाको हात्तीसुढेशिखरपुर सडकमा पक्की पुल निर्माण भएको छ । करिब २ करोड २१ लखको लागतमा २५ मिटर लामो पक्की पुलको निर्माण सकिएको छ । जिल्लाका विभिन्न भागमा ४ पक्की निर्माणाधीन अवस्थामा छन । चालु आवको ६ महिनाभित्र ती पुलहरूका निर्माण कार्य सम्पन्न हुने जिल्ला समन्वय कार्यालयले जनाएको छ ।"
नक्कली नोट भेटिए,दोलखा चरिकोटको एक बैंकमा हजार दरका १२ थान नक्कली नोट भेटिएको छ । प्रहरीका अनुसार माथिल्लो तामाकोसी जलविद्युत् आयोजनाको सेयर आवेदकको भीड बढेको मौकामा उक्त जाली नोट बैंकले बुझेको हो । जाली भन्ने पहिचान भएपछि बैंकले नोटहरू प्रहरीलाई बुझाएको छ ।
वृद्धलाई नदीले बगायो,"सिन्धुली कमलानदी नदी तर्ने क्रममा बगाएर एक वृद्धको मृत्यु भएको छ । निपानेको जंगलमा शुक्रबार गोठाला गएका दूधौली २, टोटराका ६५ वर्षीय मलेसी दनुवार फर्कने क्रममा नदीमा बगेको प्रहरीले जनाएको छ । प्रहरीका अनुसार शव भने शनिबार भेटिएको हो । यस्तै कमला नदी पार गर्ने क्रममा बगेका तीनपाटन १ का ५२ वर्षीय धनबहादुर आलेको स्थानीयले उद्धार गरेका छन् ।"
वडाध्यक्षलाई कार्यवाहक,"सिन्धुपाल्चोक यहाँको एक गाउँपालिका अध्यक्षले वडाध्यक्षलाई कार्यबाहक दिएका छन् । उपाध्यक्ष स्वत: कार्यबाहक हुने ऐनमा उल्लेख भए पनि कार्यपालिका सदस्यलाई जिम्मेवारी दिइएको छ । सुनकोसी गाउँपालिका अध्यक्ष श्रवणकुमार जिसी कामको सिलसिलामा भारत जान लागेको भन्दै कार्यपालिका सदस्य नेत्र कार्कीलाई कार्यबाहक दिएका हुन् । प्रदेश सरकारको ऐनमा कामकर्तव्य अधिकारको उपदफा (१) क को १२ मा ७ दिनभन्दा बढी गाउँपालिका वा नगरपालिकामा अनुपस्थित भए उपाध्यक्ष वा उपप्रमुखलाई कार्यभार दिने र उपाध्यक्षउपप्रमुख अनुपस्थित भए कुनै सदस्यलाई कार्यभार दिनुपर्ने व्यवस्था छ । म आफैं अन्यायमा परे, म हुँदाहँुदै अध्यक्षज्यूले वडाध्यक्षलाई कार्यवाहक दिनुभयो, यसलाई कसरी लिने दंग परेको छु, उपाध्यक्ष लक्ष्मी पौडेलले भनिन् ।"
चोरी गर्ने समातिएनन्,चितवन सहकारी संस्थाहरूमा लगातार चोरी हुँदा पनि चोर समातिन सकेका छैनन् । वैशाखयता चितवनका ११ सहकारी संस्थामा चोरी भएका छन् । चितवन जिल्ला सहकारी संघ लिमिटेडले शुक्रबार चितवन जिल्ला प्रशासन कार्यालयमा प्रजिअ जितेन्द्र बस्नेतलाई ज्ञापनपत्र बुझाएर चोरीमा संलग्नलाई तत्काल पक्राउ गर्न माग गरेको छ ।
सबै बालबालिका विद्यालयमा,सिन्धुपाल्चोक लिसंखुपाखर गाउँपालिकाले आधारभूत तहका बालबालिका सबै विद्यालयभित्र भएको दाबी गर्दै आधारभुत शिक्षा सुनिश्चत घोषणा गरेको छ । सामाजिक तथा विकासमन्त्री युवराज दुलाल शरद र शिक्षा विकास तथा समन्वय एकाइ प्रमुख गौरीशंकर पाण्डेलगायतले बिहीबार शिक्षा सुनिश्चत घोषणा गरेका थिए ।
डोजर बाढीले पल्टायो,रामेछाप खिम्तीफर्पु सडक शुक्रबार राति बाढीले अवरुद्ध बनाएपछि मर्मतका लागि पुगेको डोजर (स्काभेटर) पल्टिएको छ । शनिबार अपराह्न बाढीले पल्टाएको डोजरका चालकलाई भने सकुशल उद्धार गरिएको छ । गोकुलगंगा गाउँपालिका ६ का वडाअध्यक्ष चन्द्रबहादुर सुनुवारका अनुसार सडक अवरुद्ध भएकाले भित्ताबाट खोल्नका लागि एक्साभेटर लगिएको थियो ।
वाग्मतीमा र्याफ्टिङको लर्को,"काडमाडौं सफाइ अभियानको २ सय ७६ औं साता पुगेको अवसरमा शनिबार वाग्मती नदीमा जलयात्रा मनाइएको छ । महोत्सवको भने यो १८ औं संस्करण रहेको आयोजकले जनाएको छ । वाग्मती जलजात्रा२०१८ नाम दिइएको उत्सवमा वाग्मती सफाइ अभियन्ताको उल्लेख्य सहभागिता थियो । उत्सवको मुख्य आकर्षणका रूपमा नदीमा र्याफ्टिङ गरिएको हो । थापाथली पुलबाट सुरु भएको जलजात्रा बल्खु हुँदै चोभार खण्डको सुन्दरीघाटसम्म गरिएको हो । १८ वटा र्याफ्टमा सय जनाभन्दा बढी र्याफ्टिङमा सवार थिए । कार्यक्रमको मुख्य अतिथि वरिष्ठ वातावरण पत्रकार भैरव रिसाल थिए भने विशिष्ट अतिथिमा वन तथा वातावरणमन्त्री शक्तिबहादुर बस्नेत थिए । त्यसैगरी प्रतिनिधिसभा सदस्य पम्फा भुसाल, अधिकारसम्पन्न वाग्मती सभ्यता एकीकृत विकास समितिका अध्यक्ष नरेन्द्रराज बस्नेत, पूर्वअर्थसचिव किशोर थापा, स्थानीय जनप्रतिनिधि तथा सफाइ अभियानका अगुवा, सम्पदाप्रेमीलगायतको उपस्थिति थियो । बिहानैदेखि दर्केको वर्षाका कारण औपचारिक कार्यक्रम तोकिएको समयभन्दा ढिलो सुरु भएको थियो । मन्त्री बस्नेत तथा वरिष्ठ पत्रकार रिसाललगायतका अतिथिहरू कार्यक्रमस्थल छाता ओढेर पुगेका थिए । पञ्चकन्यालाई समेत धौधौ मञ्चमा उकालिएको थियो । नदी किनारको हिलोमा अतिथि मुस्किलले सम्हालिए । त्यसैगरी रिभर गाइडलाई र्याफ्टमा हावा भर्नसमेत मुस्किल परेको थियो । महाकाली, मार्दी, भोटेकोसी, दूधकोसी, मस्र्याङ्दी, पश्चिम सेती, बूढी गण्डकी, सुनकोसीलगायत १८ नदीबाट छुट्टाछुट्टै ल्याइएको पानीलाई अतिथिले तामाको भाँडामा मिसाएका थिए । उक्त पानीलाई वाग्मती नदीमा मिसाइएको थियो । आगामी दिनमा वाग्मती नदीलाई तिर्खा लागेको बेला नदीका स्वच्छ पानीझैं सहज पिउन सकियोस् भन्ने विम्बस्वरूप यसो गरिएको हो, कार्यक्रमका सभाध्यक्ष मेघ आलेले बताए, कमसेकम नेपालले बेलाबखत आयोजना गर्ने सार्क शिखर सम्मेलन, बिमस्टेक सम्मेलनका बेला हामीले अथितिलाई वाग्मतीमा नौका विहार गराउन सक्यौं भने गौरव गर्न सकिन्छ । एकदिने वाग्मती जलयात्रा उत्सवको नेपाल नदी संरक्षण संस्था (एनआरसीटी) र फ्रेन्ड्स क्लब कुपण्डोलले संयुक्त रूपमा आयोजना गरेका हुन् ।"
सार्वजनिक जग्गा मिचेर विहार,"काठमाडौं कीर्तिपुर नगरपालिका७ का अध्यक्ष राजकुमार माली रैथाने हुन् । उनका पुर्खाको मृत्यु संस्कार सुन्दरीघाटमा भयो । अहिले पनि त्यहीँ हुन्छ । तर, छेवैमा रहेको सुलक्षण कीर्ति विहारले ठूलो पर्खाल लगाइदिएको छ । शवदाहका बेला धूवाँ निस्किन सक्दैन । नेवारी परम्पराअनुसार श्राद्ध गर्न आवश्यक दुइटा ढुंगाका भकारी अहिले विहारको पर्खालभित्र परिसक्यो । कहिले शिव र गणेशका मूर्ति सारिएको हुन्छ, त कहिले शव जलाउन जाने मलामीसँगै झडपको स्थिति आउँछ । १ रोपनीभन्दा केही बढी जग्गा विहारले किनेको हो । बाँकी ४ रोपनी अतिक्रमित हो भनेर स्विकारे पनि संरचना भत्काउन मान्दैनन्, माली भन्छन् । सुन्दरीघाटमा विहारले जग्गा अतिक्रमण गरेको स्थानीयको भनाइ छ । वाग्मती छेउको उक्त घाट र जग्गा वडा नं ६, ७ र ९ मा पर्छ । विहारले चिहान सार्न दबाब दिने गरेको उनीहरूको भनाइ छ । अहिले उक्त विहारले वाग्मतीछेउको २५ रोपनी जग्गामा तरकारी खेती गर्न थालेपछि विवाद पुन: सतहमा आएको हो । यो १७ गुठीका मृतकका परिवारले परापूर्वकालदेखि नै दाहसंस्कार गर्दै आएको ठाउँ हो, सुन्दरीघाट चिहान संरक्षण समाजका महासचिव रमेशकुमार महर्जनले भने, वडा नं ६ र ९ मा पर्ने त्यो जग्गा उहाँहरूले अतिक्रमण गर्नुभएको प्रस्ट छ । लोकप्रियताका लागि कीर्तिपुरका जग्गा अतिक्रमण हटाउने भने पनि राजनीतिक शक्तिका अगाडि जनप्रतिनिधि निरीह भएको उनको आरोप छ । विहारले निर्माण कार्य सुरु गर्दादेखि नै नक्सापास नगराएको र सार्वजनिक जग्गा मिचेको विषयमा विवाद छ । नगरपालिकाबाट पटकपटक वार्ताका लागि ६ पटकसम्म टोली गठन भइसके पनि समस्या उस्तै रहेको कर्मचारी बताउँछन् । उक्त विहार एकापट्टिबाट वाग्मती नजिक पर्छ भने अर्कोतिर सडकसीमाभित्र पर्छ । करिडोरको लागि नदीबाट २५ मिटर र दक्षिणकालीतिर जाने सडकका लागि १५ मिटर सडकसीमा छुट्टयाउनुपर्ने हुन्छ,, नगरपालिकाका एक कर्मचारीले भने, नक्सापास गर्न उहाँहरू आउनुभएको छ । तर, त्यसरी सार्वजनिक र सडकसीमा मिचेर गर्नै मिल्दैन । उनले पटकपटक राजनीतिक दलले नक्सापासका लागि दबाब दिइरहेको बताए ।"
दुर्घटनामा घाइतेसँग छैन उपचार खर्च,"भक्तपुर सवारी दुर्घटनामा घाइते भएकी झापा शनिश्चरेकी २६ वर्षीया गंगा विक नर्भिक अस्पतालको २ सय २७ नम्बर शय्यामा उपचाररत छिन् । विकको दाहिने खुट्टामा रिङ (रड) र देब्रेमा प्लास्टर गरिएको छ । कुरुवा बस्नेसमेत कोही छैन । गत वैशाख १५ गते झापाबाट काठमाडौं आउँदै गरेको ना३ख १९२६ नम्बरको बस धादिङको गजुरीमा ओभरटेक गर्ने क्रममा ट्रकसँग ठोक्कियो । दुर्घटनामा विक, उनका छोरा र बहिनी घाइते भए । छोरा र बहिनी उपचारपछि डिस्चार्ज भए पनि गंगा विक करिब ४ महिनादेखि अस्पतालमा छिन् । विकको आम्दानीको स्रोत केही छैन । घरमा वृद्धा बाबुआमा हुनुहुन्छ, ८ वर्षीया छोरी माइतीमा राखेको छु, उनले भनिन्, घरमा कसैले हेर्दैन । उनको उपचारका लागि सवारी धनी (समिति) ले अहिलेसम्म अस्पताललाई पैसा भुक्तानी गरेको छैन । तेस्रो पक्ष बिमाबापतको ३ लाख रुपैयाँ भने अस्पतालमा भुक्तानी भइसकेको छ । विकको अस्पतालले नै उपचार गरिरहेको छ । बहिनी, छोराको उपचारपछि डिस्चार्ज गर्ने क्रममा मेची यातायात व्यवसायी संघले तेस्रो पक्ष बिमाबापत ३ लाख रुपैयाँ भुक्तानी गरेको र त्यसपछि कुनै उपचार खर्च नदिएको संघका कर्मचारी अच्युत लामिछानेले बताए । उनको उपचारका लागि १४ लाख रुपैयाँ नाघिसकेको छ, खाना खर्च नै ६० हजारभन्दा माथि छ, उनले भने, संघको बैंक खाता रोक्का छ । घाइतेको सम्पर्कमा रहेर खाना खर्चको मात्र व्यवस्था गर्न सकेको उनले बताए । २०७४ साउनमा काठमाडौंबाट पोखरा जाँदै गरेको बा६६प ५५८६ नम्बरको मोटरसाइकललाई स्याङ्जाबाट काठमाडौं आउँदै गरेको ना५ख ३९११ नम्बरको बसले ठक्कर दियो । मोटरसाइकलचालक बनेपा नगरपालिका १२ काभ्रेका २३ वर्षीय सौरव विष्टको दायाँ खुट्टा र हातमा गहिरो चोट लाग्यो । करिब ६ महिना अस्पताल उपचारपछि डिस्चार्ज भएका विष्टको खुट्टामा स्टिल राखिएको छ । सरकारले सिन्डिकेट अन्त्यको घोषणा गरेपछि गत चैतदेखि ठक्कर दिने सवारी धनीले उपचार गर्न आनाकानी गरेको उनी बताउँछन् । खुट्टाको स्टिल निकाल्न बाँकी छ, हातको अप्रेसन गर्नुपर्ने डाक्टरले बताएका छन्, घाइते विष्टले भने, बस व्यवसायीले बैंक खाता रोक्का भएको र आफैं उपचार गर्दै गर्नु भन्दै अल्झाइरहेको छ । चैतपछि ५० हजार रुपैयाँभन्दा बढी खर्च भइसकेको उनले बताए । माथि उल्लिखित २ उदाहरण हुन् । विभिन्न बहानामा अहिले सार्वजनिक यातायातको दुर्घटनामा परेर घाइते हुनेले सवारी धनी वा समितिबाट पर्याप्त उपचार खर्च पाउन सकेका छैनन् । समितिले खर्च नदिएकाले कति जना अस्पतालमै बसिरहेका समेत छन् । यो व्यवस्था अन्त्य गर्न सिधै बिमाबाट भुक्तानी पाउने गरी सीमा बढाउनुपर्ने विज्ञहरू बताउँछन् । पहिलेपहिले समितिले उपचार गथ्र्यो, समिति खारेजसँगै अन्योल भएको छ, महानगरीय प्रहरी परिसर भक्तपुर प्रमुख एसपी हिमालयकुमार श्रेष्ठले भने, सवारी दुर्घटनामा घाइते हुनेको उपचारका लागि छुुट्टै व्यवस्था गर्नुपर्छ । आर्थिक पारदर्शिता हुने गरी सरकारले सवारी भाडा शुल्कमै अनिवार्य बिमा गराउनुपर्ने उनले बताए । यसअघि समितिले बिमाका नाममा थपिने बस ट्रकबाट दर्ता र नवीकरणलगायतका नाममा पैसा उठाउँथे र दुर्घटना भए उक्त रकमबाट उपचार खर्च दिने गरेका थिए । घाइतेको उपचार कसरी गर्ने भन्नेबारे सरकारी पक्ष नै अलमलमा छन् । दुर्घटनामा घाइतेको उपचारमा बढीमा ३ लाख र मृत्यु भएमा ५ लाख रुपैयाँ तेस्रो पक्ष बिमामार्फत भुक्तानी पाउने व्यवस्थाबाहेक अर्को प्रावधान नरहेको यातायात व्यवस्था विभागले जनाएको छ । सरकारले सिन्डिकेट खारेजसँगै २ सय ४५ समितिको बैंक खाता रोक्का गरेको यातायात व्यवस्था विभागका सूचना अधिकारी तुल्सीराम अर्यालले बताए । समितिको बैंक खाता रोक्का गरेको बहानामा यातायात व्यवसायीले दुर्घटनाका घाइतेको उपचारमा बेवास्ता गर्दै आएको पीडित बताउँछन् । समिति खारेज तथा बैंक रोक्काले घाइतेहरूको उपचार खर्च बेहोर्न समस्या आएको व्यवसायी बताउँछन् । सरकारले बैंक खाता रोक्का गरेपछि चाहेर पनि घाइतेहरूको सबै उपचार खर्च बेहोर्न नसकिएको यातायात व्यवसायी महासंघका अध्यक्ष योगेन्द्र कर्माचार्यले बताए । घाइतेको उपचार खर्च बेहोर्न धेरै समस्या भएको छ, उनले भने, मानवताका आधारमा केही समिति र सवारीधनीले सक्दो खर्च बेहोरेका छन् । सरकारले बैंक खाता रोक्का गर्नुअघि घाइतेको सबै उपचार खर्चमध्ये ३ लाखसम्म बिमा कम्पनीले र ५० लाख रुपैयाँभन्दा बढीसम्म पनि यातायात व्यवसायी समितिले बेहोर्दै आएको उनले बताए । सरकारले व्यवसायीको हात बाँधेको भन्दै अध्यक्ष कर्माचार्यले भने, सिन्डिकेट अन्त्यको नाममा सरकारले उपभोक्तालाई पीडित बनाएको छ । सरकारले यातायातको सम्पूर्ण जिम्मा लिएकाले घाइतेको उपचार पनि सरकारले नै गर्नुपर्ने व्यवसायीको भनाइ छ । कुनै दुर्घटना भएमा घाइतेको उपचार गर्नुभन्दा मृत्यु भएकालाई निश्चित रकम दिएर छुटकारा लिने प्रवृत्ति बढ्दो छ ।"
निर्मलाका लागि नागरिक आन्दोलन,"प्रहरीकहाँ जानु नै ठेस लाग्नुजस्तो भयो भने कुन नागरिकले न्यायको आस गर्छ ? महेन्द्रनगरकी १३ वर्षीया निर्मला पन्तकी आमाको निश्चल हारगुहार प्रहरीले सुरुमै वास्ता गरेन । अहिले राति भइसक्यो, भोलि खोजी गरौंला भन्ने रुखो जवाफ दियो । भोलिपल्ट उखुबारीमा बलात्कृत छोरीको शव भेटिएपछि उनले छाती पिट्नु देश, समाज र न्याय व्यवस्थालाई सराप्नुसरह थियो । ठीक एक महिना भयो कञ्चनपुर, भीमदत्त नगरपालिकाका नागरिक तातेको । आमाले प्रहरीको आड पाउन नसकेपछि अडोसपडोससँग पुकारा गरिन् । साउने झरी दर्किरहेको रात आकाशझैं उनी अनिदो रहिन् । त्यसयता प्रहरी र प्रशासनको व्यवहारले स्थानीय नागरिक त्यसैगरी जाग्राम छन् । जनता त्यसै जाग्दैन । महेन्द्रनगरले नागरिक आन्दोलन जगाएको छ । निर्मलाका लागि न्याय माग्दा सरकारले सुनुवाइ नगरेपछि नागरिक आन्दोलनले स्वस्फूर्त देशव्यापी विस्तार लिएको छ । प्रहरी सुरुकै दिनदेखि रक्षात्मक हुन पुगेको छ । जनताको सुरक्षा दिनुपर्ने संगठन आफ्नै रक्षामा उत्रिनुपरेपछि एकपछि अर्को अत्याशा र हतासाको सिकार हुन पुग्छ । आन्दोलित नागरिकहरूको आक्रोश थेग्न नसकेपछि अश्रुग्यास प्रहार गर्दै आएका बेला शुक्रबार गोली हान्ने मनस्थितिमा पुग्यो जसले एकजना १४ वर्षीय विद्यार्थीको छाती दाग्यो । अरू केही घाइते भए । सरकारले प्रशासक र प्रहरी अधिकृत फेर्दै, छानबिन समिति गठन गरेको छ जसलाई सघाउ पुर्याउन स्थानीय सर्वदलीय सहमतिबाट सडक शान्त पार्न खोजिएको छ ।प्रहरीको शंकास्पद भूमिकाले स्थानीयवासीलाई जगाएकामा अब कुनै सन्देह रहेन । जिल्ला प्रहरीले सुरुकै दिनदेखि पीडित परिवारको पक्ष लिएन । प्रहरी कसको भन्ने प्रश्न उब्जियो । प्रहरीले न्याय दिलाउने आशा जगाउनुको साटो जनआक्रोशमा घिउ थप्न थाल्यो । पीडितमुखी हुनुपर्ने प्रहरीले निष्पक्षतासम्म देखाउन सकेन । प्रहरी प्रमुखले पीडित परिवारलाई सान्त्वना र आश्वासन होइन, चेतावनी र त्रासदी दिँदै शवदाह गर्न बाध्य पारे । उकुसमुकुस भएका जनताको भुसको आगो सल्काउन प्रहरी आफैंले तीन सातापछि थप अर्को अपत्यारिलो अभिनय गर्यो । कसैले विश्वास नगर्ने पात्रलाई प्रमुख दोषीका रूपमा प्रस्तुत गर्यो । कुनै पनि अपराधको ढाकछोप आफैंमा अपराध हो । नक्कली आरोपी सिर्जना गरिएको हो भने त्यो झन् ठूलो अपराध हो । प्रहरीको कामकारबाही नागरिकले निगरानी गरिरहेको हुन्छ । नागरिकको विश्वासभन्दा माथि हुन ऊ सक्दैन । झूटो पात्र खडा गरेको क्षणदेखि जनता झन् जाग्यो जसको सामना गर्न प्रहरीले गोलीको सहारा लिनुपर्ने भयो । प्रहरीको सहारा समाज रहन सकेन भने तनाव अपरिहार्य हुन्छ । आफ्नो कारबाहीबाट समाज सन्तुष्ट हुन नसकेपछि प्रहरीले विश्वास दिलाउने प्रमाण देखाउन सक्नुपथ्र्यो र स्थानीयसँग पत्यारको सम्बन्ध कायम गर्न । पीडित परिवारले गरेको शंकाअनुसार छानबिन गर्नै चाहेन, मानौं उसलाई अपराध छानबिन गर्नुपर्ने होइन, लुकाउनुपर्ने बाध्यता थियो । यस प्रकरणमा सरकार प्रतिक्रियात्मक छ, सम्बोधनात्मक होइन । प्रहरीको अनुसन्धान खुबी गायब भएको छ । प्रहरी प्रशासन पूरै असफल भएको त होइन तर संगठनमा द्विविधा र अन्योल बढेको अनुमान गर्न सकिन्छ जुन चिन्ताजनक हो । रक्षाबन्धनका बेला पश्चिम तराईको सीमा सहर कफ्र्युमा छ । बजारमा प्रहरीमात्र देखिन्छन् । प्रहरीकै कारण । स्थानीय प्रहरीमात्र होइन, क्षेत्रीय र केन्द्रीय अनुसन्धान टोली पनि पुगेकाले यसमा सबैको अयोग्यता उदांग भएको छ । प्रहरीको भूमिका पीडित परिवारको शंका निवारण गर्ने हो, बल्झाउने होइन । सरोकारवालासँग सहकार्य गर्नुपर्ने प्रहरीले यहाँ आगो सल्काइदिने गरी सलाई कोर्दै हिँडेको छ । प्रशासनले समाजसँग विश्वास टुटाएका बेला कुन तथ्य, कुन अफवाह केहीको परवाह नहुने खतरा बढेको छ ।"
स्वशासनको खोजी,"निर्वाचनपछि यथास्थितिवादीहरू उत्सवउत्साहमा देखिन्छन् । यसको कारण हो सत्तामाथि पकड मजबुत देखिएको र पहिचान, संघीयता तथा स्वशासनको आकांक्षाले राज्य मा सहभागिता चाहने परिवर्तनवादीलाई किनारा लगाउन सकिएको उनीहरूको अनुभूति । उत्सवउत्साहीको रणनीतिको मूल तत्त्व सीमान्तकृत समुदायको पहिचान, समावेशिताको अधिकार एवं स्वशासनको हकका निम्ति भएको आन्दोलनलाई सकेसम्म चर्चै नगरी मुल्तबीको विषय बनाउनु देखिन्छ । आन्दोलनका प्रमुख नेताहरूलाई म्युजियमको शो पिस बनाएर राख्ने र मुद्दाप्रति आँखा चिम्लिँदै जाने मन्द विष प्रयोग भइराखेको छ । मधेस र आदिवासीजनजातिबीच गुलियो सक्खर बाँड्दै शासनसत्ताको चरित्र एकल डिजिटल बनाइराख्न राज्यका सबै अंगलाई सञ्चालित गर्ने भित्री प्रयास छ । सीमान्तकृत समुदायका आन्दोलनको नेतृत्वले यी सबै बुझेर षड्यन्त्रको जालोबाट मुद्दाप्रति आफ्नो प्रतिबद्धतालाई मुक्त राख्नु पहिलो चुनौती हो । बोलीले समर्पण र प्रतिबद्धता अभिव्यक्त गर्ने समय गइसक्यो । अहिलेको चरण वचनलाई कर्मले प्रमाणित र स्वशासनको उपलब्धिपूर्ण उत्पादकीय यथार्थ सिद्ध गर्दै आगामी चरणका लागि ऊर्जाओज निर्माण गर्नु हो । होइन भने समय दोस्रो संविधानसभाको निर्वाचनपछि झैं मन्द हुन पुग्नेछ । परिवर्तनवादीका आगाडि चुनौती यहाँनेर छ । यो पहिलो प्राथमिकता पनि हो ।निर्वाचनमा जनताले परिवर्तनवादी शक्तिका लागि केही थप ऊर्जा जोडेका छन् । तर यो योग सीमित र क्षेत्रीय संवेगको स्पन्दन मात्र हो । स्वशासनमार्फत् उपलब्धि र प्रतिबद्धताको बलियो रक्षाको परत निर्माण गर्न सकिएन भने प्राप्त ऊर्जा स्थायी हुन सक्दैन । प्रदेश नं २ बाहेक देशभरि पहिचान र स्वशासनका विरोधी देखिएका यथास्थितिवादीलाई यथेष्ट मत प्राप्त भएको छ । परिवर्तन चाहने सीमान्तकृत मधेसी, थारू, मुस्लिम, आदिवासीजनजाति, दलित समूह परिणाम आउने गरी एकजुट हुन सकेनन् । विपक्षीको प्रतिनिधित्वको संख्यामा यो इजाफा सम्भव भयो । यसको प्रभावले परिवर्तनवादीहरू स्वयंले अख्तियार गरेको संवैधानिक लोकतान्त्रिक प्रक्रियागत शान्तिपूर्ण परिवर्तनको बाटोभित्र अत्यन्त महत्त्व राख्छ । किन एकजुट हुन सकिएन ? अवरोधक तत्त्व भित्री हो वा बाहिरी ? राम्ररी केलाएर उपचार गर्न सक्यौं भने एकजुट सम्भव छ र सोच्नै नसकिने गरी प्रभावकारी हुन सक्छ । पहिचानवादी परिवर्तनवादीहरू मधेस केन्द्रित दल अथवा अदिवासीजनजातिका संगठनमा मात्र छैनन्, सबै दलमा उल्लेख्य छन् । तथापि जीवन धान्न वा स्वार्थसिद्धिका कारण सत्तालाई च्यापेर बसेकाहरूसँग नजिकिनै पर्ने बाध्यता र मानसिकताले आफ्ना अन्तस्पुकारसँग सम्बन्धित मुद्दाका लागि समेत एकजुट हुन सकेका छैनन् । तर भित्रभित्रै आगो सल्किँदै छ जुन ताकतको उद्गम बन्न सक्छ । लोकतन्त्रका निम्ति लामो संघर्ष र ती संघर्षमा होमिएकाहरू त्यतिबेलाका तालिमका उत्पाद हुन् । आफ्नो पार्टीमा रगतपसिनाले अथक योगदान गर्नेहरूले पार्टीलाई गलत दिशामा डोर्याइएको देखे पनि पार्टीमोह त्याग्न सकेका छैनन् । राजनीतिक दलहरूमा संघर्षका बेला मनमस्तिष्कमा रहेका परिवर्तनका मुद्दाप्रतिको राग बिसाएर भए पनि संघर्षमा सहभागिताकै कारण (जो अब धेरैजसो लगानीका रूपमा अनुवाद हुने गरेको छ) केही पाइहाल्नैपर्ने मानसिकताले पनि मोहको इन्द्रजालमा जकड्न कस्सिएको छ । अर्कोतिर पहिचान र संघीयताका लागि लड्ने पार्टीका नेताहरूमा पनि केही पाइहाल्ने हतारका कारण संघर्षका मुद्दा लरतरिएको छ । यसले गर्दा भविष्यको स्थायी चित्र धमिलो देखा पर्छ । चारैतिरबाट जुट्ने प्रक्रिया स्वाभाविक रूपमा रोकिन्छ । यस समस्याको उपचार र एकजुटताको स्थापन एवं त्यसको व्यवस्थापन जरुरी प्राथमिकता हो ।एकजुट मनले हुनुपर्छ । यसका नाममा भागबन्डाको धुरी खडा गर्नु मूल उद्देश्यलाई तुहाउने र गति अवरुद्ध गर्ने अपराध हुन्छ । भागबन्डाका निम्ति एकता कहीं सफल भएको छैन, हुन पनि सक्दैन । अवस्था नराम्ररी मन्द मात्रै बन्छ । त्यसकारण सीमान्तकृत जनताका मान्यवरले त्याग तथा संन्यासको बाटो लिएर एकजुटतामा योगदानको श्रेय लिन आगाडि बढ्ने हो भने ठीक, होइन भने गतिलाई बाटो छोड्नु ठूलो अभिदान हुनेछ ।परिवर्तनको कामनासाथ संघर्ष गर्ने राजनीतिक शक्ति र पुरानो राजनीतिक परम्परालाई बोकेर यथास्थिति लम्ब्याउने ध्येय राखेका राजनीतिक दलहरूको चारित्रिक प्रकृति फरकफरक हुन्छन् । यो आवश्यक पनि छ । एउटै प्रकृतिको साधनबाट फरकफरक यात्रा तय गर्न सकिन्न । दुर्भाग्य के छ भने, परिवर्तनवादी दलहरू परिवर्तनका मुद्दा बोके पनि सांगठनिक, रणनीतिक र चारित्रिक क्रियकलापमा प्रतिद्वन्द्वी दलहरूकै नक्कल गर्छन् । संगठनको आधार आन्दोलनकारी कार्यकताको सट्टा आसेपासेलाई बनाउँछन् । नेतृत्वको सारा शक्ति ती आसेपासेलाई बफादार बनाइराख्न खर्चिइरहन्छन् । परिणामस्वरूप परिवर्तनका लागि चाहिने प्रतिबद्ध र दृढ शक्ति निर्माण असम्भव भएर जान्छ । आन्दोलनका बेला मुद्दाको सवारी तर आन्दोलनले परिस्थितवश विश्राम लिएको स्थितिमा निर्वाचन, सरकार गठन अथवा राजनीतिक नियुक्ति, महत्त्वपूर्ण पदमा सरुवाबढुवा आदिमा अल्पावधिको व्यक्तिकेन्द्रित स्वार्थपूर्तिमा लाग्दा संगठन र चेतनाको अवसरमा ह्रास हुन्छ । घरीघरी मुद्दाको लडाइँमा स्वार्थ घुसाउने र स्थिति बदलिँदा अथवा भजाउने अनुकूलता नहुँदा उग्रताका साथ मुद्दाको कुरा गर्नाले अविश्वसनीयता बढ्छ र आम जनतामा निराशा जाग्छ । विश्वसनीयता आभावले भावनात्मकबाहेकका एकजुटताका आधार चरमरिएर जाने हुनाले यथास्थितिवादीहरू मौकालाई धूर्तताका साथ प्रयोग गर्न सक्षम भइरहेका छन् । आन्दोलनको विश्राम चुनौतीपूर्ण हुन्छ । यस्तै अवधिमा जनता नेताको क्षमताको परीक्षण गर्छन् । आम जनता सामान्य जनजीविकामा लागे पनि नेतामा विचलन नहुनु परीक्षणमा खरो उत्रिनु हो । मधेसी तथा आदिवासीजनजातिको नेतृत्व पंक्तिमा यस वास्तविकताप्रति बोध कम देखिन्छ । परिवर्तनका निम्ति निरन्तर विकट संघर्षमा रहेका मधेसकेन्द्रित दल र आदिवासीजनजाति सामु दुवै यस्तो आन्तरिक कमजोरीबाट संक्रमित छन् । मधेसी र आदिवासीजनजाति दुवैको आन्तरिक सांगठनिक क्रियाकलापमा चुनौतीका रूपमा खडा रहेको यो जीर्ण रोग समाप्त नगरुन्जेल निर्णायक गतिको प्राप्ति सम्भव छैन ।रणनीतिक अनुभव अध्ययन गर्ने र तिनमा समय सापेक्ष व्यावहारिक सुधारसहित प्रयोग गर्ने सीप बटुल्ने काममा पनि घातक गल्ती भइरहेका छन् । परिवर्तनवादीहरूले परिवर्तनका लागि भएका संघर्षको रणनीतिक र चारित्रिक विशेषता नक्कल गर्नु ठीक हुन्छ । मधेसी र आदिवासीजनजातिलगायत जोडतोड र सत्ता समीकरणको नक्कल गर्नेतिरै लागिरहे भने खास व्यक्तिलाई लाभ हुन सक्छ तर मुद्दा आधारित सफलता गाह्रै हुन्छ । ढोकासम्म केही गरी आएका उपलब्धिसमेत स्थायित्व प्राप्त नगरी विलुप्त भएर जानेछन् ।हाम्रा आगाडि चुनौतीका चाङ देखिए पनि संघर्षको निरन्तरता कायमै छ । प्रतिगमनको दौर र पहिचानसहित सम्मानित सहभागिताको संघर्ष देख्ने नयाँ सन्तति अग्रजझैं कुनै मोहमा छैनन् । मधेसी र आदिवासीजनजातिका युवा सन्ततिले यसका कमजोरीलाई नबुझेका होइनन् । तैपनि स्थापित वैकल्पिक नेतृत्वको अभावमा अर्को साध्य विकल्प नभएको बाध्यतालाई बुझ्दै संघर्षको दियो जलाइराख्न भिडेका छन् । केही यसै अभाव र रणनीतिक कमजोरीको आभासले उग्रवादतिर आकर्षित हुँदै गइरहेका छन् । केही भास्सिएर यथास्थितवादीकै जालोमा खस्किँदै छन् । तैपनि औसत युवाको चेतना जातधर्मको विभाजनभन्दा माथि उठेर आगाडि आउँदै छ । आगामी दिनमा बेलैमा समस्याको समुचित समाधान भएन भने परिणाममुखी संघर्षको बिगुल फुकिने निश्चित छ । आगामी संघर्षले दुवै किनाराको शुद्धिशोधन गर्नेछ राज्य र सत्तालाई आफ्नो विशेषाधिकार सम्झने समूह र उमेर अथवा पछिल्ला कालको व्यक्तित्वले संघर्षको शीर्षमा पुगी मौका अथवा भागबन्डाले स्वार्थलिप्साको शमन गर्ने काममा लागेकाहरूलाई ।सही र न्यायोचित छ भने, विचार र अधिकारको लडाइँ गन्तव्यसम्म नपुगी कहिल्यै रोकिन्न । कुनै बेला मृत समान देखिए पनि वास्तविक अवस्था भन्ने सुषुप्तताकै हुन्छ । लिक बदलिन सक्छ । शान्तिपूर्ण आग्रहलाई टेरवास्ता नगरी बलजफ्ती दबाए संघर्ष सामान्यतया हिंसात्मक प्रतिरोधमा बदलिन्छन् । हिंसात्मक प्रतिरोधले बर्बरताको मुकाबिला गर्न नसके अजेय जनविद्रोहको कारण बन्छन् । पहिचान, समावेशिता र स्वशासनको अधिकार निम्ति जारी मधेसी र आदिवासीजनजातिको आन्दोलन मत्थर भएको होइन, नयाँ चरणतिर पुगेको छ । मधेसीले सीमित भए पनि पाएको स्वशासनको अधिकार उपयोग गर्दै योजनाबद्ध कार्यको उपलब्धिले जनविश्वास बढाउँदै आन्दोलनको ताकत बढाउनुपरेको छ । आदिवासीजनजातिरुले बृहत् राष्ट्रिय राजनीतिक सम्मेलनमार्फत् गत १९२० मा जारी अधिकार, प्रतिनिधित्व र स्वायत्तता एवं स्वशासनका लागि आदिवासी जनजातिको अडान, पहिचानसहितको संघीयताका लागि संविधान संशोधन हाम्रो साझा अभियान नारालाई घरघरमा पुर्याई एकबद्ध राजनीतिक शक्ति निर्माणमा कस्सिनुपर्छ । मधेसी र आदिवासी जनजातिको स्वार्थ र हितमा कहीं टकराव छैन । क्षेत्र फरकफरक छन् । समन्वय मात्र चाहिएको छ । मधेसमा जस्तै आदिवासीजनजाति क्षेत्रमा पनि सहभागिताको स्तर उठ्न सक्यो भने शान्तिपूर्ण बाटोबाट सजिलै राज्यको चरित्रमा बदलाव ल्याउन सक्छ । हाम्रो लक्ष्य सत्ता र शासनको नभई पहिचान, समावेशिता र स्वशासन स्थापनाको हो । आन्दोलनका निम्ति गठबन्धन पर्याप्त हुनेछ ।लाल राजपा नेता तथा राष्ट्रियसभा सदस्य हुन् ।"
दोषीलाई दण्ड,"महिला, केटाकेटीमाथिको यौन दुराचारका साथै हत्या, हिंसाको शृंखला प्रत्येक वर्ष बढेको छ । उजुरी दर्ता भएका संख्याको मात्र कुरा गर्दा २०१६१७ मा २,४३९ थियो भने २०१७१८ मा उक्त संख्या बढेर ३,२९५ पुगेको छ । यसबाहेक उजुरीमा नआउने समस्याको गन्ती गरेर साध्य छैन । अहिले समाजको कुरूप चरित्र यस्तो देखिन्छ: वृद्ध बाबुआमालाई देखिनसहने, हत्या गर्न पछि नपर्ने, हाडनाता करणीदेखि चोरी, डकैती, गुन्डागर्दी, हत्या, हिंसा, अपहरण, बलात्कार आदि । जब मातृभाषा र नैतिक शिक्षालाई रद्दीको टोकरीमा मिल्काइयो, त्यसको झन्डै १ दशक पछिबाट समाजमा पापाचार देखा पर्न थालेको हो । यावत् समस्याको लेखाजोखा गर्दा प्रत्येक विद्यालयमा केटाकेटीलाई सानै उमेरदेखि संस्कार, भाषाप्रतिको लगाव र नैतिकतातर्फ उन्मुख गराउन गुरुकुल शिक्षालाई अनिवार्य गरी हप्ताको १ दिन पठनपाठनको व्यवस्था गराउने काममा अब ढिलाइ गर्नु हुँदैन । भुवनेश्वर शर्माचन्द्रागिरि२, काठमाडौं"
गोपनीयताको सन्दर्भ,"सरकारले संसद्मा पेस गरेको वैयक्तिक गोपनीयताका सम्बन्धमा व्यवस्था गर्न वनेको विधेयकबारे केही दिनयता चर्चा, परिचर्चा भइरहेको छ । २०४६ र २०६२६३ सालको जनआन्दोलपश्चात् समाजमा सार्वजनिक पद धारण गरेकाहरूको कमीकमजोरी उजागर गर्न पाइने छुटले सरकारलाई जनताप्रति उत्तरदायी बन्न धेरथोर सजग गराएकै थियो । जसलाई जनताले उल्लिखित आन्दोलनको उपलब्धिका रूपमा आत्मसात् गर्दै आएका छन् । सार्वजनिक पद धारण गरेकाको चरित्र, सामाजिक अवस्था तथा शैक्षिक योग्यता खुला किताबका रूपमा हुनुपर्छ भन्ने आजको मान्यता हो । यसविपरीत हुने गरी कानुन बन्दै जाने हो भने संविधानमा भएको लोकतान्त्रिक शासन व्यवस्थामा ब्याक गियर लागेको आभास आम नागरिकलाई हुनु स्वाभाविकै हो । महेशप्रसाद ढुंगानानयाँबानेश्वर, काठमाडौं"
चिकित्सकका चिन्ता,"मुलुकी ऐन परिच्छेद १९ इलाजसम्बन्धी कसुरका दफा २३०, २३१ र २३९ प्रति चिकित्सकहरूबाट दर्साइएको विरोध र आपत्तिबारे स्पष्ट हुन जरुरी छ । चिकित्सकहरूले ऐनका दफामा आफ्ना स्वार्थका लागि संशोधनको माग गरेका होइनन् । अपराध संहिताअनुसार उपचारका क्रममा बिरामी तलमाथि भएमा सिधै जेल चलान हुने सम्भावनाले चिकित्सकहरू त्रस्त छन् । विगतमा पनि प्रमाणित या ठहर नै नभई चिकित्सकहरूमाथि लापरबाहीको आरोप लगाउनेदेखि हातपात गर्ने र क्षतिपूर्ति माग गर्ने क्रियाकलाप हुँदै आएका छन् । यस्ता घटना हुन गए समग्र चिकित्सा क्षेत्र ठप्प हुन गई बिरामी उपचारबाट वञ्चित हुने सम्भावना रहन्छ । उपचार गर्नेले इजाजत लिनुपर्ने दफा २३० लाई अपवाद राखिँदा पनि उपचारको स्तरीयतामा आँच आउन सक्छ । चिकित्सकहरूबाट उपचारमा सहजताका लागि नै मुलुकी ऐनको इलाज गर्नेको महलका केही बुँदा संशोधनको माग गरिएको हो ।दफा २३१ मा बदनियत चिताई इलाज गर्न नहुने प्रावधान छ । चिकित्सकीय सेवा अर्थात् उपचारमा बदनियत शब्द के प्रयुक्त हुन सक्छ ? उपचारको बहानामा कसैको हत्या गर्नु, अंगभंग गर्नु, बलात्कार गर्नु या क्षति पुर्याउनुलाई हत्या या अपराध नै ठहर्छ । त्यो त उपचार क्रममा भन्नै मिल्दैन । एउटा सर्जनले आफूले समातेको चक्कुबाट नियतवश कसैको हत्या गर्यो या आफूले प्राप्त गरेको सीपलाई कसैको हत्या गर्न वा अंगभंग गर्न प्रयोग गर्यो भने त्यहाँ उपचार या उपचारको सन्दर्भ नै रहन्न । कुनै माझीले कसैलाई नदीको बीचमा लगेर नियतवश नदीमा फालिदिएको अपराधलाई भेल या भवितव्य परी डुंगा पल्टेर मानिस मरेको घटनासँगै राख्न मिल्छ ? त्यसैले बदनियत चिताई कसैको हत्या या अंगभंग गरेको अपराधलाई उपचारको महलमा राख्नु नै विडम्बना हो । कुनै चिकित्सकको भरमग्दुर प्रयासका बाबजुद पनि बिरामीको ज्यान बचाउन मुस्किल पर्दा लापरबाही गरेको आरोप लगाउँदै शारीरिक आक्रमण, तोडफोडजस्ता घटना भइरहेका छन् । त्यसैले ड्युटीमा रहेका बखत चिकित्सकमाथि आक्रमण गर्नेका लागि धरौटीबिना हिरासतमा लिई मुद्दा चलाउनुपर्ने माग चिकित्सकहरूबाट उठेको हो । उपचार क्रममा हुन सक्ने घटनालाई संगीन अपराधको कोटिमा राखी आजन्म कैदसम्मको व्यवस्था हुँदा कसरी आकस्मिक सेवासहितको चिकित्सा सेवाको प्रवाह हुन सक्छ ? त्यसैले २३१ दफालाई इलाजको महलबाट हटाइयोस् । दफा २३२ मा लापरबाही या हेलचेक्रयाइँ गरी उपचार गर्न नहुने उल्लेख गरिएको छ । उपचार प्रक्रियामा चिकित्सक, संलग्न अन्य समूह, संस्थाबाट गल्ती, कमजोरी र यदाकदा लापरबाहीका घटना नहुने होइन, हुन्छन् । उपचार क्रममा अनपेक्षित जटिलता पैदा हुन सक्छन् । त्यसैले बिरामीको उपचार क्रममा पैदा हुने मानवीय शारीरिक क्षतिका लागि सम्बद्ध विज्ञहरूसहितको छानबिन टोलीले घटना छानबिन गरी दिएको रायअनुसार सम्बद्ध निकायसहित राज्य या कानुनले कारबाही सजायसहित पीडित पक्षलाई उचित क्षतिपूर्तिको आदेश दिन्छ । यस्तो क्षतिपूर्ति सम्बद्ध व्यक्ति, बिमा संस्थाबाट उठाएर पनि पीडित पक्षलाई प्रदान गर्न सकिन्छ । यो सिलसिलामा गल्ती या लापरबाही हेरी मेडिकल काउन्सिलबाट निलम्वनदेखि दर्ता खारेज हुन सक्छ । त्यसबाहेक छानबिनबाट लापरबाही ठहरिएमा अदालतबाट अन्य सजाय पनि तोकिन सक्छ । डा ढुण्डिराज पौडेलवीर अस्पताल, काठमाडौं"
बिदा किन काटियो ?,"सरकारले हिन्दु धर्मावलम्बीहरूको महान् पर्व जनैपूर्णिमा (रक्षाबन्धन, जनै फेर्ने दिन) तथा तराई मूलमा मनाइने राखी पर्वको अवसरमा दिँदै आएको बिदा कटौती गरेको छ । यस दिनमा विधिवत् रूपमा मन्त्र पाठ गरेको जनै धारण गर्ने तथा आफूभन्दा ठूला मान्यजनबाट रक्षाबन्धन बाँध्ने प्रचलन रहिआएको छ । जनैपूर्णिमामा धारण गर्ने जनै र रक्षाबन्धनको आफ्नै महत्त्व छ । यस पावन दिनमा समेत बिदा कटौती गरी करिब दुई तिहाइभन्दा बढी रहेका हिन्दु धर्मावलम्बीको मनोभावलाई उपेक्षा गरेको भाव महसुस भएको छ । सरकारले महान् पर्वहरूको महत्त्वलाई आत्मसात् गर्दै केन्द्रीय बिदा दिने व्यवस्था मिलाओस् । सूर्य पाठकसुनवल, नवलपरासी"
आज प्रधानमन्त्री आउने रे !,"आज झापा, कमल७, मन्दिरडाँडाको रौनक नै बैग्लै थियो । गाँउलेहरूले आजको काम हिजै सिध्याएका थिए । सधैँ गाईबस्तु चराउने ठाउँ, आयुर्वेदिक अस्पताल शिलान्यास गर्न बेहुलीझैँ सिँगारिएको थियो । केटाकेटीझैँ छिट्टै फुरुक्क पर्ने पल्ला घरका काकाले आज बिहान ८ बजे नै नयाँ दौरासुरुवाल लाइसकेका थिए । हुन पनि शिलान्यास गर्न काठमाडौंबाटै चिल्ला इँट्टा झिकाइएका थिए । १ महिनादेखि पर्खिएको भदौ ६ आज बल्ल आइपुगेको थियो । पल्ला घरकी बडिआमा र हाम्री आमालाई घर छाड्न ठुलै साइत जुर्नुपथ्र्याे । आज उहाँहरूको पनि बिहानैदेखिको फुर्ती बेग्लै थियो । गाउँका दमाइँ बाजाहरू तयारी थिए । पुलिसको भेन भर्खरै बनेको सडकबाट आफ्नै आँगनछेउ रोक्दा पौडेल्नी ठूलीआमाले संसारकै भाग्यमानी ठानेकी थिइन् । भरे प्रधानमन्त्रीको गाडी बिसाउने ठाउँ पनि त्यही थियो । आज सानो भतिज प्रतीक र उसका साथी निश्चलले बिहान खाना खानै मानेनन् रे । साह्रै ठूलो हर्षबढाइँ थियो मन्दिरडाँडामा । अघिपछि कहिल्यै त्यस्तो भएको थिएन । १ बज्न १ घण्टै बाँकी थियो । आमा छाता बोकेर अगाडिको लाइनमा उभिनुभएको थियो । प्रतीक र निश्चल हात्ती र प्रधानमन्त्री को बलवान् भन्दै हानाथाप गर्दै थिए । मौका मिलेमा दुवैजनाले प्रधानमन्त्रीलाई छुने भनेर सल्लाह गरेका थिए । १ बज्यो, प्रधानमन्त्री १ घण्टा ढिलो आउने समाचार आयो । गाउँलेले १ घण्टा पर्खिएको थाहै पाएनन् । अकस्मात् समाचार फेरियो । पल्लो ओभानो सडकसम्म मात्र प्रधानमन्त्री आएर उतैबाट बेलुन उडाएर उद्घाटन गर्ने रे । यहाँ बिहान परेको पानीका कारण हिलो भयो रे । सबै गलेजस्ता भए । अनुहार एकाएक अँध्यारियो । छिटो कुद्न सक्नेहरू पल्लै सडकसम्म प्रधानमन्त्री हेर्न गए । आमाहरूले बीच बाटो नपुग्दै प्रधानमन्त्री परैबाट उद्घाटन सकेर फर्केको सुन्नुभयो । पूर्णानन्द खनालकमल७, झापा"
विद्यालय कसले व्यवस्थापन गर्ने ?,"अन्य पक्षपरम्परागत र घरमै शिक्षा दिनेजस्ता विषयमा प्राविधिक चिन्तन पुगेको छैन । विद्यालय भर्ना गर्नु नपर्ने अवस्था उल्लेख गर्नु जरुरी छ । यो कानुनी प्राविधिक पक्षको कुरा हो । सँगै, यो लागू गर्ने मापदण्ड बनाउँदा स्थानीय र प्रदेश सरकारलाई संलग्न गराउनुपर्छ किनभने उनीहरू यसका कार्यान्वयनकर्ता हुन् । अनुगमनका लागि सबै तहमा नागरिक समाजको उल्लेख्य प्रतिनिधित्व रहेको संयन्त्र बनाइएन र यसको व्यवस्था कानुनमै गरिएन भने कार्यान्वयन फितलो हुन्छ । पौडेल उच्चस्तरीय शिक्षा आयोगका सदस्य र भट्टराई शिक्षा नीति तथा अभ्यास केन्द्रसँग सम्बन्धित छन् ।"
वैवाहिक बलात्कार गुपचुपै,"प्रसंग १४ वर्षअघिको हो । नवलपरासीकी एक महिलाको रेडियो अन्तर्वार्ता लिनु थियो । बाहिर केहीबेर कुराकानी गरेपछि उनलाई स्टुडियोमा लगेँ । अन्तर्वार्ता सुरु भएको पाँच मिनेट मात्रै भएको थियो, उनी भक्कानिएर रोइन् । कुराकानीको विषय थियो वैवाहिक बलात्कार । उनलाई मजाले एकछिन रुन दिएँ । हल्का भएपछि उनले व्यथा पोखिन् । उनका तीन छोरा रहेछन् । सबै एउटै कोठामा सुत्ने रे । ती महिलाले श्रीमान्का लागि जतिबेलै तयार हुनुपर्ने । छोराकै अगाडि कैयौं पटक श्रीमान्ले बलात्कार गरेका रहेछन् । हदै भएपछि उनी माइती गएर बसिन् । माइतीमा पनि आएर उही व्यवहार दोहोर्याउने । सही नसक्नु भएपछि उनले आत्महत्या प्रयास गरिन् । एक पटक त राजमार्गमा दुईतिरबाट आएका ट्रकका बीचमा हुलिएर मर्नुपर्यो भनेर गएँ, उनले सुनाइन् । उनी नवलपरासीको पारालिगल कमिटीको सम्पर्कमा आएपछि न्यायका लागि पहल भयो । उनका श्रीमान्लाई प्रहरीले पक्राउ गर्यो । कानुनमा ३ देखि ६ महिना मात्रै कैद सजायको व्यवस्था थियो जसअनुसार उनी जेल बस्नै पर्दैन । यसले आफूमाथि झन् ठूलो खतरा भएको भन्दै उनले सर्वोच्च अदालत गुहारिन् । यसै क्रममा उनीसँग मेरो भेट भएको थियो । २०७३ कात्तिकमा एक युवतीले श्रीमान्ले आफूलाई बलात्कार गरेको भन्दै जिल्ला प्रहरी कार्यालय उदयपुरमा उजुरी दिइन् । वैदेशिक रोजगारमा रहेका २८ वर्षीय युवकले श्रीमतीलाई अश्लील भिडियो र फोटो सामाजिक सञ्जालमार्फत पठाउँदारहेछन् । घर आएपछि यौन उत्तेजना बढाउने औषधि आफू खाने र श्रीमतीलाई पनि खुवाउने गरेछन् । ब्लु फिल्म देखाएर त्यहीअनुसार जबर्जस्ती यौनसम्पर्क गर्ने र भनेको नमान्दा यातना दिने गरेको ती युवतीले उजुरीमा उल्लेख गरेकी थिइन् । ओखलढुंगामा यस्तै एक पीडकलाई जिल्ला अदालतले ३ वर्ष कैद र २५ हजार रुपैयाँ जरिवाना गराएको थियो । घटना बर्गेल्ती छन् । जतिले सहन सकेका छैनन्, ती बाहिर आएका छन् । भदौ १ गतेबाट लागू भएको मुलुकी अपराध संहिता ऐन २०७४ ले वैवाहिक बलात्कारमा पाँच वर्ष कैद सजाय तोक्ने व्यवस्था गरेपछि सामाजिक सञ्जालमा त्यसमा व्यंग्य गरिएका कार्टुन र श्रीमतीलाई सहवासका लागि अनुरोध गर्दै लेखिएका पत्र भाइरल भए । कानुनी व्यवस्थालाई यति हल्का लिइएपछि र श्रीमतीसँगको सम्बन्धलाई आफ्नो अधिकार ठान्नेहरूका लागि माथि केही उदाहरण प्रस्तुत गरेकी हुँ । समस्या तपाईंहरूले सोचेजस्तो समान्य छैन । जति महिला आँट गरेर श्रीमान्ले बलात्कार गर्यो भन्दै प्रहरीकहाँ पुगेका छन्, उनीहरूको साहसलाई सलाम छ । उनीहरू फेरि त्यो घरमा नफर्कने गरी यस्तो निर्णय लिएर न्याय खोज्न हिँडेका हुन् । श्रीमान्लाई चुनौती दिँदै घर छाडेर न्याय माग्न हिंड्नु हाम्रो समाजमा चानचुने हैन । श्रीमान्को ज्यादतीविरुद्ध बोल्ने, जाने ठाउँ नभएकाहरू सहेरै बसिरहेका होलान् । श्रीमान्ले कुट्यो भनेर आउने महिलासँग नजिक भएर कुरा गर्दै जाने हो भने जरा यौन व्यवहारमा पुग्छ । श्रीमान्ले तरकारीमा नुन नपुगेको वा तातो पानी माग्दा चिसो पानी ल्याएको जस्ता निहुँमा श्रीमतीलाई यातना दिन्छ भने यसको पछाडि कहीं न कहीं यौन व्यवहार जोडिन्छ । उसले चाहेजस्तो यौन व्यवहार श्रीमतीबाट पाइरहेको हुँदैन । त्यसैले यो समस्यालाई कानुनी रूपमा सम्बोधन गर्न अति जरुरी थियो ।यो समस्या भयावह भएरै २०५८ सालमा अधिवक्ता मीरा ढुंगानाले वैवाहिक बलात्कारलाई दण्डनीय बनाउनुपर्ने माग गर्दै सर्वोच्च अदालतमा रिट हालेकी थिइन् । २०५९ वैशाख १९ गते तत्कालीन न्यायाधीश लक्ष्मण अर्यालसहित तीन जनाको इजलासले यो अपराधविरुद्ध कानुन बनाउन सरकारका नाममा परमादेश दियो । सर्वोच्चको त्यो आदेशले समाजमा निकै ठूलो हलचल ल्याएको थियो । कानुन बन्न भने पाँच वर्ष लाग्यो । २०६३ सालमा कानुन बन्यो तर अत्यन्तै कमजोर । लैंगिक समानता कायम तथा लैंगिक हिंसा अन्त्य गर्ने सम्बन्धमा केही नेपाल ऐन संशोधन गर्ने ऐन २०६३ ले पीडकलाई ३ महिनादेखि ६ महिनाको सजाय व्यवस्था गर्यो । यो व्यवस्थाले पीडक जरिवाना तिरेर सजिलै निस्कन सक्छ जसका कारण श्रीमती झन् असुरक्षित हुन्छिन् । दुई वर्षभन्दा कम सजायका मुद्दामा पीडक धरौटीमा छुट्छ । त्यसैले उक्त ऐन २०७२ मा संशोधन गरियो र सजायलाई पाँच वर्ष बनाइयो । यो संशोधनपछि श्रीमान्बाट श्रीमतीलाई सुरक्षा खतरा भयो भने श्रीमान्लाई अलग्गै बस्ने आदेशसमेत दिन सक्ने व्यवस्था आयो । जुन अहिलेको मुलुकी ऐन अपराध संहितामा पनि उल्लेख छ । कानुन बने पनि यसलाई टेकेर मुद्दा परेको देखिएको छैन । प्रहरीले मुद्दाको अभियोजन वैवाहिक बलात्कार नभई जबर्जस्ती करणीअन्तर्गत गरिदिन्छ । सर्वोच्च अदालतको आर्थिक वर्ष २०७३०७४ को वार्षिक प्रतिवेदनमा करणी मात्रैको तथ्यांक छ । वैवाहिक बलात्कारका घटनालाई अभियोजन प्रक्रियादेखि अलग्गै बढाउनुपर्ने खाँचो देखिन्छ । यसले समाजमा वैवाहिक बलात्कारको अवस्था बाहिर ल्याउन सघाउँछ । समस्याको गम्भीरताअनुसार कानुन संशोधन गरी सजाय बढाउन मद्दत पुर्याउँछ । कुनै पनि बलात्कार गम्भीर अपराध हो । यो क्षम्य हुनु हुँदैन । वैवाहिक बलात्कारमा धेरै जोखिम छ । श्रीमान्ले श्रमितीलाई आफ्नो सम्पत्ति ठानेर दैनिक दुव्र्यवहार गरिरहेको हुन्छ । यसमा कानुन झन् कडा हुनुपर्छ ।"
अस्पतालबाहिर बिरामी,"टाउको दुखेर अत्यन्तै सिकिस्त बिरामीलाई त्रिवि शिक्षण अस्पतालको आकस्मिक कक्ष पुर्यायौं । आकस्मिक कक्ष अस्तव्यस्त र भीड देखिन्थ्यो । एउटा कुनामा गुडाउन मिल्ने ओछ्यानमा बिरामीलाई सुताइयो । लामो समयपछि केही सिकारुजस्ता लाग्ने डाक्टर तथा नर्सले सोधपुछ गरे अनि शरिरमा पानी चढाए । अर्को पाँचछ घण्टापछि टाउकाको एक्सरे गर्नुपर्छ भन्ने सुझाव पायौं । रिपोर्ट हेरेपछि अवस्था सामान्य छ भनियो तर बिरामीको अवस्था असामान्य हुँदै गयो । २२ घण्टासम्ममा आकस्मिक कक्षमा न त बिरामीको उपचार सुरु भयो न टाउकोसम्बन्धी डाक्टरले हेरे । बाध्य भएर बिरामीलाई न्युरोसम्बन्धी निजी अस्पतालमा भर्ना गर्र्यौं । केही घण्टामै थाहा भयो, एन्युरिज्म (टाउकोभित्रको नसा फुल्ने) जस्तो असामान्य, घातक समस्याबाट बिरामी ग्रसित रहेछ । शल्यक्रिया भयो । बिरामी बाँच्यो तर शिक्षण अस्पतालको हेलचेक्रयाइँले बिरामीका आफन्तले निजी अस्पतालमा लाखौं खर्च गर्नुपर्यो । एन्युरिज्मलाई टाइम बम जस्तो भनिँदोरहेछ । ज्यानै जाने जोखिम । शिक्षण अस्पतालको आकस्मिक कक्षमा २२ घण्टा बस्दा अर्को दृश्य देखेँ । २०२२ वर्षकी बिरामी युवती लिएर उही उमेरकी देखिने युवती भित्र छिरिन् । ती बिरामीलाई कुनामा रहेको बिस्तरामा राखिन् । बिरामी बोल्न सकेकी थिइनन् । श्वासप्रश्वासमा अत्यन्तै समस्या भएको देखिन्थ्यो । निकै बेरपछि डक्टर र नर्सको सानो समूहले ती बिरामी नजिक गएर भलाकुसारी गर्यो । केही मिनेटपछि त्यही समूहकी एक नर्सले बिरामीलाई थप्पड हानिन् । व्यक्ति र संस्थाको मानमर्दन गर्नु मेरो उद्देश्य होइन । यस्ता हर्कत अधिकांश सरकारीसार्वजनिक अस्पताल र स्वास्थ्य केन्द्रमा भइरहेका हुन्छन् । यी घटना सभ्य समाज र कानुनीराजमा परिकल्पना गर्न सकिँदैन । यस्ता अमानवीय कर्म कानुन बनाएर र जोडबलले मात्रै समाधान हुँदैनन् । यसमा व्यक्तिगत संवेदना, नैतिकता, संस्कार र दायित्वबोधका कुरा आउँछन् । डक्टर र नर्स अत्यन्तै संवेदनशील पेसा हो, सेवा हो भन्ने नबुझ्नुका परिणाम हुन् यी । यसले हाम्रो समाज, सभ्यता र नैतिक आचरण आज कता मोडिँदै छ भन्नेसमेत इंगित गर्छ ।एउटा अनुसन्धानले के देखाएको छ भने ८५ प्रतिशत सर्वसाधारण सरकारी अस्पतालमा सेवा लिन्छन् । १२ प्रतिशतले निजी क्षेत्र अनि बाँकी ३ प्रतिशतले विदेशमा उपचार गराउँछन् । बेथितिको मारमा यिनै ८५ प्रतिशत गरिब, निमुखा र मध्यमवर्गका जनता पर्छन् । सार्वजनिक सेवा दिने संस्थाको हेलचेक्रयाइँ व्यक्तिगत र संस्थागत अनुत्तरदायिताको सबैभन्दा तल्लो रूप हो । यो घटना भइरहँदा अभियन्ता डा गोविन्द केसीलाई मैले सम्झेँ । उनका माग जायज छन् । महाराजगन्जको शिक्षण अस्पताल डा केसीको जागिर गर्ने थलो रहेछ । त्यहीँ बेथिति देखेर म मर्माहत भएँ । मानिसको ज्यानभन्दा ठूलो केही हँुदैन । समस्या कहाँ छ भने निजी क्षेत्रमा सेवा राम्रो, छिटो भए पनि मनोमालिन्य छ, महँगो छ । गरिब र निमुखाले घातक रोग लागे कसरी बाँच्ने ? निजी क्षेत्रको ध्यान चाँडो धेरै कसरी नाफा कमाउने भन्ने हुँदोरहेछ । कतिपय त तिरेको रकमको रसिद दिनसमेत हिचकिचाउँछन् । यो लुट कहिलेसम्म ? सास रहेसम्म आस भने जस्तो डक्टरले जे भने पनि, जति लाग्छ भने पनि तिर्नैपर्यो, मान्नैपर्यो । यस्तो मनोमालिन्य कहिलेसम्म ? यसमा राज्य र सरकारको दायित्व के हो ? एउटा सामान्य तथा जटिल शल्यक्रिया गरेको शुल्क कति तिर्ने ? मापदण्ड के हो ? यसमा राज्यले हस्तक्षेप र अनुगमन गर्नुपर्छ कि पर्दैन ? स्वास्थ्य सेवाजस्तो संवेदनशील विषयमा सरकार किन निरीह ? संविधानले स्वास्थ्यसम्बन्धी अधिकारलाई अत्यन्तै संवेदनशील आधारभूत अधिकारका रूपमा लिएको छ । सम्मानपूर्वक बाँच्न पाउने अधिकारको महत्त्वपूर्ण पाटोका रूपमा यसलाई स्वीकार गरेको छ । आकस्मिक स्वास्थ्य सेवाबाट कोही वञ्चित नहुने, नागरिकलाई आधारभूत सेवा नि:शुल्क उपलब्ध गराउने, स्वास्थ्य सेवामा समान पहुँचको व्यवस्था, आफ्नो उपचार सम्बन्धमा जानकारी पाउने हक तथा स्वच्छ खानेपानी तथा सरसफाइमा पहँुचको हक हुने भनिएको छ । मानव स्वास्थ्यसँग निकट मानिएको स्वच्छ वातावरणसम्बन्धी हक, खाद्य तथा आवासको हकलाई पनि मौलिक हकका रूपमा संविधानले स्वीकार गरेको छ तर यी अधिकारलाई व्यवहारमा रूपान्तरण गर्ने उचित नीति, नियम र निर्देशिका न हिजो थियो न आज छ । निजी होस् वा सरकारी, सबै स्वास्थ्य केन्द्र तथा अस्पताल सहरकेन्द्रित छन् । च्याउसरी पलाएका निजी स्वास्थ्य केन्द्रको मापदण्ड कसले तोक्ने ? राज्यको अनुगमन खोइ ? सबै स्वास्थ्य केन्द्र सहरकेन्द्रित भएपछि दूर जिल्लाका बासिन्दा प्रताडित हुने भए । धेरै ठाउँमा नजिकको स्वास्थ्य केन्द्र पुग्न तीनचार दिनसम्म हिंड्नुपर्छ । बाटो छैन । चेतना छैन । डोको र पिठ्यूँमा बिरामी राखेर पुर्याउनुपर्छ । बालबच्चादेखि बुढाबुढीसम्म अनि सुत्केरी बिरामीले अकालमै ज्यान गुमाउँछन् । कुनाकन्दराको स्वास्थ्यचौकीको कुरै छाडौं, जिल्ला सदरमुकामका अस्पतालमा पनि पर्याप्त पूर्वाधार छैनन् । आधाजसो सरकारी अस्पताल तथा स्वास्थ्य केन्द्रमा दक्ष जनशक्ति छैन । औषधिको अभाव हुन्छ । भाषण र नारा मात्रै हैन, सरकारले सुधारका स्पष्ट खाका ल्याउनुपर्छ । स्वास्थ्यको निजी र सार्वजनिक क्षेत्रमा देखिएको गुणात्मक भिन्नता कम गर्नुपर्छ । निजी क्षेत्रको मनोमालिन्य र लुटलाई राज्यले व्यवस्थापन गर्नुपर्छ । हस्तक्षेप गर्नुपर्छ । स्वास्थ्य र शिक्षालाई व्यापार र धन्दाभन्दा माथि उठाउनैपर्छ । बस्नेत बेलायतबाट मानव अधिकारसम्बन्धी कानुनमा विद्यावारिधि हुन् ।"
किन लगाउने जनै ?,"जनै (यज्ञोपवित) लगाउने कुरा उप्कायो भने हिजोआजका सनातनी युवाले भन्ने गर्छन् जिउमा फाल्तु धागो किन लगाउने ? धागो लगाउँदा के पाइन्छ ? जजसलाई जनै अल्झन मात्र लाग्छ, तिनलाई कि यज्ञोपवितको महत्त्व थाहा छैन, कि त उनीहरू यसलाई काँचो धागो मात्र ठान्छन् । जनैलाई संस्कृतमा यज्ञोपवित भनिन्छ, जसको अर्थ हुन्छ यज्ञ गरेर पवित्र बनाइएको । जनै पूर्णिमाका दिन वेदपाठ, रुद्राभिषेक आदि गरेर वैदिक मन्त्रबाट अभिषेकअभिमन्त्रणा गरी यज्ञोपवित निर्माण गरिने शास्त्रीय विधान छ । जनैको अर्को नाउँ ब्रह्मसूत्र हो । ब्रह्माले निर्माण गरेकाले यसलाई ब्रह्मसूत्र भनिएको हो । स्मृतिमा ब्रह्माले निर्माण गरी विष्णुले तीन गुण (ज्ञान, उपासना तथा कर्मकाण्ड) युक्त बनाएको तथा शिवले तीन ग्रन्थि (गाँठा) पार्नु भएपश्चात् गायत्रीमाताले अभिमन्त्रित गरी रक्षाकवच बनाएको उल्लेख पाइन्छ । तसर्थ जनैमा ब्रह्मा, विष्णु र महेश तीनै देवता एवम् गायत्रीमाताको निवास रहन्छ भन्ने शास्त्रीय मान्यता पाइन्छ ।जनैको महत्त्व वेद, उपनिषद्, पारस्करगृह्यसूत्र, स्मृतिहरू सबैतिर उल्लेख भएको पाइन्छ । ऋग्वेदको मन्त्रलाई उद्धृत गर्दै पारस्करगृह्यसूत्रमा लेखिएको छ जसरी बृहस्पतिले इन्द्रलाई यज्ञोपवित दिएर आयु (इन्द्रासनको आयु), बल, बुद्धि तथा समृद्धि प्रदान गरे त्यसरी तिमी पनि आयु, वर्चस् (तेज), शौर्य, बल, बुद्धि र समृद्धि प्राप्तिका लागि जनै लगाऊ । ऋग्वेदका अरू मन्त्रमा पनि भनिएको छ यज्ञोपवितको शक्ति महान् छ, यसले मानिसलाई सत्कर्मको प्रेरणा, शुद्ध चरित्र, अनुशासन, निष्ठा, कठिन कर्तव्यपालनका लागि सामथ्र्य प्रदान गर्छ । यसलाई धारण गर्ने व्यक्तिले सहजै मोक्ष प्राप्त गर्छ । अग्निसमान तेजस्विता, सूर्यसमान शौर्य, चन्द्रसमान शीतलता, दिव्यगुण एवम् सदा प्रसन्नता र उच्च मनोवल प्राप्त गर्न सधैं जनै लगाउनुपर्छ भन्ने वेदवाक्यबाट पुष्टि हुन्छ । सधंै सत्य बोल्ने प्रेरणा प्राप्तिका लागि पनि जनै लगाउनुपर्ने वेद र गृह्यसूत्रले भन्छन् । यसलाई मनोवैज्ञानिक कोणबाट पनि प्रमाणित गर्न सकिन्छ । जो सधंै जनै धारण गर्छ, जो सधैं सत्यनिष्ठामा रहन्छ, उसको मनोविज्ञान सधैं उँचो रहने व्यवहारबाट बुझ्न सकिन्छ । पवीतमा ९ डोरा हुन्छन् । तीमध्ये पहिलामा ॐकार, दोस्रामा अग्नि, तेस्रामा नाग, चौथामा चन्द्र, पाँचौंमा पितृहरू, छैटौंमा प्रजापति, सातौंमा अग्नि (कतै वायु पनि लेखिएको), आठौंमा सूर्य एवम् नवौं तन्तुमा विश्वदेवको आवाहन गरिन्छ साथै तीन ग्रन्थि (गाँठा) मा ब्रह्मा, विष्णु र महेश्वरलाई आवाहन एवम् पूजा गरिन्छ । यसकारण अभिमन्त्रित जनैमा बस्ने यी देवताले धारकलाई आफूमा विद्यमान शक्ति र सामथ्र्य प्रदान गर्छन् भन्ने शास्त्रीय वचन पाइन्छ । जनैलाई शौचका समयमा दाहिने कानमा बेर्ने चलन छ । जनैमा मलमूत्रको स्पर्श नहोस् भन्ने यसको मूल मर्म हुनुपर्छ । केही परम्परावादीले चिकित्साविज्ञानलाई उद्धृत गर्दै कानका नसाको सिधा सम्पर्क अण्डकोषसँग हुने बताउँछन् । बसेर मलमूत्र त्याग गरिँदा कानमा जनै बेरियो भने त्यहाँका नसा दबिई प्रत्यक्षअप्रत्यक्ष शुक्राणु पिसाबसँगै बाहिरिनबाट जोगिने, पाचनप्रणाली सहज हुने उनीहरूको भनाइ छ । तर यसलाई अमेरिकाको युनिभर्सिटी अफ इलिनोइमा कार्यरत न्युरोलोजिस्ट (एमडी) डा द्रोणाचार्य लामिछानेले प्रमाणित गर्न अस्वीकार गरेका छन् ।यज्ञोपवित कति डोराको लगाउने भन्ने विषयमा शास्त्रमा फरकफरक व्यवस्था देखिन्छ । हेमाद्रि लगायतका ग्रन्थमा ब्रह्मचारी र संन्यासीले ३ डोरा, वानप्रस्थी तथा उत्तरीय वस्त्र (गाम्छा आदि) लगाउने गृहस्थले ६ डोरा एवम् उत्तरीय नलगाउने गृहस्थले चाहिं ९ डोराको जनै धारण गर्नुपर्ने उल्लेख छ । ब्रह्मचारीले समावर्तनपश्चात् ६ डोराको जनै लगाउनुपर्ने हो तर नेपाली समाजमा व्रतबन्धकै दिन समावर्तन विधि पूरा गरिन्छ । त्यसै दिनदेखि उनीहरू ६ डोराका जनै लगाउने गर्छन् । जनै कम्मरभन्दा मुनि जानु हुन्न र माथि पनि उठेको हुनु हुन्न भन्ने ऋषि वशिष्ठले उल्लेख गरेका छन् । जनै पुरानो भएपछि कति दिनमा विसर्जन गर्ने भन्ने विषयमा पनि स्मृतिकारबीच मतभेद देखिन्छ । एक थरीले ६ महिनामा फेर्ने भनेका भए पनि नेपालमा चाहिं सुतकबाट चोखिएपछि, मरणको आशौचपछि अथवा चार महिना पुगेपछि जनै फेर्ने मान्यता देखिन्छ ।व्यावहारिक दृष्टिबाट हेर्ने हो भने ऋषिहरूले आर्यलाई अरूबाट छुट्याउन शिखा र सूत्र (जनै) व्यवस्था गरेका हुन् । त्यसैले यो आर्यत्वको चिनारी हो । आर्यत्वका त्यस्तै चिह्न शिखा र सूत्र हुन् । जनैको सिधा सम्बन्ध व्रतबन्धसँग देखिन्छ । यज्ञोपवित धारण व्रतबन्धमै सुरु हुन्छ । व्रतबन्धको अर्थ हो अनुशासनमा बाँधिनु । जनैको अर्को सम्बन्ध शिक्षारम्भसँग पनि गाँसिएको छ । प्राचीनकालमा ७८ वर्ष पुगेका बालकलाई जनै लगाइदिएर गुरुकहाँ पढ्न पठाउने चलन थियो । गुरुले बालकका प्रज्ञाचक्षु खोलिदिन्थे । त्यसैले व्रतबन्धलाई उपनयन अर्थात् दोस्रो आँखा खोल्नु भनिएको हो । मानिस जन्मँदा पशुसरह हुन्छ जब उसमा संस्कारहरू गरिन्छन्, जब उसले शिक्षा प्राप्त गर्छ, तब मात्र उसको प्रज्ञाजन्म हुन्छ । यसैलाई द्विज भनिएको हो । शास्त्रमा ब्राह्मण, क्षत्रिय र वैश्यलाई मात्र द्विजत्वको अधिकार प्राप्त भए पनि व्यवहारमा विद्याविचक्षण स्वामी प्रपन्नाचार्य, योगी नरहरिनाथ आदि थुप्रै मनिषी द्विज ठहरिएका उदाहरण छन् । आज समाजले द्विजत्वलाई जातिसँग नभएर ज्ञानसँग जोडेको छ । उसले ग्रहण गरेको पेसाका आधारमा ब्राह्मण, क्षत्रिय, वैश्यादि छुट्याउनुपर्छ भन्ने बहस सुरु भएको छ । मनु, वशिष्ठ र याज्ञवल्क्यहरूको समाजभन्दा आजको समाज धेरै भिन्न छ । परम्पराले श्रावणशुक्ल पूर्णिमा (जनैपूर्णिमा) लाई ब्राह्मणको, दसैंलाई क्षत्रियको र तिहारलाई वैश्यको पर्व भनेर वर्गीकृत गरेको भए पनि सबै वर्गका सनातनीले तिहारलाई सर्वाधिक महत्त्व दिइरहेका छन् । आज समाजको साध्य आदर्श, ज्ञानार्जन, चिन्तन एवम् अध्यात्मसाधना नभएर द्रव्योपार्जन बन्न पुगेको छ । यसैले जनैपूर्णिमा ओझेल परेको हुुनुपर्छ ।"
नेपाली संगीतका जादुगर,"संगीतज्ञ गोपाल योञ्जनको ७६ औं जन्मजयन्तीको अवसरमा शनिबार राजधानीमा एक सांगीतिक कार्यक्रम गरियो । पुल्चोकस्थित ललितपुर हार्ट क्लबमा आयोजित कार्यक्रममा शुभारम्भ द म्युजिकल जर्नीले योञ्जनका शिष्यसमेत रहेका गायक बद्री दुर्गा खरेललाई गोपाल योञ्जन स्मृति पुरस्कार२०७५ प्रदान गर्यो । खरेललाई गीतकार नगेन्द्र थापाले आयोजकका तर्फबाट १० हजार रुपैयाँ र ताम्रपत्र हस्तान्तरण गरे । पुरस्कृत खरेलले बोलाऊँ भने तिमीलाई, शुभकामना खालीखाली जस्ता आफ्ना गीत सुनाए । समारोहमा गायक शैलेश सिंह, सुरज थापा, देवेन्द्रमान सिंह, आदिश्री कस्पाललगायतले भने योञ्जनका रचना प्रस्तुत गरेका थिए ।उनीहरूले जीवनदेखि धेरै धेरै, बनेको छ पहराले, मैला पुण्य मन पराएँ, तिम्रोजस्तो मुटु लगायत गीत सुनाएका थिए । स्रष्टालाई सम्झिने संस्कार बसालौं भनेर यस्तो कार्यक्रम गरेका हौं, शुभारम्भका संस्थापकसमेत रहेका गायक शैलेश सिंहले भने, उहाँप्रतिको हाम्रो प्रेम अभिव्यक्त गरेको पनि हो । विसं २००० भदौ १० मा जन्मिएका योञ्जनको सम्झनामा आइतबार जमलस्थित सांस्कृतिक संस्थान (नाचघर) मा पनि कार्यक्रम हुँदै छ । बितेका दुई दशकदेखि मधुरिमा नेपालले उनको सम्झनामा सांगीतिक गतिविधि गर्दै आएको मधुरिमा नेपालका प्रदीप बमजनले अवगत गराए । कार्यक्रमा यसपालि योञ्जनबारे अन्तक्र्रिया गर्नुका साथै उनका गीत गाइनेछन् ।"
मानन्धरलाई देवकोटालु सुन प्रज्ञा,"काठमाडौं साहित्यकार शान्तदास मानन्धर देवकोटा लु सुन प्रज्ञा पुरस्कारबाट सम्मनित भएका छन् । देवकोटा लु सुन प्रतिष्ठानले शनिबार राजधानीमा मानन्धरलाई सम्मान गरेको हो । संस्कृति, पर्यटन तथा नागरिक उड्डयनमन्त्री रवीन्द्र अधिकारीले मानन्धरलाई ताम्रपत्रसहित पचास हजार रुपैयाँ हस्तान्तरण गरे । मन्त्री अधिकारीले मानन्धरलाई जनपक्षीय लेखक को संज्ञा दिए । उनको अनुवाद कलाको प्रशंसा गर्दै अधिकारीले भने, उहाँले हाम्रो चेतना र आवश्यकतासँग जोडेर अनुवाद गर्नुहुन्छ । विसं २०३४०३५ देखि चिनियाँ साहित्यकार लु सुनका रचनाहरू सकीनसकी अनुवाद गर्न थाल्दा थुप्रै प्राध्यापकहरूले गाली गरेको प्रसंग मानन्धरले सुनाए । आफंैमा लेख्ने क्षमता हुँदाहुँदै अरूको अनुवादमा किन समय खर्चिन्छौं भन्थे मलाई, उनले भने, तर लु सुनको जनपक्षीय लेखनमार्फत नेपाली समाजमा केही परिवर्तन ल्याउन सकिन्छ कि भन्ने मेरो ध्याउन्न हुन्थ्यो । प्रतिष्ठानका अध्यक्ष निनु चापागाईंले देवकोटा र लु सुनको प्रगतिवादी धारा उस्तै रहेकाले संयुक्त रूपमा संस्था स्थापना गरी स्रष्टालाई सम्मान गर्ने परम्पराको थालेको बताए । मानन्धरले विशेषगरी बालसाहित्यको क्षेत्रमा योगदान दिएको प्रतिष्ठानका उपाध्यक्ष रामबाबु सुवेदीले बताए । ८४ वर्ष पुगेका मानन्धरको व्यक्तित्व र कृतित्वबारे बोल्दै समालोचक डा रामप्रसाद ज्ञवालीले बालसाहित्य, अनुवाद, मात्रै नभई शान्तदासले चित्रकला, सम्पादन, प्रकाशन, कथावाचन, साहित्यिक पत्रकारिता, बालपत्रिकालगायतमा पनि योगदान दिएको बताए । कार्यक्रममा महाकवि देवकोटाको साहित्य चिन्तन र वैचारिक विकास शीर्षकमा साहित्यकार चूडामणि बन्धुले कार्यपत्र प्रस्तुत गरे । देवकोटाले स्वच्छन्दतावादी अंग्रेजी कविताका अध्ययनबाट नै आफूलाई स्वच्छन्दतावादी कविका रूपमा विकसित गरेको उनले बताए । कार्यपत्रमाथि नेपाल प्रज्ञा प्रतिष्ठानका प्राज्ञ डा अमर गिरीले टिप्पणी गरेका थिए भने मातृका पोखरेलले देवकोटाको स्वतन्त्रता हो मानवता रे कविता र सीता शर्माले लु सुनको नेपोलियन र जेनर निबन्ध सुनाएकी थिइन् ।"
खबर हराएको चिठी,"लेखनाथ काठमाडौंबाट केही थान रंगकर्मी हराएका छन् । उनीहरू कहाँ छन्, के गर्दै छन् धेरैलाई अत्तोपत्तो छैन । केही दिनयता हराएका देशभरका १४ युवा निर्देशक यतिखेर पोखरामा भेटिन्छन् । उनीहरू साउन १७ देखि यतै छन् । लामो समय बिहानदेखि बेलुकासम्म नाटक निर्माण कार्यशालामै व्यस्त भए । काठमाडौंको मण्डला थिएटरको पहलमा एक महिना लामो कार्यशालामा जुटेका देशभरका युवा निर्देशकले नाटक निर्माणका आन्द्राभुँडी खोतलेका छन् । उनीहरूले अध्ययन मात्रै गरेनन्, अभ्यास गर्दै नाटक नै तयार पारेका छन्, जुन शुक्रबारदेखि पोखरा थिएटरमा मञ्चन जारी छ । मण्डलाका राजन खतिवडाका अनुसार गत वर्षको भदौमा पनि नगरकोटमा एक हप्ता लामो कार्यशाला चलेको थियो । त्यहीं कार्यशालालाई निरन्तरता दिन यस पटक मण्डलाले पोखरा रोज्यो । कार्यशालामा आफूहरूले खुला प्रतिस्पर्धाबाटै सहजकर्ताको खोजी गरेको पनि उनले बताए । आवेदन दिनेमा चार विदेशी पनि थिए । संयोगवश दिल्लीको नेसनल स्कुल अफ ड्रामामा पढेर आएका नेपालकै विमल सुवेदी छानिए । उनैले निर्माण प्रक्रियासहित सहभागीलाई नाटक पढाइरहेका छन् । खतिवडाले कार्यशालाको सहसहजकर्ताको जिम्मेवारी सम्हालेका छन् । द्वन्द्वको समयमा बेपत्ता पारिएका नागरिकको परिवारका समस्या नाटकमा देखाइएको छ । नाटकको नाम रहेको छ खबर हराएको चिठी । कार्यशालाका सहभागीले सुरुको एक हप्ता पोखरा नजिकैको पर्यटकीय गाउँ कालाबाङ घरेडीमा बिताए । उनीहरूले सशस्त्र द्वन्द्वमा बेपत्ता भएका नागरिकको मुद्दा केलाए । त्यसमाथि छलफल चल्यो । उक्त एक हप्तामा नाटकको कन्टेन्ट तयार भएको सहजकर्ता सुवेदी बताउँछन् । सहभागीले थिएटरमा दैनिक अभ्यास गर्दै नाटक तयार पारेका हुन् । सिजन दाहाल र केदार श्रेष्ठले आलेख तयार पारेका छन् । आकांक्षा कार्की, किरण चाम्लिङ राई, चेतन आङथुपो, चे शंकर, पत्रिका घिमिरे, परिवर्तन, पशुपति राई, रेनुका कार्की, सुदाम सिके र सोनाम लामाले अभिनयको पाटो सम्हालेका छन् । निर्देशक सबै नै भइहाले । नाटकको संयोजन स्वयं खतिवडाले गरेका छन् । सहजकर्ता सुवेदी कार्यशालामा सैद्धान्तिकभन्दा क्रियात्मक अभ्यासलाई जोड दिएको बताउँछन् । नाटकका प्राविधिक पक्ष मात्र नभई सामाजिक संरचनासँग जोडिन प्रेरित गरिरहेको उनले बताए । सहभागीले आफैंले आफैंलाई कसरी बुझ्ने, आफ्नो प्रतिविम्ब कसरी झल्काउने भन्ने कार्यशालामा सिक्नेछन्, उनी भन्छन्, समाजप्रति निर्देशक, कलाकार कति संवेदनशील बन्नुपर्छ भन्नेबारेमा पनि सचेत गराइएको छ । कार्यशालाका सहभागीले नाटकलाई प्रभावकारी बनाउन कन्टेन्ट मा धेरै मिहिनेत गरेको उनले बताए । उनले भने, नाटकलाई उत्कृष्ट बनाउन सबै सहभागीको उत्तिकै परिश्रम परेको छ ।समूहले कार्यशालाकै अवधिमा पोखरा वरपरका १२ बेपत्ता नागरिकका परिवारलाई भेटेको थियो । परिवारको अहिलेको आर्थिक, सामाजिक अवस्था, उनीहरूको भोगाइसँग सम्बन्धित रहेको सहभागीले कुराकानी गरे । नाटकका संयोजक खतिवडा बेपत्ता नागरिकका परिवारको दैनिक जीवन बुझ्न उक्त भेटघाटले सघाएको बताउँछन् । भन्छन्, उनीहरूको मनमा के चलिरहेको छ भन्ने निर्देशकले महसुस गरून् भन्ने हाम्रो उद्देश्य थियो । त्यसो त उनी नाटकलाई अभियानको रूपमा लिन्छन् । नाटक मनोरञ्जनको विधा मात्र नभई समाजको अवस्था देखाउने प्रभावकारी माध्यम बन्नुपर्ने उनको धारणा छ । अहिलेसम्म हाम्रो नाटक देखाउने शैलीमा परिवर्तन हुन सकेको छैन, उनी भन्छन्, अब भने अभियानको रूपमा पनि अगाडि बढाउनुपर्छ भन्ने कार्यशालाको उद्देश्य हो । रंगकर्मीले पनि सामाजिक, राजनीतिक मुद्दामा बोल्नबाट पर भाग्न नहुने उनको तर्क छ । मण्डलाकै रंगकर्मी सोमनाथ खनाल नाटकले निष्कर्ष पस्किनुभन्दा पनि विषयवस्तुको उठान गर्नुपर्ने पक्षमा छन् । कुन पक्षले बेपत्ता पार्यो भन्ने विषय होइन, उनी भन्छन्, अहिले उनीहरूको अवस्था कस्तो छ ? उनीहरूलाई समाजमा कसरी हेरिन्छ ? अरूलाई उनीहरूको पीडा महसुस गराउन के गर्नुपर्छ भन्ने कुरा नाटकमा आउनेछन् । प्रयोगात्मक नाटक भएकाले पोखरेली दर्शकले यसबाट फरकपनको महसुस गर्ने उनको आशा छ । पोखरामा नाटकप्रतिको चेतना वृद्धि हुँदै गएकाले पनि कार्यशाला गर्न उपयुक्त लागेको उनले सुनाए । पोखरा थिएटर बनेपछि पहिलोपल्ट मञ्चन भएको सरुभक्तको नाटक सिरुमारानी उनैले निर्देशन गरेका थिए ।"
सुनिए सायमी,"काठमाडौं नियमित सिर्जना वाचन शृंखला अविरल जनसाहित्य यात्रा को ४९ औं शृंखलामा कवि स्नेह सायमी प्रस्तुत भएका छन् । शुक्रबार जनसांस्कृतिक महासंघको सभाकक्ष बागबजारमा उनले एक दर्जन नयाँपुराना कविता सुनाए । पुल र पर्खाल, चौतारो बोल्यो जस्ता कविताकृतिका धनी यी स्रष्टाले कोर्रा, झोला, बन्दुक र रातो गुराँस, हामीलाई सन्चै छ, पुल र पर्खालहरू, लशकुशमा काठमाडौं, स्मार्ट सिटी काठमाडौं, चौतारो बोल्यो, प्रवेशद्वार, सेना, हजुर महान् हुनुहुन्छ, लगायतका कविता सुनाए । प्राय: उनका कविता राजनीतिकसामाजिक विसंगतिप्रति व्यंग्यचेतले भरिएका थिए । बाचनमा स्नेहकै पत्नी एवं साहित्यकार लक्ष्मी माली, छोरी अस्मिता र प्राज्ञ मातृका पोखरेलले सघाएका थिए । वाचित कवितामाथि डानेत्र एटमले टिप्पणी गरे । प्राराजेन्द्र सुवेदीले स्नेहले समसामयिक विषयवस्तुलाई कवितामा गम्भीरताका साथ प्रस्तुत गर्दै रूपान्तरणको सन्देश सम्प्रेषण गरेको बताए ।"
गुर्माछानका कथा,"काठमाडौं दिनमान गुर्मछान कथा कृतिसहित आएका छन् । कथासंग्रह दंश शनिबार राजधानीमा साहित्यकार अभि सुवेदी, नवीन विभास र बन्दना ढकालले लोकार्पण गरे । सुवेदीले नेपाली समाजमा अनेक कारणले ठगिएका र डसिएका मानिसको जीवनका विभिन्न आयामलाई दिनमानले कथामार्फत बाहिर ल्याएको बताए । उनले मुलुकको समृद्धिका लागि विपन्न वर्ग तथा पिछडिएका समुदायको सामाजिक रूपान्तरणमा साहित्यकारले कलम चलाउनुपर्ने पनि सुझाए ।सामाजिक विषयवस्तुलाई मनोवैज्ञानिक आख्यानात्मक रूपमा समेटिएको कृतिभित्र १८ कथा छन् । कृतिमाथि टिप्पणी गर्दै ढकालले मुलुकको राजनीतिक अस्थिरताका कारण आर्थिक प्रगति हुन नसकेका सन्देश कथाहरूमा पाइने बताइन् ।"
८२ वर्षेद्वारा सम्बन्धविच्छेद मुद्दा,"दोलखा (कास) ८२ वर्षीय एक वृद्धले मुलुकी देवानी (संहिता) मा टेकेर ७६ वर्षीया पत्नीविरुद्ध सम्बन्धविच्छेदको निवेदन दर्ता गराएका छन् ।ती वृद्धवृद्धा एकदशकदेखि अलग्गिएर बस्थे । दुवै जनाका अनुसार ५ वर्षदेखि साथै बसे पनि बोलचाल थिएन । सम्बन्धविच्छेद गर्न नयाँ कानुन देवानी (संहिता) ले पुरुषलाई पनि अदालती ढोका खुलेपछि आफूले उक्त कदम उठाएको वृद्धले बताए । नयाँ ऐन कुरेर बसेको थिएँ, दोलखा जिल्ला अदालत परिसरमा उनले भने, ८२ वर्षको उमेरमा आएर बल्ल इच्छा पूरा भयो । यही भदौ १ गतेदेखि लागू भएको नयाँ ऐनको अधिकार प्रयोग गर्दै साताभित्र चार जना पुरुषले जिल्ला अदालतमा सम्बन्धविच्छेदको निवेदन दिएका छन् । ऐन लागू भएकै दिनदेखि पुरुषहरूले सम्बन्धविच्छेदको निवेदन दर्ता गराउन थालेको न्यायाधीश कमलराज विष्टले बताए । यसअघिको मुलुकी ऐनमा पुरुषले सीधै अदालतमा सम्बन्धविच्छेदको निवेदन दिने व्यवस्था थिएन । स्थानीय तहमा निवेदन गर्दै घुमाउरो प्रक्रिया पार गर्नुपथ्र्यो । तीन महिनाभित्र मेलमिलाप हुन नसके मात्रै अदालत पठाइन्थ्यो । न्यायाधीश विष्टका अनुसार हालसम्म सम्बन्धविच्छेद गर्न आएका सबै पुरुषले कानुन पर्खेर बसेको बताएका छन् । नेपाली समाजमा पतिपत्नीबीचको सम्बन्धविच्छेदको घटना बाहिर आउँदा परिवारका अन्य सदस्यलाई चोट पुग्छ, असजिलो ठानिन्छ । त्यसो हुँदाहुँदै गएको आर्थिक वर्षमा ७३ जना महिलाले दोलखा अदालतमा श्रीमान्सँग सम्बन्धविच्छेद गर्न मुद्दा दर्ता गराएका थिए । नयाँ ऐन लागू भएयता भदौमा मात्रै ९ वटा सम्बन्धविच्छेदका घटना दर्ता भइसकेका छन् । तीमध्ये चार जना पुरुषले पत्नीपीडित को जिकिर गर्दै मुद्दा दर्ता गराएका हुन् ।"
डिनको कार्यकक्षमा तालाबन्दी,चितवन नेपाल प्रगतिशील प्राध्यापक संगठन र नेपाल राष्ट्रिय प्राध्यापक संगठनले कृषि र वन संकायको डिन कार्यकक्षमा ताला लगाएका छन् । डिन कार्यालयले निजी कलेज सञ्चालकलाई सहयोग पुग्ने फर्जी कागज तयार गरेको आरोप लगाउँदै तालाबन्दी गरेका हुन् । असार २० गते कृषि तथा वन विश्वविद्यालयले कृषिका लागि ७ वटा र वन विषयका लागि एउटा निजी कलेजलाई सम्बन्धन दिने निर्णय गरेको थियो । उक्त निर्णय सार्वजनिक भएलगत्तै विश्वविद्यालयका प्राध्यापक र विद्यार्थी संगठनले विश्वविद्यालयको चितवन रामपुरस्थित केन्द्रीय कार्यालयमा तालाबन्दी र धर्ना दिएका थिए । असार २६ देखि सुरु भएको आन्दोलन साउन २१ सम्म चलेको थियो ।त्यसअघि नै साउन १४ मा बसेको मन्त्रिपरिषद्को बैठकले निजी कलेजलाई सम्बन्धन दिने निर्णय सम्पूर्ण रूपले खारेज गरेको थियो । मन्त्रिपरिषद्को निर्णयविरुद्ध वन विषयको सम्बन्धन लिएका सिद्धान्त क्याम्पसका तर्फबाट छविलाल कँडेल र कृषि विषयको सम्बन्ध पाएका जीविका कृषि सहकारी संस्थाका शिवकुमार डाँगीले साउन ३१ गते सर्वोच्च अदालतमा रिट निवेदन दर्ता गराएका छन् । उक्त निवेदनमा भदौ १ गते सुनुवाइ गर्दै अदालतले कारण देखाऊ आदेश जारी गरेको छ । आउँदो मंगलबार दुवै पक्षलाई छलफलका लागि बोलाएको छ ।
३० प्रतिशतले बढयो विदेशी लगानी,"काठमाडौं गएको वर्ष १७ अर्ब ५१ करोड रुपैयाँ प्रत्यक्ष वैदेशिक लगानी (एफडीआई) नेपाल भित्रियो । अघिल्लो वर्षको तुलनामा उक्त लगानी करिब ३० प्रतिशतले बढी हो । मुलुकमा लगानीमैत्री वातावरण बन्दै गएसँगै विदेशी लगानीकर्ताको मनोबल बढेकाले एफडीआई पनि बढेको हो । ०७४ असारसम्म यस्तो लगानी १३ अर्ब ५० करोड रुपैयाँ थियो । एफडीआईमा आएको सुधारको प्रत्यक्ष असर मुलुकको शोधानान्तर अवस्थामा पनि देखिएको छ । पछिल्ला साता महिनादेखि घाटामा रहेको शोधनान्तर स्थिति असारमा सामान्य बचतमा रहनुले उक्त कुरा पुष्टि गर्ने विज्ञहरूले बताएका छन् । केही महिनायता मुलुकले चालु खाता घाटा व्यहोरिरहेकाले तत्काल त्यसमा सुधारका सम्भावना नदेखिएको अवस्थामा यतिबेला एफडीआईलाई नै प्रोत्साहन गर्नुपर्ने पूर्वसचिव रामेश्वर खनालले बताए । करिब एक वर्षका लागि आँखा चिम्लेरै भए पनि धेरैभन्दा धेरै विदेशी लगानी (एफडीआई) भित्र्याउन लाग्नुपर्छ, उनले भने, यसका लागि विदेशी लगानी ल्याउँदा तेस्र्याउने विभिन्न सर्तहरूमा लचकता अपनाउन सकिन्छ । विदेशी ऋण तथा अनुदान बढेकाले गत वर्षको अन्त्यमा शोधनान्तर स्थितिमा सुधार देखिएको जनाउँदै उनले थपे, उक्त अवधिमा पुनर्निर्माणका लागि भएको प्रतिबद्धताअनुसार बाहिरबाट पैसा आएको होला । तर, यो दिगो हँुदैन । अर्थतन्त्रको दिगो विकासका लागि अझै केही समय एफडीआईलाई नै प्राथमिकतामा राख्नुपर्ने उनको सुझाव छ । चालु खाता घाटा निरन्तर बढ्नुको अर्थ रेमिटयान्सले व्यापार घाटा थेग्न छोड्नु पनि हो, उनले थपे, यसले डरलाग्दो अवस्थाको संकेत गरे पनि शोधनान्तर अवस्था सकारात्मक रहेको र विनिमय सञ्चिति सीमान्त रूपमा बढिरहेकाले आत्तिहाल्नुपर्ने अवस्था छैन । यो वर्ष मुलुक भित्रिएको प्रत्यक्ष वैदेशिक लगानी (एफडीआई) मध्ये झन्डै आधा जलविद्युत् आयोजनामा उपयोग भएको छ । गत असारसम्म नेपाल भित्रिएको कुल विदेशी लगानीको करिब ५० प्रतिशत विभिन्न जलविद्युत् आयोजनामा लगानी भएको हो । राष्ट्र बैंकको तथ्यांकअनुसार गत आर्थिक वर्षमा १७ अर्ब ५१ करोड रुपैयाँ एफडीआई मुलुक भित्रिएकामा करिब साढे ७ अर्ब रुपैयाँ ८ वटा जलविद्युत् आयोजनामा लगानी भएको छ । उल्लिखित आठमध्ये पाँचवटा आयोजनामा चीनबाट लगानी भित्रिएको छ । यसको अर्थ चिनियाँ लगानीकर्ता नेपालको जलविद्युत् क्षेत्रमा लगानी गर्न आकर्षित छन् भन्ने हो । बाँकी तीनवटा आयोजनामा क्रमश: भारत, सिंगापुर र दक्षिण कोरियाबाट एफडीआई आएको देखिन्छ । तुलनात्मक रूपमा जलविद्युत् आयोजनामा लगानी गर्दा राम्रो प्रतिफल पाइनुका साथै यो क्षेत्रमा सरकारले विभिन्न सुविधा दिएकाले विदेशी लगानीकर्ताको आकर्षण बढेको राष्ट्र बैंक जनाएको छ । अहिले विदेशी लगानीकर्ताका लागि तुलनात्मक लाभको क्षेत्र जलविद्युत् भएकाले पनि यो क्षेत्रमा उनीहरूको आकर्षण बढेको हो । लगानीकर्ताले पुँजीको सुरक्षासँगै उचित प्रतिफल चाहन्छ, जलविद्युत् क्षेत्रमा ती कुरा सजिलै पाउन सकिन्छ, राष्ट्र बैंक अनुसन्धान विभाग प्रमुख नरबहादुर थापाले भने । लगानीका अन्य क्षेत्रहरू होटल, सिमेन्ट र पर्यटनमा पनि विदेशी लगानी बढदै गएको थापाले बताए । जलविद्युत्मा धेरैभन्दा धेरै लगानी गरी विद्युत् उत्पादन बढाउने उद्देश्यले विस २०८० सम्म उत्पादन सुरु गर्ने आयोजनालाई सरकारले पहिलो ५ वर्ष कर छुट दिएको छ । यसैगरी पूर्वनिर्धारित समयमा आयोजना सम्पन्न गर्ने आयोजनालाई दोस्रो पाँच वर्ष पनि ५० प्रतिशत कर छुट दिने सरकारको नीति छ । गएको वर्ष जलविद्युतपछि धेरै लगानी भित्रिएको क्षेत्र होटल हो । उक्त अवधिमा चारवटा होटलमा करिब सवा १ अर्ब रुपैयाँ लगानी आएको छ । यसैगरी कृषि, सिमेन्ट, बेभरेजलगायत क्षेत्रमा पनि विदेशी लगानी बढ्दो क्रममा रहेको राष्ट्र बैंकको तथ्यांक छ ।अघिल्लो वर्षको तुलनामा गत वर्ष आपूर्ति व्यवस्थामा सुधार भएको, बन्द हडतालमा कमी आएको, आर्थिक गतिविधिमा सुधार भएको, इन्धन आपूर्ति बढेको, राजनीतिक वातावरण सुध्रिँदै गएकोलगायत कारण एफडीआई बढेको जानकारहरू बताउँछन् । अघिल्लो वर्ष भएको लगानी सम्मेलनमा करिब साढे १४ खर्ब रुपैयाँको प्रतिबद्धता आएको थियो । वास्तविक रूपमा भित्रिएको रकमको आधारमा पनि गत आर्थिक वर्षमा लगानीकर्ताको आत्मविश्वासमा सुधार भएको देखिन्छ । राष्ट्र बैंकका अनुसार गत असारसम्म ३९ वटा राष्ट्रबाट २ सय ५२ वटा कम्पनीमा एफडीआई भित्रिएको छ । यी कम्पनीहरूमा हाल १ खर्ब ५१ अर्ब रुपैयाँ विदेशी लगानी रहेको राष्ट्र बैंकको अध्ययन प्रतिवेदनले जनाएको छ । विगत ५ वर्षको तुलनामा यस्तो लगानी करिब १ खर्ब रुपैयाँले बढी हो ।नेपाल भित्रिएको कुल एफडीआईमध्ये सबैभन्दा बढी वेष्ट इन्डिज बाट आएको छ । टयाक्स ह्रयावन मानिने सो राष्ट्रबाट कुल लगानीको करिब साढे ४६ प्रतिशत एफडीआई भित्रिएको प्रतिवेदनले देखाएको छ । राष्ट्र बैंकले गरेको नेपालमा प्रत्यक्ष वैदेशीक लगानी सम्बन्धी एक अध्ययन प्रतिवेदनले यस्तो देखाएको हो । यो सबै सेवा क्षेत्रमा आएको हो । कर तिर्नु नपर्ने र आम्दानीको स्रोत नखोजिने भएकाले उक्त राष्ट्रबाट धेरै एफडीआई आउने गरेको जानकारहरू बताउँछन् ।"
परनिर्भरता बढयो,"काठमाडौं कुखुराका लागि दाना (आहारा) बनाउन वार्षिक १६ अर्ब रुपैयाँको कच्चा पदार्थ आयात हुने गरेको छ । दाना बनाउन सबैभन्दा बढी प्रयोग हुने मकै र भटमासको पिना हो । यो दुवै भारतबाट आयात हुने गरेको छ ।दाना बनाउन ६० प्रतिशत मकै र २५ प्रतिशत भटमासको पिना प्रयोग हुने गरेको छ । भटमास शत प्रतिशत र मकै भने ७५ प्रतिशत आयात हुँदै आएको नेपाल दाना उद्योग संघका केन्द्रीय अध्यक्ष रविन पुरीले बताए । भुटेर खानसमेत भटमास नेपालमा पाउन छाडिसक्यो, उनले भने, झन् दाना बनाउन कहाँ पाउनु ? त्यसैले दानालाई चाहिने मुख्य कच्चा पदार्थ नै बाहिरबाट आयात गर्नुपर्ने बाध्यता छ । सरकारले आयात रोकेर मुलुकमै कच्चा पदार्थ तयार गर्न सहयोग गर्नुपर्ने माग व्यवसायीको छ ।खेतबारी बाँझो बस्ने क्रम बढेको छ, उनले भने, बाँझो बस्न नदिन सरकारले मकै र भटमास लगाउन किसानलाई सहयोग गर्नुपर्छ, कच्चा पदार्थ यहीँ तयार भए ठूलो रकम बाहिरिने थिएन । मकै र भटमासबाहेक दानाका लागि आवश्यक पर्ने ढुटो पनि आयात हुने गरेको छ । मुलुकभित्रै भने तोरीको पिना, तिलको पिना तयार हुने गरेको छ । त्यस्तै कच्चा पदार्थ आयातमा पहिले ५ प्रतिशतमध्ये १ दशमलव ६ प्रतिशत भन्सार शुल्क तिर्नुपथ्र्यो । अहिले पूरै तिर्नुपर्ने अवस्था रहेको अध्यक्ष पुरीले बताए । नेपालमै उत्पादन भए बाहिरबाट कच्चा पदार्थ ल्याउनुपर्ने थिएन, उनले भने, यो वर्षबाट भन्सार छुटको व्यवस्था हटाइएको छ, जसले गर्दा ढुवानी महँगो परेको छ । उनका अनुसार यसबारे अर्थमन्त्रीलाई जानकारी गराए पनि कुनै सुनुवाइ भएको छैन । पुरीले भन्सार छुट नभएपछि भारतबाट तयारी दाना आयात हुने सम्भावना बढ्ने बताए । भन्सार छुट नहुँदा कच्चा पदार्थ आयात महँगो पर्छ, उत्पादन लागत बढ्छ, उनले भने, भारतबाट तयारी दाना ल्याउँदा सस्तो पर्छ, दाना भन्सार तिरेर ल्याउँदासमेत सस्तो हुने हुँदा गुणस्तरहीन दाना भित्रिने खतरा बढ्छ । कुखुराको आहारा महँगो हुँदा साना किसान पलायन हुने खतरा बढी छ । पछिल्लो समय साना किसानले कुखुरापालनको समेत विकल्प खोज्न थालेका छन् । पोल्ट्रीविज्ञ डा तिलचन्द्र भट्टराईका अनुसार अघिल्लो वर्षको तथ्यांकअनुसार साढे ८ अर्बको भटमासको पिना र साढे ७ अर्बको मकै आयात भएको थियो । सरकारले ५ वर्षमा मकैमा र १० वर्षमा भटमासमा आत्मनिर्भर हुने कार्यक्रम ल्याउनुपर्छ, उनले भने, त्यसपछि कच्चा पदार्थ आयात गर्नु पर्दैन, होइन भने भारतबाट कच्चा पदार्थ ल्याएर दाना उद्योग चलाउनुको विकल्प छैन । कच्चा पदार्थ आयात महँगो हुँदा साना किसान मारमा परेका छन् ।"
तरकारीले बदलियो दैनिकी,प्रधानमन्त्री कृषि आधुनिकीकरण परियोजना सुरु भएपछि बाँझो जमिनमा सामूहिक तरकारी खेती सुरु गरिएको हो । यस वर्ष मात्र उनीहरूले दैनिक ५० क्विन्टल तरकारीका दरले एक करोडको तरकारी बिक्री गरिसकेको उनले बताइन् । गत वर्ष सबै मिलाएर १ करोड २० लाखभन्दा बढीको तरकारी बिक्री गरेका थिए ।
उपभोक्ताको घरदैलोमै किसान,"बागलुङ सदरमुकाम नजिकैको पावरहाउसका देवीप्रसाद जैसी दैनिक तरकारी बोकेर बजार पुग्छन् । दुई घण्टामा डोकोभरिको तरकारी बेचेर घरको काम भ्याउन फर्कन्छन् । जैसीकै जस्तो दैनिकी नारायणप्रसाद शर्मा र नरबहादुर थापाको पनि छ । शर्माले दैनिक १२ लिटर दूध र माछा बिक्री गर्छन् भने थापाले ताजा तरकारी फलाउँछन् । यसरी दैनिक डोकोमा बोकेर सीधै उपभोक्ताको दैलोमा पुर्याउँदा उनले बिचौलियाको समस्या भोग्नुपरेको छैन । बजारमा ९० रुपैयाँ लिटर पर्ने दूध शर्माले ७० रुपैयाँमा घरमै पुर्याएपछि नगद हात पार्न सफल छन् । किसानले दैनिक आफंैले बजारमा कृषि फसल पठाउँदा उपभोक्ताले तुलनात्मक कम मूल्यमा तरकारी खान पाएका छन् । यहाँका सबै किसान स्थानीय भने होइनन् । कृषि पेसाकै लागि बागलुङ नगरपालिका ३ को गौंडाकोट, पावरहाउस र मूलपानीमा आएर बसेका हुन् । उनीहरूले जग्गा भाडामा लिएर वार्षिक ४ लाखदेखि १० लाख रुपैयाँ कमाउन सफल भएको बताए । पैयुँथन्थापदेखि झरेका गंगाबहादुर थापाले १५ वर्षअघिदेखि थालेको कृषि पेसालाई पछयाएर यहाँका यतिधेरै किसानहरू संगठित भएका हुन् । उनीहरूमध्ये धेरैले ताजा तरकारी लगाएका छन् । ३० जनाले व्यावसायिक दूध उत्पादन गर्छन् । ४ जना किसानले बंगुर पालेका छन् । १० जनाले कुखुरा पालेका छन् । ५ जनाले कन्ये च्याउ उत्पादन गर्छन् । केहीले केरा खेती गरेका छन् भने अधिकांश किसानले रायो साग, मुला, घिरौंला, करेला र वर्षे तरकारी गरेर कमाइ गरिरहेको थापाले बताए ।हरेक दिन यहाँका ८० देखि १ सयजना किसानले डोकोमै बोकेर फसल बजार पुर्याउँछन् । नगरभित्रकै कुँडुले, तित्याङ, भकुन्डे र रायडाँडाका किसानले फलाएको उत्पादनले दैनिक कुल मागको ८० प्रतिशत माग धानेका छन् । बाँकी २० प्रतिशत तरकारी तराईबाट आउने गरेको वरिष्ठ कृषि विकास अधिकृत दिनेश आचार्यले बताए । सुक्खा मौसममा भने बागलुङ बजारको मागको झन्डै ४० प्रतिशतभन्दा बढी तरकारी बाहिरबाटै भित्रिन्छ । दूध, कुखुराको मासु र अण्डामा आत्मनिर्भर बनाउन पशु सेवा कार्यालयले केही वर्षदेखि प्रयास गरिरहेको छ । सुक्खा मौसममा दूध पनि १० देखि १५ प्रतिशत पुग्दैन । अण्डा र कुखुराको मासु छिटफुटबाहेक बाहिरबाट नआउने गरी किसानले उत्पादन थालेका छन् । उत्पादनलाई सहजै बजार पठाउन सकिने यातायातको व्यवस्थापन भएमा किसानले मागलाई धान्न सक्ने थापा दाबी गर्छन् । हामीले अहिले सम्म बिचौलियाको सास्ती खेपेका छैनौं, थापाले भने । नगरपालिकाले बिक्री केन्द्र बनाएर न्यूनतम भाडामा सटर राख्ने व्यवस्था गरिदिएमा तरकारी र दूधमा सिन्डिकेट अन्त्य गर्ने उनले दाबी पनि गरे । अहिले बागलुङ बजारमा बिहुँ, भीमापोखरा, पाला, मूलपानी, मालिका र बलेवा क्षेत्रबाट आएको दूधले बजारको माग धानेको छ । चाडपर्व र सुक्खा मौसममा छिटफुट रूपमा पोखरादेखि दूध आउने गरेको छ । दशकअघिदेखि किसानले कृषि उपज संकलन केन्द्रको माग गरेपनि बन्न सकेको छैन ।"
३२ अंकले घटयो नेप्से,"काठमाडौं सेयर कारोबार मापक नेप्से परिसूचक यो साता करिब ३२ अंकले घटयो । उक्त अवधिमा साताका सबै कारोबार दिनमा नेप्से घटेपछि साप्ताहिक रूपमा पनि परिसूचकमा उच्च अंकको गिरावट आएको हो । साताको पहिलो दिन (आइतबार) को तुलनामा नेप्से परिसूचक १७७९ अंकले घटेको देखिन्छ । गत आइतबार १ हजार १ सय ९६२९ विन्दुमा रहेको नेप्से बिहीबार १ हजार १ सय ७८५० अंकमा ओर्लेको छ । यो साता सेयर बजारमा १ अर्ब १७ करोड ७५ लाख रुपैयाँ बराबरको सेयर कारोबार भएको छ । कारोबार रकम गत साताको भन्दा १७८४ प्रतिशत कम हो । उक्त अवधिमा १६ हजार ६ सय २० कारोबारबाट १ सय ८५ कम्पनीका ४४ लाख २१ हजार ९ सय ५० कित्ता सेयर खरिद बिक्री भए । गत साता २२ हजार ५ सय २० कारोबारबाट १ अर्ब ४३ करोड ३२ लाख ९४ हजार रुपैयाँ बराबरका ४५ लाख २ हजार ४ सय ५० कित्ता खरिद बिक्री भएका थिए ।सेयर लगानीकर्ताका लागि यो साता सुखद रहेन । एक साताको कारोबारमा सबै दिनजसो सेयरधनीको सम्पत्ति घटयो । तीमध्ये पनि बिमा, लघुवित्त, जलविद्युत्, विकास बैंक, होटल र बैंकिङ समूहका लगानीकर्ताको सम्पत्ति उच्च अंकले घटयो । साताभरको कारोबारमा बैंकिङ समूहको परिसूचक ३०, होटलको ४०, विकास बैंकको ३७, जलविद्युत्को ३९३८, उत्पादन तथा प्रशोधनको ८२, जीवन बिमा २ सय ३५, निर्जीवन बिमा करिब १ सय ९४ र लघुवित्त समूहको परिसूचक ५०२४ अंकले घटेको नेप्सेले जनाएको छ । विगतका सातामा जस्तै कारोबारमा वाणिज्य बैंकहरू आबद्ध बैंकिङ समूहको सबैभन्दा बढी नै रहयो । उक्त अवधिको कुल कारोबारमध्ये यो समूहको हिस्सा करिब ४१४६ प्रतिशत रहयो । गत साताको तुलनामा यस्तो हिस्सा बढेको हो । गत साता कुल कारोबारमा बैंकिङ समूहको हिस्सा ३९३१ प्रतिशत थियो । गत साताको तुलनामा यो साता कुल कारोबारमा बिमा समूहको हिस्सा घटयो । यो साता कुल कारोबारमा बिमा समूहको हिस्सा १८१८ प्रतिशत छ । गत साता यस्तो हिस्सा २११५ प्रतिशत थियो । यसैगरी कुल साप्ताहिक कारोबारमा संस्थापक सेयरको हिस्सा ८२, लघुवित्तको करिब ८२२, विकास बैंकको ८३ र जलविद्युतको हिस्सा ३९८ प्रतिशत रहयो । यो साता कारोबार रकम (६ करोड ६१ लाख ६० हजार रुपैयाँ) का आधारमा एनएमबी बैंक अग्रस्थानमा छ । कारोबार सेयर संख्या (२ लाख १३ हजार कित्ता) का आधारमा एनएमबी बैंक नै सबैभन्दा अघि छ । तर, कारोबार संख्या (५ सय ७९ वटा) का आधारमा नेपाल लाइफ इन्स्योरेन्स कम्पनी अग्रस्थानमा रहेको नेप्सेको तथ्यांक छ । यस साता नेपाल स्टक एक्सचेन्जको कारोबार कक्ष नियमित कारोबारका लागि पाँचै दिन खुला रहयो । विगतमा जस्तै यो साता पनि ऋणपत्रतर्फ संस्थागत तथा सरकारी ऋणपत्रको कारोबार भएन । उक्त अवधिमा भार्गव विकास बैंक, कर्णाली विकास बैंक र लुम्बिनी विकास बैंकको हकप्रद सेयर कारोबारका लागि सूचीकृत भए ।"
रूपन्देहीमा सुन अभाव,बुटवल सुनको अभाव भएको भन्दै सुनचाँदी व्यवसायीले रूपन्देहीमा शुक्रबार पसल बन्द गरेका छन् । विभिन्न पर्व नजिकिन लाग्दा सुन पर्याप्त आपूर्ति नभएको भन्दै पसल बन्द गरेका हुन् । सुनचाँदीको वितरण प्रणाली वैज्ञानिक नभएको रूपन्देही सुनचाँदी व्यवसायी संघका अध्यक्ष एमबी विश्वकर्माले बताए । उनले ०६८ मा जारी सुन वितरणको नीति अहिले परिवर्तन नभएकामा चिन्ता व्यक्त गरे । बैंकले सरल र सहज रूपमा न्यूनतम ५० ग्रामदेखि आवश्यकताअनुसार सुन वितरण गर्ने प्रणाली हुनुपर्ने उनको भनाइ छ । जिल्लामा झन्डै ४ सय सुनचाँदी व्यवसायी छन् ।
पोम्पियोको प्योङयाङ भ्रमण रोकियो,"वासिङ्टन अमेरिकी राष्ट्रपति डोनाल्ड ट्रम्पले विदेशमन्त्री माइक पोम्पियोको उत्तर कोरिया भ्रमण स्थगित गरिदिएका छन् । अमेरिकी समाचार समिति एपीले राष्ट्रपतिको निर्देशनपछि विदेशमन्त्रीको प्योङयाङ भ्रमण रद्द भएको जनाएको छ । पोम्पियोले उत्तर कोरियाका लागि नवनियुक्त दूतसहित आगामी साता प्योङयाङ भ्रमण गर्ने तय भएको थियो । यसअघि ३ पटक प्योङयाङ पुगेका पोम्पियोले उत्तर कोरियाले सर्वोच्च नेता किम जोङउनसँग भेटवार्ता गर्नेनगर्नेबारे भने केही खुलाइएको थिएन । एपीले विदेशमन्त्रीको अर्काे भ्रमण कहिले हुने भन्नेबारे केही उल्लेख गरेको छैन । ट्रम्पले उत्तर कोरियाले परमाणु निशस्त्रीकरणका लागि प्रतिबद्धता गरेको भए पनि कुनै प्रगति नभएको भन्दै पोम्पियोलाई भ्रमण स्थगित गर्न शनिबार निर्देशन दिएका हुन् । ट्रम्पले ट्विटरमा लेखेका छन्, तत्कालका लागि उत्तर कोरियाको भ्रमण गर्न उचित छैन किनभने निशस्त्रीकरणका पक्षमा उसले भनेअनुसारको कुनै प्रगति हुन सकेको छैन । ट्रम्पले भनेका छन्, मैले विदेशमन्त्री पोम्पियोलाई हालको अवस्थामा उत्तर कोरिया भ्रमण नगर्नू भनेको छु किनभने हामीले शिखर बैठकमा गरेको प्रतिबद्धताअनुसार निशस्त्रीकरणको पक्षमा खासै प्रगति गर्न सकेका छैनौं । अमेरिकी राष्ट्रपति डोनाल्ड ट्रम्प र उत्तर कोरियाली नेता किम जोङउनबीच गत जुन १२ मा सिंगापुरमा ऐतिहासिक बैठक भएको थियो । बैठकमा २ नेताबीच कोरियाली द्वीपलाई परमाणु हतियारमुक्त गर्ने सहमति भएको थियो । त्यसलगत्तै ट्रम्पले उत्तर कोरियाबाट अमेरिकालाई कुनैपनि परमाणु खतरा नरहेको दाबी गरेका थिए । तर, प्योङयाङको परमाणु तथा क्षेप्यास्त्र कार्यक्रम रोक्ने विषयमा विस्तृत सहमति नभएको भन्दै राष्ट्रपति ट्रम्पको व्यापक आलोचना भएको थियो । उत्तर कोरियाले आफ्ना परमाणु तथा क्षेप्यास्त्र कार्यक्रमका कारण राष्ट्रसंघ, युरोपेली संघ, अमेरिका, चीन, जापान, दक्षिण कोरियालगायतका देशले प्रतिबन्ध लगाउँदै आएका छन् ।"
पार्कको कारावास सजाय थपियो,"सोल दक्षिण कोरियाको पुनरावेदन अदालतले पूर्वराष्ट्रपति पार्क गुन हेलाई तोकिएको कारावास सजाय थप गरेको छ । विभिन्न भ्रष्टाचारका घटनामा संलग्नता पार्कको सजायमा थप एक वर्ष थपिएको दक्षिण कोरियाली सञ्चारमाध्यमले जनाएका छन् । ""६६ वर्षीया पार्कलाई गत अप्रिल ६ मा जिल्ला अदालतले २४ वर्ष जेल सजायको फैसला गरेको थियो । उनलाई पद तथा शक्तिको दुरुपयोग गरी सार्वजनिक स्रोतको हिनामिना गरेकोमा दोषी ठहर गरिएको हो । शनिबारको फैसलामा उनलाई थप २ अर्ब वन जरिवानासमेत थप गरिएको छ । अभियोजनकर्ताहरूले भने उहाँलाई ३० वर्ष जेल सजाय र १ सय १८ दशमलव ५ अर्ब जरिवाना गराउनुपर्ने माग गरेको योनहाप समाचार संस्थाले जनाएको छ । अदालतले पार्ककी लामो समयदेखिकी साथी चोई सुनसिललाई पनि जरिवाना बढाएर १८ बिलियनबाट २० बिलियन पुर्याइएको छ । पार्क राष्ट्रपति हुँदा उनका मुख्य नीतिगत सल्लाहकार रहेका अहन जोङ बेओमको कारावास सजाय एक वर्षबाट बढाएर ५ वर्ष बनाइएको छ ।"
डब्लूडब्लूएफको दोहोरो जित,काठमाडौं पाँचौं कर्पोरेट इन्डोर क्रिकेट प्रतियोगिताअन्तर्गत दोस्रो दिन डब्लूडब्लूएफले दोहोरो जित दर्ता गरेको छ । शनिबार भएको खेलमा डब्लूडब्लूएफले वल्र्डलिंकलाई ३२ रन तथा माछापुच्छ्रे बैंकलाई ७१ रनले पराजित गर्यो । अर्को खेलमा मुक्तिनाथ विकास बैंकले प्रभु म्यानेजमेन्टलाई ५४ रनले हरायो । जनता बैंकले सानिमा हाइड्रोलाई ६५ रनले पराजित गर्दा ईसेवाले मुक्तिनाथ विकास बैंक र मेगा बैंकलाई हरायो । अन्तिम खेलमा सिटिजन्स बैंकले अन्नपूर्ण मिडिया हाउसलाई ४५ रनले पाखा लगायो । अल्टिमेट इन्डोर क्रिकेटको आयोजनामा जारी प्रतियोगितामा १५ टिम सहभागी छन् ।
बर्नहार्ट क्वाटरफाइनलमा,"काठमाडौं बर्नहार्ट कलेज प्रथम त्रिभुवन विश्वविद्यालय अन्तरकलेज बीएससी सीएसआईटी बास्केटबल प्रतियोगिताको क्वाटरफाइनलमा प्रवेश गरेको छ । शनिबार अन्तिम लिग खेलमा बर्नहार्टले सेन्टलरेन्सलाई २६२२ ले हरायो । एसीएचएस र सगरमाथाले पनि जित निकाल्दै क्वाटरफाइनलमा स्थान बनाए । क्वाटरफाइनलमा एसीएचएसले पाटन क्याम्पस, सगरमाथाले टेक्सास, बर्नहार्टले हिमालय र न्युसमिटले एबिरडिनसँग खेल्नेछन् ।"
गोल्डेनपिक र भ्याली पब्लिक च्याम्पियन,काठमाडौं आयोजक गोल्डेनपिकले सातौं गोल्डेनपिक अन्तरस्कुल बास्केटबल प्रतियोगिताको जुनियरतर्फ उपाधि जितेको छ । उपाधि भिडन्तमा गोल्डेनपिकले ग्रिनल्यान्ड स्कुललाई २७१३ ले हरायो । सिनियरतर्फ भ्याली पब्लिक स्कुलले ग्रिनल्यान्डलाई ६१३३ ले हराएर उपाधि जित्यो ।
विजय युथलाई उपाधि,हेटांैडा दोस्रो वीरेन्द्र राई स्मृति खुला फुटसल प्रतियोगिताको उपाधि विजय युथ क्लबले जितेको छ । उसले शनिबार भएको फाइनलमा इन्टरनेट सिटीलाई १११ गोलले पराजित गरी उपाधिमाथि कब्जा जमायो । उपाधिसँगै विजय युथले ५० हजार तथा उपविजेता इन्टरनेट सिटीले २५ हजार रुपैयाँ प्राप्त गरे ।
कर्णसिंह विजयी,ताप्लेजुङ स्थानीय टोली कर्णसिंह स्मृति क्लबले पाथीभरा गोल्डकप फुटबल प्रतियोगिताअन्तर्गत सोमबारको खेलमा पाँचथरको फिदिम स्पोर्टिङ क्लबलाई ३० ले पराजित गरेको छ । कर्णसिंहका तर्फबाट फोरे फोरफनाले २ तथा राजकुमार घिसिङले १ गोल गरेका थिए । आइतबार रेडहर्स इलाम र झापाको रेडस्टारले प्रतिस्पर्धा गर्नेछन् ।
पदकको मौका गुम्यो,"जकार्ता, इन्डोनेसिया १८ औं एसियाली खेलकुदको सातौं दिन शनिबार नेपाली खेलाडीले पदक जित्ने धेरै राम्रो अवसर गुमाएका छन् । एउटा पदकका लागि भौतारिरहेको अवस्थामा कराँतेका रीता कार्की र चञ्चला दनुवार पदकको मुखैमा पुगेर फर्किए । रीता कुमिते र चञ्चला काताको प्रतिस्पर्धामा थिए । चञ्चलाभन्दा रीताको पदक सम्भावना प्रबल थियो । महिला ६६ केजीमुनि फाइटको कांस्यपदक भिडन्तमा उत्रिएकी रीता पाकिस्तानी नर्गिससँग अंकका आधारमा ३१ ले पराजित भइन् । पहिलो खेलमा उनी चीनकी गाओ मेङमेङसँग ३० ले हारेकी थिइन् । गाओ सेमिफाइनलमा नर्गिसलाई हराउँदै फाइनल पुगेपछि कांस्यका लागि रीता र नर्गिसबीच भिडन्तको मौका मिलेको थियो । चिनियाँ गाओसँग रीताको तुलनामा नर्गिस फराकिलो अंक अन्तर ८० ले हारेकी थिइन् । त्यसले गर्दा पाकिस्तानीमाथि जित्ने अपेक्षा थियो । तर नर्गिसले पहिलो खेलको गल्ती सुधार्दै नेपाललाई त्यो अवसर दिइनन् । खेलमा रीताले युकोबाट एक अंक बटुल्दै अग्रता लिएकी हुन् । त्यसपछि नर्गिसले युकोबाट लगातार अंक बटुलिरहिन् । प्रतिद्वन्द्वीविरुद्ध उनी खरो उत्रन सकिनन् । रीतालाई हराएपछि नर्गिस जेसीसी हलको रिङमा मज्जाले उफ्रिइन् र चिच्याइन् । उनले जितेको यो कांस्यपदक पाकिस्तानका लागि दोस्रोपदक थियो । त्यसअघि पाकिस्तानले कबड्डीबाट एकमात्र कांस्य जितेको छ ।महिला काताको गौरवशाली इतिहास चञ्चलाले कायम राख्न सकिनन् । २०१४ को इन्चोन एसियाडमा नेपालले जितेको एउटै पदक कांस्य थियो । त्यो पनि महिला काताकै थियो । जेसीसी हलमा चञ्चलाले थाई प्रतिद्वन्द्वी मोन्सिचा तारारातान्कुलसँगको खेल गुमाएपछि उनी पदकबाट वञ्चित भएकी हुन् । पाँचै जना जज उनको विपक्षमा रहेपछि चञ्चलाले खेल ५० ले गुमाइन् । थाई खेलाडी एसियन च्याम्पियनसिपकी कांस्य विजेता हुन् । पहिलो खेलमा पराजय भोगे पनि चञ्चलाले रिपिचेज राउन्डमा उत्तर कोरियाली खेलाडी जी उई काङलाई ३२ अंक अन्तरले पराजित गर्दै कांस्यपदक भिडन्तको स्थान सुरक्षित गरेकी थिइन् । पहिलो खेलमा चञ्चला मकाउकी सोइ लाम साउसँग ५० अंकले हारेकी थिइन् । सोई लाम फाइनल पुगेपछि उनैले सेमिफाइनलमा हराएकी थाई खेलाडी मोन्सिचासँग चञ्चलाले खेल्ने अवसर पाइन् ।चञ्चला तिनै खेलाडी हुन्, जसले इन्चोन एसियाडमा खेल्न पाएकी थिइनन् । उनको ठाउँमा विमला तामाङले खेल्दै पदक जितेकी थिइन् । तत्कालीन अवस्थामा राष्ट्रिय र अन्तर्राष्ट्रिय मान्यताप्राप्त भन्दै दुवै कराँते महासंघले खेलाडीलाई इन्चोन पुर्याएका थिए । उनी त्यसकै मारमा परेकी थिइन् । कराँते टोलीका दीपक श्रेष्ठले म्याच एक्सपोजरको कमीले गर्दा आफ्ना खेलाडीले मुखैमा आएको पदक गुमाउनुपरेको बताए । उनले भने, रीतासँग खेल्ने पाकिस्तानी अन्तर्राष्ट्रिय अनुभव बटुलेकी खेलाडी हुन् । हाम्रा खेलाडी पहिलोपल्ट अन्तर्राष्ट्रिय रिङमा उत्रिएका हुन् । खेलमा त्यसले धेरै फरक पार्छ । हामी त्यसमै चुक्यौं ।पुरुष कातामा भने पुरुषोत्तम बाँस्तोला कतारका एडम हसमसँग पहिलो खेलमै ५० अंकको अन्तरले पराजित भए । कराँतेको कुमितेको ५ तौल समूहमा नेपाली खेलाडीले प्रतिस्पर्धा गर्नेछन् । एथलेटिक्सजेरोला बुुङकार्नो स्टेडियममा बिहानी सत्रमा भएको पुरुष म्याराथनमा नेपाली धावकद्वय कृष्णबहादुर बस्नेत र गोपीचन्द्र पार्कीले बीचमै दौड त्यागे । कृष्णबहादुरले ४० किलोमिटर र गोपीचन्द्रले ३० किलोमिटर दौडिएपछि छाडेका हुन् । २१ धावकले म्याराथनमा प्रतिस्पर्धा गर्दा १५ धावकले मात्र दूरी पार गरे । ४० किमिमा दौड छाडदा कृष्णबहादुरको समय २ घण्टा २३ मिनेट १३ सेकेन्ड भइसकेको थियो । जतिबेला उनी १२ औं स्थानमा थिए । उसले व्यक्तिगत म्याराथन टाइमिङ छोइसकेका थिए । कृष्णको २ घण्टा २१ मिनेट ३१ सेकेन्डको म्याराथन टाइमिङ हो । अन्तिम २ दशमलव १९५ किमि बाँकी हुँदा उनले दौड छाडे ।गोपीचन्द्र भने ३० किमिसम्म प्रतिस्पर्धामा थिए । उनी १ घण्टा ५१ मिनेट २० सेकेन्ड दौडिए । व्यक्तिगततर्फ गोपीको २ घण्टा २१ मिनेट ०४ सेकेन्डको टाइमिङ छ ।दुवैले मांसपेशीमा समस्या आएपछि दौड त्यागेको एथलेटिक्सका प्रशिक्षक आमिरी यादवले बताए । जकार्ताको उच्च आद्र्रताका कारण धेरै खेलाडीलाई दौडिन कठिनाइ भएको थियो । कोही पनि धावक आफ्नो गतिमा दौडिन सकेनन् । जबकि जापानका स्वर्ण विजेता हिरोतो इनोई पनि आफ्नो समयभन्दा निकै पछाडि रहेर दौड पूरा गरे । उनले २ घण्टा १८ मिनेट २२ सेकेन्डसाथ स्वर्ण जितेका हुन् । उनको उत्कृष्ट टाइमिङ २ घण्टा ०६ मिनेट ५४ सेकेन्डको हो । हिरोतोसँगै समान टाइमिङमा २ घण्टा १८ मिनेट २२ सेकेन्ड दौड पूरा गरेका बहराइनका इहासन इलाबासी दोस्रो भए । उनी मिलि सेकेन्डमा पछाडि परे । चीनका बुजेइ डुओले कांस्यपदक जित्दा २ घण्टा १८ मिनेट २८ सेकेन्ड लगाए ।प्रशिक्षक यादवले भने, जकार्ताको मौसमसँगै मांसपेशीमा समस्या आएकाले हाम्रा खेलाडीले दौड पूरा गर्न सकेनन् । उच्च आद्र्रता छ । त्यसले हाम्रो मात्र होइन, धेरै धावकलाई गाह्रो भयो । उनीहरूले आफ्नो पेसमा दौडिन सकेनन् । शनिबारै नेपाली धावक यामसाजन सुनार १ सय मिटर दौडको हिट चरणबाटै बाहिरिए । यस इभेन्टमा २१ प्रतिस्पर्धी हुँदा हिट नम्बर ३ मा रहेर दौडिएका उनले ११ दशमलव ३९ सेकेन्ड लगाए । उनले १७ औं एसियाडका लागि भएको छनोटमा आफैंले बनाएको हाते टाइमिङ १०३ सेकेन्डभन्दा निकै टाढा रहे । नेपालको राष्ट्रिय कीर्तिमान १०७१ सेकेन्डको रामकृष्ण चौधरीको नाममा छ । जुन उनले आठौं साफ १९९९ मा बनाएका थिए । यामसाजनले भने १२ औं साग खेलकुदमा ११०१ र इन्चोन एसियाडमा ११४३ मा १ सय मिटरको दौड पूरा गरेका थिए ।आर्चरी रिकर्भ मेन्स टिमतर्फ नेपालले शनिबार मिश्रित नतिजा निकालेको छ । कतारलाई ६० को सेट प्वाइन्टले पराजित गर्दै अगाडि बढेको नेपाल अन्तिम १६ को चरणमा चाइनिज ताइपेईसँग पराजित भयो । ताइपेईसँग नेपाल सोही अन्तरमा हारेको हो । नेपालबाट असिम शेरचन, मीनप्रसाद गौचन, रोशन नगरकोटी र तिलक पुनमगरले प्रतिस्पर्धा गरेका थिए । शनिबारको खेलसँगै एसियाडमा आर्चरीको यात्रा पनि सकिएको छ ।स्पोर्ट्स क्लाइम्बिङ पुरुषतर्फ कम्बाइन्ड लिडमा नेपाली खेलाडीद्वय पेम्बा शेर्पा र प्रनिलमान श्रेष्ठ १९ र २० औं स्थानमा रहेर यात्रा टुंग्याए । उनीहरूभन्दा मंगोलिया, फिलिपिन्स र थाइल्यान्डका खेलाडी पछाडि रहे । जापानका दुई खेलाडी अगाडि रहेका थिए ।नेपालले पहिलोपल्ट एसियाड खलेको हो । यो खेल एसियाडमा राखिएको पनि पहिलोपल्ट नै हो । जकाबारिङ स्पोटर््स सिटीको रक क्लाइम्बिङ स्थलमा आयोजित प्रतियोगितामा आयोजक इन्डोनेसियाले महिला विधाबाट स्वर्ण जितेको थियो । क्लाइम्बिङमा दुई खेलाडीले मात्र सहभागिता जनाएका थिए । नेपाल स्पोटर््स क्लाइम्बिङ संघका महासचिव मेघराज पौडेलले क्लाइम्बिङको एसियाड सहभागिताबारे भने, पदकबाट धेरै टाढा छैनौं । खेलाडीहरूले राम्रो गरेका छन् । हामीलाई भौतिक पूर्वाधार अभाव छ । सरकार र ओलम्पिक कमिटीले सहयोग गरे टोकियो ओलम्पिकमा राम्रो नतिजा ल्याउन सक्छौं ।बक्सिङ जकार्ता इन्टरनेसनल एक्स्पो हलमा शनिबार नेपालका तीनैजना बक्सर अंकका आधारमा पराजित भएका छन् । उनीहरू सबैले प्रारम्भिक चरणमा प्रतिस्पर्धा गरेका हुन् । महिला लाइटवेट ६० केजीमुनि पुनम रावल चीनकी वेङ्लु याङसँग ५० अंकले पराजित भइन् । पुरुष लाइट फ्लाइवेटमा तेजबहादुर देउजा लाओसका खामसातोनसँग ३१ अंकले निराश भए । लाइट वेल्टरवेटमा नेपालका भूपेन्द्र थापाले जोर्डनका अल्खासवहसँगको भिडन्त ४० ले गुमाए । एसियाडमा सहभागी ८ बक्सरमध्ये शुक्रबार एक जनाले पराजय भोगिसकेका छन् । अब चार जनाको खेल मात्र बाँकी छ ।सेपाकटाक्रो सेपाकटाक्रोको पुरुष रेगुतर्फ समूह बी मा रहेको नेपालले शनिबार खेलेका दुवै खेल गुमाएको छ । नेपालको समूहमा भारत, दक्षिण कोरिया, मलेसिया र चीन रहेका थिए ।नेपाली टोली दक्षिण कोरिया र मलेसियासँग समान २० को अन्तरमा पराजित भयो । आइतबार समूहका अन्य राष्ट्रसँग खेल्नेछ ।ब्याडमिन्टन मेन्स डबल्सतर्फ अन्तिम १६ को खेलमा शनिबार नवीन श्रेष्ठ र विकास श्रेष्ठको जोडी मलेसियाका वी किओङ तान र गोह भी सेमको जोडीसँग २१९, २११२ को सेटमा पराजित भयो ।महिला एकलतर्फ नङसलदेवी तामाङ विश्व वरीयताको दोस्रो स्थानकी जापानी अकाने यामागुचीसँग सोझो सेटमा पराजित भइन् । नेपालकी शीर्ष वरीयताकी नङसलले २१७, २११२ ले खेल गुमाइन् । विश्व वरीयताको सिंगलतर्फ नङसलको कुनै वरीयता छैन । डबल्समा भने उनी २५४ औं स्थानमा छिन् । नङसलले एसियाडमा पाँच इभेन्टमा खेल्दा माल्दिभ्सविरुद्धको सिंगलतर्फ खेलमा मात्र जित हात पारेकी थिइन् । एसियाडमा नेपाली ब्याडमिन्टनको प्रतिस्पर्धा सकिएको छ । बास्केटबलमहिला थ्री बाई थ्री बास्केटबलअन्तर्गत शनिबार नेपालले खेलेका दुवै खेलमा हार बेहोर्यो । पहिलो खेल निकै प्रतिस्पर्धात्मक रहेपनि नेपाल मंगोलियासँग १२११ ले निराश भयो । नेपालबाट एलिना गुरुङले २, श्रेया खड्काले ४, भावना लामाले ३ र अनुशा मल्लले २ अंक जोडेका थिए । समूहको पहिलो खेलमा चाइनिज ताइपेईसँग पराजित भएको नेपालले दिनको दोस्रो खेलमा जापानसँग २१४ को हार बेहोर्यो । जापानविरुद्ध अनुशाले ३ तथा एलिनाले १ अंक जोडे । यस समूहबाट जापान र चाइनिज ताइपेई अगाडि बढे ।गल्फपोन्डोक इन्दाह गल्फ कोर्समा जारी गल्फको तेस्रो दिन नेपाली खेलाडीले औसत प्रदर्शन गरेका छन् । शुक्रबहादुर राईले दोस्रो दिन ५ ओभर ७७ स्कोर जोड्दै समग्रमा १८ ओभर स्कोरसहित ५४ औं स्थानमा रहे । तेस्रो दिन ९ ओभर ८१ जोडेका टंकबहादुर कार्की २४ ओभरको स्कोरसहित ६३ औं स्थानमा छन् । अजित विक ९ ओभर ८१ खेल्दै २८ ओभर स्कोरका साथ ७४ औं तथा पृथ्वी मल्ल ७ ओभर ७९ सहित कुल ३१ ओभर स्कोरका साथ ७७ औं स्थानमा छन् । कुल ८६ गल्फरमध्ये जापानका केइटा नाकाजिमा शीर्षस्थानमा यथावत् छन् । उनले तेस्रो दिन २ अन्डर ७० खेल्दै कुल १० अन्डरको स्कोरसाथ ३ स्ट्रोकको अग्रता बनाए । टिम इभेन्टमा नेपाल १७ औं स्थानमा यथावत् छ । तेस्रो दिन २ सय ३७ अंक जोडेको नेपालले समग्रमा ६८ ओभर स्कोर बनाएको छ । जापान २२ अन्डरसहित शीर्षस्थानमा छ ।"
विश्वकप ट्रफी नेपाल ल्याइने,"काठमाडौं आईसीसी क्रिकेट विश्वकप ट्रफी पहिलोपटक नेपाल आउने भएको छ । यसको प्रायोजक निशानमार्फत पाँच महादेशको २१ राष्ट्रमा पुर्याइँदा नेपालमा पनि ल्याइने भएको हो । यो अभियान अन्तर्राष्ट्रिय क्रिकेट परिषद् (आईसीसी) को मुख्यालय दुबईबाट अगस्ट २७ बाट सुरु हुनेछ । २०१९ को जुलाई १४ मा लन्डनको लर्डस क्रिकेट मैदानमा विश्वकप विजेतालाई उक्त ट्रफी प्रदान गरिनेछ । ट्रफी टुरको अवधि ९ महिनाको हुनेछ । विश्वकप इंग्ल्यान्ड र वेल्सले २०१९ को मे ३० देखि जुलाई १४ मा आयोजना गर्दैछन् । विश्वकप खेल्ने राष्ट्रमा मात्र लैजाने यसअघिको परम्परालाई तोड्दै यसपटक क्रिकेटका उदाउँदा अन्य ११ राष्ट्रमा विश्वकप ट्रफी टुर गर्न लागिएको हो । नेपालसहित अमेरिका, जर्मनीलगायत राष्ट्रमा रहेका आईसीसीले शनिबार जनाएका छन् । यूएईबाट सुरु हुने विश्वकप ट्रफी टुर ओमान, अमेरिका, वेस्टइन्डिज, श्रीलंका, पाकिस्तान, बंगलादेश, नेपाल, भारत, न्युजिल्यान्ड, अस्ट्रेलिया, दक्षिण अफ्रिका, केन्या, रुवान्डा, नाइजेरिया, फ्रान्स, बेल्जियम, नेदरल्यान्ड्स र जर्मनी हुँदै १ सय दिन लगाएर फेब्रुअरी १९ मा वेल्स र इंग्ल्यान्ड पुग्नेछ । नेपालले मार्चमा जिम्बावेमा भएको विश्वकप छनोटमा सहभागिता जनाएको थियो । विश्वकपमा पुग्न नसकेको नेपालले त्यस प्रतियोगितामा आठौं स्थान हात पार्दै वानडे अन्तर्राष्ट्रिय मान्यता राष्ट्र बनेको थियो ।"
"आर्सनलको जित, सिटी रोकियो",लन्डन  एक गोलले पछाडि परेको स्थिति उल्टाउँदै आर्सनलले प्रिमियर लिगअन्तर्गत शनिबार भएको खेलमा वेस्टह्याम युनाइटेडलाई ३१ ले पराजित गरी सिजनको पहिलो जित दर्ता गरेको छ । यसै सिजन भित्रिएका प्रशिक्षक उनाइ एमेरीलाई यस जितले ठूलो राहत मिलेको छ ।मार्को अर्नाउटोभिचको २५ औं मिनेटको गोल मदतमा छिमेकी टोली वेस्टह्यामले अग्रता लिएको थियो । त्यसको पाँच मिनेटपछि नाचो मोनरियालले खेल बराबरीमा ल्याए । दोस्रो हाफको ७० औं मिनेटमा इसा डियोपको आत्मघाती गोल तथा अन्तिम मिनेटमा ड्यानी वेलबेकको गोल मदतसँगै आर्सनल विजयी भयो ।त्यसअघि डिफेन्डिङ च्याम्पियन म्यानचेस्टर सिटी प्रिमियर लिगको नवप्रवेशी वल्भ्सको मैदानमा बराबरीमा रोकियो । खेलको ५७ औं मिनेटमा वल्भ्सका डिफेन्डर विली बोल्लीको गोलमा घरेलु टोलीले अग्रता लिएको थियो । सिटीका लागि एमेरिक लापोर्टले इल्काए गुन्डोगनको फ्रिकिकमा हेडरमार्फत गोल गरी खेल बराबरीमा ल्याए । इन्ज्युरीको अन्तिम मिनेटमा सर्जियो अगुइरोको फ्रिकिक पोस्टमा लागेर फर्केपछि सिटी एक अंकमा चित्त बुझाउन बाध्य भयो ।शनिबार नै बर्नमाउथ र एभरटनबीचको खेल २२ को बराबरीमा टुंगियो । पहिलो हाफमा रिचार्लिसन रातो कार्ड खाँदै बाहिरिएपछि एभरटन १० खेलाडीमा सीमित भयो । ५६ औं मिनेटमा थिओ वाल्कटले गोल गर्दै एभरटनलाई अग्रता दिलाए । लगत्तै एडम स्मिथले पनि रातो कार्ड खाएपछि दुवै टोली १०१० खेलाडीमा सीमित भए । माइकल किनले ६६ औं मिनेटमा एभरटनलाई २० ले अगाडि बढाए । तर ५ मिनेटको अन्तरमा बर्नमाउथले २ गोल गर्दै खेल बराबरीमा ल्यायो । जोसुवा किङले ७५ औं मिनेटमा पेनाल्टीमार्फत गोल गरेको केही मिनेटमै नाथन आकेले पनि गोल गरे ।कार्डिफ सिटी र हडर्सफिल्ड टाउनको खेल गोलरहित बराबरीमा सकियो । ह्यारी मगाएरले ९० औं मिनेटमा गोल गरेपछि लेस्टर सिटीले साउथह्याम्पटनलाई २१ ले हरायो । त्यसअघि रायन बर्टर्यान्डले साउथ ह्याम्पटनलाई अग्रता दिलाए पनि लेस्टरका डेमारे ग्रेले गोल गरी खेल बराबरीमा ल्याए ।
खाऔं स्याउ,"यो चर्चित भनाइ सबैका लागि उत्तिकै महत्त्वपूर्ण छ । किनभने स्याउ खाँदाका फाइदा धेरै छन् । स्याउमा पर्याप्त पौष्टिक तत्त्वहरू छन् । यसमा भिटामिन ए र सी तथा क्याल्सियम पाइन्छ । विज्ञहरूका अनुसार स्याउ पेट तथा पाचनशक्तिका लागि लाभदायक छ । स्याउ खानाले मधुमेहको सम्भावना कम हुन्छ । यसले हड्डीलाई स्वस्थ्य राख्छ । तौल घटाउन मद्दत गर्छ । मुटु रोगीका लागि पनि फाइदाजनक छ । स्याउमा हुने तत्त्वहरूले क्यान्सर लाग्नबाट जोगाउन सक्छ । दमसँग लड्न सक्ने क्षमता बढाउँछ । यसमा भएको एन्टिअक्सिडेन्टले वृद्धावस्थामा मस्तिष्क बलियो राख्नसमेत मद्दत गर्छ । यति लाभदायक स्याउ पाउन पनि खासै गाह्रो छैन । किनभने हाम्रै मुलुममा पनि स्याउको पर्याप्त उत्पादन हुन्छ । विदेशबाट पनि आउँछ । नेपालमा खासगरी रेड डेलिसियस, रोयल डेलिसियस, गोल्डेन डेलिसियस, रिचा रेड र फुजी जातका स्याउ फल्छन् । जातअनुसार स्याउको रंग फरकफरक हुन्छ । धेरैजसो स्याउ गाढा रातो, रातो, सुनौलो पहेंलो र हरियो हुन्छन् । स्याउ भदौ अन्तिमदेखि कात्तिक अन्तिमसम्म टिप्ने गरिन्छ । यो सिजनमा स्याउका बोट राताम्ये हुन्छन् । नेपालका ३३ जिल्लामा स्याउ फल्छ । जुम्ला, मनाङ, मुस्ताङ, डोल्पा, मुगु, कालिकोट र हुम्लामा यसको व्यावसायिक खेती हुने गरेको छ । सबैभन्दा बढी स्याउ जुम्लामा पाइन्छ । यसलाई ७ डिग्री सेल्सियसभन्दा कम तापक्रम चाहिन्छ । एउटा दानाको तौल औसतमा १ सय ८५ ग्राम हुन्छ । एउटा बोटमा १ सय केजीसम्म फल्छ । नेपालमा श्री ३ चन्द्रशमशेरका पालामा जापान र इटालीबाट स्याउका केही बोट ल्याएर काठमाडौंको छाउनी, बालाजु र गोदावरीमा लगाइएको इतिहास छ । स्याउका बिरुवा पुस, माघमा रोपिन्छ । रोप्दा बिरुवा १० फिटको हुन्छ । रोपेको ५ वर्षमा फल्न थाल्छ । नेपालमा समुद्री सतहदेखि ३ हजार मिटर उचाइमा स्याउ खेती गर्न सकिन्छ । स्याउ फुल्ने समयमा कम तापक्रम, वर्षा, हिमपात र मौसम बदली भइरहे परागसेचन प्रक्रियामा बाधा पुग्छ । भदौ र असोजमा नेपालमै फलेको स्याउले बजार धान्छ । अरू बेला बाहिरबाट ल्याउनुपर्छ । चीन र भारतबाट धेरै स्याउ आयात हुन्छ । केही मात्रमा न्युजिल्यान्ड र अस्ट्रेलियाबाट पनि आउँछ । स्याउबाट रक्सी (ब्रान्डी), जुस, जाम, सुकुटी पनि बनाइन्छ । यसलाई दानै र काटेर चाना बनाएर खाना सकिन्छ । नेपालमा १२ हजार हेक्टर क्षेत्रफलमा स्याउ लगाइएको छ । वार्षिक २० हजार मेट्रिक टन स्याउ उत्पादन हुन्छ । ५ वर्षमा फल्ने स्याउ एक रोपनीमा २५ बोट लगाइन्छ । नेपालमा फलेको स्याउ स्वादिलो र रसिलो हुन्छ, वरिष्ठ फलफूल विकास अधिकृत दीपक भट्टराई भन्छन्, त्यही भएर बालबालिकादेखि वृद्धवृद्धासम्म सबै उमेरकाले यसको स्वाद मन पराउँछन् । उनका अनुसार स्याउबाट राम्रो आम्दानी पनि हुने हुँदा खेती गर्ने किसान बर्सेनि बढ्दै गएका छन् । पछिल्लो समय एक वर्षमै फल्ने उच्च घनत्व स्याउ खेती प्रविधि नेपालमा भित्रिएको छ । यो प्रविधिमार्फत सर्भिया र इटालीबाट बिरुवा ल्याएर सन् २०१५ देखि खेती गर्न थालिएको हो ।"
कसरी बढाउने पढाइमा रुचि ?,"अचेल धेरै साथीको गुनासो हुन्छ किन हो मलाई त पढ्नै मन लाग्दैन ? म त परीक्षा आएपछि मात्रै पढ्ने हो । अब त पढ्छु भन्यो, दिमागमा बसे पो ! धेरैको मनमा यस्तै कुराहरू खेलिरहेको हुन्छ । मनोवैज्ञानिकहरूले यसो हुनुका केही कारण पत्ता लगाएका छन् । ती कारण बुझेर अघि बढ्न सके पढाई झर्कोलाग्दो हुँदैन । परीक्षामा हाउगुजी बन्दैन । पढ्न मन लगाउने १० मुख्य उपाय यस्ता छन्१ केन्द्रित हुने : हामी जुन विषय पढिरहेका हुुन्छाँै, त्यसमै केन्द्रित हुनुपर्छ । गणितका समस्या समाधान गरिरहेका बेला मनमा अंग्रेजीको कुरा खेलाउनुहुन्न । नेपालीको समयमा गणित या विज्ञानको चिन्ता लिनुभएन । एक पटक या एकै समयमा धेरै विषयलाई मनमा स्थान दिनुहुन्न । जे पढिरहेको हो त्यसैमा मात्र केन्द्रित हुनु पर्छ । २ पकड राख्ने : कुनै विषयमा पकड कमजोर छ भने त्यो विषयमा अझ धेरै ध्यान दिनुपर्छ । हामी त्यो विषय पढ्न बढी रुचाउँछौँ जुन राम्ररी आउँछ । पकड भएको विषय राम्ररी बुझ्न सक्छौँ । त्यसमा अंक पनि राम्रै आएको हुन्छ । आफूले रुचाएको विषय पढ्दा समय बितेको पत्तै हुन्न । त्यसैले कमजोर विषयमा आफ्नो पकड बढाउने प्रयास गर्नुपर्छ । ३ रुचि बढाउने : कुनै विषयमा रुचि छैन भने त्यसमा रुचि जगाउनुपर्छ । रुचि नभएको विषयमा रुचि बढाउन ४५ दिन नियमपूर्वक लगातार अभ्यास गर्नुपर्छ । सुरुसुरुमा यसो गर्दा दिक्क लाग्न सक्छ । तर त्यो अवधिभरिमा थोरै मात्र रुचि बढ्यो भने त्यो पहिले नरुचाएको विषय पनि रुचिकर लाग्न सक्छ । ४ सीमित किताब : पढ्ने टेबल, खाट या भुइँमा सबै विषयको पुस्तक छरपष्ट राख्नु हुँदैन । जुन विषय पढ्ने हो त्यो मात्रै राख्नुपर्छ । बाँकी र्याक या झोलामै रहन दिनुपर्छ । सबै विषयका धेरै किताब छेउमै छ भने यो पढौं कि त्यो भन्ने लाग्न सक्छ । गृहकार्य गर्दा पनि सम्बन्धित विषयलाई मात्रै आफ्नो टेबलमा राख्नुपर्छ । एउटा सकिनेबित्तिकै अर्को निकाल्नुपर्छ । पढ्ने कोठा अस्तव्यस्त बनाउनुहुन्न । ५ निश्चित समय : पढ्ने निश्चित समय हुनुपर्छ । जुनसुकै किताब जुनसुकै झोला या र्याकबाट निकालेर पढ्ने बानी खासै प्रभावकारी होइन । यसले एकाग्र हुन सकिन्न । पढाइको एउटा निश्चित क्रम हुनुपर्छ । बरु यसका लागि एउटा टाइम टेबल बनाउन सकिन्छ । त्यसैका आधारमा पढे पढाइ नियमित हुन सक्छ । ६ लक्ष्य निर्धारण : निश्चित लक्ष्यबिनाको पढाइ पनि बोझिलो हुन सक्छ । लक्ष्य नै निर्धारित छैन भने गन्तव्यमा कसरी पुग्न सकिन्छ ? कुन विषय पढ्ने अनि त्यो पढेर के बन्ने भन्ने निर्धारण गर्न नसक्नाले पनि पढाइमा रुचि नलागेको हुन सक्छ । त्यसैले पढ्नुअघि लक्ष्य विचार गर्नु महत्त्वपूर्ण छ । ७ सञ्चारका प्रविधि : अहिलेको डिजिटल युगमा हरेक समय हामी मोबाइल फोन, ट्याबलेट, ल्यापटप लगायतले घेरिएका हुन्छाँै । यीमध्ये खासगरी मोबाइल फोनले हाम्रो ध्यानलाई अन्यत्र मोडिदिन्छ । फोनमा कुनै कुरा नआए पनि छिटोछिटो हेर्न मन लाग्छ । फेसबुकमा साथीसँग च्याट गर्न मन लाग्छ । मोबाइल गेम खेल्न मन हुन्छ । यी सबैले पढाइलाई चौपट पार्छन् । त्यसैले पढ्ने बेला यी उपकरणबाट टाढै बस्नुपर्छ । सम्भव भए फोन अफ गरिदिनुपर्छ । ८ साथीसंगत : साथीको सही कुरालाई समर्थन गर्नुपर्छ । गलतलाई नाइँ भन्न सक्नुपर्छ । पढाइमा रुचि राख्नेलाई साथी बनाउनुपर्छ । गलत गतिविधिमा लागेकासँग टाढै बस्नुपर्छ । यदि यसो नगरिए दौतरीको दबाबमा गलत क्रियाकलापमा पनि लाग्न सकिन्छ । अनि स्वत: पढाइको स्तर खस्किन्छ । ९ प्रेरणा : प्रेरणाले हामीलाई सफलताका लागि नयाँ ऊर्जा प्रदान गर्छ । हाम्रा वरपर संघर्ष गरेर सफल भएका मानिस प्रशस्तै भेटिन्छन् । तिनीहरूबारे थाहा पाउँदा हामीलाई प्रेरणा प्राप्त हुन सक्छ । आफ्नै अभिभावकका संघर्षका कुरालाई पनि शिक्षाका रूपमा लिन सकिन्छ । सफल व्यक्तिका जीवनी पढ्नुपर्छ । १० खास रुचि : जुन विषयमा आफ्नो ज्यादा रुचि छ, हामी त्यसैतर्फ बढी अग्रसर हुनुपर्छ । सिर्जनात्मक क्षेत्रमा रुचि छ भने त्यसलाई पढाइसँग जोडेर अघि बढ्नुपर्छ । आफ्नो रचनात्मकतालाई पढाइको विषयमा पनि लागू गर्न सकिन्छ । कलामा रुचि छ भने चित्र बनाएर पढ्न सकिन्छ । नृत्यमा रुचि छ भने नाच्दै कठिन पाठ सम्झन सकिन्छ । पढाइसँगै अन्य रुचिकर विषयलाई पनि अगाडि बढाउन सकिए झनै राम्रो हुन्छ ।"
कलाकार बन्ने रहर,"पोखरा गैह्रापाटनमा रहेको पोखरा थिएटर । कम्पाउन्डबाहिर २८ बालबालिका गोलाकार घेरा बनाई खुल्ला आकाशमुनि कुर्सीमा बसे । ६ देखि १५ वर्षसम्मका बालबालिका एकअर्कामाझ आफ्ना केही अनुभव बाँड्दै थिए । आफूलाई के गर्न मन पर्छ, जीवनमा केकस्ता आरोहअवरोह आए भन्ने चर्चा पनि हुँदै थियो । नयाँ साथीसँग घुलमिल हुने बहानाका लागि उनीहरू पालैपालो भन्दै गए । साथीले आफ्ना कुरा भन्दै गर्दा अरू सबै जना चासोपूर्वक सुन्थे । केही आफ्नो प्रतिभा साथीहरूमाझ प्रस्तुत गर्थे । यसरी घुलमिल हुँदै साथीका बारेमा जान्न, प्रतिभा सुन्न र हेर्नसमेत पाउँदा उनीहरू उत्साही थिए । उनीहरूलाई यसरी एकै ठाउँमा भेला हुने वातावरण अभिनय कला सिक्दै कलाकार बन्ने रहरले गर्दा भएको थियो । अभिनय सिक्ने र भविष्यमा नाटक तथा चलचित्रमा अभिनय गर्ने मात्र नभएर आफ्नो व्यक्तित्व विकास गर्ने लक्ष्य भएको उनीहरूले साथीमाझ सेयर गरे । उनीहरूमध्ये केहीले स्कुलमा आयोजित कार्यक्रममा प्रस्तुति राखिसकेका, कोही म्युजिक भिडियोमा त कोही नाटकमा अभिनय गरेका थिए । कति त अरूको अभिनय हेरेर आफूलाई कलाकार बन्ने रहर जागेको समेत बताइरहेका थिए । एउटा नाटकमा अभिनय गरिसकेकी सिम्रन पौडेल ७ कक्षामा पढ्छिन् । उनी १२ वर्षकी भइन् । उनलाई कलाकार बन्ने रहर छ । नाटक तथा चलचित्रको । कक्षा ७ मा अध्ययनरत भूमिका श्रेष्ठ १३ वर्षकी भइन् । उनलाई गीत गाउन, नाच्न र अभिनय गर्न मन पर्छ । आफूमा निखार थप्दै भर्सस्टाइल कलाकार बन्ने उनको सपना छ । १२ वर्षकी सिम्रन केसीलाई पनि अभिनय गर्न मन पर्छ । कलाकार बन्ने रहरकै कारण लामाचौरबाट हरेक शनिबार पोखरा थिएटर आएर अभिनय सिक्ने हुटहुटी चढ्यो । १४ वर्षकी सरु आचार्यको लक्ष्य नर्स बन्ने हो । तर उनलाई अभिनयप्रतिको मोह पनि त्यस्तै छ । पस्र्याङका सौरभ सापकोटालाई चाहिँ पछिसम्मै कलाकार बन्न मन छ । ८ वर्षका उनी अहिले ४ कक्षामा पढ्छन् । यहाँ भेटिएका सबै बालबालिकाले पढाइबाटै फुर्सदको समय खेर जान नदिई अभिनय सिकिरहेका छन् । केहीले फुर्सदका बेला नाटक हेर्ने गएको र त्यसबाटै आफूलाई अभिनयको रहर जागेको बताए । कार्यशालामा जयन्ती गुरुङ, सुमित पौडेल, शिरीष साकपोटा, महिमा दर्नाल, सौरभ तिम्सिना, संगम लामिछाने, अरुण पुन, अभोन केसी, मिलन श्रेष्ठ, सिर्जना थापामगर सहभागी थिए । अप्सरा सेन्चुरी, सिञ्जल भट्टराई, सरु आचार्य, अनिस थापा, मनीषा थापा, सजिन रेग्मी, सौरभ सापकोटा, प्रवीना पराजुली, प्रेक्षा पराजुली, सिम्रन पौडेल पनि त्यसरी नै भाग लिइरहेका छन् । दीक्षा तुलाचन, भूमिका श्रेष्ठ, स्मृति केसी, सिम्रन केसी, दीक्षा कार्की, अनिसा कार्की आरुषी विक, स्वेच्छा विक सहभागी हुन् । उनीहरूलाई नाट्य कलाकार बबिता मल्ल ठकुरी र अञ्जु दाहाल सहजीकरण गर्दै थिए । कार्यशालामा सहभागी हुनुभन्दा पहिले बिदाको दिन कोही मामाघरमा जान्थे त कोही गाउँघर । कोही साथीसँग खेल्थे अनि कोही अभिभावकसँग घुम्थे । तर अब कलाकार बन्ने रहर जागेसँगै उनीहरू ती सबै कुरालाई बिर्सदै अभिनय सिक्नमा केन्द्रित भएका छन् । ६ महिने अभिनय कक्षामार्फत बालबालिकालाई अभिनयका विभिन्न आयामबारे जानकारी गराइने पोखरा थिएटरका अध्यक्ष परिवर्तन कार्कीले बताए । पछिल्लो क्रममा पोखरामा नाट्य संस्कृतिको विकास हुँदै गएकोले अभिभावकको मागअनुसार बालबालिकाका लागि समेत अभिनय कार्यशाला सञ्चालन गरिएको थिएटर सञ्चालक तथा नाट्यकर्मी दिलप्रसाद गुरुङले बताए । यस्ता कार्यक्रमले बालबालिकामा थिएटर आउने बानीको विकास हुने उनले जनाए । बालबालिकालाई सानैदेखि अभिनय कला सिकाउन सके नाट्य तथा कलाकारिता क्षेत्रमा नवप्रतिभाको आगमन हुन्छ, उनले भने । कार्यशाला हरेक शनिबार बिहान १० बजेदेखि हँुदै आएको छ ।"
किन लाग्छ यस्तो,"जब म जीवनले भरिएको सुन्दर पृथ्वी देख्छुतब मलाई लाग्छ,बाँच्न सक्ने ठाउँलाई कुरुप पार्न मानिसअघि किन लाग्छ ?जब म वधशालामा राखिएको पशुलाई देख्छुतब मलाई लाग्छ,बुद्धि र विवेक भएको मानिसमाकरुणा कहिले जाग्छ ?जब म उच्च हिमशिखर देख्छुमलाई हुन्न चैन,शिखर जति उच्च विचारमानिसमा किन छैन ?जब म वृक्ष र हरियाली देख्छुतब मेरो दिमागमा प्रश्न जाग्छ,वायु, शीतल दिने त्यो सुन्दर वृक्षलाई मानिस किन काट्छ ?जब म आधुनिक मानिस देख्छुतब मलाई लाग्छ,लुटेर र मारेर मानिसरमाउन कहिले थाक्छ ?जब म छौपडी, बोक्सी र दास प्रथाको बिगबिगी देख्छु, अब मलाई लाग्छ,हाम्रो नेपालबाट कुप्रथा अब कहिले भाग्छ ?अब मलाई किन किन लाग्छ यस्तो मानिसबाट मानवता हराएजस्तो मानव जीवन नै किन भयो यति सस्तोपैसामा किनबेच गर्न सक्ने जस्तो ।स्निग्ध कार्की, कक्षा९ अक्षरा स्कुल, काँडाघारी, काठमाडौं"
मेरो पढ्ने कोठा,"रमाइलो हुन्छ सधैँपढ्दालेख्दाखेरीपढीलेखी सुत्छु म तएकैछिन टीभी हेरी ।हरिमाया वाग्ले, कक्षा९पिपुल्स फ्रेन्डसीप एकेडेमी, स्वयम्भू, काठमाडौँ"
सुमला,"यी हुन्, सुमला साम्पाङ राई । उनको घर इलाम जिल्लाको देउमाई नगरपालिका २ मा पर्छ । आमा वुबाकी यी कान्छी छोरी अहिले १५ वर्षकी भइन् । उनको कम्मरमुनिको भाग चल्दैन । त्यसैले हिँडडुल गर्न सक्दिनन् । ह्वीलचेयरमा बस्छिन् । बिरामी परेकैले उनले ३ कक्षासम्म मात्र पढ्न सकिन् । तैपनि असाध्यै राम्रा चित्र बनाउँछिन् । म तीन कक्षासम्म पढ्दा हिँड्न सक्थेँ । त्यसपछि खुट्टा कमजोर भए र हिँड्न सकिनँ अनि पढ्न छोड्नुपर्यो, उनी भन्छिन्, उपचार गर्दा पनि निको भएन । हातहरू पनि खासै बलिया छैनन् । तैपनि पनि म चित्र बनाउन सक्छु । चित्र बनाउन पाउँदा खुसी लाग्छ । सुमलाको साथीरूसँगै विद्यालय गएर पढ्ने रहर पूरा हुन पाएन । तैपनि उनी घरमै किताब पढिरहेकी छन् । घाँटीको पछाडिपट्टि अप्रेसन गर्दा खुट्टा नचलेर उनी हिँड्न नसक्ने भएकी हुन् । सुमला दिनभरि ह्वीलचेयरमा बसेर राम्रा राम्रा चित्र बनाउँछिन् । भगवान, जनावर, चरा, फूल, प्रेमीप्रेमिका आदिको चित्र बनाउन उनलाई मन पर्छ । घरमा रोपेका फूल हेरेर रमाउँछिन् । बाल गीतहरू सुन्न मन पराउँछिन् । कोही भेट्न गयो भने खुसी हुन्छिन् । आफ्ना चित्र हेर्न अनुरोध गर्छिन् । किताब पढ्छिन् । हिँड्न नसके पनि निराश हुन्नन् । केही न केही नगरी समय बिताउन्नन् । कहिल्यै कसैसँग रिसाउन्नन् । हाँसेर बोल्छिन् । त्यसैले उनको अनुहार जहिल्यै उज्यालो देखिन्छ ।गाउँको एउटा कुनामा बस्ने भएकाले उनी चित्र बनाउन चाहिने गुणस्तरीय रङ र ड्रइङ पेपर सजिलै उपलब्ध छैन । जे उपलब्ध छ, त्यसैबाट पनि आफ्नो कला देखाउँछिन् । हिँड्डुल गर्न नसक्ने भए पनि उनको सिर्जनामा कुनै कमी देखिन्न ।सुमला भविष्यमा सफल चित्रकार बन्न चाहन्छिन् । आफ्ना चित्र सबैले देखून् र तिनीहरूबाट केही न केही सिकून् भन्ने उनको चाहना छ । लगनशील भएर निरन्तर लागिपरे भने कसो नसकँुला त ? उनी भन्छिन्, म मेरा साथीहरूलाई पनि यही सल्लाह दिन्छन् । हामी सबै आजैदेखि असल कामका लागि मिहिनेत गर्न थालौँ है । बालिका थपलिया"
छट्टु भालु,"एउटा घना जंगल थियो । जंगलमा थुप्रै पशुपन्छी थिए । सँगा, मैना चरा, सिंह, मृग, स्याल, भालु, वाघ, चितुवा, जरायो हात्ती जस्ता जनावरहरू बस्थे । सबै पशुपन्छी आन्नदको जीवन निर्वाह गरेर बसेका थिए । त्यसै जंगलको एउटा कुनामा हिम्बु नाम गरेको जरायोको परिवार पनि थियो । हिम्बु जरायोको हजुरबुबा, बुबा र बहिनी चञ्चली । हिम्बुको आमालाई सिकारीले गोली हानेर मारेका थिए । सिकारीहरूले उनका बुबालाई लखट्दा बुबाको पनि दाहिने खुट्टा भाँचिएको थियो । हजुरबुबा बूढो र बहिनी चञ्चली सानी भएकीले हिम्बुको काँधामा नै उनको परिवारको जिम्मेवारी थियो । तर पनि हिम्बुले सिंगो परिवारको दु:खसुखमा साथ दिएको थियो । सबै परिवारलाई खुसी बनाएको थियो । एक पटक हिम्बुको परिवार जंगलमा रमाइलो गरिरहेको थियो । परिवारका सबै जंगलका मीठामीठा खानेकुरा खुला ठाउँमा बसेर खाँदै रमाइलो गरिरहेका थिए । त्यही बेला एउटा चतुर धूर्त भालु घुमीफिरी त्यहाँ आइपुग्यो । जरायोको परिवारले मीठामीठा खाने कुराहरू खान लागेको देखेर भालुको जिब्रो लोभले रसाउन थाल्यो । अनि उसले जरायो परिवारको खाना कसरी खाने भनेर जुक्ति लगाउन थाल्यो ।भालु जरायोहरूको नजिक गयो । उसले मीठा कुरा गर्दै भन्न थाल्यो, हेर जरायो साथीहरू हो तिमीहरूलाई सधैं एकै नासको खाना खाँदा दिक्क लाग्दैन ? मलाई ता साह्रै दिक्क लाग्छ । म त सधैं नयाँ नयाँ खाना स्वाद फेरीफरी खाना खान्छु । हिजो मैले पाउरोटी खाएको । अघि मात्र मासु भात खाएको । मेरो ओडारमा त कति मीठामीठा खानेकुराहरू छन् । म त एउटै खाना कहिल्यै दोहोर्याएर खान्नँ । योभन्दा कति मीठो खाना त मेरो ओडारभरि नै छ । यस्तो सधैं खान पाउने खाना त जंगलभरि सधैं पाइहाल्छ नि । नयाँ टेस्ट पो गर्नुपर्छ । जाउँ मेरो ओडारमा गएर मीठामीठा खाएर आउँ । भालुको कुरा सुनेर जरायोहरू चकित परे । उनीहरू मुखामुख गर्न थाले । भालुले भन्यो, किन आनाकानी गर्दै छौ ? धेरै नसोच । यस्तो मौका फेरि आउँदैन । मेरो कुरामा विश्वास गर । म कहिल्य झुटो बोल्दिनँ । झन् तिमीहरू त मेरो छिमेकी र असल साथी पनि हो । बरु छिट्टै हिँड । नत्र अरूले खाइदेलान् । छट्टु भालुको कुरामा सोझो जरायोको परिवारले विश्वास गर्यो । मीठो खाने रहरमा आफूले मिहिनेत गरेर ल्याएको खाना छोडेर उनीहरू भालुको पछि लागे । आफ्नो ओडार नजिकै पुगेपछि भालुले भन्यो, जरायो साथीहरू हो म अरू पनि मीठो खाना ल्याउँछु । तिमीहरू मेरो ओडारमा गएर खाँदै गर । म केही बेरमा आउँछु । यति भनेर भालु उल्टो बाटो लम्कियो । जरायोहरू मीठो खान पाइने आसमा भालुको ओडारभित्र पसे । तर उनीहरूले त्यहाँ कुनै खानेकुरा देखेनन् । नचाहिने घाँसदाउरा बाहेक भालुको ओडारमा केही पनि थिएन । ओडार सडेगलेका सिनोहरूले गनाएको थियो । जरायोहरू जिल्ल परे र फर्के ।जरायोहरू आफ्नो खाना छोडेको ठाउँमा आइपुग्दा त्यहाँ एउटै खानेकुरा थिएन । जरायो परिवारले बल्ल थाहा पायो, धूर्त भालुले हामीलाई झुक्कायो र हाम्रो सबै खानेकुरा खाइदियो । उनीहरूले भालुको लहैलहैमा लागेर आफू उल्लु भएको पत्तो पाए । हामी सोझो भएकाले भालुले हामीलाई झुक्कायो । त्यसलाई खोजेर जसरी भए पनि कडा सजाय दिनुपर्छ, हिम्बु जरायोको बुबाले भने । जरायोहरू मिलेर भालुलाई जताततै खोज्न थाले । भालु आफ्नै ओडारमा आएर मस्त निदाइरहेको थियो । उनीहरूले भालुलाई घिसार्दै ल्याएर बरको रूखमा बाँधिदिए । चञ्चलीले भालुलाई गाली गर्दै भनी, दादाले कति दु:ख गरेर खोजेर ल्याएको खाना हाम्रो खाइदिइस् । तँ बदमासलाई अब सधैंभरि यही बाँधिदिन्छु बुझिस् । उसले भालुको गालामा एक थप्पड पनि लगाई । हिम्बुको बुबाले पनि सही थाप्दै भने, यस्तो ठगलाई त राम्रै सजाय दिनुपर्छ । अर्काले दु:ख गरेर खोजेको खानेकुरा खाने ? जब हामी दु:ख गरेर आहारा जुटाउन सक्छौं भने तँ चै किन अरूको खानामा आँखा लगाउँछस् ? तँ जस्ताले गर्दा नै हामी जस्ताको आहार लुटिएको छ । तँलाई ठुलै सजाय दिनुपर्छ । यति भनेर उनले दुई झापड लगाए ।त्यसपछि भालुले रुँदै भन्यो, मलाई माफ गर । म अबदेखि कहिल्यै झूटो बोल्दिनँ । कसैलाई झुक्याउने पनि छैन । म पनि आफ्नै मिहिनेतले खान्छु । यति भन्दै भालु ठुलो आवाज निकालेर रुँनकराउन थाल्यो । उसको लामो विलाप सुनेर हिम्बु जरायोको हजुरबालाई भालुप्रति दया पलायो । उनले भने, आज तँलाई माफ दिन्छौं । फेरि पनि यस्तै बदमासी गरिस् भने हामीबाट ठूलो सजाय पाउँछस् । यति भन्दै उनीहरूले भालुको डोरी फुकालिदिए । त्यसपछि भालु लाजले शिर झुकाउँदै आफ्नो ओडारतिर लम्कियो । त्यस दिनदेखि त्यो भालु कहिल्यै जंगलमा देखिएन ।"
