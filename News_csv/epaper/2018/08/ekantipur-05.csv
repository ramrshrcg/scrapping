शीर्षक,विवरण
आजदेखि मिश्र,"यसरी हचुवाका भरमा सुनुवाइ समितिले निर्णय गर्दा आफ्नो मात्रै नभई न्यायपालिकाकै मानमर्दन भएको उनको भनाइ छ ।बदलियो अडान प्रधानन्यायाधीशका लागि अस्वीकृत भएको खबर आउँदा कामु प्रधानन्यायाधीश दीपकराज जोशी संवैधानिक इजलासको अध्यक्षता गरेर केही मुद्दा किनारा लगाइरहेका थिए । खाजा खाने समयमा न्यायाधीशहरूले उनको मलिन अनुहार देखेका थिए । दु:ख लाग्यो श्रीमान् भन्दै उनीहरूले सहानुभूति जनाउँदा जोशी भने भावशून्य मुद्रामा मौन बसिरहेका थिए । त्यसै पनि उहाँ धेरै बोल्ने मान्छे होइन, उनका एक सहकर्मी भन्छन्, त्यसमाथि त्यस्तो अवस्थामा त चुप लाग्नु स्वाभाविकै हो ।सायद जोशीको मनमा त्यतिबेलैदेखि अब के गर्ने भन्ने प्रश्नले घर गरेको हुनुपर्छ । उनका सामु तीन विकल्प थिए, कामु प्रधानन्यायाधीशका रूपमै नियमित न्यायसम्पादन गरिरहने, केही समय बिदामा बस्ने वा राजीनामा दिने । अस्वीकृत भएको आक्रोशमा होला, सुरुमा जोशीले पहिलो विकल्प रोजे र सञ्चारमाध्यममा प्रतिक्रिया दिए, म पेसी तोक्न छाडदिनँ ।नेपाल बारले तुरुन्त विज्ञप्ति जारी गरेर जोशीलाई अस्वीकार गर्ने संसदीय समितिको विरोध गरेको र कांग्रेसले सुनुवाइ समिति नै बहिष्कार गरेको पृष्ठभूमिलाई सायद उनले न्यायालयमै अडिरहने केही आधारका रूपमा लिएका थिए । तर संसद्मा दुई तिहाइ मत भएको सरकारले अटेर गरे महाअभियोग लगाउने संकेत उनलाई दिइसकेको थियो । संविधानको अन्तिम व्याख्या गर्ने सर्वाेच्च पदमा बसेर उहाँले नियमकानुन मिच्ने काम गर्नहोला भन्ने लाग्दैन, जोशीले नियमित पेसी तोकिरहे सरकार वा संसद्ले के गर्छ भन्ने कान्तिपुरको प्रश्नमा नवनियुक्त कानुनमन्त्री भानुभक्त ढकालले शनिबार अपराह्न भनेका थिए, उहाँ प्रधानन्यायाधीश हुन अयोग्य भएको तथ्य सार्वभौम संसद्बाट अन्तिम रूपमा प्रमाणित भएको छ । कुरै नबुझ्नेले पनि यति बुझ्छ भने उहाँले बुझ्नुहुन्न भन्ने म कल्पना गर्न सक्दिनँ ।अनुपराज शर्मा, रामप्रसाद श्रेष्ठलगायत पूर्वप्रधानन्यायाधीशले पनि जोशीलाई अटेर गरे संसद्ले महाअभियोग लगाउने हुँदा राजीनामा दिनु नै बुद्धिमानी हुने सुझाव दिएका थिए ।"
पूर्वोत्तर भारतको गणनामा नेपालीभाषी छुटे,"भारतका नेपालीभाषीको हितमा काम गर्दै आएको छाता संस्था भारतीय गोर्खा परिसंघका मणिपुर च्याप्टर अध्यक्ष डीपी शिवाकोटीले मणिपुरमा नेपालीभाषी बसोबासको इतिहास करिब २ सय वर्ष पुरानो रहेको बताए । उनका अनुसार सन् १८२४ ताका मणिपुरका तत्कालीन शासक गम्भीर सिंहले नेपाली (गोर्खा) सैनिकको सहयोगबाट बर्मालाई भूमि अतिक्रमण गर्न रोकेका थिए । सुबेदार निरञ्जन क्षत्री र टेकेन्द्रजित सिंहले मणिपुर अतिक्रमण हुनबाट जोगाएको इतिहास छ । मणिपुरको काङ्लातोम्बीदेखि काङ्पोक्पीसम्मको करिब २५ किलोमिटर क्षेत्र नेपालीभाषी बाहुल्य मानिन्छ । ब्रिटिस उपनिवेशकै बेला सरकारले नेपालीका लागि यो क्षेत्र छुट्याएको थियो । यो क्षेत्र ब्रिटिस सरकारले गोर्खा फौजका परिवारको जीविकाका लागि गाई पाल्न भनेर छुट्याएको बताइन्छ, शिवाकोटी भन्छन् । उनका अनुसार यो क्षेत्रबाहेक कालापहाड, तोरीबारी, नुनपानी, मुकुली, चन्द्रमान, सेती खोलालगायत क्षेत्रमा नेपालीको बाक्लो बसोबास छ । तत्कालीन मणिपुर अधिराज्यमा नेपालीभाषी महारानी बनेको इतिहास छ । मणिपुरीहरू नेपालीभाषीलाई मयाङ अर्थात् विदेशी भन्छन् । नेपालीभाषी मणिपुरी नागरिकका साथै त्यहाँका दर्जनौं आतंकवादी संगठनको पनि तारो बन्दै आएका छन् । त्यहाँ करिब ४० भन्दा बढी उग्रवादी संगठन र तिनका गुट सक्रिय छन्, जसमा मणिपुरी तथा नागा र कुकीका अलगअलग गुट छन् । छिमेकी नागाल्यान्डको नागा र मुसलमानको पल्प नामक उग्रवादी संगठनले समेत यो क्षेत्रमा आतंक मच्चाइरहेको छ । मणिपुरका साहित्यकार देवीप्रसाद सुँयल थापाका अनुसार विगतमा पनि नेपालीभाषीलाई मणिपुरबाट लखेटिएको इतिहास छ । उनका अनुसार सन् १९७८ देखि १९८३ को दशकमा करिब ४० हजार नेपाली त्यहाँबाट विस्थापित भएका थिए । असममा एनआरसी त्रास असम सरकारले गत ३० जुलाईमा घोषणा गरेको राज्यको जनगणनासम्बन्धी तथ्यांक नेसनल रजिस्ट्ेरसन अफ सिटिजन (एनआरसी) मा करिब ४० लाख मानिस अनागरिक बने । त्यो सूचीमा करिब एक लाख हाराहारी नेपालीभाषीसमेत रहेको चर्चा छ । एनआरसीमा नेपालीभाषी छुट्नु गम्भीर हो, भारतीय गोर्खा परिसंघका अध्यक्ष सुखमान मोक्तानले फोनमा भने, नेपाली (गोर्खा) हरूलाई विस्थापित गर्ने षड्यन्त्र पनि हुन सक्छ । उनका अनुसार मणिपुर र असमका दुई घटनाका कारण भारतभरका नेपालीभाषी असुरक्षित छन् भन्ने प्रस्ट पारेको छ । असम र मणिपुर घटनाको प्रभाव अन्य राज्यमा पनि पर्न सक्छ, जसकारण मिजोरम, मेघालय, अरुणाञ्चल आदि राज्यका नेपालीभाषीसमेतमा चिन्ता बढेको छ । दार्जिलिङका राजनीतिक विश्लेषक बीपी बजगाईंका अनुसार असममा अवैध रूपले बसोबास गरिरहेकालाई लखेट्ने उद्देश्यका साथ सरकारले हालै जनगणना गरेको हो । भारतको सर्वोच्च अदालतको निर्देशनबमोजिम सन् १९५१ को जनगणनालाई अपडेट गर्ने काम भर्खरै सकिएको छ, जसअनुसार २५ मार्च १९७१ भन्दा अघि असममा बसोबास गर्ने नागरिकलाई मात्र वैध मानिएको छ । गोर्खाल्यान्ड टेरेटोरियल एडमिनिस्ट्रेसन (जीटीए) अध्यक्ष विनय तामाङले एनआरसी सूचीकरणमा छुटेका एक लाखभन्दा बढी गोर्खाको पुन: सूचीकरणका लागि केन्द्र सरकार र प्रान्तीय सरकारसँग अनुरोध गर्ने बताएका छन् ।"
कमिलाबाट सिक्ने कला,"काठमाडौं ठूल्ठूला कुरा गरेर फुर्सद नहुने समाजमा ससाना कमिलाको वास्ता कसलाई होला ? राजधानीलगायत सहरमा घचेटमचेट गर्दै हिँड्नुपर्ने अवस्था बेहोरिरहेका सर्वसाधारणलाई अनुशासित र पंक्तिबद्ध भएर लस्करै हिँडेका कमिलाबारे सोच्ने फुर्सद कहिले मिल्ला ?धेरैलाई बेवास्ता भए पनि त्रिभुवन विश्वविद्यालय प्राणीशास्त्र केन्द्रीय विभागका उपप्राध्यापक इन्द्रप्रसाद सुवेदीलाई भने हरदम कमिलाकै बारेमा चासो छ । सुन्दा अचम्म लाग्न सक्छ, कमिलाकै विषयमा विद्यावारिधि गरिरहेका सुवेदी १२ वर्षयता निरन्तर त्यसैमाथि अध्ययनअनुसन्धानमा केन्द्रित छन् । हामीले सोध्यौं, यति साना कमिलामाथि त्यतिविधि अध्ययन गर्ने खाँचो किन पर्यो ? प्रश्न भुइँमा खस्न नपाउँदै उनले कमिलाको महत्त्व, यसमाथि अध्ययन गर्नुपर्नाको खाँचो र कमिलाबाट कसरी मान्छेले राम्रा कुरा सिक्न सक्छन् भन्नेबारे बताए । नेपालमा कति प्रकारका कमिला छन् भन्नेबारे व्यवस्थित वर्गीकरण नै भएको छैन, उनले भने, आलुमा लाग्ने रातो कमिलामाथि भने धेरथोर अध्ययन भएको छ । सन् २००५ मा अमेरिकाका कन्जरभेसन इन्टरनेसनल र हावर्ड युनिभर्सिटीका १४ अनुसन्धानकर्मीले नेपालका जीववनस्पतिमाथि अध्ययन गरेका थिए । ५ नेपाली र ९ विदेशी अनुसन्धानकर्मीको टोलीमा सुवेदी पनि सामेल थिए । त्यहीबेला उनले कमिला पनि गम्भीर अध्ययन र अनुसन्धानको विषय रहेछ भन्ने थाहा पाए । त्यतिबेलाको अनुसन्धान विश्व प्रसिद्ध डिस्कभरी र एनिमल प्लानेटबाट पनि प्रसारण भएको थियो । उक्त अध्ययनलगत्तै उनले अस्ट्रेलिया र जापानका दुई विश्वविद्यालयमा कमिलामाथि छोटो अवधिको कोर्स पढ्ने मौका पाए । यसले उनको ज्ञानको दायरा मात्रै बढाइदिएन, कमिलामाथि कति धेरै अध्ययन गर्न बाँकी रहेछ भन्ने पनि थाहा पाए । नेपालमा एक सय ४४ प्रजातिका कमिला भएको पुष्टि भए पनि त्योभन्दा बढी भएको अनुमान सुवेदीको छ, जसलाई अध्ययनबाट पुष्टि गर्ने काम भएको छैन । भारतमा भने ८ सय ३५ प्रजातिका कमिला रहेको पुष्टि भएको छ । उनले भने, हाम्रो भौगोलिक र जैविक विविधताका आधारमा कमिलाका धेरै प्रजाति छन् भन्ने सहजै अनुमान गर्न सकिन्छ । कमिलाका प्रकार र यसबारे हुने खोजसम्बन्धी वेबसाइट एन्ट वेब डट ओआरजीमा इन्द्र र भारतको पन्जाब युनिभर्सिटीका अध्येता हिमेन्दर भारतीले नेपालका कमिलाबारे तयार पारेको डाटाबेस छ । उनका अनुसार उक्त डाटाबेसमा नेपालमा पाइने एक सय बीस थरी कमिलाबारे विस्तृत जानकारी छ । हालै मात्र थप २० प्रजातिका कमिला फेला परेको तर त्यसको प्राज्ञिक पुष्टि हुन बाँकी रहेको उनले बताए । विश्वमा ७ लाख ५० हजार प्रजातिका किरा छन् भने १६ हजार थरीका त कमिला मात्रै छन् । उनले कमिलाको महत्त्व बताउँदै भने, प्रत्येक एक हजार किरामा एउटा कमिला पर्छ । इन्द्रको अध्ययनले भन्छ, कमिला सामान्य किरा मात्रै होइन । फोहोर व्यवस्थापन गर्ने, परागसेचनमा भूमिका खेल्ने, माटो खुकुलो पारी वनस्पतिको जरालाई सिँचाइ र हावा लिन सजिलो पार्ने, वनस्पतिलाई हानि गर्ने किरा खाइदिनेजस्ता काम गर्ने कमिलाको गुन मान्छेले कहिले तिर्ला ? उनले भने, खासमा कमिला कुसल इकोसिस्टम इन्जिनियर हुन् ।कमिलाबाट मान्छेले पनि धेरै कुरा सिक्ने सक्ने बताउँदै उनले केही तथ्य अगाडि सारे । कमिलाको गुँडको आर्किटेक्टबाट धेरै कुरा सिक्न सकिन्छ । जस्तो कि चीनमा भएको ओलम्पिक रंगशाला चराको गुँडको आर्किटेक्टबाट प्रभावित भएर बनाइएको थियो । हजारौं कमिला पनि गुँडबाट निस्कँदा बडो लय मिलाएर निस्कन्छन् । मान्छेजस्तो लेन मिचेर हिँडदैनन् । घन्चमन्च गर्दैनन्, ठेलमठेल पारेर निर्दोलाई पाखा धकेल्दैनन् । उनले भने, कमिलाको ट्राफिक म्यानेजमेन्ट सिस्टमबाट हामीले सिक्न जरुरी छ । हजारौं कमिला कसरी एकैचोटि अनुशासित भएर हिँड्न जानेका होलान् ? कसरी तिनीहरूले हिँडाइको चाल र लय मिलाएका होलान् ? उनले प्रश्नको भावमा भने, मान्छेले त्यसो गर्न कहिले सिक्ला ?अन्टार्कटिकाबाहेक विश्वभर सबै महादेशमा पाइने कमिला नेपालमा भने एक हजार मिटरको तल्लो भेगदेखि ४५ सय मिटरको उचाइसम्म पाइएको देखिन्छ । यतिका धेरै भौगोलिक विविधता भएको देशमा कमिलामाथि भने निकै थोरै मात्र अध्ययन भएको उनको बुझाइ छ । सन् १९७० मा कलिङ उड नामक ब्रिटिस अध्येताले नेपालमा पाइने ३४ प्रकारका कमिलाको सूची एक अध्ययनमा प्रकाशित गरेका थिए । ती अध्येताले सन् १९६१ मा खुम्बु हिमाल क्षेत्रको भ्रमणपछि त्यस्तो सूची निकालेका थिए । इन्द्रले भने, सम्भवत: यो नै नेपालका कमिलामाथिको पुरानो अध्ययन होला । त्यसयता संस्थागत र व्यवस्थित अध्ययन भएको देखिन्न ।दुनियाँले थाहा पाएको, तर खासै गहन अध्ययन नभएको विषय हो कमिला उनले गम्भीर स्वरमा भने, कैयन् देशले आफ्नो मुलुकका कमिलाको प्याटेन्ट राइट दर्ता गरिसके । हामीले भने कमिलाको प्रकार कति छन् भन्ने पनि पत्तो लगाइसकेका छैनौं । यही खनखनीले गर्दा उनले विश्वविद्यालयका आफ्ना विद्यार्थीलाई कमिलाको अध्ययनबारे भोक जगाउने काम गरिरहेका छन् । उनले भने, अहिले ५ विधार्थीले स्नातकोत्तरको थेसिस कमिलामाथि गरिरहेका छन् । कमिला पनि पढ्ने र अध्ययन गर्ने विषय हो भनेर बुझाउनै बाँकी रहेको ठान्ने इन्द्रले नेपालका सबै कमिलाको डाटा बेस तयार पार्ने सोचिरहेका छन् । आफ्नो विद्यावारिधि अध्ययनका क्रममा कमिलाबारे थप नयाँ तथ्य पत्ता लगाउने आस पनि उनले गरेका छन् । कुराकानीको अन्त्यमा हामीले सोध्यांै, खासमा बिर्को लगाएको भाडामा रहेको चिनीमा कमिला चाहिँ कसरी पस्यो सर ? उनले हाँस्दै भने, तपाईंले यो सोध्नुहोला भन्ने मैले पहिल्यै अनुमान गरेको थिएँ । खासमा चिनीभित्र कमिला उत्पत्ति हुने होइन । उनले अथ्र्याउने शैलीमा भने, चिनीमा रहेका ससाना कमिलाका फूल उचित तापक्रम पाएर कमिला तयार हुने हो । यसमा त्यस्तो जादु र रहस्य केही छैन ।"
जोशीले भने ममाथि असाध्यै अन्याय भयो,"काठमाडौं प्रधानन्यायाधीश हुन अयोग्य ठहर्याइएका दीपकराज जोशीले संसदीय सुनुवाइ विशेष समिति बिनाआधार, बिनाप्रमाण एवं हचुवाका भरमा आफ्नो प्रमाणपत्रबारे निचोडमा पुगेको दाबी गर्दै स्वतन्त्र निकायबाट यसको छानबिन गर्न माग गरेका छन् । प्रमाणपत्रबारे आधिकारिक निकायबाट अध्ययन अनुसन्धान नै नगरी, स्वतन्त्र निकायको अध्ययन अनुसन्धानबिना नै बिनाआधार, बिनाप्रमाण एवं हचुवाका भरमा आशंका तथा चर्चा परिचर्चा भइरह्यो । त्यस्तो चर्चा परिचर्चा तथ्य, प्रमाण र प्रामाणिक निकायबाट निक्र्योल नै नभई सार्वजनिक भएका व्यक्तिगत धारणा र विचारका आधारमा भएका थिए । आधिकारिक निकायको अध्ययनबिना नै मेरा प्रमाणपत्रका विषयमा सम्मानित संसदीय सुनुवाइ विशेष समितिले धारणा बनाउँदा मलाई असाध्यै अन्याय भएको छ, शनिबार साँझ विज्ञप्ति निकाल्दै उनले भनेका छन्, तत्कालीन श्री ५ को सरकार शिक्षा मन्त्रालयको परीक्षा महाशाखाबाट एसएलसीसरह समकक्षी नेपाल राष्ट्रिय विद्यापीठमा मैले २०२९ सालको ब्याचमा परीक्षा दिई २०३० वैशाख ३० गते प्रवेशिका परीक्षा उत्तीर्ण गरेको तथ्यलाई नजरअन्दाज गरी विभिन्न सार्वजनिक सञ्चार माध्यममा सम्प्रेषण भएको विषयलाई आधार मानी मेरा शैक्षिक प्रमाणपत्रहरूको आधिकारिकता सम्बन्धित निकायबाट बुझै नबुझी बनाइएको धारणा तथ्यपरक नभई हचुवा र अनुमानका आधारमा भएको विषयमा विवाद छैन । ती प्रमाणपत्रहरू शिक्षा मन्त्रालयको परीक्षा विभागले र सम्बन्धित परीक्षा बोर्डले जारी गरेको विषयमा बुझ पचाई मेराविरुद्धमा प्रचारबाजीसमेत गरियो । मैले तत्कालीन अवस्थामा दिएको एसएलसीसरहको प्रवेशिका परीक्षाका लागि जारी भएको प्रवेशपत्रमा उल्लेख भएको क्रमांक एवं शैक्षिक प्रमाणपत्रहरूमा सोही नम्बर उल्लेख भएको एवं गोरखापत्रमा समेत सोही नम्बर प्रकाशित भएको तथ्य स्पष्ट भइरहेकोमा जुन निकायबाट परीक्षा दिएको हो सोही परीक्षा बोर्डबाट रुजु गर्नुपर्नेमा त्यसरी रुजु नगरी हचुवाका आधारमा गरिएको चर्चा परिचर्चा र त्यसै आधारमा बनाइएका धारणाले मेरो व्यक्तिगत मानमर्दन गरेको मात्रै नभई सो बोर्ड, सो बोर्डबाट शैक्षिक योग्यता हासिल गरेका सम्पूर्ण महानुभाव र न्यायपालिकालाई नै बदनाम गरिएको छ । यसलाई मैले स्वतन्त्र न्यायालयमाथि हस्तक्षेप गरी न्यायालयलाई विस्तारै कमजोर बनाई आफ्नो अभीष्ट पूरा गर्ने तथ्यहरू सक्रिय भएको चरम अवस्थाको रूपमा समेत बुझेको छु । उनले आफूले नेपाल राष्ट्रिय विद्यापीठ काठमाडौं केन्द्रबाट प्रवेशिका परीक्षा उत्तीर्ण गरेको र त्यस समयमा एसएलसी वा प्रवेशिकाका लागि दुइटा छुट्टाछुट्टै बोर्डको व्यवस्था रहेको बताएका छन् । एसएलसी बोर्डका अलावा शिक्षा मन्त्रालयको परीक्षा विभागकै अन्तर्गत नेपाल राष्ट्रिय विद्यापीठ (एनआरभी) नामको बोर्ड सञ्चालनमा रहेको र सोही अन्तर्गत परीक्षा पास भएको उनको भनाइ छ । न्यायाधीशका रूपमा पुनरावेदन अदालतमा बाइस वर्ष र सर्वोच्च अदालतमा चारवर्ष काम गर्दा कहिल्यै प्रमाणपत्रमा प्रश्न नउठेकोमा प्रधानन्यायाधीश हुने अवस्थामा नियतवश ममाथि खुँडा चलाइरहँदा समेत सम्मानित संदीय सुनुवाइ समितिले उचित अनुसन्धान बिना नै निर्णय गर्नु आफैमा आश्चर्यजनिक विषय बनेको छ । बिना अध्ययन, अनुसन्धान निर्णय हुनै सक्दैन भन्ने मेरो धारणा थियो । किनभने यस्तो विषय प्राकृतिक न्यायको सिद्धान्तका आधारमा कदापि सुहाउँदैन, उनले भनेका छन्, भगवान गौतम बुद्धको एउटा चर्चित भनाइ अहिले मेरो कानमा गुन्जिरहेको छ । सूर्य, चन्द्र र सत्यलाई सधैं लुकाउन सकिँदैन भन्ने उहाँको अर्ति अहिले मेरो जीवनमा आकर्षित भएको छ । भगवान गौतम बुद्धको उक्त अर्तिबाटै स्पष्ट हुन्छ, सत्य त्यति नै बलियो हुन्छ जति सूर्य र चन्द्रमाको अस्तित्व छ । उनले पूर्वाग्रह प्रेरित भई गरिएको संसदीय सुनुवाइ विशेष समिति निष्कर्षमा पुगेको दाबी गरेका छन् । यस्तो अवस्थामा मेरा प्रमाणपत्रको विषयमा स्वतन्त्र निकायबाट छानबिन गरी सत्य पत्ता लगाउन संवैधानिक परिषद् र नेपाल सरकारबाट उचित कदम चालिनेछ भन्ने मेरो अपेक्षा सार्वजनिक गरेको छु, उनले भनेका छन् ।"
६ करोड धरौटी रोक्न दबाब,"काठमाडौं वैदेशिक रोजगार व्यवसायीले श्रम, रोजगार तथा सामाजिक सुरक्षा मन्त्रालयको ६ करोड धरौटी पुर्याउने प्रस्ताव रोक्न प्रधानमन्त्री केपी ओलीलाई आग्रह गरेका छन् । श्रम मन्त्रालयले म्यानपावर कम्पनीले ६ करोड धरौटी राख्नुपर्ने प्रावधान राखी वैदेशिक रोजगार ऐनलाई संशोधन विधेयक मन्त्रिपरिषद्मा पेस गरेको छ । म्यानपावर कम्पनीले ४ करोड बैंक ग्यारेन्टी र २ करोड नगद गरी ६ करोड धरौटी राख्नुपर्ने प्रस्ताव मन्त्रालयको छ । ऐनअनुसार हाल ७ लाख रुपैयाँ नगद र २३ लाख रुपैयाँ बैंक ग्यारेन्टी गरी ३० लाख रुपैयाँ धरौटी राख्नुपर्ने नियम छ ।वैदेशिक रोजगार व्यवसायी संघका अध्यक्ष रोहन गुरुङको नेतृत्वमा गएको टोलीले ६ करोड धरौटी राख्न नसक्ने भन्दै ऐनको संशोधन प्रक्रिया नै रोक्न प्रधानमन्त्री ओलीलाई दबाब दिएका हुन् । प्रधानमन्त्री ओली कामदारको हितलाई असर नपर्ने गरी समिति बनाएर छलफल गर्न तयार देखिएको अध्यक्ष गुरुङले बताए । ६ करोड धरौटी व्यवसायीले राख्न सक्ने स्थिति छैन । हाम्रो भेलाले पनि यही निर्णय गरेको छ । ६ करोड धरौटी राखेर कुनै पनि व्यवसायीले काम गर्न नसक्ने र म्यानपावरको लाइसेन्स राज्यलाई बुझाउने कुरा प्रधानमन्त्रीसमक्ष राखेका हौं, गुरुङले भने, प्रधानमन्त्रीले व्यवसायीसमेत संलग्न एउटा समिति बनाएर छलफल गर्छु भन्ने आश्वासन दिनुभएको छ । संघको नेतृत्वमा एमालेनिकट व्यवसायीको वर्चस्व छ । कांग्रेसनिकट व्यवसायी संघका पदाधिकारीविरुद्ध उत्रिएपछि टोलीले नेकपाका उच्च तहका नेताहरूलाई भेटेर धरौटी बढाउने प्रस्ताव रकम रोक्न राजनीतिक लबिइङसमेत सुरु गरेका छन् ।"
संसदीय सुनुवाइ कति उचित ?,"कांग्रेसले यसै घटनालाई लिएर आइतबारको संसद् बैठक अवरोध नगर्ने जनाएको छ । प्रमुख सचेतक खाँडले संसद् बैठक अवरोध नगरी न्यायालयमाथि पर्ने दूरगामी प्रभावका बारेमा सशक्त आवाज उठाइने बताए । हामीले सशक्त आवाज उठाउने कुनै अमूक व्यक्तिका लागि होइन, पद्धतिका लागि हो, खाँडले भने, संवैधानिक परिषदको सिफारिसलाई जुन ढंगले संसदीय समितिले उल्ट्यायो, यसले भविष्यमा न्यायपालिकाको निष्पक्षता रहने कि नरहने भन्ने प्रश्न उठेको छ । सभापति शेरबहादुर देउवाले संवैधानिक परिषद्को बैठकमा प्रधानमन्त्री ओली आफैंले सर्वसम्मत रूपमा सिफारिस गरौं भनेर जोशीको नाम प्रस्ताव गरेको जानकारी गराएका थिए । उनी (जोशी) खराब थिए भने न्यायपरिषद्ले पठाएका तीन जनाको नाममध्ये विकल्पमा छलफल गर्नुपथ्र्यो । त्यो नभएर सर्वसम्मतले सिफारिस गरौं भन्ने प्रस्ताव प्रधानमन्त्रीले गरेका हुन्, देउवाको भनाइ थियो, संवैधानिक परिषदको नेतृत्वको हैसियतले आफूले गरेको सिफारिस अस्वीकृत भएको घटनाको जिम्मेवारी उहाँले नै लिनुपर्छ । आफैंले गरेको सिफारिसलाई उल्टाउन पार्टीका सांसदलाई निर्देशन दिएर प्रधानमन्त्रीले दोहोरो चरित्र प्रदर्शन गरेको देउवाले बताए । हामीसँग दुई तिहाइ छ, दुई तिहाइको बलमा जे पनि गर्न सक्छु भन्ने दम्भ प्रधानमन्त्रीले देखाएका हुन्, बैठकमा देउवाले बोलेको भनाइ उद्धृत गर्दै स्रोतले भन्यो, शुक्रबारको यो घटना सत्ता कब्जाकै लागि भएको हो । अब प्रेसमाथि नियन्त्रण गर्ने काम उनले गर्छन् । सांसद गगन थापाले संविधान बनाउँदाका बखत यस्तो व्यवस्था राखेर गल्ती गर्यौं कि भन्ने बहस पार्टीभित्र र बाहिर सुरु भएको बताए ।"
एक महिनामा २७ बिरामी,"काठमाडौं असार तेस्रो सातायता शुक्रराज ट्रोपिकल तथा सरुवा रोग अस्पताल आउने स्क्रब टाइफस बिरामीको संख्या २७ पुगेको छ । यिनमा २० महिला र सात पुरुष छन् । यो संख्या भदौसम्म अझ बढ्न सक्ने विशेषज्ञहरू बताउँछन् । संक्रमितमा कडाखाले टाउको दुखाइ, सास फेर्न गाह्रो हुने, १०३१०४ डिग्रीसम्म ज्वरो आउने, जीउ दुख्ने, आँखा हल्का रातो हुने, पसिना बढी आउने, लिम्फ ग्रन्थी सुन्निनेजस्ता लक्षण देखिने डा शेरबहादुर पुनले जानकारी दिए । पछिल्ला केही वर्षको तथ्यांक विश्लेषण गर्दा सबैभन्दा बढी संक्रमण साउन र भदौमा देखिने गरेको छ । स्क्रब टाइफस रिकेटसिया जीवाणु संक्रमित सूक्ष्म किरा (माइट) को टोकाइबाट फैलिन्छ । यो किरा मुख्यत: खेत, झाडी र घाँसमा रहने मुसा प्रजातिको जीवमा पाइन्छ । पुनका अनुसार गत वर्ष किराले टोकेको ठाउँमा दाग देखिने गथ्र्यो । यसपालि आएका बिरामीमा त्यस्तो दाग देखिएको छैन, उनले भने । स्क्रब टाइफसलाई टाइफाइड भनी गलत निदान भइरहेको तर्फ सचेत गराउँदै पुनले छिटो उपचार गरे कुनै जटिलता नआउने औंल्याए । सात महिनायता मुलुकका २७ जिल्लामा स्क्रब टाइफस देखिएको इपिडिमियोलजी तथा रोग नियन्त्रण महाशाखाका निर्देशक डा विवेककुमार लालले जनाए । यिनमा ललितपुर, सिन्धुपाल्चोक, गोर्खा, झापा, बारा, रौतहट, सर्लाही, चितवन, धादिङ, मकवानपुर, नुवाकोट, रामेछाप, बाग्लुङ, कास्की, स्याङ्जा, अर्घाखाँची, बाँके, बर्दिया, गुल्मी, कपिलवस्तु, नवलपरासी, पाल्पा, प्यूठान, रूपन्देही, दैलेख, बझाङ, कैलाली छन् । स्क्रब टाइफस संक्रमण आशंका गरिएका बिरामीलाई स्वास्थ्यकर्मीले प्रयोगशाला प्रतिवेदन आउनुअघि नै एन्टिबायोटिक दिन सक्ने डा लाल बताउँछन् । यस्ता बिरामीलाई डक्सिसाइक्लिन वा टेट्रासाइक्लिन तथा एन्टिबायोटिकका माध्यमले उपयुक्त उपचार गरिए ४८ घण्टाभित्रै सुधार हुन थाल्छ, उनले भने । चिकित्सकका अनुसार बेलैमा उपयुक्त उपचार नपाउँदा जटिलता निम्तिन सक्छ । बिरामीमा दीर्घकालीन रूपमा श्रवण क्षमता गुम्ने, न्यून रक्तचाप, अंगमा क्षति, मृगौला फेल हुने, निमोनियाँजस्ता सेकेन्डरी ब्याक्टेरियल संक्रमण, छारे रोग, सुस्ती, मासु कुहिनेजस्ता समस्या देखिन सक्छन् । तत्काललाई रोग निको भए पनि भविष्यमा देखिन सक्ने दीर्घकालीन समस्या टार्न बिरामीले केही महिना नियमित स्वास्थ्य परीक्षण गराउनुपर्ने डा लालले बताए ।"
कांग्रेस कमजोर प्रतिपक्षी,"काठमाडौं सरकारका कामकारबाही सन्तुलनमा राख्न संसद्मा प्रतिपक्षी दलको भूमिका रचनात्मक र प्रभावकारी हुनुपर्छ । तर, संसदीय अभ्यासमा खारिएको नेपाली कांग्रेस यो भूमिकामा खरो उत्रिन नसकेको पार्टीभित्र र बाहिरबाट आलोचना हुन थालेको छ । अहिले मुलुकमा दुई तिहाइ बहुमतप्राप्त वामपन्थी नेतृत्वको सरकार छ । चुनावअघि कम्युनिस्टले जिते अधिनायकवाद आउँछ भन्ने नारा लगाएको कांग्रेस अहिले पनि त्यसकै वरिपरि घुमिरहेको छ । राजनीतिशास्त्रका प्राध्यापक तथा विश्लेषक कृष्ण खनाल कांग्रेसले अधिनायकवाद आउँछ भन्दैमा मानिसले पत्याउने स्थिति नरहेको बताउँछन् । प्रतिपक्षीका रूपमा कांग्रेसले आफ्नो इस्यु (मुद्दा) नै पहिचान गर्न सकेजस्तो देखिँदैन । सरकारको विरोध गर्नुपर्छ भन्ने सनातनी परम्परा मात्रै धान्दै छ, उनले भने, संसद्भित्रको परिवर्तनलाई आत्मसात गरेर कांग्रेसले भूमिका खेल्न सकेको छैन । संसद् सञ्चालन भएको करिब पाँच महिनाको अवधिमा कांग्रेस धेरै ठाउँ चुकेको छ । विरोध जनाउने तर त्यसको औचित्य साबित गर्न नसकेको उदाहरण सरकारको नीति तथा कार्यक्रममाथि कांग्रेसले देखाएको भूमिकाले समेत पुष्टि गर्छ । विरोध गरेर संशोधन प्रस्ताव हालेको कांग्रेसको मौन समर्थनमै नीति तथा कार्यक्रम पारित भएको थियो । पूर्वमन्त्री तथा राजनीतिक विश्लेषक नीलाम्बर आचार्य आफैं संशोधन हाल्ने र सर्वसम्मतिबाट नीति तथा कार्यक्रम पास पनि गराउने व्यवहारबाट कांग्रेस चुकेको बताउँछन् । संसद्भित्र कांग्रेसले कहिले चर्को विरोध गरेको सुनिन्छ, कहिले प्रतिपक्षी हुँ भन्ने पनि बिर्सिन्छ, उनले भने कम्युनिस्ट भन्दैमा अधिनायकवाद आउँछ भन्ने कांग्रेसको शीतकालीन रटान यतिबेला सान्दर्भिक होइन । उनले संसद्मा प्रतिपक्षीको प्रभावकारी भूमिकाका लागि गहकिलो प्रस्तुति आवश्यक रहेको बताए ।२ सय ७० सदस्यीय प्रतिनिधिसभामा कांग्रेसका ६३ जना छन् । सरकारलाई प्रश्न उठाउन र मुद्दा सिर्जना गर्न यो संख्या कम होइन । तर, मुद्दागत रूपमा कांग्रेस विरलै संसद्मा प्रस्तुत हुन सकेको छ । प्राध्यापक खनालले कांग्रेसले संसद्भित्र गुणस्तरीय भूमिका खेल्न नसकिरहेको बताए । यतिबेला रुलिङ पार्टी पपुलर छ । प्रतिपक्षी माइनोरिटीमा छ । सरकारलाई ठूलो च्यालेन्ज गर्न सक्ने अवस्था छैन, उनले भने, सरकारको पोलिसीमा हिट गर्न सक्ने, वैकल्पिक पोलिसी दिन सक्ने गरी प्रतिपक्षीको गृहकार्य चाहिन्छ । बौद्धिक नेताहरू पराजित भएपछि कतिपय अवस्थामा कांग्रेस सांसदहरू दिशाहीन र अन्योलग्रस्तसमेत देखिने गरेका छन् । संसदीय दलका नेता शेरबहादुर देउवा, पार्टी महामन्त्री शशांक कोइराला, सीतादेवी यादव, प्रकाशमान सिंह, विजय गच्छदारले संसद्मा सक्रिय भूमिका नदेखाउँदा नयाँ सांसदहरूले अभिभावकत्व अभाव महसुस गरिरहेका छन् । कांग्रेस प्रमुख सचेतक बालकृष्ण खाँडले शीर्ष नेताहरूको उपस्थितिका लागि आफूले पटकपटक आग्रह गरेको बताए । उनले अग्रपंक्तिमा नेताहरूको उपस्थिति हुँदा र नहुँदा संसदकै मनोविज्ञान प्रभावित हुने गरेको उल्लेख गरे । उपसभामुख पाउने आसमा सभामुखमा कृष्णबहादुर महरालाई समर्थन गरेर सर्वसम्मतिले जिताउँदादेखि नै कांग्रेस रणनीतिक रूपमा असफल बनेको थियो । अहिले संविधानविपरीत एउटै दलको सभामुख र उपसभामुख हुन गएको विषयलाई समेत जोडदार ढंगले उठाउन सकिरहेको छैन । संसद नियमावली बनाउँदा फौजदारी अभियोग लागेका सांसदलाई निलम्बन गर्न नहुने तर्कमा सत्तारूढ दललाई डोर्याउन सफल भए पनि जनतालाई राम्ररी बुझाउन सकेन । अर्का राजनीतिक विश्लेषक श्याम श्रेष्ठको अनुभवमा डा गोविन्द केसीको मुद्दामा संसद्भित्र समर्थन जनाउनुबाहेक कांग्रेसबाट अन्य सकारात्मक काम हुन सकेको छैन ।"
"चेपाङ, चिउरी र चमेरो परिपूरक","हेटौंडा चिउरीको रूखबाट कमाइ राम्रो भएकाले राक्सिराङ गाउँपालिकाका बासिन्दा यसको संरक्षणमा जुटेका छन् । यहाँका बासिन्दाले भएका चिउरीका रूख संरक्षण गर्नुका साथै एक घर ५० बिरुवा लगाउने अभियान चलाएका छन् ।राक्सिराङ ६, सिलिङेस्थित सिलिङे सामुदायिक वनले गत वर्षदेखि अभियान चलाएको हो । कीट विकास निर्देशनालय काठमाडांैले वनलाई चिउरीका बिरुवा ढुवानी गर्न ५० हजार रुपैयाँ उपलब्ध गराएको थियो । चितवनको मौरीपालन केन्द्र भण्डाराबाट गत वर्ष ५ हजार बिरुवा लगेर सिलिङेमा वितरण गरियो, तीमध्ये अधिकांश बिरुवा हुर्केका छन्, सिलिङे सामुदायिक वन उपभोक्ता समिति अध्यक्ष सिंहबहादुर चेपाङले भने, चिउरीको महत्त्व बुझ्दै छौं । विगत केही वर्षदेखि सिलिङेका बासिन्दा चिउरीसँगै चमेराको संरक्षणमा पनि जुटेका छन् । चमेरा अभावमा चिउरीका गेडा नलाग्ने भएकाले संरक्षण थालेको उनीहरूको भनाइ छ । चिउरीका रूखमा परागशेचन गराउने माध्यम नै चमेरा हो । विगतमा चेपाङ समुदायले चमेरा मारेर खाने गर्थे । सिलिङेमा अहिले चमेरा मार्न रोक लगाइएको छ । चिउरीको रूखकै कारण भूक्षय रोकिनुका साथै चैतवैशाखमा पनि हरियाली देखिन्छ । चिउरीका पात झर्दैनन् ।अरू वनस्पतिको फागुनदेखि चैतसम्म सबै पात झरेर जंगलै उराठ हुन्छ, जिल्ला वन कार्यालय प्रमुख प्रह्लाद धितालले भने, तर चिउरीको पात साउनभदौमा मात्रै झर्छ । चिउरीको मह स्वास्थ्यवद्र्धक र उच्च गुणस्तरको हुने भएकाले सिलिङेमा विगतमा बाहिरी जिल्लाका मौरीपालक कृषकको मौरी चराउन ल्याउन भीड लाग्थ्यो । गत वर्षदेखि सिलिङे सामुदायिक वनले बाहिरी जिल्लाका मौरीपालक कृषकलाई चराउनमा रोक लगाएको छ ।यहाँका बासिन्दाले गत वर्षदेखि आधुनिक घारमा उन्नत (विकासे) मेलिफेरा जातको मौरीपालन गरेका छन् । विगतमा घरको खोपामा वा मुढेघारमा स्थानीय सेरेना जातको मौरी पाल्ने गरिन्थ्यो । सिलिङेका चेपाङ र तामाङले विगतमा परम्परागत शैलीले निर्वाहमुखी मौरीपालन गर्थे, कृषि विकास कार्यालय राक्सिराङ गाउँपालिका प्रमुख रामेश्वर यादवले भने, अहिले व्यावसायिक ढंगले मौरीपालन गर्न थालेका छन् । मुलुकका विभिन्न क्षेत्रमा चिउरीको महको माग धेरै भएकाले बजारको समस्या छैन । लोथर बजारका व्यापारी दिनेश चेपाङले मौरीपालक कृषकसँग प्रतिकेजी २ सयदेखि २ सय २५ रुपैयाँमा खरिद गरी प्रतिकेजी साढे २ सयमा बिक्री गर्छन् । महको बजार समस्या छैन, उनले भने । सिलिङेका आइतेसिंह चेपाङले गत आवमा १६ लाख रुपैयाँको मह बिक्री गरे । सिलिङेका ६१ घरधुरीले गत वर्ष आधुनिक घारमा मौरीपालन गरेका थिए । न्यूनतम १ लाख २५ हजारदेखि १५ लाख रुपैयाँसम्म महबाट आम्दानी गर्न यहाँका मौरीपालक सफल भएको स्थानीय माविका प्रधानाध्यापक तारा दवाडी बताउँछन् । महबाट आम्दानीको प्रभाव विद्यालयमा पनि पर्न थालेको छ, उनले भने, स्कुलमा छोराछोरी नियमित पढ्न पठाउने गरिएको छ । एसईई गरेपछि हेटौंडामा कोठा भाडामा लिएर पढाउने पनि उत्तिकै देख्न सकिन्छ । चेपाङ, चिउरी र चमेरो एकअर्काको परिपूरक रहेको उनले बताए । एकको अभावमा अर्को संकटमा पर्छ, उनले भने । चेपाङ समुदायले भर्खरै मात्र यो कुरा बुझ्न थालेका छन् । चेपाङ, चमेरो र चिउरी हाम्रो जीवनशैलीसँग जोडिएको छ, पूर्व संविधानसभा सदस्य गोविन्दराम चेपाङले भने, विशेषगरी चेपाङ समुदायले चमेरो र चिउरीको संरक्षण गर्नुपर्छ भन्ने बुझ्न थालेका छन् । चमेरोको संरक्षणका लागि काँकडामा चमेरो संरक्षण समिति पनि गठन गरिएको छ । उक्त समितिले चमेरो मार्न दिँदैन । विगतमा एकै रातमा एकएक थुन्से चमेरो मार्ने गरिन्थ्यो, समिति अध्यक्ष मोतीराम चेपाङले भने ।मौरीको चरनक्षेत्र जोगाउन र भूक्षय रोक्न एवं गाउँलाई हरियाली राखिराख्न मकवानपुरमा मात्र होइन, गत वर्ष मुलुकका विभिन्न जिल्लामा ५० हजार १ सय चिउरीका बिरुवा रोपिएका छन् । चितवन भण्डारास्थित मौरीपालन विकास कार्यालयले उत्पादन गरेको चिउरीका बिरुवा विभिन्न जिल्लाका कृषकले लगेर रोपेको कार्यालय प्रमुख शिव रिजालले बताए । मकवानपुरमा ५ हजार, दाङमा १० हजार चितवनमा ५ हजार, रौतहटमा ३ हजार, सर्लाहीमा ५ हजार, बाँकेमा २ हजार ५ सय, भक्तपुर, रुपन्देहीलगायत जिल्लामा पनि चिउरीका बिरुवा लगिएका छन । अधिकांश मौरीपालक किसानले स्थानीय पहाडी क्षेत्रका सामुदायिक वनसँग सहकार्य गरी चिउरीका बिरुवा रोपेका हुन् । पछिल्लो समयमा मौरीको चरनक्षेत्र नाश हुँदै गएकाले चरनक्षेत्र जोगाउन चिउरी संरक्षण थालिएको मह उत्पादक कृषक आइतेसिंह बताउँछन् ।प्रदेश ३ सरकारको कृषि मन्त्रालयले चिउरीको राजधानी काँकडाको सिलिङेमा गेडा पिसेर घ्यू निकाल्ने आधुनिक मेसिन पनि उपलब्ध गराउँदै छ । प्रदेश ३ का कृषिमन्त्री दावादोर्जे लामाले छिट्टै काँकडामा चिउरीको गेडा पिस्ने उपकरण उपलब्ध गराउने बताए । चेपाङहरूले अहिले चिउरीको गेडा काठको चेपुवामा पिसेर घ्यू निकाल्ने गर्छन् ।"
खारिँदै ठूला मोड,"कटान गरेका मोडहरूका कारण पनि विगत ६ महिनादेखि नियमित सञ्चालन भइरहेका सवारी जाम घटदै गएको खानीखोला इलाका प्रहरी कार्यालय इन्चार्ज प्रहरी निरीक्षक उद्धव पोखरेल बताउँछन् । उनका अनुसार मोडहरू कटान भएसँगै सवारी आवागमनमा सहज भएको छ । नौबिसे बजार क्षेत्रको अतिक्रमित सडक मापदण्डअनुसार पुर्याई सवारी जाम नहुने अभियानमा धुनीबेंसी नगरपालिकाले पनि सहयोग गरेको नगर प्रमुख बालकृष्ण आचार्यले बताए । खानीखोलादेखि नौबिसे, धार्के, बजारका व्यापारीहरूद्वारा अतिक्रमित सडकसँग जोडिएका क्षेत्र चौडा गरी सोलार बत्ती जडान भइरहेको आचार्यले बताए ।"
रसुवागढी नाका एक सातादेखि ठप्प,"रसुवा रसुवागढी नाकामा एक सातादेखि यातायात ठप्प भएको छ । गोसाइँकुण्ड गाउँंपालिका २, घट्टेखोला पुलमा बाढीले क्षति पुर्याएपछि नाका ठप्प भएको हो ।बाढीले क्षति पुर्याएको पुल मर्मतमा ढिलाइ हुँदा साउन १२ देखि यातायात ठप्प भएको हो । जोखिम बढेपछि अन्तर्राष्ट्रिय व्यापारिक नाका केरुङ चल्ने सवारीसाधन सञ्चालनमा रोक लगाइएको प्रमुख जिल्ला अधिकारी कृष्ण पौडेलले बताए । सानाठूला दुवै किसिमका सवारीसाधन सञ्चालनमा रोक लगाएका छौँ, उनले भने ।नाकामा यातायात ठप्प भएपछि स्याउ, लसुनलगायत सामग्री कुहिन थालेका छन् । केरुङबाट आयात गरिएका सामान कुहिन थालेपछि व्यापारीलेहरू भरियालाई बोकाएर सामान टिमुरेतर्फ ल्याउन गरेका छन् । यातायात नचलेकाले साउनको भन्सार असुलीमा कमी आउने रसुवा भन्सार कार्यालयका प्रमुख भन्सार अधिकृत गोपाल कोइरालाले बताए । लामो समयसम्म यातायात ठप्प भयो भने साउन महिनाको राजस्व लक्ष्य पूरा गर्न गाह्रो छ, उनले बताए ।मंगलबारदेखि पुलको मर्मत गर्न थालिए पनि साइडमा निर्माण सामग्री नभएकाले कामले गति लिन सकेको छैन । पुल मर्मतका लागि चाहिने निर्माण सामग्री आयात हुन नसक्दा मर्मतमा ढिलाइ भएको डिभिजन सडक कार्यालय नुवाकोटका डिभिजन प्रमुख नीरज शाक्ले बताए । पासाङल्हामु मार्गको त्रिशूलीबेत्रावती खण्डको तिरतिरे भीरमा पहिरो गएपछि निर्माण सामग्री उतै रोकिएकाले ढिला भएको उनले बताए । मर्मतका लागि आवश्यक गिट्टी, बालुवा, सिमेन्ट, रड, जाली र फर्मा शनिबार साइडमा आइपुग्ने शाक्यको भनाइ छ । निर्माण सामग्री आइपुगेपछि काम द्रुत गतिमा अघि बढ्छ, उनले भने । पानीको बहाव उच्च भएकाले ठुल्ठूला ढुंगा खसालेर ढलान गर्न लागिएको छ । आइतबारबाट पुलको जगमा ढलान गर्ने काम सुरु हुन्छ । ढलान गर्दा छिट्टै सेट हुने सिमेन्ट प्रयोग हुने शाक्यले बताए । पुल मर्मत सुरु गरेको १५ दिनभित्र यातायात सञ्चालनमा ल्याउने कार्यालयको लक्ष्य छ । पुलको जगमा ढलान गरे पनि सडक विभागको पुल माहाशाखाको प्राविधिक टोलीसँग परमर्श गरेर मात्र यातायात सञ्चालन गरिने शाक्यले बताए ।पुल मर्मत नहुंँदा सामग्री आयात गरी नेपाल आउन लागेका कन्टेनर रसुवागढी नाकापारि नै रोकिएका छन् । नेपालतर्फ आउन र चीनतर्फ जान लागेका करिब २ सय बढी कन्टेनर बीचबाटोमै रोकिएका छन् । बाढीले पुलको टिमुरेतर्फको पिलरमा क्षति पुर्याएको छ । पुलको लम्बाइ ५१ मिटर छ । यो पुल चीन सरकारले स्याफ्रुबेंसीरसुवागढी सडक निर्माण गर्दा बनाइदिएको हो । यसले चीनसँगको अन्तर्राष्ट्रिय नाका रसुवागढी जोड्छ । भूकम्पले तातोपानी नाका बन्द भएपछि २०७२ मंसिरदेखि रसुवागढी नाकाबाट सामग्री आयात तथा निर्यात हँुदै आएको छ । रसुवागढी नाकालाई चीनले २०७४ भदौ १४ गते अन्तर्राष्ट्रिय नाका घोषणा गरिसकेको छ । रसुवागढी नाका हुँदै चीनबाट तयारी कपडा, स्याउ, जुत्ताचप्पल, रबर, हातेझोला, मोटर ब्याट्री, यूपीएस, प्लास्टिकका सामग्रीलगायत आयात हुने गरेका छन् ।"
रोकिएनन् होर्डिङ बोर्ड,"काठमाडौं सर्वोच्च अदालतको फैसला अटेर गर्दै काठमाडौं महानगरपालिकाले विज्ञापन तथा प्रचारप्रसार सामग्री राख्ने अनुमति दिन थालेको छ । महानगरका कर्मचारी र विज्ञापन एजेन्सीको मिलोमतोमा अदातलको फैसलाविरुद्ध होर्डिङ बोर्ड राखेको पाइएको छ । २०७२ भदौ १६ गते सर्वोच्च अदालतका तत्कालीन प्रधानन्यायाधीशद्वय कल्याण श्रेष्ठ र ओमप्रकाश मिश्रको संयुक्त इजलासले उक्त आदेश दिएको हो । घर, कम्पाउन्ड, छत, बिजुलीको पोल, सडकमा राखिएका डिभाइडरले असर पर्ने देखिन्छ भन्ने फैसलामा उल्लेख छ, पर्चा, पम्पलेट, भित्तेलेखन, अनधिकृत विज्ञापन बोर्ड, होडिङ बोर्ड आदिले दृश्यसमेत अन्य वातावरणीय प्रदूषण गरी स्वच्छ र स्वस्थ्य वातावरण बाँच्ने, हिंडडुल गर्ने र प्रदूषणरहित सुन्दर दृश्यावलोकन गर्नेसमेतको अधिकार बाधा देखिएकाले विज्ञापन राख्न नदिनु । साथै, स्वच्छ, स्वास्थ्य, सफा र सुन्दर बनाउन सरकारका केन्द्रीय तथा स्थानीय निकाय प्रहरी, वातावरण क्षेत्रमा क्रियाशील संघसंस्था र नागरिकसमेतको सहयोगमा हटाउन भन्ने फैसला उल्लेख छ । यसरी फैसलालाई लत्याउँदै महानगरले नगर क्षेत्रका विभिन्न स्थानमा धमाधम विज्ञापन राख्ने अनुमति दिइएको पाइएको छ । महानगरको राजस्व विभागका कर्मचारीले एकातिर अदालत र अर्कोतिर आफ्नै विज्ञापन नीतिको अवज्ञा गर्दै विज्ञापन राख्न स्वीकृति दिएको छ । आफैंले बनाएको विज्ञापन बोर्ड तथा प्रचार सामग्री नियम गर्ने नीति २०७० विपरीत महानगरले विज्ञापन एजेन्सीलाई होडिङ बोर्ड राख्न दिएको छ । उसलै बनाएको नीतिअनुसार पनि विज्ञापन हुने बोर्डको साइज अधिकतम चौडाइ १० फिट चौडाइ २० फिट हुने गरी राखेको हुनुपर्नेछ । तर, त्यसविरुद्ध नयाँबानेश्वर, कालीमाटीलगायत क्षेत्रमा बढी साइजका होर्डिङ बोर्ड राख्न दिएको छ । सर्वोच्चको आदेशलाई छल्न ती बोर्डलाई महानगरका कर्मचारीले ग्लो साइन बोर्ड नाम दिएको छ । अदालतको आदेशको गलत व्याख्या गरेर कर्मचारीले फाइदा लिइराखेका छन्, महानगरका एक कर्मचारीले भने, जसरी लुटे पनि हुन्छ भन्ने कर्मचारीमा मनोबल बढेको छ । थापाथलीजस्तो सवारी साधन आवागमनमा व्यस्त स्थानमा समेत भित्ते बोर्ड राख्न अनुमति दिएको ती कर्मचारीले बताए । जहाँ ट्राफिक हिसाबले अति संवेदनशील मानिन्छ, ती कर्मचारीले भने, अदालतले भित्ते लेखनलाई प्रतिबन्ध लगाएको छ तर ठूलो साइजमा विज्ञापन गरिएको छ । बाटाको सिमानादेखि १० फिट तथा सँधियारको सिमानादेखि ५ फिटभित्रमा मात्र विज्ञापन बोर्ड राख्न पाइनेछ, विज्ञापन नीतिमा उल्लेख छ । त्यसविरुद्ध माइतीघर मडला वरपर, बिजुलीबजार क्षेत्र, नयाँबानेश्वर शंखमूललगायत क्षेत्रमा सडकसँगै होर्डिङ बोर्ड राखेको पाइएको छ । सार्वजनिक स्थान, संस्था, कार्यालय र सार्वजनिक सेवा प्रवाह गर्ने स्थानमा विज्ञापन सामग्री राख्न पाइनेछैन नीतिमा भनिएको छ, अनुमति लिइएका विज्ञापन बोर्डको तल्लो दाहिने कुनामा चारकुने घेराभित्र स्पष्ट देखिने गरी बोर्डको दर्ता नम्बरसम्बन्धी कम्पनीको नाम र सम्पर्क नम्बर उल्लेख गर्नुपर्नेछ । तर, अधिकांश विज्ञापन बोर्डमा त्यस्तो राखेको पाइँदैन । साथै, सार्वजनिक संस्थान राख्न नपाइने नीतिमा स्पष्ट भनिए पनि थापाथलीस्थित गुठी संस्थानको भवनमा ठूलो होर्डिङ बोर्ड राखिएको छ ।"
सीमांकन विवादले ढिलाइ,"भक्तपुर सूर्यविनायक नगरपालिकाको बालकोटमा प्रधानमन्त्री केपी ओलीलगायत उच्च ओहोदाका व्यक्तिको घर छ । तर, सडकको अवस्था भने निकै खराब छ । ३ वर्षअघि नै सम्पन्न हुनुपर्ने ठिमी चारदोबाटोबालकोट सडक हालसम्म पनि निर्माण हुन सकेको छैन । वर्षौंसम्म स्थानीयको अवरोधकै कारण करिब १ किलोमिटर सडक विस्तार हुन नसकेको डिभिजन सडक कार्यालय भक्तपुरले जनाएको छ । सडकको मापदण्डभित्र पर्ने संरचना व्यवस्थापन तथा सीमांकन विवादका कारण सडक विस्तारमा ढिलाइ भएको इन्जिनियर वीरेन्द्र यादवले बताए ।स्थानीयले भने सीमाकंनको विवाद सुल्झिए पनि डिभिजन कार्यालयले सडक विस्तारमा ढिलाइ गरिरहेको बताउँछन् । सडक विस्तार नहुँदा सधैंको जाम हुने गरेको छ, स्थानीय विष्णुराज कार्कीले भने, सडकको मापदण्डभित्र पर्ने संरचना व्यवस्थान तथा सीमाकंनको कार्य सम्पन्न भइसक्यो । पर्याप्त बजेट अभावका कारण विस्तारमा ढिलाइ भइरहेको कार्कीले बताए । करिब १ करोड ७० लाख ३६ हजार लागतमा बन्न लागेको बालकोट सडकको मापदण्डभित्र पर्ने बिजुली तथा टेलिफोनका पोललगायत संरचनाले समेत कठिनाइ भएको कार्यालयले जनाएको छ । सडक व्यवस्थित गर्न बालकोटचोकतर्फ कालोपत्रे भइसकेको इन्जिनियर यादवले बताए । त्यस्तै, बोडेवासी हिलाम्य सडकको विरोधमा उत्रिए । बुधबार केही समय सडकको आवागमन प्रभावित समेत भयो । मध्यपुर थिमी बाहाखा बजारमनोहरा हुलाक सडक विस्तार ढिलाइका कारण सास्ती बेहोर्नुपरेको भन्दै स्थानीय सडकमा उत्रिएका हुन् । आर्थिक वर्ष ०७२७३ मा विस्तार थालेको काठमाडौंभक्तपुर जोड्ने बोडेमूलपानी सडक खण्डअन्तर्गत निलबाराही चेकपोस्टमा गत वर्ष निर्माणाधीन रिटेनिङ पर्खाल भत्कियो । पर्खाल भत्किँदा तरकारी, अन्नबाली नष्ट भएपछि सडक निर्माणको जिम्मा लिएको सन्तोषी पीआर जेभी ललितपुर कम्पनीले कृषकलाई ११ लाख रुपैयाँ क्षतिपूर्ति दियो । त्यसपछि सडक विस्तार पुन: सुचारु भए पनि मापदण्डभित्र परेका घरटहरा, बिजुलीटेलिफोनको पोललगायत संरचना हटाउन ढिला भएकाले विस्तारमा समस्या भएको साइट इन्जिनियर यादवले बताए । मध्यपुर थिमी बाहाखा बजारमनोहरा हुलाक सडकको करिब २ दशमलव २ किलोमिटर सडकको मापदण्डभित्र पर्ने घरटहराको विवादका कारण काम गर्न नसकेको ठेकेदार कम्पनी मेलम्ची खानेपानी आयोजना र बिजुलीको पोलका कारण थप अल्झिन बाध्य भएको कार्यालयको भनाइ छ । पोल हटाउन प्राधिकरणलाई पटकपटक पत्राचार गरिसक्यौं, अझै हटाएको छैन, इन्जिनियर यादवले भने, सीमांकनमा अवरोध गर्ने स्थानीय बासिन्दा अहिले सडक हिलाम्य भयो भन्दै विरोधमा उत्रिएका छन् । सडक कार्यालयका अनुसार फुटपाथसहितको ११ मिटर कालोपत्रे गर्न केही घरको पर्खाल, बिजुलीको पोल, टेलिफोनको पोल, २ मन्दिरढुंगेधारालगायतले समस्या परेको डिभिजन प्रमुख गुरुप्रसाद अधिकारीले बताए । करिब ११ रुपैयाँ लागतमा विस्तार थालिएको उक्त सडकको ५० प्रतिशत काम सकेको र मापदण्डभित्रको संरचना व्यवस्थापन गर्न नसके सडकको थप जीर्ण बन्ने अधिकारीले बताए । विभिन्न कारणले अड्किएको सडक २०७५ चैत मसान्तमा विस्तार सक्ने गरी म्याद थप गरेको कार्यालयले जनाएको छ । मध्यपुर थिमि नगरप्रमुख मदनसुन्दर श्रेष्ठले भने स्थानीय बासिन्दाबीचको सीमांकन समस्या समाधान भइसकेको तर खानेपानीको पाइपलाइन विस्तारले सडक निर्माणमा ढिलाइ भएको बताए ।"
कम्प्युटर र शैक्षिक सामग्री सहयोग,"भक्तपुर (कास) श्यामबहादुर कार्की स्मृति प्रतिष्ठान बालकोटले सामुदायिक विद्यालयका १ सय २८ विद्यार्थीलाई पोसाक, झोला एवं स्टेसनरी सामान वितरण गरेको छ । प्रजातान्त्रिक योद्धा, समाजसेवी एवं नेपाली कांग्रेसका पूर्वनेता श्यामबहादुर कार्कीको एघारौं स्मृति दिवसमा प्रतिष्ठानले महेन्द्र शान्ति माविलाई २ थान कम्प्युटर, गणेश आधारभूत विद्यालयका ६४, बालकोट आधारभूत विद्यालयका १३ जना र बालविनायक आधारभूत विद्यालयका ५१ गरी १ सय २८ गरिब तथा जेहेनदार विद्यार्थीलाई विद्यालय पोसाक, झोला एवं शैक्षिक सामग्री प्रदान गरेको छ । कार्यक्रममा ९३ जनाले रक्तदान गरेको समेत प्रतिष्ठानका अध्यक्ष विष्णुराज कार्कीले बताए ।"
बजेट अभावमा पुनर्निर्माण रोकियो,"मन्दिरसँगैको फल्चा (पार्टी) मा अवस्थित प्रचलित लिपिमा उल्लेख भएअनुसार नेपाल सम्वत् ९३५ मा पुनर्निर्माण भएको स्थानीय भजन खल: एवं समितिका सल्लाकार बद्रीनाथ ध्वँ श्रेष्ठले बताए । बप्पा महादेव कति सय वर्ष पहिले स्थापना गरिएको भन्ने एकिन छैन, उनले भने, पुनर्निर्माण भएकै २०३ वर्ष (नेपाल सम्वत् ९३५) भइसकेछ, पुन: १९९० मा भत्किएपछि पुनर्निर्माण हुन सकेको थिएन । मध्यपुर थिमिको पहिचान खोतल्ने क्रममा मन्दिरको अवशेष जम्मा पारेर मौलिक शैलीमा पुनर्निर्माण थालिएको उनले बताए । श्रीस्वस्थानी व्रतकथाको नवौं अध्यायमा उल्लेख भएअनुसार सत्यदेवीले आगोमा हाम फाली मृत्युपश्चात् महादेवले पोकेर हिँड्ने क्रममा सत्यदेवीको मस्तक (शिरमस्तक) भाग खसेर बप्पा महादेव उत्पत्ति भएको भन्ने कथन भएको स्थानीय अर्जुन श्रेष्ठले बताए । बप्पा महादेव मन्दिरमा पूजा गरे मनले चिताएको पूरा हुने जनविश्वास छ । विशेषत: बप्पा महादेवमा महाशिवरात्रि, साउनको प्रत्येक सोमबार, एकादशी र पूर्णिमाका दिन भजन तथा पूजा आराधाना गरिने प्रचलन छ । भूकम्पले क्षतिग्रस्त बप्पा महादेव मन्दिरको शिलालेख, शिवलिंग (मूर्ति), बसाहा, ढुंगाको जग, कलात्मक प्रवेशद्वारका भाग अवस्थित छन् । सोही अवशेष भागहरूका आधारमा चुनासुर्की, डाँची अपा, माँ अपाको प्रयोगमा किलासमेत नठोकी मल्लकालीन प्यागोडा शैलीमा दुईतले मन्दिर निर्माणमा गर्ने जनाएको छ । मन्दिर चारैतर्फ काठको कलात्मक बुट्टे ढोका रहनेछ । मन्दिरको दायाँबायाँ ऐतिहासिक दुई वटा पोखरी थियो । पोखरी पुरिएर लोप भएको स्थानीय विकेश श्रेष्ठले बताए । मन्दिर परिसरमा दुईवटा कलात्मक ढुंगेधारा थियो । कमेरोटार जग्गा एकीकरण गर्ने क्रममा एक ढुंगेधारा पुरिएर लोप भयो, अर्को ढुंगेधारा लोप हुने अवस्थामा छ, उनले भने, सम्बन्धित निकायको बेवास्ता र आर्थिक अभावका कारण ढुंगेधाराको संरक्षण हुन सकेन । ती दुई पोखरी र ऐतिहासिक ढुंगेधाराको संरक्षण गर्न सके बप्पा टोल क्षेत्रलाई धार्मिक पर्यटकीय स्थलका रूपमा विकास गर्न सकिने र मध्यपुर नगरको विकासमा टेवा पुग्ने उनले बताए । समितिले बप्पा महादेव पुनर्निर्माण सम्पन्न गरी मन्दिरको सत्तल, ढुंगेधाराको संरक्षण, प्रवेशद्वार निर्माण गरी धार्मिक पर्यटकीय क्षेत्रका रूपमा गर्ने लक्ष्य लिएको छ । उक्त संरचना निर्माणमा २ करोड बढी बजेट आवश्यक पर्ने भएकाले उपभोक्ता समितिले आर्थिक तथा भौतिक सहयोगका लागि अपिल गरेका छन् ।"
नूर गिराएर न्यायाधीश,"न्याय दिने अधिकारीसँग न्याय माग्ने नागरिकहरू नतमस्तक हुन्छन् । न्याय दिनेले न्यायअन्याय छुट्याउने नैतिक अधिकार राख्छ । न्यायिक मनले ऊ समृद्ध हुन्छ, न्यायिक चेतनाले सम्पन्न र न्यायिक विवेक पुर्याउन निपुण । न्यायाधीश बन्न सबै सक्दैनन् । शिक्षाले मात्र हुँदैन । विवेक नपुर्याउनेले फैसला गर्न सक्दैनन् । फैसला सुनिसकेपछि जाने ठाउँ अर्को बाँकी रहँदैन । न्यायालय भनेको अन्तिम आश्रय । संविधान, नियम कानुन, नजिर, दृष्टान्त, बाहिरी संसारका अभ्यास, ज्ञानविज्ञान र सभ्यताका आधारमा न्याय सम्पादन हुन्छ । न्याय सम्पादन गर्नु भनेको कुनै सिद्धान्त प्रतिपादन वा विषयको व्याख्यान । न्यायलाई बृहत् नागरिकको सेवा मान्नुपर्नेमा यो त उल्टै पेसा हुन पुगेको छ । न्यायकर्मीहरू पेसेवर । नाफानोक्सान र नापखोज । न्यायकर्म आज एउटा व्यवसाय । त्यसले नपुगेर राजनीति । न्यायिक नीति होइन, आस्थाको राजनीति । न्यायिक आस्था होइन, पार्टीगत आस्था । गुटगत र स्वार्थगत । न्यायको कुर्सीमा बस्नेले आँखामा पट्टी लगाएझैं आफ्नो र अर्काको हेर्दैन, लोभलालच गर्दैन, डरभर मान्दैन । ऊ तपस्वीजस्तै हो । साधक । न्याय निरूपण एउटा साधना । जसले न्याय र अन्याय, दूध र पानी छुट्याउँछ । न्यायाधीश, त्यसकारण सबभन्दा सम्मानित । न्यायालय, त्यसकारण आस्था केन्द्र । केही समययता न्यायालय बढीभन्दा बढी समाचार शीर्षक बन्न थालेको छ । विवादको केन्द्र र बहसको तारोमा अल्झिएका छन् न्यायाधीश । प्रधानन्यायाधीश । स्वतन्त्र न्यायपालिकाको मर्यादाका लागि यो शोभनीय होइन, साथै कानुनी राज्यमा आधारित लोकतान्त्रिक व्यवस्थाका लागि समेत यो चिन्ताजनक हो । नेपाली इतिहासमा पहिलोपल्ट संसदीय सुनुवाइ समितिले प्रस्तावित प्रधानन्यायाधीशको नाम अस्वीकृत गरिदिएको छ । कायममुकायम प्रधानन्यायाधीशबाट दीपकराज जोशीले पन्ध्रदिने बिदा लिएका छन् साथै आफूविरुद्ध लागेका आरोपबारे छानबिन गर्न संवैधानिक परिषद्लाई आग्रह गरेको सार्वजनिक वक्तव्य पनि दिएका छन् । राजीनामा गर्लान् भन्ने आम अपेक्षाबीच उनले सजिलो बाटो समातेका छन् । यस प्रकरणले उनलाई व्यक्तिगत रूपमा हानि पुगे पनि संसदीय समितिको शक्ति र सामथ्र्य बढाइदिएको छ । सुनुवाइ समिति कुनै सिफारिस सदर गर्न रीत पुर्याउने संयन्त्रमा सीमित रहेन । यसले परेका बेला आफ्नो जिम्मेवारी पूरा गर्ने नजिर बसाल्यो । भलै, यसका पक्षविपक्षका दुवै थरी सदस्यले आफ्ना राजनीतिक नेतृत्वको इसारा पर्खेको देखियो । संसदीय समितिहरू संसद्का हृदय हुन् । समिति जति सक्रिय हुन्छन्, संसद् उत्ति गतिशील । समितिहरूले नै संसद्को सर्वोच्चता स्थापित गर्न महत्त्वपूर्ण भूमिका निर्वाह गर्न सक्छन् । सरकारलाई सन्तुलनमा राख्न सक्छन् । तर तिनले दलीय ह्वीप, नेतृत्वको निर्देशन वा कुनै प्रकारको लेनदेन गरेको हुनुहुँदैन । कुनै नजिर राख्नु भनेको भविष्यमा यस्तै विषय आउँदा उत्तिकै जिम्मेवारी पालना गर्नु हो । नभए सुनुवाइमा राजनीति मिसाउनु मानिनेछ । समितिले न्यायाधीशको योग्यता उसको उमेर र शैक्षिक प्रमाणपत्रमात्र होइन, कार्यसम्पादन तथा कार्ययोजना पनि हुन् भन्ने कसी दिएको छ । न्यायाधीशको योग्यतामा आफू विश्वस्त हुन नसकेको उसले दलिल दिएको छ । प्रमाणपत्रहरू जाँच्ने अधिकारी ऊ होइन र उसले त्यसको जाँचपड्ताल पनि खोजेन । संवैधानिक परिषद्को निर्णय प्रक्रिया तथा त्यसको सचिवालयलाई सक्रिय हुनुपर्ने सन्देश भने दिएको छ । न्यायपालिका सुधार थाल्न राजनीतिक व्यक्तिहरूको बाहुल्य रहेको न्याय परिषद्को स्वरूप फेर्नुपर्छ । न्यायाधीश दलीय कोटाबाट छिर्नु नेताको कोट समात्नु हो । न्यायाधीश बन्न न्यायिक मनले उँचो शिर भएको, शिक्षादीक्षाले खारिएको, न्याय निरूपण र सम्पादनमा योगदान दिएको तथा न्यायिकप्राज्ञिक समुदायले पत्याएको प्रवीण हुनुपर्छ । नत्र न्यायपालिका स्वतन्त्र हुन सक्दैन । स्वच्छता र सबलता न्यायपालिकाको स्वतन्त्रताका पूर्वसर्त ।"
वनस्पतिको विनाश,"विभागको अव्यवहारिक नीतिहाम्रा सबै रैथाने प्रजातिका नमुना छैनन् । विदेशमा संगृहीत छन् । वनस्पतिका नमुना वनस्पति विभागअन्तर्गत रहेको नेसनल हर्वारियम तथा वनस्पति प्रयोगशाला गोदावरीमा संगृहीत छ । नेपालमा ६ हजार प्रजाति फूल फुल्ने वनस्पति हुन सक्ने अनुमान छ । त्यसमध्ये ४ हजार ४ सय ४३ प्रजातिका नमुना नेसनल हर्वारियम तथा वनस्पति प्रयोगशाला मा संगृहीत छन् भन्ने जानकारी वनस्पति विभागले प्रकाशन गरेको क्याटलग अफ नेप्लिज फ्लावरिङ प्लान्ट्स, पार्ट १३ र सप्लिमेन्ट एक बाट पुष्टि हुन्छ । अर्को जानकारीअनुसार उक्त संग्रहालयमा ४ हजार ४ सय ४३ प्रजातिका करिब १ लाख ६० हजार थान नमुना छन् । त्यसमध्ये १३० प्रजाति रैथानेका नमुना संगृहीत रहेको कार्यालय स्रोतले जनाएको छ । नेपालको रैथाने सम्बन्धित तथ्यांक प्रकाशित पुस्तक तथा वैज्ञानिक लेखबाट तयार गरिएका हुन् । ती रैथाने प्रजाति तिनका प्राकृतिक बासस्थानमा के कस्तो अवस्थामा छन् भन्ने जानकारी शून्य बराबर छ । यस अर्थमा नेपालमा वनस्पतिसम्बन्धी अध्ययन, अनुसन्धान एकदमै कम भएको मान्नुपर्छ । सन् १८०२ देखि १९६० सम्म नेपालको वनस्पति विदेशीले मात्रै अध्ययन, अनुसन्धान गर्थे । लालध्वज सुनुवार र खडानन्द शर्मा नेपाली भए पनि उनीहरूले बेलायतका लागि वनस्पति संकलन गरेका थिए । नेपाल सरकारले नेपालको वनस्पति अध्ययन, अनुसन्धान सन् १९६१ मा डिपार्टमेन्ट अफ मेडिसिनल प्लान्ट्स स्थापना गरेयता सुरु गर्यो । उक्त विभाग हिजोआज वनस्पति विभागको एक शाखा राष्ट्रिय हर्वारियम तथा वनस्पति प्रयोगशाला का रूपमा छ । वनस्पति संकलन, अध्ययन, अनुसन्धान कार्य त्यही शाखाले गर्दै आएको छ । जापान तथा बेलायतका वनस्पतिविद बर्सेनिजसो ११ महिना नेपालका विभिन्न भागमा वनस्पति संकलन गर्न आउने गरेका छन् । वनस्पति विभागको अहिले प्रावधान कस्तो छ भने जहाँ गए पनि १ साताभित्र अनुसन्धानकर्ता काठमाडौं आइपुग्नैपर्छ । यसअनुसार पूर्व ओलाङचुङगोला होस् अथवा हुम्लाको लिमी क्षेत्र वनस्पति संकलन, अध्ययन गर्ने काम १ सातामा सम्पन्न गर्नुपर्ने हुन्छ । यसका लागि काठमाडांैबाट वनस्पति अध्ययन, अनुसन्धान गर्ने टोली दुर्गम ठाउँमा जहाँसम्म हवाईजहाजबाट जान सकिन्छ, त्यहाँसम्म जहाजमा जान्छन्, त्यसपछि पैदल हिंड्दै तोकेको ठाउँ पुगेर १ सातामा टुप्लुक्क कार्यालय हाजिर गर्न आइपुग्छन् । यसैले अहिलेसम्म हुम्लाको लिमी क्षेत्रमा वनस्पति विभागले कसैलाई वनस्पति संकलन गर्न पठाउन सकेको छैन । त्यहाँ पुग्न हुम्लाको सदरमुकाम सिमकोटबाट कम्तीमा ५ दिन लाग्छ । त्यो पनि जाने बाटो सधैंभरि हुँदैन । हिउँले पुरिएको हुन्छ । चैतवैशाखदेखि असारसम्म जान सहज हुन्छ ।नेपालमा रैथाने प्रजातिबारे विशेष खोज, अनुसन्धान भएकै छैन । केही प्रजाति करिब २ सय वर्षअघि पत्ता लागेका हुन् । तिनीहरू अहिले अस्तित्वमा छन्छैनन् कुनै खोज भएको छैन । सरकार वन तथा भूसंरक्षण मन्त्रालयले प्रकाशन गरेको वन नीति (२०७१) मा लेखिएको छ नेपालको कुनै पनि जैविक विविधता र जैविक स्रोत नष्ट हुन नदिने व्यवस्था मिलाइनेछ (पृष्ठ १०) । हाम्रा रैथाने वनस्पति लोप भए विश्वबाटै लोप हुने यथार्थ छ । यसैले तिनको सुरक्षा गर्ने जिम्मा नेपालीकै हो । अब वन नीति मा लेखिएअनुसार हाम्रा रैथाने प्रजातिप्रति राज्यले विशेष ध्यान पुर्याउन जरुरी छ ।वनस्पति वा जन्तु प्रजाति कुनै खास भूगोल अथवा एक देश विशेषमा मात्र पाइए त्यस्ता प्रजातिलाई जीवन विज्ञानअन्तर्गत उल्लिखित भूगोल वा देशको रैथाने प्रजाति (इन्डेमिक स्पेसिस) भनी बुझिन्छ । यसर्थ, रैथाने प्रजाति कुनै देश, टापु, उच्च भूशृंखला, मरुभूमि विशेषका हुन्छन् । बासस्थानको विशिष्ट बनावटका कारण मौजुदा बासस्थानबाट रैथाने प्रजाति अन्यत्र फैलिन नसकिरहेको अवस्था हुन्छ । मानिसले जानीजानी एक देशका रैथाने प्रजातिलाई अन्य देशमा लगे त्यो जुन देशमा प्राकृतिक रूपमा मात्र पाइन्छ, त्यो त्यही देशको रैथाने मानिन्छ । जस्तो चीनमा पाइने संसारकै ठूलो पान्डा प्रजाति विश्वका कतिपय चिडियाघरमा भए पनि त्यो चीनको रैथाने मानिन्छ ।मादेन वनस्पतिविद् हुन् ।"
स्तनपानको सम्पादकीय,एकदम राम्रो सम्पादकीय । यस्ता सम्पादकीयले स्वस्थ समाज निर्माणमा सहयोग पुर्याउँछ । रेडियो नेपालले बच्चालाई ६ महिनासम्म आमाको मात्र दूध खुवाउनुपर्छ भन्ने विज्ञापन बजाउनुअघि नै जाागिरे महिलाहरूलाई ६ महिना बिदा दिनुपथ्र्यो । ढिलै भए पनि अब ६ महिना बिदा दिने व्यवस्था गर्नुपर्छ । सुष्मा शर्मा
गाली नगरी लेखिएको लेख,"महिला अधिकारबारे महिलाका लेख प्राय: पुरुषलाई आलोचना गरिएका हुन्छन् । महिला पछाडि पर्नुमा आफ्नै पनि कमजोरी छ कि खोतल्ने गरिन्न । साउन १८ गते कुमारी लामाको घेराबन्दीमा छोरीहरू फरक पाएँ । यस्ता लेख वर्षमा एकचोटि पढ्न पाउँछौं । पुरुषलाई गाली नगरी पनि महिला अधिकारबारे लेख्न मिल्ने रहेछ । सन्तोष लामिछानेकालिकास्थान, रसुवा"
जोशीलाई सिफारिस गर्ने पनि दोषी हुन्,"प्रधानन्यायाधीश पदमा नियुक्तिका लागि सिफारिस गरिएका जोशीलाई संसदीय सुनुवाइ समितिले अस्वीकार गरेपछि प्रमुख प्रतिपक्ष नेपाली कांग्रेसले विरोधको आवाज निकालेको छ । वास्तवमा, समितिले जोशीलाई स्वीकार गर्न नसक्नुका कारण र आधार सार्वजनिक गरेको छ । त्यसमा चेतनशील समाज र सञ्चार जगत् सन्तुष्ट छन् । समितिको निर्णयबाट न्यायिक स्वतन्त्रतामा अंकुश लागेको छ भनी कांग्रेसले चिच्याउनुलाई निरर्थकको कोकोहोलो भन्नुपर्छ । न्यायिक स्वतन्त्रताका नाममा न्यायालयमा हुने गरेका स्वच्छन्दता तथा छाडापनबाट सर्वसाधारण आजित छन् । नेपाल बार एसोसियनका अध्यक्षले यो निर्णयबाट न्यायपालिकामाथि ठाडो हस्तक्षेप भएको अभिव्यक्ति दिए तर त्यसमा कुनै तुक छैन । कांग्रेसले निहुँ खोजेमा जोशीलाई महाअभियोग लगाई पदमुक्त गर्न विलम्ब गर्नु हुँदैन । तीर्थ खनालनयाँवानेश्वर, काठमाडौं"
जामको समस्या,"राजधानीवासी दैनिक यात्रामा सवारी जामको चपेटामा परेर दिक्क भइसकेका छन् । १५ मिनेटमा पुगिने दूरी पार गर्न जामका कारण १ देखि डेढ घण्टासम्म लाग्ने गर्छ । अझ कार्यालय समयमा त सवारी जामको कुरा गरिसाध्यै छैन । उपत्यकामा जम्मा १ हजार ६ सय किलोमिटर सडकमा दैनिक ७ लाख सवारी गुड्ने गरेको तथ्यांकले देखाउँछ । ती सवारीसाधनको नियमन र नियन्त्रण गर्ने ट्राफिक जनशक्ति भने जम्मा १ हजार ३ सय मात्र छन् । सडक बढ्न नसके पनि सवारीसाधन बढ्ने क्रम जारी छ ।सवारी जामका कारण मानसिक तनाव त्यत्तिकै हुने गर्छ । सहरी क्षेत्रमा सवारी जाम हुने कारण धेरै छन् । तीमध्ये सडकमा अत्यधिक मोटरसाइकल चल्नु, सवारी नियमको पालना नगर्नु, सडकमा खाल्डाखुल्डी, हिलो र धूलो हुनु, साँघुरो सडक, सीमित ट्राफिक जनशक्ति आदि प्रमुख कारण हुन् । सवारी प्रयोग गर्ने सबैको दैनिकी अस्तव्यस्त बन्दै गइरहेको छ । सार्वजनिक सवारीसाधनको व्यवस्थापन गर्ने र निजी सवारीसाधन प्रयोगमा नियन्त्रण गर्नसके केही हदसम्म सवारी जाम नियन्त्रण गर्न सकिन्छ । सरोकारवाला पक्षको समयमा ध्यान जाओस् । बद्री सिवाकोटी कालिञ्चोक गाउँपालिका७, दोलखा"
दलित आन्दोलनको अगुवा को ?,"शनिबार प्रकाशित परशुराम रम्तेलको दलितलाई अधिकार दिनुपर्ने लेख राम्रो लाग्यो । पिछडिएका जातजाति, वर्गलाई क्षमता विकास गरेर अवसर, रोजगारी बढाउनुपर्छ । तर संविधान, कानुन, नियममा छुत, अछूतको कुरा गैरकानुनी मानेको छ । अछूत जाति भन्ने कुरा सामाजिक अपराध हो । नेपालमा दलित आन्दोलनका अगुवा कोको थिए, खोज्ने प्रयास गरौं । अभिलेखअनुसार १९७७ सालमा प्रधानमन्त्री चन्द्रशमशेर राणाको समयमै कामी, दमाईं, सार्की, गाइनेमाथि भेदभाव र अत्याचार भयो भनी प्रधानमन्त्रीलाई पत्र पठाएर विरोध गरेको देखिन्छ । यो काम गर्ने रानु दमाईं थिए । उनी कुन ठाउँका हुन्, थाहा भएन । उनको पत्र र अभियानबाट तत्काल राणा सरकारको ध्यानाकर्षण भएको थियो । यसबारे सोधखोज गर्न हुसेन आसादले लेखेको, लन्डनबाट सन् १९७० मा प्रकाशित ब्रिटिस इन्डियाज रिलेसन विथ दि किङ्डम अफ नेपाल १८५७१९४७ पुस्तकको पाना २०८ देखि २११ सम्म पढेमा थप सहयोग पुग्नेछ । प्रेमसिंह बस्न्यात बाँसबारी, काठमाडौं"
सिकाइ उपलब्धिको मापन,"१२ कक्षा को नतिजा प्रकाशन भएसँगै विद्यार्थीको स्तर अझै खस्कियो भन्ने टिप्पणी आउन थलेको छ, जुन कुरालाई म ठीक ठान्दिनँ किनभने परीक्षामा राम्रो गर्दैमा विद्यार्थीको सिकाइ उपलब्धि राम्रो अनि नराम्रो गर्दैमा नराम्रो भन्ने हुँदैन । परीक्षा भनेकै यस्तै हुन्छ, अपेक्षित नतिजा कमै आउँछ तर महत्त्वपूर्ण कुरा के हो भने विद्यार्थीले सिक्नुपर्ने कुरा सिके कि सिकेनन् ? मानौं, कुनै विद्यार्थीले कुनै विषयमा ए प्लस ल्याएछ अनि अर्कोले डी प्लस । यसको मतलब ए प्लस ल्याउनेलाई सबै आउने, जान्ने अनि डी प्लस ल्याउनेलाई केही नआउने, हरिलट्ठक भन्ने ? यसो पक्कै होइन होला । हामीले विद्यार्थीहरूले कति नम्बर ल्याए भनेर टिप्पणी गर्नुभन्दा पनि उनीहरूको सिकाइ उपलब्धि कति छ भनेर टिप्पणी गर्नु राम्रो होला । नवीन लोप्चनउत्तरगया गाउँपालिका, रसुवा"
बलात्कारमाथि सतही बहस,रेणु अधिकारी राजभण्डारी
राणाशासन ढाल्ने बन्चरो,"तर्केर हिंड्ने ज्वाइँससुराडिल्लीबजारका विष्णुप्रसाद पन्तका छोरा यादवप्रसाद पन्त त्रिचन्द्र कलेजमा पढ्थे । त्यति बेला रुद्रराज पाण्डे कलेजका प्रिन्सिपल थिए । प्रिन्सिपललाई विद्यार्थीले गोडामा ढोग्ने रीत बसालिएको रहेछ । छोरीबुहारी कलेज पढ्ने युग थिएन । यादवप्रसाद पन्तसँग रुद्रराज पाण्डेकी छोरी रमादेवीको बिहे भयो । त्यसपछि एउटा गाँठो आइपर्यो ज्वाइँले ससुरालाई खुट्टामा ढोग्नुपर्ने । नेपाली अझ बाहुन जातको संस्कारमा त ज्वाइँले ससुरालाई दण्डवत् गर्नु निषेधै छ । ढोग्ने प्रथा हटाउनु पनि सहज थिएन । सरदार बाजेले एउटा उपाय निकालेछन् ज्वाइँससुरा आमनेसामने नपर्ने, जम्काभेट नगर्ने । एउटाले अर्कोलाई देखेपछि परैबाट तर्केर हिंड्ने । यादवप्रसाद नेपालकै पहिलो विद्यावारिधि हुन् । महिला शिक्षाका सन्दर्भ सन् १९५० मा अंगुरबाबा जोशीले विशेष अनुरोध गरेर प्राइभेट परीक्षार्थीका रूपमा परीक्षा दिनुभएछ । त्यो घटना अपवाद हो ।"
खतरनाक सुपारी,"सुपारी पान, सुर्तीजन्य अम्मलको साथीका रूपमा पनि प्रयोग भइरहेको छ । आयुर्वेदको हवाला दिँदै स्वास्थ्य लाभका लागि प्रयोग हुने गरेको छ । सुपारी राखेर पकाउँदा मासु गल्ने हुनाले छिटो पाक्छ, मुखमा राख्दा प्यास लाग्दैन, दन्त तथा यस वरपरका मांसपेशीको अभ्यास हुन्छ, गिजाबाट रगत आउने रोगको निर्मूल हुन्छ र खानापछि खाँदा पाचन क्रियामा सहयोग पुग्छ भन्ने विश्वास पनि छ तर त्यसमा वैज्ञानिक आधार छैन । नियमित अत्यधिक गुटखा सेवन गर्दा जिब्रोमा गाँठा आउँछ । भोकको अनुभव भए पनि खान मन लाग्दैन । मान्छे कमजोर र ख्याउटे देखिन्छ । दिसा खुलस्त पार्न अनिवार्य गुटखा सेवन चाहिने हुन सक्छ । भित्री छातीमा गुटखाको लेउ जम्छ । छालाको रोग लाग्ने, तौल घट्ने, रुचि नहुने, आँखाका नसामा रक्तअल्पता हुने समस्या देखा पर्छन् । खाद्यनली, घाँटी, पेट र फोक्सोलगायत अंगमा असर पर्छ । गुटखा र पानमसलासँग सुर्ती जर्दाको प्रयोगले क्यान्सर छिट्टै निम्त्याउँछ । गुटखा, पानमसालामा अति सुगन्धित र विषालु तत्त्व हाइड्रोकार्बन, नाइट्रसअमाइन, प्राणघातक धातु, सिसा, क्याडमियम र निकेलका साथै डीडीटी, बीएचसीजस्ता रासायनिक पदार्थको प्रयोग गरिएका हुन्छन् । तिनले स्वास्थ्यमा असर गर्छ । सुपारी तथा सुपारीजन्य पदार्थ सेवनबाट दाँत खिइन्छ, दाँतमा ससाना चिरा परेर रस भित्र पसी दाँतको रङ परिवर्तन हुनुका साथै दाग बस्छ । दाँत टुक्रा परी भाँचिने र खस्रो हुने गर्छ । खोकी लाग्छ, मुख खोल्न कठिन हुन्छ, पोल्ने गर्छ । तातो, मसला र पिरो खान नसक्ने हुन्छ । गालाको भित्री भागमा एक वा दुवैतिर सेतोखैरो दाग, घाउ हुँदै ओरल सबम्युकस फाईब्रोसिस र मुखको अर्बुदरोगसम्म हुन सक्छ । ओरल सबम्युकस फाईब्रोसिस मुखको पछाडिको भागमा सुरु भएर बिस्तारै अगाडितिरको भागमा आउँछ । मसलादार खाना र खुर्सानी खाँदा चर्चराउने, जलन हुने गर्छ । मुखमा बिमिरा उठ्ने, फुट्ने र घाउखटिरा बन्ने गर्छ । पहिले मुखमा र्याल बढी हुन्छ, पछि सुक्खा हुन्छ । स्वाद फरक पर्छ । निल्न अप्ठ्यारो हुन्छ । कान दुख्ने गर्छ । त्यसपछि बिस्तारै मुखको छालाको लचकता कम भएर कठोर हुन्छ । म्युकोसाको रङ सेतो हँुदै जान्छ । म्युकोसा कठोर भएर सिसाजस्तै चम्कने हुन्छ । जिब्रो पातलो, छोटो र कम चल्ने हुन्छ । जिब्रामुनिको भाग सेतो र छालाजस्तो हुन्छ । गिजा साह्रो तथा थोप्लाथोप्ला नभएको हुन्छ । म्युकोसामा राताराता दाग देखिन्छन् । जिब्रो अगाडि ल्याउन, ओठ फर्काउन, लेब्य्राउन नसकिने हुन्छ । निल्न खोज्दा दुख्ने र कान केही कम सुन्ने हुन जान्छ । बोल्न, चपाउन, निल्न र मुख खोल्न कठिन हुँदै जान्छ । यति हुँदाहँुदै पनि सुपारीको सेवन लगातार भइरह्यो भने सुपारीमा रहेका एरेकोडिन र एरेकोलिन अल्कवाइलाइडले डीएनए परिवर्तन गरी छालालाई घाउमा परिणत गराउँछ र मुखको अर्बुदरोग (क्यान्सर) हुन्छ । ओरल सबम्युकस फाईब्रोसिसबाट अर्बुदरोग बन्ने सम्भावना ७६ प्रतिशत छ ।ओरल सबम्युकस फाईब्रोसिस विश्वमै निको हुन नसक्ने तीतो सत्य हामीकहाँ छ । बिरामीमा पर्न जाने अप्ठ्यारा न्यून गर्न र अर्बुदरोग रोक्न सकिन्छ । सुपारी तथा सुपारीजन्य पदार्थ सेवन रोकेर, फलाम तथा भिटामिन बी कम्प्लेक्स प्रयोग गरेर, मसलादार तथा खुर्सानी प्रयोग रोकेर र स्थानीय कारक हटाएर जटिलताबाट जोगिन सकिन्छ । मुखको जलनबाट छुटकारा पाउन मसलादार खाना र खुर्सानीको प्रयोग नगर्नुका साथै लठ्याउने र नदुख्ने औषधि प्रयोग गर्न सकिन्छ । मुख खाना खानै नमिल्ने गरी सानो भएको छ भने स्टेरेवाइड, हाईलुरिनिडेज, प्लासेन्ट्रिकस सुई प्रयोग गरेर तथा शल्यक्रियाबाट खुलाउन सकिन्छ । चीनमा एक दशकमा लाखौं बिरामीमा सफलताका साथ प्रयोग गरिँदै आएको चाइनिज हर्बल औषधि पनि छ । जुन नेपालमा ल्याई प्रयोग गर्नसके पीडितलाई राहत हुन्थ्यो । जटिल स्वास्थ्य समस्या निम्त्याउने सुपारीजन्य पदार्थ सेवन नेपालमा पूर्णतया प्रतिबन्ध लगाउन जरुरी छ ।  डा बुढाथोकी न्याम्स वीर अस्पताल काठमाडौंका सहप्राध्यापक तथा डेन्टल सर्जन हुन् ।"
समृद्धिका आधारभूत सर्त,गुणाकर भट्टभट्ट राष्ट्र बैंकका निर्देशक हुन् ।
बढ्दै छ मैथिली प्रभाव,"गौरवपूर्ण विगत नेपाल र भारतमा गरी मैथिलीभाषीको संख्या झन्डै ६ करोड छ । त्यही भएर मैथिली फिल्म विगत भारतीय फिल्म उद्योगसँग जोडिन्छ । सन् १९६५ मा पहिलो मैथिली फिल्म कन्यादान निर्माण भएको थियो भारतमा । निर्देशक थिए फनी मजुमदार । यो फिल्मको ठूलो प्रभाव नेपाली मैथिली समुदायमा पनि परेको प्राज्ञ रमेशरञ्जन झा बताउँछन् । त्यसपछि सन् १९७० मा दोस्रो मैथिली फिल्म बाजारमा आयो ममता गावे गीत । सशक्त कथावस्तु तथा कर्णप्रिय गीतको कारण यो फिल्म पनि निकै लोकप्रिय भयो, तर १९७० पछि भारतीय मैथिली फिल्म उद्योगलाई पनि हिन्दीले निल्दै गयो । अन्तत : सन् २००२ पछि मात्र मैथिली फिल्म चलमलाउन थाल्यो । नेपालमा भने २०४७ मा मतिषचन्द्र लालले पहिलो मैथिली फिल्म दहेज बनाए । परमेश झा, प्रदीप शर्मा र अमितेश साहलगायतको अभिनय रहेको यो फिल्मले लगानी उठाउन सकेन । उता भारतबाटै मुरलीधर मिझारले सन् २००२ मा सस्ता जिनगी महंग सेनुर निर्देशक गरे । यो फिल्म प्रभाव भने नेपालसम्मै आइपुग्यो । सन् २०११ मा विकास झाको लेखन र निर्देशनमा निर्मित मुखियाजी मा मिथिलाञ्चलका कलाकारहरू रामनारायण ठाकुर, विष्णुकान्त मिश्र, अनीलचन्द्र झा, परमेश झा, घनश्याम मिश्र, सुभास, रोशनीलगायत देखिए । दर्शकले पनि निकै मन पराए । त्यसयता भने भारत र नेपालमा खासै नामदाम कमाउन सक्ने मैथिली फिल्म आउन सकेको छैन । दुई प्रकारको चेपुवाका कारण मैथिली फिल्मको विकास हुन सकिरहेको छैन, प्राज्ञ रमेशरञ्जन भन्छन्, हलमा भोजपुरी र हिन्दी फिल्मको दबदबा । अर्को नेपाल र मैथिली बाहुल्य भारतको बिहार सरकारले मैथिली फिल्मलाई प्राथमिकतामा राखेनन् । बिहारमा हिन्दी फिल्मको प्रभाव र नेपालमा मातृभाषामैत्री फिल्म नीतिको अभाव नै मैथिली फिल्मको समस्या रहेको उनको तर्क छ । प्रदेश सरकारहरूले पनि योजना बनाएरै क्षेत्रीय फिल्महरूलाई प्राथमिकतामा राख्नुपर्छ, उनले भने, यसो भयो भने समग्र नेपाली फिल्म क्षेत्रकै प्रवद्र्धन हुन्छ ।"
धुलिखेलमा काव्यविमर्श,"काठमाडौं साहित्य र समाजबीच सम्बन्ध कस्तो हुन्छ ? शनिबार धुलिखेलमा कविहरू घोत्लिए । नेपाल प्रज्ञा प्रतिष्ठान, प्राज्ञिक अनुसन्धान केन्द्र र सेलो फाउन्डेसनले गरेको विमर्श ताराकान्त पाण्डेले कार्यपत्र प्रस्तुत गर्दै भने, समाज रूपान्तरणका लागि कविताले ठूलो भूमिका खेल्छ । यो हतियार हो, यसले समाजमा रहेको हरेक विकृतिमाथि प्रहार गर्छ । साहित्यले सामाजिक रूपान्तरणमा सघाउनुपर्ने तर्क राखे प्रमुख अतिथि एवं प्राज्ञ अमर गिरीले । पछिल्लो समय नेपाली कविताको आयाम फराकिलो भए पनि संकटबाटै गुज्रिरहेको उनले बताए । कार्यक्रममा वियोगी बुढाथोकी, मोहन दुवाल, शुक्र राई, पुरन राई, रामगोपाल आशुतोष, सूर्य लकाजू, विवश पन्त, नरेन्द्र नगरकोटी, सजना आचार्य, रामसुन्दर देउजा, राजाराम गौतम लगायतले कविता सुनाए । युवा र तन्नेरी स्रष्टाहरूबीच प्राज्ञिक विमर्श गर्ने ध्येयले कार्यक्रम गरिएको प्राज्ञिक अनुसन्धान केन्द्रका अध्यक्ष भक्त राईले जनाए । साहित्यिक अभियान र गतिविधिको विकेन्द्रीकरणले समाजको रूपान्तरणमा सघाउने दाबी गर्दै सेलो फाउन्डेसनका अध्यक्ष जगत तामाङले यस्ता अभियानलाई निरन्तरता दिइनुपर्ने बताए ।"
लोकार्नोमा चार नेपाली फिल्म,"लोकार्नो (स्विट्रजरल्यान्ड) बुधबारदेखि सुरु भएको ७१ औं लाकोर्नो फिल्म फेस्टिभलमा देखाइने फिल्महरूमा चार नेपाली फिल्म समावेश छन् । संसारकै सबभन्दा पुरानो र प्रतिष्ठितमध्येमा गणना हुने यो १२ दिने महोत्सवमा शुक्रबार रोशनविक्रम ठकुरीको फिल्म सिल्भर ब्यांगल्स देखाइयो । दक्षिण र पूर्व एसियाका ८ देशका प्रतिभा र विषयहरूमाथि केन्द्रित रहेको फेस्टिभलकै एक भाग ओपन डोर्स स्क्रिनिङअन्तर्गत लोकार्नोको तियात्रो कुरुसालमा सिल्भर ब्यांग्ल्स देखाइएको हो । फिल्मको प्रदर्शनपछि निर्देशक रोशनसँग दर्शकहरूले प्रश्नोत्तर गरेका थिए । पछिल्लो तीन वर्षदेखि ओपन डोर्सले नेपाल, भुटान, श्रीलंका, पाकिस्तान, माल्दिभ्स, अफगानिस्तान, बंगलादेश र म्यान्मारलाई केन्द्रमा राखिरहेको छ । आउने वर्षदेखि भने यसले अन्य कुनै क्षेत्रलाई ध्यान दिनेछ । मंगलबार यही हलमा ग्याम्जो तामाङको छोटो फिल्म सुपरमंक देखाइँदै छ । यो फिल्म नेपाल र ताइवानको संयुक्त निर्माण हो । शनिबार भने एकै सोमा दीपक रौनियारको फिल्म सेतो सूर्य र पूजा गुरुङ र विभूषण बस्नेतको छोटो फिल्म दद्या देखाइँदै छ । महोत्सवको मुख्य प्रतिस्पर्धामा भने कुनै पनि नेपाली फिल्मले प्रतिस्पर्धा गरेका छैनन् । दक्षिण र पूर्वी एसियाको सानो फिल्म बजारका निर्माता, निर्देशकलाई युरोपको ठूलो फिल्म बजारका प्रतिनिधि, वितरक र निर्मातासाग जोड्ने ओपन हबको पनि यो अन्तिम वर्ष हुनेछ । हबमा यसपालि छानिएका ८ वटा प्रोजेक्टमा मीन भामको फिल्म चिसो वर्षा पनि छ । यीमध्ये छानिने फिल्मले सहनिर्माताका साथै प्रोडक्सनका लागि बजेट र सहयोग पाउनेछन् । यसको विजेता हुने फिल्मले ५० हजार स्विसफ्रयांक (करिब ५५ लाख रुपैयाँ) पाउनेछ । ओपन डोर्सकै अर्को कार्यक्रम ओपन डोर्स ल्याबमा नेपाली निर्माता नवनिधि दाहाल सहभागी छन् । ८ जना निर्माताको यो टोलीले पाँच दिनको अवधिमा युरोप र अन्य क्षेत्रका फिल्ममेकर तथा विज्ञहरूसँग फिल्म निर्माण र आफ्नो योजनाबारे अन्तरक्रिया गर्नेछन् । नवनिधि अहिले कोरियाको बुसान एसिया फिल्म स्कुलमा फिल्म निर्माणकै अध्ययन गरिरहेका छन् ।सन् १९४६ बाट ताल र पहाडको सहर लोकार्नोमा भइरहेको महोत्सवको महत्त्वपूर्ण भाग पार्डी डी डोमेनीमा नेपाली निर्देशक दीपक रौनियार निर्णायक छन् । छोटा फिल्महरूको यो अन्तर्राष्ट्रिय प्रतियोगितामा फ्रान्सका फिल्ममेकर यान गोन्जालेज र पोर्चुगली फिल्ममेकर मार्ता म्याटुससँग मिलेर उनले ९ वटा अवार्डको निर्णय गर्दै छन् । यसमा ४९ वटा फिल्म प्रतियोगितामा छन् ।"
छन्द कविताको मानकीकरण,"काठमाडौं (कास) छन्द कविता स्तरोन्नति, संरक्षणका साथै नयाँ प्रतिभा प्रोत्साहन गर्न अभियान घोषणा गरिएको छ । राजधानीका थापागाउँस्थित लेखन कुञ्जमा छन्द कविद्धय रामप्रसाद ज्ञवाली र देवी नेपालले छन्द जागरण अभियानको दुई दशकको सहयात्रालाई मूर्त रूप दिँदै मानकीकरण अभियान घोषणा गरेका हुन् । अभियानअन्तर्गत हरेक महिना तीन कवि प्रस्तुत गर्ने गरी छन्द तरंग मासिक सिर्जना वाचन शृंखला सुरु गर्ने बताइएको छ । छन्द अभियन्ता नेपालले अभियानको वार्षिक योजना नै सार्वजनिक गरे । उनले छन्द कविताको जागरणमुखी परम्परा प्रस्तुत गर्दै मानकीकरणका लागि हरेक महिना स्तरीय कविता सम्प्रेषण गर्दै जाने, वार्षिक कृति प्रकाशन गर्ने र छन्द साधना पुरस्कारसमेत प्रदान गर्ने बताए । अर्का अभियन्ता ज्ञवालीले आफूहरूले सुरु गरको अभियानले औपचारिक उचाइ प्राप्त गरेको र नयाँ पुस्तासमेत छन्द जागरण अभियानमा समर्पित हुन थालेको दाबी गरे । अभियानको प्रशंसा गर्दै प्राराजेन्द्र सुवेदीले संस्कृतपछि नेपाली भाषा मात्र शास्त्रीय छन्दको एक मात्र उत्ताराधिकारी रहेको दाबी गरे । नर्मदेश्वरी सत्यालले नेपाल प्रज्ञा प्रतिष्ठानले प्रकाशन गरेको आधुनिक नेपाली कविताको प्रतिनिधि संग्रहमा छन्द कविहरूले सम्मान जनक स्थान नपाउनु दु:खद रहेको बताइन् । कवि रमेश खकुुरेलले छन्द कवितालाई सबै उमेर समूहमा पुर्याउने र यसको महत्त्वबोध गराउन अभियान सार्थक हुने दाबी गरे । कार्यक्रममा कोषराज न्यौपाने, हेमचन्द्र नेपाल, शैलेन्दुप्रकाश नेपालले छन्द कविताको मानकीकरण अभियानको प्रशंसा गरे । छन्द तरंग शृंखलाको थालनी भने १५३ औं मोती जयन्तीका सन्दर्भमा भदौ २२ गते नेपाल, ज्ञवाली र प्रभा भट्टराईका कविताबाट कुञ्ज थिएटरबाट गरिने बताइएको छ ।"
नेपाली मञ्चमा डारियो फो,"काठमाडौं इटालियन साहित्यकार डारियो फोको कान्ट पे ? वन्ट पे को नेपाली अनुवाद नाटक राजधानीको अनामनगरस्थित मण्डला थिएटरमा मञ्चन सुरु भएको छ । शनिबारदेखि सुरु नाटकको नेपाली नाम सकेको तिरौंला नत्र फिरीमा राखिएको छ । सरकारले कर प्रणाली कडा बनाउँदै लाँदा श्रमजीवि वर्गमा त्यसको असर कस्तो हुन्छ भन्ने प्रस्टयाउन खोजेको छ नाटकले । डिपार्टमेन्ट स्टोरबाट चोरी गरी ल्याएको सामान लुकाउने चक्करमा पात्रले झूटमाथि झूट थप्दै जाँदाको रमाइलो तर गम्भीर कथावस्तुमा नाटक केन्द्रित छ । हास्यव्यंग्यात्मक स्वादका कारण नाटक रमाइलो त लाग्छ, तर मसलादार अभिनयका कारण विषयवस्तुको गम्भीरता भने गौण भएको महसुस हुन्छ । अहिलेको राजनीतिक परिवेश, मूल्यवृद्धि र कर प्रणालीले सामान्य कमाउने वर्गलाई कस्तो असर पारिरहेको छ भन्ने चित्र भने नाटकले सबल रूपमा पस्केको छ । सन् १९७४ मा पहिलोपटक मिलानमा मञ्चन भएको डारियोको यो नाटक विभिन्न ३० भन्दा बढी देशमा मञ्चन भइसकेको छ । नेपाली समाजकै घटना र विषयवस्तुजस्तो महसुस भए पनि डारियोको नाटक मञ्चनमा ल्याइएको निर्देशक विकास जोशीले बताए । सरिता गिरी, विजय बराल, उमेश तामाङ, अनुप शर्मा र प्रमिला खनालको अभिनय रहेको नाटकमा भदौ १० गतेसम्म मञ्चन हुने बताइएको छ ।"
सुत्केरीलाई रातो भाले,"धनकुटा पाख्रिबास नगरपालिका३ की १७ दिने सुत्केरी इन्दिरा थापाले घरभरि पाहुना आएपछि अनौठो मानिन् । अझ पाहुनाले रातो भाले र उपहार दिंदा उनलाई माइती नै आएजस्तो लाग्यो । पाख्रिबास नगरपालिकाले यसै महिनादेखि सुरु गरेको वडाध्यक्षसँग कर्णधार कार्यक्रमअन्तर्गत जनप्रतिनिधि र स्वास्थ्यकर्मीलगायतको टोली उनको घरमा पुगेको थियो ।इन्दिराका पति राजु थापाले घरैमा आएर जनप्रतिनिधि र स्वास्थ्यकर्मीले चासो राख्दा खुसी लागेको बताए । सुत्केरीको घरैमा गएर रातो भाले, पोषणयुक्त खानेकुरा र न्यानो लुगा वितरणको सुरुवात गर्न टोली इन्दिराको घरमा पुगेको थियो । नगरप्रमुख बिर्खबहादुर राईले यो अभियानअन्तर्गत घरैमा बच्चाको जन्मदर्ता र स्वास्थ्य परीक्षणसमेत गर्न थालिएको जानकारी दिए ।यस्तो कार्यक्रमले स्थानीय खुसी छन् । बस्तीमा कोही सुत्केरी हुनासाथ स्थानीयले जनप्रतिनिधिलाई खबर गरिहाल्छन् । शिशु र सुत्केरीलाई कुपोषण अनि रक्तअल्पताको अवस्था आइनपरोस् भनेर यस्तो कार्यक्रम थालिएको उपप्रमुख देवकला पौडेल तिम्सिनाले बताइन् ।बालबालिका भोलिका कर्णधार भएकाले नवजात शिशुलाई लक्षित गरी कार्यक्रम थालिएको हो, उनले भनिन् । बच्चालाई हुर्काउन आवश्यक पर्ने आमाको दूधका लागि समेत पोषिलो खाना जरुरी रहेकाले पोषणयुक्त खानेकुरा घरैमा गएर वितरण गर्न थालिएको छ । नगरपालिकाले थालेको वडाध्यक्षसँग कर्णधार कार्यक्रममा इन्दिराकी छोरी सोफीलाई नगरको पहिलो सन्तानसमेत घोषणा गरियो । उपप्रमुख तिम्सिनाले भनिन्, बालबालिका भोलिका कर्णधार भएकाले उनीहरूको साथमा हामी सँगसँगै हुनेछौं । अन्य शिशु तथा सुत्केरीलाई पनि यसै साताभित्र कुखुरा र पोषणयुक्त खानेकुरा वितरण गरिने नगरपालिकाका प्रमुख राईले बताए । सुत्केरीका लागि नगरपालिकाले रातो भालेसहित ५ हजार रुपैयाँसम्मको खानेकुरा वितरण गर्छ ।"
बालविवाह रोक्न बालिका बिमा,"बुटवल कलिलैमा गरिने विवाह र छोरीमाथि हुने हिंसा रोक्न के गर्नुपर्ला ? धेरै ठाउँमा उत्तिकै उपायबारे बहस हुन्छन् । रूपन्देहीका केही स्थानीय तहले भने यसबाट छुटकाराका लागि बालिका बिमा सुरु गरेका छन् । ओमसतिया गाउँपालिकाले गत आर्थिक वर्षबाट नवजात छोरीको बिमा सुरुवात गरेको थियो । त्यसलाई पछ्याउँदै गैडहवा गाउँपालिकाले चालु वर्षदेखि यस्तो कार्यक्रम सुरु गरेको छ । दुवै गाउँपालिकाले २५ हजारको बिमा गर्छन् । यसरी बिमा गरिएका छोरीले २० वर्ष उमेर पुगेपछि रकम झिक्न पाउँछन् । २० वर्षभन्दा पहिल्यै बिहे भए वा छोरीलाई प्रारम्भिक शिक्षा प्रदान नगरे बिमा जफत हुन्छ । दुवै मधेसी समुदायको बाहुल्य भएका गाउँपालिका हुन् । त्यहाँ बालविवाह बढी हुने गरेको छ । यस्ता चेतनामूलक कार्यक्रम धेरै सञ्चालन भए पनि जिल्लाका दक्षिणी क्षेत्रका स्थानीय तहमा बालविवाहमा कमी ल्याउन सकिएको छैन । गत वर्षबाट बिमाको सुरुवात गरेको ओमसतियामा बालिका हिंसा धेरै छ । लिंग पहिचान गरेर भ्रूणहत्या, छोरी नपढाउने र बालविवाह गर्ने चलन व्याप्त छ । जनप्रतिनिधिले पहिलो गाउँसभाबाट कार्यक्रम लागू गरेका हुन् । स्याहारमा ध्यान नदिने र बालविवाह हुने भएकाले बालबालिकाको शारीरिक र मानसिक विकासमा समस्या परेको छ, ओमसतिया गाउँपालिका अध्यक्ष हीरा केवटले भने, बालविवाह रोक्ने उद्देश्यले बिमा सुरु गरेका हौं । गाउँपालिकाले गत वर्षबाट नवजात बालिकाको बिमा गर्दै आएको छ । एक बालिका बराबर गाउँपालिकाको २० हजार र अभिभावकको ५ हजार गरी २५ हजारको बिमा हुन्छ । बिमाका लागि छुट्टै कार्यविधि छ । त्यसअनुसार बालिका जन्मेपछि भरसक ३५ दिनभित्र, नत्र जन्मेको वर्षमा जन्मदर्ता गर्नुपर्छ । यसपछि अभिभावकले वडा कार्यालयमा बिमाका लागि निवेदन दिनुपर्छ । वडाले सिफारिस गरेपछि गाउँपालिकाले तोकेका साना किसान सहकारी संस्थामा खाता खोल्नुपर्छ । त्यसमा २० वर्षपछि साँवा ब्याज निकाल्ने गरी बालिकाका लागि २० हजार गाउँपालिकाले र ५ हजार रुपैयाँ भने बाबुआमाले जम्मा गर्नुपर्छ । विपन्न परिवारका लागि भने बाबुआमाबाट दिने रकम पनि गाउँपालिकाले बेहोर्छ । बालिका २० वर्ष पुगेपछि यो साँवा ब्याजसहित निकाल्न मिल्छ ।"
उपत्यकाबाहिर सेयर कारोबार बढ्दो,"काठमाडौं गएको आर्थिक वर्ष काठमाडौं उपत्यकाबाहिर सेयर कारोबार करिब साढे दस प्रतिशतले बढ्यो । मुलुकका प्रमुख सहरहरूमा धितोपत्र कारोबार विस्तार हुनुका साथै सर्वसाधारणमा सेयर बजारसम्बन्धी जानकारी बढेपछि उक्त अवधिमा मोफसलमा सेयर कारोबार बढेको हो । गत आर्थिक वर्ष उपत्यकाबाहिर मात्र २४ अर्ब ६० करोड रुपैयाँ बराबरको सेयर कारोबार भएको छ । अघिल्लो आर्थिक वर्षको तुलनामा गत वर्ष यस्तो कारोबार १८७० प्रतिशतले बढी हो । आर्थिक वर्ष ०७३७४ मा मोफसलमा मात्र २२ अर्ब २४ करोड रुपैयाँ बराबरको सेयर कारोबार भएको थियो । वित्तीय साक्षरता विस्तारसँगै बजारमा भित्रिएको आधुनिक प्रविधि (आश्वा तथा सीआस्वा) को कारणले मोफसलमा सेयर कारोबार बढेको धितोपत्र बोर्डका प्रवक्ता नीरज गिरीले बताए । डिम्याट कारोबार सुरु भएसँगै आस्वा र सीआस्वामार्फत लगानीकर्ताले आफूलाई पायक पर्ने बैंकको शाखामा गएर लगानी गर्न सक्छन्, उनले भने, एकातिर वित्तीय साक्षरता बढ्यो, अर्कोतिर कारोबारमा पहुँच र प्रविधिले झनै सहज बनायो । गत वर्ष धेरैवटा सहरमा ब्रोकरको शाखा विस्तार भएको छ । लगानीकर्ताले आफ्नो घरपायकबाटै सेयर कारोबार गर्ने सुविधा पाएपछि सेयर बजारमा आकर्षित भएको उनले बताए । यससँगै मुलुकभरको कुल कारोबारमा उपत्यकाबाहिरको हिस्सा पनि बढेको छ । गत आर्थिक वर्ष मुलुकभर १ खर्ब २१ अर्ब ३९ करोड रुपैयाँ बराबरको सेयर कारोबार भएको छ । उक्त कारोबारमा २०२७ प्रतिशत हिस्सा (२४ अर्ब ६० करोड रुपैयाँ) उपत्यकाबाहिरको हो । अघिल्लो आर्थिक वर्षको तुलनामा गत वर्ष कुल वार्षिक सेयर कारोबारमा मोफसलको हिस्सा करिब दोब्बर भएको छ । अघिल्लो आर्थिक वर्ष यस्तो हिस्सा १०८५ प्रतिशत थियो । आर्थिक वर्ष ०७३७४ मा मुलुकभर २ खर्ब ५ अर्ब रुपैयाँ बराबरको सेयर कारोबार भएको छ । सोही अवधिमा उपत्यकाबाहिर २२ अर्ब २४ करोड रुपैयाँ बराबरको सेयर कारोबार भएको थियो । अघिल्लो आर्थिक वर्षको तुलनामा गत वर्ष धेरै स्थानमा ब्रोकर शाखा विस्तार हुनु कारोबार रकम बढ्नुको प्रमुख कारण भएको स्टक एक्सचेन्जका प्रमुख कार्यकारी अधिकृत चन्द्रसिंह साउदले बताए । अहिले सेयरमा लगानी गर्दा प्रक्रियागत झन्झट छैन, उनले भने, आफूलाई पायक पर्ने स्थानबाटै सेयरमा लगानी गर्न सकिन्छ । अघिल्लो वर्षको तुलनामा गत वर्ष मुलुकको कुल सेयर कारोबार करिब साढे ८३ अर्ब रुपैयाँले घटेको छ । उक्त अवधिका नेप्से परिसूचकसँगै कारोबार रकम पनि धेरैले घटेपछि कुल कारोबारमा कमी आएको नेप्सेले जनाएको छ । नेप्सेका अनुसार हाल मोफसलका १७ वटा सहरहरूमा ४१ वटा रिमोट वर्क स्टेसन (आरडब्लूएस) मार्फत ब्रोकर कम्पले सेयर खरिदबिक्री सुविधा दिइरहेको छन् । ती स्थानबाट लगानीकर्ताले दोस्रो बजारमा सिधै सेयर कारोबार गर्न पाउँछन् । तर, ती शाखाबाट प्रदान हुने सेवा सुविधामा प्रभावकारिता ल्याउन नियामक निकायहरूले शाखाहरूको अवस्था, कामकारबाही, कम्प्लायन्स, सेवाको गुणस्तर लगायत पक्षको शूक्ष्म निरीक्षण गरी आवश्यक कदम चाल्नुपर्ने विज्ञहरूको सुझाव छ । नेपाली सेयर बजार तीव्र गतिमा आधुनिकीकरणको बाटोमा छ । सोही प्रक्रियाअन्तर्गत नयाँ आर्थिक वर्षको सुरुदेखि (यही साउन १ गते) नै नेप्सेले स्वचालित (फुल्ली अटोमेटेड) कारोबार परीक्षणका रूपमा गरिरहेको छ । केही महिनाको परीक्षण कारोबारपछि बजारलाई पूर्ण रूपमा विद्युतीय बनाउने नेप्सेले जनाएको छ । तोकिएको समयमा विद्युतीय कारोबार सुरु हुन सकेमा यो तीन दशकयताकै ठूलो र महत्त्वपूर्ण उपलब्धि हुने विज्ञहरू बताउँछन् । अनलाइन कारोबारको आगमनसँगै हाल बजारमा देखिएका बहुसंख्यक समस्या समाधान हुने उनीहरूको तर्क छ । यो व्यवस्थाले उपत्यकाबाहिरको सेयर कारोबार झनै विस्तार हुने जनाइएको छ । अघिल्ला वर्षहरूको तुलनामा यो वर्ष सेयर बजार नयाँ लगानीकर्ता घटेका छन् । चालु आर्थिक वर्षमा सेयर बजारमा ८७ हजार २ सय ७८ जना नयाँ लगानीकर्ता भित्रिए । बजार घट्दो प्रवृत्तिमा रहेकाले नयाँ लगानीकर्ता भित्रिने क्रम घटेको हो । गत वर्ष बजारमा थपिएका नयाँ लगानीकर्ताको तुलनामा यो वर्षको संख्या करिब ६८ हजारले कम हो । आर्थिक वर्ष ०७३७४ मा सेयर बजारमा १ लाख ५५ हजार ६ सय ८९ नयाँ लगानीकर्ता भित्रिएका थिए । हाल दोस्रो बजारमा १२ लाख ३६ हजार ५४ जना लगानीकर्ता रहेको नेप्सेको तथ्यांक छ ।"
संयन्त्र बनेको छैन,"काठमाडौं (कास) उखु किसानलाई सरकारले प्रतिक्विन्टल ६० रुपैयाँ अनुदान दिने भएको छ । शुक्रबार बसेको मन्त्रिपरिषद् बैठकले उक्त रकम दिने निर्णय गरेको हो । गत जेठमा सार्वजनिक भएको चालु आर्थिक वर्षको बजेटले चिनी उद्योगीलाई दिइएको मूल्य अभिवृद्धिकर फिर्ता लिने (भ्याट) घोषणा गरेको थियो । बजेट सार्वजनिक भएलगत्तै चिनी उद्योगीले जेठ १६ देखि नै उखुको मूल्य घटाएका थिए । उनीहरूले आफूले भ्याट फिर्ता नपाएको भन्दै उखुको भाउ घटाएका थिए । मन्त्रिपरिषदको पछिल्लो निर्णयअनुसार जेठ १६ देखि लागू हुने गरी किसानले ६० रुपैयाँ अनुदान पाउनेछन । सरकारले गत वर्षका लागि उखुको मूल्य प्रतिक्विन्टल ५ सय ३६ रुपैयाँ निर्धाारण गरेको थियो । चिनी उद्योगीहरूले भने बजेटलगत्तै प्रतिक्विन्टल ४ सय ६५ रुपैयाँको दरले रकम भुक्तानी दिन थालेका थिए । उद्योगीले प्रतिक्विन्टल ७१ रुपैयाँ घटाएका छन् । अब सरकारले भने ६० रुपैयाँ दिने भएपछि किसानलाई केही राहत हुनेछ । सरकारले भ्याट फिर्ता दिए पनि विगतमा चिनी उद्योगीले किसानलाई रकम भुक्तानी गरिरहेका थिएनन् । सरकारले किसानलाई अनुदान दिए पनि उधारोको समस्या भने कायमै रहनेदेखिएको छ । उखु किसानका संगठनका अनुसार चिनी उद्योगीले करिब ७ अर्ब रुपैयाँभन्दा बढी भुक्तानी बाँकी छ । सरकारले दिने अनुदान किसानसम्म पुर्याउने संयन्त्र पनि बनेको छैन ।यसका लागि सरकारले दरिलो संयन्त्र र अनुगमनको व्यवस्था गर्नुपर्ने किसान बताउँछन् । सरकारले भने न्यूनतम मूल्य तय गर्ने र चिनी उद्योगीलाई बिक्री गरेको आधारमा अनुदान दिने तयारी गरिरहेको सरकारी अधिकारीहरू बताउँछन् । तर, यसबारे सरकार अझै प्रस्ट भइसकेको छैन । कृषि र वाणिज्य तथा आपूर्ति मन्त्रालयबीच यसको संयन्त्रबारे अझै सहमति भइसकेको छैन ।चिनी उद्योगीले भ्याटको दुरुपयोग गरेको र किसानलाई भुक्तानी नदिएका कारण यस वर्षको बजेटले भ्याट फिर्ताको व्यवस्था हटाएको हो । यसअघि यसबारे केही अध्ययन पनि भएका थिए । वाणिज्य विभागले तयार पारको प्रतिवेदनले किसानले उचित मूल्य नपाएको, कालोबजारी गरेको निष्कर्ष निकालेको थियो । उक्त प्रतिवेदन नै गायब बनाइएको छ । त्यसपश्चात् मूल्यको अनुगमन हुन सकेको छैन ।"
बजार अनुगमनको संख्या मात्रै धेरै,"ठूला व्यावसायिक घराना अनुगमन गर्दा तत्काल दबाब आउँछ । मुद्दा दायर भएपछि व्यवसायीलाई उन्मुक्ति तर कर्मचारीहरू बेलाबखतमा अदालत धाइराख्नुपर्छ, विभागका अर्का कर्मचारीले भने, तर, साना फर्ममा अनुगमन हुँदा यस्तो समस्या आउँदैन । खुद्रा पसलमा अनुगमन गर्दा दबाब हँुदैन । जसले गर्दा अनुगमन सानामै केन्द्रित भएको उनको भनाइ छ । अनुगमनकै नाममा लाखौं रुपैयाँ बजेट खर्च हुन्छ । अनुगमनमा उपभोक्ता अधिकारकर्मीहरू पनि सहभागी हुन्छन् । विशेष अनुगमनमा सञ्चारमाध्यमले पनि सहभागिता जनाउँदै आएका छन् । उनीहरूले अनुगमनमा सहभागी हुँदा ५ सय रुपैयाँ भत्ता पाउँछन् । केही संस्था र कर्मचारीहरूले भत्ता र आफ्नो स्वार्थ पूरा गर्न अनुगमनमा सहभागिता जनाउँदै आएका छन् । यस्तै, विभागले उपभोक्तावादी संस्थाका लागि दैनिक अनुगमन तालिकासमेत बनाएको छ । तालिकाको आधारमा आआफ्नो पालोमा अनुगमन जानुपर्छ । तर, केही उपभोक्ताकर्मी दैनिक १० बजे नै विभागमा उपस्थित हुने गरेका छन्, विभागका अर्का कर्मचारीले भने, अफिसियल बैठकमा पनि बस्छन् । त्यसपश्चात् आफैंले बनाएको नियम मिच्दै सधैं अनुगमनमा सहभागी हुन्छन् । उपभोक्ताको पक्षमा काम गर्नेभन्दा पैसातिर दैडिएको ती कर्मचारीले आरोप लगाए । महानिर्देशकको वरिपरि घुम्ने, उजुरी गरेर स्वयम् आफैं अनुगमनमा गएका छन, ती कर्मचारीले भने, यसले उपभोक्तावादी संस्थासँगै विभागको पनि बदनामी भएको छ । उजुरी र अनुगमन एकै व्यक्तिबाट हुँदा चलखेलको सम्भावना उच्च हुने जानकारहरू बताउँछन् । बजेटपश्चात् सबै क्षेत्रमा मूल्य बढेको छ । औषधिको क्षेत्रमा थुप्रै विकृति छन् । अधिकांश फार्मेसीहरू दर्ता नगरी सञ्चालनमा छन् । दर्ता भएकामा पनि विज्ञबाट बिक्री हुँदैन । विभागको तथ्यांकअनुसार उपत्यकाबाहिर दैनिक दुई फर्ममा अनुगमन भएको छ । यसअघि उद्योग, वाणिज्य तथा आपूर्ति मन्त्रालयको पद सम्हालेपछि मन्त्री मात्रिका यादवले पनि ठूला व्यवसायलाई लक्षित गरी बजार अनुगमन गर्ने बताएका थिए । मुहानमै सफा गरेर उपभोक्ता ठग्ने ठूला व्यवसायीलाई कारबाहीको दायरामा ल्याउने दाबी गरे पनि कार्यान्वयन भने हुन सकेको छैन । अनुगमन खुद्रा खाद्य पसलमा मात्रै केन्द्रित छ । यसअघि अनुगमन भएका स्कुल, अस्पताल, सवारी साधन, रङलगायत व्यवसायीमा करोडांै रुपैयाँ ठगी भएको पुष्टि भए पनि कारबाही हुन सकेन । गुणस्तर तथा नापतौल विभागका महानिर्देशक विश्वबाबु पुडासैनीले मुलुक डम्पिङ मार्केट भएको बताए । अनुगमनको क्रममा खुद्रा पसललाई मात्रै कारबाही गरेर बजारमा सुधार नहुने उनले बताए । बजार सुधार गर्न खाद्य वस्तुको गुणस्तरको सुनिश्चतता गर्नुपर्छ । त्यसका लागि मूल्य, म्यादलगायत सामानमै उल्लेख हुनुपर्छ, उनले भने । आपूर्ति विभागका महानिर्देशक योगेन्द्र गौचनले पछिल्लो दिनमा थोक बिक्रीमा केही सुधार भएको दाबी गरे । एक महिनाअघि ११ जना थोक व्यवसायीलाई कारबाही गरेपश्चात् धेरै सुधार भएको छ, उनले भने, त्यसलाई सकारात्मक रूपमा लिनुपर्छ । ठगीका गुनासोहरू खुद्रा पसलको आएकाले सोहीअनुसार अनुगमन भएको उनले बताए । तथ्यांकअनुसार गत आर्थिक वर्षमा भएको अनुगमनमध्ये ९ सय १४ फर्मले मूल्यसूची राखेको, ४ सय ९३ व्यावसायिक फर्मले साइनबोर्ड नराखेको, ५ सय ५६ व्यावसायिक फर्मले म्याद नाघेको सामान बिक्री गरेको पाइएको थियो । ६ सय ७३ फर्ममा लेबल नभएका सामान बिक्री गरेको, ११ सय ६९ फर्मले दर्ता नगरेको, १३ सय २ फर्मले बिनानापतौल कारोबार गरेको, ३६ फर्मले खाद्य अनुज्ञापत्रबिनै कारोबार, ७ सय ४९ फर्मा बिल बिजकबिना कारोबार गरेको पाइएको थियो । हाल बजार अनुगमन स्थानीय निकायलाई पनि गर्ने अधिकार दिइएको छ । गाउँ तहसम्मै सरकारको उपस्थिति देखाउन अनुगमनको जिम्मा स्थानीय तहलाई जिम्मा दिए पनि अनुगमन हुन सकेको छैन ।"
नेपाली अलैंचीमा चिनियाँ चासो,"ताप्लेजुङ अलैंचीको मूल्य लगातार ओरालो लागिरहेका बेला नेपालको अलैंचीको अवस्था अध्ययनका लागि चिनियाँ टोली आउने भएको छ । चीनका उद्योगी, व्यापारी, प्राध्यापक र कृषिविज्ञ सम्मिलित टोलीले किसानदेखि व्यापारी र सरकारी अधिकारीसम्मलाई भेट्ने योजना बनाएका छन ।चिनियाँ टोली ल्याउन सहजीकरण गरेको इसिमोड नेपालका जनसम्पर्क अधिकृत मीन गुरुङका अनुसार चिनियाँहरूको टोली काठमाडौंबाट भदौ १ गते ताप्लेजुङ पुग्नेछ । यहा फुङलिङ नगरपालिका ६ का किसानले उत्पादन गरेको अलैंचीं हेर्ने र उनीहरूसँग उत्पादनका विषयमा छलफल गर्ने कार्यक्रम छ । अलैंचीको दाना लागेको र टिप्ने सिजन भएकाले चिनियाँहरू यही मौका पारेर आउन लागेका हुन् । उनीहरूले किसान र व्यापारीले गोदाम गरेर राखेको अलैंची हेर्ने प्रस्ताव पनि गरेका छन् । अलैंची उत्पादन गर्ने किसान, खरिद गर्ने स्थानिय ब्यापारी र स्थानीय तहका जनप्रतिनिधि (जिल्ला समन्वय संयोजक, नगरपालिकाका प्रमुख र गाउँपालिका अध्यक्ष) सँग छलफल गर्ने कार्यक्रम तय भएको छ । यसको समन्वयका लागि यसअघि अलैंचीसम्बन्धी काम गरेको संस्था वातावरण संरक्षण तथा विकास मञ्चलाई अनुरोध गरिएको छ । ताप्लेजुङ नेपालमा सबैभन्दा बढी अलैंची उत्पादन गर्ने जिल्ला हो ।टोलीले अलंैची व्यवसायी महासंघका पदाधिकारीसँग झापाको विर्तामोडमा छलफल गर्नेछन् । उत्पादन तथा निर्यातबारे छलफल हुने अलैंची व्यवसायी महासंघका केन्द्रीय अध्यक्ष निर्मल भट्टराईले बताएका छन् ।नेपालबाट चीन निर्यातसम्बन्धी व्यवस्थाबारे पनि छलफल हुनेछ । एक नम्बर प्रदेशमा सबैभन्दा बढी अलैंची उत्पादन हुने भएकाले प्रदेश सरकारसँग पनि चिनियाँ टोलीले छलफल गर्नेछ । नेपालको अलैंची अहिलेसम्म भारत मात्रै निर्यात हुँदै आएको छ । भारतबाट पाकिस्तान र खाडी मुलुकमा निर्यात हुन्छ । विश्व बजारमा पुग्दा नेपाली अलैंची भारतको भएर जाने गरेको छ । नेपालको आफ्नो ट्रेडमार्क नभएकाले भारतमा निर्भर रहनुपरेको हो । जसका कारण मूल्य लगातार ओरालो लागिरहेको छ । प्रतिमन (४० किलो) एक लाख १४ हजारसम्ममा बिक्री भएको अलैंचीको मूल्य अहिले झापाको बिर्तामोडमा २८ हजारमा झरेको छ । ताप्लेजुङ, पाँचथर, तेह्रथुम, इलाम, संखुवासभाजस्ता उत्पादन गर्ने जिल्लाका किसानले २४२५ हजार प्रतिमन प्राप्त गर्दै छन । त्यो पनि जिल्ला सदरमुकाम पुर्याएपछि मात्रै । साउनयता त कारोबार ठप्पजस्तै रहेको भट्टराई बताउँछन् । अलैंची नेपाल, भारत र भुटानमा उत्पादन हुन्छ । यो सबै भारतकेन्द्रित भएर बिक्री गर्नुपर्छ । पछिल्लो समय चीनले पनि अलैंची उत्पादन गर्छ तर नेपालको जस्तो राम्रो नभएर कालो छ । नेपालले भने ठूला, मझौला र साना गरी तीन किसिमको उत्पादन गर्दै आएको छ । भारतीय बजारको एकाधिकार तोडिए मूल्य बढ्न सक्ने व्यापारीको आशा छ । चीनले ठूलो परिमाणमा भित्र्याउन सके खपत गर्ने विषय अध्ययनको पाटो भएको मीन बताउँछन् । व्यवसायी संघका अनुसार नेपालका ४३ जिल्लामा अलैंची उत्पादन हुन्छ । मनको एक लाख रुपैयाँ कटेपछि त नेपालका पहाडी क्षेत्रका किसानले धान, कोदो, मकै फल्ने खेतबारी नै मासेर अलैंची लगाएका छन् । पछिल्ला दिन मूल्य बढेपछि किसानमा निराशा छाएको छ । मूल्य घटबढले आर्थिक रूपमा व्यापारीहरू पनि समस्यामा परेका छन् ।"
अण्डा बजारमा १४ किसानलाई ७ रुपैयाँ मात्र,"दमक मूल्य घटेपछि झापाका अण्डा उत्पादक किसान मारमा परेका छन् । किसान, अण्डा बिक्रीबाट न्यूनतम उत्पादन खर्चसमेत उठाउन सकिरहेका छैनन् ।जिल्लामा अण्डाको मूल्यमा तीन महिनायता गिरावट आएको हो । अण्डा उत्पादनमा वृद्धि तथा बाहिरी जिल्लाबाट आयातित अण्डाका कारण मूल्यमा भारी गिरावट आएको अण्डा उत्पादक संघले जनाएको छ ।जिल्लामा अहिले अण्डा प्रतिगोटा ७ रुपैयाँ ६१ पैसामा बिक्री गरिरहेको संघका पूर्वअध्यक्ष भरत चम्लागाईले बताए । उनले गत वर्ष यही सिजनमा प्रतिगोटा ११ रुपैयाँमा बिक्री गरेको बताए । अहिले अण्डाको प्रतिकार्टुन १४ सयदेखि २ हजार रुपैयाँसम्म बिक्री भइरहेको छ । चम्लागाईले यही सिजनमा गत वर्ष प्रतिकार्टुन २ हजार ४ सयदेखि २ हजार ६ सय रुपैयाँसम्ममा बिक्री गरेको बताए । जिल्लामा ७० वटा लेयर्स कुखुराका फार्म छन् । ती फार्ममा तीन लाख २५ हजार कुखुरा छन् । जिल्लामा दैनिक एक लाख ५७ हजार ५ सय अण्डा उत्पादन हुने गरेको छ । उक्त संख्या ७ सय ५० कार्टुन हुन्छ । तर, जिल्लामा दैनिक एक लाख ३० हजार मात्र अण्डा खपत हुने गरेको छ । चम्लागाईले भने, सामग्रमा भन्नुपर्दा तीन महिनायता अण्डा उत्पादनमा प्रतिकार्टुन एक हजार ८ सय रुपैयाँ खर्च भइरहेको छ । तर, आम्दानी प्रतिकार्टुन एक हजार ६ सय रुपैयाँ मात्रै हुने गरेको छ ।मूल्य गिरावट तीन महिनासम्म रहँदा जिल्लाका किसानले मासिक करोडौं घाटा बेहोर्नुपरिरहेको संघका जिल्ला उपाध्यक्ष देवेन्द्र प्रसाईंले बताए । तीन महिनादेखि दैनिक घाटा सकेर व्यवसाय गरिरहेका छौं, प्रसाईंले भने, घाटा पूर्ति कसरी गर्ने कुनै उपाय देखिरहेका छैनौं । बजार मूल्य तत्काल सुध्रिएन भने हामीलाई थाम्न गाह्रो हुन्छ ।उनले दमक नगरपालिका १० मा दमक एग्रिकल्चर फार्म सञ्चालन गरिरहेका छन् । उक्त फार्ममा २० हजार ८ सय लेयर्स कुखुरा छन् । फार्मबाट दैनिक १५ हजार २ सय अण्डा उत्पादन हुन्छ । उनले दुई बिघा क्षेत्रफलमा १२ वटा खोर निर्माण गरि व्यावसायिक अण्डा उत्पादन गरिरहेका छन् । उनले भने, मेरो फार्म अहिले मासिक ३ लाखभन्दा बढी घाटामा चलिरहेको छ । उनका अनुसार फार्ममा १७ जना कर्मचारीलाई मासिक २ लाख ६१ हजार रुपैयाँ, दानामा मासिक ३४ लाख ३२ हजार, कुखुराको औषधिमा एक लाख, अण्डा बोक्ने दुईवटा गाडी, एउटा मोटरसाइकल तथा अन्य विविध खर्च एक लाख गरी मासिक करीब ४० लाख खर्च हुने गरेको प्रसाईंले बताए । तर, तीन महिनायता अण्डा बिक्रीबाट मासिक ३६ लाख ९१ हजार रुपैयाँ मात्र आम्दानी हुने गरेको उनले बताए । यस्तो अवस्थामा व्यवसाय कसरी धान्ने ? मासिक आम्दानीभन्दा खर्च नै ३४ लाख रुपैयाँ बढी भइरहेको छ, उनले भने । अण्डाको बजार सुधार गर्न सरकारले विशेष कदम चाल्नुपर्ने संघका जिल्ला सचिव राजेन्द्रप्रसाद भण्डारीको आग्रह छ । उनले अहिलेकै अवस्था रहे ५ वर्षभित्र जिल्लाका सबै अण्डा उत्पादक किसान ठूलो ऋणको भारमा डुब्ने र टाँट पल्टिने अवस्थामा रहेको बताए ।"
शीतभण्डार उपयोगविहीन,"इलाम (कास) आठ वर्षअघि निर्माण भएको शीतभण्डार उपयोगविहीन बनेको छ । भारतीय दूतावासको सहयोगमा साढे चार करोड रुपैयाँ खर्चेर कोल्डस्टोर बनाइएको हो । लामो समयसम्म सञ्चालन नहुँदा नगरपालिकाको व्ययभार बढ्दै गएको छ भने महँगा र महत्त्वपूर्ण उपकरण बिग्रिने अवस्थामा पुगेका छन् । कोल्डस्टोर नचले पनि निर्माण सकिएयता नै नगरपालिकाले विद्युत् उपभोग गरेबापतको रकम तिर्नुपरेको छ । त्यस्तै नियमित मर्मतसम्भार र १ कर्मचारीको खर्च नगरपालिकाले बेहोर्नुपरेको छ । नगरपालिकाले विभिन्न उपाय गर्दा पनि सञ्चालन गर्ने व्यक्ति नपाएको जनाएको छ ।एकपल्टमा एकैखाले उत्पादन मात्र भण्डारण गर्न मिल्ने सिंगल च्याम्बर मात्रै छ । कसैले चलाउने हिम्मतै गर्दैनन्, नगरपालिकाका प्रमुख प्रशासकीय अधिकृत महेन्द्रकुमार खाम्याङले भने, पहिला चलाउनुपर्यो अनि थप व्यवस्थापनमा सघाउन सकिन्छ ।फरक तापक्रममा फरक खाले तरकारी र फलफूललगायत राख्न सक्ने गरी मल्टिच्याम्बर बनाउनुपर्ने आवश्यकता रहेको किसानको भनाइ छ । २ हजार टन क्षमता भएको कोल्डस्टोर सञ्चालनमा नआउँदा यहाँ उत्पादन हुने किवीसहितका फलफूल, सागसब्जीलगायतले उचित बजार पाउन सकेको छैन । नगरपालिकाले कर्मचारीबापत मासिक १० हजार रुपैयाँ भुक्तान गर्नुपर्छ । बिजुलीको बिलबापत वार्षिक ६ लाख हाराहारी नगरपालिकाले तिर्छ । वार्षिक रूपमा कोल्डस्टोरलाई चुस्त राख्न १० लाख रुपैयाँसमेत नियमति खर्च भइरहेको कार्यालयको भनाइ छ । कृषिसँग सम्बन्धित संस्था, सहकारी या व्यक्तिले पनि ठेक्का लिएर चलाए नोक्सान नहुने नगरपालिकाको भनाइ छ । नरपालिका मात्र नभएर अन्य सरोकारवाला निकायले पनि यसको सञ्चालनमा चासो दिनुपर्ने बेला भएको छ, सूचना अधिकृत राम शाहले भने, कृषि क्षेत्रको प्रवद्र्धनमा काम गर्ने थुप्रै निकाय होलान् उनीहरूले पनि यसको सञ्चालनमा चासो दिए यहाँका बासिन्दाले प्रत्यक्ष फाइदा पाउने थिए ।जिल्लाको पहिलो कोल्डस्टोरको अभ्यास भएकाले पनि धेरैले सञ्चालनको आँट नगरेका हुन् ।"
कागजमा हटयो व्यवहारमा उस्तै,"पोखरा सरकारले सिन्डिकेट हटाउँदै यातायात व्यवसायी समितिलाई नीतिगत रूपमा खारेज गरेको घोषणा गरे पनि व्यवहारमा अझै कार्यान्वयन भएको छैन । जहाँ यातायात व्यवसायी समितिका खाता रोक्का भएकाले कार्यालय बन्द छन्, त्यहीँ बसको आलोपालो मिलाउनेदेखि पुरानै तरिकाको सञ्चालनको तरिका उस्तै छ । टिकट काउन्टरहरूमा समितिकै कर्मचारी पहिले पनि पहिले जसरी नै काम गरिरहेका छन् । पश्चिम क्षेत्रको मुख्य केन्द्र पोखरामा समिति बाहिरबाट निष्क्रियजस्तो देखिए पनि भित्री रूपमा सक्रिय छन् । अहिले पनि गाडीको रुट मिलान र आलोपालोमा समितिकै दबदबा घटेको छैन । म्याग्दीमा लामो दूरी र आन्तरिक रुटमा चल्ने छुट्ने सवारी साधनहरू साविक प्रणाली र समितिहरूको नामबाट नै यथावत् चलेका छन् । सिन्डिकेट अन्त्यको घोषणापछि यातायात व्यवस्था कार्यालयमा प्रालिको रूपमा दर्ता भएका सवारी साधनहरू पनि साविककै सिन्डिकेटधारी समितिहरूको काउन्टरबाट क्यू र रुट लिएर चल्न बाध्य छन् ।पूर्ववत् रुट र क्यू व्यवस्थापनमै सवारी चलाएका छौं । हाम्रा बैंक खाता रोक्का यातायात समितिहरू विघटन भएका छैनन्, म्याग्दी बस तथा जिप व्यवसायी समितिका सचिव सुमन श्रेष्ठले भने, समितिमा आबद्ध कुनै पनि गाडी प्रालिमा पनि गएका छैनन् । अन्योल छ ।यातायात क्षेत्रको सिन्डिकेट तोडेको सरकारले सबै यातायात व्यवसायी समितिको बैंक खाता रोक्का राखी भुक्तानी गर्नुपर्ने बिमा, बिजुली, पानी, टेलिफोन, तलबभत्ता र कार्यालय भाडासमेतको विवरण ३५ दिनभित्र बुझाउन परिपत्र गरेको छ । यातायात समितिहरूको भुक्तानी लगत विवरण छानबिन र यकिन गर्न सहायक प्रमुख जिल्ला अधिकारीको संयोजकत्वमा गठित समिति प्रतिवेदन तयार पारी अर्थ मन्त्रालयमार्फत राष्ट्र बैंकबाट निकासा फुकुवा गर्ने सरकारको तयारी छ । सरकारले यातायात क्षेत्रलाई पनि करको दायरामा ल्याउन खोजेको हो । सवारी र सडक व्यवस्थापनमा संक्रमणकालीन अवस्था भएकाले सबै यातायात व्यवसायी साविक रूपमा नै चलेका छन्, प्रमुख जिल्ला अधिकारी लीलाधर अधिकारीले भने । यसैबीच जिल्ला प्रशासनले बेनीजोमसोम सडकमा यातायात, प्रहरी, प्रशासन नियामक निकायको मिलेमतोमा सवारी सिट संख्याको आधार देखाई लगाइएको सिन्डिकेट पनि तोडेको दाबी गरेको छ । समस्या उस्तैगोरखा सिन्डिकेटविरुद्ध सरकार आक्रामक रूपमा प्रस्तुत भए पनि गोरखामा स्थानीयस्तरसम्म प्रभाव पर्न नसकेको अवस्था छ । यातायात व्यवसायीको मनलाग्दीका कारण यहाँ दिनहुँ यात्रुले दु:ख पाइरहेका छन् । ग्रामीण भेगमा यात्रा गर्ने यात्रु कोचिएर निकै सकसका साथ यात्रा गर्न बाध्य छन् । गोरखा आबुँखैरैनी, तथा आँबुखैरेनी गोरखा साँझको समयमा सवारी नपाउँदा सहरी क्षेत्रका स्थानीयको पनि समस्या उस्तै छ । अहिले त बर्खा छ बाटो बिग्रिएर गाडी धेरै चलेको छैन, भच्चेकका धनबहादुर गुरुङले भने, हिउँदमा चलेको बेला गाडीमा सिट पाउन मुस्किल नै पर्छ । यात्रुको समस्यालाई बुझेर क्यू थप गर्न व्यवसायीहरूले चासो दिएका छैनन् । भच्चेकसहित आरुघाट, बारपाक, सौरपानी, जौवारीलगायतका ग्रामीण भेगमा यात्रा गर्ने यात्रुका समस्या पनि उस्तै छन् । क्षमताभन्दा बढी यात्रु कोचेर ग्रामीण भेग लाग्ने सवारीको छतमा उत्तिकै सामग्री देखिन्छ । समितिले क्यू नथपेको फाइदा यहाँ सञ्चालित टयाक्सी व्यवसायीले लिएका छन् । सुविधा नदिए पनि भाडा बढी बागलुङ बिहान ८ बजे काठमाडौंका लागि छुटेको माइक्रोबस मालढुंगा पुगेपछि यात्री थोरै भएको भन्दै रोकियो । बेनीदेखि छुट्न लागेको अर्को माइक्रोलाई खबर गरेर सिट लिएर आउन लगाइयो । डेढ घण्टापछि आइपुगेको माइक्रोबसले यात्रीलाई राति ९ बजे काठमाडांै पुर्यायो । पहिला ७ सय रुपैयाँ भनेर चढेका यात्री बाटोमा पुगेर ८ सय तिर्न बाध्य भए । राजधानी पुग्दा राति भएपछि महँगो टयाक्सी चढ्न बाध्य भएको यात्रीले गुनासो गरे । बागलुङबाटै छुटेको अर्को माइक्रोबसले मुढा राखेर यात्री चढाएको निहुँमा पोखरा पुग्दा ट्राफिकले रोक्यो । यात्रीसहित बगर चौकीमा लगेर राखियो । चालकलाई कारबाही चलाएपछि यात्री अलपत्र भए । घण्टौं चौकीमा रोकिएका यात्रीले ढिला गरी भाडा फिर्ता पाएर अर्को सवारी चढेर जाँदा राति अबेर मात्र काठमाडांै पुग्न सकेको गुनासो गरे । यस्ता घटना दिनदिनै हुने गरेका छन् । बिहान ६ देखि दिउँसो १२ बजेसम्म छुटेका बस र माइक्रोबसले राजधानी पुर्याउने समय छिटोमा ६ देखि राति १० बजेसम्म लाग्ने गरेको छ । यात्री भेटेसम्म लोकल बनाउने, थोरै यात्री भएमा बीचैमा अर्को गाडीमा चढाइदिने र टिकट काटेर छुटेका यात्रीलाई समेत बेवास्ता गर्ने प्रवृत्ति छ । सवारी साधनले गर्ने मनोमानीबारे उजुरी गर्ने र सुधार हुने ठाउँ नपाएको बागलुङ नगरपालिका ३ की ललिता रोकाले गुनासो गरिन् । समयमा काठमाडांै पुग्न कहिले पनि पाएको छैन, उनले भनिन्, ड्राइभरले जे मन लाग्यो त्यही गर्न पाउने हो र ? यहाँबाट दैनिक धौलागिरि यातायात बस व्यवसायी समिति, बागलुङ भगवती यातायात प्रालि र बुर्तिबाङ यातायात समितिबाट जिप, बस र माइक्रोबस विभिन्न सहरका लागि छुट्छन् । थोत्रा सवारीले एसी, वाईफाई र पानीको व्यवस्था भन्दै ८ सय रुपैयाँ भाडा लिन्छन् । सुविधा नाम मात्रको बताएर बढी भाडा असुल्ने गरेको यात्री बालकृष्ण सुवेदीले बताए । हामीले सजिलै सेवा दिइरहेका छौं । राज्यसँगको विवाद एकातिर छ, समितिका सदस्य रामप्रसाद अधिकारीले भने, यात्रीलाई दु:ख दिने नियत राख्नेलाई कारबाही पनि गरेका छौं । समितिकै नाममा कारोबार पर्वत तत्कालीन पर्वत यातायात व्यवसायी सञ्चालक समितिको कुस्मास्थित काउन्टरमा कर्मचारी दुर्गा दर्जी मंगलबार दिउँसो टिकट काट्न व्यस्त थिए । पर्वत यातायात व्यवसायी सञ्चालक समिति पर्वतद्वारा सञ्चालित लेखिएको टिकट पाङराङ जाने यात्रीलाई थमाउँदै गरेका दर्जीलाई खारेज भइसकेको समितिको नाममा अझै टिकट किन ? भनेर सोध्दा जवाफ फर्काए, नयाँ केही निर्णय भएकै छैन । केका नाममा टिकट काट्नु ? त्यसकै अघिल्तिर धौलागिरी अञ्चल बस व्यवसायी समितिद्वारा सञ्चालित टिकट काउन्टर लेखिएको छाप्रोमा पनि दुई जना कर्मचारी टिकट बेचिरहेका छन् । उनीहरूले पनि समितिकै नाममा टिकट बिक्री गर्ने गरेका छन् । सरकारले सिन्डिकेट हटेको भन्दै गत वैशाखमा सबै समितिहरू खारेज गरेको थियो । वैशाख २३ मा देशभरका २ सय ४५ समितिहरूका बैंक खाता रोक्कासमेत गरिसकेको छ । तर, त्यसयता सरकारी सक्रियता व्यवहारमा देखिएको छैन । जिल्लाका टिकट काउन्टर हटाउने, सिन्डिकेटवाला समितिहरूलाई कम्पनी दर्ता गर्न लगाउने र सिन्डिकेट चल्ने स्थानमा निगरानी राख्ने काम सरकारले गरेको छैन । पर्वतमा सक्रिय पर्वत र धौलागिरी यातायात व्यवसायी समितिसहित झन्डै आधा दर्जन समितिहरूले पुराना काउन्टर अझै हटाएका छैनन् । बरु मेटिएका होडिङबोर्ड र भित्तेलेखनमा पुरानै बोर्ड टल्काएका छन् ।समिति खारेज भएकै छैन, धौलागिरी समितिको काउन्टरमा व्यस्त राजकुमार श्रेष्ठले भने, समितिको खाता रोकिएपछि गाडी दर्ता गरेर चलाउने मात्रै काम गरेका छौं । कुस्मामा सञ्चालित पुराना टयाक्सी व्यवसायी समिति, पर्वत यातायात व्यवसायी समिति, धौलागिरी बस व्यवसायी समिति, बागलुङ कालिका यातायात व्यवसायी समितिलगायतले आलोपालो प्रणालीबाट सवारी चलाउँदै आएका छन् । व्यवसायीहरूले कुस्मादेखि बागलुङ, बेनी, पातीचौर, नयाँपुल, पोखरालगायतका लागि छुट्टाछुट्टै सवारी आलोपालो प्रणालीबाट चलाउँदै आएका छन् । ती ठाउँहरूमा जाने यात्री लामो रुटका बसमा चढ्न पाउँदैनन् । यतिसम्म कि बागलुङ वा बेनी पुगेर पोखरा फर्किएका टयाक्सीले कुस्माबाट यात्री बोक्न पाउँदैनन् । बागलुङको अञ्चल यातायात कार्यालयका प्रमुख राजेन्द्र घिमिरेले यातायात समिति अब सक्रिय नभएको दाबी गरे । हामीले समिति भनेर कुनै कारोबारै गरेका छैनौं, उनले भने । चलन साविककै लमजुङ यातायात साविकझैं सञ्चालन भइरहेको छ । कार्यालय उही छ । समितिले राखेका काउन्टर र बोर्ड यथावत् छन् । सरकारले खाता मात्रै रोक्का गरेको छ । यसअघि समितिमार्फत चल्दै आएको यातायात व्यवसायीले कुनै कम्पनी खोलेका छैनन् । कम्पनी खोल्न सहमत भएका व्यवसायीलाई पनि समितिले कम्पनी खोल्न दिएका छैनन् । सुन्दरबजार नगरपालिकामा २ वटा ४ पांग्रे मिनीबस बिनारुट परमिट सञ्चालनमा छन् । सुन्दरबजार नगरवासीलाई लक्षित गरी सञ्चालनमा ल्याइएको उक्त बसले सुन्दरबजार नगरपालिका लक्षित अरू बस सञ्चालन गर्न नदिएको ट्राफिक प्रहरी स्रोत बताउँछ । यातायात समितिले मिलेमतोमा सवारी चलाएका छन् । लमजुङका सडकमा लमजुङ कालिका सार्वजनिक यातायात र मस्र्याङदी यातायात ट्रान्सपोर्ट कम्पनी प्रालि, पृथ्वी राजमार्ग बस सञ्चालक समिति र लेखनाथ बस व्यवसायी समिति हाबी छन् । मध्यनेपाल क्षेत्रमा तनहुँको व्यास यातायात व्यवसायी समितिले बस सञ्चालन गरिरहेको छ ।(गोरखाबाट हरिराम उप्रेती, म्याग्दीबाट घनश्याम खड्का, पर्वतबाट अगन्धर तिवारी, बाग्लुङबाट प्रकाश बराल र लमजुङबाट आश गुरुङको रिपोर्ट)"
बैंकहरूको सेयरमा आकर्षण,"उक्त अवधिमा बिमा र लघुवित्त समूहको हिस्सा बढेको थियो । उक्त अवधिमा वाणिज्य बैंकहरूको मुनाफा मात्र होइन सेयरधनीको प्रतिफल (आरओई) मा पनि उल्लेख्य कमी आएको थियो । यही कारण ती कम्पनीहरूको सेयरमा लगानीकर्ताको आकर्षण घटेको हो । यो साता कुल कारोबारमा बैंकिङ समूहको हिस्सा ४३१२ प्रतिशत रह्यो । गत साता यो समूहको यस्तो हिस्सा ३५८७ प्रतिशत थियो ।अहिले परिस्थिति बदलिँदै छ । बैंकहरूले धमाधम गत आर्थिक वर्षको अन्तिम त्रैमासको वित्तीय विवरण प्रकाशित गरिरहेका छन् । तेस्रो त्रैमासको तुलनामा वित्तीय विवरणहरू सुधारिएका छन् । तीनै वित्तीय विवरणका आधारमा बैंकहरूले गत आर्थिक वर्षको लाभांश घोषणा गर्ने हो । बैंकहरूबाट आकर्षण लाभांश घोषणा हुने संकेत वित्तीय विवरणहरूले देखाएकाले ती कम्पनीका सेयरमा लगानीकर्ताको आकर्षण बढेको धितोपत्र ब्रोकरहरू बताउँछन् । गत साताको तुलनामा यो साता कुल कारोबारमा बिमा समूहको हिस्सा घटेको छ । यो साता कुल कारोबारमा बिमा समूहको हिस्सा १३९२ प्रतिशत छ । गत साता यो १५७३ प्रतिशत थियो । यसैगरी, उक्त अवधिमा कुल साप्ताहिक कारोबारमा संस्थापक सेयरको हिस्सा १०२१, लघुवित्तको ९०६, विकास बैंकको ८८२ र जलविद्युत्को हिस्सा ६८७ प्रतिशत रहयो । साताभर बजारमा १ अर्ब ७ करोड ६७ लाख रुपैयाँ बराबरको सेयर कारोबार भएको छ । गत साताको तुलनामा कारोबार रकम १९४ प्रतिशत बढी हो । उक्त अवधिमा करिब १५ हजार ३ सय कारोबारबाट १ सय ८१ कम्पनीका ४० लाख ८४ हजार ५ सय २० कित्ता सेयर खरिदबिक्री भए । गत साता ३९ लाख ४५ हजार ७ सय ६० कित्ता सेयर कारोबार हुँदा १ अर्ब ५ करोड ६२ लाख रुपैयाँ परिचालन भएको थियो । यसले साप्ताहिक रूपमा कारोबार रकम करिब स्थिर रहेको स्पष्ट हुन्छ ।"
उत्तर कोरियाले परमाणु कार्यक्रम रोकेन : राष्ट्रसंघ,"न्युयोर्क (रोयटर्स) राष्ट्रसंघको प्रतिबन्धका बाबजुद उत्तर कोरियाले आफ्नो परमाणु तथा क्षेप्यास्त्र कार्यक्रमलाई निरन्तरता दिइरहेको छ । करिब ६ महिना लामो अध्ययनपछि शुक्रबार राष्ट्रसंघीय सुरक्षा परिषद्मा बुझाइएको एक गोप्य अध्ययन प्रतिवेदनमा उक्त तथ्य उल्लेख छ । प्रतिवेदन विभिन्न स्वतन्त्र विज्ञहरूले राष्ट्रसंघीय प्रतिबन्धको कार्यान्वयनबारे अध्ययन गरेपछि तयार पारिएको हो । स्वतन्त्र विज्ञहरूको समूहले उक्त गोप्य अध्ययन प्रतिवेदन सुरक्षा परिषद्लाई शुक्रबार बुझाएको हो । उत्तर कोरियाले आफ्ना परमाणु तथा क्षेप्यास्त्र कार्यक्रमहरू रोकेको छैन र राष्ट्रसंघको प्रतिबन्धको उल्लंघन गर्दै गैरकानुनी रूपमा जहाजबाट पेट्रोलियम पदार्थको ओसारपसार बढाउनुका साथै सन् २०१८ मा कोइला ओसारपसार गरेको छ, प्रतिवदेनको पृष्ठ १४९ मा उल्लेख छ । यद्यपि, उक्त प्रतिवेदनबारे राष्ट्रसंघका लागि उत्तर कोरियाली प्रतिनिधिले भने प्रतिक्रिया दिन अस्वीकार गरेका छन् । प्रतिवेदनमा उत्तर कोरियाले सिरियासँग सैनिक सहकार्य गरेको तथा यमनका हुथी विद्रोहीलाई हतियार बेच्ने प्रयास गरेको पनि उल्लेख छ । प्रतिवदेनअनुसार उत्तर कोरियाली ब्यालेस्टिक क्षेप्यास्त्र निर्माणमा संलग्न प्राविधिकहरूले सन् २०११, २०१६ र २०१७ मा सिरियाको भ्रमण गरेको समेत उल्लेख छ । अध्ययनका क्रममा यमनका हुथी नेताले सन् २०१६ को जुलाई १३ मा उत्तर कोरियालाई लेखेको पत्रसमेत प्राप्त भएको थियो । पत्रमा हुथी नेताले उत्तर कोरियाली प्राविधिकलाई हतियार निर्माणको प्रविधि र आपसी सम्बन्धबारे छलफल गर्न सिरियाको राजधानी दमास्कसमा भेट्न प्रस्ताव गरिएको थियो ।त्यसैगरी, प्योङयाङले जहाजबाट गैरकानुनी रूपमा पेट्रोलियम पदार्थको ओसारपसारलाई व्यापक रूपमा बढाएको प्रतिवेदनले उल्लेख गरेको छ । गत साता अमेरिकी गुप्तचर अधिकारीहरूले ट्रम्प प्रशासनसँगको न्यानो सम्बन्धका बाबजुद उत्तर कोरियाले नयाँ ब्यालेस्टिक क्षेप्यास्त्रको विकास गरिरहेको जनाएका थिए । यसअघि ब्यालेस्टिक क्षेप्यास्त्र निर्माण गरिएको स्थानमै त्यस्तो गतिविधि जारी राखेको जासुसी भूउपग्रहबाट थाहा भएको अमेरिकी अधिकारीलाई उद्धृत गर्दै दि वासिङटन पोस्टले समाचार प्रकाशित गरेको थियो । अमेरिकी राष्ट्रपति डोनाल्ड ट्रम्प र उत्तर कोरियाली नेता किम जोङउनबीच गत जुन १२ मा सिंगापुरमा ऐतिहासिक शिखर बैठक भएको थियो । बैठकमा ट्रम्प र किमबीच कोरियाली द्वीपलाई नि:शस्त्रीकरण गर्ने सहमति भएको थियो । त्यसपछि ट्रम्पले उत्तर कोरियाबाट अमेरिकालाई परमाणु हतियारको कुनै पनि खतरा नरहेको बताएका थिए । तर प्योङयाङको परमाणु तथा क्षेप्यास्त्र कार्यक्रम रोक्ने विषयमा कुनै ठोस प्रक्रिया र प्रतिबद्धताबिना सहमति गरेको भन्दै ट्रम्पको आलोचना भएको थियो । परमाणु तथा क्षेप्यास्त्र कार्यक्रमका कारण उत्तर कोरियाले कैयौं प्रतिबन्ध झेलिरहेको छ । उत्तर कोरियामाथि राष्ट्रसंघ, युरोपेली संघ, अमेरिका, जापान, दक्षिण कोरिया तथा चीनले आर्थिक तथा व्यापारिक प्रतिबन्ध लगाउँदै आएका छन् । राष्ट्रसंघले प्योङयाङमाथि सन् २००६ यता कोइला, फलाम, कपडा, कच्चा तेल तथा पेट्रोलियम पदार्थमाथि प्रतिबन्ध लगाउँदै आएको छ ।"
बास्केटबल कोलम्बोतिर,"काठमाडौं फिबा थ्री अन थ्री एसिया क्वेस्ट स्टोपसाबा क्वालिफायरमा भाग लिन नेपाली बास्केटबल टोली श्रीलंकाको कोलम्बो गएको छ । पुरुष टोलीमा मवीन्द्र भण्डारी (कप्तान), अजय कुशवाहा, निश्चल महर्जन र अनिश बस्नेत छन् । अनुषा मल्लको कप्तानीमा रहेको महिला टोलीमा भावना लामा, श्रेया खड्का र एलिना गुरुङ छन् । प्रशिक्षकमा विकास शाही र सदिना श्रेष्ठ छन् । प्रतियोगिता अगस्ट ४ देखि ६ सम्म हुनेछ ।"
नवोदितलाई उपाधि,काठमाडौं नवोदित कलेजले ईप्लानेट नेसनल फुटसल कपको उपाधि जितेको छ । फाइनलमा आयोजक तथा डिफेन्डिङ च्याम्पियन नेसनल कलेजलाई ३२ गोलअन्तरले पराजित गर्दै नवोदितले उपाधि जितेको हो । विजेता नवोदितले ५० हजार रुपैयाँ पुरस्कार पायो ।
तानडोरीको कार्यसमिति,"काठमाडौं नेपाल तानडोरी संघको दोस्रो साधारणसभाले भावनीप्रसाद पौडेलको अध्यक्षतामा नयाँ कार्यसमिति चयन गरेको छ । १६ सदस्यीय कार्यसमितिको उपाध्यक्षमा सूर्यबहादुर भट्टराई र सुभाषश्री पोखरेल, महासचिवमा केशवराज गौतम, सचिवमा अजय रानाभाट, कोषाध्यक्षमा शिवभक्त सैंजु तथा १० सदस्य रहेका छन् ।"
पुनम र संगीता विजयी,काठमाडौं नेपाली बक्सिङ टोलीका संगीता सुनार र पुनम रावलले एसियाली खेलकुदको तयारीका क्रममा थाइल्यान्डमा चार देशबीच जारी मैत्रीपूर्ण खेलमा जित हात पारेका छन् । पुनमले ६० केजी तौलसमूहमा थाई मुक्केबाज अपिसाडा हामरलाई अंकका आधारमा हराइन् । संगीताले ५७ केजी तौलसमूहमा घरेलु मुक्केवाज बुन्याबचलाई अंककै आधारमा पराजित गरिन् ।
इंग्ल्यान्डलाई शृंखलामा अग्रता,बर्मिङ्घम बेन स्टोक्सले शनिबार भारतीय कप्तान विराट कोहलीसहित तीन विकेट लिएपछि इंग्ल्यान्डले पहिलो टेस्टमा ३१ रनको रोमाञ्चक जित दर्ता गरेको छ । स्टोक्सले नै भारतको अन्तिम विकेटका रूपमा हार्दिक पाण्डेयलाई स्लिपमा क्याच आउट गराउँदा १ सय ९४ रनको लक्ष्य पछयाएको भारत १ सय ६२ रनमै समेटियो । यससँगै इंग्ल्यान्डले पाँच खेलको टेस्ट शृंखलामा १० को अग्रता लिएको छ ।खेलमा ब्याट र बल दुवै पक्षमा बलियो प्रदर्शन गरेका श्याम करान म्यान अफ द म्याच भए । २० वर्षीय करानले इंग्ल्यान्डलाई दोस्रो इनिङ्समा ८७७ को दयनीय स्थितिबाट उठाएका थिए । उनले ब्याटबाट ६३ रन जोड्नुसँगै बलिङतर्फ पनि पहिलो इनिङ्समा ४ विकेट लिएका थिए ।शनिबारको खेल ११०५ को स्थितिमा सुरु गरेको भारतलाई जितका लागि थप ८४ रन आवश्यक थियो । टेस्टको चौथो दिनै खेल सकिने लगभग पक्का थियो तर दिनको पहिलो ओभरमै जेम्स एन्डरसनले दिनेश कार्तिकलाई २० रनमा आउट गर्दै घरेलु टोलीको राम्रो सुरुआत गरे । त्यसपछि पाण्डेय र कोहलीले भारतलाई जिततर्फ उन्मुख गराए ।कोहलीले ८८ बलमा अर्धशतक पूरा गर्दै लयमा रहेको प्रस्ट पारे । स्टोक्सले आक्रमणमा आएको तेस्रो बलमा कोहलीलाई एलबीडब्लु धरापमा पार्दै ५१ रनमा कोहलीलाई पेभेलियन फर्काए । त्यसको तीन बलपछि मोहमद सामी शून्यमै आउट भए । इशान्त शर्मा पनि आदिल रशिदको बलमा ११ रन जोड्दै आउट भए । उमेश यादव र पाण्डेयले केहीबेर इंग्लिस बलरलाई समस्या दिए पनि पाण्डेयले स्टोक्सको बलमा स्लिपमा रहेका कुकलाई क्याच थमाएपछि इंग्ल्यान्डको जित पक्का भएको थियो ।
रमाइलो नाम्चे,"घरको झयालबाटै देखिन्छ हिमाल । सबै घरमा छन् हरिया छाना । ढुंगा छापिएका सिनित्तै गोरेटा बाटा । पानीले घुमाइरहेका माने र नयाँ नयाँ छोर्तेन । देख्दै मनमोहक । मनै फुरुङ्ग हुने यो ठाउँ हो सोलुखुम्बुको नाम्चे बजार । चारैतिर अग्ला हिमालको फेदीमा चिटिक्क परेका सुन्दर बस्ती छन् यहाँ । खुम्बु पासाङल्हामु गाउँपालिकामा पर्ने नाम्चे रमाइलो ठाउँ हो । यहाँबाट पूर्वमा ६ हजार ८ सय ८ मिटर अग्लो थम्सेर्कु हिमाल छ । पश्चिममा ६ हजार १ सय ८७ मिटर अग्लो कोङ्गदे हिमाल देखिन्छ । बाटोभरि रंगीचंगी ध्वजापताका देखिन्छन् । ठाउँठाउँमा बुद्धका मूर्ति र अभिलेख पनि छन् । आरोहणको मौसममा त नाम्चे भएर सगरमाथा चढ्न हिँडेका पर्वतारोहीको लस्कर बेहुली लिएर फर्केको जन्तीजस्तै देखिन्छ ।पदयात्री र आरोहीका लागि अर्को नयाँ आकर्षण हुन्छ शेर्पा जातिको संस्कृति । बर्सेनि हुने ल्होसार, डुम्जी र माणिरुम्डु पर्व बाहिरबाट पुग्नेका लागि नौला लाग्छन् । यही हेर्न पनि कति पर्यटक लाखौं खर्चेर विदेशबाट यहाँ आउने गरेको नाम्चे आमा समूहकी अध्यक्ष लाक्पाडोमा शेर्पा बताउँछिन् । तराई र पहाडका बासिन्दा नाम्चेमा चौंरीगाई र याक देख्न पाउँदा अझ रमाउँछन् । खुम्बु क्षेत्रमा एभरेस्टडे मे २९ मा ४२ किमि लामो म्याराथन दौड हुन्छ । यो दौड सगरमाथा बेस क्याम्पबाट सुरु भएर नाम्चेमा आइपुगेर सकिन्छ । विश्वमै सबैभन्दा अग्लो ठाउँमा हुने यो दौडले संसारकै ध्यान तान्ने गरेको छ । यो साहसिक दौडमा भाग लिन बर्सेनि २ सयभन्दा बढी विदेशी नाम्चे आउँछन् । नाम्चे समुद्र सतहदेखि ३ हजार ४ सय ४० मिटर उचाइमा पर्छ । त्यहाँबाट नाकै ठोकिने उकालो चढेपछि ३ हजार ७ सय ९० मिटर अग्लो ठाउँ खुम्जुङ उपत्यका पुगिन्छ । सगरमाथा प्रवेशद्वार लुक्लाबाट माथि छिचोलिँदा मनै रमाउन थाल्छ, प्रथम आरोही तेन्जिङ नोर्गे शेर्पाका नाति टासी जाम्बु शेर्पा भन्छन्, ४ हजार ३ सय मिटर माथि छिचोलेपछि पर्यटक औधि खुसी हुन्छन् । नाम्चेबाट हिमालै हिमालले घेरिएको देख्दा आफूलाई भाग्यमानी ठान्छन् । सगरमाथा र गोक्यो आरोहणमा जानेका लागि नाम्चे मुख्य बिसौनी हो । रेन्जो र छो भञ्ज्याङ हुँदै पदयात्रामा निस्कन पनि नाम्चे नै पुग्नुपर्छ । नाम्चे बजार अहिले सगरमाथा आरोही र बेस क्याम्पसम्म जाने पर्यटकको किनमेल गर्ने थलो पनि हो । विगतमा सर्वोच्च शिखर र बेसक्याम्प पुग्न चाहिने सबै सामान राजधानीबाटै लिएर जानुपथ्र्यौ । नाम्चे बजार सफा छ । बिजुलीका तार असरल्ल छैनन् । भूमिगत वायरिङ छ । सफा घोडेटो बाटो छ । घर निर्माणमा नियम पालना गरिएको छ । लोडसेडिङ छैन । नाम्चे युवा र आमा समूहले फोहोरमैला व्यवस्थापन र सरसफाइको काम गर्छन् । २०७२ को भूकम्पपछि पुनर्निर्माण सँगसँगै बजार बिस्तार भएको छ । यहाँ ल्याइने सबै सामान लुक्लासम्म जहाजमा र त्यहाँबाट भरिया, याक र खच्चडले ढुवानी गर्छन् । कतिपयले फाप्लुबाटै भरिया र खच्चडबाट ढुवानी गरेर पनि ल्याउँछन् । यहाँ ट्रेकिङ पसल, बार, बेकरी, क्याफे, लज र ट्रेकर स्टोर खुलेका छन् । आधुनिक खाजा र कफी घरका साथै ६० भन्दा बढी लज पनि छन् ।"
जो सानैदेखि हौसिए,"नेपाली राष्ट्रिय महिला फुटबल टोलीकी कप्तान रेनुका नगरकोटेले १५ वर्षकै उमेरदेखि राष्ट्रिय टोलीबाट डेब्यु गरेकी थिइन् । यसै साता सम्पन्न उपराष्ट्रपति महिला लिग फुटबल प्रतियोगितामा एपीएफले उपाधि जित्दा उनी प्रतियोगिताकै उत्कृष्ट मिडफिल्डर घोषित भइन् ।उनले राष्ट्रिय टोलीबाट खेलेको ८ वर्ष भइसकेको छ । उनले राष्ट्रिय टोलीमा स्थान बनाउन रौतहटको प्रतिनिधित्व गर्दै खेलेको एक प्रतियोगिता नै पर्याप्त थियो । विभागीय टोलीबाट नखेल्दै राष्ट्रिय टोलीमा स्थान बनाउने पछिल्लो दशकमा दुई खेलाडी मात्र छन् ।रेनुकापछि दुई वर्षअगाडि रौतहटकै अञ्जना रानामगरले पनि सोही उपलब्धि हासिल गरिन् । रौतहटलाई त्यस वर्षको प्रधानसेनापति कपको फाइनलसम्म पुर्याउँदा उत्कृष्ट प्रदर्शन गरेकी अञ्जनाले राष्ट्रिय टोलीबाट पहिलो सहभागितामै डेब्यु पनि गरिन् । उनले पनि १५ वर्ष छँदै राष्ट्रिय टोलीको जर्सी लगाउने अवसर पाएकी थिइन् । हाल उनी त्रिभुवन आर्मी क्लबको पहिलो रोजाइको गोलरक्षकका रूपमा खेलिरहेकी छन् । राष्ट्रिय टोलीमा पनि उनले पहिलो रोजाइकी गोलरक्षक एन्जिला तुम्बापो सुब्बालाई पहिलो रोजाइमा पर्न कडा चुनौती दिइरहेकी छन् ।हाल नेपालको राष्ट्रिय टोलीमा युवा खेलाडीहरू आउने क्रम जारी छ । मञ्जली तामाङ र सरु लिम्बू पनि अहिले १८ वर्ष पुग्दै छन् । दुवै खेलाडी केही वर्षअघिसम्म विद्यालयस्तरको प्रतियोगितामा व्यस्त देखिन्थे । गोलरक्षक एन्जिला पनि सानो उमेरमै राष्ट्रिय टोलीबाट खेल्दै आएकी हुन् ।गत साता सम्पन्न राष्ट्रिय लिगमा रौतहटले विभागीय टोली नेपाल पुलिस क्लबलाई पनि पराजित गरेको थियो । विभागीय टोलीविरुद्ध लिगमा रौतहटको यो नै पहिलो जित थियो । प्रशिक्षक नुरराज काफ्ले लगातार मिहिनेत गरेको कारण नै यस्तो सफलता हात लागेको बताउँछन् । यसअघि नकआउट प्रतियोगितामा विभागीय टोलीलाई हराए पनि लिगमा पहिलोपटक सफल भयौं । हामीले गरेको नियमित प्रशिक्षणका कारण हाम्रो पहिलो चरणको प्रदर्शन राम्रो भएको थियो । लिगमा पनि त्यसलाई निरन्तरता दिएका दियौं, उनले भने ।रौतहटले लिगमा तेस्रो स्थान हात पार्दै ५० हजार रुपैयाँ पुरस्कार प्राप्त गर्यो । यस क्रममा रौतहटले काठमाडौंलाई ४० र पुलिसलाई १० ले पराजित गर्यो । आर्मी र एपीएफविरुद्ध पराजित भए पनि टोलीको प्रदर्शन प्रशंसनीय रहयो । युवा खेलाडीले भरिपूर्ण रौतहटले अनुभवी खेलाडीको वर्चस्व रहेका विभागका टोलीलाई खुलेर खेल्न दिएनन् । रौतहटकी युवा फरवार्ड रश्मिकुमारी घिसिङले प्रतियोगिताको उत्कृष्ट फरवार्डको उपाधि हात पारिन् । १६ वर्षीय रश्मिले ट्रफीसँगै नगद १० हजार पनि पाइन् । शारीरिक रूपमा निपुण रश्मि विगत केही वर्षयता राष्ट्रियस्तरमा आफ्नो छाप बसाउँदै आएकी छन् । अब हुने यू१८ उमेर समूहको प्रतियोगितामा उनले नै नेपालको आक्रमण सम्हाल्ने प्रबल सम्भावना रहेको छ । रश्मिसँगै यू१८ को अन्तर्राष्ट्रिय प्रतियोगिता खेल्न एन्फाले खेलाडी छनोट गर्न सुरु गरिसकेको छ । देशभरका उत्कृष्ट खेलाडी जम्मा गरेर युवा टोली बन्ने गर्दछ । यस्तै युवा टोलीमा राम्रो प्रदर्शन गर्ने खेलाडी भविष्यमा राष्ट्रिय टोलीबाट खेल्ने अवसर पाउँछन् । सानो उमेरमै ठूलो प्रतियोगिता खेल्न पाउँदा खेलाडीको विकासमा पनि सहयोग पुग्छ । यसले उनीहरू सिनियर टोलीमा खेल्न पाउँदा थप सहज हुन्छ । नेपालकै फुटबल लिगलाई थप रोमाञ्चक बनाउन पनि यसले मद्दत गर्छ ।नेपालले यसअघिका वर्षहरूमा १४ वर्षमुनिका प्रतियोगिता मात्र खेल्दै आएकोमा यस पटकबाट १६ र १९ वर्षमुनिका प्रतियोगिता पनि खेल्दै छ । यसले कम उमेरमा प्रतिभा बोकेका खेलाडीलाई अगाडि बढ्न सजिलो हुन्छ । विद्यालयस्तरमा राम्रो फुटबल खेल्ने खेलाडीले चाँडै राम्रो मौका पाए भने राष्ट्रका लागि पनि खेल्न पाउँछन् । विद्यार्थीले पढाइसँगै खेलकुदमा लागेर पनि राम्रो प्रगति गर्न सक्छन् ।"
गायक साथी,"गत आइतबार बालगायक अशोक दर्जी र आर्यन रेहन (एआर) बुढाथोकी पोखराको लेकसाइडमा भेटिए । उनीहरू लेकसाइडको होटल डयान्डिलेनमा ब्रेकफास्ट गर्दै थिए । उनीहरू छोटो समयमा नै मिल्ने साथी भइसकेका छन् । खाने क्रममा पनि एकअर्कालाई सघाउँदै थिए । ब्रेकफास्टलगत्तै स्विमिङ पुलमा पौडिए । अशोकलाई पौडी खेल्न साह्रै मनपर्छ । उनीसँग गाउँमा हुँदा खोलामा पौडिएको अनुभव छ । उनलाई एआरले पौडी खेल्न साथ दिए । अशोकले पौडी खेल्न एआरलाई सिकाए पनि । दुवै जना मिलेर स्विमिङ पुलमा धित मरुन्जेल पौडिए । गाउँको खोलामा भन्दा त स्विमिङ पुलमा रमाइलो लाग्यो, अशोकले प्रतिक्रिया दिए । अहिले अशोकका दोस्ती गायक टंक बुढाथोकीका छोरा एआर भएका छन् । एआर सांगीतिक क्षेत्रमा आएको केही समय भइसकेको छ । उनले हालसम्म ७ वटा गीत रेर्कड गराइसके । रुपै मोहनी, कसरी कसरी, रेलिमाई, माया पिरिमको, झिल्के, अल्लारे जोवनमा आदि गीतमा एआरले स्वर भरेका छन् । ६ वर्षका उनी एपल इन्टरनेसनल स्कुलमा १ कक्षामा पढ्छन् । उनीहरू दुवैजना अहिले मिल्ने साथी भएका छन् । आफूभन्दा सानो भएको कारण पनि अशोकले केही कुरा एआरलाई सिकाउँछन् । दुवैजना बालक भएकाले ससाना कुरामा जिद्दी गर्छन् । चकचक पनि गर्छन् । त्यही भएर उनलाई लिएर हिँड्दा एकजना साथी चाहिन्छ । उनीहरूको डिमान्ड पूरा गर्दै समाल्ने र सिकाउने काम टंकले गरिरहेका छन् । दुवैको सपना ठूलो कलाकर बनेर देशलाई चिनाउने छ । अशोक बोलिरहन मन पराउँछन् भने एआर कम बोल्छन् । बुबा टंक एआर रहमानबाट प्रभावित भएकोले नै छोराको नाम एआर जुराएका हुन् । पोखराको छोरेपाटनमा आयोजित डेविसफल सांगीतिक मेलामा आफ्नो प्रस्तुति राख्न उनीहरू पोखरामा आएका थिए । पोखरा विमानस्थलमा उनीहरू दुवै जनालाई आयोजकले स्वागत गर्दै कार्यक्रम स्थलसम्म पुर्याए । कार्यक्रम स्थलमा पुगेर उनीहरूले आफ्नो आवाजमा गीत सुनाउँदै दर्शकलाई मनोरञ्जन दिलाए । यसका लागि उनीहरूलाई गायक टंक बुढाथोकीले साथ दिएका थिए । यसअघि पोखराको मालेपाटनमा आयोजित मेलामा प्रस्तुति दिन उनीहरू पोखरा आएका थिए ।झापाको दमक नगरपालिका वडा नं २ भालुखोलाका अशोक दर्जी चर्चामा आएको तीन महिना भयो । विभिन्न कारणले गर्दा अशोकले आफ्नो पढाइलाई निरन्तरता दिन सकेका थिएनन् । अब भने उनले पढाइ र संगीतलाई निरन्तरता दिनेछन् । काठमाडौंको एक स्कुलमा यूकेजीमा भर्ना भएका छन् । अब उनले त्यही स्कुलको होस्टलमा बसेर अध्ययन गर्नेछन् । अशोक विगतलाई भुलेर वर्तमानमा मिहिनेत गर्दै भविष्य राम्रो बनाउने ध्याउन्नमा छन् । किनकि उनले यस अगाडि धेरै दु:ख गर्नुपर्यो । पढ्ने, खाने र खेल्ने उमेरमा उनले आफंै संर्घष गर्नुपर्यो । साथीहरू मिलेर घरबाट टाढा सहरमा जाने, गीत गाउने, गीत गाएर आएको पैसाले आफ्ना केही रहर पूरा गर्ने र घरमा सहयोग गर्ने उनको दैनिकी थियो । कलाकारितामा अगाडि बढ्ने सोच भए पनि कसरी कलाकार बन्ने भन्नेमा उनलाई थाहा थिएन । संर्घष गरिरहेका अशोकका बारेमा जब जानकारीहरू बाहिर आए । फेसबुक र युटयुबमार्फत उनको प्रतिभा आमदर्शकमाझ आइसकेपछि उनको चर्चा बढ्यो । एकाएक सेलेब्रिटी बने । गीत रेर्कड गर्न काठमाडांै झिकाइए । अनि रेर्कड भयो । मनबिनाको धन ठूलो कि धनबिनाको मन । यो गीतले उनलाई चिनायो । युटयुबमा १ करोड २० लाखभन्दा बढी भ्युअर पाउन सफल भयो । यो गीतपश्चात् उनको प्रतिभाको तारिफ गर्नेहरू बढ्दै छन् । त्यसैले त युटयुबमा उनीसँग सम्बन्धित सामग्री पछिल्लो समय भाइरल भइरहेका छन् ।यो अवधिमा अशोक मलेसिया र दुबईका कार्यक्रममा सहभागी भइसकेका छन् । उनी पोखरामा दुईपटक आइसके । काठमाडांै, झापाका कार्यक्रममा सहभागी बने ।उनीसँग घरमा रेडियो र मोबाइल थिएन । जति गीत सुने, गीतहरू गाडीमा बजेको, पसलमा बजेको, विभिन्न पार्टीमा बजेको, बाटामा हिँड्दा बजेको । यिनै गीत सुनेको आधारमा गीत सुनाउँथे । अब उनको आवाजलाई परिपक्व बनाउन साधनासँगै अगाडि बढ्न शिक्षाको जरुरत पर्ने भएकाले उनको ध्यान त्यतातर्फ मोडिएको छ । अहिले तत्काल गीत रेर्कड गर्ने तयारी नभए पनि एउटा गीत अभ्यास गरिरहेका छन् । अशोकलाई छोटो समयमा कमाएको दर्शकश्रोताको मायालाई निरन्तरता दिन चुनौती छ ।"
बादलु रानी,"सरसरसरसर उड्छौ साथी रकहिले तलतल कहिलेमाथि कहिले बन्छौ माछा, गोहीकहिले गर्छौ गडगड रोईकहिले छेक्छौ चन्द्रसूर्यधर्ती पार्छौ घोर अँध्यारोकहिले हिँड्छौ सुस्तसुस्तकहिले हिँड्छौ चाँडोचाँडो कहिले सेतो, कहिले कालो कहिले देख्छु जालोजालोसिमसिम पानी तिमी नै पार्छौ सेतो असिना तिमी नै झार्छौ झरझर पानी बनी झर तसुक्खा बोटहरूमा पर त सबैले भन्छन् बादलु रानी कहिल्यै नथाक्ने तिम्रो छ बानी ।ललिता दोषी"
मेरी आमा,"नौ महिना पेटमा राखी, मलाई जन्म दिनेदु:ख जति आफू लिई, सुख मलाई दिनेताते नानी ताते नानी, हिँड्न सिकाउनेहातमा समाई हिँड्नलाई, बाटो देखाउने ।रुँदाखेरि हँसाउने, बुबु चुसाउनेसधैंभरि मसित नै, खेल्न रुचाउनेनिद्रा लाग्यो भनेर, हातहातै खेलाउनेघाँटी सुक्यो भनेर, दूध पिलाउने ।रातभरि ननिदाई, मेरै सेवा गर्छिन्दु:ख जति आफू लिई, माया मलाई छर्छिन्मेरी आमा साथमा हुँदा, मलाई निद्रा लाग्छडरको पोको परपरै, आमा देखी भाग्छ ।अगरबत्ती बाली मेरै, हित चिताउनेभगवान्लाई खुसी पार्न, फल चढाउनेमेरी आमा संसारकै ठूली मान्छे हुन्छिन्एकछिन् म हराउँदा डाँको छोडी रुन्छिन् ।देवेन्द्रप्रसाद उप्रेती"
पानी पर्यो भनेर,"पानी पर्यो भनेर, छाता ओढें मैले,हिलोबाट बँच्नलाई, जुत्ता लाएँ पैले ।धेरै चिप्लो बाटो छ, हिँड्ने होला कसरी ?साउनको झरी यो, पर्न थाल्यो बेसरी ।कर्याङकुरुङ गरेर, चरा पनि उड्दै छ,गडयाङगुडुङ आकाश, धड्कन पनि बढ्दै छ ।दर्किएको पानीले, लुगा पनि भिज्दै छ,सँगै हिँड्ने साथीको, कुरा पनि मिल्दै छ ।काँधमा यौटा झोला छ, जोगाउन गाह्रो छ,स्कुलमा घण्टी बज्दा, पुग्न गाह्रो छ ।गृहकार्य गरेको, मोटो मोटो कापी छ,हिम्मत गरी बाँच्नलाई, दरो यौटा छाती छ ।सानो मेरो हातले, राम्रो काम गर्दै छ,भविष्यको बाटोमा, गोडा अघि सर्दै छ । पानी पर्यो भनेर, छाता ओढें मैले,हिलोबाट बँच्नलाई, जुत्ता लाएँ पैले ।मुकुन्द पथिक"
पातको पिपिरी,"स्कुलमा बर्खे बिदा चलिरहेकोले गोपी र सान्नानी घरमै बसेका थिए । आफ्नो घरमा रोपाइँ चलेका बेला त यसरी फुर्सदले बस्न कहाँ पाउनु र । उनीहरूले ब्याडदेखि धानको बीउका मुठा झुन्डयाउँदै रोप्ने मेलोसम्म पुर्याउन सघाउनुपथ्र्यो । घरको रोपाइँ पनि मैझारो भएकाले उनीहरू फुर्सदमा थिए । बुबाआमाचाहिँ पल्लाघरे बडाबाका घरको रोपाइँमा पर्म तिर्न जानुभएको थियो । दुवै दाजुबहिनी आँगनमा बसेर मकैको जोर कि बिजोर खेलिरहेका थिए । त्यतिकैमा पातको पिपिरी बजाउँदै मनकुमार उनीहरूका अगाडि टुप्लुक्क आइपुग्यो । गोपी, माछा मार्न जाने हो ? उसले कर्कलोको पातमा पोको पारेका गँडयौला र काँधमा बोकेको बल्छी एकसाथ दुवैलाई देखायो । गोपी पनि खेल्न छोडेर बुवाले छानामा सिउरिदिनुभएको बल्छी निकाल्न दौडियो । रोपाइँ सिद्धिएपछि आमाले खेतको आलीमा पसनीले खन्दै सानो डोब बनाएर मास र भटमास रोप्नुभएको थियो । त्यो माटो सरीको पसनी पनि छानामै सिउरिएको रहेछ । गोपी पसनी लिएर घरपछाडि मल खाडलको डिलमा खन्न गयो । सान्नानीले कर्कलोको पात चुँडेर ल्याई । मल खाडलको डिलमा खन्दा निस्किएका गँडयौला गोपी र मनकुमारले टिपेर कर्कलोको पातमा राखिदिए । गँडयौलाको पोको सान्नानीले बोकी । तीनै जना होली खेततिर लागे । रोपाइँपछि लगत्तै भेल पसेकाले पन्ध्र दिनअघि रोपेको रोपो पनि भर्खरै हरियो फर्कन लागेको थियो । पानीले खाएर बीचबीचमा खाली थियो । धानको बीचबीचमा जलकुम्भी थुप्रिएको देखिन्थ्यो । बुझयौ, हिजो कालुले पनि यहीँबाट एक सिल माछा मारेर लगेको थियो, मनकुमारले माछाको कुरा सुनाउँदै कर्कलाको पातबाट दुइटा गँडयौला झिक्यो । एउटा आफ्नो बल्छीमा उन्यो अनि अर्कोचाहिँ गोपीको बल्छीमा उनिदियो । दुवैजना खेतको रोपो बीचमा पुग्ने गरी बल्छी डुबाएर हेर्न थाले । सान्नानी पनि उत्सुकतापूर्वक हेरिरहेकी थिई । माछालाई गँडयौला खुब मनपर्छ । अब गँडयौला खान आउँदा बल्छीमा उनिन्छ । माछा परेपछि यो बल्छी बाँधेको सुता (धागो) हल्लिन्छ अनि फुत्त बाहिर तान्नुपर्छ बुझयौ ? मनकुमारले गोपीलाई माछा मार्ने सबै तरिका बिस्तारपूर्वक सम्झायो । नभन्दै एकैछिनमा गोपीको बल्छी हल्लिन थाल्यो । तीनै जना खुसीले फरुङ्ग परे । गोपीले एकछिन पछि बल्छी फुत्त बाहिर तान्यो । धत् माछा भनेको त गँगटो पो परेछ, गोपी र सान्नानी मुखामुख गरेर हाँस्न थाले । मनकुमारले होसियार भएर गोपीको बल्छीबाट गँगटो निकाल्यो र फेरि अर्को गँडयौला उनिदियो । दुवैजना बल्छी थापेर माछा पर्ने आसले उभिरहे । सान्नानी एउटा सानो छेस्कोले गँगटोलाई यताउता पल्टाएर हेरिरहेकी थिई । आम्मै गँगटाका आँखा त यहाँ पो हुँदा रहेछन् । अगाडिपट्टि हाँगाझैं निस्किएका खुट्टाजस्तो भागमा देखाउँदै सान्नानी आश्चर्यले कराई । झन् दाँत त त्यसका पेटमा हुन्छन् रे, गोपीले बल्छीतिरै ध्यान दिएर बहिनीलाई जवाफ दियो । सान्नानीले छेस्काले घँचेट्दै गँगटोलाई फेरि पानीभित्रै खसाइदिई । चरक्क घाम चर्केको थियो । गर्मीले गर्दा निधारबाट चुहिँदै आएको पसिना नाकको टुप्पासम्म पुग्यो । बल्छीमा एउटै माछो पनि परेको थिएन । उफ् कस्तो गर्मी । सन्नानी छेउको रूखबाट पात टिपेर पंखाझैं हम्किन थाली । यस्तो गर्मीमा त पौडी खेल्न कस्तो मज्जा हुन्छ नि, गोपीले नाकसम्म आएको पसिना पुस्दै भन्यो । खोलामा पौडी खेल्न जाने हो त ? मनकुमार पनि तम्सियो । नाइँ, मलाई पौडिन आउँदैन, सान्नानी डराई । तिमी खोलाको छेउमा खेल, हामी बीचतिर खेल्छौँ, मनकुमारले उपाय निकाल्यो । तीनै जना बल्छी त्यहीँ थापिराखेर खोलातिर लागे । खोलामा भेल आएर भर्खरै घटेको थियो । किनाराका पानीले छोपिएका हिलो लेदो सरीका रूखबिरुवा घामले ओइलाएर लत्रक्क परेका थिए । एकछिन् उभिएर उनीहरूले खोलाको पानीतिर हेरे । एकछेउमा पानी कस्तो जाँतो घुमे जसरी फन्फनी घुमिरहेको थियो । सान्नानीले बगरमा भेलले थुपारेको जलकुम्भीको थुप्रोबाट एउटा फूल टिपेर त्यो पानी घुमेको ठाउँमा मिल्काइदिई । फूल त घुम्दैघुम्दै भित्रभित्र गयो र त्यहीँ हरायो । गोपी र मनकुमार लुगा फुकालेर खोलामा हाम फाल्न तयार भइसकेका थिए । दाइ नजानुस्, अस्ति बुवाले यस्तो भुमरी परेको ठाउँमा पानी गहिरो हुन्छ भन्नुभा होइन ? सान्नानीले गोपीको हात च्याप्प समाती । धेरै पानीमा त पौडी खेल्न रमाइलो हुन्छ नि, मनकुमार उक्सियो । अस्ति भर्खर खोलामा बाढी आउँदा पानी हाम्रो घरको आँगनसम्म पुगेको थियो, सान्नानीले गोपीको हात समातिरही । बहिनीका कुराले गोपी अलि हच्किएर पछाडि सर्यो । हे डरपोकम त खेल्छु, मनकुमार हाँस्दै गोपीलाई जिस्काएर खोलामा पस्न तयार भएको थियो ।पख मनकुमार, हामी सिकारुहरू खोलाको धेरै पानीमा पस्नुहुन्न रे । यस्तो बगुवा पानीले त पौडिन नजान्नेहरूलाई बगाएर लैजान्छ रे, गोपीले पनि बुवाले सम्झाएको कुरा मनकुमारसँग दोहोर्यायो । पोहोर साल पौडी खेल्ने हुँदा रामुलाई यही खोलाले बगाएको होइन ? सान्नानीले सम्झाई । रामु उनीहरूको मिल्ने साथी थियो । उसको यादमा तीनै जनाका आँखा रसाएर आए । तीनै जनाले खोलाको डिलमा उभिएर एकछिन् अलमल्ल परी बगेको पानीलाई टुलुटुलु हेरिरहे । बल्छीमा माछा परिसक्यो होला, अचानक गोपीले सम्झियो । त्यसपछि गोपी र मनकुमारले पौडी खेल्न भनेर फुकालेका लुगा फेरि लगाए । सान्नानीले जलकुम्भीका पात टिपेर बिस्तारै बेरी र पिपिरी बनाई । तीनै जना एकएकवटा पिपिरी पालैपालो बजाउँदै होली खेततिर फर्किए ।"
