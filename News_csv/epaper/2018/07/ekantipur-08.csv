शीर्षक,विवरण
अड्कियो सदाचार नीति,"सरकारको फ्रेमवर्कमा रहेर काम गरेका छौं, उनले भने, तर एकद्वार नीति भन्ने, अनि हामीलाई १० तिर कुदाउने नीति अख्तियार गर्नु अव्यावहारिक हुन्छ । यसमा सुधार गर्न आग्रह गरेका छौं ।कुनै अन्तर्राष्ट्रिय संस्थाले गलत काम गर्यो भन्दैमा सबैलाई त्यही छाताभित्र राखेर हेर्न नहुने उनको भनाइ छ । त्यस्तालाई कारबाही गरेर सुधार गर्न सरकारलाई सुझाइएको उनले बताए । सरकार र जनता राष्ट्रिय गैरसरकारी निकाय (एनजीओ), अन्तर्राष्ट्रिय गैरसरकारी निकाय (आईएनजीओ) र दातृ निकायलाई एकै स्थानमा राखेर हेर्न नहुने तर्क गरे । राष्ट्रसंघीय निकायलाई समेत आईएनजीओ भनियो । त्यस्ता निकायबाट हुने गल्तीमा समेत आईएनजीओको नाम मुछिएको छ ।आईएनजीओ नेपालमा दर्ता हुने होइन सरकारसँगको सम्झौतामा काम गर्ने हो । सरकारको नीति तथा योजनाभित्रको कार्यक्रममा सहयोग गर्ने गरी सम्झौता गरेर आईएनजीओले काम गर्छ । एनजीओ समाजकल्याण वा जिल्ला प्रशासन कार्यालयमा संस्था दर्ताअन्तर्गत दर्ता भएर काम गर्छन् । दातृ निकायले सरकारसँग सम्झौता गरेर काम गर्ने नै हो । त्यसको हिस्सेदार सम्बन्धित मुलुक आफैं पनि हुन्छ । कतिपय आईएनजीओ यहाँ रहेका दूतावासको संरक्षणमा समेत छन् । सदाचार नीतिको मस्यौदामा वैदेशिक सहायतालाई बजेटरी प्रणालीअन्तर्गत ल्याउने विषयप्रति काठमाडांैस्थित कूटनीतिक नियोगका अधिकारीले निकै चासो राखेका छन् । यो नीति पारित भएमा सरकारलाई नदेखाई कुनै पनि अन्तर्राष्ट्रिय गैरसरकारी संस्थाले प्रतिवेदन सार्वजनिक गर्न पाउने छैनन् । कुनै पनि गैरसरकारी संस्थाले लिने सहयोग कुन प्रयोजनका लागि हो, पहिले नै स्पष्ट नीति बनाएर सरकारी संयन्त्रमार्फत काम गर्नपर्ने हुन्छ । प्रतिवेदन र सहयोगमा सरकारले यस किसिमको अंकुश लगाउने भएपछि उक्त सदाचार नीतितर्फ धेरैको ध्यानाकृष्ट भएको हो । विदेशी सहयोग लिनुअघि कामको प्रकृति र खर्च स्पष्ट पार्नपर्ने मात्र होइन, त्यसलाई अर्थ मन्त्रालयबाट स्वीकृति लिएर कार्यक्रमबारे स्थानीय तहलाई जानकारी दिनेजस्ता विषय मस्यौदामा प्रस्ताव गरिएको छ । बाह्य सहयोग लिएमा एक साताभित्र अर्थ मन्त्रालय र स्थानीय प्रशासनमा विवरणसहित सूचना दिनुपर्नेजस्ता व्यवस्था रहेकाले पनि दातृ निकाय र गैरसरकारी संस्था अल्मलिएका थिए । प्रतिवेदन प्रकाशित नै हुने हुनाले त्यसलाई अध्ययन गरेर कारबाही गर्न सकिने अवस्था छ । तर सरकारसँग स्वीकृति लिएर प्रतिवेदन निकाल्ने भन्ने विषय प्रतिवेदन नै ननिकाल भनिएको जस्तो हो, सरकारको संयन्त्र चुस्त छैन कर्मचारीतन्त्र हरेक तहमा बार्गेन गर्ने गर्छन भन्दै कूटनीतिक निकायले गुनासो गरेका छन्, विदेश भ्रमणदेखि उपहार (फोन, ल्यापटप) को लागि चाह राख्ने गर्छन् । प्रधानमन्त्री कार्यालयका प्रवक्ता विनोदबहादुर कुँवरले राष्ट्रिय तथा अन्तर्राष्ट्रिय गैरसरकारी क्षेत्रमात्र होइन, सार्वजनिक निकाय, निजी क्षेत्र लगायतलाई नैतिकवान् बनाउन राष्ट्रिय सदाचार नीति ल्याउन लागिएको बताउँदै भने, अहिले यो छलफलमा नै छ । पछिल्लो अवस्था भन्न सकिने चरणमा छैन । केही भएपछि भन्छु । गैरसरकारी मात्र होइन, अन्य निकाय पनि उत्तिकै जिम्मेवार बनाउने गरी सदाचार नीति लागू हुने उनको धारणा छ । गैरसरकारी संस्थाका अध्यक्ष गोपाल लम्सालले पनि सरकारलाई सुझाव दिइसकेको बताउँदै भने, सरकारले अहिले नै त्यो नीति परित गर्दैन होला । किनकि त्यहाँ कतिपय विषय निकै झन्झटिलो रहेको थियो । यही रूपमा आउने अवस्थामा छैन । प्रधानमन्त्री कार्यालयबाट प्राप्त मस्यौदामा गैरसरकारी संस्था तीन महिनाभित्र नवीकरण नभए स्वत: खारेज हुने र प्रशासन खर्च न्यून हुनुपर्नेजस्ता व्यवस्था यसमा छ । संस्थामा परिवारवाद हावी भएकोमा ध्यान दिँदै परिवारका एक जनाभन्दा बढी व्यक्ति कार्यकारी तहमा रहन नपाउने मस्यौदामा उल्लेख छ । कार्यकारी तहमा बढीमा दुई पटक मात्र बन्न पाइनेछ । परराष्ट्रमन्त्री प्रदीप ज्ञवालीले कूटनीतिक समुदायले आफूसँग सदाचारको विषयमा नसोधेको र आफूले पनि सरकारले तयार गरेको विषयमा ध्यान दिन नभ्याएको बताउँदै भने, यो विषयमा म बुझेर मात्र भन्न सक्छु । प्रधानमन्त्री कार्यालयले यसमा काम गरिरहेको छ । सार्वजनिक पदमा रहेको व्यक्ति गैरसरकारी संस्थामा बस्न नपाइने पनि उल्लेख छ । संस्थाले मुलुकभित्रबाट रकम संकलन गर्न नपाउने, नेपालमा कानुन निर्माणका विषयमा पक्षपोषण, दबाब वा प्रभाव पार्न नहुने विषय पनि रहेको छ । जातीयता भाव र धर्म परिवर्तनको विषयमा लबिइङ गर्न नपाउने र परामर्शमा केन्द्रित हुने संस्थाहरू खारेजीमा पर्नेजस्ता विषय पनि त्यसमा छ । धर्म परिवर्तन लगायतको विषयमा जबर्जस्ती गरेको भएमा त्यस्तालाई कारबाही गर्न सक्ने बताइएको छ । हाल दुई सय ४७ आईएनजीओ रहेकोमा अधिकांश धर्ममा केन्द्रित रहेको भन्दै सबैलाई एउटै बास्केटमा राखेर सरकार अघि बढेकोमा गुनासो कूटनीतिक समुदायको छ । दुई सय ४७ देखिए पनि सक्रिय रूपमा भने दुई सय ७ ले काम गरिरहेका छन् । यी सम्झौताअनुसार काम गर्छन् । कर्मचारी सेवा निवृत्त भएपछि संस्थामा जान नपाउने र निजामती कर्मचारी एवं संस्थान तथा सुरक्षा निकायका काम गरेकालाई एउटै नीतिअन्तर्गत राख्न सदाचार नीतिमा छ । हुनत सरकारले सस्तो लोकप्रियताका लागि यस्ता नीतिहरू बनाउने र पछि छलफलमा लगेर थन्क्याउने गरेको छ । अहिले पनि यो नीति यही तहमा पुग्न लागेको हुन सक्ने अधिकारीहरूले बताए ।"
इंग्ल्यान्ड सेमिफाइनलमा,"सामरा, रुस ह्यारी मगाएर र डेले अली इंग्ल्यान्डले सन् १९९० मा विश्वकपको सेमिफाइनलमा प्रतिस्पर्धा गर्दा जन्मिएका पनि थिएनन् । यिनै दुई खेलाडीको गोलसँगै इंग्ल्यान्ड सामरा एरिनामा शनिबार स्वीडेनलाई २० ले हराएर २८ बर्षयता पहिलोपल्ट विश्वकपको अन्तिम चारमा पुगेको छ ।फुटबलको जन्मदाता इंग्ल्यान्डको युवा टिमलाई संगठित र कसिलो डिफेन्स मानिएको स्वीडेनले कडा चुनौती दिने अनुमान गरिएको थियो । तर, अन्तिम १६ मा कोलम्बियालाई पराजित गर्न टाइब्रेकरको सहारा लिएको थ्री लायन्सले त्यस्तो कठिन चुनौती सामना गर्नुपरेन ।एस्ले योङको कर्नर उपयोग गर्दै सेन्टर ब्याक ह्यारीले ३० औं मिनेटमा गोलको खाता खोलेका थिए । २५ वर्षीय उनको यो पहिलो अन्तर्राष्ट्रिय गोल हो । अलीले ५९ औं मिनेटमा म्यानचेस्टर युनाइटेडका जेसे लिंगार्डले बक्समा उपलब्ध गराएको बललाई हेडद्वारा गोल गरेका थिए ।"
मेडिकल कलेज खोल्न रोकिन्न : ओली,काठमाडौं (कास) प्रधानमन्त्री केपी ओलीले चिकित्सा शिक्षा र सेवा सुधारको माग राखी आमरण अनशनरत डा गोविन्द केसीलाई आन्दोलन छाडेर सरकारी कर्मचारीको मर्यादामा बस्न चेतावनी दिएका छन् । प्रधानमन्त्री निवास बालुवाटारमा प्रदेश २ का नेपाल कम्युनिस्ट पार्टीका सांसदहरूसित शनिबार विकास निर्माणबारे छलफल गर्दै ओलीले केसी जनताको करबाट तलब खाने सरकारी प्राध्यापक भएकाले मर्यादामा बस्नुपर्ने बताए । केसीले माग राख्दैमा काठमाडौं उपत्यकामा १० वर्षसम्म मेडिकल कलेज खोल्न रोक लगाउन नसकिनेसमेत ओलीले बताएको छलफलमा सहभागी एक सांसदले जनाए । ओलीले केसीलाई राजनीति गर्ने भए राजीनामा दिएर पार्टी प्रवेश गर्नसमेत चुनौती दिए । उनले केसीमाथि कांग्रेसको आडमा अनशन बसी राजनीति गरिरहेको आरोप लगाउँदै कुनै व्यक्तिलाई अगाडि सारेर मुद्दा बनाइएको भरमा त्यसलाई स्वीकार्न नसकिने बताए । ओलीले उपत्यकाका माइतीघर मण्डललगायत ठाउँमा जारी गरिएको निषेधाज्ञा पनि नहट्ने बताएको छलफलका सहभागीले जनाए ।
माग पूरा नभए मर्न तयार छु : केसी,"जुम्ला (कास) डा गोविन्द केसीले आफ्ना माग पूरा नभए कर्णालीमै मर्न तयार रहेको बताएका छन् । राज्यले कर्णालीका जनताको स्वास्थ्य र शिक्षामा ध्यान नदिएकाले आमनेपालीको ध्यान केन्द्रित गर्न पवित्र भूमि कर्णालीमा मर्न तयार छु, उनले भने, सरकारले चिकित्सा शिक्षा ऐन जस्ताको त्यस्तै र विगतमा भएका सम्झौताका आधारमा नल्याएसम्म सत्याग्रह जारी रहनेछ ।कर्णाली स्वास्थ्य विज्ञान प्रतिष्ठानको आईसीयूमा अनशनरत केसीको स्वास्थ्य बिग्रँदै गएको छ । अनशनको आठौं दिन पुग्दा उनको स्वास्थ्यमा विभिन्न समस्या देखिएको उपचारमा संलग्न चिकित्सकटोलीले जनाएको छ । अहिले उनको शरीरको मासु बाउँडिने, चक्कर लाग्ने, सेतो रक्तकोष क्रमिक रूपमा घट्ने र पिसाबमा किटोन बढी देखिन थालेको छ । स्वास्थ्य स्थिति बिग्रँदै गएकाले जतिखेर जे पनि हुन सक्छ, चिकित्सक टोलीका संयोजक प्रवीण गिरीले भने । केसीको स्वास्थ्य बुझ्न र आन्दोलनप्रति ऐक्यबद्धता जनाउन चिकित्सक संघको टोली जुम्ला आइपुगेको छ ।"
ढालाले ढ्यामढ्याम च्याप्यो,"(सुनछहरी गाउँपालिका, रोल्पा)  हामी काम गर्ने ठाउँमा जहिल्यै टिपर चढेर ओहोरदोहोर गथ्र्यौं । शुक्रबार पनि खाना खाएर काममा जाँदै थियौं । हिँडेर जाँदा ४५ मिनेट लाग्छ । शुक्रबार टिपरमा बालुवा भरी थियो । हामी ३०३२ जना कामदार थियौं । म दाङको सुरवीर चौधरीको काखमा बसेको थिएँ । रोल्पा लिवाङको अर्जुन घर्ती र प्रसाद पुनलाई अंगालो हालेर जिस्किँदै थिएँ । हामी त्यसरी नै कहिले ढुंगा, कहिले बालुवामाथि बसेर जान्थ्यौं । कोरला जाने पुरानो बाटोबाट टिपर गुडेको थियो । टिपर न्युट्रलमा थियो जस्तो लाग्छ । एकछिनमा झ्याकझ्याक गर्दै ओरालोतिर गयो । ब्रेक नलागेपछि गुल्टियो । पछाडिको ढालामा लक लागेको रहेनछ, ढ्यामढ्याम भयो । ढालाले धेरै मान्छे च्याप्यो । अलि तल पुगेर गाडी पर्लङ्गै पल्टियो । त्यसपछि के भयो, मलाई केही थाहा भएन । १५२० मिनेट बेहोस भएछु । उठेर हेर्दा जताततै लासैलास थियो । मेरो माइलो भाइ सन्त घर्तीमगर पनि दुर्घटनामा बित्यो । जिस्किँदै, चल्दै आएका तीनै जना बिते । हाम्रै साथीभाइले हामीलाई उद्धार गरे । घेलुङबाट नर्स पनि आए । घटनास्थलमै १९ जनाले ज्यान गुमाइसकेका थिए । ड्राइभर लाइसेन्सवाला नै हो । बरु लाइसेन्स नहुने अरू थुप्रै ड्राइभर छन् । हिजै त्यस्तो भयो । भाग्यको खेल होला । ड्राइभरले युवती काखमै बसालेर टिपर चलाएको थियो भन्ने कुरा पनि आएको छ । हामी पछाडि थियौं । अगाडि ड्राइभरसहित तीन जना बस्ने सिटमा ७८ जना थिए । दुई जना अपरेटर, दुई युवती, खलासी र ड्राइभर थिए । ढालाको लक भइदिएको भए पनि यति धेरै जना मर्ने थिएनन् । हामी २०५७ सालदेखि मुस्ताङमा बस्थ्यौं । बाटो खन्ने काम गथ्र्यौं । बेनीबाट कोरला जोड्ने बाटोमा ग्याबिन, पर्खाल, पुल, कल्भर्ट बनाउने काम गर्छौं । बिरुवा कन्स्ट्रक्सनमा काम गर्ने हामीजस्ताको धेरै समूह छ । दुर्घटनामा परेको दुई समूह मात्रै हो । मेरो पार्टनर रमेशका श्रीमती, दुई साला, जेठान, दिदीसासू, साढुदाइ र भदैलाई पनि यही दुर्घटनाले खायो । मेरो साँप्राको हड्डी भाँचिएको छ । अन्तिमसम्म कम्पनीले उपचार गर्ने हो कि होइन ? ठूलो भाग्यबाट बँचियो जस्तो लाग्छ । (दीपक परियारसँगको कुराकानीमा आधारित)"
एकै परिवारका ८ को मृत्यु,"राप्ती (दाङ) कमाउन मुस्ताङ गएका २५ वर्षीय श्रीमान् राष्ट्रिय रोका दुर्घटनामा परेपछि २१ वर्षीया लीला रोकाका आँखा ओभाएका छैनन् । तीन वर्ष विदेश बसेर आउनुभएको थियो । घरमा बसेर खान नपुग्ने । कमाइ गर्नुपर्यो भनेर तीन महिनाअघि मुस्ताङ जानुभएको थियो तर फर्केर आउनुभएन, भक्कानिँदै लीलाले भनिन्, तीन दिनअघि फोनमा कुरा भएको थियो । काम राम्रै छ, कमाएर फर्कन्छु भन्नुहुन्थ्यो । कमाउने घरमूली नरहेपछि लीला बाँकी जीवनप्रति चिन्तित छिन् । रोल्पाको थबाङ गाउँपालिका५ पुसबाङ घर भएकी लीला पाँच वर्षीय छोरा मौसमलाई पढाउन दाङ झरेकी थिइन् । आफन्तको साथमा बस्दै आएकी लीला परिवारकै ८ जना गुमाउँदा मर्माहत छिन् । राष्ट्रियका दाजु कमानसिंह, दिदी जितमाया, भिनाजु बागिमन, भाइ महेश, दिदी कविता, बिन्ती र भतिजी सिर्जनाको मृत्यु भएको उनले बताइन् । लीलाले श्रीमान्, जेठाजु, देवर, आमाजू र भतिजी गुमाएकी छन् । घरका सबै आफन्त एकैसाथ गए । अब साथ दिने कोही छैन, उनले भनिन्, मेरा लागि संसार अन्धकार भयो । ज्यान पाल्ने कामले ज्यानै लियो । मुस्ताङमा सडक र घर निर्माणको काम पाइने भएपछि नयाँ बस्तीका सबैजसो आफन्त एकै ठाउँमा काम गर्न गएका थिए । स्थानीय ३८ वर्षीय रमेश घर्तीले गाउँका मजदुरको नेतृत्व गर्दै मुस्ताङ पुर्याएका थिए । उनले आफूले लगेका मजदुरसँगै ३१ वर्षीया श्रीमती कवितालाई पनि गुमाए । आफू बिरामी भएका कारण काममा गएका थिएनन् । अहिले घरमा वृद्ध बाआमा र १३ वर्षीया छोरी सिर्जना मात्रै छन् । आमाको मृत्युको खबर पाएदेखि सिर्जना ओछ्यानबाट उठ्न सकेकी छैनन् । ७० वर्षीय आसबहादुर घर्ती बुहारी कविता गुमाउँदाको पीडाले छटपटिएका छन् । सशस्त्र द्वन्द्वको चरम उत्कर्षका बेला २०६० मा रोल्पाको उवाबाट दाङ झरेका घर्ती कतै गए पनि सुरक्षित हुन नसकेकामा साह्रै स्तब्ध छन् । पहिले युद्धबाट बच्न गाह्रो भयो र दाङ आइयो । अहिले मजदुरीको कामले बुहारीको ज्यान लियो, उनले भने ।"
बन्यो सुनुवाइ समिति,"काठमाडौं संसदीय सुनुवाइ समितिमा रहने सदस्यको नाम दलहरूले सिफारिस गरे पनि संसद् अवरुद्ध भएपछि घोषणा हुन सकेको छैन । कांग्रेसले विषयगत समितिमा रहने सदस्यको नाम नदिए पनि सुनुवाइ समितिमा भने तीन जनाको नाम सिफारिस गरिसकेको छ । राष्ट्रिय सभाले शुक्रबार नै तीन जनाको नाम घोषणा गरिसकेको छ । त्यसमा सुमनराज प्याकुरेल, जितेन्द्रनारायण देव र नन्दा चपाईं छन् । प्रतिनिधिसभाबाट समितिमा नेपाल कम्युनिस्ट पार्टीका ७, कांग्रेसका ३, फोरमका १ र राजपाका १ जना रहनेछन् । सुनुवाइ समितिमा प्रतिनिधिसभाका १२ र राष्ट्रिय सभाका ३ जना सदस्य रहने व्यवस्था छ । संसद् सचिवालय स्रोतका अनुसार प्रतिनिधिसभाबाट समितिमा नेकपाका तर्फबाट सुरेन्द्र पाण्डे, योगेश भट्टराई, पूर्णाकुमारी सुवेदी, अमृता थापा, निरु पाल, पार्वत गुरुङ, शिवकुमार मण्डललाई सिफारिस गरिएको छ । कांग्रेसले ज्ञानेन्द्रबहादुर कार्की, भिमसेनदास प्रधान र पुष्पा भुसालको नाम संसदीय सुनुवाइ समितिका लागि सिफारिस गरेको छ । संघीय समाजवादी फोरमले राजेन्द्र श्रेष्ठलाई सुनुवाइ समितिमा पठाउने भएको छ । राजपाले लक्ष्मणलाल कर्णलाई सिफारिस गरेको छ । समितिमा प्रतिनिधिसभाका सभामुख, राष्ट्रिय सभाका अध्यक्ष र कानुन, न्याय तथा संसदीय मामिलामन्त्री पदेन सदस्य रहने छन् । प्रतिनिधिसभाको शुक्रबारको कार्यसूचीमा संसदीय सुनुवाइ समितिमा मनोनयन गर्ने तय भए पनि कांग्रेसले सदन अवरुद्ध गरेपछि प्रक्रिया रोकिएको हो । कांग्रेसले जुम्लामा अनशन बसेका डा गोविन्द केसीको जीवनरक्षा र अध्यादेशअनुसार चिकित्सा शिक्षा विधेयक संसद्मा ल्याउनुपर्ने माग राखेर जरुरी सार्वजनिक महत्त्वको प्रस्ताव माथि छलफल गराउनुपर्ने अडान लिएपछि सदन अवरुद्ध भएको हो । संसद् सचिवालयले सोमबारको कार्यसूचीमा पुन: समितिमा रहने सदस्यको मनोनयनलाई समावेश गर्ने जनाएको छ । समिति गठन ढिलाइ हुँदा सिफारिस भइसकेका प्रधानन्यायाधीशको सुनुवाइ रोकिएको छ भने संवैधानिक निकायका प्रमुख, पदाधिकारी र राजदूतको नियुक्तिसमेत हुन नसक्ने अवस्था छ । संवैधानिक परिषद्ले प्रधानन्यायाधीशको सिफारिस गरे पनि सुनुवाइ समिति गठन नहुँदा नियुक्तिको प्रक्रिया अघि बढ्न सकेको छैन । समिति गठनलगत्तै सर्वोच्च अदालतका प्रधानन्यायाधीश, अख्तियार दुरुपयोग अनुसन्धान आयोगका प्रमुख आयुक्त र आयुक्तहरू, राजदूतहरू, राष्ट्रिय प्राकृतिक स्रोत तथा वित्त आयोगसहितका आयोगहरूमा पदाधिकारी नियुक्त गर्न बाटो खुल्नेछ ।विषयगत समितिमा कांग्रेसले कसलाई कुन समितिमा राख्ने भन्ने नामावली अझै नदिएको संसद् सचिवालयले जनाएको छ । कांग्रेसले नामावली नदिएकाले समिति गठनको प्रक्रिया लम्बिएको सभामुख कृष्णबहादुर महराले बताए । सचिवालयले जेठ २८ मा दलका नेताहरूसँग बैठक गरेर समितिमा रहने सदस्यको नाम १० दिनभित्र पठाउन आग्रह गरेको थियो । त्यसपछि पटकपटक समय दिँदा पनि कांग्रेस र राजपाको नामावली आउन बाँकी रहेको सचिवालयले जनाएको छ । सभामुख महराले अब पनि तोकिएको दिनभित्र दलले नामावली नदिए आफंैले गठन प्रक्रिया अघि बढाउनेतर्फ अघि बढ्ने संकेत गरे । कांग्रेसका प्रमुख सचेतक बालकृष्ण खाँणले आफ्नो पार्टीले कतिवटा संसदीय समितिको नेतृत्व पाउने विषय टुंगो नलागेसम्म नामावली नदिने बताए । २०६४ र ०७० मा संसद्मा रहेका सदस्यको आधारमा समिति बाँडफाँट भएजस्तै अहिले पनि हुनुपर्ने उनले बताए । विगतमा हुने, अहिले किन नहुने ? खाँणले भने । सरकारलाई संसद्प्रति उत्तरदायी र जवाफदेही बनाउन, सरकारबाट भए गरेका कामकारबाहीको अनुगमन र मूल्यांकन गरी आवश्यक निर्देशन वा रायसल्लाह दिन संविधानको धारा ९७ अनुसार संसदीय समिति गठन गर्नुपर्ने हुन्छ । प्रतिनिधिसभातर्फ १० वटा समिति गठन हुनेछन् । प्रतिनिधिसभा नियमावलीको नियम १७२ मा प्रत्येक समितिमा सभामुखले प्रतिनिधिसभाको सहमति लिई पदेन सदस्यबाहेक बढीमा २७ जना सदस्य मनोनयन गर्न सक्नेछन् । तर, सभामुखले दलले कसलाई कुन समितिमा राख्ने भन्ने सिफारिस गरोस् भन्ने चाहेका छन् । विषयगत समितिमा प्रधानमन्त्री सबै समितिको र सम्बन्धित मन्त्री पदेन सदस्य हुन्छन् । समितिमा सदस्यहरूको मनोनयन गर्दा सदनमा प्रतिनिधित्व गर्ने राजनीतिक दलको सदस्य संख्या, महिला, दलित, आदिवासी जनजाति, खसआर्य, मधेसी, थारू, मुस्लिम, पिछडिएको क्षेत्र, अल्पसंख्यक समुदाय समेतको समानुपातिक प्रतिनिधित्व गराउनुपर्ने हुन्छ । मन्त्रीहरूबाहेक कुनै सदस्य एकभन्दा बढी विषयगत समितिको सदस्य हुन नपाउने व्यवस्था छ ।"
विमानस्थलबाट फर्काइए उपकुलपति,"काठमाडौं विदेश भ्रमणमा जान लागेका नेपाल संस्कृत विश्वविद्यालयका उपकुलपति कुलप्रसाद कोइरालालाई शनिबार प्रधानमन्त्री केपी ओलीको ठाडो आदेशमा त्रिभुवन अन्तर्राष्ट्रिय विमानस्थलबाटै फर्काइएको छ ।उनी क्यानडाको भ्यानकोभर सहरमा हुन लागेको १७ औं विश्व संस्कृत सम्मेलनमा भाग लिन ७ सदस्यीय टोलीको नेतृत्व गर्दै प्रस्थान गर्न लागेका थिए ।बोर्डिङ पास लिएर विमान चढ्न लागेका कोइरालालाई प्रहरी टोलीले नियन्त्रणमा लिई सोझै प्रधानमन्त्री निवास बालुवाटार लगेको थियो । बालुवाटारमा करिब एक घण्टा कुराई उनलाई घर जान दिइएको थियो । स्रोतका अनुसार प्रधानमन्त्रीको ठाडो निर्देशनमा उनलाई भ्रमणमा जान वञ्चित गरिएको हो । मलाई प्रधानमन्त्री ओलीले भेट्न खोज्नुभएको छ भन्दै प्रहरी लगाएर बालुवाटार पुर्याइयो, कोइरालाले कान्तिपुरसित भने, प्रधानमन्त्री निवासको एउटा कोठामा एक घण्टा थुनेर अपराधीजस्तो व्यवहार गरी घर फर्काइयो । कोइरालाको टोलीका अन्य ६ जना भने शनिबारै क्यानडा प्रस्थान गरे ।कोइरालाले बोर्डिङ पास लिएर उड्ने बेलामा प्रहरीले आफूलाई नियन्त्रणमा लिएर रोकेको जानकारी दिए । डीआईजी आएर प्रधानमन्त्रीले भेट्न खोज्नुभएको छ भनेर रोक्नुभयो, उनले भने, मेरो टिकट, कागजपत्र र झोला पनि झिकेर राखियो । विमानस्थलको प्रहरी टोलीले नै गाडीमा राखेर प्रधानमन्त्री निवास पुर्याएको उनले बताए । मलाई रोक्नुको कुनै कारण दिइएको छैन, उनले भने, प्रधानमन्त्रीलाई भेट्न भनेर रोकियो, तर भेट्न दिइएन । विश्वविद्यालयमा शिक्षा, विज्ञान तथा प्रविधिमन्त्री सहकुलपति र प्रधानमन्त्री कुलपति हुने प्रावधान छन् । कोइरालाले सहकुलपतिमार्फत भ्रमणबारे ११ दिनअघि नै कुलपतिलाई जानकारी गराएका थिए । सहकुलपति मार्फत कुलपतिलाई भ्रमणको जानकारी गराएको थिएँ, उनले भने, कुनै जानकारीबिना अन्तिम समयमा आएर रोकियो । जुलाई ९ देखि १३ सम्म हुने विश्व सम्मेलनमा सहभागी हुन उनी कोरिएन एयरलाइन्सबाट त्यसतर्फ जान लागेका थिए । विमानस्थलका प्रहरी प्रमुख डीआईजी कमल जीटीले उपकुलपति कोइरालालाई प्रक्राउ र नियन्त्रणमा नलिइएको दाबी गरे । कोइरालालाई न पक्राउ गरिएको हो, न नियन्त्रणमा लिइएको हो । उहाँ अति जरुरी काम परेर फर्कनुभएको हो । उहाँलाई कसले कसको गाडीमा बालुवाटार पुर्याएको भन्ने कुराको कुनै अर्थ छैन, डीआईजी जीटीले भने । कोइराला कांग्रेस कोटामा २०७२ भदौमा ४ वर्षका लागि विश्वविद्यालयको उपकुलपति नियुक्त भएका थिए । उनी कांग्रेस निकट हुन् । शिक्षामन्त्री गिरिराजमणि पोखरेलले उपकुलपति कोइरालाले मन्त्रालयबाट भ्रमण स्वीकृति नलिएको दाबी गरे । मलाई प्रधानमन्त्री कार्यालयबाट सोधिएको थियो, पोखरेलले भने, उहाँले प्रक्रिया पूरा नगरी भ्रमणबारे मन्त्रालयलाई जानकारी मात्र दिनुभएको रहेछ । उनलाई भ्रमणमा जान रोकिएकोबारे भने कुनै जानकारी नभएको दाबी पोखरेलले गरे । उपकुलपति कोइरालाले भ्रमण स्वीकृतिको पत्र मन्त्रालयको सचिवालयमा दर्ता गराएर छाडेकाले प्रक्रिया नपुगेको दाबीसमेत पोखरेलको छ ।"
असारे बजेटमा चीन घुम्ने रहर,"काठमाडौं आर्थिक वर्ष सकिनै लाग्दा राष्ट्रपति चुरे तराईमधेस संरक्षण विकास समितिका ५ पदाधिकारीसहित करिब एक दर्जन व्यक्तिको चीन भ्रमण प्रस्ताव वन मन्त्रालय पुगेको छ । बजेट सक्ने उद्देश्यले समितिका अध्यक्ष वीरेन्द्र यादव, बोर्ड सदस्यहरू विदुर भारती, रामदयाल यादव, डा मोतीलाल रिजाल र दीपा प्रधानसहित समितिका सदस्यसचिव हेमलाल अर्याल र उपसचिव श्रीप्रसाद बराल तथा अर्थ र वन मन्त्रालयका प्रतिनिधिलगायतको प्रस्ताव स्वीकृतिका लागि मन्त्रालयमा पेस भएको हो । सदस्यसचिव अर्यालले भने असार मसान्तभित्र समितिका धेरै काम गर्नुपर्ने भएकाले आफू सहभागी नहुने बताएका छन् । चीनमा पहिले नै तय गरिएको कुनै कार्यक्रम नभए पनि असार सकिनै लाग्दा एकाएक भ्रमण प्रस्ताव पेस भएपछि मन्त्रालयका अधिकारी नै अचम्भित बनेका छन् । उक्त प्रस्ताव सचिव डाविश्वनाथ ओलीकोमा पुगेको छ । अघिल्ला वर्ष पनि असारे भ्रमणको प्रस्ताव मन्त्रालयमा पेस हुने गरेका थिए । कतिपय मन्त्रीले भने आफ्ना कार्यकर्ताले समेत सरकारी खर्चमा विदेश सयर गर्न पाउने भएपछि त्यस्ता प्रस्ताव स्वीकृत गर्ने गरेका थिए । उनीहरूको भ्रमण प्रस्ताव वन तथा वातावरण मन्त्रालयमार्फत मन्त्रिपरिषद्ले स्वीकृत गर्नुपर्ने हुन्छ, तर उनीहरूले समय कम भएकाले मन्त्री शक्तिबहादुर बस्नेतबाट भ्रमण कार्यक्रम स्वीकृत गराउने प्रयास गरिरहेका छन् । चुरे गठन आदेशमा अध्यक्ष राज्यमन्त्रीसरह र बोर्ड सदस्य सहायक मन्त्रीसरह हुने व्यवस्था छ । मन्त्री बस्नेतले चुरेको प्रस्ताव आफूकहाँ आइनपुगेको प्रतिक्रिया दिए । समिति स्रोतले चीन भ्रमण प्रस्तावमा घुम्ने र बजेट सिध्याउनेबाहेक कुनै विशेष प्रयोजन नभएको कान्तिपुरलाई बतायो । अध्यक्ष यादवले कुनमिङ हुँदै चीन गएर बाँस प्रजातिको अध्ययनअनुसन्धानका साथै जीविकोपार्जनका कार्यक्रम अवलोकन गर्ने भ्रमण कार्यक्रममा समेटिएको दाबी गरे ।"
पदाधिकारी पारिश्रमिक अन्योलमा,"हेटौंडा प्रदेशसभा पदाधिकारी तथा सदस्यको पारिश्रमिक र सेवा सुविधा सम्बन्धमा व्यवस्था गर्न बनेको विधेयकमाथिको दफाबार छलफल प्रतिवेदन सभामा पेस भएको छैन । प्रदेश मामिला समितिले यसअघि नै प्रतिवेदन सभामुख सानुकुमार श्रेष्ठलाई बुझाए पनि सदस्यको सुविधासम्बन्धी प्रावधानमा सरकार सकारात्मक नभएका कारण प्रतिवेदन पेस हुन आलटाल गरेको आरोप छ । समितिले असार ४ गते निर्णय गरेर सबै प्रदेशसभा सदस्यलाई शाखा अधिकृत तहको स्वकीय सचिव र सबै पदाधिकारीलाई गाडी र इन्धनको सुविधा दिने प्रावधानसहितको प्रतिवेदन सभामुखलाई दिइसकेको छ । मुख्यमन्त्री निकट स्रोतका अनुसार, मर्यादाक्रम नटुंगीकन सबै सांसदहरूलाई अधिकृत तहको स्वकीय सचिव दिने कुरामा मुख्यमन्त्री स्वयं सकारात्मक छैनन् । कार्यकारी भूमिका नभएकाले सांसदहरूलाई स्वकीय सचिव नै आवश्यक छैन, उनले भने, स्वकीय सचिव दिनैपर्ने भए नासु तहको दिने कुरा मुख्यमन्त्री हो, समितिले प्रतिवेदनमा अधिकृत उल्लेख भएपछि प्रस्तुत हुन ढिलाइ भएको हो । प्रदेश मामिला समितिका सभापति माधवप्रसाद पौडेलले प्रतिवेदन समितिमा प्रस्तुत नभएको बारे अनविज्ञता प्रकट गरे । हामीले समितिबाट टुंग्याएर सभामुखलाई बुझाइसकेका छौं, कार्यसूचीमा किन परेन थाहा भएन, पौडेलले भने, मुख्यमन्त्रीसँग यसबारे थप छलफल भएको छैन । समितिले सत्तापक्ष र प्रतिपक्षका सांसद एकमत भएर पारिश्रमिक र सेवासुविधाबारे निर्णय गरेका थिए । समितिका सदस्य रहेका प्रमुख विपक्षी कांग्रेसका सांसद छिरिङ दोर्जे लामाले समितिबाट पारित भएको विषय सभामा पेस नभएको भन्दै आश्चर्य प्रकट गरे । सरकार पनि सहमत भएर सबैको एकमत भएपछि निर्णय भएको थियो, तर किन सभामा पेस नभएको हो अचम्म छ, उनले भने, मुख्यमन्त्रीको तर्फबाट आन्तरिक मामिलामन्त्री स्वयं नै उपस्थित हुनुहुन्छ, सरकारले नचाहेसम्म त्यो पारित हुने स्थिति नै हँुदैन । आन्तरिक मामिला तथा कानुनमन्त्री शालिकराम जम्कट्टेलले थपिएका प्रावधानबारे आफूलाई जानकारी भइनसकेको दाबी गरे । प्रतिवेदन तयार भएको जानकारी छ, तर त्यसमा प्रावधानबारे औपचारिक जानकारी आइसकेको छैन, उनले भने, विधेयकमा थपिएका कुराहरू सरकारले थाहा पाउनुपर्यो, सरकारले स्विकारेपछि मात्रै त्यो पारित हुने विषय हो । आर्थिक मामिला तथा योजना मन्त्रालयले भने १ सय १० प्रदेशसभा सदस्यलाई अधिकृत तहको स्वकीय सचिवको प्रस्ताव भए पनि त्यसको लागि स्रोतको अभाव भएको बताउँदै आएको छ । चालु आर्थिक बर्षमा स्रोतको अभाव हुने मन्त्रालयको दाबी छ । नायब सुब्बा तहको स्वकीय सचिव निर्णय भएको भए त्यसका लागि बजेट पुग्न सक्थ्यो, अधिकृत तहको भएपछि स्रोतको समस्या पर्छ, मन्त्रालय स्रोततले भन्यो, तर, व्यवस्थापिकाले निर्णय गरेपछि त्यसको व्यवस्थापन गर्नु सरकारको जिम्मेवारी हो, कुनै न कुनै तरिकाले व्यवस्थापन होला । उक्त निर्णय लागू भए करिब ४ करोड वार्षिक व्ययभार थपिन्छ । मर्यादाक्रम विवादका कारण दफावार छलफल रोकिएको प्रदेशसभाका पदाधिकारी तथा सदस्यहरूको पारिश्रमिक र सेवा सुविधाका बारे निर्णय गर्दै सांसदहरूले आफ्नै सेवा सुविधा बढाएका थिए । समितिको प्रतिवेदन प्रदेशसभाबाट पास भए सबै प्रदेशसभा सदस्यलाई अधिकृत तहको स्वकीय सचिव र सबै पदाधिकारीलाई गाडी र इन्धनको सुविधा प्रदान गरिनेछ । सभामुख, उपसभामुख, प्रमुख विपक्षी दलका नेता, विषयगत समितिको सभापति, सत्तापक्षका मुख्य सचेतक, विपक्षी दलका प्रमुख सचेतक र दुवैतर्फका सचेतक समेतलाई गाडी र इन्धन सुविधा प्रस्ताव गरिएको छ । यसअघि सभामुख र उपसभामुखलाई मात्रै गाडी र इन्धनको सुविधा थियो । अन्यलाई दैनिक यातायात खर्च ७ सय ५० दिने उल्लेख थियो । प्रदेशसभाका पदाधिकारीहरू तथा सदस्यहरूको सेवा सुविधा प्रदेश कानुनबमोजिम हुने संविधानमा उल्लेख छ । समितिका सभापति पौडेल आफैंले सबै प्रदेशसभा सदस्यलाई स्वकिय सचिव व्यवस्था मिलाउन भन्दै संशोधन दर्ता गरेका थिए ।प्रतिदिन ७ सय ५० रहेको बैठक भत्ता र यातायात खर्च पनि बढाएर १ हजार प्रस्ताव गरिएको छ । एकमुष्ट पाउने फर्निचरको रकम १५ हजारबाट बढाएर ५० हजार, धारा, बिजुलीबापतको रकम १५ सयबाट बढाएर २ हजार प्रस्ताव गरिएको छ । सभामुखलाई अतिथि सत्कारबापत १० हजार र समान हैसियत रहने उपसभामुख र विपक्षी दलका नेतालाई ५ हजार, समितिका सभापतिलाई ४ हजार र मुख्य सचेतक, प्रमुख सचेतक र सचेतकलाई ३ हजार अतिथि सत्कारबापत रकम प्रस्ताव गरिएको छ । घर नहुने सदस्यको लागि मासिक १५ हजार आवास सुविधा हुनेका लागि मासिक ७ हजार ५ सय सुविधा प्रस्ताव गरिएको छ । सभामुखको मासिक तलब ५३ हजार, उपसभामुख र प्रमुख विपक्षी दलको नेताको ५० हजार, मुख्य सचेतकप्रमुख सचेतकको ४९ हजार, सचेतकको ४७ हजार र प्रदेशसभा सदस्यको ४५ हजार पारिश्रमिक भने यथावत् राखिएको छ । मर्यादाक्रमबारे असहमति राख्दै संघीय सरकारलाई दबाबका लागि अधिकृत तहको स्वकीय सचिवको निर्णय गरेको प्रदेश मामिला समितिका सभापति पौेडेलले बताउँदै आएका छन् ।"
यात्रुलाई सधैं सास्ती,"सिन्धुपाल्चोक जिल्लाको पश्चिम भेगको प्रमुख प्रवेशद्वारको रूपमा परिचित जिरोकिलो (मेलम्ची २२ किमि सडकको अधिकांश खण्ड ठूलाठूला खाल्डामा परिणत भएको छ । सडकको कतिपय खण्ड पानीको पोखरीमा परिणत भएको छ । सयौं यात्रु कष्टकर यात्रा गर्न विवश छन् । बर्षात्ले यात्रुको सास्ती दिनैपिच्छे झन्झन् बढै गएको छ । मेलम्ची खानेपानी आयोजनाको प्रमेुख प्रवेशमार्गसमेत रहेको उक्त सडक जीर्ण भएको दस वर्ष बित्न लागे पनि यात्रुको दु:ख भने हटेको छैन । मेलम्चीले कालोपत्र गर्दागर्दै भत्केको सडकमा दैनिक ८ सयभन्दा बढी सवारीसाधन आवतजावत गर्छन् । टिपर मात्रै ५ सयभन्दा बढी सञ्चालन हुन्छन् । एकातिर यात्रु बसले उचालेर घाइते भइएला भन्ने चिन्ता, अर्कोतिर टिपरको आतंकै छ, जिरोकिलोका स्थानीय शंकर श्रेष्ठले भने, सडकको जीर्ण अवस्थाप्रति सरकारी निकायले कहिल्यै चिन्ता गरेन । यो सडकको यात्राले चालक र यात्रुलाई साह्रै पीडा दिने गरेको छ, उनी भन्छन्, गाडीले उचाल्नेपछार्ने गर्छ, यात्रा नगरी सुख छैन । हिउँदमा चुपचाप सरकारी निकाय वर्षात लागेपछि तात्छ, पाँचखालका ईश्वर दनुवारले गुनासो गरे, निर्माण गर्दागर्दै बिग्रने सडकमा पैसा मात्र खेर गइरहेको छ । सडकको कुन्ता, ढाँडखोला, फटकेश्वरलगायतको सडकमा सवारीसाधनका लागि निकै जोखिम छ । सडकमै पानी बगेको छ । जताततै खाल्डैखाल्डा छन् । स्थानीय गुनासो गर्छन्, सधैं जोखिम यात्रा । हाल उक्त सडकको मर्मत एसियाली विकास बैंक (एडीबी) र सरकारको लगानीमा भइरहेको छ । दस वर्षअघि मेलम्ची आयोजनाले गरेको कालेपत्रे प्रायोगमै नआई भत्केपछि सरकारले अर्को टेन्डर गरेको हो । निर्माणको जिम्मा लिएको स्वछन्द निर्माण सेवाका जयराम लामिछानेले मुख्यत: वर्षात र मुआब्जा वितरणको समस्याले काममा बाधा पुगेको बताए । सरकारको १२ र एडीबीको ८८ प्रतिशत सहयोगमा सडकको कालोपत्रे गर्ने कार्यक्रम छ । लामिछानेले भने, करिब ९० करोडको लागतमा आगामी वर्ष पूरा गर्ने लक्ष्य राखिएको छ । उनले निर्माणको जिम्मेवारी लिएको ५ महिना बितेको छ । सडकको चौडा र कालोपत्रे गर्ने योजना रहेको सरकारी स्रोतले जानकारी दिएको छ । जिल्ला समन्वय समितिका प्रमुख कृष्णगोपाल श्रेष्ठका अनुसार टिपरलगायत सवारीसाधनबाट संकलित राजस्वअन्तर्गत साढे चार करोड सडक मर्मतमा खर्च गर्न सकिने बताए । टेन्डरबाट ठूलो रकम खर्च हुने भएपछि हामी पछि हटेका छौं, उनले भने । इन्द्रावती आसपासकोमा दर्जन क्रसर उद्योग सञ्चालित छन् । क्रसरका कारण टिपरको संख्या बढ्दै गएपछि यसको भार थेग्न नसकेर सडकको अवस्था जीर्ण बन्दै गएको आवाज स्थानीयले उठाउँदै आएका छन् ।"
कृषकलाई अनुदानमा हाते टयाक्टर,"हेटांैडा (कास) मकवानपुरको भीमफेदी गाउँपालिकाले कृषिको व्यवसायीकरणका लागि अनुदानमा हाते ट्याक्टर उपलब्ध गराएको छ । गाउँपालिकाले ५० प्रतिशत अनुदानमा ९ वडाका कृषकलाई १८ हाते ट्याक्टर र ४ वटा मकै छोडाउने मेसिन हस्तान्तरण गरेको हो । कृषि सेवा केन्द्र भीमफेदीको संयोजनमा गाउँपालिका अध्यक्ष हिद्म लामाले एक समारोहबीच ट्याक्टर र मकै छोडाउने मेसिन कृषकलाई उपलब्ध गराएका हुन् । ७८ हजार रुपैयाँ पर्ने ट्याक्टरका लागि गाउँपालिकाले ३९ हजार रुपैयाँ अर्थात् ५० प्रतिशत अनुदान दिएको हो । उत्पादन लागत कम र उत्पादकत्व वृद्धि गर्ने उद्देश्यले हाते ट्याक्टर उपलब्ध गराइएको गाउँपालिका अध्यक्ष लामाले बताए । ट्याक्टरले प्रतिघन्टा एक लिटर डिजेलको खपतमा एक रोपनी जग्गा जोत्ने भीमफेदी कृषि विकास शाखाका प्रमुख मधुसुदन आचार्यले बताए । गाउँमा गोरु पाल्ने चलन हट्दै गइसक्यो र गोरु जोत्ने कृषकको पनि अभाव हँुदै गएकाले हाते ट्याक्ट्र उपलब्ध गराइएको हो, उनले भने । आगामी वर्षको सुरुआतमै २ सय हाते ट्याक्टर कृषकलाई उपलब्ध गराउने गाउँपालिकाले जनाएको छ । अध्यक्ष लामाले कृषिलाई व्यवसायीकरण र व्यवसायमा यान्त्रिकीकरण गर्ने गाउँपालिकाको लक्ष्य रहेको बताए ।"
व्यक्तिगत खर्चमा ६ एम्बुलेन्स,"रामेछाप पूर्णबहादुर लामा (कान्छाराम) ले शनिबार रामेछापवासीका लागि फेरि अर्को गुन लगाएका छन् । उनले एकैपटक ६ वटा एम्बुलेन्स प्रदान गरे । एकैपटक ६० लाखभन्दा बढीको व्यक्तिगत लगानी गरी एम्बुलेन्स हस्तान्तरण गरेर उनी जिल्लाका एक्ला दानवीर भएका छन् । योसमेत उनले व्यक्तिगत रूपमा एम्बुलेन्स खरिद र मर्मतबापत खर्चिएको रकम १ करोड पुगेको छ । यसअघि पनि उनले जिल्लाका विभिन्न भागमा ३ वटा एम्बुलेन्स उपलब्ध गराइसकेका थिए । शनिबार थपिएकासहित अब जिल्लाको दुर्गम क्षेत्रमा उनले सहयोग गरेका ९ वटा एम्बुलेन्स सञ्चालन हुनेछन् । तामाङले हस्तान्तरण कार्यक्रममा भने, अझै १ शववाहन र ३ वटा एम्बुलेन्स आउँदै छन्, म चाँडै समुदायलाई प्रदान गर्छु । हेर्दा एउटा परियोजनाजस्तै लाग्ने उनको सहयोगका लागि कसैको एक पैसा परेको छैन । उनको नामबाट दर्ता भएको कान्छाराम कन्स्ट्रक्सनलाई उनले सौजन्यको रूपमा राखेका छन् । अनि आफ्ना बुबाआमाको नाममा स्थापित शेरबहादुर तामाङजमुना तामाङ प्रतिष्ठानको नाम । जिल्लामा दु:ख परेका बेला धेरैले सम्झने नाम हो कान्छाराम । दुर्घटना होस् या सिकिस्त बिरामी, रामेछापको नागरिकलाई सन्चो नभएको कुरा थाहा पाएपछि उनी आफैं हेलिकप्टर लिएर उद्धारमा पुग्छन् । प्रीतिमा ६० वटाभन्दा बढी अरिंगालले टोकेर सिकिस्त भएका बिरामीलाई उनले हेलिकप्टरमार्फत उद्धार गरी बचाए । रामेछापको पालेवनमा भएको बस दुर्घटनामा परेका बिरामीलाई २ पटक हेलिकप्टरबाटै ओसारेर उनले पुण्य कमाएका छन् अनि खिम्तीमा गत वर्ष आएको बाढीपहिरोमा किचिएका ७ जनालाई उनले हेलिकप्टर ल्याएर उद्धार गरेका थिए । धारा बनाउन पाइप होस्, या सडक खन्न डोजर, मन्दिरलाई गजुर, गुम्बामा बुद्धको मूर्ति होस् या विद्यालयमा जस्तापाता उनी सहयोग माग्न जानेलाई रित्तो हात फर्काउँदैनन् । सहयोग गरेबापत कुनै सर्त पनि राख्दैनन् ।गएको निर्वाचनमा कान्छाराम संघीय संसद् सदस्यमा कांग्रेसका तर्फबाट उम्मेदवार बनेका थिए । तर, पराजित भए । निर्वाचनमा होमिँदा उनले आफूलाई भोट हाल्नु नहाल्नु जनताको मर्जी भन्दै जिल्लावासी दाजुभाइको सुविधाका लागि आफ्नो कर्म नछोड्ने बताएका थिए । विगत वर्षहरूमा गरेका स्वास्थ्य सेवाका कुरा सुनाउँदै उनले भनेका थिए, म चाँडै एम्बुलेन्स थप्छु, प्रक्रिया सुरु भइसकेको छ । रामेछापको चुचुरे र ठोसे क्षेत्र समेटेर १, धोबी क्षेत्र समेटेर १ र ओख्रेनी क्षेत्रमा १ गरी केही वर्षअघिदेखि उनले सहयोग गरेका ३ वटा एम्बुलेन्स सञ्चालनमा थिए । शनिबार हस्तान्तरण भएका ६ वटामध्ये प्रीति कुभुलाई एक, साँघुटार देउरालीलाई १, गेलु चनखुलाई १, दोरम्बा डडुवालाई १, बेथान हिलेदेवीलाई १ र माकादुम खाँडादेवीलाई १ रहेका छन् । शनिबार मन्थलीमा आयोजित एक कार्यक्रममा कांग्रेस सभापति शेरबहादुर देउवाले एम्बुलेन्सको साँचो एम्बुलेन्स सञ्चालक समितिलाई हस्तान्तरण गरे । कार्यक्रममा देउवाले मानव सेवामा कान्छारामले गरेको योगदानको खुलेर प्रशंसा गरे । उनले विकट रामेछापमा सडक पुगेर पनि साधन नपुग्दा नागरिकले खेप्नुपरेको सास्ती अब अन्त्य हुने विश्वास व्यक्त गरे । कतिपय दुर्गम क्षेत्रका बासिन्दा साधन नपाएर सुविधा सम्पन्न अस्पतालसम्म पुग्न नसकेको बताउँदै देउवाले भने, एम्बुलेन्सको पर्याप्तताले अब साधनको अभावमा कुनैले अकालमा मर्नु पर्दैन । कार्यक्रमका अधिकांश वक्ताले कान्छारामको समाजप्रतिको योगदान उच्च रहेको भन्दै प्रशंसा गरे । सामाजिक कार्यमा कान्छारामको सहयोगको सबैले प्रशंसा गरेका छन् । यो मानवजगत्का लागि ठूलो पुण्यको काम हो, गेलु चनखु एम्बुलेन्स सञ्चालक समितिका संयोजक खिलेन्द्रबहादुर खत्रीले भने, सरकारले गर्न नसकेको सहयोग एक व्यक्तिबाट भयो ।"
कहाँ छ पार्किङस्थल ?,"काठमाडौं अनधिकृत पार्किङ गरेको भन्दै महानगरीय ट्राफिक महाशाखामा शुक्रबार पुष्कर सापकोटा जरिवाना तिर्न उपस्थित भएका थिए । उनको स्कुटर सोही दिन दिउँसो न्युरोडको कुमारी बैंकपछाडिबाट बग्गीखानामा ल्याइएको थियो । एक हजार रूपैयाँ जरिवाना तिरेका उनले भने, प्राय: त्यही ठाउँमा अरू दिन पनि पार्क गर्थेँ । एक लाइन मात्र राख्नुपर्ने दुई लाइन राखेको भनेर ल्याइएको रहेछ । उनको भनाइमा काम पर्ने ठाउँमा पार्किङ गर्ने ठाउँ हुन्न । जथाभाबी मोटरसाइकल पार्क गरेको आरोपमा दोस्रोपल्ट जरिवाना तिर्न पुगेका उनी, गाडी पार्किङ गर्ने दूरी र काम परेको स्थानबीच निकै फरक हुने भएकाले तोकिएको स्थानमा पार्किङ गर्न सवारीधनीले गाह्रो मान्ने गरेको बताउँछन् । सोही दिन न्युरोडकै एक बैंकमा काम गर्न छिरेका रविन भुर्तेलको मोटरसाइकल बाहिर निस्कँदा थिएन । त्यहिँका एक व्यवसायीलाई सोध्दा पार्किङ गर्न मिल्छ भन्ने जवाफ पाएपछि उनले मोटरसाइकल उक्त स्थानमा पार्क गरेका थिए । तर, अनधिकृत स्थानमा पार्किङ गरेको भनेर महानगरीय ट्राफिक प्रहरी कार्यालय रामशाहपथ पुर्याइएपछि जरिवाना तिर्दै गरेका उनले पार्किङ गरेको क्षणभरमै गाडी उठाइएको गुनासो गरे । त्यहाँ अरूले पनि पार्किङ गरेका थिए, त्यसैले मैले पनि गरेँ, यो आरोपमा यसअघि पनि तीनपल्ट जरिवाना तिरेका भुर्तेलले कारणबारे बताए, कहाँ पार्किङ छ, कहाँ गर्न नहुने हो थाहा नै हुन्न । एउटाले राख्यो भनेपछि आउनेले पनि त्यहीँ राख्दै जान्छन् । अनि सबै गाडी उठाएर ल्याइन्छ । उनले काठमाडौं महानगरपालिकाले जथाभाबी पार्किङ गर्दा चर्को शुल्क असुले पनि त्यसअनुसार पार्किङ स्पेस व्यवस्था गर्न नसकेको अरोप लगाए । सापकोटा र भुर्तेलझैं दिनहुँ दर्जनौं मोटरसाइकलधनी अनधिकृत पार्किङका लागि जरिवाना तिर्न पुग्छन् । प्रहरीका अनुसार पार्किङ लेखिएको स्थानभन्दा बाहेकका सबै क्षेत्र पार्किङ निषेधित क्षेत्र हुन् । औसतमा अनधिकृत पार्किङको आरोपमा २० भन्दा बढी मोटरसाइकल दिनहुँ बग्गीखानामा ल्याइने गरेको तथ्यांकले देखाउँछ । र, जरिवाना तिर्न आउने अधिकांशको गुनासो हुन्छ, पार्किङ गर्ने ठाउँ खै त ?बढीजसो अनधिकृत पार्किङ गरिएका मोटरसाइकल न्युरोड, वीर अस्पताल छेउछाउ, सरकारी कार्यालय र अस्पताल वरपरबाट ल्याइन्छन् । रत्नपार्क वरपर खुलामञ्च, खिचापोखरी, सुन्धारा, महाबौद्धलगायतका स्थानमा नि:शुल्क पार्किङ खुला गरिएको छ । तर, पार्किङस्थल बिहानसम्म उक्त क्षेत्रको व्यापारी र कामदारको सवारीसाधनले भरिसकेको हुन्छ, पायक पर्ने ठाउँमा नभएको गुनासो सवारीधनीहरू गर्छन् । अर्को ठूलो समस्या सर्वसाधारणलाई नजिकका नि:शुल्क पार्किङस्थलबारे जानकारी नहुनु हो । मोटरसाइकल चालक भुर्तेलले सवारीसाधनको अनुपातमा पार्किङ निकै कम रहेको बताए । उनले भने, हाम्रै परिवारमा ४ वटा मोटरसाइकल छन् । काठमाडौंमा जति गाडी छन् त्यस हिसाबमा पार्किङस्थल निकै कम हो । बढीजसो सरकारी कार्यालय, शैक्षिक संस्था, अस्पताल, व्यापारिक प्रतिष्ठान महानगरभित्र पर्छन् । यहाँ मानिस र सवारीसाधन दुवैको चाप निकै नै बढी छ । तर, त्यसअनुसारको पार्किङस्थल भने छैनन् । ट्राफिक प्रहरीले आफूअन्तर्गतका प्रभाग, वृत्त र परिसरअन्तर्गत विभिन्न स्थानमा पार्किङस्थल छुट्याएको छ । ट्राफिक महाशाखा वरपर शंकरदेव क्याम्पस, मोडल अस्पताल, कुमारीहलको मोड र पुतलीसडकको गल्लीमा गरी कुल १ सय ६० भन्दा बढी मोटरसाइकल पार्किङ गर्न मिल्छ । यसैगरी ट्राफिक वृत्त बौद्ध वरपर ८५ वटा मोटरसाइकल र १ सय १६ वटा चारपांग्रे अट्ने क्षमताका पार्किङस्थल छन् । यसैगरी एयरपोर्ट, दरबारमार्ग, कलंकीलगायतका क्षेत्रमा पनि पार्किङ छुट्याइएको छ । तर, यी क्षेत्रमा बिहानदेखि बेलुकासम्म काम गर्ने व्यक्तिहरूको सवारीसाधन पार्किङ गर्ने भएकाले काम परेको बेलामा पुग्नेले ठाउँ नपाएको गुनासो गर्छन् । त्यसको विकल्पको रूपमा अर्को स्थान प्रयोग गर्दा टाढा पर्न जान्छ । निजी पार्किङमा शुल्क तिर्नुपर्ने त हुन्छ नै थोरै समयका लागि पार्किङ गर्नुपरे पनि घण्टाको हिसाबमा शुल्क तिर्नुपर्ने भएकाले मान्छे हतपत पार्क गर्न चाहँदैनन् ।ट्राफिक प्रहरी प्रवक्ता सुरेन्द्रप्रसाद मैनाली महानगरीय ट्राफिक महाशाखाले काठमाडौंभित्र थप पार्किङस्थल पहिचान गरी बोर्ड राख्न लागेको बताउँछन् । उनले भने, ८३ ठाउँमा दुई र चारपांग्रे पार्किङको व्यवस्था गर्न लागिएको छ । १ सय ३ स्थानमा बसमा यात्रु चढाउने र ओराल्ने स्थान पहिचान गरिसकेका छौं । अहिलेसम्म ७० स्थानमा ट्याक्सी पार्किङ थपिएको र ४० स्थानमा बोर्ड राख्ने कार्य सकिसकेको उनले बताए । टुरिस्ट बस कान्तिपथमा राख्ने गरिएकोमा अहिले खुसिंबुमा सारिएको छ । यसैबीचमा महानगरले आगामी आर्थिक वर्षदेखि अनधिकृत पार्किङको शुल्क वृद्धि गर्ने प्रस्ताव गरेको छ । अहिले जथाभाबी पार्किङ गरे १ हजार रुपैयाँ तिर्नुपर्नेमा १५ सय पुर्याउन तयारी छ । यसका साथै पार्किङस्थल पनि थपिनेछन् । महानगरका सार्वजनिक निजी साझेदारी (पीपीपी) एकाइका निर्देशक महेश काफ्ले महानगररले पीपीपी मोडलमा दुई स्थानमा स्मार्ट पार्किङको व्यवस्था गर्न लागेको बताए । न्युरोड र दरबारमार्गमा यस्तो स्मार्ट पार्किङ बनाउने प्रक्रिया अन्तिम चरणमा छ । नगरसभापछि हामी त्यसको अनुमति दिनेछौं, काफ्लेले भने, त्यहाँ दुई र चारपांग्रे गरी ३ सयवटा सवारी साधन अट्नेछन् । बढीमा ६ तलासम्म हुनेछ । यस्तो स्मार्ट पार्किङमा आफूले चाहेको समयमा पार्किङ खाली छ, छैन थाहा पाउनुका साथै सवारीधनीले घरबाटै बुक गर्न पाउनेछन् ।"
सन्ध्याकालीन सेवा सुचारु भएन,"ललितपुर (कास) चापागाउँका रामबहादुर महर्जन पुल्चोकस्थित एक अफिसमा काम गर्छन् । उनी बस्दै आएको घर भूकम्पले ध्वस्त भयो । पुनर्निर्माण गर्न उनलाई पहिलो किस्ता लिन स्वबासी, बेनिसा जग्गा दर्ता गरेर लालपुर्जा बनाउनुपर्ने थियो । तर अफिसको कामले गर्दा मालपोत जान भ्याइरहेको छैन, उनले भने, भूकम्पले बन्द भएको मालपोतको सन्ध्याकालीन सेवा सुचारु भएको खण्डमा आफूजस्ता अन्य जागिरदारहरूलाई ठूलै राहत मिल्ने थियो । ललितपुर महानगरपालिका२७ का रामचन्द्र महर्जन पनि जागिरदार हुन् । सहकारी संस्थाको काम छाडेर आएका उनको सुनाकोठीस्थित एक रोपनी जग्गा दाजुभाइमा कित्ताकाट गर्नुपर्ने थियो । सन्ध्याकालीन सेवा बन्द हुँदा बिहानभरिमा सकिने कामका लागि दिनभर खर्चिनुपरेको छ, उनले भने, यो व्यवस्था चाँडै नै सुचारु गर्नुपर्यो । गोदावरी नगरपालिका१२ का श्याम महर्जनको समस्या पनि उस्तै छ । यी तीन प्रतिनिधि पात्र मात्र हुन् । उनीहरूजस्तै दिउँसो काममा जानुपर्नेहरूलाई मोलपात र नापी कार्यालयमा भूकम्पपछि बन्द भएको बिहान र सन्ध्याकालीन सेवा पुन: सुचारु नहुँदा मर्कामा परेका छन् । कार्यालयमा सेवाग्राहीको भीडभाड उस्तै छ । बिहान र सन्ध्याकालीन सेवा बन्द हुँदा बिचौलिया र कर्मचारीलाई चलखेल गर्न थप सहज भएको सेवाग्राहीहरू गुनासो छ । कर्मचारीहरूलाई ओभरलाइम काम गरेबापत भत्ता र खानाको व्यवस्था नहुँदा बिहान र सन्ध्याकालीन सेवा पुन: सञ्चालन गर्न कार्मचारीहरू राजी नभएको मालपोतका अधिकारीहरू नै बताउँछन् । ललितपुर मालपोत अधिकृत कुमार आचार्यले जनशक्ति अभावले गर्दा बिहान र सन्ध्याकालीन सेवा पुन: सुचारु गर्न नसकेको बताए । संघीय संरचनाले गर्दा धेरै कर्मचारी सुरुवा भए, उनले भने, राज्यले कर्मचारी पठाउन सकेको छैन । सरकारले बढी भीडभाड हुने कार्यालयहरूमा ०७१ पुस १ देखि लागू हुने गरी २ सिफ्ट गरेर १२ घण्टे सेवा सञ्चालनमा ल्याएको थियो ।"
दुर्घटनामा दुईको मृत्यु,काठमाडौं (कास) छुट्टाछुट्टै दुर्घटनामा राजधानीमा दुई जनाको ज्यान गएको छ । शनीबार शंखमूलमा बा८०प ११५३ नम्बरको मोटरसाइकल अनियन्त्रित भई पल्टेपछि त्यसमाथि सवार २२ वर्षीय रविन बस्नेत र ३२ वर्षीय उमेश महर्जन गम्भीर घाइते भएका थिए । उपचारका क्रममा महर्जनको मृत्यु भएको छ । यसैगरी शुक्रबार शंखरापुर नगरपालिकाको जहरसीं पौवामा बा७६प ८०९० नम्बरको स्कुटर अनियन्त्रित भई सडकबाट डेढ सय मिटर तल खस्दा एक जनाको मृत्यु भएको छ । बौद्धका १७ वर्षीय रोनाल योञ्जनको घटनास्थलमै मृत्यु भएको हो । पछाडि सवार पेम्बा वाइवा घाइते भएकाले उपचार भइरहेको छ ।
चरेससहित पक्राउ,काठमाडौं (कास) प्रहरीले लागूऔषध चरेससहित एक जनालाई शनिबार नागढुंगा चेकपोस्टबाट पक्राउ गरेको छ । पक्राउ पर्नेमा गजुरी घर भएका १८ वर्षीय आयूष तामाङ छन् । बा२ख ६२६८ नम्बरको गाडी चेकजाँचका क्रममा उनलाई एक केजी चरेस झोलामा लुकाएको अवस्थामा पक्राउ गरिएको हो ।
स्थानीय तहको मुख्य योजना सडक,"भक्तपुर जिल्लाका चार स्थानीय तहले आर्थिक वर्ष ०७५७६ का लागि नीति, कार्यक्रम तथा बजेट सार्वजनिक गरेका छन् । जसमध्ये तीन स्थानीय तहले आगामी वर्षको मुख्य योजनामा सडकलाई प्राथमिकता दिएका छन् भने भक्तपुर नगरपालिकाले शिक्षालाई महत्त्व दिएको पाइएको छ । चाँगुनारायण नगरपालिकाको तेस्रो नगरसभाबाट शुक्रबार सार्वजनिक गरेको आर्थिक वर्ष २०७५७६ को नीति, कार्यक्रम तथा बजेटमा १० ठूला सडक निर्माणलाई मुख्य प्राथमिकतामा राखेको छ । नगरको ९ वटै वडालाई समेट्ने गरी प्रतिसडक निर्माण बराबर एकएक करोड बजेट छुट्याएको छ । सडक तथा अन्य पूर्वाधार शीर्षकअन्तर्गत ७५ वटा योजनामध्ये ७२ शीर्षक सडकको स्तरोन्नति, ढलान, रिटेनिङ वाल निर्माणलगायत छन् । चाँगुनारायण नगरपालिकाले खानेपानी योजनालाई समेत प्राथमिकता दिने गरी योजना सार्वजनिक गरेको छ । पछिल्लो समय खानेपानीको समस्या झेल्दै आएको चाँगुनारायण मन्दिर क्षेत्र, दुवाकोट, झौखेल, चाँपाख्वाल बुढाथोकी गाउँ, लामाटोल, लावाटोल, गौरीगाउँ, बागेश्वरी, खरिपाटीलगायत ३९ खानेपानी योजनाका लागि नगरपालिकाले २ करोड ५० बजेट छुटयाएको छ । चाँगुनारायणले मठमन्दिर, कला संस्कृति, पर्यटन पूर्वाधार र सिँचाइलाई प्राथमिकतामा राखेको छ । चाँगुनारायणले आगामी आर्थिक वर्ष २०७५७६ को का लागि कुल ९६ करोड २८ लाख ७९ हजार रुपैयाँ छुटयाएको नगरप्रमुख सोमप्रसाद मिश्रले बताए । त्यसैगरी सूर्यविनायक नगरपालिकाका प्रमुख वासुदेव थापाका अनुसार कुल बजेटको ७० प्रतिशत सडक निर्माणका लागि छुटयाएको छ । सूर्यविनायक नगरपालिकाको तेस्रो नगरसभाले १ करोडमाथिका ११ सडक आयोजनाहरू छनोट गरी ३० लाखभन्दा बढीका १० आयोजनाका लागि बजेट विनियोजित गरेको छ । ५ लाखभन्दा घटीका आयोजनाहरू छनोट गर्न नपाउने नीतिका कारण साना टुक्रे आयोजनाहरूमा रकम विनियोजित नगरेको उनले बताए । आर्थिक वर्ष २०७५७६ का लागि विनियोजन भएका ठूला आयोजनाका रकमबाट सडकको कालोपत्रे वा ढलान गर्नुपर्ने प्रावधानसमेत राखिएको छ । सूर्यविनायक नगरभित्रका निर्माणाधीन ठूला योजना राष्ट्रिय प्राणी उद्यान, हनुमन्ते कोरिडोर निर्माण, नयाँ सहर निर्माणलगायतलाई समयमै सम्पन्न गर्न नगरपालिकाले नीति तथा कार्यक्रममा उल्लेख भएअनुरूप कार्यान्वयन गर्ने नगरप्रमुख थापाले बताए । आर्थिक वर्ष २०७५७६ को नीति तथा कार्यक्रममा पूर्वाधार विकास, सडक तथा यातायात, भवन निर्माण, सिँचाइ, ऊर्जा, कृषि, पर्यटन, शिक्षा, स्वास्थ्य, युवा तथा खेलकुद, खानेपानी सरसफाइ, संस्कृति प्रवद्र्धन, फोहोरमैला व्यवस्थापन, जलउत्पन्न प्रकोप तथा विपत् व्यवस्थापनलगायतलाई प्राथमिकतामा राखेको छ । नगरपालिकाले वडा कार्यालयबाट राजमार्ग जोडिएको सडक, वडा कार्यालयबाट नगरपालिका जोड्ने सडक, प्रस्तावित भक्तपुर चक्रपथ सडक र पर्यटन पूर्वाधार सडकलाई मुख्य योजनामा राखेको छ । नगरक्षेत्रभित्र राष्ट्रिय भूउपयोग नीति तथा भवन निर्माण आचारसंहिताअनुसार आवास निर्माण गरी व्यवस्थित सहर निर्माणका लागि आवासीय भवन, व्यावसायिक भवन, सामुदायिक भवन र सरकारी भवनमा वर्गीकरण गरी निर्माण गर्ने नीति तथा कार्यक्रममा उल्लेख छ । त्यस्तै, मध्यपुर थिमि नगरपालिकाले भने नीति तथा कार्यक्रम मात्र सार्वजनिक गरेको छ । नगरप्रमुख मदनसुन्दर श्रेष्ठले आर्थिक वर्ष २०७५७६ को बजेटको तयारी भइरहेको बताए । नगरपालिकाले प्रस्तुत गरेको नीति तथा कार्यक्रममा भौतिक पूर्वाधार विकासलाई मुख्य प्राथमिकतामा राखेको छ । नगर क्षेत्रको विकास अनुसन्धान र मूल्यांकनको गहन अध्ययन र प्रमाणमा आधारित गरी बृहत् एकीकृत गुरुयोजना, खानेपानी सञ्जाल, नगर सडक सञ्जाल, ढल निकास सञ्जाल र सांस्कृतिक तथा ऐतिहासिक सम्पदाहरूको पुनर्निर्माण नगरपालिकाको डिजिटल बेसम्यापमा आधारित बनाइने नीति तथा कार्यक्रममा उल्लेख छ । मनोहरा र हनुमन्तेखोलाको अतिक्रमणलाई रोकी बहुउपयोगी करिडोर निर्माण, घना बस्तीयुक्त बोडे, नगदेश, चपाचो, बालकुमारी, दिव्यश्वरीजस्ता क्षेत्रमा छुट्टाछुट्टै चक्रपथ निर्माण गरी घना बस्तीमा प्रवेशका लागि सहायक सडक निर्माण गर्ने नीतिलाई कार्यरूप दिने जनाएको छ । आर्थिक वर्ष २०७५७६ को नीति तथा कार्यक्रममा मध्यपुर थिमिले बस्ती विकास तथा घरनक्सा प्रक्रियालाई सहज, सरल, वैज्ञानिक र पारदर्शी बनाउन विद्युतीय प्रणाली अपनाउने उल्लेख गरेको छ । वातावरणपर्यटन, खानेपानी तथा सरसफाइ, ढल निकास, आर्थिक विकास, स्वास्थ्य, शिक्षा, खेलकुदलाई मुख्य प्राथमिकतामा राखेको छ । त्यस्तै, सडक सञ्जालको समस्या नरहेको भक्तपुर नगरपालिकाले आर्थिक वर्ष ०७५७६ को नीति, कार्यक्रम तथा बजेटमा शिक्षालाई पहिलो प्राथमिकतामा राखेको छ । भक्तपुरले शिक्षाका लागि २४ करोड ७ लाख ४४ हजार ३ सय बजेट विनियोजन गरेको छ । भक्तपुरले शिक्षा शीर्षकमा १० वटा नीति तथा कार्यक्रम अघि सारेको छ । भक्तपुर नगरपालिकाले आफू मातहत सञ्चालन हुँदै आएको ख्वप कलेज, ख्वप इन्जिनियरिङ कलेजमा चित्रकला, ज्योतिषशास्त्र तथा नक्षत्र विज्ञानको कक्षा सञ्चालनको तयारी अघि बढाउने नीति तथा कार्यक्रममा उल्लेख छ । नगर क्षेत्रभित्रका विद्यालयमा अध्ययन गर्ने विद्यार्थीलाई २१ औं शताब्दीका लागि योग्य बनाउन शिक्षकलाई नेपाली, अंग्रेजी, विज्ञान र गणित विषयको विशेष तालिमको व्यवस्था गर्ने नीति तथा कार्यक्रममा उल्लेख छ । उक्त नीति तथा कार्यक्रममा निजी तथा संस्थागत विद्यालयलाई शैक्षिक गुठी तथा सहकारी मार्फत सञ्चालन गर्दै लैजान भनिएको छ ।"
लापरबाह टिपर चालक,"टिपर दुर्घटनाका खबर दिनहुँजसो आइरहेका छन् । गिटी, बालुवा, इँटालगायत सामग्री ढुवानी गर्ने टिपर आफैं दुर्घटनाग्रस्त हुँदा वा तिनले ठक्कर दिनाले कैयौंको ज्यान गइसकेको छ । शुक्रबार मात्रै मुस्ताङमा टिपर दुर्घटनामा पर्दा २० जनाको मृत्यु भयो भने १२ जना घाइते भए, जुन नेपालको सडक दुर्घटनाको इतिहासमा मालबाहक टिपरबाट भएको सम्भवत: सबैभन्दा ठूलो मानवीय क्षति हो । गत साता टिपरले ठक्कर दिँदा झापामा दुई जनाको मृत्यु भयो । राजधानीमा मात्र पछिल्लो एक महिनामा टिपरको ठक्करबाट छ जनाको ज्यान गइसकेको छ । टिपरका कारण मानवीय क्षति बढ्दै गए पनि सम्बन्धित निकायले भने अनुगमननियमन कडिकडाउ गर्न अग्रसरता लिएको पाइँदैन । चालकको लापरबाही र फितलो नियमन नै टिपरका कारण बाक्लै दुर्घटना हुने प्रमुख कारण देखिन्छन् । मुस्ताङको लो घ्याकर दामोदरकुण्ड गाउँपालिका३, स्याङबोचेमामा शुक्रबार भएको टिपर दुर्घटनाको खास कारण खुलिसकेको छैन । बा२क २२१९ नम्बरको टिपर सडकबाट करिब ५० मिटर तल खस्दा ज्यान गुमाउने र घाइते हुनेहरू सडक निर्माणमा खटिएका मजदुर हुन् । विभिन्न जिल्ला घर भई जोमसोमलोमान्थाङ सडक निर्माणमा खटिएका उनीहरू खाना खाएर टिपरमा काम गर्ने ठाउँ जाँदै गर्दा दुर्घटनामा परेका थिए । टिपर खस्दा चालकको समेत मृत्यु भएको छ । दुर्घटनास्थलबाट हेलिकप्टरमा उद्दार गरिएका घाइतेहरू जोखिममुक्त भइसकेका छन् । उनीहरूले उचित उपचार पाउने प्रबन्ध मिलाइनुपर्छ । दुर्घटनामा ज्यान गुमाएका मजदुरहरूको परिवारलाई यथोचित राहतको व्यवस्था सरकार, सम्बन्धित निर्माण कम्पनी र टिपर व्यवसायीले गर्नुपर्छ । सवारी सञ्चालनमा असावधानीका कारण यति धेरै मानिसको मृत्यु हुनु दु:खद् छ । यस्ता दुर्घटना दोहोरिन नदिन सरकारले नीतिगत सुधार, प्रभावकारी नियमनअनुगमन गर्दै सडकमा अनुशासन कायम गराउन बेलैमा ध्यान दिनुपर्ने देखिएको छ । प्राय: अल्लारे चालक हुने र गैरजिम्मेवार ढंगले तीव्र गतिमा कुदाउने हुनाले टिपरले सडकमा आतंक पैदा गरेको देखिन्छ । बढी ट्रिप गरेर धेरै कमाउने ध्याउन्नमा चालकहरू अलि खुला सडकमा पुग्नासाथ तीव्र गतिमा टिपर कुदाउने गरेका हुन्छन् । टिपरका कारण भएका दुर्घटनालाई हेर्दा दुईपांग्रे सवारी साधन बढी जोखिममा देखिन्छन् । घाइतेको उपचारभरणपोषणमा लाग्ने खर्चभन्दा कानुनअनुसार तिर्नुपर्ने जरिवाना कम पर्ने आकलनमा ठक्करले घाइते हुनासाथ जानाजान ज्यानै लिने गलत अभ्यास पनि सवारी चालकमा देखिन्छ । गत महिना भक्तपुरको जडीबुटीमा टिपरले स्कुटरलाई ठक्कर दिएर तीन मिटरसम्म घिसार्दा स्कुटर चालकको मृत्यु भयो । त्यसो त दुईपांग्रे चालकको लेन मिच्ने, गलत तरिकाले ओभरटेक गर्ने, सानो बाटो देख्नासाथ गाडी छिराउनेजस्ता प्रवृत्तिका कारण पनि दुर्घटना हुने गरेका छन् । कतिपय दुर्घटना जीर्ण सडक र नियमित मर्मतसम्भार नगरिएका सवारी साधनका कारण पनि हुने गर्छन् । मालबाहक टिपर बढी लापरबाह बन्दा सडक दुर्घटना बढेकाले तिनको आतंक बन्द गर्दै सडकलाई सुरक्षित बनाउनुपर्ने खाँचो छ । यसका लागि दण्डसजायसमेत पुनरावकलोन गर्दै सवारी सञ्चालन नियमन कडिकडाउ गर्न अत्यावश्यक छ । टिपरजस्ता ठूला सवारीका लागि लाइसेन्स लिने प्रक्रिया, उमेर र अनुभवको छुट्टै तथा प्रस्ट मापदण्ड चाहिन्छ । सडकको अवस्थाक्षमता, सवारी साधनको चापका आधारमा गतिको सीमा र टिपर सञ्चालन हुने समय निर्धारण गर्न जरुरी छ । तीव्र रूपमा गाडी चलाउने, लेन अनुशासन मिच्ने, जथाभावी ओभरटेक गर्ने, गाडी चलाइरहेका बेला मोबाइललगायतमा अलमलिने प्रवृत्ति निरुत्साहित गर्न कडाइका साथ नियमित अनुगमन गनुपर्छ । टिपर चालकसँगै सडक प्रयोग गर्ने अन्य सबै खाले गाडीका चालक, पैदलयात्री पनि अनुशासित, सडक व्यवस्थित र सवारी साधन दुरुस्त बन्न सके सडक दुर्घटना न्यूनीकरण बन्छ ।"
शक्तिसम्भ्रान्तको घेरा,"अंग्रेजीको पावर एलिट वर्ग बुझाउन नेपाली शब्दकोशमा कुनै शब्द छछैन, थाहा भएन । तर, नेपाली समाजमा शक्तिसम्भ्रान्तको घेरा विकास अर्थशास्त्रमा उल्लेख गरिएको दुश्चक्र भन्दा कमजोर चाहिं कुनै अर्थमा छैन । आधुनिक, लोकतान्त्रिक, उदार र खुला भनिने राज्यप्रणाली र समाज व्यवस्थाका अनेक सबल पक्ष होलान्, यसको दुर्बल पक्ष शक्तिसम्भ्रान्त (द पावर एलिट ) र सर्वसाधारण (कमन) बीचको तीव्रत्तर आर्थिक, सामाजिक, राजनीतिक र मनोवैज्ञानिक वर्गविभाजन हो । आर्थिक दुश्चक्रमा जसरी गरिब सधैं गरिब रहन बाध्य हुन्छ, शक्ति सम्भ्रान्तको घेराले कमन लाई सधैं शक्तिसंचरनाको पहुँचभन्दा बाहिर धकेलिरहेको हुन्छ । अत्यन्त सानो उदाहरणबाट कुरा सुरु गरौं । देशको प्रमुख प्रशासनिक एकाइ सिंहदरबार छिर्न सर्वसाधारणलाई बिनापास प्रवेश बन्देज गरिएको वर्षौं भयो । यस विषयमा न कुनै दलले सडक आन्दोलन गरेको छ न कसैले संसद्मा चर्चा । सर्वसाधारणको कुनै काम पर्यो, मानौं कि कुनै काम भएन, राज्य प्रक्रियाका झन्झट, गुनासा सुनाउन वा नयाँ कामको पहलकदमी लिन उपल्लो तहलाई भेट्नुपर्ने भो, पास प्राप्त गर्न शक्तिसम्भ्रान्त वृत्तभित्र पहँुच हुनुपर्यो । अन्यथा लोकतान्त्रिक देशको सार्वभौम नागरिकले देशको प्रमुख प्रशासकीय एकाइ एकपटक हेर्ने धोको पूरा गर्न अक्षम हुन्छ । तर त्यही चिज शक्तिसम्भ्रान्त वृत्तभित्रको कुनै सदस्यका लागि एकदमै सामान्य कुरा हो ।द पावर एलिट सन् १९५६ मा प्रकाशित सीडब्लू मिल्सको किताबको नाम हो । समाजको शक्तिसंरचना पिरामिड आकारको हुनु, हरेक पिरामिडको उपल्लो तहमा सीमित व्यक्तिहरू विराजमान हुनु, उनीहरूको सानो समूह समाजका सबै क्षेत्रमा निर्णायक भएर देखा पर्नु, उनीहरूले गर्ने वा नगर्ने निर्णयको प्रभाव सर्वसाधारणको जीवनमा पर्नु, सर्वसाधारणले ती निर्णयअनिर्णयलाई चुनौती दिने वैधानिक विधि प्रत्याभूत नहुनु, प्रत्येक ५ वर्षमा एकपटक आउने चुनाव अन्तत: शक्तिसम्भ्रान्तहरूकै अनुकूल संरचनामा संस्थागत हुनु शक्ति सम्भ्रान्तहरूको घेराले निर्माण गर्ने जटिल पक्ष हुन् । शक्तिसम्भ्रान्तको घेराले आधुनिक लोकतन्त्रको मान्यतालाई पलपल चुनौती दिइरहेको हुन्छ । राजनीति, प्रशासन, बजार र बौद्धिक वृत्त आधुनिक नवउदारवादी समाजको शक्तिसंचरनाका मुख्य क्षेत्र हुन् । अझ ठोस र मूर्त रूपमा भन्दा दल, कर्मचारीतन्त्र, कर्पोरेट हाउस र सरकारी तथा गैरसरकारी शैक्षिक प्रतिष्ठान, अनुसन्धान संस्था र प्रकाशनगृह मुख्य संस्था हुन् । हुनत: मिडियालाई बौद्धिक वर्चस्वको आधारतत्त्व मान्ने कि नमान्ने भन्ने बहस हुन सक्छ । मिडिया वस्तुत: प्रतिपक्षी संस्था हो भन्ने विश्वव्यापी मान्यता छ । तर, कर्पोरेट हाउसको क्षेत्रभित्र मिडिया पनि नपर्ने चाहिँ हैन । नेपालमा त्यति धेरै शक्तिशाली नभए पनि सँगसँगै अर्थतन्त्रको अतिरिक्त क्षेत्रका रूपमा ग्लेमर को दुनियाँ निर्माण भएको छ । राजनीतिले शक्ति, प्रशासनले प्रणाली, कर्पोरेट हाउसले धन, प्राज्ञिक प्रतिष्ठानहरूले ज्ञान र ग्लेमरले सेलिब्रेटी माथि वर्चस्व निर्माण गर्छ । शक्ति, प्रणाली, धन, ज्ञान र सेलिब्रेटी अन्तत: एकअर्काका पूरक बन्न पुग्छन् । यी ५ तत्त्वमाथि प्रभाव जमाउने, आफूलाई हामी र सर्वसाधारणलाई तिनीहरू ठान्ने मनोसंचरना भएकाको घेरा नै शक्तिसम्भ्रान्तको घेरा हो ।सीडब्लू मिल्स भन्छन् पावर एलिट एक अनौपचारिक, अघोषित तर निकटस्थ शक्तिसम्बन्धको गाँठो हो । उनीहरू एकअर्कालाई राम्ररी बुझ्छन् । एकअर्कासँग व्यवहार गर्न सजिलो मान्छन् । सर्वसाधारणका लागि कानुन भनिने बाध्यकारी प्रावधान निष्क्रिय राख्न एकअर्काको सहजताका लागि आँखा चिम्लिन वा सम्झौता गर्न अभ्यस्त हुन्छन् । अप्ठ्यारामा एकअर्कालाई जोगाउन प्रतिबद्ध हुन्छन् । एकअर्काप्रति यौन, प्रेम र विवाहको व्यवहार अपेक्षा गर्छन् । एकअर्कासँगको सम्बन्धमा आफ्ना अपूर्णताको परिपूर्ति देख्छन् । उनीहरूबीचको प्रेमघृणा, भोगसम्भोग सर्वसाधारणले पढ्नुपर्ने आत्मकथा बन्छ । नेपालमा ठूला उद्योगपतिको संसद्सदस्य हुने रहर र राजनीतिक नेतृत्वले दिएको सहज पहुँच अकारण हैन । राजनीति नेतृत्वलाई चुनाव लड्न चाहिने धन र कर्पोरेट हाउसले लगानी, करराजस्व नीतिमा पार्नुपर्ने प्रभावको अन्तर्सम्बन्ध यसमा लुकेको छ । यो अरू केही हैन, शक्ति र धनले एकअर्कालाई राम्ररी चिनेकोबुझेको मात्र हो । उच्च पदस्थ कर्मचारीको नियुक्ति, सरुवा र बढुवाको खेलमा यही एकअर्काको अपूर्णताको परिपूर्ति सिद्धान्त क्रियाशील भएको हुन्छ । चुनावी राजनीतिका हस्ती मानिएका अनेक व्यक्तित्व करोडौं खर्च गरेर चुनाव जितेर आएको यथार्थ निर्वाचन आयोगलाई राम्ररी थाहा छ । तर १० लाख खर्चको विवरण बुझेर एकअर्काको सहजताका लागि आँखा चिम्लिनुपर्ने सिद्धान्त आयोगका सदस्यले लागू गर्छन् । विश्वविद्यालयका भिसी, डिन र रजिस्ट्रारहरूको भिन्नै चर्चा सायद आवश्यक छैन । अख्तियारका प्रमुख आयुक्त लोकमानसिंह कार्की प्रकरणमा होस् वा प्रधानन्यायधीश सुशीला कार्कीमाथि महाअभियोग यी घटना शक्तिसम्भ्रान्तहरूको प्रेमघृणाको खेलबाहेक सायदै अर्थोक थिए । मिल्सका अनुसार शक्तिसम्भ्रान्तका मुख्य तीनवटा विशेषता हुन्छन् । एक स्वार्थसमूहको हितअनुकूल न्यारेटिभ बदल्नु । दुई नीतिनिर्माणमा प्रभाव (पोलिसी इन्फल्स) गर्नु । तीन अनौपचारिक तवरले सामाजिक पदसोपानक्रमको रक्षा गर्नु । केही ससाना उदाहरण हेरौं एमालेमाओवादी केन्द्रको एकता सन्दर्भमा प्रचण्डले भने, एमालेबिना माओवादी, माओवादीबिना एमाले सम्भव थिएन । यो विश्लेषणको वस्तुगत आधार कहींकतै फेला पर्दैन । यी दल हिजो एकअर्कालाई सिध्याउनेसम्मको प्रतिबद्धता, योजना र प्रतिशोधस्तरमा थिए । तर यो न्यारेटिभ बदल्ने कार्य भने दुवैतिरका नेतृत्ववृत्तको राजनीतिक हितमा थियो । पोलिसी इन्फल्स का सयौं उदाहरण दिन सकिन्छ, जसलाई नीतिगत भ्रष्टाचार भन्ने गरिन्छ । संविधान र कानुनले निर्दिष्ट गरेको समावेशिताको प्रावधान उल्लंघनको विरोध गर्नेहरूलाई एनजीओको ट्याउँट्याउँ भन्ने साहस सायद अनौपचारिक तवरले सामाजिक पदसोपानक्रमलाई रक्षा गर्न दृढसंकल्पित मनबाट मात्र सम्भव हुने अभिव्यक्ति हो ।कार्ल माक्र्सले अतिरिक्त मूल्य को प्रतिपादन गर्दा शोषणको सिद्धान्त पत्ता लागेको ठानिएको थियो । तर शोषण त्यति सरल र एकआयामिक विषय नभएर झनै जटिल र बहुआयामिक यथार्थ रहेछ भन्ने त्यसपछिका दिनमा झनै पुष्टि हँुदै गयो । उदारवादी वा नवउदारवादी समाज र शासन प्रणालीको कुरा एक क्षणलाई छाडेर कम्युनिस्ट शासन प्रणाली किन शोषणरहित र वर्गविहीन हुन सकेन, बरु नयाँ वर्गको जन्म र शोषणको नयाँ रूपको उदयतिर उद्यत भयो भन्ने प्रश्न उत्तिकै महत्त्वपूर्ण छ । शोषण भनेको अतिरिक्त मूल्य मात्र हैन, अतिरिक्त अहं, अतिरिक्त शक्ति, अतिरिक्त कामवासना र अतिरिक्त वर्चस्व को समष्टिगत र बहुआयामिक यथार्थ हो भन्ने कुरा त्यसपछिका अध्ययनबाट पुष्टि हुँदै गए ।संसद्भित्रको वैधानिक प्रतिपक्ष सीडब्लू मिल्सको शब्दमा इनर सर्कल भनिएको शक्तिसम्भ्रान्तहरूकै आन्तरिक वृत्त को एउटा अंश हो । त्यसले शक्तिसम्भ्रान्तहरूको हितलाई चुनौती दिने न नैतिक समाथ्र्य राख्छ न इच्छाशक्ति । नेपालमा नेपाली कांग्रेसको विद्यमान भूमिकाबाट यो यथार्थ झनै पुष्टि हुन्छ । कांग्रेसले के भनेर नेकपाको सत्ता र बेथितिलाई चुनौती दिने ? हिजो तिम्रा पालामा नि त भन्ने एउटा ओठे जवाफले वैधानिक प्रतिपक्षका यावत् उत्तेजना र जाँगर शिथिल बन्न पुग्छन् । वस्तुत: सत्ता र प्रतिपक्षको ओठे सवाल जवाफ वृत्तभित्रको प्रेमघृणाको सामान्य कडी मात्र हो । यसको अर्थ यो हैन कि शक्तिसम्भ्रान्तको घेरा एक निर्विकल्प सत्य हो । सृष्टिले पक्षसँगै त्यसको प्रतिपक्ष पनि जन्माउँछ । शक्तिसम्भ्रान्तको घेरा जतिसुकै बलियो, कठोर र निर्मम किन नहोस्, त्यो चुनौतीहीन वर्गसंरचना वा प्रवर्ग भने हैन । त्यसलाई चुनौती दिने मुख्य ७ तत्त्व लोकतान्त्रिक समाजमा सँगसँगै जन्मिएका हुन्छन् । ती हुन् मिडिया, सामाजिक सञ्जाल, बौद्धिक प्रतिपक्ष, सीमाकृत समुदायका सामाजिक आन्दोलन, नयाँ पुस्ता, क्रिटिकल मास र वैकल्पिक राजनीति । भ्रष्ट नवउदारवादी लोकतन्त्रलाई निर्मलीकरण गर्न सर्वसाधारणले उपयोग गर्न सक्ने हतियार यिनै हुन् । कमन ले आफ्ना हतियारलाई जति छिटो चिन्न र तिखार्न सक्छन्, पावर एलिट विरुद्धको वर्गसंघर्ष उत्तिकै तीखो र पेचिलो हुँदै जानेछ ।नेपाली समाजमा यी ७ तत्त्वको भूमिका उल्लेखनीय रूपमा प्रभावकारी नभए पनि निराशाजनक भने छैन । कर्पोरेट हुँदै गए पनि मिडियाको अन्तर्निहित व्यावसायिक चरित्रका कारण सधैं शक्तिसम्भ्रान्तहरूकै हितका पक्षमा हुन सक्दैन । सामाजिक सञ्जालको प्रचलनले मिडियाका सीमालाई अझ बढी भेदन गर्छ र मिडियाले आफूलाई क्रान्तिकारी सर्वसाधारणकै पक्षमा उभ्याउनुपर्ने बाध्यकारी स्थिति सिर्जना हुनेछ । औपचारिक प्राज्ञिक ज्ञानमाथिको वर्चस्व अबका दिनमा अनौपचारिक वा पब्लिक बौद्धिक हरूको एक्टिभिज्म भन्दा बलियो हुन सक्दैन ।जहाँसम्म सीमान्तकृत समुदायको सामाजिक आन्दोलन हो, त्यो एक स्तरसम्म मुर्झाएको छ । हिजोका मधेसीजनजातिदलितमहिलामुस्लिम, सांस्कृतिक तथा भाषिक आन्दोलनका अभियन्ता कमरेड केपी ओलीको भाषणको मञ्चअगाडिको रो मा बसेर आफैंलाई ओल्चिएका वाक्यहरूका लागि ताली पिटिरेहको दृश्य आज सहज देखिन्छ । चर्को दमनबीच सहवरण को भावनाले कति समयसम्म यो प्रवृत्ति प्रखर हुने हो, यसै भन्न सकिन्न । नयाँ पुस्ता स्वाभाविक रूपमा गैरपदसोपानीय समाजका पक्षमा हुन्छ । नयाँ पुस्तामा शिथिल हुँदै गएको जातीय कट्टरता, देशीय तथा अन्तर्देशीय अन्तर्घुलन र उदात्त मानवीय स्वतन्त्रताको भाव न्यायपूर्ण समाजका लागि सुखद पक्ष हो । दलतन्त्रको दोछायाभित्र क्रिटिकल मास भरखरै उदित हुँदै छ । वैकल्पिक राजनीति सानो आकारमा भए पनि अस्तित्वमा आइसकेको छ । यो क्रुर यथार्थलाई सबैले बिस्तारै बुझन्ेछन कि पावर एलिट र कमन बीचको वर्गविभाजन आधुनिक लोकतान्त्रिक समाजको वास्तविक शक्तिसंघर्ष हो ।"
आरोप प्रमाणित भए राजीनामा दिन्छु,"राजविराजका जनमानसमा पनि मैले न्याय सम्पादन गर्दा कुनै आर्थिक चलखेल गरेको आरोप कसैले लगाएका छैनन् । तर राजविराज बार एसोसिएसनको बेन्च बहिष्कारका कारण मलाई किन सर्वोच्च अदालतमा हाजिर गराइएको हो ? त्यस सम्बन्धमा न त बार एसोसिएसन, न सर्वोच्च अदालत वा न्यायपरिषद्ले कुनै आरोप लगाउन सकेको छ । तर मलाई एक्कासि किन सर्वोच्च अदालतमा हाजिर गराइएको हो ? म आश्चर्यचकित छु । यदि मेराविरुद्ध कुनै आरोप छ भने खुलेर राख्दा हुन्छ । मलाई सुसूचित गर्दा हुन्छ । प्रमाणित गर्न सक्नुपर्छ । यदि आरोप प्रमाणित भए नैतिकताका आधारमा तुरुन्त राजीनामा दिन्छु । नत्र मेरो चरित्र हत्या नगर्न अनुरोध गर्दछु । न्यायपरिषद्, सर्वोच्च अदालत तथा राजविराज बार एसोसिएसनले यसबारे स्पष्ट पारोस् । कान्तिपुरमा प्रकाशित समाचारबाट देशभरि मेराविरुद्ध नकारात्कम र घृणायोग्य समाचार प्रवाह भएको छ, जसको क्षतिपूर्ति हुन सक्दैन । न्यायपरिषद्बाट वास्तविकता बुझी यदि ममाथिको मुद्दामा आर्थिक चलखेलको कुनै आरोप लागी कारबाही चलिरहेको छ भने समाचार लेख्न छुट छ । यदि छैन भने आफ्ना समाचारलाई संशोधन गरी जनतालाई सुसूचित गर्न अनुरोध गर्दछु । मलाई आशा र विश्वास छ कि कान्तिपुरले वास्तविक पत्रिकारिताको धर्म निर्वाह गर्नेछ । डासलाहुद्दीन अख्तर सिद्दीकीन्यायाधीश, उच्च अदालत जनकपुर, राजविराज इजलास, राजविराज"
समृद्धिको रेलदर्शन,"समृद्धिकोरेल दर्शन सान्दर्भिक लाग्यो । कामकुरो एकातिर कुम्लो बोकी ठिमीतिर भन्ने नेपाली उखानजस्तै अचेलको रेल सपना देखाउने र त्यही सपनामा डुब्ने धेरै नेपालीको दैनिकी बनेको छ । ठिकै हो, सपना देख्नुपर्छ र त्यसलाई वास्तविकतामा ढाल्न भरमग्दुर प्रयास पनि गर्नुपर्छ । तर वास्तविकता र धरातलीय यथार्थलाई नजरअन्दाज गर्दै धेरै असम्भव सपना देख्दै जाँदा सपना देख्ने र देखाउनेहरू ब्युँझिएपछि रित्तो ओछ्यान मात्रै प्राप्त हुन्छ । सपना देख्नैका लागि त के कमी छ र ? सपना देख्दैमा, गफ र तर्क गर्दैमा समृद्धि आउने होइन । त्यसका लागि पर्याप्त तयारी र योजना चाहिन्छ । तर सरकार र सरोकारवालाहरू आवश्यक गृहकार्य गर्नुभन्दा पनि अहम् र पुरातन शैलीलाई पछ्याउँदै प्रतिपक्ष र फरक विचारको बेवास्ता गर्ने तथा यथास्थितिलाई लम्ब्याउँदै जाने रणनीतिमै व्यस्त भएका संकेत देखिएका छन् । पछिल्लो रेल सपनाले गरिब समुदायलाई नै व्यंग्य गरेजस्तो अनुभूति हुन्छ । यसकारण शासन सञ्चालक र सरोकारवालाहरूले काम धेरै र व्यंग्य कम गर्दै गए राम्रो हुन्थ्यो कि ? राम्जी आचार्यजलजला७, धाइरिङ, पर्वत"
कहिले बन्छ घर ?,"भूकम्प गएको पनि ३ वर्ष बितिसकेको छ । ३ वर्षमा धेरै सरकार फेरिइसकेको छ । दुई विपरीत ध्रुवमा रहेका कम्युनिस्ट पार्टी एक भएका छन् । परिणाम, देशले निकै लामो समयपश्चात् पूर्ण बहुमतको सरकार पाएको छ । सरकारबाट जनअपेक्षा बढ्दो छ र सरकार भने आन्तरिक मामिलामै रुमलिन पुगेको छ । एकपछि अर्को विवादास्पद निर्णय गराउन नै व्यस्त देखिन्छ । लाग्छ केही समयपश्चात् संसद् नै अवरुद्ध हुन पुग्ने अवस्थामा देशको राजनीति पुगेको जो कोहीले अनुमान लगाउन सक्छ । भर्खरै बजेट पास भएको छ । बजेटमा सबैले आफ्ना सपना पूरा गर्न पाएका छन् । कसैलाई छोएको छैन भने ती ३ वर्षअघि भूकम्पले घरबारविहीन बनाएका नेपाली हुन् । भूकम्पपछि यस्ता ३ वटा बजेट देखिसकेका भूकम्पपीडितका लागि यो बर्खा पनि भिजेरै जाने भएको छ । तब त सिन्धुपाल्चोकमा भेटिएका स्कुले बालक आफ्ना अभिभावकसँग भन्दै थिए, हाम्रो घर कहिले बन्छ ? यो संवादले हाम्रो यथार्थ धरातलमा तैरिएको छ । हामी लाचार सरकारका निरीह जनता भएका छौं । सरकार समृद्धिको सपना बाँडिरहेको छ । पूर्वपश्चिम रेल, घरघरमा ग्यास, सफा हराभरा वातावरण, अनगिन्ती तर ती स्कुले बालकलाई पहिलो कुरा त उसको घर भएको छ । तीन वर्षदेखि ऊ के जाडो, के गर्मी, के वर्षात्, उसका आँखाले राम्रो निद्रा पाएको छैन । रामकृष्ण बरालजोरपाटी२, काठमाडौं"
सरकारले वैकल्पिक व्यवस्था गरोस्,"असार २ गते प्रकाशित कामै नगरी तलब समाचार पढ्दा निराशा लाग्यो । ६० वर्षदेखि नै कुष्ठरोगको उपचार र व्यवस्थापनमा सरकारी र गैरसरकारी निकायहरू सक्रिय भई समस्त कुष्ठ प्रभावितहरूको जीवनमा रूपान्तरण भइरहेको अवस्था हाम्रासामु लुकेको छैन । काठमाडौंको दक्षिणकाली नगरपालिकाको खोकनास्थित कुष्ठ प्रभावितहरूको आरोग्य आश्रममा रहेका करिब १५० बिरामीको नियमित स्वस्थ्य परीक्षण र ड्रेसिङका लागि नेपाल सरकारले जिम्मा दिएको संस्थाले काम नगरेको र कर्मचारीको तलब खेर गएको बारे सरोकारवाला सबैको ध्यानाकर्षण हुनुपर्छ । कुष्ठ प्रभावितहरूको स्वास्थ्य समस्या अरू रोग लागेकाहरूको भन्दा भिन्नै हुने भएकाले नियमित जाँच र ड्रेसिङ, जटिलता व्यवस्थापन अनिवार्य हुन्छ । अत: गुणस्तरीय स्वास्थ्य सेवाका लागि सरकारले उचित विकल्पको खोज गरी गरोस् । केपी अधिकारीललितपुर"
काठमाडौंले जयपुरबाट सिक्नुपर्छ,"राजधानी काठमाडौंको जस्तो अव्यवस्थित ट्राफिक व्यवस्था सायदै अन्य मुलुकमा छ । काठमाडांैमा न भरपर्दो ट्राफिक लाइटहरू छन् न त लेन अनुशाशन नै कायम छ । न सार्वजानिक बस सेवा निश्चित ठाउँमा रोक्ने र चढाउने व्यवस्था छ न त अनुशासित यात्रुहरू नै छन् । अति व्यस्त ठाउँमा हात उठाए पनि बस रोक्ने र यात्रु चढाउने र उतार्ने गरिए पनि यहाँ कारबाही हुँदैन । अर्थात जसलाई जे मन लाग्यो, त्यो गर्ने छुट यहाँ छ । फलस्वरूप हजारौं यात्रुले दु:ख पाइरहेका छन् । ट्राफिक प्रहरीमा जति नै डीआईजीहरू फेरिए पनि काठमाडौंको ट्राफिक प्रणाली फेरिन सकेन । यो नै यहाँको वास्तविकता र दु:खद पक्ष हो । यसमा थोरै भए पनि सुधारका लागि काठमाडांै ट्राफिक प्रहरीले भारतको जयपुरबाट सिक्नु उचित हुन्छ । जयपुरमा सार्वजानिक बसहरू जहाँ पायो, त्यहीँ रोक्न पाइँदैन । यात्रुहरू ओरोल्ने र उकाल्ने निश्चित ठाउँ तोकिएका छन्, जुन काठमाडांैमा छैन । सडकको बीचको लेनमा सार्वजानिक बस मात्र चल्न पाउँछन् त्यहाँ । त्यो लेनमा अन्य भाडाका र निजी सवारी चल्न प्रतिबन्ध छ । यसले गर्दा सार्वजानिक बस चल्ने लेनमा जाम नहुने र यात्रु समयमै आफ्नो गन्तव्यमा पुग्न पाउँछन् । तर नेपालमा सार्वजानिक यातायातलाई कुनै महत्त्व नै दिइएको छैन । सार्वजनिक यातायातलाई कसरी व्यवस्थित गर्ने भन्ने कुरा काठमाडांैले जयपुरबाट सिक्नैपर्छ । जयपुरमा ट्राफिक लाइटहरूसँगै टाइमिङको पनि व्यवस्था गरिएको छ । कति समयपछि रातो बत्ती निभ्छ अनि कति समयपछि हरियो बत्ती बल्छ भन्ने कुरा सवारीधनीले पहिले नै देख्न सक्छन् डिसप्ले बोर्डमा । गोपाल देवकोटाचाबहिल, काठमाडौं"
प्रचलित मृत्यु संस्कारको लेखाजोखा,"असार २२ गते रामेश्वरी पन्तबाट व्यक्त विचार मननीय छन् । हिन्दु धर्मावलम्बीले अवलम्बन गर्ने १३ दिने मृत्यु संस्कार स्वास्थ्य, खर्च र समयका दृष्टिकोणबाट अव्यावहारिक ठहरिएको छ । साथै, यस्तो कुप्रथालाई अवैज्ञानिक र असान्दर्भिक पनि भनिन्छ । आधुनिक जमानामा परलोक र भाग्यवादमा विश्वास गर्न सकिँदैन । सचेत व्यक्ति प्रत्येक कार्यको कारण र तर्कयुक्त आधार खोज्छन् । धर्मसंस्कार पनि युगगत र समयसापेक्ष हुनुपर्छ । मुत्यु संस्कार कम दिनमा सरल किसिमबाट सम्पन्न गर्ने सन्दर्भमा प्रबुद्ध वर्गले अभिमत प्रकट गरिआएका छन् । तथापि मुत्यु संस्कार छोट्याउने कार्यमा व्यापक जनलहर सिर्जना नहुनुलाई विडम्बना मान्नुपर्छ । यसको प्रमुख कारणमा जजमानी पेसामा लागेका पुरोहितहरूले देखाउने परलोकको आस र त्रास तथा लोकाचार हो । यसमा सार्थक सुधारका लागि अभियान नै चलाउन जरुरी छ । समाजका चेतनशील अगुवा, पण्डित, शिक्षक तथा राजनीतिज्ञहरूले यस्तो पुनीत कार्यमा योगदान पुर्याउनु समयोचित हुनेछ । विदुर केसीनागार्जुन नपा१०, स्युचाटार, काठमाडौं"
तिलमिलायो सरकार,"कांग्रेस पालाको सरकारले भदौ १४ पछि गरेका राजनीतिक नियुक्ति र बढुवालाई वाम सरकारले बदर गरेको छ । सरकारको दबाबले ५ एआईजीले राजीनामासमेत दिएका छन् । कसैले विरोध गरे प्रतिवाद गर्न प्रधानमन्त्रीले निर्देशन पनि गरिसकेका छन् । यो पुरानै राजावादी राजनीतिक परम्परा हो । जो शक्तिमा पुग्छन्, उसले आफ्नो शक्तिको सदुपयोग गर्नुभन्दा दुरुपयोग नै गर्छन् । त्यसैले नेपाल सरकारका केही मुठीभरका कर्मचारीहरू अवसरवादी र दलालीमा खप्पिस छन् । जसको शक्ति उसैको भक्ति गरेर आफ्नो जागिर बचाइराख्ने गर्छन् । इमानदार र सक्षम कर्मचारी र सर्वसाधारण नागरिक त्यसको जाँतोमा पिल्सिरहेका हुन्छन् । लोकतन्त्रमा यसखाले पुराना संस्कारको अन्त्य हुन्छ भनेको त झन् झाँगिँदै छ । सरकार र राज्यको संयन्त्र नै ठग्ने र झूटा कार्यमा सरिक भएपछि त्यसको प्रभाव नागरिकमा पर्नु स्वाभाविक हो । राजनीतिक नियुक्तिले धेरै कुरा बिगारेको छ । एउटा पार्टीको सरकार बन्यो भने अर्कोलाई हटाउने र आफ्नोलाई भर्ना गर्ने परम्परा छ । केही वर्षदेखि त्यो परम्परा पनि बिक्री हुन थालेको छ । जसको सरकार आए पनि लेनदेन मिल्यो भने जुनसुकै पार्टी र दलको समर्थक भए पनि फरक पर्दैन । राजनीतिक नियुक्तिमा कुनै योग्यता, क्षमता चाहिँदैन । जाति र पैसा भए पुग्छ । योग्यता, क्षमताका रूपमा कागजी प्रमाण भए पुग्छ । यसखाले मूल्यांकनले मुलुकको विकासलाई धेरै पछि पारेको छ । राजेश विद्रोही लहान, सिरहा"
सरकारको अधिनायकवादी सोच,"करिब ३ करोड नेपालीको स्वास्थ्यमा सरोकार राख्ने विषयमा नि:स्वार्थ भावले स्वास्थ्य क्षेत्रको सुधारको माग राखी अनशन बसेका प्राडागोविन्द केसीको मागलाई दबाउन सरकारले हतारहतार निषेधित क्षेत्र घोषणा जारी गरेको देखिन्छ । कतै सरकार स्वेच्छाचारीतर्फ उन्मुख हुन खोजेको त होइन ? किनकि सरकारका पछिल्ला गतिविधिले यसकै संकेत गरेको देखिन्छ । जस्तो कि गृहमन्त्रीले नै डाकेसीका मागलाई व्यक्तिगत मागको संज्ञा दिनु, अनशनरत गंगामाया अधिकारीको मागलाई बेवास्ता गरी मरे मर भन्ने जस्तो व्यवहार गर्नु, कामभन्दा गतिला भाषण गर्न नथाक्नु, सरकार महँगी नियन्त्रणभन्दा पनि आफ्ना कार्यकर्ताको लगानीको हितका लागि जनताको हित विपरीत कार्यमा लाग्नु, विकासका नाममा वर्षको अन्त्यमा हुने नाममात्रको विकासे कार्य नियन्त्रण गर्नुको साटो ११ महिनामा हुन नसकेको पुँजीगत बजेट खर्च केही हप्तमा सक्ने परिपाटीलाई समर्थन गरी नीतिगत भ्रष्टाचारको भलाइ हुनेगरी काम गर्नुजस्ता गतिविधिले कतै पूर्वप्रधानमन्त्री शेरबहादुर देउवाले चुनावी समयमा व्यक्त गरेको कुरा कम्युनिस्टहरूले रुन पनि दिँदैनन् भनेका थिए, त्यो भनाइ बिस्तरै साँचो पो हुने हो कि भनेर शंका गर्ने आधार सरकारको गतिविधिले देखाउँछ । जनताको शान्तिपूर्ण तरिकाले भेला हुने, आफ्ना माग राख्ने बाटो सरकारले बन्द गर्नुको पछाडि कतै सरकार शन्तिपूर्ण अन्दोलनको साटो अशान्ति, द्वन्द्व, कलह, हिंसा त खोजिरहेको छैन भन्ने शंका जन्माउँछ । सञ्जीव पौड्यालबाँसबारी, काठमाडौं"
नेपालभारत सम्बन्ध यथास्थितिमा रहँदैन,"तपाईंहरूले ईपीजीको साझा प्रतिवेदन तयार गर्नुभएको छ । दुवै मुलुकका प्रधानमन्त्रीलाई बुझाउन लागिएको प्रतिवेदन कहिले सार्वजनिक हुन्छ ?पहिलो कुरा त नेपाल र भारत सम्बन्धलाई आगामी दिनमा कसरी अघि बढाउने भन्ने विषयको एउटा लिखित आधार तयार भएको छ । प्रतिवेदनलाई दुवै सरकारले बेवास्ता गरेर पछि हट्न सक्ने अवस्था अब छैन । सबभन्दा बढी चर्चा र विवादमा रहँदै आएको विषय हो, नेपालभारतको सम्बन्ध । सन् १९५० को सन्धि सुरुदेखि नै विवादित छ । कुनै न कुनै पक्षले अभिव्यक्ति दिएर सन्धि असमान भयो भन्दै आएका छन् । भारत स्वतन्त्र भएको केहीमै गरिएको त्यो सन्धिमा खारेज वा परिमार्जनका पक्षमा आवाज उठ्दै आएको छ । त्यसैले हामीले निकै अध्ययन र मेहनत गरेर यसको साझा बाटो पहिचान गरेका छौं । हामी स्वतन्त्र व्यक्ति भएकाले निकै खुला भएर प्रतिवेदन तयार गरेका छौं । प्रतिवेदन हामी आठै जना भएर दुवै मुलुकका प्रधानमन्त्रीलाई बुझाउँछौं । यो निकै छिटो हुन्छ । समय मिलाउँदै छौं । प्रधानमन्त्रीलाई बुझाइसकेर प्रतिवेदनबारे बाहिर बोल्छौं । साझा प्रतिवेदनका लागि भारतीय पक्ष एकाएक कसरी सहमत भयो ? पहिले त उनीहरू खासै सकारात्मक देखिएका थिएनन् नि ?ईपीजीको पहिलो बैठकमै हामीले आठै सदस्य एकझैं भएर काम गर्ने र दुवै पक्षलाई साझा प्रतिवेदन बुझाउने सहमति गरेअनुरूप नै काम अघि बढेको थियो । आठै जनाको एउटै उद्धेश्य हो सम्बन्धको सुधार र सकारात्मक दृष्टिकोण राखेर त्यसमा अघि बढ्ने । सार्वभौमिक हिसाबबाट समानस्तर नभएको विषयमा छलफल गर्ने सहमति गरेर काम अघि बढेको थियो । नेपालको राजनीतिक नेतृत्व, बौद्धिक समुदायदेखि सबै निकायसँग अन्तरक्रिया गरेर राष्ट्रिय सहमतिको आधार तयार गरिएको थियो । पटकपटक कुरा उठेर पनि निष्कर्षमा पुग्न नसकेको विषय पछिल्लो राजनीतिक घटनाक्रमले नै यहाँसम्म आइपुगेको भन्न मिल्छ ?नेपाल र भारतबीच १९५० को सन्धिलाई यो तहमा ल्याउने आधार खडा गरेको मुख्य श्रेय पूर्वप्रधानमन्त्री स्वर्गीय मनमोहन अधिकारीलाई जान्छ । बीचबीचमा संवाद नभएको होइन । संवैधानिक राजतन्त्र हुन् वा सक्रिय राजतन्त्र, सबै समयमा परिमार्जन गर्नुपर्ने भनेर छलफल भएको हो । सबै राजनीतिक दल सत्तामा आउँदा पनि यो विषयले प्रश्रय पाएकै थियो । तर, अधिकारीले एक तह माथि उठेर सम्बन्धको नयाँ खाका प्रस्तुत गर्नुभएको थियो । त्यसपछि हरेक भेटघाटमा त्यो विषयले थप निरन्तरता पाएको हो । अझ भनौं, त्यसपछि नेताहरू पछाडि हट्न सकेनन् । कतै न कतै संयुक्त वक्तव्यमा राजनीतिक खपतकै लागि भए पनि त्यो विषय राखे । त्यही शृंखलामा डा बाबुराम भट्टराई प्रधानमन्त्री भएपछि त्यो कार्यले मूर्तरूप लिने अवस्था आयो । उहाँले सरकारी संयन्त्रबाहिर गएर समूह बनाउने र छलफल गर्ने विषय उठाउनुभयो । त्यही विषयलाई सुशील कोइरालाले आफ्ना पालामा अघि बढाउनुभयो । वर्तमान प्रधानमन्त्री केपी ओली २ वर्षअघि पहिलोपटक प्रधानमन्त्री हुँदा यो विषयले आकार लिएर हामीले काम थालेका हौं । नेपाल र भारतका दुवै पक्षसँग सम्बन्ध कसरी अघि बढाउने भन्ने विषयमा निकै लामो बहसपछि यो स्थितिमा हामी पुगेका हौं । पुराना तथ्य खोज्नेदेखि भएका सम्झौता केलाउने र कतिपय सम्झौताका जिउँदो साक्षीअनुभवीसँग भेटेर छलफल गर्ने कामसमेत गर्यौं । यो प्रक्रिया नै यति लामो थियो कि उनीहरूले पनि कतिपय विषयमा सहकार्य गर्नैपर्ने थियो । भारतमा यो विषय मनमोहनसिंह प्रधानमन्त्री हुँदै महसुस गरिएको थियो । त्यसपछिका प्रधानमन्त्री नरेन्द्र मोदीले पनि यसबाट पछि हट्न सक्ने अवस्था रहेन । राजनीतिक तहमै कतिपय विषय छलफलमा रहेकाले समयावधिदेखि कार्यादेश तोकेर काम अघि बढेको हो । यो प्रतिवेदनबाट दुवै सरकार पछि हट्न सक्दैनन् र यसको कार्यान्वयनको विकल्प पनि छैन भन्ने यहाँको आशय हो ?यो साझा प्रतिवेदन बनेर हामी एक चरण माथि आइसकेका छौं । सरकारी संयन्त्रभन्दा छुट्टै संयन्त्र बनेर काम अघि बढ्यो र हामीले त्यो काम आफ्नो समयसीमामा अडिएर फत्ते गर्यौं । यो नेपाल एक्लै वा भारत एक्लैले होइन, दुवै पक्ष एक भएर गरेकाले परिवर्तित अवस्थामा समयसापेक्ष सम्बन्धसहितको सुझाव तयार भएको छ । सम्बन्धमा गुनासो २००७ सालदेखि हुँदै आएको भए पनि अग्रसर भएर काम अघि बढेको थिएन । आलटाल नहोस् भनेरै २ वर्षे कार्यादेश राखिएको हो । २ वर्षअघि यो विषय आरम्भ हुँदै त्यसका अन्य विषयलाई बलियो बनाउने काम भएको थियो ।तर, यसको कार्यान्वयन राजनीतिक तहभन्दा पहिले कर्मचारीतन्त्रमा छलफल हुने हुनाले त्यो निकायसँग विश्वस्त हुने आधार छ ?सधैं गुनासो गर्ने तर प्रक्रिया अघि नबढाउने प्रवृत्ति छ । दुई देशको सन्धिलाई खारेज गर्न सकिने प्रावधान भए पनि यसलाई परिवर्तनको आधारमै अडेर अघि बढाइएको छैन । कुनै प्रक्रियाको सुरुवात गर्ने तर काम अघि नबढाउने गरिन्थ्यो । पहिले पनि खाका बुझाएर त्यसको जिम्मा विदेश सचिवलाई दिइएको थियो । तर अघि बढेन । अब त्यस्तो अवस्था आउँछ जस्तो लाग्दैन । राजनीतिक र कर्मचारी तहमा पनि यसमा सुधार गर्नुपर्ने महसुस भएको पाएको छु । अहिले समयसापेक्ष बनाउने र सम्बन्धलाई सुधारेर भविष्यमा यसलाई निरन्तरता दिनेमै अडेर हामीले साझा प्रतिवेदन तयार पारेका छौं । अब यो प्रतिवेदनलाई राजनीतिक तह हुँदै कर्मचारीको तह पार गरेर संसद्मा छलफल भई अन्तिम निष्कर्षमा पुग्ने सन्धिको प्रक्रियामा प्रवेश गराउनु हो । हामीले कुनै मतभेद नगरी साझा प्रतिवेदन तयार पारेका छौं । यो बिन्दुमा पुग्नु भनेको सफलताको पहिलो चरणको सुरुवात हो । त्यसो भए अहिले नेतृत्वमा विश्वास धेरै गर्नुभएको छ ?सहमतिको बिन्दुमा दुवै तहमा छलफल गरेका छौं । यो प्रक्रियाको सुरुवात भएको छ । यसलाई दुवै तहको नेतृत्वले स्मरण गर्ने विश्वास हाम्रो छ । कुन बिन्दुमा के भयो भन्ने विषयमा भन्दा पनि दुवै देशका प्रधानमन्त्रीलाई बुझाएपछि हामीले सार्वजनिक गर्ने हुनाले मूलभूत उद्देश्यलाई अवलम्बन गरेर कमीकमजोरी हटाएर नयाँ आयाम सुरुवात गर्ने प्रक्रिया थालनी भएको छ । प्रतिवेदनका लागि भएका प्रक्रिया सबै रेकर्डमा रहन्छन् कि सामान्य केही पन्ने सुझाव मात्र हो ?हामीले गरेका सबै गतिविधि रेकर्डमा छन् । पूर्वप्रधानमन्त्री, परराष्ट्रमन्त्री, विज्ञहरू, सञ्चारकर्मी सबैसँग गरेका छलफल रेकर्ड गरिएका छन् । ती सबैका आधारमा प्रतिवेदन बनेको छ । त्यो रेकर्ड परराष्ट्र मन्त्रालय वा परराष्ट्र मामिला अध्ययन प्रतिष्ठानमा रहनेछ । ती सबै तथ्य ऐतिहासिक दस्ताबेजका रूपमा रहनेछन् । हामी दुवै प्रधानमन्त्रीसमक्ष प्रतिवेदन प्रस्तुत गरेपछि उहाँहरूले दिने अभिव्यक्तिसमेत त्यसमा उल्लेख गरेर छाड्छौं । उहाँहरूले दिएको निर्देशनका आधारमा प्रशासकीय र कानुनी प्रावधानको काम अघि बढ्ने आशा छ । सम्बन्धको आधार अब परिवर्तन हुनेमा यहाँ ढुक्क हुनुहुन्छ ?अब पछि हट्न सक्ने अवस्था छैन । यो दस्ताबेजलाई भुलेर पछि फर्कने परिस्थिति बन्छ जस्तो लाग्दैन । म यति भन्न सक्छु नेपालभारत सम्बन्धका आधार यथास्थितिमा अब रहँदैनन् । कति टाढा पुग्छ भन्ने विषयमा अहिले नै अड्कल गर्न गाह्रो छ । किनकि त्यो राजनीतिक नेतृत्वले लिने निर्णयले तय गर्छ । ईपीजीमा मधेसको प्रतिनिधि नभएको र त्यहाँको वास्तविकताको प्रस्तुतिमा टोली चुकेको हुन सक्ने आशंका केही नेताले गर्दै आएका छन । प्रतिवेदनले उहाँहरूको चित्त कसरी बुझाएको छ ?ईपीजी सरकारले बनाएको भन्ने हामीले भुल्न हुँदैन । यद्यपि, हामीले सबैसँग (हिमाल, पहाड र तराई) सबै पक्षको नेतृत्व र फिल्डमै उपस्थित भएर सरसल्लाह गरेका थियौं । आफ्नो अवधारणा उहाँहरूमाझ राखेका थियौं । सीमा जोडिएका जिल्लाका नागरिकका विषयमा हामीले कुनै कमजोरी छाडेका छैनांै । यो ७० वर्षको अवधिमा सीमा, विमान अपहरण, अन्य मुलुकले नेपालबाट फाइदा उठाए भन्नेलगायत विषयमा भने हामीले त्यस्ता गतिविधिलाई ठाउँ नदिने भन्दै त्यसका लागि अन्य कुनै संयन्त्र बनाउने गरी सुझाएका छौं । भारतीय विमान अपहरणपछि हामी उड्दा फोटो भएको परिचयपत्र आवश्यक छ । तर सीमामा त्यो आवश्यक थिएन जसले गर्दा भारतले बोर्डर सेक्युरिटी फोर्स राखेको छ । हामीले त्यो रूपमा राखेका छैनौं । सीमामा परिचयपत्र आवश्यक पर्ने विषय सरकारले प्रशासनिक तवरबाट टुंगो लगाउनेछ । सहज आवतजावतमा अवरोध नहोस् भन्नेमा हामीले बढी नै ध्यान दिएका छौं । यसमा दुई देश सरसल्लाह गरेर अघि बढ्न सक्छन् । हामीले सबैसँग संवाद गरेर काम गरेका छौं । गुनासो त भइहाल्छ । प्रतिवेदन बाहिर आएपछि कुन प्रकारबाट सम्बोधन भएको छ, त्यो स्पष्ट हुनेछ । नागरिकलाई समान सुविधा र असमान भनिएका केही बुँदा परिवर्तन भएका होलान् नि ?देखिएका समस्याको निराकरण होस् भनेर यो काम गरेका हौं । सबैको समान धारणा आएको छ । नेपाली पक्षले मात्र होइन, भारतीय पक्षका संयोजक भगतसिंह कोसियारी आफैंले पनि भन्नुभएको छ, सम्बन्ध सुधारले नै हामीलाई यहाँसम्म ल्याएको हो । दुई सार्वभौमिक राष्ट्रहरूबीच औपचारिक विषयमा सामीप्य देखिएर नै कुनै पनि विषय खारेज गरेर भन्दा परिमार्जन गरेर अघि बढ्ने कुरा महत्त्वपूर्ण मानिएको हो ।कूटनीतिमा कतिपय विषय परीक्षण गरिन्छ । यसैले होला परीक्षण शैलीमा भारतीय सञ्चार माध्यममा आएका विषय अलि फरक छन् नि ?मैले पनि पढेँ, भारतीय सञ्चार माध्यममा आएको धारणा । तर कुनै व्यक्तिले पुरानै ठीक भन्ने आशयमा केही लेख्छ भन्दैमा यो प्रतिवेदन कार्यावन्यन हुँदैन भन्ने छैन । नेपालभारत सम्बन्धका सन्धि परिमार्जन होइन, खारेज नै गर्नुपर्छ भन्ने धारणा पनि आएकै छ । परम्परागत सोच छ । पाएको सुविधा किन परिवर्तन गर्ने भन्ने धारणा पनि छ । म भारतमा राजदूत हुँदादेखि विभिन्न राय प्रकट भएका थिए । भारतका तत्कालीन प्रधानमन्त्री अटलबिहारी बाजपेयीले भन्नुभएको थियो, सन्धिमा परिमार्जन बिस्तारै गर्दै लैजानुपर्छ । त्यस्तै धारणा थियो अर्का भारतीय पूर्वप्रधानमन्त्री आईके गुजरालको, छिमेकसँगको सम्बन्ध सुधार नभए भारत अघि बढ्न सक्दैन । छिमेकलाई साथ नलिई हामी अघि बढ्न सक्ने अवस्था छैन । यो सोचाइ भारतीय पक्षमा नभएको पनि होइन । नेपालमा पनि अर्को धारणा छ । सन्धि खारेज गर्ने आँट गर्न नेपाली पक्षले सकेन भन्ने पनि छ । नेपाल र भारतबीच घोचपेच चलेकै हुन्छ । हामीले देखाएको बाटोमा नेपाल भारत सम्बन्ध लैजानसके समस्या देखिँदैन । भारतले पनि अहिले छिमेकीसँगको सम्बन्ध सुधार गर्ने विषय नउठाएको होइन । भारतीय पक्षले हाम्रो दायित्व सकियो, प्रतिवेदन तयार भयो भन्न थालेका छन् । यसलाई कसरी लिनुभएको छ ?विगतको विवाद र अस्वाभाविकताबाट यसको कार्यान्वयन हुँदैन भने कसको के लाग्यो र ? तर कार्यान्वयनका लागि आधार तयार छ । आधारको खोजीमा हामी यहाँसम्म आएका छौं । विगतका गतिविधिबाट हामी धेरै टाढासम्म पुगेका छौं । सीमा, डुबान, जनसम्पर्क, सुरक्षा, व्यापार, पारवहन, रोटीबेटी सबै विषय सम्बोधन भएका छन् । नेपाल र भारतका सबै विषयमा सम्बोधन भएको छ । सन्धिले छोएको वा दुई देशको व्यवहारमा देखिएको संकेतमा नयाँ मोड दिने विषयमा सम्बोधन नभएको कुनै विषय नै छैन । प्रतिवेदनबाट सरकार पछि हट्न सक्ने स्थान नै छाडेका छैनांै । अब दुवै सरकारलाई यसले बाँधेको छ । कूटनीतिक सम्बन्धमा नेपाल यतिबेला बढी छिमेक केन्द्रित मात्र भएको विषय पनि उठेको छ । यसलाई कसरी लिनुभएको छ ?यो हाम्रो अस्थिर राजनीतिले निम्त्याएको समस्या हो । राष्ट्रले अपनाउने विषयमा राष्ट्रिय सहमतिमा पुग्न सक्नुपर्छ । हामै्र नेपालमा द्वन्द्व भएको समयमा भारतको तर्फबाट कम्युनिस्ट नेता सीताराम एचुरी आएर भारतीय धारणा व्यक्त गर्नुभएको थियो । जबकि त्यो बेला भारतमा कंग्रेसको सरकार थियो । यसबाट बुझ्न र सिक्न आवश्यक छ । सबै दलको एकै धरणा नभएसम्म यस्ता कुरा उठ्छ । अहिलेसम्म छिमेकीप्रति बढी ध्यान दिएका कारण अस्थिर वातावरणले हो । यहाँ कुनै पनि नीतिले निरन्तरता पाउन सकेन । अर्को पाटो भनेको नीति अपनाउँदाखेरि हुनुपर्ने सर्वसहमतिको प्रक्रिया संसद्ले अपनाउन सकेको छैन । छिमेकलाई प्रशय दिनुपर्छ । तर त्यसका आधारमा अन्यसँग सम्बन्धको धरातल तय गर्न हुँदैन । नेपालले जुन भूमिका बाङडुङ सम्मेलनपछि अँगालेको थियो, त्यो अहिले अलमलिएको छ । भारत, चीन र पश्चिमाको प्रतिस्पर्धा यहाँ बढ्दो छ भनिन्छ नि ?अस्थिरतताले निम्त्याएको विसंगतिमा निकै ध्यान जान आवश्यक छ । हामी आफंै परिमार्जन हुन आवश्यक छ । भारत, चीन वा अरूलाई दोष दिने होइन । हामीले के गरिरहेका छौं, त्यो स्मरण गर्न आवश्यक छ । अरूलाई हेर्ने कि आफूलाई राम्रो बनाउने, त्यसमा स्पष्ट हुनुपर्छ । २००७ सालमा त्रिभुवनले भारतबाट प्रशासक मगाउनुपरेको थियो, पछि महेन्द्रले हटाए । त्यो भनेको समयअनुसार आफूलाई परिवर्तन गर्दै अघि बढ्ने हो । आन्तरिक विषयलाई आफ्नो फाइदाका लागि बाह्यकरण गर्ने र बाह्यको उपस्थित भएपछि हस्तक्षेप भन्ने राम्रो होइन । पहिले कानुनको पालना हुन आवश्यक छ । राजनीति सङ्लिएमा त्यसले सुधारको बाटोमा लैजाला भन्ने आशा छ । चीनसँगको सम्बन्धलाई अझै पनि नेपालले विकल्पका रूपमा राखेको हो ?चीनसँग विकल्प होइन । चीन या भारत होइन । दुवै (भारत र चीन) ले हाम्रा लागि होइन, विश्वका लागि प्रतिस्पर्धा गरिरहेका छन् । त्यो हामीले ध्यान दिन जरुरी छ । विश्वमा आफ्नो प्रभुत्व जमाउन चीनले जुन कार्य गरिरहेको छ, त्यो प्रभाव छिमेकमा पर्छ । यसमा हाम्रो अध्ययन पुगेको देखिँदैन । भारतबारे पनि हामीले ध्यान दिन आवश्यक छ । विदेश नीति सञ्चालनमा विश्व परिवेशलाई ध्यान राख्न सक्नुपर्छ । त्यो समाजको पनि जिम्मेवारी हो । समाजले उठाउने विषयमा प्रशासनको पनि ध्यान जान आवश्यक छ । प्रशासकीय संयन्त्र ज्यादै कमजोर बनाइएको छ । झिक्ने, राख्ने गरेर थिलथिलो पारिएको छ । अध्ययन गर्ने परिपाटी बन्दझंै छ । राजनीतिको क्रीडास्थल भएको छ । राष्ट्रको विहङ्गम दृष्टिकोण राखेर अघि बढ्न आवश्यक छ । व्यक्ति होइन, विधिको शासनमा ध्यान दिन आवश्यक छ । अहिले कूटनीति खस्केको छ भन्न खोज्नुभएको हो ?राजनीतिबाट कूटनीतिक क्षेत्र पनि अछुतो नभएकाले यसमा पनि सुधार गर्नुपर्ने देखिन्छ । अहिले राजनीतिक स्थिरता उन्मुख छ । अहिले स्थापित भएको संसद्को आयु लामो छ । यसमा अब छिमेकबाट पर गएर हामी जुन भूमिकामा थियौं, त्यसमा फर्कन आवश्यक छ । त्यसमा चुनौती बाँकी छ । हल्ला गर्नेभन्दा पनि कूटनीतिमा चुपचाप काम गर्नुपर्छ । सबै स्थानमा मिलिभगतबाट आफ्ना मान्छे राखेर चाहेको जस्तो नतिजा पाउन सकिँदैन । अहिले हाम्रो कूटनीति सञ्चालनमा त्यही भएको देखिन्छ । यहाँले अहिलेका राजदूतहरू कमजोर भन्न खोज्नुभएको हो ?मिलिभगतमा नियुक्ति भएर गएको अवस्था छ । कसरी राम्रो नतिजा दिन सक्छन् ? एउटा क्षेत्रको व्यक्तिलाई अर्कै क्षेत्रमा लगिन्छ अनि कसरी हुन्छ ? जुन क्षेत्रमा नियुक्त गर्ने हो, त्यो व्यक्ति त्यसमा दक्खल राख्ने हुनुपर्छ । दक्षता भनेको चतुर्याइँ मात्र होइन, प्रक्रिया पनि महत्त्वपूर्ण हुन्छ । कसरी व्यवहार गर्ने ? संवाद गर्ने ? प्रस्तुत कसरी हुने ? जस्ता विषय ध्यान दिन जरुरी छ । म नै आर्थिक क्षेत्रको मानिस कूटनीतिमा जाँदा धेरै ध्यान दिएको थिएँ । कतिपय मुलुकमा हामीले पठाउने राजदूत अकूटनीतिकभन्दा खेल्ने र खेलाउन सक्ने प्रकारको हुनुपर्छ । एकेडेमी बनाउन छलफल गर्ने हुनुपर्छ । प्रक्रियाबाट ल्याएको नतिजा राम्रो छैन । हामीले परराष्ट्र मन्त्रालयलाई अब्बल बनाउने र कूटनीतिक एकेडेमी बनाएर त्यसमा प्रशिक्षण दिँदै विज्ञ तयार गर्नेतर्फ लाग्नुपर्छ । छरपस्ट जानकारीले अब्बल कूटनीतिज्ञ भइँदैन । यो अन्य मुलुकबाट सिक्नुपर्छ । राजदूतबाट नतिजा खोज्ने मात्र होइन, छनोट गर्दा नै ध्यान दिन आवश्यक छ ।"
हामी दोषी छैनौं र ?,(पौडयाल भूकम्पपछिको पुनर्निर्माणमा संलग्न क्रियटिभ सर्भिसेसका संस्थापक हुन् ।)
कांग्रेसमा अब गुट रहँदैन,"रामेछाप (कास) कांग्रेस सभापति शेरबहादुर देउवाले पार्टीमा रहेका सबै गुटको अन्त्यका लागि अभियान थालेको बताएका छन् । अब कुनै गुट रहँदैनन्, त्यसैका लागि म दौडिरहेको छु, मन्थलीमा आयोजित पत्रकार भेटघाटमा उनले भने ।उनले मुलुकमा एकदलीय तानाशाहको उदय हुने संकेत देखिएकाले त्यसका विरुद्ध कांग्रेसले सडक र सदन दुवैतिर आन्दोलन गर्ने बताए । विधिको शासन कुल्चेर केपी ओली सरकारले अधिनायकवाद ल्याउन खोजेको छ, पूर्वप्रधानमन्त्रीसमेत रहेका देउवाले भने, कांग्रेसले रचनात्मक कामका लागि सरकारलाई सधैं सहयोग गरे पनि अधिनायकवादका विरुद्ध लडाइँ लड्नेछ । लोकतन्त्रमा विरोध गर्ने स्थान दिनुपर्ने बताए । विरोध गर्ने ठाउँ नराख्ने गरी निषेधाज्ञा लगाउनु अधिनायकवादको संकेत हो, उनले भने ।"
इंग्ल्यान्ड २८ वर्षपछि सेमिफाइनलमा,इंग्ल्यान्डसँग क्वाटरफाइनलमा हारेपनि निराश स्वीडेनका मार्कस बर्ग र मार्टिन्स ओल्सन । तस्बिर : एपी
नेयमरको फेरिएको रुप,बेल्जियमसँग पराजित भएपछि निराश नेयमरसहित अन्य ब्राजिली खेलाडी ।
भविष्यबारे टिटे मौन,"बेल्जियमसँग पराजित हुनुअघि टिटेको प्रशिक्षणमा ब्राजिलले १५ खेलको अपराजित यात्रा तय गरेको थियो । यसक्रममा टोलीले ३ गोलमात्र खाएको थियो । तर बेल्जियमसँग ३१ मिनेट नबित्दै खेल ब्राजिलको पक्षबाट फुत्किसकेको थियो । फर्नान्डिन्होको आत्मघाती गोल र केभिन डी ब्रुयनको उत्कृष्ट प्रहार गोलरक्षक एलिसनले बचाउन नसक्दा ब्राजिल हारतर्फ उन्मुख भएको थियो । खेलपछि बोल्दै प्रशिक्षक टिटेले नमीठो हार बेहोर्नुपरे पनि पदबाट राजीनामा दिने सम्भावना भने नकारे । म मेरो भविष्यबारे बोल्ने छैन । मैले अहिले त्यसबारे सोचिरहेको पनि छैन, ५६ वर्षीय प्रशिक्षकले भने, म आजको खेल र समग्र प्रतियोगिताबारे विस्तृत विश्लेषण गर्नेछु । तर म यहाँ कुनै व्यक्तिगत खेलाडीलाई लिएर प्रतिक्रिया दिने अवस्थामा छैन ।हामीले खेलका क्रम बलमा राम्रो पकड राखेका थियौं । गोल गर्ने अवसर पनि तुलनात्मक रुपमा बढी सिर्जना गरेका थियौं । तर हामीले पाएको मौका सदुपयोग गर्न सकेनौं र बेल्जियमले पाएको अवसर सदुपयोग गर्न सक्यो । बेल्जियम खेलमा अब्बल नभए पनि पाएको अवसर सदुपयोग गरेर खेल जित्न सफल भयो । मेक्सिकोविरुद्ध एक गोल र असिस्टसहित उत्कृष्ट प्रदर्शन गरेका नेयमरले अपेक्षाअनुसार प्रदर्शन गर्न सकेनन् । खेलको अन्त्यतिर बेल्जियमका गोलरक्षक थिबाउट कोर्टियसले उत्कृष्ट बचाउ गर्दै उनलाई निराश बनाएका थिए । खेलपछि आँसु झार्दै मैदान छाडेका नेयमरले पत्रकारको प्रश्नको जवाफ दिन पनि अस्विकार गरे ।रियल म्याड्रिडका डिफेन्डर मार्सेलोले भने बिर्सनलायक नतिजा रहेको बताए । खेल अवधिभर आक्रामक रूपमा पनि बेल्जियमलाई समस्या दिइरहेका उनले हार स्वीकार्न कठिन भएको बताए । निकै कठिन भइरहेको छ । हामी अभागी रह्यौं भन्ने ठाउँ पनि छैन । बेल्जियमसँग डी ब्रुयन, रोमेलु लुकाकु, इजेन हाजार्ड, भिन्सेन्ट कोम्पनी जस्ता विश्वस्तरीय खेलाडी छन् । उनीहरूको स्तरीय प्रदर्शनले केही कठिन भयो, उनले भने । ब्राजिलको छैटौं विश्वकप उपाधिको लक्ष्य समाप्त हुँदा रोबर्टो मार्टिनेजले भने बेल्जियमको अन्तिम ४ मा पुग्ने ३२ वर्षको प्रतीक्षा टुंग्याए । बेल्जियमले अब फाइनलमा स्थान बनाउन फ्रान्सको सामना गर्नेछ । फ्रान्सले अर्को दक्षिण अमेरिकी टोली उरुग्वेलाई २० ले हराएको थियो ।"
ब्रुयनको उत्कृष्ट खेल,"कजान ठूला प्रतियोगितामा उपाधिविहीन रहेको बेल्जियमको यो विश्वकपको अन्तिम आठ यात्रामा चार गोल गरेका फरवार्ड रोमेलु लुकाकुलाई हिरो मानिएको थियो । त्यस क्रममा अर्का फरवार्ड इडेन हाजार्डले पनि उत्कृष्ट खेल प्रदर्शन गरेका थिए । यी दुईसँगै म्यानचेस्टर सिटीका प्रभावशाली विंगर केभिन डी बु्रयनले बेल्जियमको अग्रपंक्ति सम्हालेका थिए ।तर डी ब्रुयनले क्लब फुटबलमा सिटीको लयलाई बेल्जियमको जर्सीमा उतार्न सकेका थिएनन् । त्यसैले उनको आलोचना भइरहेको थियो । र, खेल जिताउने काम हाजार्ड र लुकाकुले गरिरहेका थिए । बेल्जियमले समूह चरणको अन्तिम खेलमा दोस्रो रोजाइको इंग्ल्यान्डको टिमलाई हराएको थियो तर उसले अन्तिम १६ सम्म उपाधि होडका टिमविरुद्ध भने खेल्नुपरेको थिएन । त्यसैले उसको वास्तविक परीक्षा हुन बाँकी नै थियो ।कजान एरिनामा शुक्रबार ब्राजिलविरुद्धको क्वाटरफाइनललाई बेल्जियमको अग्निपरीक्षाका रूपमा लिइएको थियो । त्यसमा लुकाकु र हाजार्ड प्रभावशाली देखिए । पहिलो रोजाइमा मौका पाएका माराउने फेलानीले पनि राम्रो गरे । नासेर चाड्ली पनि । गोलकिपर थिबाउट कोर्टियस फेरि लयमा देखिए । सामान्य प्रतिद्वन्द्वीविरुद्ध जसले पनि राम्रो खेल देखाउन सक्छ । उत्कृष्ट प्रतिद्वन्द्वीविरुद्ध खेल मोड्नसक्ने खेलाडी नै वास्तवमा साच्चिकै हिरो हुने गर्छन् । शुक्रबार कजानमा भयो त्यस्तै ।अघिल्ला खेलहरूमा आलोचित रहेका डी ब्रुयनले ब्राजिलको डिफेन्सलाई निरन्तर दबाबमा राखेका थिए । उनी पूरा समय मैदानमा छाइरहे । उनी लयमा फर्कंदा लुकाकु र हाजार्डको खेल पनि आत्मविश्वासी देखियो । यी तीनले मार्सेलोको पुनरागमनको साथ पाएको ब्राजिली डिफेन्सलाई ध्वस्तै पारिदियो । उनीहरूलाई रोक्नसक्ने क्षमता मार्सेलो, फाग्नर, मिरान्डा र थियागो सिल्भामा देखिएन ।पाँचपल्टको च्याम्पियन ब्राजिलको सुरुआत राम्रो भएन । नासेर चाड्लीको कर्नरमा फर्नान्डिन्होले आत्मघाती गोल गरेपछि बेल्जियमले १३ औं मिनेटमै अग्रता लिएको थियो । केभिन डी ब्रुयनेले ३१ औं मिनेटमा आकर्षक गोल गर्दै बेल्जियमको अग्रता दोब्बर बनाए । उनलाई आफ्नै क्षेत्रबाट लुकाकुले अघि बढाउँदै गोलका लागि बल उपलब्ध गराएका थिए । सेकेन्ड बारमा उनको गोल लोभलाग्दो रह्यो ।सब्स्टिच्युट रेनाटो अगुस्टोले ७६ औं मिनेटमा गोल गर्दै ब्राजिललाई खेलमा फर्काउने प्रयास गरेका थिए । तर नेयमरसहितले थुप्रै गोलका अवसर सदुपयोग गर्न नसक्दा ब्राजिलको रुस यात्रा अन्तिम आठमै समाप्त भयो । फिलिप कोउटिन्होको प्रदर्शन स्तरीय रहे पनि ब्राजिलका अरु खेलाडी कजानमा चल्न सकेनन् । दुई पहेँलो कार्डको कारण निलम्बनमा परेका रियल म्याड्रिडका मिडफिल्डर कासेमिरोको अनुपस्थिति ब्राजिलका लागि महँगो साबित भयो ।पछिल्ला चारै विश्वकपमा ब्राजिलको उपाधि जित्ने अभियानमा युरोपेली टिम बाधक बन्यो । ब्राजिलको हारसँगै २१ औं विश्वकपको उपाधि युरोपेली टिमले कब्जा गर्ने पक्का भएको छ । क्वाटरफाइनल पुगेको अर्को दक्षिण अमेरिकी टिम उरुग्वेलाई फ्रान्सले शुक्रबारै पराजित गरेको थियो ।बेल्जियम सन् १९८६ को विश्वकपमा चौथो भएको थियो । त्यसयता उसले पहिलोपल्ट अन्तिम चारको यात्रा तय गरेको हो । भिन्सेन्ट कोम्पनी नेतृत्वको अहिलेको टिमलाई बेल्जियमको फुटबलमा स्वर्णिम पुस्ताका रूपमा लिइन्छ । अब बेल्जियमले फाइनल पुग्नका मंगलबार सेन्ट पिटर्सबर्गमा १९९८ को विजेता फ्रान्सको सामना गर्नेछ ।"
युवक र राम विजेता,काठमाडौं (कास) युवक लामा र रामचन्द्र काफ्लेले प्रथम बृहत राष्ट्रिय पारा खेलकुदअन्तर्गत राष्ट्रिय पारा साइक्लिङमा स्वर्ण पदक जितेका छन् । युवकले खुट्टाको समस्या तथा रामले हातको समस्या भएकोमा स्वर्ण जितेका हुन् । दुवै स्पर्धाको दूरी ५ किलोमिटर थियो ।
विपनालाई स्वर्ण,"काठमाडौं (कास) विपना ब्लोन, विकास मगर र अमिर ब्लोनले एनएसआरए युथ स्क्वास प्रतियोगितामा स्वर्ण जितेका छन् । विपना गल्र्स यू२१, विकास ब्वाइज यू१५ र अमिर ब्वाइज यू१९ च्याम्पियन बने । गल्र्स यू२१ फाइनलमा विपनाले स्वास्थानी श्रेष्ठलाई १३११, १२१०, १२१० को सोझो सेटमा हराइन् । सपना ब्लोन र मुस्कान राउत तेस्रो भए । विकासले सलिम थापामगरलाई ५११, ११४, ११४ को सेटमा हराए । सजीव आचार्य र पासाङ तामाङ तेस्रो भए । अमिरले दीपक थापामाथि ११९, ११२, ११८ को जित दर्ता गरे । विजय मगर र गोपाल थापा संयुक्त तेस्रो भए ।"
"अभागी ब्राजिल, कमजोर उरुग्वे","उरुग्वेले पहिलो चरणमा गरेको प्रदर्शन शुक्रबार खेल्न सकेन । फ्रान्सविरुद्ध रक्षात्मक रणनीति लिएर उत्रिएको उरुग्वेले काउन्टर अटयाकको सहारा लिएर फ्रान्सलाई दबाबमा राख्ने प्रयास गरेको थियो । पछिल्ला खेलमा निकै राम्रो देखिएको लुइस स्वारेज र इडिन्सन काभानीको जोडी पनि उरुग्वेले कमी महसुस गर्यो । काभानी नहुनाले उरुग्वेको आक्रमणमा धेरै कमजोरी देखियो ।शारीरिक रूपमा केही बलियो देखिए पनि उरुग्वेले धेरै फाउल खेलेको थियो । फ्रान्सले त्यसै गल्तीबाट निस्केको फ्रिकिकको फाइदा लिँदै खेलमा अग्रता लिन सफल भयो । एन्टोइन ग्रिजमनको उत्कृष्ट फ्रिकिकलाई भारानले पोस्टको दिशा दिए । फ्रान्सले बल पोसेसनमा धेरै ध्यान पुर्याएको थियो । आक्रमणमा ग्रिजमन र केलियन एमबाप्पेले बिल्डअपबाट आएको केही मौकाको सदुपयोग गर्न सकेनन् ।पहिलो हाफमा फ्रान्सका गोलरक्षक हुगो लोरिसले गरेको उत्कृष्ट बचाउले पनि खेल फ्रान्सकै पक्षमा राख्न मदत पुर्याएको थियो । दोस्रो हाफमा फ्रान्सले उरुग्वेको गल्तीको फाइदा उठाउँदै अग्रता दोब्बर पार्यो । ग्रिजमनको लामो प्रहारलाई गोलरक्षक फर्नान्डो मुस्लेराले बचाउन सकेनन् । तर त्यसअघि डिफेन्सले ग्रिजमनलाई उक्त प्रहार गर्न दिनु नै गल्ती थियो । डिफेन्सले केही अल्छी गरेको जस्तो देखियो ।उरुग्वेको मुख्य हतियार नै स्वारेज र काभानीको साझेदारी थियो । काभानी नहुने बित्तिकै उरुग्वेले त्यही धारमा प्रदर्शन गर्न सकेन । फ्रान्सले एक सन्तुलित टोलीको प्रदर्शनलाई निरन्तरता दियो । गोलरक्षणदेखि डिफेन्स, मिडफिल्ड र फरवार्ड सबै पक्षमा खेलाडीको सन्तुलन मिलेको छ । दाबेदारको रूपमा प्रतियोगिता सुरुआत गरेको फ्रान्स उपाधितर्फ अग्रसर छ ।अर्को क्वाटरफाइनलमा ब्राजिल बेल्जियमसँग पराजित हुन पुग्यो । ब्राजिलले आफ्नो नियमित शैलीलाई निरन्तरता दिएको थियो । खेलको सुरुआतमा पाएको मौका सदुपयोग गर्न नसक्नु ब्राजिललाई भारी पर्यो । बेल्जियमले आत्मघाती गोलको सहाराले अग्रता लिन सक्यो । दुवै टोलीको आक्रमण राम्रो भए पनि खेलमा जम्न दुवै टोलीलाई समय लाग्यो । ब्राजिलका विलियनले पछिल्ला खेलको प्रदर्शनलाई निरन्तरता दिन सकेनन् । नेयमर र कोउटिन्होले अपेक्षाकृत प्रदर्शन गरे पनि बेल्जियमका डिफेन्स बाधक बनिरह्यो ।बेल्जियमले ट्रान्जिसनमा ब्राजिललाई माथ दिँदा खेलमा पकड बनाउन सक्यो । डिफेन्सबाट अटयाकमा जाँदा बेल्जियमले दबाब बनाउन सक्यो । विशेषत: भिन्सेन्ट कोम्पनीको आगमनले बेल्जियमको डिफेन्स अझै बलियो देखिएको छ । उनले पहिलो चरण चोटका कारण बाहिर बसेका थिए । गोलरक्षक थिबाउट कोर्टियसले पनि निकै राम्रो खेले । लगातार ब्राजिलको आक्रमणको बाधक बनेका उनले ठूलो खेलमा चाहिने प्रदर्शन दिए । इडेन हाजार्ड, रोमेलु लुकाकु र केभिन डे बु्रयनले तीव्र गतिको आक्रमणसँगै ब्राजिलको डिफेन्सलाई निरन्तर दबाबमा राखिरहे ।बेल्जियम र फ्रान्स दुवै टोली सन्तुलित देखिन्छ । सेमिफाइनल पोलमा यो फ्रान्स र बेल्जियमको खेल निकै कठिन देखिन्छ । सेमिफाइनलमा दुवै टोलीले निकै कम अवसर पाउने देखिन्छ । जसले पाएको सानो अवसरको सदुपयोग गर्छ, उसैले उपाधि भिडन्तमा स्थान बनाउने देखिन्छ ।"
त्रिवि टिम च्याम्पियन,"काठमाडौं (कास) त्रिभुवन विश्वविद्यालय (त्रिवि) ले तेस्रो प्रधानमन्त्री कप विश्वविद्यालय खेलकुदको उपाधि शनिबार जितेको छ । त्रिवि ९ स्वर्ण, ४ रजत र २ कांस्य जित्दै चार खेल समावेश प्रतियोगितामा टिम च्याम्पियन बन्यो । राष्ट्रिय खेलकुद परिषद् (राखेप) द्वारा आयोजित प्रतियोगितामा काठमाडौं विश्वविद्यालय (केयू) दोस्रो भयो । केयूले २ स्वर्ण, ४ रजत र ५ कांस्य जित्यो । २ रजत र ३ कांस्य जितेको सुदूरपश्चिमाञ्चल तेस्रो भयो । विजेताले २५ हजार, उपविजेताले १५ हजार र तेस्रो हुनेले १० हजार रुपैयाँ पुरस्कार पाए ।भलिबल भलिबलको पुरुषमहिला दुवैमा त्रिविले उपाधि जितेको छ । त्रिपुरेश्वरस्थित राखेप कभर्डहलमा पुरुष फाइनलतर्फ त्रिविले सुदूरपश्चिमाञ्चललाई २३२५, १६२५, २५२१, २५२०, १६१४ ले हरायो । महिला फाइनलमा पनि त्रिविले सुदूरपश्चिमलाई नै २५२०, २७२५, २५१७ को सोझो सेटमा हरायो । दुवैमा मध्यपश्चिमाञ्चल विश्वविद्यालय तेस्रो भयो ।ब्याडमिन्टनब्याडमिन्टनमा समावेश चार स्पर्धामा त्रिविका खेलाडीले स्वर्ण जिते । पुरुष सिंगल्स फाइनलमा जीवन आचार्यले आफ्नै टिमकै पूर्णबहादुर थापालाई २११७, २११८ को सोझो सेटमा पराजित गरे । महिला सिंगल्समा सीताकुमारी राईले तारा आलेमगरलाई २११४, २१६ को सोझो सेटमा हराए । पुरुष डबल्स फाइनलमा त्रिविका जीवन र पूर्णको जोडीले कृषि तथा वन विज्ञानका प्रशान्त भट्ट र लक्ष्मीनारायण ओझाको जोडीलाई २११५, २१११ को सोझो सेटमा पाखा लगाए । महिलामा त्रिविका सीता र ताराको जोडीले स्वर्ण जिते ।बुद्धिचालबुद्धिचालमा पनि त्रिविले १० अंक जोड्दै पहिलो स्थान हासिल गर्यो । केयू दोस्रो तथा सुदूरपश्चिमाञ्चल तेस्रो भए ।"
दुई कामदारको मृत्यु,धनगढी (कास) बाजुराको गौमुल गाउँपालिका३ गर्जेमा काठ चिर्न गएका २ कामदारको शुक्रबार रूखले च्यापिएर मृत्यु भएको छ । एक जना गम्भीर घाइते छन् । गौमुल३ ढल्काँडाका २२ वर्षीय भीमबहादुर बोहरा र गर्जे गाउँका २३ वर्षीय धर्मबहादुर बोहराको मृत्यु भएको हो । गम्भीर घाइते खन्टे बोहरालाई उपचारका लागि जिल्ला अस्पताल मार्तडी लगिएको छ । काठ चिरानको काम गर्ने उनीहरू गर्जेस्थित रातीमाटाको जंगलमा पाल टाँगेर बसेका बेला शुक्रबार राति चलेको हावाहुरीले अर्को रूख ढल्दा च्यापिएको प्रहरीले जनायो । जिल्ला प्रहरी कार्यालयका डीएसपी सागर बोहराले प्रहरी टोली घटनास्थलतर्फ पठाइएको बताए । सञ्चार सम्पर्क नहुने क्षेत्र भएकाले विस्तृत विवरण आउन नसकेको उनको भनाइ छ ।
नगरपालिकामा कर्मचारी विवाद,"मुगु (कास) छायानाथरारा नगरपालिकाले संघीय मामिला तथा सामान्य प्रशासन मन्त्रालयले जुनियर प्रशासकीय अधिकृत दोहोर्याएर पठाउँदा कामकाजमा समस्या परेको जनाएको छ । स्थानीय सरकार सञ्चालन ऐन, २०७४ को दफा ८४ उपदफा ४ अनुसार मन्त्रालयले पहिले नै शिक्षा सेवाका विद्यालय निरीक्षक ललितजंग मल्ललाई निमित्त प्रमुख प्रशासकीय अधिकृत तोकेर काममा खटाएको थियो । अहिले मल्लभन्दा १० वर्ष कनिष्ठ पीताम्बर सारूलाई निमित्त अधिकृतका रूपमा खटाउँदा विवाद भएको हो । जेठ २२ गते मन्त्रालयले सारूलाई निमित्त प्रशासकीय अधिकृतको जिम्मेवारीमा पठाएको थियो ।"
शैक्षिक मेलामा विद्यार्थीको चासो,"काठमाडौं (कास) राजधानीको भृकुटीमण्डपमा जारी पाँचौं संस्करणको काठमाण्डू पोस्ट शैक्षिक मेला (एडुकेसन फेयर) आइतबार समापन हँुदैछ ।मेलाको दोस्रो दिन शनिबार विद्यार्थी र अभिभावकको उल्लेख सहभागिता रह्यो । आयोजकका अनुसार एकैदिन करिब १५ हजार विद्यार्थी र अभिभावकले मेलाको अवलोकन गरेका छन् । उनीहरूले स्नातक र स्नाकोत्तर पढाइ हुने स्वेदश तथा विदेशका शैक्षिक संस्थाहरूबारे जानकारी लिए । कलेजको जानकारी लिन धेरै ठाउँ चाहर्नुपर्ने हुन्थ्यो, मेला स्थलमा भेटिएका काठमाडौंका विद्यार्थी संगम कोइरालाले भने, एउटै स्थलमा धेरै शैक्षिक संस्थाहरूको जानकारी लिन पाइयो । यस्ता मेलाले कुन कलेजमा कुन विषय पढ्ने भनेर पूर्वयोजना र पूर्वधारणा बनाउन विद्यार्थीलाई मद्दत पुग्ने उनले बताए । मेला स्थलमा रहेका सयभन्दा बढी स्टलमा पुगेर विद्यार्थी र अभिभावकले शैक्षिक जानकारी लिएका छन् ।कक्षा १२ र स्नातक तहको पढाइ सकेर उच्च शिक्षा अध्ययनको तयारीमा रहेका विद्यार्थीहरूलाई कलेजका सञ्चालक, प्राध्यापक, अध्ययनरत विद्यार्थीहरू र कन्सल्टेन्सी स्टलहरूबाट विविध जानकारी गराइएको थियो । मेला स्थलमा मनोरञ्जनात्मक कार्यक्रम र विभिन्न क्षेत्रका व्यक्तित्वसँगको अन्तरक्रियाले झनै रौनकता थपेको थियो । कलाकार मदनकृष्ण श्रेष्ठ, गिनिज बुक अफ वल्र्ड रेकर्ड्समा नाम लेखाइसकेका तेज स्मरणशक्ति रहेका अर्पण शर्मा, मिस नेपाल शृंखला खतिवडालगायतले आफ्नो शैक्षिक अनुभव सुनाएका थिए । राइज इभेन्टको सहकार्य र द ब्रिटिस कलेजको मुख्य प्रायोजनमा मेला आयोजना गरिएको हो ।"
बिजुलीको मूल्य बढाउने भारतीय प्रस्ताव अस्वीकार,"काठमाडौं नेपालले भारतबाट आयात गर्दै आएको बिजुलीको मूल्य बढाउन भारतीय पक्षले राखेको प्रस्ताव अस्वीकार गरेको छ । नेपालभारतबीचको विद्युत् आदानप्रदान समिति (पावर एक्स्चेन्ज कमिटी) को नयाँ दिल्लीमा बिहीबार र शुक्रबार भएको बैठकमा नेपाली पक्षले भारतबाट खरिद गर्दै आएको विद्युत्को मूल्य नै पहिल्यै महँगो भएकाले त्यसमा वृद्धि गर्न नहुने अडान राखेको हो ।भारतका तर्फबाट बिहार विद्युत् वितरण कम्पनीले नेपालले आयात गर्ने बिजुलीको मूल्यमा १५ देखि २० प्रतिशत बढाउन प्रस्ताव गरेको छ । भारतबाट नेपाल आयात हुने बिजुलीमध्ये ३ सय मेगावाट बिहार विद्युत् वितरण कम्पनीमार्फत आउँछ । नेपालले १३२ केभीको प्रसारण लाइनबाट ८८८ रुपैयाँ, ३३ केभीबाट ९६ रुपैयाँ र ११ केभीको प्रसारण लाइनबाट १० ३२ रुपैयाँमा विद्युत् खरिद गर्दै आएको छ । बिहार विद्युत् वितरण कम्पनीले यी तीन किसिमका प्रसारण लाइनबाट नेपालले आयात गर्ने बिजुलीमा १५ देखि २० प्रतिशत मूल्य बढाउन प्रस्ताव गरेको हो ।विद्युत् प्राधिकरणका कार्यकारी निर्देशक कुलमान घिसिङ र भारतको केन्द्रीय विद्युत् प्राधिकरणका सदस्य प्रकाश मास्केको नेतृत्वमा दुई दिन भएको बैठकमा बिहार विद्युत् वितरण कम्पनीको मूल्यवृद्धिको प्रस्तावमाथि छलफल भएको थियो । बैठकमा उत्तर प्रदेश र उत्तराखण्ड राज्यका विद्युत् वितरण कम्पनीका अधिकारीसमेत सहभागी थिए । नेपालले उत्तर प्रदेशको नानतारा हुँदै नेपालगन्ज भएर १२ मेगावाट र उत्तराखण्डबाट बैतडी र दार्चुला जिल्लामा एक मेगावाट बिजुली आयात गरिरहेको छ । बिहारको बिजुलीको मूल्य बढ्नासाथ त्यही आधारमा उत्तर प्रदेश र उत्तराखण्डको विद्युत्को भाउसमेत बढ्नुपर्ने अडान भारतीय पक्षको छ । नेपालले १३२ केभीका कटैयाकुशाहा, रक्सौलपरवानीपुर र सुरजपुरागण्डक प्रसारण लाइनबाट क्रमश: १८०, ७० र ३० मेगावाट बिजुली आयात गर्दै आएको छ । नेपालले भारतबाट हिउँदयाममा बढीमा ५ सय मेगावाटसम्म बिजुली आयात गर्छ, बाँकी बिजुली भने नेपालले भारतको केन्द्रीय सरकार मातहतका विद्युत् व्यापार कम्पनीबाट सोझै आयात गर्ने गरेको छ ।पावर एक्सचेन्ज कमिटीको बैठकमा भारतीय पक्षले बिजुलीको मूल्य १५ देखि २० प्रतिशत बढाउन प्रस्ताव गर्यो, हामीले खरिद गर्दै आएको बिजुलीको मूल्य पहिल्यैदेखि महँगो छ, त्यसमा थप बढाउन सकिन्न भनेर हामीले भारतीय प्रस्ताव स्वीकार गर्न सक्दैनौं भनेर प्रस्ट अडान राख्यौं, बैठकमा सहभागी विद्युत् प्राधिकरणका प्रवक्ता प्रबल अधिकारीले कान्तिपुरसित भने । उनका अनुसार बैठकमा मूल्यवृद्धि गर्नेनगर्नेबारेमा दुवै पक्ष आआफ्नो अडानमा रहेपछि कुनै समझदारी हुन सकेन । यसबारेमा तीन महिनापछि हुने पावर एक्स्चेन्ज कमिटीको अर्को बैठकमा पुन: छलफल हुने तय भएको छ । त्यसमा पनि सहमति भएन भने नेपालभारत ऊर्जा सचिवस्तरीय ज्वाइन्ट स्टेयरिङ कमिटी को बैठकमा यसबारेमा छलफल हुनेछ । प्राधिकरणका प्रवक्ता अधिकारीले बिजुलीको मूल्य बढाउनेनबढाउने विषयमा समझदारी हुन नसके पनि भारतबाट नेपालले आवश्यक विद्युत् आयात गर्न कुनै समस्या नआउने जानकारी दिए ।पावर एक्स्चेन्ज कमिटीको बैठकमा नेपाली पक्षले निकट भविष्यमा निर्माण सुरु हुने न्यु बुटवलगोरखपुर न्यु नेपालभारत अन्तरदेशीय प्रसारण लाइनको ह्विलिङ चार्ज (प्रसारण शुल्क) नेपालले वास्तविक उपयोगका आधारमा मात्र तिर्ने प्रस्ताव गरेको छ । भारतले भने यसअघि ढल्केबरमुजफ्फरपुर अन्तरदेशीय प्रसारण लाइनमा जस्तै ह्विलिङ चार्ज पूरै नेपालले बेहोर्नुपर्ने अडान राखेको थियो । नेपाली पक्षले ढल्केबर मोडेल उपयुक्त नभएको भन्दै वास्तविक उपयोगिताका आधारमा प्रसारण शुल्क तय हुनुपर्नेसहितको मोडालिटी भारतसमक्ष प्रस्ताव गरेको छ ।भारतले नेपाली प्रस्तावमाथि आन्तरिक छलफल गरेर प्लानिङ, फन्डिङ, ह्विलिङ चार्जसहितको मोडालिटी नेपालसमक्ष राख्नेछ, त्यसपछि दुवै पक्ष बसेर त्यसमा सहमति गरिनेछ । भारतसितको दोस्रो अन्तरदेशीय प्रसारण लाइनको नेपालतर्फ २० किमि र भारततर्फ १ सय २५ किमि लामो प्रसारण लाइन निर्माण गर्नुपर्नेछ । ४ सय केभी क्षमताको उक्त प्रसारण लाइन निर्माण गर्न ११ अर्ब ५३ करोड रुपैयाँ लागत लाग्नेछ, जसमा नेपालतर्फ ३ अर्ब २९ करोड रुपैयाँ र भारततर्फ ८ अर्ब २४ करोड रुपैयाँ लाग्नेछ ।"
अझै टुंगिएन विवाद,"काठमाडौं बोनस र हकप्रद सेयरमा लाभकर गणनासम्बन्धी विवाद अझै टुंगो लागेको छैन । विवाद समाधान गर्न गठित समितिले निर्धारित समयभित्र प्रतिवेदन पेस गर्न नसकेपछि लाभकर गणनासम्बन्धी विवादको अन्योल कायमै रहेको हो । यसअघि अर्थ मन्त्रालय र लगानीकर्ताबीच भएको सहमतिअनुसार विवाद समाधानका लागि सबै सरोकारवाला सम्मिलित एक समिति गठन गरिएको थियो । अर्थ मन्त्रालयका सहसचिव उत्तरकुमार खत्रीको संयोजकत्वमा गठित समितिले १५ दिनभित्र सुझाव पेस गर्ने र सोही सुझावका आधारमा साउनदेखि नयाँ लाभकरण गणना विधि लागू गरिने सहमति भएको थियो । समितिलाई दिएको समयावधि असार ८ मै सकिएको छ । तर, समितिले अझै सुझाव पेस गर्न सकेको छैन । असार सकिन ७ दिन मात्र बाँकी छ । उक्त अवधिमा यो विवाद टुंगोमा नपुगे साउन १ पछि कुन विधिबाट लाभकर गणना गर्ने भन्ने अन्योल ब्रोकर र लगानीकर्तामा छ । तोकिएको मितिमा प्रतिवेदन पेस हुन नसकेपछि समितिलाई थप समय दिइएको राजस्व सचिव शिशिर ढुंगानाले बताए । समितिले काम गरिरहेको छ, उनले भने, नयाँ आर्थिक वर्ष सुरु गर्नुअघि नै समस्या समाधान गरिसक्छौं । सेयर कारोबारमा मूल्य अभिवृद्धि कर (भ्याट) लाग्नेनलाग्ने भन्ने लामो समयदेखिको विवाद अन्त्य भएको छ । आगामी आर्थिक वर्षको बजेटमा सेयर कारोबारमा भ्याट नलाग्ने उल्लेख भएपछि उक्त विवाद टुंगिएको हो । गत जेठ अन्तिम साता आन्तरिक राजस्व विभागले धितोपत्र ब्रोकरहरूलाई पत्र लेखेर हकप्रद र बोनस सेयरमा पनि अंकित मूल्यका आधारमा कर निर्धारण गर्न निर्देशन दियो । यो निर्देशन आफूहरूको हितविपरीत भएको भन्दै लगानीकर्ता विरोधमा उत्रिए । यही कारण गत जेठ २३ गते लगानीकर्ताले सेयर कारोबार हुन दिएनन् । लगानीकर्ताको विरोधले सेयर कारोबार ठप्प भएको त्यो पहिलो घटना थियो । त्यसपछि सरकारले आफ्नो निर्णय फिर्ता लिएर नयाँ आर्थिक वर्षसम्मका लागि पुरानै विधि मार्फत लाभकर गणना गर्ने निर्देशन दियो । सोही निर्देशनअनुसार बजारमा बोनस र हकप्रद सेयरमा लाभकर गणना भइरहेको छ । हाल लगानीकर्ताले पुरानै विधि (समायोजन मूल्य) मा लाभकर भुक्तानी गर्दै आएका छन् । यसअघि अर्थ मन्त्रालयले समितिको सुझावअनुसार लाभकर गणना विधि टुंगो लगाउने जनाए पनि हालसम्म समितिका सदस्यहरूसँग छलफल भएको छैन । समितिमा धितोपत्र बोर्ड, स्टक एक्सचेन्ज, सीडीएस एन्ड क्लियरिङलगायत छन् । अर्थ मन्त्रालयले ती निकायसँग सुझाव मागे पनि समितिमा छलफल नभएको स्रोतले बताएको छ । स्रोतका अनुसार सरकार जसरी भए पनि बोनस र हकप्रद सेयरमा कर लगाउने पक्षमा छ । यसकारण विधि केके हुन सक्छन् भनेर अर्थ मन्त्रालयले गृहकार्य गरिरहेको छ । राजस्व सचिव ढुंगानाको भनाइले पनि यो स्पष्ट हुन्छ । कर नलगाउने भन्ने हुँदैन, ढुंगानाले भने, विधि र प्रक्रिया के हुने भन्ने हो लगानीकर्ता भने सरकारले ल्याएको नयाँ निर्देशन (हकप्रद र बोनस सेयरमा अंकित मूल्यका आधारमा लाभकर गणना गर्ने विधि) आफूहरूलाई मान्य नहुने जनाउँदै आएका छन् । समितिले स्वतन्त्र रूपमा अध्ययन गरिरहेकाले अन्तिम प्रतिवेदन तयार हुन अझै केही दिन लाग्ने संयोजक एवं सहसचिव खत्रीले बताए । सुझाव संकलन र अध्ययनको काम भइरहेको छ, उनले भने, छिट्टै निष्र्कष निकाल्छौं । आउँदो साउनदेखि धितोपत्र ब्रोकरले तिर्दै आएको संस्थागत आम्दानी करमा थप पाँच प्रतिशत तिर्नुपर्ने भएको छ । यी कम्पनीहरूलाई पनि बैंक तथा वित्तीय संस्थाकै वर्गमा राखेपछि आय कर पनि समान रूपमा तिर्नुपर्ने भएको हो । हाल बैंक तथा वित्तीय संस्थाले ३० प्रतिशत संस्थागत आय कर तिर्दै आए पनि ब्रोकर कम्पनीहरूले २५ प्रतिशत तिर्दै आएका थिए । नयाँ बजेटले व्यक्तिगत सेयर लगानीकर्ताले तिर्ने पुँजीगत लाभकरको सीमा बढाएको छ । अब व्यक्तिगत (प्राकृतिक व्यक्ति) लगानीकर्ताले साढे ७ प्रतिशतका दरले पुँजीगत लाभकर तिर्नुपर्नेछ । यसअघि उनीहरूले ५ प्रतिशत लाभकर तिर्दै आएका थिए । तर, संस्थागत लगानीकर्ताको हकमा भने लाभकरको सीमा बढाइएको छैन । हाल संस्थागत लगानीकर्ता (बासिन्दा निकाय) ले १० प्रतिशतका दरले लाभकर तिर्दै आएका थिए । बजेटमा लाभकरको क्षेत्रलाई फराकिलो बनाएर अतिरिक्त (अन्य) समूह पनि खडा गरिएको छ । यो समूहमा कसलाई राखिएको हो, त्यो स्पष्ट खुलाइएको छैन । तर, यो समूहमा पर्ने लगानीकर्ताले २५ प्रतिशतका दरले लाभकर तिर्नुपर्ने व्यवस्था सरकारले गरेको छ । यसैगरी, उत्पादनमूलक क्षेत्रका कम्पनीहरूलाई सेयर बजारमा सूचीकृत हुन आएमा उनीहरूलाई १५ प्रतिशत आय कर छुट दिने व्यवस्थाले आउँदो आर्थिक वर्षमा पनि निरन्तरता पाएको छ ।"
कारोबार रकम बढयो,काठमाडौं (कास) गत साता स्टक एक्सचेन्जमा सेयरको कारोबार बढेको छ । स्टक एक्सचेन्जका अनुसार सातामा एक अर्ब ३३ करोड ७३ लाख ३३ हजार रुपैयाँ बराबरका ४२ लाख ५४ हजार पाँच सय ५० कित्ता सेयर खरिदबिक्री भएका छन् । कारोबार रकम अघिल्लो साताको भन्दा २८३९ प्रतिशत बढी हो । अघिल्लो साता एक अर्ब चार करोड १६ लाख २३ हजार रुपैयाँ बराबरको कारोबार भएको थियो । साताभर १ सय ८४ कम्पनीको सेयर किनबेच भएको स्टक एक्सचेन्जले जनाएको छ । यो साता नेप्से परिसूचक ३९८८ अंकले बढेर अन्तिम दिन १२२४४१ मा पुगेको छ । बढेर २५७४६ मा पुगेको छ । वित्तीय क्षेत्रका कम्पनीहरूको परिसूचक बढेकाले नेप्सेमा सकारात्मक प्रभाव परेको हो । क वर्गका कम्पनीहरूको कारोबार मापन गर्ने सेन्सेटिभ परिसूचक ८३४ अंकले बढेको छ । साताभर ६४१ कारोबार भएकामा रकमका आधारमा नेसनल लाइफ इन्स्योरेन्स कम्पनीले सात करोड ४२ लाख ३० हजार रुपैयाँले अग्रता लिएको छ । सेयर संख्याका आधारमा प्राइम कमर्सियल बैंक एक लाख ५५ हजार कित्ता कारोबार भई अगाडि छ ।
निकासीमा समस्या हुन्न,"काठमाडांै (कास) प्रधानमन्त्री केपी ओलीले दुवै छिमेकी मुलुकमा नेपाली उत्पादनको निकासीमा समस्या नहुने बताएका छन् ।नेपाल उद्योग परिसंघको १५ औं साधारणसभाको शुक्रबार उद्घाटन गर्दै उनले नेपालका लागि भारत र चीन दुवै विशाल बजार भएको बताए । दुवै छिमेकमा भएको विशाल जनसंख्याको उपयुक्त बजार भएकाले निर्यातजन्य वस्तुको उत्पादन गर्न व्यवसायीहरूलाई प्रधानमन्त्री ओलीको आग्रह छ । छिमेकमा विगतमा भएका केही तिक्तता पनि सकिएर सुमधुर सम्बन्ध कायम भइसकेकाले अब नेपालबाट हुने निकासीमा कुनै समस्या हुने छैन, उनले भने । व्यवसायी तथा उद्योगीलाई कानुनी र कर्मचारीको अवरोध भए सरकारलाई भन्न आग्रह पनि गरेका छन् ।नेपाल उद्योग परिसंघको १५ औं साधारणसभाको शुक्रबार उद्घाटन गर्दै प्रधानमन्त्री ओलीले विगतमा जस्तो कुनै पनि काम गर्दा चाकडी र थैलीको भूमिका नहुने बताए । केही झन्झटहरू भए सरकारले त्यसलाई फुकाउँछ, उनले भने, तपाईंहरू पनि इमानदार कारोबार गर्नुहोस् । सरकारले गर्नुपर्ने काम के छन्, ल्याउनुहोस्, छलफल गरौं । सबै मिलेर देश बनाऔं ।प्रधानमन्त्री ओलीले सरकार निजी क्षेत्रसँग सहकार्य गरेर देशलाई उद्योगमैत्री बनाउने बताएका छन् । हामी निजी क्षेत्रसँग सहकार्य गर्छौं । तर, उद्योग बेचेर खानका लागि होइन उद्योग खोल्नका लागि, उनले भने, सरकार गठन भएलगत्तै उद्योगी व्यवसायीलाई समेटेर सल्लाहकार समूह गठन गर्ने प्रतिबद्धतालाई पुन: दोहोर्याए । उनले समृद्धि प्राप्तिका लागि सुशासन आवश्यक पर्ने बताएका छन् । देशमा ६० प्रतिशत जनसंख्या काम गरेर खान सक्ने भएकाले यो अवसरलाई सदुपयोग गर्नुपर्ने ओलीको भनाइ छ । यति ठूलो जनसंख्या काम गर्ने सक्ने अवस्थामा हुनु देशको आर्थिक विकासका लागि ठूलो अवसर भएको प्रधानमन्त्री ओलीको भनाइ छ । कार्यक्रममा अर्थमन्त्री युवराज खतिवडाले प्रत्यक्ष वैदेशिक लगानी (एफडीआई) भित्र्याउन नेपालको निजी क्षेत्रले पहल गर्नुपर्ने बताए । कतिपयले उद्योग दर्ता गर्ने तर सञ्चालन गर्ने प्रवृत्ति छ, उनले भने । परिसंघका अध्यक्ष हरिभक्त शर्माले निजी क्षेत्रको योगदानलाई सरकारले कमजोर आकलन गर्न नहुने बताए । उत्पादकत्व वृद्धि र उद्योग सञ्चालनका लागि सहज वातावरण बनाउन सरकारसँग माग गर्दछु, उनले भने ।"
तरकारी खेतीमा रमाउँदै,"बागलुङ सदरमुकामस्थित तरकारीको थोक विक्रेताकहाँ बराबर भेटिने रामप्रसाद रेग्मीले डोकोमा तरकारी ल्याएर बेच्न थालेको १० वर्ष भयो । वैदेशिक रोजगारीका लागि मलेसिया गएका उनले त्यहाँ बसेर कमाइ गर्न सकेनन् । बरु ऋण तिर्नसमेत समस्या भयो । गाउँमै काम गर्ने सोचमा फर्केका उनले राम्रो सल्लाह र सहयोग पाएपछि तरकारी फलाउनमै सक्रिय छन् । उनी जस्तै २० जना युवालाई गाउँका अगुवा किसान तुलबहादुर अधिकारीले भेटेर तरकारी फलाउन सल्लाह दिएका थिए । तरकारी खेतीबाटै राम्रो कमाइ गर्न सकिने सुझाव पाएका युवाहरूले आफ्नो बारीमा बेमौसमी तरकारी सुरु गरे । २०४० सालदेखि व्यावसायिक तरकारी फलाएका अधिकारीले कालीगण्डकी किनारको फर्सेलाई तरकारी गाउँ बनाइसकेका छन् । आफूले गरेको कर्ममा लाग्न प्रेरणा दिंदा यहाँका करिब सय जना युवा अहिले व्यावसायिक तरकारी उत्पादनमा लागिसकेका छन् । पोखरा बागलुङ राजमार्ग खुल्ने क्रममा तरकारी बिक्री गर्न सकिने आसले थालेको कामबाटै अधिकारीले जीवन बिताएको बताउँछन् । मालढुंगादेखि बेनी जाने सडकले फर्सेलाई नजिक बनाएपछि किसानले सजिलै आफ्ना फसल बिक्री गर्न सकेको बताए । तरकारी सधैं खानुपर्छ भन्ने पनि थाहा थिएन । कृषिसम्बन्धी संस्थाले तालिम र बीउ दिएकाले फलाएका थियौं, अधिकारीले भने, केही वर्षपछि त्यो संस्था फर्केर गयो । सडकको विकासले हामीले काम छाडेनौं । तरकारी खानै नजानेका गाउँगाउँमा लाखौंको फसल फलाउने क्रम सुरु भएको उनले बताए । अधिकारीलाई यो अभियानमा गाउँका धेरैले साथ दिएका छन् । पटकपटक सम्झाएपछि युवापुस्तासमेत विदेश जाने सोचाइ छाडेर कृषि कर्ममै लागेकोमा उनी खुसी छन् । अधिकारीकै अगुवाइमा यहाँका युवाले व्यावसायिक तरकारी खेती गरिरहेका छन् । तरकारी बिक्रीका लागि पर्वतको जलजला गाउँपालिका १ र बागलुङ नगरपालिका ४ का किसानले सहकारी खोलेका छन् । ढोडेनी तरकारी उत्पादक सहकारी संस्था मार्फत दैनिक बिक्रीको प्रबन्ध गरिएको छ । बागलुङ बजारस्थित नेपाली सेनाको ब्यारेक र अधिकांश थोक पसलेलाई उनीहरूले तरकारी उपलब्ध गराएका छन् । महेन्द्रपथकी गंगा जीसी मार्फत सेनाले दैनिक पाँच सय केजीसम्म तरकारी लैजाने गर्छ । बजारका लागि एक हजार केजीसम्म उनकै पसलबाट बिक्री हुन्छ । सुरुसुरुमा हाम्रा किसानले फलाउने तरकारी थोरै भएकाले तराईको मगाएर पठाउनुपथ्र्यो, जीसीले भनिन्, अहिले स्थानीय उत्पादनले पुग्न थालेको छ । सुक्खा मौसममा भने केही तरकारी अझै तराईबाट झिकाउनुपर्ने अवस्था रहेको उनले बताइन् ।डोकोमा बोकेर ल्याउने युवाहरूले अहिले गाउँमै दूधसमेत उत्पादन गरेर बजार ल्याउँछन् । दैनिक दूध ल्याउने जिपमा समेत उनीहरूले तरकारी राखेर पठाउने गरेको जीवलाल क्षत्रीले बताए । अधिकारीले पनि लगातार ३३ वर्षदेखि तरकारी फलाउन छाडेका छैनन् । उनकै प्रेरणाले फर्सेमा ७० र ढोडेनीमा ३० गरी एक सय युवाहरूले विदेश जाने मोह त्यागिसकेका छन् । केही युवा खाडीमा पुगेर फर्केकाले त्यहाँको दु:ख बताएपछि यही काम गर्न थालेको स्थानीय प्रकाश रेग्मीले बताए । उनीहरूले काउली, बन्दा, गोलभेंडा, बोडी, सागलगायतका दर्जनौं प्रकारका तरकारी फलाउने गरेका छन् । कालीगण्डकीको झोलुंगेपुल तरेर युवाहरूले दैनिक ४ खेपसम्म तरकारी बजार पुर्याउने गरेका हुन् । बिचौलियाको अन्त्य गर्न किसानले उत्पादनलाई आफैं बजार पठाउने गरेको बताए । युवाहरूले गाउँकै अन्य दुई युवालाई नियमित तरकारी खेप्ने कामको जिम्मा पनि दिएका छन् । नभ्याएका किसानको तरकारी उनीहरूले बजार पठाइदिने र बिक्री गरेको पैसा ल्याइदिने गर्छन् । नियमित बिक्री गरेको उनीहरूले कमिसन र तलब पाउँछन् । एक सय जनामध्ये न्यून कमाइ गर्नेले वार्षिक ५ लाख र राम्रो गरेकाहरूले १० देखि १२ लाख रुपैयाँसम्म कमाउन सकेको बताए । यहाँका अधिकांश किसानले कमाइबाट घर खर्च चलाएर सदरमुकाम र सहरी क्षेत्रमा घरसमेत बनाएको बताए ।"
रोपाइँ २२ प्रतिशत,"काठमाडौं (कास) कृषि विभागले हालसम्म देशभर २२ प्रतिशत रोपाइँ सकिएको दाबी गरेको छ । विभाग मातहतको कृषि प्रसार निर्देशनालयका अनुसार कुल धान खेती हुने १५ लाख ५२ हजार हेक्टरमध्ये ३ लाख ४२ हजार हेक्टर क्षेत्रफलमा रोपाइँ सकिसकेको छ । विभागका अनुसार जुम्ला र कालिकोटमा रोपाइँ सकिसकेको छ । जुम्लामा २९ सय र डोल्पामा २ सय २ हेक्टरमा मात्रै धान खेती हुन्छ । हुम्लामा ५ सय ५२ हेक्टरमध्ये ५ सय ८७ हेक्टरमा रोपाइँ सकिसकेको छ । यो ९४ प्रतिशत हो । त्यसैगरी डोटी, बझाङ, जाजरकोट, सल्यान, रुकुम, रोल्पा, प्यूठान, मुगु, कालिकोट, कास्की, काठमाडौं, दोलखा र सोलुखुम्बुमा रोपाइँ सकिएको छ।"
माछापालन थप ६० हेक्टरमा विस्तार,"विराटनगर (कास) प्रधानमन्त्री कृषि परियोजनाअन्तर्गत मोरङमा दुई वर्ष अवधिमा थप ६० हेक्टर क्षेत्रफलमा माछापालन विस्तार भएको छ । गत वर्ष ४५ हेक्टर र यस वर्ष १५ हेक्टरमा गरिएको छ ।मोरङलाई माछामा आत्मनिर्भर बनाउने उद्देश्यले सरकारले दस वर्षीय माछा जोन परियोजना सञ्चालन गरेको छ । त्यसका लागि सरकारले गत वर्ष १७ करोड ६८ लाख रुपैयाँ खर्च गरी थप ५ सय हेक्टरमा किसानलाई व्यावसायिक रूपमा माछापालनतर्फ आकर्षित गर्ने तयारी गरेको थियो । तर, गत वर्ष ४५ हेक्टरमा मात्र माछापालन विस्तार हुँदा करिब १५ करोड रुपैयाँ फिर्ता भएको थियो ।यस वर्ष परियोजनाअन्तर्गत २ करोड रुपैयाँ विनियोजन भएको छ, परियोजना प्रमुख नुनुलाल उराँवले भने, उक्त रकममार्फत थप १५ हेक्टरमा माछापालन विस्तार भएको हो । उनका अनुसार आउँदो आर्थिक वर्ष थप ५० हेक्टरमा यसको विस्तार गर्ने परियोजनाको लक्ष्य छ । किसानलाई व्यावसायिक माछापालनमा आकर्षण गर्न प्रतिहेक्टर पोखरी खन्न सरकारले ३ लाख रुपैयाँ अनुदान दिएको छ । परियोजनाले मोरङको कटहरी र धनपालथान गाउँपालिका र रंगेली नगरपालिकालाई माछा विकास क्षेत्र घोषणा गरेर परियोजना सञ्चालनमा ल्याएको छ । परियोजनाअन्तर्गत गत वर्ष ५१ जना किसानले ४५ हेक्टरमा १ सय ४७ वटा नयाँ पोखरी खनेर व्यावसायिक माछापालन सुरु गरेका थिए । त्यसका लागि परियोजनाले किसानलाई १ करोड ३५ लाख रुपैयाँ अनुदान दिएको थियो । दस वर्षमा ५ सय हेक्टरमा नयाँ पोखरी खनेर व्यावसायिक रूपमा माछापालन सुरु भएपछि मोरङ माछामा आत्मनिर्भर हुने परियोजनाको दाबी छ । मोरङमा अहिले प्रतिहेक्टर सरदर ४ टनका दरले माछा उत्पादन हुँदै आएको छ । परियोजनाले यसमा सुधार गरेर प्रतिहेक्टर ६ टनसम्म पुर्याउने लक्ष्य राखेको छ ।"
जापानमा बाढीले ३८ को मृत्यु,"टोकियो (बीबीसी) जापानको पश्चिमी क्षेत्रमा आएको बाढी तथा पहिरोका काराण कम्तीमा ३८ जनाको मृत्यु भएको छ । अधिकारीहरूका अनुसार ५० भन्दा बढी मानिस हराइरहेका छन् । जापानी अधिकारीका अनुसार मृत्यु हुनेहरू अधिकांश हिरोसिमा क्षेत्रका छन् । उक्त क्षेत्रमा गत बिहीबारदेखिको बाढीका कारण सयौं घरहरू ध्वस्त भएका छन् । अधिकारीहरूले करिब १५ लाख मानिसलाई आफ्नो घर छाडेर जान चेतावनी दिइएको जनाएका छन् । समाचार संस्था रोयटर्सका अनुसार १३ लाखलाई सर्तक रहन सूचना जारी गरिएको छ । स्थानीय समाचार संस्थालाई उद्धृत गर्दै बीबीसीले हजारौं प्रहरी, अग्निनियन्त्रक र सेना उद्धारकार्यमा खटिएको जनाएको छ । जापानी समाचार संस्था क्योडोका अनुसार कतिपय बाढीपीडितहरू पहिरोले जिउँदै पुरिएका छन् । राजधानी टोकियोबाट करिब ६ सय किलोमिटर पश्चिमको सहर मोटोयामामा शुक्रबार र शनिबार ५ सय ८३ मिलिमिटर वर्षा भएको जापानी मौसम विभागले जनाएको छ । विभागले अझै केही दिन भीषण वर्षा हुने जनाएपछि उच्च सर्तकता अपनाइएको स्थानीय सञ्चारमाध्यमले जनाएका छन् । हिरोसिमाबाट ३ सय किलोमिटर पूर्वको सहर क्योटोमा पनि बाढीले कैयौं घरहरूमा क्षति पुगेको जनाइएको छ । एक स्थानीय मनाबु ताकेसिताले भने, आँधीयाम सुरु भएसँगै नदीको नजिकैका स्थानमा बस्ने स्थानीयहरू निकै त्रसित छन् ।"
उत्तर कोरियासँगको वार्ता फलदायी,"प्योङयाङ (एएफपी) अमेरिकी विदेशमन्त्री माइक पोम्पियोले उत्तर कोरियाली परमाणु हतियार नष्ट गर्ने विषयमा भएको वार्ता निकै फलदायी भएको बताएका छन् ।पोम्पियोले शुक्रबार र शनिबार उत्तर कोरियाली नेता किम जोङउनका निकट सहयोगी किम योङ चोलसँगको वार्ता निकै उपलब्धिमूलक भएको जनाएका हुन् । शनिबार जापनाको राजधानी टोकियो प्रस्थान गर्नुअघि पोम्पियोले उत्तर कोरियाको सुुरक्षाका लागि अमेरिकाले प्रत्याभूति जनाएपछि परमाणु हतियार नष्ट गर्न तयार रहेको बताए । उनले भने, यी निकै जटिल मुद्दा हुन् । तर हामीले यसमा निकै प्रगति गरिसकेका छौं । पोम्पियोले चोलसँग उत्तर कोरियाली राजधानी प्योङयाङको एक होटलमा शुक्रबार र शनिबार गरी ८ घण्टा वार्ता गरेका थिए ।"
नेपाल घुम्ने बेलायती बढे,"लन्डन नेपाल घुम्न जाने बेलायती पर्यटकको संख्या बर्सेनि वृद्धि भइरहेको छ । महाभूकम्पपछिको वर्ष सन् २०१६ मा ४० हजार बेलायती पर्यटक नेपाल पुगेकामा गत वर्ष यो संख्या ५१ हजार थियो । सन् २०१८ मा करिब ६० हजार बेलायती पर्यटकले नेपाल भ्रमण गर्ने अपेक्षा लन्डनस्थित नेपाली दूतावासले गरेको छ । भिजिट नेपाल २०२० अभियान शुभारम्भका अवसरमा शुक्रबार साँझ दूतावासमा आयोजित एक कार्यक्रममा राजदूत डा दुर्गाबहादुर सुवेदीले बेलायती पर्यटकको संख्या बर्सेनि बढिरहेको जनाउँंदै संयुक्त अधिराज्य सरकारले नेपालको पर्यटन पूर्वाधारमा गरेको सहयोगप्रति आभार व्यक्त गरे । उनले नेपाल सरकारले एक सय नयाँ पर्यटक गन्तव्य बिस्तार गर्न लागेको जनाउँदै प्राकृतिक, सांस्कृतिक र साहसिक पर्यटनका लागि नेपाल भ्रमण गर्न बेलायतीलाई आग्रह गरेका थिए ।लोन्ली प्लानेट, नेसनल जियोग्राफिक च्यानल आदिले नेपाल विश्वमै घुम्न लायक उत्कृष्ट देशको सूचीमा चित्रित गरेको समेत राजदूत सुवेदीले स्मरण गरे । काठमाडौंस्थित त्रिभुवन अन्तर्राष्ट्रिय विमानस्थल दैनिक २१ घण्टा सञ्चालनमा आइसकेको उल्लेख गर्दै राजदूतले गौतमबुद्ध र निजगढ विमानस्थल निर्माणाधीन रहेकाले पर्यटकहरूलाई थप सुविधा हुने विश्वास दिलाए । कार्यक्रममा प्रमुख अतिथि एवं सर्वदलीय संसदीय समूहका नेपाल उपाध्यक्ष लर्ड शेखले आफू दुई पटक नेपाल पुगेको स्मरण गर्दै नेपाली जनताको आतिथ्य, हार्दिकता र देशको प्राकृतिक सौन्दर्यले निकै प्रभावित भएको उल्लेख गरे । लर्डले बेलायत नेपालको प्रमुख विकास साझेदार भएको उल्लेख गर्दै दुई सय वर्षदेखिको बेलायत नेपाल सम्बन्ध हजारौं वर्षसम्म कायमै रहने विश्वास व्यक्त गरे । भिजिट नेपाल २०२० अभियान शुभारम्भका अवसरमा नेपाल सर्वोच्च शिखर सगरमाथा, बुद्ध जन्मस्थल, जीवित देवी कुमारी, गोर्खाहरूको घर भएको चर्चासमेत गरियो । वक्ताहरूले राजनीतिक स्थिरतापछि नेपालमा नयाँ सरकार गठन भएर आर्थिक समृद्धिको मार्गमा हिँडिसकेको उल्लेख गर्दै विदेशी पर्यटकलाई नेपाल भ्रमण गर्न सुरक्षित रहेको विश्वास दिलाए । दूतावासका उपनियोग प्रमुख शरदराज आरणले आफ्नो प्रिजेन्टेसनका क्रममा संयुक्त राष्ट्र शैक्षिक, वैज्ञानिक एवं सांस्कृतिक संगठन (युनेस्को) ले नेपालका चारवटा सम्पदालाई विश्व सम्पदा क्षेत्रका रूपमा मान्यता दिएको उल्लेख गर्दै नेपाल ट्रेकिङ, पर्वतारोहण, र्याफ्टिङ, कायाकिङ, क्यानयोनिङ, प्यारा ग्लाइडिङ, जिपलाइन, बन्जी जम्प, माउन्टेन फ्लाइटजस्ता साहसिक एवं धार्मिक पर्यटनका लागि विश्वमै आकर्षक गन्तव्य भएको चर्चा गरे ।"
गुफामा फसेकाको उद्धार प्रयास जारी,"माइसाई (एएफपी) थाइल्यान्डमा दुई सातादेखि एक बाढीग्रस्त गुफामा फसेका १२ जना विद्यार्थी र फुटबल प्रशिक्षकको उद्धारको प्रयास भइरहेको अधिकारीहरूले जनाएका छन् । अधिकारीहरूले उद्धारका लागि विभिन्न प्रयास जारी रहेको जनाएका छन् । यस क्रममा गुफाको बाहिरी भागबाट भित्र पुग्ने गरी दर्जनौं स्थानमा प्वाल पारेर गुफाभित्रको ग्यास बाहिर निकाल्ने तथा अक्सिजनभित्र पठाउने चिम्नी बनाइएको छ । अधिकारीका अनुसार गुफा बाहिरबाट पारिएका प्वाल करिब ३ सय मिटर लामा छन् । ती प्वालबाट अक्सिजन भित्र पठाउन सकिने र गुफाभित्रको ग्यास बाहिर निकाल्न सकिने भएकाले उनीहरूको उद्धारमा सहज हुने बताइएको छ । ठूलो संख्यामा उद्धारकर्मी तथा सेना खटाई विशेष प्रविधिको प्रयोग गरी चिम्नी निर्माण गरिएको हो । यसैबीच, गुफामा फसेकाको उद्धारमा खटिएका एक गोताखोरको मृत्यु भएको अधिकारीहरूले बताएका छन् । समन गुनान नामका गोताखोर गुफामा फसेका व्यक्तिलाई सामान पुर्याएर फर्किने क्रममा अचेत भएका थिए । ३८ वर्षीय गुनान थाई नौसेनाबाट निवृत्त भए पनि उद्धारकार्यमा संलग्न थिए ।एक अधिकारीले भने, उनी अक्सिजन आपूर्ति गर्न गुफामा पुगेका थिए । तर फर्कने समयमा आफैंलाई अक्सिजनको अभाव भएपछि ज्यान गयो । उनको स्थानीय समयअनुसार राति २ बजे निधन भएको हो । अधिकारीका अनुसार उक्त गुफा अनुभवी गोताखोरका लागि समेत जोखिमपूर्ण छ । गुनान एकदमै राम्रो धावक र साइकल चालक भएको बताइएको छ । उनको मृत्य भएपछि अन्य गोताखोर बालकलाई खाना पुर्याउन जान नमानेको एएफपीले जनाएको छ । किशोर र उनीहरूका प्रशिक्षकको उद्धार प्रयासमा नौसेनाका गोताखोर, सैनिक र गैरसैनिक व्यक्तिसहित करिब हजार जना खटिएका छन् । गुफामा फसेका विद्यार्थीहरू ११ देखि १६ वर्ष उमेरका छन् । उनीहरूका प्रशिक्षक भने २५ वर्षीय हुन् ।"
हिमवत् खण्ड सम्मिलनमा १३ मुलुक,"काठमाडौं हिमवत् खण्डको भूगोलभित्र नेपाल, भारत, भुटान, म्यान्मार, माल्दिभ्स, पाकिस्तान, अफगानिस्तान, चीन, मंगोलिया, ताजकिस्तान लगायतका मुलुकहरू पर्छन् । हिमवत् खण्डकै शीर सगरमाथा आसपास भारोपेली र तिब्बतबर्मेली सभ्यता निर्माण भयो । यही हिमवत् खण्डलाई केन्द्रमा राखी राजधानीमा हिमवत् खण्ड कला, साहित्य सम्मिलन हुँदै छ । नेपाली भाषासाहित्यका आदिकवि भानुभक्त आचार्यको २०५ औं जयन्ती अवसरमा मदन भण्डारी कला साहित्य प्रतिष्ठानले यही असार २९ गतेदेखि तीनदिने सम्मिलन गर्न लागेको हो । शनिबार पत्रकार सम्मेलन गर्दै सम्मिलनमा १३ मुलुकको सहभागिता रहने प्रतिष्ठानले जनायो । सम्मिलन संयोजक प्रा राजेन्द्र सुवेदीले नेपालका भाषा, कला, साहित्य र संस्कृतिको विस्तार विश्वव्यापी बनाउन सम्मिलनले सघाउने दाबी गरे । नेपालको बहुभाषिक, बहुसांस्कृतिक परिवेश आफैंमा समृद्ध प्राज्ञिक ज्ञानभण्डार हो, उनले भने, सम्मिलनले यो ज्ञान भण्डार चिनाउने काम पनि गर्नेछ । सम्मिलनका सदस्यसचिव डा देवी नेपालका अनुसार पहिलोदिन शुक्रबार जमलस्थित राष्ट्रिय नाचघरमा प्रधानमन्त्री केपी ओलीले मुख्य समारोहको उद्घाटन गर्नेछन् । सोही दिन वाङ्मय शताब्दी पुरुष सत्यमोहन जोशी, वरिष्ठ साहित्यकार बैरागी काइँला, स्रष्टा एवं चिन्तक मोदनाथ प्रश्रित र बेलायतका साहित्यकार डा माइकल हर्टबीच अन्तरक्रिया हुनेछ । सोही दिन सातै प्रदेशका कला र संस्कृति झल्किने गरी सांस्कृतिक संस्थान र जनसांस्कृतिक महासंघका कलाकारले १४ प्रस्तुति दिनेछन् । दोस्रो दिन हिमवत् क्षेत्रका भाषाको उद्भव र विकासको आयाम, नेपालका भाषाहरूको साहित्यिक अवस्था र समृद्धिको यात्रा, भाषिक साहित्यिक विश्व सम्पदाका सन्दर्भमा भानुभक्त र नेपाली कला संस्कृतिको फैलिँदो आकाश विषयमा क्रमश: प्राडा माधवप्रसाद पोखरेल, प्राडा जीवेन्द्रदेव गिरी, प्राडा कविता लामा र प्राज्ञ ठाकुरप्रसाद मैनालीले कार्यपत्र प्रस्तुत गर्नेछन् । दोस्रो दिन नै रुसी सांस्कृतिक केन्द्रमा बहुभाषी कवि गोष्ठी र हास्यव्यंग्य साँझसमेत हुने डा नेपालले जनाए । सोही दिन साँझ बागबजारको सिटी म्याक्स हलमा भानुभक्त माथि बनेको फिल्म पनि प्रदर्शन हुनेछ, उनले भने । तेस्रो दिन भने चन्द्रागिरि सिर्जना यात्रा हुनेछ । १३ मुलुकै स्रष्टाले चन्द्रागिरिको भौगोलिक, ऐतिहासिक, धार्मिक र सांस्कृतिक महत्त्वको जानकारी लिनुका साथै चित्रकला, कविता, गीत, गजल स्थलगत सिर्जना गर्नेछन् । सोही दिन सातै प्रदेशको प्रतिनिधित्व हुने गरी १५ कविले समृद्धि विषयक कविता वाचन गर्ने र नेपाल बाहिरबाट आएका कविबिच विशेष कविता गोष्ठी पनि हुनेछ । सोही दिन प्राकेशव सुवेदीले हिमवत् खण्ड कला साहित्य सम्मिलनको चन्द्रागिरि घोषणा पत्र प्रस्तुत गर्ने सिर्जना यात्रा का संयोजक दिनेश डिसीले जनाए । सम्मिलनका लागि गुरु बरालको संयोजकत्वमा मोदनाथ प्रश्रित, दीनानाथ शर्मा, प्रदीप गिरी, शान्ता मानवी, देवराज घिमिरे, डा तुलसी भट्टराई, डा विजय सुब्बा र प्रा डा उषा ठाकुर रहेको परामर्श समिति र १९ विभाग गठन गरिएको पत्रकार सम्मेलनमा बताइयो ।"
भक्तपुरमा शब्द रोपाइँ,"भक्तपुर २०५ औं भानु जयन्तीको सन्दर्भमा भक्तपुर साहित्यिक समाजले शनिबार शब्द रोपाइँं कार्यक्रम गरेको छ । कार्यक्रममा तीर्थभक्त थकू, मानिकबाबु ग्वंग:, सुशीला प्रधानाङ्ग, दुर्गाप्रसाद ग्वालटारे, सौरव शाक्य, कवीन्द्रलाल प्रधान, तेजकृष्ण श्रेष्ठ, बुद्धिकुमार घो, दिलकुमारी डंगोल, जीवनाथ अधिकारी, समाधान नेपाल र सूर्यलक्ष्मी भोमीले कविता सुनाए । यसपछि अतिथि स्रष्टा जननीप्रसाद मूल, रोशनकुमार राजभण्डारी, सुरेन्द्र व्याञ्जू, जितेन्द्र श्रेष्ठ रसिक, बाबुकाजी सुवाल, वन्त नकर्मी, श्याम माकजू, दीपेन्द्र श्रेष्ठ, उद्धव पोखरेल, नरेन्द्र महर्जन, मानन्धर अभागी, मोहन के श्रेष्ठ, ईश्वर थोकर, लालबहादुर भुजेल, रोशी श्रेष्ठले भानुभक्तको सम्झनामा सिर्जना सुनाए । समाजका अध्यक्ष राजुराम मुनकर्मीले समीक्षक दिव्य गिरी र आदर्श माविलाई कदरपत्र दिए । संस्थापक अध्यक्ष काशीराम विरसले कार्यक्रमको महत्त्व प्रकाश पारे ।"
टेम्पो चालक अभिनेत्री,"काठमाडौं अभिनेत्रीद्वय स्वस्तिमा खड्का र लक्ष्मी बर्देवा टेम्पोको लाइसेन्स निकाल्ने तरखरमा छन् । शुक्रबार यी दुई ट्रायल दिन सँगै जाने सल्लाह गर्दै थिए । लक्ष्मीसँग के वर्ग अर्थात् स्कुटरको लाइसेन्स छँदै छ । अब सी वर्गका लागि परीक्षा दिन खोज्दै छिन् । स्वस्तिमाले भने अहिलेसम्म कुनै सवारी चलाएकी छैनन् । तर, उनी अब टेम्पो चालक बन्नुपरेको छ । रियलमा हैन फिल्ममा । छसात महिनाअघि स्कुटर सिकेको थिएँ, स्वस्तिमा भन्छिन्, तर, चलाउन सुरक्षित लागेन । छोडिदिएँ ।टेम्पो चलाउनेबारे भने उनले कहिल्यै सोचेकी थिइनन् । फिल्मका लागि अब सिक्नै पर्ने भयो । विनोद पौडेलले निर्देशन गर्न लागेको बुलबुल फिल्ममा उनी ट्ेरम्पो चालकको भूमिका निर्वाह गर्दै छिन् । यसका लागि उनी पछिल्लो दुई महिनादेखि नियमितजसो टेम्पो कुदाइरहेकी छन् । स्कुटरभन्दा टेम्पो सिक्न सहज लागेको उनको अनुभव छ । यसमा फिजिकल रिस्क कम छ, उनले भनिन्, लडिहाले पनि टेम्पो बिग्रिन्छ, आफूलाई केही हुन्न भनेर ढुक्कले चलाउँछु । यसअघि हरि फिल्मका लागि कार चलाउन सिकेकी लक्ष्मीलाई पनि टेम्पो सजिलो लागेछ । स्वस्तिमाले धेरै नथिचून् भनेर प्रशिक्षकले एक्सिलेटरको मुन्तिर ढुंगा राखिदिन्छन् । लक्ष्मीलाई त्यस्तो गर्नुपरेको छैन । सजिलै आयो मलाई त, उनले भनिन्, पहिला कार सिकेर माइक्रो चलाएको हो । यी दुईले टेम्पो कुदाउँदा सर्वसाधारण भने झुक्किने गरेका छन् । कोही त खाली टेम्पो पाइयो भनेर हत्त न पत्त चढिहाल्छन् । कतिले चाहिँ स्वस्तिमालाई चिनेर आश्चर्य मान्छन् । कुटुमा कुटु कै हिरोइन हो कि अरू कोही जिल्ल पर्नेहरू उत्तिकै हुन्छन् । शुक्रबार पनि स्वस्तिमा ड्राइभिङ सिटमै थिइन् । पछाडि थिए ओस्कार इन्टरनेसनल फिल्म कलेजका क्याम्पस चिफसमेत रहेका बुलबुल निर्देशक पौडेल । उनी खुट्टा खप्टयाएर आरामले सिटमा बसिरहेका थिए । एकजना वयस्क सीधै टेम्पोतिर आएर पौडेललाई के गरी बसेको ? खुट्टा सिधा राख् भन्दै झर्पान थाले । पौडेल लुरुक्क परेर खुट्टा सिधा गरे । ती व्यक्तिले चालक स्वस्तिमालाई पनि नबुझिने पाराले गाली गरे । र, बर्बराउँदै आफ्नो बाटो लागे । स्वस्तिमा र विनोद एकछिन वाल्ल परे अनि मरुन्जेल हाँसे । यस्ता घटना अनेक झेलेको छ टोलीले । यो टेम्पो कतै जाँदैन भन्दाभन्दै पनि यात्रु जबरजस्ती चढ्न आएपछि उनीहरूले पछिल्लो समय ढोकामा डोरी बाँध्न थालेका छन् । ठूला गाडीले टेम्पोलाई पेल्ने, चालकलाई जिस्काउने आदि पनि गर्दा रहेछन् । म त गाली गर्दिन्छु, लक्ष्मीले भनिन्, टेम्पोको दिदी (असली चालक) ले पनि त्यस्तासँग डराउनु हुन्नँ भन्नुभएको छ । स्वस्तिमालाई भने मुखमुखै नलाग्न भनिएको रहेछ । मलाई चिन्छन् भनेर चुप लाग्नु भन्नुभएको होला, उनले भनिन् । स्वस्तिमालाई सडक अनुशासन मिच्नेहरू देखेर आजकल खुब रिस उठ्न थालेको छ । चालक मात्र नभएर पैदल यात्रीले समेत ट्राफिक रुल पालना गर्नुपर्ने बताइन् । मनलाग्दी गरेको देख्दा मेरो दिमाग हाइपर हुन्छ, उनले भनिन्, म रोडमा निस्किँदा यो कुरामा ध्यान दिन्छु अब, नियम पालना गर्छु । उनले अरूलाई पनि सडक नियम पालना गर्न आग्रह गरेकी छन् । साउनबाट छायांकन सुरु गरिने बुलबुलका लागि स्वस्तिमाले टेम्पो कुदाएको देख्दा युवायुवतीहरू फोटो खिच्न र सेल्फी लिन झुम्मिन्छन् । यी सबै गतिविधिले उनलाई खुसी दिइरहेको छ । भन्छिन्, यो फिल्म मेरा लागि ठूलो अवसर बनेको छ । मेरो पुस्ताका कलाकारले यस किसिमको भूमिका विरलै पाइरहेका छन् । सुरुमा त मैले पत्याएकी थिइनँ । अहिले फिल्मका लागि जेजस्तो तयारी भइरहेको छ यसले ममा धेरै परिवर्तन ल्याएको महसुस हुन्छ । हरेक बिहान टेम्पो दौडाएपछि स्वस्तिमा र लक्ष्मीसँगै फिल्मका अन्य दुई कलाकार मुकुन भुसाल र उज्वल अधिकारी सुकेधारास्थित ओस्कार कलेज आइपुग्छन् । त्यहाँ पौडेलले उनीहरूलाई शारीरिक एवं मानसिक व्यायाम गराउँछन् । कलेजमै खानपिन गरेर उनीहरू पुन: व्यायाम र अन्य गतिविधिमा सरिक हुन्छन् । ऊ यो बोत्तलको पानीजस्तो हुन खोज्दै छौं हामी, चोपेन्द्रको मुकुनले भने, हामीलाई सुरुमा साधा पानी बन्नुछ । यसमा कुन रङ हाल्ने, त्यो पछिको कुरा हो । कलाकारलाई शून्यमा पुर्याएर आफूले चाहेको आकारमा ढाल्न खोजेको निर्देशक पौडेलको भनाइ थियो । क्यामेरा अगाडि जस्तोसुकै सेलेब्रिटी पनि न्युट्रल अवस्थामा पुग्नुपर्ने बताए । कलाकारमा आफू सेलेब्रिटी भएको अहंकार हुन सक्छ, उनले भने, वा, अन्य सोचविचारले उसलाई विचलित गरेको हुन सक्छ । यो सबै बिर्साएर म कलाकारलाई न्युट्रल पोजिसनमा ल्याउन खोज्दै छु । उनी स्वस्तिमा समूहलाई अनेकथोक गर्न लगाइरहेका छन् । यसअघिका फिल्मीकार्याशालामा स्क्रिप्ट रिडिङ मात्र हुने गरेकोमा यसपालि फरक अनुभव भइरहेको कलाकार लक्ष्मीले बताइन् । हुन त उनले रंगमञ्चमा छँदा एकचोटि यही किसिमको अभ्यास गरेकी रहिछन् । यसपालि धेरै वर्षपछि दोहोर्याएको बताइन् । मेरो अभिनयमा के के नपुगिरहेको थियो, उनले भनिन्, यो वर्कसपपछि कमजोरी कम होला । स्वस्तिमाले चाहिँ धैर्य र एकाग्र हुन सिकेको बताइन् ।"
दिइयो संगीतनाट्य राष्ट्रिय प्रज्ञा,"काठमाडौं नेपाली संगीत तथा नाट्य जगत्मा लामो समय योगदान दिएबापत् ६ वरिष्ठ अग्रज स्रष्टा तथा साधकलाई संगीत तथा नाट्य राष्ट्रिय प्रज्ञा पुरस्कार २०७४ प्रदान गरिएको छ । नेपाल संगीत तथा नाट्य प्रज्ञा प्रतिष्ठानले आठौँ वार्षिकोत्सवको अवसरमा उपराष्ट्रपति कार्यालयमा शुक्रबार पुरस्कार वितरण गरेको हो । पुरस्कृत हुनेमा परम्परागत तथा शास्त्रीय संगीत विधातर्फ लामो समयदेखि निरन्तर योगदान पुर्याएका वरिष्ठ पौराणिक तथा शास्त्रीय वाद्यवादक तथा गायक पुष्परत्न तुलाधर, नेपाली रंगमञ्चमा लामो समय योगदान दिएका वरिष्ठ रंगकर्मी मदनदास श्रेष्ठ, वरिष्ठ नाट्यविद् रामावतार यादव, वरिष्ठ गीतकार किरण खरेल, वरिष्ठ नृत्यांगना एवं कलाकार शुभद्रा अधिकारी, नेपाली लोकगायन क्रियाशील गायक एलपी जोशी (लक्ष्मीप्रसाद) रहेका छन् । पुरस्कृत सबैलाई उपराष्ट्रपति नन्दबहादुर पुनले जनही एक लाख एक रुपैयाँसहित ताम्रपत्र हस्तान्तरण गरे ।व्यक्तिगत स्वार्थभन्दा माथि उठ्न सक्नेले मात्रै राष्ट्रका लागि योगदान दिन सक्ने र उनीहरूलाई नै राज्यले सम्मान गर्ने उपराष्ट्रपति पुनले दाबी गरे । पुरस्कारले संगीत, नाटक, कलाकारिताको क्षेत्रमा लामो समय योगदान दिएका व्यक्तित्वमा अझै ऊर्जा थपिने र नयाँलाई प्रोत्साहन मिल्ने प्रतिष्ठानका कुलपति सरुभक्तले बताए ।कार्यक्रममा संगीत तथा नाट्य क्षेत्रका वरिष्ठ स्रष्टा तथा सर्जकहरूलाई योगदानको कदर स्वरूप स्रष्टाकलाकार परिचयपत्र वितरण गरिएको थियो । परिचय पत्र पाउनेहरूमा वाङ्मय शताब्दी पुरुष एवं संस्कृतिविद् सत्यमोहन जोशी, रत्नशमशेर थापा, प्रेमध्वज प्रधान, प्रचण्ड मल्ल, राजेन्द्र थापा, हनी श्रेष्ठ र श्याम तमोट, रायन, कुमार बस्नेत, डाकृष्णहरि बराल, गुरुदेव कामद, दीप श्रेष्ठ, दीपक जंगम, दिनेश अधिकारी, नीर शाह, डा भोला रिजाल, भुवन चन्द, मञ्जुल, वसुन्धरा भुसाल, भैरवबहादुर थापा, गोपालनाथ योगी, न्हुच्छेबहादुर डंगोल, अशेष मल्ल, चन्द्रकला शाह, राधेश्याम प्रधान, जगत महर्जन थापा, जेबी, दीपक खरेल, वसन्त श्रेष्ठ, बिमला श्रेष्ठ, बेटी बज्राचार्य, बुलु मुकारुङ, बीएस राणा, मदन लामा छन् । प्रतिष्ठानले स्रष्टाहरूको सम्मानमा प्रज्ञा पुरस्कारलाई निरन्तरता दिँदै आएको सदस्यसचिव गणेश रसिकले जनाए ।"
फस्टलुकमा कथा काठमाडौं,"काठमाडौं कान्तिपुर टेलिभिजनमा टेलिसिरियल कथा प्रेमका बाटै आफूलाई निर्देशनमा निखारेकी संगीता श्रेष्ठ पहिलो पटक फिचर फिल्म कथा काठमाडांै लिएर आउने तरखरमा छिन् । उनले शनिबार फिल्मको फस्टलुक पोस्टर सार्वजनिक गरेकी छन् । काठमाडांैलाई आफ्नो कर्मभूमि बनाएका भिन्नभिन्न पात्रको कथालाई फिल्ममा चित्रण गर्न खोजिएको छ । सार्वजनिक पोस्टरमा पनि फिल्मको पात्रको लुक्स र सम्बन्ध देखाउन खोजिएको छ । असोज १२ मा रिलिज हुने यस फिल्ममा प्रियंका कार्की, आयुष्मान देशराज जोशी, संजोग कोइराला, सन्ध्या केसी, प्रेक्षा अधिकारी, प्रमोद अग्रहरीको मुख्य भूमिका रहेको छ । आहाना फिल्मको ब्यानरमा विजय राइले निर्माण गरेको फिल्ममा गायिका इन्दिरा जोशी पनि विशेष भूमिकामा देखिँदै छिन् । फिल्मलाई लुजा सिंहले खिचेका हुने भने मित्र गुरुङले सम्पादन गरिरहेका छन् । पटकथा भने निर्देशक श्रेष्ठले नै लेखेकी हुन् ।साथीभाइ तथा फिल्मकर्मीले दिने हौसलाले पनि मलाई फिल्म निर्देशनमा आउन सघायो । निर्देशन गर्ने सोच बनेपछि आएको प्रस्तावमध्ये आफूलाई सहज हुने टिम चयन गरेर फिल्म निर्देशनमा आएकी हुँ, निर्देशक श्रेष्ठले भनिन्, म अलि फरक कथा भन्न चाहन्थें जसले गर्दा यो सब्जेक्टमा काम गरें । यसमा मैले काठमाडौंमा रहिरहेका केही पात्रको कथालाई चित्रण गर्ने प्रयास गरेकी छु ।"
सुनको हलो !,"१५ मिनेट हलो जोतेपछि आधा घण्टा रोपाइँ गरे । असारे भाकाको गीतमा रोपाहारसँगै उनी नाचेका थिए । मन्त्रीलाई रोपाहारले हिलो टीका लगाएर शुभकामना आदानप्रदान गरे । रोपाइँ तिलौराकोट दरबारको पूर्वीद्वारनजिक रहेको ऐतिहासिक स्थल कन्थक स्तूपनजिकै ४ कठ्ठा जग्गामा गरिएको हो । इतिहासलाई अविस्मरणीय बनाउन र पर्यटकीय आकर्षण बढाउन रोपाइँ मंगलोत्सव गरिएको लुम्बिनी विकास कोषका सदस्य तथा मंगलोत्सव संयोजक राजेश ज्ञवालीले बताए । २६ सय वर्षअघिको राजकीय परम्परा जोगाउने सुरुवात गरेका हौं, उनले भने, आगामी वर्ष यो नयाँ पर्यटकीय गन्तव्यको रूपमा विकास हुनेछ ।अध्यक्ष महाअस्थवीरका अनुसार म्यान्मारको राजदरबारमा शुद्धोदनले राजकीय शैलीमा हलो जोतेको तस्बिर अझै भुन्डयाएर राखिएको छ । थाइल्यान्ड, लाओस, भियतनाम र कम्बोडियामा अहिले पनि असारमा धान रोपाइँ मंगलोत्सव भव्य रूपमा मनाइन्छ । श्रीलंकामा यसैलाई वप मगुल नाममा मनाउने गरिन्छ । थाइल्यान्डमा राजाले नै खेत रोप्छन् भने श्रीलंकामा राष्ट्रपतिले टयाक्टर चलाएर जोत्छन् । ७ वर्षको उमेरमा सुसारेसँग राजकुमार सिद्धार्थ पनि राजकीय धान रोपाइँ मंगलोत्सव हेर्न जाँदा नजिकै जामुनको रूखमुनि बसेको इतिहासमा उल्लेख छ, मन्त्री खनालले भने, सुसारेहरूको ध्यान रोपाइँतिर गयो । तर जामुनको रूखमुनि बसेका सिद्धार्थ भने त्यति बेला पनि ध्यानमग्न थिए भन्ने विश्वास छ । मंगलोत्सव स्थललाई लुङ्दा, बौद्ध झण्डा र ध्वजापताकाले सिंगारेर बुद्धमय बनाइएको थियो । मसिनो स्वरमा बुद्धवचन, वाणी र भजनले वातावरण आनन्दमय बनेको थियो । ३ घण्टासम्म चलेको रोपाइँ मंगलोत्सव हेर्न अमेरिका, चीन, थाइल्यान्ड र म्यान्मारका भिक्षुभिक्षुणी र उपासकउपासिका आएका थिए । अर्को वर्ष यो कार्यक्रम राष्ट्रिय रूपमा मनाउँछौँ, कोषका योजना प्रबन्धक सरोज भट्टराईले भने, त्यसपछि अन्तर्राष्ट्रिय रूपमा प्रचार गरिनेछ । धान फलाएर र चिउरा कुटाएर सहभागी सबैलाई प्रसादका रूपमा बाँडिने उनले सुनाए ।"
नाचौँ छमछमी,"नृत्यमा कत्तिको सोख छ ? पोखरामा त नृत्य सिक्ने साथीको संख्या बढ्दै छ । नृत्य सिक्न चाहनेलाई सघाइरहेको छ सहारा अनुशीलन कला पाठशालाले । रानीपौवास्थित यो पाठशालामा १४ वर्ष अघिदेखि नृत्य सिकाउन थालिएको हो । यहाँ नृत्य सिक्न ५ वर्षका बालबालिकादेखि किशोरकिशोरी, युवायुवतीसमेत पुग्छन् । विगतमा नृत्यलाई नकारात्मक दृष्टिले हेर्ने चलन थियो । अभिभावक र विद्यालयका लागि यो प्राथमिकतामा पर्दैनथ्यो । तर अहिले सोच बदलिएको छ । विद्यालय, अभिभावक र बालबालिकाको पनि यसतर्फ रुचि बढ्न थालेको छ । स्कुल पढ्ने विद्यार्थी विद्यालयमा हुने अतिरिक्त क्रियाकलापमा आफ्नो प्रतिभा देखाउन नृत्य सिक्छन् । किशोरकिशोरी र युवायुवती विभिन्न कार्यक्रम, रियालिटी सो र प्रतियोगिताहरूमा भाग लिनका लागि सिक्छन् । कला देखाउन मात्र नभई स्वस्थ्य र तन्दुरुस्त रहन नृत्य गर्नेहरू पनि उत्तिकै छन् । नृत्यका विभिन्न विधा छन् । तीमध्ये शास्त्रीय, लोक र पश्चिमेली शैलीका नृत्य सिक्नेहरू अनुशीलनमा पुग्छन् । यहाँ कम्तीमा एक महिनादेखि लामो समयसम्म पनि नृत्य सिकाइन्छ । अरू नाचको तुलनामा शास्त्रीय नृत्य सिक्न बढी समय लाग्छ । यसका लागि कम्तीमा एक वर्षको समय छुट्टयाउनुपर्छ । अनुशीलनले अहिले पोखराका विभिन्न स्कुल र मन्टेश्वरीका विद्यार्थीलाई अध्ययनरत संस्थामै पुगेर नृत्य सिकाउँदै आएको छ । गोरे गुरुङ, प्रीति गुरुङ, जय कार्की, मिलन तामाङ, मीना सेवाङ, युवराज गुरुङलगायतकाले दर्जनभन्दा बढी विद्यालयमा नृत्य प्रशिक्षण गराउँदै आएका छन् । अम्मरसिंह स्कुलमा कक्षा २ मा अध्ययनरत शिखा पुन मगरले डान्स क्लास लिन थालेयता आफू निकै राम्रो प्रस्तुति दिन सक्ने भएको बताइन् । यहाँ विभिन्न विधाका नृत्य एकै ठाउँमा सिकाइँदो रहेछ, अर्का विद्यार्थी कृष्ण भण्डारीले भने, यसले गर्दा आफूलाई जुन मन पर्छ, त्यही सिक्न पाइन्छ । अनुशीलनका सञ्चालक गोरे गुरुङका अनुसार यहाँबाट हालसम्म १० हजारभन्दा बढी बालबालिकाले नृत्य सिकिसकेका छन् । त्यति नै संख्यामा किशोरकिशोरी र युवायुवतीले पनि प्रशिक्षण लिएको उनले बताए । अहिले पोखराका झन्डै ८० प्रतिशत बोर्डिङ स्कुलमा नृत्य सिकाउन थालिएको छ, उनले भने ।"
पौडीमा रमाउँदा,"यतिबेला निकै गर्मी छ । वैशाखदेखि भदौसम्मै गर्मी हुन्छ । बाहिर निस्केर घाममा हिँड्न गाह्रो पर्छ । कोठाभित्र पनि पंखा चलाएर बस्नुपर्छ । चिसोचिसो खानेकुरा खानुपर्छ । कपडा पनि पातला लगाउनुपर्छ । गर्मी छल्न रूखको छहारीमा बस्नुपर्छ । गर्मी मौसममा पौडी खेल्दा छुट्टै मज्जा हुन्छ । गाउँतिर खोला, नदी, नहर आदिमा पौडी खेल्ने चलन छ । तर, सहरमा त्यसरी पौडी खेल्ने ठाउँ छैन । पौडी खेल्न मन लागे पौडी पोखरीमै जानुपर्छ । त्यसलाई स्विमिङ पुल पनि भनिन्छ । म आफ्ना अभिभावकसँग धेरैपटक स्विमिङ पुल गएर पौडी खेलेकी छु । यसपटक भने विद्यालयबाटै पौडी खेल्न जान पाइयो ।हाम्रो कक्षाका सबै विद्यार्थी पौडी खेल्न इमाडोलको स्विमिङ पुलमा जाने भयौं । पौडी खेल्न जाने अघिल्लो दिन हामीले घरमा सबै तयारी गर्यौं । पौडी खेल्दा छुट्टै पोसाक चाहिन्छ । मेरो पोसाक अलि पुरानो भएको थियो । त्यसैले अभिभावकसँग कुरा गरेर मैले पसलबाट नयाँ पौडी पोसाक किनेँ । त्यसै पौडी खेल्नुभन्दा टयुबमा चढेर पौडिँदा झन् रमाइलो हुन्छ । त्यसैले मैले एउटा टयुब पनि किनें । भोलिपल्ट हामी विद्यालयबाट इमाडोलको एउटा स्विमिङ पुल पुग्यौं । हामी पुग्दा त्यहाँ त थुप्रै मानिस जम्मा भइसकेका रहेछन् । त्यहाँ सानाठूला सबै उमेरका मानिस थिए । अरू विद्यालयबाट आएका हामीजस्तै थुप्रै विद्यार्थी पनि थिए । त्यहाँ तीनओटा पोखरी रहेछन् । उमेरअनुसार पोखरी छुट्टयाइएको रहेछ । हामी बालबालिकाका लागि बनाइएको पोखरीमा पौडिन थाल्यौं । कतिपय साथीहरू पहिलोचोटि स्विमिङ पुल पुगेका थिए । त्यसैले तिनीहरू पौडिनै डराए । शिक्षकशिक्षिकाले सहयोग गरेपछि बल्ल उनीहरू नडराईकन पौडिन थाले ।त्यहाँ कतिपय बालबालिका अभिभावकसँगै आएका थिए । उनीहरू प्राय: दिनदिनै पौडिन आउँदा रहेछन् । सायद धेरै अभ्यास भएर होला, उनीहरू पौडिन जान्ने भइसकेका थिए । ठूलो र गहिरो पोखरीमा ठूला मानिससँगै उनीहरू पनि मज्जाले पौडिएको देखेर म त दङ्गै परेँ । हामी पोखरीभित्र निकै रमायौं । एकआपसमा पानी छयापाछयाप गर्दा धेरै रमाइलो भयो । टयुबमाथि चढेर पौडी खेल्दा धेरै कसरत गरिरहनु नपर्ने । पानी चलाएपछि आफैं यताउति डुल्न पाइने । केही साथीहरू त टयुबमा चढ्नै नजानेर धेरैचोटि पानीमा डुबे । पौडी खेल्दाखेल्दै बल्ल उनीहरू टयुबमा चढेर खेल्न सक्ने भए । हामी झन्डै दुई घण्टाजति पौडिएर रमाइलो गर्यौं । एउटाले अर्कालाई पानीभित्रै छुनुपर्ने खेल पनि खेल्यौं । दुई घण्टाजति पौडिएपछि हामीलाई थकाइ लाग्यो । भोकले पनि सतायो । त्यसैले पोखरीबाट बाहिर निस्कियौं र बाथरुममा पसेर मज्जाले नुहायौं । शिक्षकले चमेना गृहमा लगेर हामीलाई खाजा खुवाउनुभयो । अनि विद्यालयतिर फक्र्याैं । सक्षम श्रेष्ठ, कक्षा६ काञ्जीरोवा नेसनल मावि, काठमाडौं"
बढे खोलानाला,"देशैभरि ठूला वर्षा,भइदियो यस पाला ।वर्षा मास लागेसँगै,बढे खोलानाला ।निरज बस्नेत, कक्षा५भूपू सैनिक कम्युनिटी एकेडेमी, स्याङ्जा"
म फूल हुँ,"कलिला छन् मेरा कोपिला,ठूलो हुनु छ अझैफैलाउनु छ आफ्नो वासना,फूलबारीको यो आँगनमा । काँडा छन्, कडा जरा छन्, यी पीडा दिन्छन् मलाई,सफलताको बाटालाई छेकी,तर बढ्नेछु म अघि,एक सुन्दर फूल बनाउनेछु आफूलाई ।नरम छु, चुँडिन्छु म सजिलै,पानीका थोपाले झर्छन् यी पात,कोमल छु, मन सफा छ,खुसी हुन्छु म घामको एक किरणले,बिर्सिन्छु मेरा सबै त्रास । शिक्षा दिन्छु मानवताको, मीठो वासना छरी,जीवन मेरो क्षणिक छ,सदुपयोग गर्छु यसलाई सधैं । केनी तामाङ, कक्षा९बेबिलोन नेसनल स्कुल, काठमाडौं"
जनावरको एकता,"मानिसहरू दिन प्रतिदिन वातावरण विनाश गर्दै गइरहेका छन् । उनीहरू आफ्नो फाइदाका लागि रूख काट्छन् र घर बनाउँछन् । आफ्नो बासस्थान बनाउँदा अरूको बास उखेलिएको उनीहरू बुझ्दैनन् । वन विनाशका कारण समस्या देखा परेपछि एक दिन जंगलमा सिंहले जनावरहरूको बैठक बोलायो । उसले बैठक बोलाउनुको कारण बतायो, मेरा प्यारा जंगलका बासिन्दाहरू हो, मानिसहरू हाम्रो घरलाई उजाड बनाउँदै छन् । यही रीतमा जंगल मासिँदै जाने हो भने, एक दिन हामी पनि यहाँबाट बसाइँ सर्न बाध्य हुनुपर्नेछ । अत: हामीले बेलैमा यसको समाधान निकाल्न यो भेला बोलाएको हुँ । यति भनेर सिंहले अगाडि रहेका जनावरतिर हेर्यो । एउटा लामा कान भएको खरायोले हात उठायो र बोल्न सुरु गर्यो, हामी यसमा के नै गर्न सक्छौं र ? मानिससँग खतरनाक हातहतियार छन् । उनीहरू हामीलाई सजिलै मार्न सक्छन् ।एकछिन् सभामा सन्नाटा छायो । उसका कुरालाई साना लोखर्केहरूले समर्थन गरे । आफ्नो भुवादार पुच्छर हल्लाउँदै उनीहरू दु:खी भइरहेको दृश्य साँच्चै नै पीडादायी देखियो । के हामी मानिसहरू शक्तिशाली छन् भन्दैमा चुप लागेर बस्न सक्छौँ त ? दुम्सीले आफ्नो असन्तुष्टि व्यक्त गर्यो । स्याल झटपट्ट बोल्यो, मसँग एउटा राम्रो उपाय छ । किन हामी उनीहरूलाई आफ्ना कुरा बताउँदै पत्र नलेख्ने ? सबैले एकै स्वरमा हो हो भने र पत्र लेख्ने भन्दै स्यालका कुरामा समर्थन जनाए । आफ्नो घाँटी सफा गर्दै बूढो भालु बोल्न थाल्यो, चिठी त लेख्ने तर के हामी जनावरको भाषा मानिसले बुझ्छन् ? सभामा सन्नाटा छायो । यसबारे उनीहरूले सोचेकै रहेनछन् । त्यतिकैमा सिंहले फेरि आफ्नो विचार व्यक्त गर्यो, तिमीहरू सबैका कुरा मैले सुनेँ । मलाई ठीक पनि लाग्यो तर मेरो विचारमा मानिसहरूले त्यति सजिलै सम्झेर हाम्रो बारेमा राम्रो सोच्लान् भन्ने लाग्दैन । उसो भए के गर्न सकिन्छ त ? बूढो भालुले जिज्ञासा राख्यो । त्यति बेलासम्म रूखमा बसेर सबै कुरा सुनिरहेको मुनाल रूखबाट तल ओर्लियो र अर्नाको सिंगमा बस्यो । शान्त भएर उसले मसिनो स्वरमा आफ्नो प्रस्ताव सभामा राख्यो, मानिसलाई तह नलगाए त हाम्रो बासस्थान मासिनेमा हामी जानकार छौँ । मेरो कुरा मान्नुहुन्छ भने, म एउटा प्रस्ताव राख्छु । खरायोले प्रस्ताव सुन्न आफूहरू आतुर भएको राय व्यक्त गरेपछि मुनालले फेरि थप्यो, हामी सबै जना गएर उनीहरूको घर भत्काइदियौँ भने उनीहरू पनि हामीजस्तै घरविहीन हुन्छन् । अनि मात्र उनीहरूले हामीलाई परेको दु:ख बुझ्लान् । सबैले होमा हो मिलाए र भोलिपल्ट बिहानीको सूर्योदयसँगै मानव बस्ती जाने सल्लाह गरे । सल्लाहबमोजिम उनीहरू भोलिपल्ट सबै जम्मा भए र त्यहाँबाट मानव बस्ती प्रवेश गरे । जंगलका जनावरहरू सबै एकै पटक गाउँमा आएको देखेर मानिसहरू छक्क परे । मानिसले हेर्दाहेर्दै समूहमा आएका जनावरहरूले फौमानको घर भत्काउन थाले । मानिसले उनीहरूलाई धपाउने प्रयास त गरे तर सफल भएनन् । किन जनावरहरू यसरी आक्रामक भएर आए ? यो प्रश्न सबैको मनमा नाच्यो । गाउँका मानिस बैठक बसे । जनावरलाई यही प्रश्न सोध्ने निर्णय गरेर उनीहरू जनावरको सामू गए र गाउँका मास्टर हरिप्रसादले जनावरका नाइके सिंहलाई भने, किन तिमीहरूले यसरी हाम्रो घर भत्काएको ? सिंहले गर्जंदै भन्यो, तिमीहरू चेतना भएर बिग्रिएका प्राणी हौ । तिमीहरू आफ्नो बारेमा मात्र सोच्ने गर्छाै । हाम्रो बारेमा केही सोचेनौ । त्यसैले हामी तिमीहरूको बस्ती मास्न आएका हौँ । सिंहका कुरा सुनेर मानिस छक्क परे र सबै मुखामुख गर्न थाले । उनीहरूलाई आफ्नो गल्तीको पश्चाताप भयो र उनीहरूले जनावरसँग माफी मागे । मानिसले कुनै रूख काट्न परेमा पहिला रूख रोप्ने अनि मात्र रूख काट्ने तथा कुनै पनि जीवहरूको सिकार नगर्ने प्रतिबद्धता जनाए । सबै जनावरहरू खुसी हुँदै जंगल फर्किए र सबैभन्दा धेरै धन्यवाद मुनाललाई दिए । आजकाल उक्त जंगल नेपालको नमुना जंगल बनेको छ । सिद्धि बाहेती, कक्षा९संस्कृति इन्टरनेसनल स्कुल, काठमाडौं"
