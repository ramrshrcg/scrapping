शीर्षक,विवरण
ईपीजी प्रतिवेदन तयार,"उनले नेपाल र भारतको सम्बन्धले यस क्षेत्रको विकास र सहकार्यमा नयाँ आयाम सिर्जना गर्ने बताए । नेपाली पक्षका सदस्य राजन भट्टराईले पनि साझा प्रतिवेदन प्रधानमन्त्रीलाई बुझाएलगत्तै सार्वजनिक गरिने बताए । प्रतिवेदन बुझाएपछि हामी बोल्नेछौं, उनले भने । जनसंख्या र क्षेत्रफलका आधारमा मात्र नागरिकलाई दिइने सुविधाको समानताका विषय उठाउनुपर्ने नेपालको सुझावमा भारत सहमत देखिएको र त्यहीअनुरूप प्रतिवेदनमा सुझाव दिइएको जनाइएको छ । यद्यपि यससम्बन्धी निर्णय सरकारीस्तरमा हुने हुनाले यसलाई ईपीजीमा बढी विवादको विषयका रूपमा नराखिएको हो । नेपालले पनि भारतको संवेदनशीलतालाई ध्यानमा राखेर शान्ति र मैत्रीसन्धिका दफा २, ५, ६ र ७ का विषयमा नेपाललाई समस्या नहुने गरी बीचको बाटो उपयोग गरेको छ । केही विषयलाई भारतले पहिलेझैं नलिएको र सहमतिमा आएका कारणले पनि सहज भएको हो । पूर्वपरराष्ट्रमन्त्री डा थापाको भूमिका र भारतीय पक्षले उनको धारणालाई अस्वीकार गर्न नसक्ने हुनाले पनि यो प्रतिवेदन समयमा आउन सहज भएको बुझाइ दुवै पक्षको छ । भारतले सन्धि परिमार्जनसहित सीमा नियमन व्यवस्थित गर्न चेकप्वाइन्टहरूमा अभिलेख प्रणालीलगायत विषयमा नयाँपन खोजेको थियो । ती विषयमा नेपालले पनि उचित महसुस गर्दै सहमतिमा साझा सुझाव राखेपछि थप सहज भएको हो । ईपीजीको पहिलो बैठक २०७३ असार २० मा आरम्भ भएदेखि नै सन् १९५० को शान्ति तथा मैत्रीसन्धि पुनरावलोकन विषयले बढी चर्चा पाएको थियो । त्यसबाहेक धेरै विषयमा छलफल भएर सहमति भएको हो । अब सन् १९५० को शान्ति तथा मैत्रीसन्धि त्यही रूपमा रहँदैन । सन्धिका प्रावधान परिवर्तन गर्ने वा खारेज गर्ने सरकारको विषय हो । सुझावमा दुवै विकल्प राखिएको अधिकारीहरूको धारणा छ । यसअघि दिल्लीमा सम्पन्न आठौं बैठकमा सहमति नभएपछि नवौं बैठक काठमाडांैमा गरिएको हो । डा बाबुराम भट्टराई प्रधानमन्त्री हँदा दुई देशबीच रहेका विवादित विषयलाई विज्ञसमूह गठन गरी टुंग्याउनुपर्नेबारेमा छलफल भएको थियो । त्यसपछि प्रधानमन्त्री केपी ओलीको पहिलो कार्यकालमा यसको गठन भएको हो ।"
मेडिकल कलेजलाई सहजै सम्बन्धन,"स्वदेशीलाई पढाउँदा विदेशी विद्यार्थीलाई निर्धारण गरिएको शुल्क लिन पाउने भएपछि कलेज सञ्चालकको दबाबमा यस्तो प्रावधान थप गराएको शिक्षा मन्त्रालय स्रोतले जनाएको छ । स्वार्थ पूरा गर्ने विधेयक बनाउँदा अलमल सरकारले वैशाख १३ मा चार अध्यादेश जारी गर्यो । प्रतिनिधिसभाले त्यसमध्ये राष्ट्रिय सभा सदस्य निर्वाचन र संघीय संसदका महासचिव, प्रतिनिधिसभाका सचिव तथा राष्ट्रिय सभाका सचिवको पारिश्रमिक सेवासर्त र सुविधासम्बन्धी विधेयक पारित नै गरिसक्यो । बेपत्ता पारिएका व्यक्तिको छानबिन सत्य निरूपण तथा मेलमिलाप आयोग ऐनलाई संशोधन गर्न बनेको विधेयकसमेत १४ गते संसद्मा पेस भइसक्यो । एकैदिन जारी भएको चार अध्यादेशमध्ये राष्ट्रिय सभा र सेवासर्तसम्बन्धी विधेयक प्रतिनिधिसभाबाट पारित समेत भइसक्यो । तर, राष्ट्रिय चिकित्सा शिक्षा अध्यादेशको प्रतिस्थापन विधेयक भने शुक्रबार संघीय संसदको राष्ट्रिय सभामा दर्ता मात्रै भएको छ । अन्य अध्यादेश जारी गर्दा जे व्यवस्था थियो, प्रतिस्थापन विधेयक त्यही व्यवस्थासहित पेस भयो । तर, चिकित्सा शिक्षामा विभिन्न समूहको स्वार्थ पूरा हुने गरी पेस भएको छ । देउवा सरकारको सिफारिसमा जारी भएको यो अध्यादेश आवश्यक रहेको ठहर गर्दै यो सरकारले वैशाख १३ मा पुन: जारी गरेको थियो । आफैंले जारी गरेको अध्यादेशमा भएको व्यवस्था परिवर्तन गरेर प्रतिस्थापन विधेयक अघि सारेको हो । प्रस्तावनादेखि अन्य व्यवस्थासमेत परिवर्तन गरिएको छ ।"
हिरासतमै डा केसीको अनशन,"कर्णाली स्वास्थ्य विज्ञान प्रतिष्ठान जुम्लाको शिक्षण अस्पताल अवलोकनका लागि जाँदै गर्दा टुँडिखेलको माथिल्लो गेटनजिक बाटोमै उनलाई प्रहरीले रोकेको थियो । त्यसपछि उनी जिल्ला प्रशासनतर्फ गएका थिए । डा केसीको अनशनलाई लक्षित गरी स्थानीय प्रशासनले शनिबार निषेधित क्षेत्र घोषणा गरेको थियो । अस्पताल हातादेखि दुई सय मिटरभित्रको क्षेत्रलाई निषेधित क्षेत्र घोषणा गरे पनि उनलाई एक किलोमिटर तलै रोकिएको थियो । स्वतन्त्रतापूर्वक अस्पताल जान पाउनुपर्ने भन्दै डा केसी र उनका समर्थकले जिल्ला प्रशासन कार्यालयअगाडि एक घण्टा धर्ना दिएका थिए । अनशन बस्नुअघि नै पक्राउ गरिएपछि उनी हिरासतमै अनशन बसेका हुन् । चिकित्सा शिक्षा अध्यादेशलाई तोडमोड गरेर प्रतिस्थापन विधेयक ल्याउन खोजिएको भन्दै अनशन बसेको डा केसीले बताए । कर्णाली स्वास्थ्य विज्ञान प्रतिष्ठान स्थापना भएको वर्षौंपछि पनि एमबीबीएसमा भर्ना सुरु हुन सकेको छैन, उनले भने, राप्ती स्वास्थ्य विज्ञान प्रतिष्ठान र धनगढीस्थित गेटा मेडिकल कलेजको प्रगति पनि सुस्त छ । सरकारले पूर्वघोषणाअनुसार अनशन बस्ने स्थललाई निषेधित क्षेत्र घोषणा गरेर जनताप्रतिको अभियानमा ठेस पुर्याउने प्रयास गरेको उनले बताए । मलाई पक्राउ गरे पनि यहींबाट अनशन सुरु गरिसकें, उनले भने, माग पूरा नभएसम्म आमरण अनशन जारी रहनेछ । डा केसीले ७ बुँदे माग राखेका छन् । कर्णालीमा एमबीबीएस पढाइको विषय उठाएकाले जुम्लाका नागरिकको उनलाई सहयोग रहेको नागरिक समाजका अध्यक्ष राजबहादुर महतले बताए । केसीलाई नियन्त्रणमा लिनेक्रममा भएको झडपमा प्रहरीले लाठीचार्ज गर्दा देवेन्द्र शाही, राजबहादुर महत र डिल्ली महत घाइते भएका छन् । उनको समर्थनमा जुम्ला बजारमा दिनभर प्रदर्शन गरिएको थियो ।"
तीन किलो सुनसहित २ पक्राउ,घटनाबारे थप अनुसन्धान भइरहेको प्रहरीले जनाएको छ । पछिल्लो समय चीनबाट नेपाल हुँदै भारततर्फ सुन तस्करी गर्नेक्रम बढ्दै गएको छ । प्रहरीले त्यस्तो गिरोहलाई पक्राउ गर्ने क्रमसमेत बढिरहेको छ । यो घटनाबाट सुन तस्करीबारे थप सूचना पाउन सकिने प्रहरीको दाबी छ ।
माग पूरा नभएसम्म अनशन,"काठमाडौं प्राडा गोविन्द केसीले आफ्नो माग पूरा नभएसम्म आमरण अनशन जारी रहने बताएका छन् । जुम्ला प्रहरीको हिरासतमा रहेका केसीले कान्तिपुरसँग संक्षिप्त कुराकानी गर्दै सरकारले जनहितकारी अभियान तुहाउन अनशनस्थललाई निषेधित क्षेत्र घोषणा गरेको बताए । उनले हिरासतमै अनशन सुरु गरिसकेका छन् । मन्त्रिपरिषद्ले चिकित्सा शिक्षा अध्यादेशलाई प्रतिस्थापन गर्न बनेको विधेयक मेडिकल माफिया र भ्रष्ट नेतालाई फाइदा हुने गरी परिमार्जन गरिए स्वीकार्य नहुने बताएका छन् । दुई तिहाइको समर्थन प्राप्त सरकारले जे पनि गर्न सक्छ भन्ने दम्भ राखेर विधेयक परिमार्जन गर्न लागेको उनको दाबी छ । चिकित्सा शिक्षा विधेयकबारे सत्तारूढ नेताहरूको प्रतिक्रिया हेर्दा उहाँहरू जनताका लागि काम गर्न हैन, लुट्न आएको जस्तो लागेको छ, केसीले भने । पुँजीवादी मुलुकमा समेत शिक्षा र स्वास्थ्यलाई व्यवसायीकरण नगरिएको जनाउँदै उनले भने, हाम्रो मुलुकका समाजवादी भनिने नेताहरूले शिक्षा र स्वास्थ्य क्षेत्रलाई चरम पुँजीवादी बनाएका छन् । चीनमा शिक्षा र स्वास्थ्य नि:शुल्क रहेको औंल्याउँदै उनले भने, हाम्रा नेताहरू साम्यवादी, समाजवादी होइनन् क्रोनिक क्यापिटालिस्ट हुन् । उनले राजधानीबाहिर ठूलो जनसंख्या भएका क्षेत्र तथा दुर्गममा ठूला सरकारी अस्पताल र शिक्षण संस्था स्थापना गरी चिकित्सा सेवाको वास्तविक विकेन्द्रीकरण गर्नेतर्फ सरकारको ध्यान कहिल्यै नगएको बताए । सरकारले काठमाडौंबाहिर सरकारी मेडिकल कलेज खोल्ने निर्णय गरे पनि त्यसको कार्यान्वयन नगरेको दाबीसमेत केसीले गरे । प्रमुख दलको नियत नै मुलुकमा स्वास्थ्य सेवा विस्तार गर्नुभन्दा मेडिकल शिक्षाको व्यापारीकरण बढाएर नाजायज आर्थिक लाभ लिने खालको छ, उनले भने ।देशको ठूलो भूभाग ओगट्ने कर्णालीका लाखौं जनसंख्यालाई सेवा दिने कर्णाली स्वास्थ्य विज्ञान प्रतिष्ठान स्थापना भएको आठ वर्ष बितिसक्दासमेत प्रमाणपत्र तहका स्टाफ नर्स, एचए र एनेस्थेसिया एसिस्टेन्टबाहेक कोर्समा पढाइ सुरु हुन नसकेको उनले औंल्याए । राप्ती स्वास्थ्य विज्ञान प्रतिष्ठान र धनगढीको गेटा मेडिकल कलेजको प्रगतिसमेत सुस्त रहेको उनले बताए । अब विधेयकको प्राथमिकता दुर्गम ठाउँमा ठूला चिकित्सा शिक्षण संस्था पुर्याउने हुनुपर्छ, काठमाडौंमा मेडिकल कलेज थप्ने होइन ।सरकार माफियाको स्वार्थमा राजधानीमै थप मेडिकल कलेज खोल्न प्रयासरत रहेको उल्लेख गर्दै उनले भने, स्वास्थ्य सेवाको गुणस्तर तथा न्यायोचित वितरण दुवैका लागि सही रूपमा चिकित्सा शिक्षा ऐन आउनुपर्छ । चिकित्सक संघको समर्थननेपाल चिकित्सक संघले चिकित्सा शिक्षा र गुणस्तरीय स्वास्थ्य सेवाका अभियन्ता डा केसीलाई जुम्लामा सामान्य स्वास्थ्य परीक्षण गराउनसमेत सरकारले बन्देज लगाएको उल्लेख गर्दै कडा शब्दमा भत्र्सना गरेको छ । आमनेपालीलाई संविधानले दिएको स्वास्थ्य परीक्षण गराउन पाउने मौलिक अधिकारबाट सरकारले उनलाई वञ्चित गरेको संघले उल्लेख गरेको छ । यसले सामान्य नागरिकको आधारभूत मानव अधिकार हनन भएको समेत संघले जनाएको छ ।"
इजलास बहिष्कार फिर्ता,"राजविराज (कास) कानुन व्यवसायीले अघि सारेको माग न्यायपरिषद्मा राख्ने सहमतिपछि नेपाल बार एसोसिएसनको राजविराज इकाईले इजलास बहिष्कारको माग आइतबारदेखि स्थगन गर्ने भएको छ । उच्च अदालत जनकपुरको राजविराज इजलासले आदेश र फैसलामा चलखेल गरेको आरोप लगाउँदै बारले इजलास बहिष्कार गरेको थियो ।बारले राजविराज इजलासमा कार्यरत ७ न्यायाधीशको सरुवा, उनीहरूले गरेको आदेश तथा फैसला छानबिन हुनुपर्ने माग राखेको थियो । बार एसोसिएसन जनकपुर इजलास इकाई समितिले गत साता अदालतमा आर्थिक चलखेल नरोकिएसम्म बन्दी प्रत्यक्षीकरणबाहेक अन्य सबै मुद्दाको कानुनी प्रतिरक्षा नगर्ने निर्णय गरी इजलास बहिष्कार गरेको थियो । इजलास बहिष्कारका कारण स्थिति तनावपूर्ण हुने देखिएपछि सर्वोच्च अदालतका वरिष्ठतम न्यायाधीश तथा न्यायपरिषद् सदस्य ओमप्रकाश मिश्र र रजिस्ट्रार महेन्द्र उपाध्यायको टोली राजविराज पुगेको थियो । सर्वोच्चको टोलीसँग समेत कानुन व्यवसायीले सातै जना न्यायाधीशको सरुवा हुनुपर्ने माग गरेका थिए ।टोलीले कुनै कैफियत देखिए न्यायाधीश सरुवा गर्ने आश्वासन दिएको राजविराज इजलास बारका अध्यक्ष विजयकुमार यादवले बताए । उनका अनुसार राय किताबमा एउटा फैसला गरेको जानकारी गराई न्यायाधीशले फैसलाक्रममा अर्कै विवरण समावेश गरेका थिए । यादवले भने, फैसलाअघि नै चलखेल गरी अर्को कुरा लेख्ने न्यायाधीश चाहिँदैन, यहाँका अधिकांश न्यायाधीश एउटै प्रवृत्तिका छन् । राजविराज इजलासमा मोहबहादुर कार्की, डा सलाउद्दिन अख्तर सिद्धिकी, रामप्रसाद ओली, दयानाथ खरेल, राकेशकुमार निधि, नसरुल्लाह अन्सारी र बबिता कार्की न्यायाधीश छन् । बार पदाधिकारीले अधिकांश न्यायाधीश पछिल्लो समय विवादमा तानिएको आरोप लगाएका छन् । जबर्जस्ती करणी, लागूऔषध, किर्ते नागरिकता प्रकरण र अंशलगायत जग्गासम्बन्धी मुद्दामा स्वच्छ न्यायसम्पादन नभएको आरोप लाग्दै आएको छ ।"
सांसदसरह मर्यादाक्रम माग,काठमाडौं (कास) संविधानसभाका तत्कालीन सदस्यहरूले प्रतिनिधिसभा सांसदसरह मर्यादाक्रम दिलाउन माग गरेका छन् । केही दिनअघि गठित तत्कालीन संविधानसभा सदस्यको प्रतिनिधिमण्डलले शनिबार प्रधानमन्त्री केपी ओलीलाई भेटेर मर्यादाक्रम र लोगोको विषय उठाएको हो । अहिले संविधानसभाका पूर्वसदस्यलाई महानगरपालिकाको मेयर र जिल्ला समन्वय समितिका सभापतिसरह मर्यादाक्रममा राखिएको छ । उनीहरूले संविधानसभाका सदस्यलाई सरकारी अस्पतालमा नि:शुल्क स्वास्थ्य उपचार व्यवस्था गर्नसमेत आग्रह गरेका थिए ।
३ करोड २२ लाख सहयोग,"बाख्राको खोर वनाउन पनि मकवानपुर रेडक्रसले नै २ महिना अघि १५ हजार रुपैयाँ सहयोग गरेको थियो । गुरुङलाई मात्र होइन उक्त गाउँको शरण परियारलाई मकवानपुर रेडक्रसले खोर बनाउन १५ हजार र बाख्रा खरिद गरेर पाल्न २५ हजार गरी ४० हजार रुपैयाँ उपलब्ध गराएको थियो । गुरुङ र परियारलाई मात्र होइन स्पेनिस रेडक्रसको सहयोगमा मकवानपुर रेडक्रसले कैलाश गाउँपालिकाअन्तर्गतको साविकको गोगने गाविसका अति विपन्न १ सय १५ घरधुरीलाई आयआर्जन वृद्धि गराउने उद्देश्यले जीविकोपार्जन कार्यक्रमअन्तर्गत प्रतिपरिवार ४० हजार रुपैयाँ उपलब्ध गराएको छ । स्पेनिस रेडक्रसको सहयोगमा मकवानपुरको रेडक्रसले जीविकोपार्जन कार्यक्रमअन्तर्गत कैलाश गाउँपालिकाको साविकको डाँडाखर्क गाविसका १ सय ४१, कैलाश गाउँपालिकाका २ सय १४, राक्सिराङ गाउँपालिकाअन्तर्गत खैराङका १ सय ५६ र थाहा नपाका १ सय ७९ अति विपन्न परिवारलाई आयआर्जन वृद्धि गराउने उद्देश्यले प्रतिपरिवार ४० हजार रुपैयाँ उपलब्ध गराएको रेडक्रस मकवानपुरका महामन्त्री लालबहादु्र थापाले बताए । रेडक्रसका स्वयम्सेवक घरघरमा पुगेर आर्थिक अवस्थाको तथ्यांक संकलन गरी लाभग्राहीलाई सहयोग गरिएको उनले जनाए । रेडक्रसबाट जीविकोपार्जन कार्यक्रमअन्तर्गत सहयोग प्राप्त गरेकाहरूले तरकारी खेती, नगदेबाली, बाख्रापालन र कुखुरापालनमध्ये एउटा व्यवसाय गर्नेछन् । रेडक्रस मकवानपुरले जीविकोपार्जन कार्यक्रमअन्तर्गत गोगने, डाँडाखर्क, खैराङ, नामटार र थाहा नगरपालिकासमेतका ८ सय ५ घरधुरीका प्रतिवारलाई ४० हजार रुपैयाँका दरले ३ करोड २२ लाख रुपैयाँ रकम उपलब्ध गराइसकेको भूकम्प प्रतिकार्य कार्यक्रम मकवानपुर संयोजक महेश न्यौपानेले बताए । उक्त रकम बैंकका कर्मचारी गाउँगाउँमा पुगेर रकम उपलब्ध गराएका छन । जीविकोपार्जनअन्तर्गत ४० हजार रकम प्राप्त गर्ने अधिकांश भूकम्पपीडित रहेका छन् । भवन पुर्ननिर्माणमकवानपुर रेडक्रसले मकवानपुरको कैलाश गाउँपालिकाअन्तर्गतको साविकको गोगने गाविसका भूकम्पीपीडितहरूलाई अनुदान उपलब्ध गराएर ३ सय ६६ वटा आवासीय भवन निर्माण गरिसकेको छ । अमेरिकन रेडक्रसको सहयोगमा मकवानपुर रेडक्रसले गोगनेका भूकम्पपीडितहरूको भवन निर्माण गर्न सरकारीले दिने अनुदान रकम उपलब्ध गराएको थियो । सरकारी तथ्यांकअनुसार साविकको गोगने गाविसमा ६ सय ४६ लाभग्राही रहेका थिए । तीमध्ये रेडक्रस मकवानपुरले ६०३ लाभग्राहीसंँग अनुदान सम्झौता गरी त्यति नै संख्याको लाभग्राहीलाई ५० हजार रुपैयाँ पहिलो किस्ता उपलब्ध गराएको थियो । दोस्रो किस्ता ५ सय ३७ लाभग्राहीलाई एक लाख ५० हजार रुपैयाँ उपलब्ध गराएको छ । तेस्रो किस्ता ३ सय ५३ लाभग्राहीलाई एक लाख रुपैयाँ उपलब्ध गराएको कार्यक्रम संयोजक न्यौपानेले बताए । ४३ जना लाभग्राही अनुदान सम्झौता गर्न आएका छैनन् भने ६६ लाभग्राही पहिलो किस्ताको रकम लिएर अहिलेसम्म दोस्रो किस्ताका लागि सम्झौता गर्न आएका छैनन्, रेडक्रस मकवानपुरका महामन्त्री थापाले भने, पहिलो किस्ता लगेर दोस्रो किस्ताका लागि सम्झौता गर्न नआउनेहरूको सूची तयार बनाउँदै छौं । रेडक्रसले राष्ट्रिय पुनर्निर्माण प्राधिकरणको डिजाइनमा भूकम्पप्रतिरोधी आवासीय भवन निर्माण गर्न लाभग्राहीहरूलाई सहयोग गरेको हो ।"
सहकारीले खोल्यो दाना उद्योग,हेटौंडा सहकारी संस्थाले गाईभैंसीका लागि दाना उद्योग स्थापना गरेको छ । आफ्नै सहकारी संस्था हेटौंडाले भीमफेदी गाउँपालिका१ आँपखोल्सीमा करिब २ करोडको लागतमा दाना उद्योग सचालनमा ल्याएको हो । व्यावसायिक कृषि तथा व्यापार आयोजना (प्याक्ट) को सहयोगमा सहकारी संस्थाले दाना उद्योग स्थापना गरेको हो । हेटौंडा बजार नजिकै रहेको उक्त दाना उद्योगले धूलो र पेलेट दाना उत्पादन गर्ने गर्छ । सहकारीले एक करोड ७० लाख ५९ हजारको लागतमा उद्योग स्थापना गरेको हो । ५ रोपनी जग्गामा स्थापना गरेको उद्योगको प्रदेश ३ का सभामुख सानुकुमार श्रेष्ठले शनिबार एक समारोहबीच उदघाटन गरे । गुणस्तरमा सम्झौता नगरी दाना उत्पादन गर्न उद्योगीलाई श्रेष्ठले सुझाव दिए । सहकारी संस्थाका अध्यक्ष श्याम सुवेदीको अध्यक्षतामा सञ्चालित उक्त कार्यक्रममा पूर्वमन्त्री एवं सहकारीका सल्लाहकार पुरुषोत्तम पौडेलले दूधको उत्पादन लागत घटाउने र दूधको मात्रा बढाउनुपर्ने मुलुकको आवश्यकता रहेको बताए । दाना गुणस्तरको नभएकाले यहाँका उन्नत जातका गाईभैंसीले थोरै दूध दिने गरेका छन् । गाईभैंसीलाई खुवाउन उच्चकोटीका दाना उत्पादन गर्न सहकारीले दाना उद्योग स्थापना गरेको सहकारीका सल्लाहकार शिव कोइरालाले बताए ।कार्यक्रममा प्रदेश ३ का मुख्य न्यायाधिवक्ता सूर्यचन्द्र न्यौपानेले मुलुक अहिलेसम्म पनि दूधमा आत्मनिर्भर हुन नसकेको बताए । दूधमा आत्मनिर्भर हुन पशुपालन मात्र गरेर हुँदैन गुणस्तरयुक्त दाना उद्योग पनि आवश्यक पर्छ उनले भने । कार्यक्रममा प्रजिअ चक्रबहादुर बुढाले उद्योग स्थापना गरेपछि निरन्तरता दिने चुनौती भएकाले सबैले ध्यान दिनुपर्ने बताए ।
पूर्वाधार विकासमा जोड,"चितवन सौराहा देश विदेशमा परिचित पर्यटकीय गन्तव्य हो । चितवन राष्ट्रिय निकुञ्जका १० प्रवेशद्वारमध्येको एक भए पनि सौराहामा पर्यटकको निकै भीडभाड हुन्छ । चितवन निकुञ्ज आउनेमध्ये लगभग ९० प्रतिशत पर्यटकहरू सौराहा आउँछन् । देशको तेस्रो पर्यटकीय गन्तव्य चितवन निकुञ्जको मुख्य पर्यटकीय क्षेत्र सौराहाको गुरुयोजना तयार हुँदै छ । गुरुयोजनाबारे प्रदेश ३ सरकारका सचिवलाई जानकारी गराइएको छ । क्षेत्रीय होटल संघ चितवन सौराहाले शुक्रबार साँझ आयोजना गरेको कार्यक्रममा प्रदेश सरकारका १० मन्त्रालयका सचिवमध्ये ६ सहभागी थिए । कार्यक्रमका प्रमुख अतिथि प्रदेश नीति तथा योजना आयोगका सदस्य श्यामकुमार बस्नेत रहेका थिए । सौराहा उत्कृष्ट पर्यटकीय गन्तव्यका रूपमा परिचित भइसकेका कारण यसको सौन्दर्य र महत्त्व जोगाएर दीर्घकालीन योजना बनाउन उनले सुझाव दिए । चितवन निकुञ्ज विश्वमा दुर्लभ वन्यजन्तु एकसिंगे गैंडा र पाटे बाघको मुख्य वासस्थल हो । यही दुर्लभ वन्यजन्तु हेर्न देश विदेशबाट वर्षमा दुई लाखको हाराहारीमा पर्यटकहरू चितवन निकुञ्ज आउने गर्छन् । सौराहा आउने भनेको हात्ती चढेर वन्यजन्तु हेर्न नै हो । सफारी पर्यटन सौराहाको मुख्य विशेषता हो । यो सन्देश दिने गरेर गुरुयोजना बनाउनुहोला, प्रमुख अतिथि बस्नेतले भने । प्रदेश सरकारका आर्थिक मामिला तथा योजना मन्त्रालयका सचिव वसन्त अधिकारीले सौराहाको प्राकृतिक सुन्दरतालाई कायम राखेर जैविक विविधता पनि जोगाउने हिसाबले पर्यटन विस्तारका योजनाहरू बनाउन सुझाव दिए । चितवन निकुञ्ज विश्व सम्पदा सूचीमा रहेको क्षेत्र हो । त्यसैले यसको संवेदनशीलतालाई बुझेर गम्भीर भएर पर्यटन योजना बन्नुपर्छ, निकुञ्जका प्रमुख संरक्षण अधिकृत वेदकुमार ढकालले भने । क्षेत्रीय होटल संघ सैराहाका अध्यक्ष सुमन घिमिरेका अनुृसार दुई वर्षदेखि सौराहाको पर्यटकीय गुरुयोजना बनाउने काम सुरु भएको हो । पूर्वाधार पनि आवश्यक छ । हामीले बसपार्क नै चाहिएको छ । सफारी पर्यटन त हाम्रो पहिचान नै हो । अब माइस (सभा, सेमिनार) पर्यटनको पनि गन्तव्य सौराहालाई बनाउनु छ, घिमिरेले भने । उनले जिल्लाभित्र अन्य पर्यटकीय क्षेत्र खोजेर त्योसँग सौराहालाई जोड्ने योजना रहेको बताए । सौराहालाई माडीसँग जोड्नुपर्छ । धार्मिक क्षेत्र देवघाटलाई जोड्न खोज्दै छौं । चितवनको पहाडी क्षेत्र सिराइचुली, उपरदाङगढी, लामो झरनाजस्ता क्षेत्रलाई पनि समेटेर गुरुयोजना बन्दै छ, घिमिरेले जानकारी दिए । पर्यटन विस्तार गर्दा संरक्षणको महत्त्वलाई सधंै ख्याल राख्ने उनले बताए ।गुरुयोजना निर्माणमा सरिक पर्यटन विकास समिति चितवनका महासचिव विश्व सुवेदीले ४५ वर्षअघि पर्यटनको सुरुआत भएको सौराहामा अब गुणस्तरीय योजनाहरू बनाउन अपरिहार्य भएको बताए ।"
छैनन् पैदलयात्रीमैत्री सडक,"सडकको उचाइ बढ्दैमहानगरपालिकाका धेरै स्थानमा सडकको उचाइ बढेसँगै घर भासिएको देखिन्छ । अन्य मौसममा खास फरक नपरे पनि वर्षातमा जब सडकको भेल भुइँतलामा पस्छ तब गाह्रो हुन्छ । सडकसँगै घर हुनु अभिशापझैं साबित हुन्छ जब वर्षात आउँछ । तर, गाह्रो सर्वसाधारणलाई मात्र हुन्न, ढलको मर्मतसम्भार र सरसफाइ गर्ने कर्मचारीलाई पनि हुन्छ । मुख्य सडकमा नै ढलको ढकनी पिचकै साइजमा आइसकेको छ भने केही स्थानमा त पूरै ढाकिइसकेको छ । ढकनी खोल्नुपर्दा वरपरका स्ल्याबसहितको पिच उप्काउनुपर्ने हुन्छ । सडकमा पटकपटक पिच गरिँदा सडकको उचाइ प्रत्येकपल्ट डेढदेखि दुई इन्जसम्म बढ्छ । नेपालमा सवारीसाधनको चाप र प्रकार, वातावरण, सडक बनाउँदा प्रयोग भएका कच्चा पदार्थका आधारमा सडकमा नयाँ पिच गर्ने गरिन्छ । प्राय: ४५ वर्षमा सडकमा पिच गर्ने गरिएको छ ।सडकको उचाइ बर्सेनि बढ्नुभन्दा ठूलो आवश्यकता सडक नपुगेको स्थानमा सडक पुर्याउनुभएकाले त्यस विषयलाई महत्त्व दिनु जरुरी नभएको सापकोटा ठान्छन् । विदेशमा पिच उप्काएर रिसाइकल गर्ने गरिन्छ । त्यसबाट फेरि केही सडक निर्माणका सामग्री निस्कन्छन्, सापकोटाले भने, तर त्यो महँगो यन्त्र ल्याउनुभन्दा सडक नभएका थुप्रै स्थानमा सडक पुर्याउन लगानी गर्नु आवश्यक छ ।"
बुङ्मती के खोज्छ ?,"बुङ्मती फर्सिडोलमा शिवडोल खोल्सा र धमडोल खहरे खोला प्रख्यात छ । यहाँ डडी, बाखेल र समल फाँट कुलो छन् । यी २ खोला र ३ कुलोबाट बर्सेनि ३ सय रोपनी खेतमा सिँचाइ हुन्छ । काठमाडौंतराई दु्रतमार्ग (एक्सप्रेस वे) खोल्ने क्रममा कुलो र खोला पुरियो । नेपाली सेनाले जथाभावी ट्रयाक खोल्दा पुरेको भन्दै बुङ्मती र फर्सिडोलवासीले साताअघिदेखि विरोध जनाउँदै आएका छन् । शुक्रबार सेना र स्थानीयवासीबीच भनाभन भयो ।बुङ्मती मत्स्येन्द्रबहालका कृष्णभक्त शाक्यको फर्सीडोल डडी फाँटमा साढे दुई रोपनी खेत छ । त्यही खेतमा उब्जेको अन्नबाट उनका ६ जनाको परिवारले जीविकोपार्जन गर्दै आइरहेका छन् । कुलो मासेकै कारणले उनले यस वर्ष रोपाइँ गर्न पाएका छैनन् । मानाबाट मुरी फलाउने बेलामा रोपाइँ गर्न सकेनन् भने वर्ष दिनसम्म चामल किनेर खानुपर्ने अवस्था आउँछ, शाक्यले भने, यसबारे पटकपटक सेना, आयोजनका प्रमुखलाई जानकारी गराइसकें बेवास्ता गर्दे आइरहेका छन्, उनले सिँचाइमा समस्या भएको भनी फिल्डमा खटिएका सेनालाई काम रोक्न पटकपटक आग्रह गरे । सेनाले काम नरोकिने बताउँदै आएको छ । बुङ्मती जावलाखेलका सन्तोष महर्जनको डडी फाँटमा ६ रोपनी खेत छ । खेत ट्रयाकको दायाँपट्टि पर्छ । ट्रयाकमा भने पदैन । तैपनि रोपाइँ गर्न सकेका छैनन् । उनी भन्छन्, सेनाको ट्रिपर र डोजर आवजावतले पाइप फुट्ने समस्याले वाग्मतीको पानी तानेर सिँचाइ गर्न सकिएन । सेनालाई विकल्प दिन आग्रह गर्दा आकाशबाट पाइप ल्याएर सिँचाइ गर्न भनेर जवाफ फर्काए । शिवडोल खोल्सा पुरिंदा ४० रोपनी खेत डुबान पर्ने अवस्था छ, उनले भने । फर्सिडोलका तुलाबहादुर लामाले बर्सेनि बाखेल फाँट कुलोबाट सिँचाइ गर्दै आइरहेका थिए । यस वर्ष सिँचाइ नहुने छाँटकाट देखिएपछि उनी पनि चिन्तित बनेका छन् । ब्याडसमेत मासियो । जनता भोकभोकै मर्ने अवस्था आयो, उनले भने, यस्तै तरिकाले ट्रयाक खन्दै गएमा खैइबु गाउँमुनि औषधि कारखानामा रहेको फर्पिङ पावर हाउसबाट ल्याइएको खानेपानी पाइप पनि फुट्नेछ । उक्त पाइपबाट ल्याइएको पानी ललितपुर महानगरपालिका२२ अन्तर्गत पर्ने खौइबु, खैइचा, फर्सीडोल र डडी फाँटका एक सय २५ घरधुरीले उपयोग गर्दै आइरहेका छन् । यसबारेमा नेपाली सेना प्रवक्ता गोकुल भण्डारीले आफूलाई जानकारी नभएको बताए । बुझेर खबर गरौंला, उनले भने ।मुआब्जा उजुरी सुनुवाइ भएनबुङ्मतीका तुल्सी तुलाधरको ट्रयाकमा १४ आना खेत पर्छ । बाबुराम महर्जनको ७ आना पर्छ । हरिशरण महर्जन, सुजेन्द्र श्रेष्ठलगायत ४ सय जनाको ७ सय ११ रोपनी खेत पर्छ । २०७२ चैत ३ र ४ मा जिल्ला प्रशासन कार्यालय ललितपुरले फास्ट ट्रयाकमा पर्ने जग्गाका सरोकारवाला व्यक्तिले मुआब्जा लिन ३० दिनभित्र निवेदन दिन सूचना प्रकाशित गर्यो । मुआब्जाबारेमा चित्त नबुझेमा १५ दिनभित्र गृह मन्त्रालयमा उजुरी दिन सूचना प्रकाशित गरेको थियो । लगत्तै उनीहरूले प्रधानमन्त्री, गृह मन्त्रालयलगायत सम्बन्धित निकायमा निवेदन दर्ता गरेका थिए । निवदेनको ३ वर्ष बढी बितिसक्यो । उजुरीको सुनुवाइ नै नभईकन जग्गामा ट्रयाक बनाएकोमा बुङमतीको आपत्ती छ । उनीहरूले मुआब्जा रकम अत्यन्त न्यून, मौलिक गाउँको पहिचान, संस्कृति सम्पदाको दिगो संरक्षणलगायत मुद्दालाई बेवास्ता गरेको आरोप छ । जग्गा अधिग्रहण गर्नुअघि आफूहरूले अघि सारेको माग सम्बोधन गर्न माग गरेका छन् । फास्ट ट्रयाक सरोकार समिति बुङ्मती सचिव इन्द्र तुलाधरले मुआब्जाबारेमा नेपाली सेना, आयोजना कार्यालयमा यसबारेमा पटकपटक ध्यानाकर्षण गराइसकेको बताए । केही सीप लागेन भने सर्वोच्च अदालतमा मुद्दा दायर गर्नुपर्ने अवस्था आउँछ, उनले भने, ट्रयाकमा व्यक्तिगत जग्गा मात्र नभई २५ प्रतिशत जग्गा गुठी जग्गा पनि छ । यसबारेमा केही निर्णय गरेको छैन । सम्पत्तिको मौलिक हक हनन गरेर जग्गाधनी र मोहीलाई सुनुवाइ नै नगरी अनियमित हिसाबले जग्गा अधिग्रहण गर्न लागेको छ, उनले भने, यो हामीलाई बिल्कुल मान्य छैन । हामी विकासविरोधी होइनौं । उनले मकवानपुरको ठिङ्गिन सिस्नेरी, काठमाडौंको छैमले, ललितपुरको डुकुछापजस्तो क्षेत्रमा पर्ने भीरपाखो जग्गाको मुआब्जा र कृषियोग्य जमिनसँग नमिल्ने बताए । सरोकारवालासँग छलफल नै नगरी एकलौटी ढंगबाट तयार गरेको मुआब्जा स्वीकार हुने छैन, उनले भने ।तत्कालीन ललितपुरका प्रमुख जिल्ला अधिकारी यादवप्रसाद कोइरालाको अध्यक्षतामा बसेको मुआब्जा निर्धारण समितिको बैठकले पाखो बारीअन्तर्गत पर्ने बुङ्मतीमा मोटरबाटोको ४१ लाख, गोरेटो ३३ लाख, बाटो नभएको २४ लाख, डुकुछापमा मोटरबाटो ३८ लाख, गोरेटो ३० लाख, बाटो नभएको २३ लाख, भैंसेपाटीमा मोटरबाटो जग्गाको प्रतिरोपनी ४७ लाख ५० हजार, गोरेटोको ४० लाख ५० हजार, बाटो नभएको २६ लाख र खोकनामा मोटरबाटो जग्गाको ४४ लाख, गोरेटोको ३६ लाख, बाटो नभएकोमा २५ लाख र छुट्याएको थियो । ललितपुर महानगरपालिका२२ बुङ्मती अध्यक्ष अम्बिरराज शाक्य भन्छन्, ट्रयाकसम्बन्धी सबै कार्यालयका प्रमुखहरूले मुआब्जा अपुग भएको महसुस गरे । जनप्रतिनिधिसहितको संलग्नतामा मुआब्जा निधारण समिति बनाउने आश्वासन मात्र भयो, उनले भने, यस्तै स्थितिले कडा रूपमा प्रस्तुत हुनुपर्ने अवस्था आउँछ ।बुङ्मतीमा मोटर बाटो भएको ४३ लाख ५ हजार, गोरेटो ३४ लाख ६५ हजार, बाटो नभएको २५ लाख २० हजार र डुकुछापमा मोटरबाटो ३९ लाख ९० हजार, गोरेटो ३१ लाख ५० हजार, बाटो नभएको २४ लाख १५ हजार, भैंसेपाटीमा मोटरबाटो पुगेको जग्गाको प्रतिरोपनी ५२ लाख २५ हजार, गोरेटो बाटोको ४४ लाख ५५ हजार, बाटो नभएको २८ लाख ६० हजार र खोकना मोटरबाटोको ४८ लाख ४० हजार, गोरेटो ३९ लाख ६० हजार, बाटो नभएको २७ लाख ५० हजार छुट्याएको थियो । गृह मन्त्रालय प्रवक्ता रामकृष्ण सुवेदीले मुआब्जासम्बन्धी संघीय सरचना आउनुअघि क्षेत्रीय प्रशासक मार्फत पुनरावलोकन हुने गरेको बताए । अहिले फाइल मन्त्रालयमा आएको भएमा काम अगाडि बढिरहेको हुनुपर्छ, उनले भने । ट्रयाकको काठमाडौं प्रवेशविन्दु खोकनामा राख्ने विषयमा लामो समय विवाद भयो । २०७५ वैशाखमा सांसद, स्थानीय जनप्रतिनिधिहरूले हेरफेर गरेर फर्सीडोल राख्ने निर्णय गर्यो । यसको बुङ्मतीवासीले विरोध जनाए । नेपाली सेनाका प्रवक्ता भण्डारीले प्रवेशविन्दु हेरफेर गरिएको बारेमा लिखित रूपमा पत्र नआएको बताए ।"
फुटपाथका साइकल र ठेलागाडा जफत,"काठमाडौं रौटहतका महेश शाह काठमाडौंमा फलफूल व्यापार गर्छन् । उनले व्यापार थालेको सात वर्ष भयो । साइकलमा आँप, स्याउ, अंगुर राखेर फुटपाथ, चोकहरू, गल्ली तथा टोलहरूमा बिक्री गर्न पुग्नु उनको दैनिकी हो । उनले मैतीदेवी, सेतोपुल, पुरानो बानेश्वर, अनामनगर, घट्टेकुलो एरियामा व्यापार गर्न पुग्छन् । दैनिक छ सयदेखि एक हजारसम्म आम्दानी गर्छन् । खाना, खाजा, कोठाभाडा तिर्ने र तीन चार महिनाको फरकमा घरपरिवारलाई खर्चसमेत पठाउँछन् । पछिल्लो समय काठमाडौं महानगरपालिकाले फुटपाथ तथा सार्वजानिक स्थलहरू अतिक्रमण गरेर, साइकल, ठेलागाडामा राखेर लत्ताकपडा, फलफूल, तरकारी व्यापार गर्नेलाई हटाउन थालेको छ । सामान जफत गरेर कडाइ गर्न थालेपछि जीविका चलाउन मुस्किल पर्ने चिन्ताले सताउन थालेको छ शाहलाई । महानगरपालिकाले व्यापारीले सटर वा कोठा भाडामा तथा जग्गा लिजमा लिएर व्यापार गर्न आग्रह गरेको छ । निम्न वर्गका लागि फुटपाथको व्यापार जीविका चलाउने सजिलो माध्यम बनेको बेला महानगरको निर्णय चुनौतीपूर्ण बनेको छ । अहिले सटर लिएर व्यापार राम्रो हुन सकेन भने भाडा केले तिर्ने, खानाखाजा खर्च कसरी टार्ने, समस्या छ नि, उनले भने ।व्यापार गर्दै गर्दा महानगरीय प्रहरीको गस्तीले भेटाएर शाहको ढकतराजु तीन पटक जफत गरिसकेको छ । आफू भागेर जोगिन सफल भए । कतिपय व्यापारीहरू सामान जफतसगै प्रहरी नियन्त्रणमा परेका छन् । फुटपाथ व्यापारलाई महानगरले विगतका वर्षदेखि रोक्दै आएको थियो । नियन्त्रणमा लिएको व्यापारीहरूलाई जरिवाना तिराएर छोड्ने गर्थ्यो । नियन्त्रणमा लिएको सामानको परिणामको २५ प्रतिशत जरिवाना तिराउने गथ्र्यो । जरिवाना तिरेर फर्केका व्यापारीले व्यापार पुन: थालेर पुरानै अवस्था भइदिने भएपछि फागुन महिनादेखि जफत गर्न थालेको छ । व्यापारीले फुटपाथ अतिक्रमण गरेपछि पैदलयात्रीहरू सडकमा ओर्लेर हिंड्नुपर्ने र सवारी दुर्घटनाका बढेको गुनासो आउन थालेपछि सामान जफत गरेर कडाइ गर्न थालेको महानगरका प्रवक्ता ज्ञानेन्द्र कार्की बताउँछन् । फुटपाथमा व्यापारले सहरको सभ्यता र सौन्दर्य बिगार्दै गएको छ । उनी भन्छन्, फुटपाथ भनेको पैदलयात्रुहरू हिँड्नका लागि हो, व्यापार गर्नलाई होइन, फुटपाथलाई पैदलयात्रुमैत्री बनाउन व्यापारलाई पूर्ण रूपमा बन्देज गराउँछौं । काठमाडौमा फुटपाथ व्यापारी कति छन् भन्ने यकिन तथ्यांक महानगरसँग छैन । तर, फुटपाथ अतिक्रमण गरेर व्यापार गर्नेले सहरको सौन्दर्य र दुर्घटना निम्त्याउनमा सहयोग पुगेको भन्दै महानगरले हटाउन कडाइ थालेको छ । बिहान ६ बजेदेखि राति १० बजेसम्म जुनसुकै बेला, जहासुकै पनि महानगरीय प्रहरीको गस्तीले सामान जफत गर्ने तथा नियन्त्रणमा लिन सक्छ । रत्नपार्क, जमल, भोटाहिटी, भृकुटीमण्डप, बानेश्वर, कोटेश्वर, गौशाला, कालिमाटी, कलंकी, नयाँ बसपार्क, गोंगबु, सुन्धारा, न्युरोडलगायतका क्षेत्रमा मौलाउँदै गएको फुटपाथ व्यापारलाई महानगरपालिकाले शून्यमा झार्ने लक्ष्य राखेको छ । जफत गरेका साइकल, ठेलागाडा, फ्रिज, डाला, बकेटलगायत सामानहरू महानगरीय प्रहरी टेकुको परिसरमा थन्काइएका छन् । पहिले जरिवाना तिराएर छोडिंदै आएकोमा अब भने सामान फिर्ता नगरेर लिलामी गर्ने महानगरले निर्णय गरेको छ । जेठदेखि यो नियम कडाइका साथ लागू गरेको बताउँदै आएको छ । महानगरीय प्रहरीले सिभिल र गस्तीमा टोली खटाएर सामान जफत गर्दै आएको छ । नगरप्रहरी महाशाखाका प्रहरी नायब उपरीक्षक विष्णु जोशीका अनुसार जेठदेखि असार १३ सम्म दुई सय ५० वटा ठेलागाडा, ६० वटा साइकल र लत्ताकपडाजन्य, फलफूल, तरकारीजन्य दुई सयभन्दा बढीको जफत गरेको छ । गत वर्षदेखि जेठ मसान्तसम्म एक हजार चार सय ४२ जनाको साइकल, ठेलागाडा, सरसामान नियन्त्रण तथा जफत गरेको छ ।"
गाँजासहित पक्राउ,"भक्तपुर (कास) लागूऔषध गाँजासहित प्रहरीले ४ जनालाई पक्राउ गरेको छ । चाँगुनारायण नगरपालिका६ बतासेस्थित नगरकोट सडकखण्डमा प्रहरी टोलीले चेजाँच गर्ने क्रममा नगरकोटबाट भक्तपुरतर्फ आइरहेको बा९१प १४१६ नम्बरको मोटरसाइकलमा सवार रंगेली नगरपालिका८ मोरङ घर भई काठमाडांैं पुरानो बानेश्वर बस्ने २१ वर्षीय दिपिन श्रेष्ठ र सूर्यविनायक१० का १९ वर्षीय मनीष केसीलाई पक्राउ गरेको हो । उनीहरूका साथबाट तीनसय ग्राम लागूऔषध गाँजा बरामद गरेको महानगरीय प्रहरी परिसर भक्तपुरका प्रवक्ता डीएसपी रेवतीरमण पोखरेलले बताए । त्यस्तै, चाँगुनारायण६ तेलकोटस्थित चेकजाँच गर्ने क्रममा प्रहरीले नगरकोटबाट भक्तपुर आइरहेको बा६५प ७१२ नम्बरको स्कुटरमा सवार कुश्मा नगरपालिका९ ठूलेपोखरी पर्वत घर भई बुद्धनगर बस्ने प्रशान्त सुवेदी र अर्जुनधारा नगरपालिका३ झापाका १८ वर्षीय मान्डुक्के खडकालाई गाँजासहित पक्राउ गरेको छ । स्कुटरबाट प्लास्टिकमा पोका पारेको अवस्थामा (१७ पोका) ४ सय १० ग्राम लागूऔषध गाँजा बरामद गरेको डीएसपी पोखरेलले बताए । प्रहरीले मोटरसाइकल र स्कुटर नियन्त्रणमा लिएको छ ।"
तीनको मृत्यु,"भक्तपुर (कास) जिल्लाको छुट्टाछुट्टै स्थानमा तीन जनाको मृत्यु भएको छ । प्रहरीका अनुसार मध्यपुर थिमि१ लोकन्थली मनहरा सुकुम्बासी बस्ती ब्लक नम्बर १ मा बस्ने २५ वर्षीय सुरज दियालीको आफ्नै घरको कोठामा बाँसको दलिनमा नाइलनको डोरी घाँटीमा पासो लगाएको अवस्थामा मृत फेला परेका हुन् । मृतकको शव पोस्टमार्टमका लागि शिक्षण अस्पताल महाराजगन्ज पठाइएको प्रहरीले बताएका छन् । त्यस्तै, चाँगुनारायण नगरपालिका८ जितपुर टावरस्थित दिनेश खड्काको २ तले कच्ची घरको दोस्रो तलामा डेरागरी बस्ने राजेन्द्र चौधरीको कोठामा सोही स्थानका ३६ वर्षीय उमेश कार्की मृत्त भेटिएका छन् । घटनास्थलमा खटिएको प्रहरी टोलीका अनुसार कार्कीको हत्या भएको हुन सक्ने आशंका गरिएको छ । घटनामा संलग्न रहेका व्यक्तिहरूको खोजतलास गर्नुका साथै केन्द्रीय प्रहरी कुकुर तालिम स्कुल महाराजगन्जबाट तालिम प्राप्त कुकुरसमेत ल्याई अनुसन्धान गरिरहेको महानगरीय प्रहरी परिसर भक्तपुरले जनाएको छ । शुक्रबार राति चाँगुनारायण५ छालिङ का १४ वर्षीय राज चाकातुले आफ्नै घरमा मुसा मार्ने विषादी सेवन गरी आत्महत्या गरेका छन् । मुसा मार्ने विषादी सेवन गरी अशक्त भएका चाकातुको उपचारको क्रममा केएमसी अस्पताल सिनामङ्गलमा मृत्यु भएको प्रहरीले जनाएको छ ।"
नागरिक अधिकारमा अंकुश,"विरोध प्रदर्शन र कार्यक्रम हुने गरेका सार्वजनिक स्थलहरूलाई निषेधित क्षेत्र घोषणा गरेर नागरिक अधिकार कुण्ठित पार्ने सरकारको हर्कत निन्दनीय छ । निषेधित क्षेत्र निर्धारण संविधानप्रद्धत्त नागरिकको विचार र अभिव्यक्ति तथा शान्तिपूर्वक भेला हुने स्वतन्त्रताविपरीत छ । नागरिकबाट चुनिएका प्रतिनिधिहरूको सरकारले नै लोकतान्त्रिक मूल्यमान्यताविपरीत कार्यशैली अपनाउनु उदेकलाग्दो छ । यसरी नागरिकको विरोधआलोचनाप्रति असहिष्णु बन्दै जाँदा सरकार सर्वसत्तावादतर्फ उन्मुख हुने संशय बलियो बन्दै गएको छ ।जिल्ला सुरक्षा समिति काठमाडौंले गत चैत ३० मा प्रदर्शन गर्न पाइने ठाउँ तोकेकामा सरकारले ७७ वटै जिल्लामा निषेधित क्षेत्र निर्धारण गरेर साउनदेखि लागू गर्न खोज्दै छ । नागरिक आवाजलाई कमजोर पार्ने नियतले गरिएको सरकारको यस्तो निर्णयविरुद्ध शनिबार राजधानीको माइतीघर मण्डलामा प्रदर्शन हुँदा प्रहरीले धरपकड गरेको छ । मुलुकको प्रमुख राजनीतिक तथा प्रशासनिक केन्द्र नजिकै रहेको माइतीघर मण्डलालाई दुई महिनाअघि निषेधित क्षेत्र तोकिएको थियो । माइतीघर मण्डलामा प्रदर्शन निषेध गर्नुको कुनै युक्तिसंगत कारण पनि सरकारसँग छैन । शनिबारै आमरण अनशन थाल्ने तयारीमा रहेका चिकित्सा शिक्षा र सेवा सुधारका अभियन्ता डा गोविन्द केसीलाई जुम्लामा प्रहरीले पक्राउ गरेको छ । डा केसी अनशन बस्ने भएपछि कर्णाली स्वास्थ्य विज्ञान प्रतिष्ठान परिसरलाई स्थानीय प्रशासनले निषेधित क्षेत्र घोषणा गरेको थियो । शान्तिपूर्ण सत्याग्रहमा सरकारको यस्तो अवरोध विडम्बनापूर्ण छ । संविधानको धारा १७ (२) ले प्रत्येक नागरिकलाई विचार र अभिव्यक्तिसँगै शान्तिपूर्वक भेला हुने स्वतन्त्रता सुनिश्चित गरेको छ । संविधानअनुसार सरकारले सार्वभौमसत्ता, भौगोलिक अखण्डता, राष्ट्रियता र स्वाधीनता वा संघीय एकाइ वा जातजाति, धर्मसम्प्रदायबीच सम्बन्ध खलल पर्ने, छुवाछूत दुरुत्साहन गर्ने, श्रमप्रति अवहेलना गर्ने, गाली बेइज्जती, अदालतको अवहेलना हुने, अपराध दुरुत्साहन गर्ने, सार्वजनिक शिष्टाचार वा नैतिकताको प्रतिकूल हुने अवस्थामा भने कानुन बनाएर प्रतिबन्ध लगाउन सक्छ । तर सरकारले विरोधआलोचनाप्रति असहिष्णु बन्दै संविधानले नागरिकलाई दिएको अधिकारसमेत कुण्ठित पार्न खोजेको छ, जुन लोकतान्त्रिक सरकारको विशेषता होइन । यसले शाहीकालीन र पञ्चायती शैलीको झल्को दिएको छ । त्यतिबेला नागरिकका विचार तथा अभिव्यक्ति स्वतन्त्रता कुण्ठित थिए । लोकतान्त्रिक शासन व्यवस्थामा नागरिकलाई सरकारसँग शान्तिपूर्ण ढंगले विचारमाग राख्ने वा विरोध गर्ने हक हुन्छहुनुपर्छ । यसले सरकारलाई जवाफदेही बनाउँदै समग्रमा लोकतान्त्रिक शासन व्यवस्थालाई सुदृढ पार्ने हो । राजतन्त्रात्मक व्यवस्थामा त्यही हक बारम्बार हरण भएकैले नागरिकको बृहत् सहभागितामा भएको आन्दोलनले लोकतान्त्रिक गणतन्त्र स्थापित गरेको थियो । अहिले लोकतान्त्रिक गणतन्त्रकै सरकारले नागरिकका लागि तजबिजीमा सीमा निर्धारण गरिदिनु दुर्भाग्यपूर्ण छ । सामान्यतया माग सुनुवाइमा सरकारबाट बेवास्ता हुँदा नै दलसंगठनसमूह प्रदर्शनमा उत्रिनुपर्ने अवस्था आउने हो । त्यस्तो बेला उनीहरूले सम्बन्धित निकायले सुन्नेदेख्ने गरी प्रदर्शन गर्न खोज्नु स्वाभाविक हो । प्रर्दशनकारीको माग सम्बोधनमा तदारुकता देखाउन, अझ त्यस्तो प्रदर्शन गर्नुपर्ने अवस्था नै आउन नदिन सरकार लाग्नुपर्नेमा उल्टै यो यो ठाउँमा प्रदर्शन गर्न पाइँदैन भन्नु अचम्म छ । सार्वजनिक सेवा प्रवाह प्रभावित नहोस् भन्नेमा प्रदर्शनकारी सजग रहनुपर्छ तर हालै निषेधित माइतीघरलगायत साबिकका प्रदर्शनस्थलमा भेला भएर आवाज उठाउँदा सार्वजनिक सेवा प्रवाह उस्तो प्रभावित हुने पनि होइन । विरोध वा आलोचना नै नआउने तथा आवाज उठे तत्काल सम्बोधन गर्ने गरी काम गर्नतर्फ केन्द्रित नभएर शान्तिपूर्ण प्रदर्शनका लागि सीमा निर्धारण गर्नु गलत छ । तीन साताअघि मात्रै सरकारी टेलिभिजनमा सरकारका प्रवक्ता एवं सञ्चारमन्त्रीलाई अप्ठेरो पर्ने गरी प्रश्न सोधेकै कारण एउटा कार्यक्रम बन्द गराइएको थियो । यस्ता हर्कत देखाउँदै सरकार स्वेच्छाचारी बन्दै जाँदा आम नागरिकमा निराशा बढाउँछ । त्यसले अन्तत: लोकतन्त्रलाई कमजोर बनाउँछ । त्यसैले लोकतान्त्रिक मूल्यमान्यता विपरीत नागरिकका अधिकार कुण्ठित पार्ने गरी भएगरेका निर्णयहरू सरकारले तत्काल सच्याउनुपर्छ ।"
दूधमा कोलिफर्म: भ्रम र यथार्थ,ढकालले खाद्य विज्ञान तथा प्रविधिमा अमेरिकाको ओहायो युनिभर्सिटीबाट विद्यावारिधि गरेका छन् ।
गंगामायाको प्रश्न,"३० दिनदेखि केही नखाई वीर अस्पतालमा आमरण अनशन बसेकी गंगामाया अधिकारीको स्वास्थ्य आवस्था गम्भीर बन्दै गएको छ । आमरण अनशनकै क्रममा उनका पति नन्दप्रसाद अधिकारीले ज्यान गुमाइसकेका छन् । उनको लास अहिलेसम्म परिवारका सदस्यले बुझेका छैनन् । लास अहिले पनि शिक्षण अस्पताल महाराजगन्जको शवगृहमा रहेको छ । जबसम्म हत्यारालाई कारबाही हुँदैन, तबसम्म उनको सतगत नगर्ने भनी उनका आफन्तहरू बसेका छन् । मानव अधिकार र अहिंसाको कुरा गरेर नथाक्ने सरकार गंगामाया अधिकारीलाई न्याय दिन किन ढिलाइ गरिरहेको छ ? सर्वोच्च अदालतले समेत दोषीलाई कानुनअनुसार कारबाही गर्न भनिसकेको छ । त्यसो भन्दा पनि सरकार लाचार बनेर किन बसेको छ ? थाहा छैन । उनका छोरा कृष्णप्रसाद दुई पक्ष भिडन्तमा मारिएका पनि होइनन् । पुरुषोत्तम घिमिरेजोरपाटी, काठमाडौं"
राज्यकोष दुरुपयोग,"अर्थमन्त्री युवाराज खतिवडाले बजेट भाषणमा अनुत्पादक क्षेत्रमा बजेट विनियोजन नगर्ने उद्घोष गरेका थिए । तर विडम्बना मन्त्रीहरूले मनपरी अनुत्पादक क्षेत्रमा रकम बाँड्न थालेका छन् । उनको भनाइ बोलीमा सीमित हुन थालेको छ । महँगी, भ्रष्टाचार, कालाबजारी, अराजकता व्याप्त भइरहेको सन्दर्भमा भ्रष्टाचारलाई नै प्रश्रय दिने प्रकारले पँुजीगत अनुदानको रूपमा कराडौं रुपैयाँ वितरणले गम्भीर प्रश्न उब्जाएको छ । अघिल्लो कार्यकालमा विकास समितिको सभापति भएर विभिन्न रचनात्मका काम गरेका मन्त्री अधिकारीले विगतलाई माथ गर्न थालेका छन् । सभापति हुँदा दिएका निर्देशनलाई आफंैले कार्यान्वयन गर्ने बेला गैरजिम्मेवार बन्न थालेका छन् । कोहीप्रति जवाफदेहि हुन नपर्ने विभिन्न संघ, संस्था र प्रतिष्ठानका पदाधिकारीले राज्यबाट पाएको अनुदानको पुरै दुरुपयोग गर्ने गरेको दृष्टान्त हाम्रासामु रहेका छन् ।समृद्ध नेपाल सुखी नेपालीको नारा लगाएको सरकारले अनुत्पादक क्षेत्रमा करोडौं रुपैयाँ वितरण गर्दा कसरी यो सरकारको नारा साकार होला ? उत्पादकत्व वृद्धिको लागि बजेटको विनियोजन गर्नुपर्ने, नेपाली युवालाई स्वदेशमै लगानी गर्ने वातावरण सिर्जना गर्नुपर्ने, कृषिमा आत्मनिर्भर बनाउन रकम विनियोजन गर्नुको सट्टा आफ्ना कार्यकर्ताका विभिन्न संस्थालाई अनियन्त्रित रूपमा रकम विनियोजन गर्दा प्रधानमन्त्री केपी शर्मा ओलीले के हेरेर बसिरहेका छन् ? के उनकै निर्देशनमा यो भइरहेको त छैन ? प्रश्न गर्ने ठाउँ छ । कुनै नीतिनियमबिना राज्यकोषबाट वितरण गरिने यस्तो रकमले मन्त्री अधिकारीलाई अर्को पटक चुनाव जित्न आधार त निर्माण गर्ला तर यसले मुलुकलाई दीर्घकालसम्म रोगी बनाउनेछ । तत्काल राज्यकोषको दुरुपयोग गर्ने कार्यको अन्त्य गरियोस् । कृष्ण न्यौपाने"
लापरबाहीको पराकाष्ठा,"शुक्रबार मात्र सोलुखुम्बुको सोलु दूधकुण्ड नगरपालिका११ मा जिप दुर्घटना हँुदा ७ जनाको मृत्युको दु:खद खबर सुन्नुपर्यो । त्यस्तै ललितपुरको कोज्योसोम गाउँपालिकामा बस दुर्घटना हुँदा करिब २३ जना घाइते भएको खबर आएको छ । शुक्रबारै काठमाडौंको तारकेश्वर नगरपालिका८, लामाबगरस्थित महादेवखोला नजिकै रहेको सडकमा गुडिरहेको गाडी बिहान करिब पौने ७ बजे खोलामा खस्दा स्कुलका विद्यार्थीसहित करिब १५ जना घाइते भएर ग्रान्डी अस्पतालमा उपचार भइरहेको छ । त्यस्तै करिब १ महिनाअघि भक्तपुरमा अस्ट्रेलिया जान तयारी अवस्थामा रहेकी एक छात्राको स्कुटी चलाइरहेका बेला अति वेगमा आइरहेको टिपरको ठक्करले घटनास्थलमै मृत्यु भयो । काठमाडौंभन्दा बाहिर हुने यस्ता अनगिन्ती यातायात दुर्घटनाको त कुरै छाडौं, सहरको मुटुमै दैनिकजसो टिपर, ट्रक, बस, माइक्रोबस, मोटरसाइकल आदिले पैदल यात्रुलाई कुनै न कुनै रूपबाट दु:ख दिइरहेका हुन्छन् र केही न केही घटना भइरहेका छन् । यसरी यस्ता घटना दैनिक भइरहँदा दोषी को त ? निरीह पैदलयात्री या गाडीमा सवार यात्रु ? यो अहिले एक गम्भीर विषय र सरकारका लागि एकदम चुनौती बनेको छ । यसमा निर्विवाद रूपमा भन्नुपर्दा गाडीमा सवार चालक र सहचालकको कमजोरीका कारण दैनिकजसो यस्ता घटना भइराखेका छन् । खेमराज गिरीलमजुङ"
लामो दूरीको यात्रामा मनपरी,"सरकारले यातायात व्यवसायीहरूको एकछत्र शासनरूपी सिन्डिकेट अन्त्य गरी सर्वसाधारणलाई केही हदसम्म राहत दिने कार्य गरेको छ । सरकारको यो कदम तारिफयोग्य छ । तर यातायात क्षेत्रको यो सुधारबाट सर्वसाधारणले सानो अंश मात्र राहत पाएका छन् । यातायात क्षेत्रमा यस्ता सुधार गर्न बाँकी धेरै छन् । विशेष गरी लामो दूरीका यातायातमा आफ्ना प्रतिबद्धता पूरा नगर्ने यातायात कम्पनीहरू धेरै देखिन थालेका छन् । सम्बन्धित निकायको अनुगमनको कमीले गर्दा यात्रुहरू यातायात कम्पनीले तोकेको शुल्क तिरेर टिकट लिँदा पनि आफूले पाउनुपर्ने सुविधाबाट वञ्चित रहनुपरेको अवस्था छ । सवारी साधनमा वाइफाई, एअर कन्डिसन, एलईडी, मोबाइल चार्जरजस्ता लोगोबाट सुसज्जित गरी विज्ञापन गर्ने र कुनै पनि सुविधा नदिई लामो दूरीको यात्रा गर्न बाध्य गराउने प्रवृत्ति हावी हुँदै छ । निश्चित समयमा पुग्नुपर्ने बाध्यताका कारणले सर्वसाधारण यात्रु पनि चुपचाप यात्रा तय गर्न बाध्य छन् । यस विषयमा प्रश्न गर्दा असमर्थताको कारण बताउनुको साटो अहिलेको चलनै यस्तो भन्ने तितो जवाफ सुन्न बाध्य छन् । त्यस्तै निश्चित समयमा गन्तव्यमा पुग्ने आशा राखी यात्रा गरेका सर्वसाधारण यात्रुलाई बेवास्ता गरी छोटो दूरीको यातायात जस्तो जहाँ भेट्यो, त्यहीँ यात्रु उठाउँदै र ओराल्दै हिँड्ने र पछि तीव्र गतिमा सवारी साधन हुइँकाउने प्रवृत्तिले दुर्घटनाको जोखिम बढ्ने सम्भावना छ । सम्बन्धित निकायले बेलैमा अनुगमन गरी लामो दूरीमा विद्यमान यस्ता बेथितिलाई आवश्यक कदम चाली व्यवस्थित गरेदेखि लामो दूरीमा यात्रा गर्ने लाखौँ सर्वसाधारण यात्रुले राहत महसुस गर्ने थिए । नरेन्द्र लिम्बूसीतापाइला४, नागार्जुन नपा, काठमाडौं"
वायुसेवा निगमलाई बधाई,"६० वर्षको लामो इतिहासमा प्रथम पटक वाइडबडी ए ३३०२०० एयरबस युरोपेली विमान निर्माता कम्पनीबाट खरिद गरेर सिधै त्रिभुवन अन्तर्राष्ट्रिय विमानस्थलमा भित्र्याइयो । विगतका कैयौं विमान दुर्घटनालाई बिर्सेर भए पनि अन्तर्राष्ट्रिय एयरलाइन्सका क्षेत्रमा हाम्रो उचाइ बढेको भन्दै निगमको अहिले देशव्यापी रूपमा प्रशंसा गर्ने क्रम बढ्दो छ । व्यावसायिक परियोजनामा समेत उडाउन सकिने यस विमानका कारण नेपाल अब अन्तर्राष्ट्रिय स्तरमा प्रतिस्पर्धीका रूपमा परिचित हुन सक्नेछ । दोहा, दुबई, कोरिया, जापान, साउदी अरबसम्म उडाइने यस विमानका कारण आमजनतालाई सहजता प्राप्त हुने मात्र छैन, नेपाललाई हवाईक्षेत्रको विकासका लागि ढोका पनि खुलेको छ । नेपालको विमानलाई असुरक्षितको सूचीमा राखेको अन्तर्राष्ट्रिय उड्डयन प्राधिकरणलाई पनि कालोसूचीबाट हटाउन समीक्षा गर्ने सन्देश प्रवाह भएको छ । हवाई सुरक्षाका आधारमा नेपालले पाएको नकारात्मक रेटिङमा पनि कमी आउनेछ । ऋतिक यादव सिम्रौनगढ१०, बारा"
अक्षराङ्कन र गुणस्तरीय शिक्षा,"असार १६ मा प्रकाशित सफ्टवेयर फेरिएको ग्रेडिङ र अल्छी बनाउने अक्षराङ्कन पढ्दा दु:ख र लाज दुवै लाग्यो । किनभने माध्यमिक शिक्षा परीक्षा नियन्त्रण कार्यालयले ३ वर्ष पहिलेदेखि लागू गरेको माध्यमिक शिक्षा प्रणालीअन्तर्गत ग्रेडिङ प्वाइन्ट एभरेज प्रणालीका आधारमा एसईई परीक्षाको परीक्षाफल प्रकाशित गर्यो । नतिजा प्रकाशित भएपछि सफल हुने विद्यार्थीले आफ्नो गच्छेअनुसार मिठाई र भोजसमेत ख्वाए, तर त्यसको ३ दिनपछि अर्थात १३ गते ९ हजारको नतिजा अर्कै आयो । यस्तो नतिजाले देशविदेशमा कस्तो सन्देश गयो ? एसईईजस्तो गहन अस्तित्व रहेको परीक्षाफलमा कतिसम्म र कसको लापरबाही हो ?अर्कोतिर शिक्षाको गुणस्तर र शिक्षकविद्यार्थीलाई अल्छी बनाउन र शिक्षा मन्त्रालयलाई आलोचनावाट मुक्त बनाउन एसएलसीबाट बाहिरी आकृति फेरिएको एसईईले मिहिनेती विद्यार्थीलाई कम तर अल्छी विद्यार्थीलाई मनग्गै फाइदा भएको छ । के शिक्षा मन्त्रालयले यस्तै शिक्षा प्रणाली चाहेको हो ? यदि हो भने विद्यार्थीको भविष्यमाथि ठाडै कुठाराघात गरेको छ । किनभने १६ जीपीए मात्र हासिल गर्ने विद्यार्थीलाई कक्षा ११ मा भर्ना हुन पाउने, औचित्यहीन विषयमा समेत प्रयोगात्मक परीक्षा गराउने र शिक्षकले २५ मा २५ नै अंक दिएर तानेपछि विद्यार्थीले किन मेहेनत गर्ने ? यसबाट मिहिनेत गर्ने र शिक्षकले तान्ने अल्छी विद्यार्थीको एकै मूल्यांकन भएन ? राम्रोसँग व्यवस्थापन गर्न नसकिने तर ३ वर्षदेखि नै विवाद र आलोचनाका बाबजुद यो एसईईको घाँडो हामीलाई किन चाहियो ? गंगाराज अर्यालपाणिनी८, पाली, अर्घाखाँची"
एसियाभरि फुटबलले थपेको खुसी,"विश्व च्याम्पियन जर्मनी सहभागी देशमध्ये विश्व वरीयतामा ५७ औं स्थानमा रहेको र कमजोर मानिएको दक्षिण कोरियासँग २० ले पराजित भई समूह चरणबाटै बाहिरिएर घर फर्कनुले सबै फुटबलप्रेमीलाई आश्चर्य चकित तुल्याइदिएको छ । हुन त युरोपबाट १४ सहभागीमध्ये ४ टिम बाहिरिए पनि प्रि क्वार्टर फाइनलमा १० देश पुग्नुले फुटबलमा युरोपको वर्चस्व कायमै रहेको मान्न सकिन्छ । तथापि दक्षिण अमेरिकाबाट सहभागी ५ देशमध्ये पेरुबाहेक ४ टिम अन्तिम १६ मा पुग्न सफल भएपछि उनीहरूको उपस्थिति झनै दह्रो मान्नुपर्छ । उता ठूलो आशा बोकेर उत्तर अमेरिकी महादेशबाट मेक्सीको र एसियाबाट जापान पनि घुस्न सफल भएका छन् । अफ्रिकाबाट भने ५ देश सहभागी भए पनि अन्तिम १६ को स्थान एउटाले पनि ओगट्न सकेन । फुटबल खेलमा अब बिस्तारै युरोप र दक्षिण अमेरिकाको सेखी तोडिने सम्भावना बढेको अनुमान गर्न थालिएको छ । सन् १९३८ देखि अहिलेसम्म कम्तीमा दोस्रो राउन्ड पुग्न सफल हुँदै आएको जर्मनीले दक्षिण कोरियासँग लज्जास्पद हार खाएपछि उनीहरूको मनस्थिति टेलिभिजनका दर्शकहरूले पनि बुझ्न सक्थे । दक्षिण कोरियासँग १० ले पछाडि परेर खेलको अन्ततिर पुग्दा जर्मन खेलाडीहरू हतासिँदै फुटबल मैदानमा दौडेका देखिन्थे । यतिसम्म कि घमन्ड र रिसले चुर भई जर्मन गोलकिपर आफैं गोल हान्न तम्सिएर खेल मैदानको मध्यभागतिर पुगेको मौकामा कोरियाले अर्को गोल हानेपछि उनीहरूलाई आफू सकिएको महसुस भएको थियो । सेनेगलसँग समान अंक र गोलअन्तर भएर पनि फेयरप्ले का आधारमा जापान अन्तिम १६ मा पुग्नु र दक्षिण कोरियाले जर्मनीलाई हराउनुले एसियाभरि खुसियाली छाएको छ, पछिका दिनमा एसियाको उपस्थिति अरू दह्रो बन्ने संकेत मिलेको छ । डाभुवनेश्वर शर्माचन्द्रागिरि२, काठमाडौं"
परराष्ट्रले रोक्यो प्रहरीको सूचना,२०६१ जेठ २४ मा गते तत्कालीन माओवादी कार्यकर्ताले कृष्णप्रसादको हत्या गरेका थिए । कृष्णको हत्यामा संलग्न अभियुक्तमध्येका एक आचार्यलाई अदालतले फरार अभियुक्तको सूचीमा राखेको छ । हत्यामा संलग्नलाई कारबाही माग राख्दै ३१ दिनयता कृष्णप्रसादकी आमा गंगामाया आमरण अनशनरत छिन् । गंगामायाको स्वास्थ्य गम्भीर बन्दै जाँदा उनको माग पूरा गर्न सरकारले गरेको पहलबारे बुझ्ने क्रममा प्रहरी प्रधान कार्यालयले पठाएको पत्र परराष्ट्रले अगाडि नबढाएको तथ्य खुलेको हो । गृह स्रोतका अनुसार तत्कालीन प्रहरी महानिरीक्षक उपेन्द्रकान्त अर्यालको पालामा पठाएको पत्र दुई वर्षभन्दा लामो समय बितिसक्दा पनि परराष्ट्रले रोकेको छ । आचार्यको जानकारी समेटिएको पत्र बेलायत नपुगेको थाहा पाएपछि प्रहरी प्रधान कार्यालयले जेठ ३१ गते दोस्रो पत्र काटदै पुरानो पत्रबारे चासो राखेको छ । गृह स्रोतका अनुसार प्रहरी प्रधान कार्यालयले काटेको पत्र गृह हँुदै परराष्ट्र मन्त्रालयमा पुगिसकेको छ । त्यसो त २०७२ जेठ ३१ मा गंगामायाले प्रहरी प्रधान कार्यालयमा सूचनाको हकअन्तर्गत निवेदन दर्ता गराएकी थिइन् । उनले बेलायतमा रहेका आचार्यलाई पक्राउ गर्न रेडकर्नर नोटिस जारी भएपछि के कस्तो प्रगति भएको छ भन्दै पत्राचार गरेकी थिइन् ।
पेलेजस्तै एमबाप्पे,"कजान (एएफपी) टिनएज स्टार केलियन एमबाप्पेले दुई गोल गर्नुका साथै अर्को गोलमा पनि अवसर बनाइदिँदा फ्रान्सले अन्तत: विश्वकपमा आफ्नो आक्रामक फुटबलको लय भेटाएको छ । यही कारण फ्रान्सले शनिबार लियोनल मेसीको अर्जेन्टिनालाई ४३ ले पराजित गरी क्वाटरफाइनल तय गरेको छ । अर्जेन्टिनाका आशा सबै मेसी केन्द्रित भइरहँदा कजानमा पेरिस सेन्ट जर्मेन (पीएसजी) का १९ वर्षे एमबाप्पेले सबै चर्चा आफूतिर ताने । सन् १९५८ मा पेलेले दुई गोल गरेयता विश्वकपको एकै खेलमा दुई गोल गर्ने एमबाप्पे कम उमेरका पहिलो खेलाडी भएका छन् । दबाबमा रहेका अर्जेन्टिनाका प्रशिक्षक जर्जे साम्पाओलीले आक्रामक टोली उतार्ने बताएका थिए । उनले भनेको त्यो फुटबलशैली फ्रान्सेली स्ट्राइकरले देखाएका थिए । मार्कोस रोहोले एमबाप्पेलाई लडाएपछि फ्रान्सले १३ मिनेटमै पेनाल्टी पाएको थियो । त्यसमा एन्टोइन ग्रिजमनले आरामदायी गोल गरेका थिए । तर पीएसजीमा एमबाप्पेसँगै खेल्ने एन्जेल डी मारियाले लामो दूरीबाट सानदार गोल गरी अर्जेन्टिनालाई ४१ औं मिनेटमा बराबरीमा ल्याए । मध्यान्तरलगत्तै अर्जेन्टिनाले पुन: अग्रता लियो । मेसीको कर्लिङ प्रहार ग्य्राबियल मेर्काडोको खुट्टामा डिफ्लेक्टेड हुँदा फ्रान्सका गोलरक्षक हुगो लोरिस अर्कोतर्फ लड्न पुगे । फ्रान्सले ५७ औं मिनेटमा रक्षक बेन्जामिन पाभार्डको सनसनीपूर्ण हाफ भलीबाट गोल भएपछि खेल २२ को बराबरीमा आयो । एमबाप्पेले ६४ र ६८ औं मिनेटमा लगातार गोल थप्दै फ्रान्सको जित निश्चितजस्तै गरे । मेसीकै पासमा बैकल्पिक सर्जियो अगुइरोले इन्ज्युरी समयमा हेड गोल गरी अर्जेन्टिनालाई झिनो आस देखाएका थिए । खेलमा अग्रता लिएर पनि फ्रान्स पछिल्लोपल्ट १९८२ को विश्वकपमा पोल्यान्डसँग पराजित भएको थियो । पराजयले मेसीको अन्तर्राष्ट्रिय खेलजीवन विश्वकप उपाधिबिनै सकिने लगभग निश्चित भएको छ । अघिल्लो विश्वकपमा अर्जेन्टिनालाई फाइनल पुर्याएका मेसी ३१ वर्षका भइसकेका छन् । अर्को विश्वकप आइपुग्दा उनी ३५ वर्ष हुनेछन् । अर्जेन्टिनाले १९८६ यता विश्वकप जित्न सकेको छैन । अर्जेन्टिनाले पहिलो हाफमा फ्रान्सका रक्षक सामुइल उम्टिटीका हातमा बल लागेको भन्दै गरेको पेनाल्टी अपिललाई रेफ्रीले अस्विकार गरेका थिए । त्यसपछि मेसीलाई पेनाल्टी बक्समा लडाइएका थिए । गोलसँगै फ्रान्सले खेलमा पकड बनाए पनि दोस्रो हाफमा अर्जेन्टिनाले निकै राम्रो प्रदर्शन देखाएको थियो । डी मारियाले २५ यार्डबाट गोल गरेका हुन् । समूह चरणमा अर्जेन्टिनाले कमजोर प्रदर्शन गर्दा उनी पनि आलोचना सिकार बने । फ्रान्सले दोस्रो गोलसँगैं रफ्तार समातेको थियो । ग्रिजमन, एमबाप्पे र ओलिभियर जिरुडसँगै कान्टे र पाउल पोग्बा काउन्टर एटयाकमा अगाडि बढ्दा अर्जेन्टिनाको रक्षापंक्ति नाजवाफ जस्तो देखिन्थ्यो ।"
स्पेनसँग लय समात्ने रुसी प्रयास,"मस्को (रोयटर्स) एक महिनाअगाडि विश्वकप २०१८ को अन्तिम १६ मा स्पेन र रुस भिड्ने छन् भन्दा त्यसमा एकपक्षीय खेल हुने डर हुन्थ्यो । तर जब आइतबार यिनै दुई टिम मुखामुख हुन्छन्, त्यतिबेला सन् २०१० को विश्वकप विजेताका लागि पक्कै सजिलो हुने छैन । यता रुस भने प्रतियोगितामा पाएको उत्कृष्ट सुरुआतको लय समात्ने प्रयासमा हुनेछ । रुसको विश्वकप तयारीले पनि राम्रो सुरुआत लिन सकेन । प्रतियोगिता सुरु हुन केही दिनमात्र बाँकी छँदा प्रशिक्षक जुलेन लोपेटेगुई बखास्तगीमा परे । उनको स्थानमा आए फर्नान्डो हिएरो । यिनै हिएरोको नेतृत्वमा स्पेनले लिग चरणमा ५ अंकमात्र बटुल्यो, तर समूह विजेता बन्यो । रुस प्रतियोगितामा सर्वाधिक तल्लो वरीयताको टोली थियो । उसले सुरुका दुई खेलमा साउदी अरेबियालाई ५० र इजिप्टलाई ३१ ले हरायो । सोभियत संघको विघटनयता रुस नकआउट चरण पुगेको यो पहिलोपल्ट हो । स्टानिस्लाभ चेर्चेसोभको टिम लिगको अन्तिम खेलमा भने उरुग्वेसँग ३० ले हारेर फेरि सतहमै झरेको थियो । राष्ट्रिय भावनाले प्रेरित हुने लुजनिकी स्टेडियममा रुसले सुरुका दुई खेलमै जस्तै खेल्ने हो भने स्पेन समस्यामा पर्नसक्छ ।स्पेनी डिफेन्डर डानी कार्भाजलले रुसविरुद्ध आफ्नो टिमले बलियो रक्षापंक्ति तेस्र्याउन आवश्यक भएको मान्छन् । स्पेनले पोर्चुगलसँग ३३ र मोरक्कोसँग २२ को बराबरी खेलेको स्थितिमा उनको तर्क ठीक पनि देखिन्छ । उनी भन्छन्, आयोजक देशविरुद्धको खेल सजिलो हुन्न । पूरा देश टिमको पछाडि हुनेछ । यो त्यही टिम हो, जसले दुई खेलमा ८ गोल गरेको छ ।उनले थपेका छन्, रुस बलियो टिम छ, यसले छरिटो पनि खेल्छ । त्यसैले उसलाई सजिलै बलमाथि नियन्त्रण राख्न दिनुहुन्न । हामी आफ्नो खेलमा केन्द्रित हुनुपर्छ । हाम्रो उद्देश्य उनीहरूले गर्ने भुलबाट फाइदा लिनुमा हुनुपर्नेछ । कार्भाजलले के पनि मान्छन् भने नकआउट चरण पुग्न रक्षापंक्ति मात्र बलियो भएर हुन्न, आक्रमण पनि उत्तिकै सटिक हुनुपर्छ । अबदेखि नकआउट चरणका प्रत्येक खेल गर या मरको स्थितिमा हुनेछ । अब बराबरी खेल्न सकिन्न । खेल जित्नुपर्छ । अगाडि बढ्ने हो । होइन भने घर फर्कने हो, उनको थप विश्लेषण छ, जतिबेला खेलको स्वरूप र परिस्थिति फेरिएको छ, हामी आफ्नो उत्कृष्ट लयमा फर्कने छौं नै । पछिल्लो नोभेम्बरमा यी दुई देशले मैत्रीपूर्णमा ३३ को रोचक बराबरी खेलेका थिए । सन् २००८ को युरो सेमिफाइनलमा भने स्पेनले रुसमाथि ३० को प्रभावशाली जित निकालेको थियो । त्यो खेल खेलेका तीन खेलाडी अहिले पनि टिममा छन्, जसमा भेट्रान डिफेन्डर सर्गेइ इग्नासेभिच पनि पर्छन् । उनको भनाइ छ, रुसले त्यो तथ्यलाई राम्रोसँग जाँचेको छ । जसले भन्छ, स्पेनलाई इरान र मोरक्कोले कसरी दु:ख दिएको थियो । स्पेनी डिफेन्डरहरू तीव्र गतिमा आक्रामक भएर खेल्छन् । सकेसम्म बढीभन्दा बढी मौका सिर्जनाको प्रयास गर्छन्, उनको भनाइ छ, यो खेलको उद्देश्य काउन्टर आक्रमणका लागि स्थिति तयार पार्नु हो । तर यो नै स्पेनको सबैभन्दा ठूलो समस्या हो । समूह चरणमा यस्तै देखिएको छ । इरान र मोरक्कोले यसैअनुसार रणनीति बनाए, हामी पनि यस्तै गर्नेछौं ।"
अफ्रिकी टिम किन असफल ?,"विश्वकप २०१८ का नकआउट चरणका खेल पनि सुरु भइसकेको छ । लिग र नकआउट चरणको रोचकता नै बेग्लै हुन्छ । तर यो रोमाञ्चमा यसपल्ट अफ्रिकी टिम हुने छैन अन्तिम १६ को चरणसम्म आइपुग्दा । यो अर्थमा अफ्रिकी फुटबलका लागि यसपल्टको विश्वकप सर्वाधिक खराब प्रदर्शनको इतिहासका रूपमा रहने छ । यस्तो किन हुन्छ त ? अफ्रिकी फुटबलका एक चर्चित अनुहार डिडियर ड्रोग्बाको भनाइ सापटी लिने हो भने, अफ्रिकासँग सबै छ, राम्रा खेलाडी छन्, बलिया टिम छन् । छैन त तिनलाई व्यवस्थापन गर्ने उत्तिकै राम्रो फुटबल संघ । ड्रोग्बाको अर्थ विश्वकप टिम राम्रो हुँदैमा मात्र जितिन्न । पर्दा पछाडिबाट बलियो व्यवस्थापन पनि चाहिन्छ ।"
क्रोएसिया रोक्ने डेनिस योजना,"निज्नी नोभ्गोरोड (रोयटर्स) क्रोएसियाले आइतबार अन्तिम १६ मा डेनमार्कको सामना गर्दा उसको पृष्ठभूमिमा शतप्रतिशत जितको प्रदर्शन रहनेछ । तर यही लयमा रहेको टिमलाई रोक्ने प्रयासमा डेनमार्क हुनेछ आश्चर्यजनक नतिजासँगै । यो खेल त्यही मैदानमा हुँदै छ, जहाँ क्रोएसियाले लिग चरणमा अर्जेन्टिनालाई ३० ले हराएको थियो । यस खेलको विजेताले क्वाटरफाइनलमा पूर्व विजेता स्पेन वा रुसको सामना गर्नेछ । क्रोएसिया अनुभवी प्लेमेकर लुका मोड्रिचको नेतृत्वमा छ । उसले समूह डी को लिग चरणमा नाइजेरिया र आइसल्यान्डलाई समेत हराएको थियो । यसपल्ट क्रोएसियाको योजना सन् १९९८ को विश्वकपमा भन्दा राम्रो प्रदर्शन गर्ने हुनेछ, जतिबेला टिम सेमिफाइनलसम्म पुगेको थियो । त्यतिबेला म ९ वर्षको थिएँ, जतिबेला क्रोएसियाले गोल गथ्र्यो, आमा ठूठूलो स्वरले कराउनुहुन्थ्यो खुसीले, डिफेन्डर डेजान लोभरेनले भनेका छन् । सन् १९९८ मा क्रोएसिया तेस्रो स्थानमा आएको थियो । त्यसका लागि उसले नेदरल्यान्ड्सलाई २१ ले हराएको थियो । यसपल्ट हामीले अझ राम्रो गर्न सक्छौं, त्यतिबेला भन्दा राम्रो, लोभरेनले भनेका छन् । तर उनी मान्छन्, यसका लागि टिम भाग्यमानी पनि हुनुपर्छ । किनभने प्रतिद्वन्द्वीहरू कठिन हुँदै छन् । मोड्रिचले रुसी भूमिमा अहिलेसम्म उत्कृष्ट प्रदर्शन गरेका छन् र त्यसमा अर्जेन्टिनाविरुद्ध लामो दूरीबाट गरेको गोल पनि पर्छ । उनीसँगै साथी मिडफिल्डर इभान राकिटिचले पनि राम्रो गरिरहेका छन् । अहिले क्रोएसियाली टिममा नयाँ खेलाडीको पनि उदय भइरहेको छ । जस्तै, एन्टे रेबिच, माटेओ कोभासिच र मार्लेलो ब्रोजोभिच । यी सबैले युरोपका प्रमुख लिगमा खेल्छन् । यता लगातार १७ खेलमा अपराजित डेनमार्क पनि राम्रो प्रदर्शनका लागि आशावादी छ । अहिलेसम्ममको प्रदर्शनमा टोली खुसी पनि छ । समूह सी मा डेनमार्क दोस्रो स्थानमा थियो र यसक्रममा २ गोलमात्र गर्न सकेको छ । डेनमार्क पनि सन् १९९८ को विश्वकप उपलब्धि समान प्रदर्शन गर्ने योजनामा छ । जतिबेला उनीहरूले क्वाटरफाइनलसम्म यात्रा तय गरेको थियो । त्यस क्रममा डेनमार्कले ब्राजिललाई हराएको थियो र यसलाई त्यहाँको फुटबल इतिहासकै एक समृद्धि उपलब्धि मानिन्छ । डेनमार्कका प्रशिक्षक एजे हारेडेले पनि आफ्नो टिमले आक्रामक फुटबल खेल्ने बताएका छन् । फ्रान्सविरुद्धको खेलमा डेनमार्कले सुस्त खेल्दै गोल गर्न इच्छा नदेखाए पनि टिमकै समर्थनले पनि त्यसको आलोचना गरेका थिए । तर यसमा मिडफिल्डर थोमस डेलानीको फरक मत छ । उनले भनेका छन्, फुटबलमा कहिलेकाहीं यस्तो हुन्छ । तर हामी सधैं यस्तो फुटबल खेल्ने टिम होइन । क्रोएसियाविरुद्धको खेल रोचक हुनेमा शंका नगरे हुन्छ ।"
३६ वर्षयताकै खराब,मोहमद सलाह
सञ्जु र माला फाइनलमा,काठमाडौं (कास) प्रकाश दाहाल स्मृति राष्ट्रिय बक्सिङ प्रतियोगितामा विभागीय टोलीका खेलाडीले वर्चस्व राखेका छन् । शनिबार ४९ केजी तौल समूहमा आर्मीका सुशील थापा र एपीएफका आश तामाङ फाइनल पुगेका छन् । सुशीलले एपीएफका प्रदीप महर्जन र आशले कास्कीका विष्णु गौतमलाई हराए । ५२ केजीको स्वर्णलाई एपीएफका पूरन राई र कास्कीका दिनेश बानियाँ भिड्दै छन् । पूरनले झापाका सुरेन्द्र राईलाई र दिनेशले झापाका जितेन्द्र राईलाई हराए । ६० केजीको सेमिफाइनलमा आर्मीका दानबहादुर दर्लामीले नक्सालका किशोर शर्मा र झापाका प्रकाश लिम्बुले कञ्चनपुरका रामबहादुर थापालाई पराजित गरे । ६४ केजीको सेमिफाइनलमा आर्मीका नरेश थापाले एपीएफका सोनम कार्की र झापाका अविनय राईले आर्मीका बुद्धिसागर गुरुङलाई हराएर उपाधि भिडन्त पक्का गरे ।आर्मीका रवि सुनुवारले आफ्नै क्लबका सन्दीप बेन्जु र कास्कीका हेमराज राउतले काठमाडौंका सरियान्स प्रजापतिलाई हराएर ६९ केजीको फाइनल सुरक्षित गरे । ७५ केजीमा बानुजका कौशलजंग थापाले आर्मीका लाल आलेमगर र आर्मीका किरणराज शाहीले दमकका प्रेम गुरुङलाई हराए । कास्कीका दीपक सुनुवारले आर्मीका कृष्णसिंह धामी र आर्मीका भूपेन्द्र सिंहले टीकाथलीका रवीन्द्र घिमिरेलाई हराएर ८१ केजीको फाइनल पुगेका छन् । महिला ४८ केजीको स्वर्णलाई नन्जा बुढामगरले आर्मीकी सुमित्रा विक र सावित्री तामाङले अल्फाका विमला थापामगरलाई हराए । दुवै विजेता एपीएफका हुन् ।५२ केजीतर्फ मकवानपुरकी सन्जुमाया थिङले आर्मीकी आरती तामाङ र एपीएफकी माला राईले आर्मीकी गीताकुमारी थापालाई हराउँदै फाइनल पक्का गरे । आर्मीकी मीनु गुरुङ र काठमाडौंकी मीना घले ५४ केजी फाइनल पुगेका छन् । मीनुले एपीएफकी नीता गोसाईंलाई र मीनाले दमककी चन्द्रकला राईलाई हराए । ५७ केजीमा आर्मीकी चन्द्रकला थापाले एपीएफकी माया चौधरी र नक्सालकी कुसुम तामाङले आर्मीकी मुना बम्जनलाई हराए । ६४ केजीमा आर्मीकी विनिता मगरले नक्सालकी अम्बिका विक र एपीएफकी विनिता थापामगरले भक्तपुरकी सरु ब्यान्जुलाई हराउँदै फाइनल पक्का गरे । सबै फाइनल आइतबार हुनेछ ।
आर्मी र डब्लूएसए च्याम्पियन,"काठमाडौं (कास) नेपाल आर्मी र डब्लूएसएले शनिबार इन्गेज इम्पावरिङ ह्विलचियर बास्केटबल लिगको उपाधि जितेका छन् । त्रिपुरेश्वरस्थित राखेप कभर्डहलमा सम्पन्न प्रतियोगिताको पुरुष फाइनलमा आर्मीले जावलाखेललाई ३७२७ स्कोरले हरायो । आर्मीको जितमा राजु कटुवालले २३ स्कोर गरेका थिए ।महिलाको फाइनलमा डब्लूएसएले डब्लूडब्लूबीएलाई १८११ स्कोरले हराउँदा ज्योति अर्यालले ४ स्कोर जोडिन् ।दुवैमा बीआईए तेस्रो भयो । दुवै समूहमा शीर्ष तीन स्थान हात पार्नेले क्रमश: ३० हजार, २५ हजार र २० हजार नगद पुरस्कार जिते । पुरुषमा जावलाखेलका प्रेम बिक र महिलामा डब्लूएसएकी हेमकला सुनुवार उत्कृष्ट खेलाडी घोषित भए । पुरुषमा आर्मीका राजु कटुवाल र महिलामा डब्लूएसएकी ज्योति अर्याल सर्वाधिक स्कोरकर्ता बने । प्रतियोगिताभर राजुले १ सय ७२ र ज्योतिले ३१ स्कोर गरे । दुवै उत्कृष्टले ६ हजार, सर्वाधिक स्कोरकर्ताले ५ हजार नगद पुरस्कार पाए । पुरुषमा ९ र महिलामा ५ टिमले पहिले राउन्ड रोविन लिगका आधारमा प्रतिस्पर्धा गरेका थिए । लिग विजेता र उपविजेतालाई उपाधिका लागि पुन: खेलाइएको थियो ।"
एलिट स्पोर्ट्स विजयी,"काठमाडौं (कास) दिपेश श्रेष्ठको गोलमा एलिट स्पोर्ट्सले शनिबार अफेन्डर्सलाई २१ ले हराउँदै दोस्रो मदन भण्डारी बूढानीलकण्ठ कप सेभेन ए साइड फुटबलमा विजयी सुरुआत गरेको छ । बूढानीलकण्ठ नगरपालिकाको कपनस्थित ह्यान्डबल मैदानमा सुमन श्रेष्ठले ४० औं मिनेटमा गरेको गोलमा एलिटले अग्रता लियो । एक मिनेट बित्न नपाउँदै अफेन्डर्सका मन्जिल श्रेष्ठले बराबरी गोल फर्काए । ६ मिनेट बाँकीमा दिपेशले गरेको गोल निर्णायक बन्यो ।आइतबार पेन्टर युथले होप फाउन्डेसन, बूढानीलकण्ठ युनाइटेडले प्रगतिशील युथ, ढुकु फुटसलले गंगटा युथ र पाइरेट्सले कालोपुल ब्वाइजविरुद्ध खेल्नेछन् । विजेताले २ लाख र उपविजेताले १ लाख रुपैयाँ पुरस्कार जित्ने छन् । उत्कृष्ट खेलाडीले २० हजार पाउँदा विधागत उत्कृष्टले समान ५ हजार जित्नेछन् ।"
सरकारी जग्गा मिचेर बाटो,"वीरगन्ज खेलकुद विकास समितिका नाममा वीरगन्ज महानगरपालिका१३ मा रहेको जग्गा एक निजी विद्यालय सञ्चालकले अतिक्रमण गरेका छन् । गौतम माध्यमिक विद्यालयमा उच्च शिक्षा अध्यापनका लागि निर्माणाधीन नयाँ भवनका लागि समितिकै जग्गा मिचेर २० फिट बाटो निकालिएको छ । विद्यालयले प्रशासनको निर्देशनविपरीत निर्माणकार्य अघि बढाइरहेको हो ।विद्यालयको यस्तो क्रियाकलापविरुद्ध समितिले स्थानीय प्रशासनमा लिखित उजुरीसमेत दिएको थियो । सरोकारवाला पक्षको रोहबरमा गत साता जिल्ला प्रहरी कार्यालयमा भएको छलफलमा समितिको जग्गा नमिच्न प्रहरी प्रशासनले निर्देशन दिएको थियो । त्यसका बावजुद विद्यालयले बाटो बनाउन धमाधम समितिको जग्गा पुरिरहेको छ । विद्यालयले सडकमा जोडिएको समितिको जग्गाभन्दा पछाडि बाटोबिनाको १० कट्ठा जग्गा खरिद गरेको थियो । समितिका जिल्ला अध्यक्ष निशान्त लामिछानेले विद्यालयले समिति र प्रहरी प्रशासनलाई अटेरी गरेको बताए । उजुरी दिएपछि गत साता जिल्ला प्रहरी कार्यालयमा दुवै पक्षको रोहबरमा प्रहरी प्रमुखले सरकारी जग्गामा माटो नपुर्न निर्देशन दिएका थिए, उनले भने, प्रहरीको निर्देशनपछि दुई दिनसम्म त रोके । अहिले फेरि काम सुरु गरेका छन् । विद्यालयले बाटो नभएका दुईवटा पक्की घरसमेत खरिद गरेको छ । उक्त घरमा बस्ने शिक्षकहरू पनि समितिकै जग्गाबाट आउजाउ गर्छन् । सम्बद्ध स्रोतका अनुसार बाटो नभएकाले नै दुवै घर सस्तो मूल्यमा बिक्री गरिएका थिए । वडाध्यक्षलाई समेत प्रभावित पारेर विद्यालयले दुवै घरका लागि २०२० फिटको बाटो सिफारिस गरेको पाइएको छ । स्थानीय विशेश्वर पटेलका अनुसार गत महिनासम्म उक्त घरमा आलीबाट आवतजावत गरिन्थ्यो । २० फिटको बाटो कहाँ र कसरी आयो ?, उनले प्रश्न गरे । वीरगन्ज महानगरपालिका१३ का वडाध्यक्ष तुफान अन्सारीले उक्त घरजग्गाका लागि २० फिटका दुईवटा बाटो प्रमाणित गरिदिन गत जेठ २० गते महानगरपालिका कार्यालयलाई सिफारिस गरेका छन् । मध्यमाञ्चल क्षेत्रीय खेलकुद विकास समितिका अध्यक्ष मानदेव हजराका अनुसार झन्डै २ दशकअघि बनाइएको विद्यालयको पुरानो भवनको खेलमैदान पनि समितिकै जग्गा हो । विद्यालयले जबरजस्ती पर्खाल लगाएको छ, नयाँ र पुरानो नापी ट्याली गरेर नापजाँचका लागि नापी कार्यालयमा निवेदन दिएका छांै, उनले भने, अतिक्रमणमा परेका सबै जग्गा खाली गराउँछांै । समितिका नाममा उक्त क्षेत्रमा १८ बिघा जग्गा छ । जसमा नारायणी फुटबल रंगशाला र क्रिकेट मैदान निर्माण गरिएको छ । सरकारले चालु आर्थिक वर्षमा समितिको जग्गामा बाउन्ड्री वाल निर्माणका लागि ७५ लाख रुपैयाँ विनियोजन गरेको छ । पर्खाल निर्माणका लागि ठेक्का प्रक्रियामार्फत काम भइरहेको छ, हजराले भने, खेलकुदको जग्गा संरक्षणका लागि बाउन्ड्री वाल आवश्यक छ । खेलकुद विकास समितिको जग्गा संरक्षण नहुँदा पछिल्लो समय अतिक्रमण बढेको उनले जनाए ।"
घर भत्काएर सडकलाई जग्गा,"रुकुम पश्चिम (कास) आठबिसकोट नगरपालिका९, राडीबजारका स्थानीयले गाउँमा सडक ल्याउन आफैँ घरटहरा भत्काएका छन् । नगरपालिकाले राडीबजारलाई व्यवस्थित गर्न सडक निर्माणको योजना अघि सारेपछि स्थानीयले सघाएका हुन् । राडीको मुख्य बजारमा यसअघि २ मिटरको घोडेटो बाटो मात्रै थियो । सी वर्गको सडक मापदण्ड ६ मिटर चौडाइ र एकएक मिटरको सेटब्याक हो । सी वर्गको सडक निर्माण गर्न स्थानीयले थप ५ मिटर ३० सेन्टिमिटर जमिन छाडिदिएको नगरप्रमुख गोर्खबहादुर केसीले बताए । सर्वसाधारण नगरवासीको सहयोगबिना नगर मात्रैले केही गर्न सम्भव छैन, बजारवासीकै सहयोगले सडक बनाइरहेका छौं, उनले भने । ९८ प्रतिशत बजारवासीले घरटहरा आफैं भत्काएर सडक निर्माण गर्न सहयोग गरेका छन् । उक्त सडक नेत्रचोक, इलाका प्रहरी कार्यालय हुँदै जाजरकोट जोड्ने झोलुंगे पुलसम्मको छ । राडीको मुख्य बजार भएर जाने यो सडकको लम्बाइ ६ सय मिटर बढी छ । बजारवासीले ३१ वटा घर भत्काएका छन् भने व्यापारिक उद्देश्यले निर्माण गरिएका २० भन्दा बढी टहरा पनि आफैं हटाएका छन् । सडकको दुवैतर्फ एकएक मिटरको नाला बनाइएको छ । नगरपालिकाको ५७ लाख तथा अन्य श्रमदान गरेर ७७ लाखमा उक्त सडक बन्दैछ । मुख्य बजारभित्रको सडकलाई सी वर्गको मापदण्डअनुसार बनाइएपछि बजार व्यवस्थित हुने निमित्त प्रमुख प्रशासकीय अधिकृत रामबहादुर केसीले बताए । साबिककै रुट प्रयोग गर्दा बजारबाट सवारीसाधन तथा सर्वसाधारणलाई आवतजावत गर्न समस्या हुन सुरु भइसकेको थियो । राडी नगरपालिकाको केन्द्र, जाजरकोटका केही र डोल्पाका केही ठाउँको मुख्य व्यापारिक केन्द्र हो । आठबिसकोट नगरपालिकाले राडीमै अर्को ए वर्गको सडक निर्माण थालेको छ । नेत्रचोकदेखि राडीज्युला शिक्षा क्याम्पससम्मको ८ सय मिटर सडक ए वर्गको बन्दै छ । १४ मिटर चौडाइसहितको सडक अर्को वर्ष निर्माण सम्पन्न हुनेछ ।"
बाढीले जलविद्युत्मा क्षति,प्रबन्ध निर्देशक मोहन डाँगीले जानकारी दिए । संरचना बगाउँदा १ करोड ५० लाख रुपैयाँ क्षति भएको कम्पनीले जनाएको छ । आयोजनाबाट २०७६ असार १ बाट विद्युत् उत्पादन गर्ने लक्ष्य छ । बाढीले क्षति पुर्याए पनि विद्युत् उत्पादन तालिका प्रभावित नहुने डाँगीले दाबी गरे ।
मत परिणामका सबै रिट खारेज,"ओखलढुंगा (कास) उच्च अदालत विराटनगरको अस्थायी इजलास ओखलढुंगामा स्थानीय तहको मत परिणाम बदर माग गर्दै परेका सबै रिट निवेदन खारेज भएका छन् । अदालतको कार्यक्षेत्रभित्र पर्ने उदयपुर, ओखलढुंगा र सोलुखुम्बुबाट सातवटा रिट निवेदन परेका थिए । ती सबै रिट खारेज भएको उच्च अदालतका सूचना अधिकारी ईश्वर आचार्यले बताए ।मत परिणामकै विषयलाई लिएर दर्ता भएका थप तीन मुद्दामध्ये एक फिर्ता र एक खारेज भएका छन् । उत्प्रेषण, परमादेश र निषेधाज्ञाबाट निर्वाचन परिणाम बदर, पुन: मतगणना र पुन: मतदानको माग गरी रिट दर्ता भएका थिए । थप तीन मुद्दा भने निर्वाचन बदर र निर्वाचित व्यक्तिको योग्यतासँग सम्बन्धित थिए । सोलुखुम्बु जिल्लाको अयोग्यतासम्बन्धी एक मुद्दा मात्र अदालतमा विचाराधीन छ । मत परिणाम अस्वीकार गर्दै ओखलढुंगाबाट चार, सोलुखुम्बु र उदयपुरबाट ३३ वटा मुद्दा दर्ता भएका थिए ।"
महाकाली तटीय क्षेत्रमा बाढीको त्रास,"दार्चुला भारतले धौलिगंगा बाँधका ढोका खोल्दा सीमा नदी महाकालीमा बाढी आएको छ । शुक्रबार साँझ बाँधका ढोका खोलिएका हुन् । शनिबार वर्षा भएपछि स्थानीयमा त्रास थपिएको छ । व्यास गाउँपालिकाको तवाघाटदेखि तल्लो तटीय क्षेत्रका बासिन्दा त्रासमा छन् ।व्यास गाउँपालिका५ तिग्रमका नवराज भट्टले तटीय क्षेत्रमा रहेका केही बस्तीमा बाढीको जोखिम बढेको बताए । प्रहरीको आग्रहपछि स्थानीय ज्यान जोगाउन सुरक्षित स्थानमा जान थालेका छन् । मालिकार्जुन गाउँपालिका६ भोल्यानीका स्थानीय त्यसरी सुरक्षित ठाउँमा गएका हुन् ।भारतले बाँधको ढोका खोल्दा व्यास गाउँपालिका ५ धौलाकोटदेखि लेकम गाउँपालिकाको लालीसम्मको क्षेत्रमा बाढीको जोखिम बढेको छ । तटबन्ध निर्माण भएकाले सदरमुकाम खलंगा केही सुरक्षित देखिए पनि तटीय क्षेत्रका अधिकांश गाउँमा जोखिम कायमै छ । सदरमुकामवासीलाई भने भारतको खोतिला गाउँ नजिकबाट महाकालीमा खसेको पहिरोले नदी नै थुनिने हो कि भन्ने चिन्ता छ । नदी किनारमा पक्की तटबन्ध निर्माण गरिए पनि पहिरोले नदी साँघुरिएर पानी बस्तीमा पस्न सक्ने सम्भावना रहेको प्रहरीले जनाएको छ ।भारतीय पक्षले बाँधको क्षमताभन्दा पानीको मात्रा बढी भएकाले बाँधका ढोका खोलेको जानकारी गराएपछि प्रहरीले नदी किनारका बासिन्दालाई सतर्क रहन आग्रह गरेको छ । तटीय क्षेत्रका स्थानीयलाई शुक्रबार साँझदेखि नै सतर्क रहन अनुरोध गरिसकेको डीएसपी नवराज अधिकारीले बताए । शनिबार बिहानबाट नदीमा पानी घटेको छ । तर ठूलो वर्षा भए बाढीको जोखिम बढ्न सक्छ, उनले भने ।दार्चुला सदरमुकामबाट करिब १८ किलोमिटर उत्तर पश्चिममा भारतले महाकालीको सहायक नदी धौलीगंगामा निर्माण गरेको जलविद्युत्को बाँधले तटीय क्षेत्रका स्थानीयमा बाढीको त्रास बढाएको छ । धौलीगंगा र महाकाली नदीको संगम तवाघाट नजिक ५६ मिटर अग्लो र ३ सय १५ मिटर लामो नियन्त्रण ढोकायुक्त बाँध ७० मिटरसम्म गहिरो छ । २०७० मा सदरमुकाम खलंगा नै तहसनहस हुने गरी महाकालीमा बाढी आएको थियो । भारतले पूर्व सूचनाबिना नै बाँधका ढोका खोल्दा बाढीले ताण्डव मच्चाएको थियो । अहिले नदी किनारका बस्तीमा जोखिम बढ्न सक्ने भन्दै त्यसबाट हुन सक्ने क्षतिलाई कम गर्न सशस्त्र र नेपाल प्रहरीले माइकिङ गरिरहेका छन् । पानी बढेको समयमा नदी किनारमा नजान स्थानीयलाई प्रहरीले अनुरोध गरिरहेका छन् । नदीमा पानीको सतह बढेपछि हुन सक्ने सम्भावित घटनालाई मध्यनजर गर्दै उद्धारका लागि सशस्त्र प्रहरीको एक विशेष टोली उद्धार सामग्रीसहित तयारी हालतमा बसेको सशस्त्रका डीएसपी अम्बिकाप्रसाद जोशीले बताए ।ग्रामीण सडक अवरुद्धशुक्रबार रातिको वर्षाले ठाउँठाउँमा पहिरो खस्दा ग्रामीण सडक अवरुद्ध भएका छन् । दार्चुलातिंकर र खलंगादल्लेख सडक खण्ड अवरुद्ध भएका हुन् । स्थानीयलाई आवतजावतमा समस्या भएको छ । तिंकर खण्डको श्रीबगर, राताकाठा, तिमुरपाटा र खलंगादल्लेख सडकको खार र दल्लेख बजार नजिक सडकमा पहिरो खसेको छ । पहिरोले सवारीसाधन पूर्णरूपमा बन्द भएको स्थानीय मानबहादुर बमले बताए । राताकाठा क्षेत्रका बासिन्दालाई आउजाउमा कठिनाइ भएको छ । दुहु र व्यास गाउँपालिकाका स्थानीयको सदरमुकाम खलंगा झर्ने मुख्य मार्गका रूपमा रहेको तिंकर सडकमा पहिरो खस्दा कामविशेषले खलंगा आउनसमेत कठिनाइ भएको स्थानीय भुवनराज जोशीले बताए । वर्षात सुरु भएसँगै जिल्लाका अन्य ग्रामीण सडक पनि अवरुद्ध हुन थालेका छन् । कच्ची सडक भएकाले सवारी चलाउन पनि निकै जोखिम छ ।"
दूषित पानी वितरण नगर,"बागलुङ (कास) उच्च अदालत पोखराको बागलुङ इजलासले नगर खानेपानी तथा सरसफाइ उपभोक्ता संस्थालाई खानेपानी प्रशोधन र शुद्धीकरण गरेर मात्र वितरण गर्न निषेधाज्ञायुक्त अन्तरिम आदेश दिएको छ । धारामा लामो समयदेखि धमिलो र दूषित पानी आउन थालेपछि हैरान भएका उपभोक्तालाई राहत पुग्ने गरी अदालतले यस्तो आदेश दिएको हो । मुख्य न्यायाधीश शेषराज शिवाकोटी र न्यायाधीश हरिप्रसाद पौडेलको संयुक्त इजलासले शुक्रबार उच्च अदालत नियमावली २०७३ को नियम दफा ४२ को उपनियम १ बमोजिम उक्त आदेश दिएको अदालतले जनाएको छ ।बागलुङ बजारमा खानेपानी वितरण गर्दै आएको नगर खानेपानी तथा सरसफाइ उपभोक्ता संस्थाले खोलाको पानी ल्याएर सोझै धारामा पठाउने गरेको थियो । बाढी आएका बेला अशुद्ध पानी वितरण गर्दा स्वास्थ्यमा गम्भीर असर परेको भन्दै बागलुङ नगरपालिका १ का टेकबहादुर सार्कीले रिट निवेदन दर्ता गरेका थिए । निवेदकका तर्फबाट अधिवक्ता बद्रीप्रसाद शर्मा उपाध्याय र विपक्षी संस्थाका तर्फबाट अधिवक्ता काजी गाउँले श्रेष्ठ र हरिप्रसाद शर्माले बहस गरेका थिए । निवेदकले इजलासमै पानी ल्याएर देखाएका थिए । इजलासले हाल वितरण गरेको खानेपानीको नमुनासमेत हेरिसकेपछि उपभोक्ताको हितमा ध्यान दिनैपर्ने आवश्यकता देखिएको उल्लेख गर्दै आदेश दिएको हो । नांगो आँखाले समेत देखिने गरी दूषित पानी भेटिएको र त्यो पिउनयोग्य नभएको इजलासको ठहर छ । दूषित पानी पिउँदा सर्वसाधारणको स्वास्थ्यमा गम्भीर असर पर्ने, अपूरणीय क्षति पुग्न जाने, वर्षातको समयमा हैजा जस्तो महामारी फैलन सक्ने सम्भावना भएकाले अन्तरिम आदेश दिइएको अदालतले जनाएको छ । उक्त रिटमा विपक्षीले लिखित जवाफ पेस गरिसकेका छैनन् । पानी शुद्धीकरण गरेर वितरण गर्दा विपक्षीलाई कुनै क्षति पुग्न नजाने देखिएकाले ७ दिनभित्रै गुणस्तरयुक्त बनाउन आदेश दिइएको छ ।"
डुबेर दुई बालिकाको मृत्यु,रौतहट (कास) नुहाउन गएका २ बालिकाको शुक्रबार डुबेर मृत्यु भएको छ । राजपुर नगरपालिका७ कुडियास्थित भकुवा खोलामा डुबेर १० वर्षीया सविना खातुन र ९ वर्षकी मजदा खातुनको मृत्यु भएको हो । ३ महिनाअघि पनि सोही खोलामा डुबेर २ बालिकाको मृत्यु भएको थियो । एउटै गाउँका दुई बालिकाको डुबेर मृत्यु भएपछि शोक छाएको छ । प्रहरी निरीक्षक मनोज यादवले नुहाउनका लागि उक्त खोलामा नजान स्थानीयलाई पटकपटक सचेत गराउँदै आए पनि अटेरी भइरहेको बताए । पोस्टमार्टमपछि शव परिवारजनलाई हस्तान्तरण गरिएको छ ।
औलोले १६ बिरामी,"जिल्ला स्वास्थ्य कार्यालयका अनुसार ५ महिनाका निरज पाण्डे, १४ वर्षीया सोविना उपाध्याय, २२ वर्षीया रीता सन्ज्याल, १४ वर्षीया बाल्की सन्ज्याललगायत १६ जना बिरामी परेका छन् । बिरामीको संख्या बढेकाले नियन्त्रण गर्न कठिनाइ भएको चिकित्सकको भनाइ छ । गर्मी र अत्यधिक लामखुट्टे लाग्ने भएकाले औलोको सम्भावना बढ्ने स्वास्थ्यकर्मीको भनाइ छ । असार लागेपछि बिरामी बढ्न थालेको अहेब बुढाले बताए । जिल्ला स्वास्थ्यका अनुसार रिघामा गत असोजदेखि माघसम्म औलो फैलिँदा ८५ जना बिरामी परेका थिए । हरेक वर्ष औलो फैलिन थालेपछि स्थानीय त्रस्त छन् । जिल्लामा औलोको औषधि नपाइने भएकाले तराईका जिल्लाबाट मगाएर उपचार गर्ने गरिएको छ । बिरामीका आफन्तले बाजुराको कोल्टी, नेपालगन्जलगायत ठाउँबाट औषधि ल्याइरहेका छन् ।"
पहिरोले जोखिम,"जिल्ला समन्वय समितिका अनुसार भूकम्पले छियाछिया बनाएको सीमावर्ती गाउँका सडकमा पैदल यात्रासमेत जोखिमपूर्ण बनेको छ । जिल्लामा २ हजार ५ सय लम्बाइका सडकमध्ये ५ सय किलोमिटर मात्र ग्राभेल छ । जिल्ला जोड्ने दुई सय किलोमिटर सडक मात्रै कालोपत्रे गरिएको छ । ग्रामीण भेगका कच्ची सडक बर्खासँगै बन्द हुन थालेका छन्, चरिकोट सडक डिभिजन कार्यालयका प्रमुख अशोक तिवारीले भने, अविरल वर्षाले जमिन भासिएर पहिरो गएपछि बन्द भएका हुन् । उनले नयाँ खुलेका सडकसमेत पहिराले धाँजा फाटेपछि सञ्चालनमा आउन नसकेको बताए । जिल्लाका उत्तरपूर्वी भेगका सबै ग्रामीण सडक खण्ड वर्षा सुरु भएसँगै बन्द हँुदै गएका छन् । बाह्रबिसेतातोपानी २६ किलोमिटर सडकको दशकिलो, सिरिसे, जम्बु, झिर्पु, डाकालाङ र कोदारीलगायत स्थानमा वर्षासँगै पुरानो पहिरो फेरि खस्न थालेको छ ।अरनिको राजमार्गकै जुरे र बलेफीमा अझै सुक्खा पहिरो रोकिएको छैन । यातायात त टाढाको कुरा, पैदल यात्रासमेत सम्भव छैन, भोटेकोसी गाउँपालिका फुल्पिङकट्टी झिर्पु हिन्दीका शम्भु पौडेलले भने, वर्षा लागेपछि यहाँका गाउँका सबै सडक सुक्खा पहिरोले बन्द हुन्छन्, बर्सेनि मर्मत गरिए पनि प्रभावकारी हुन सकेको छैन । भोटेकोसी बाढीले कटानमा पारेको कोदारी राजमार्गको लिपिङ बजारदेखि अरनिको राजमार्गको जुरेसम्म चिनियाँ निर्माण कम्पनी सीआरसीसीले पुनर्निर्माण गरेको थियो । सामान्य कच्चा पदार्थ मात्रै प्रयोग गरी कालोपत्रे गरिएको यो सडकखण्ड पहिरोले पुरानै अवस्थामा फर्किएको छ । कालोपत्रे ठाउँठाउँमा उप्किसकेको छ । त्रिपुरासुन्दरी गाउँपालिकाको पिस्कर, चोकटी र घोर्थली पुग्ने सडक वर्षाले भास्सिएर बन्द भएको छ । बाह्रबिसे नगरपालिकाअन्तर्गतका गाती, घुम्थाङ, कर्थली, राम्चेदेखि इन्द्रावती गाउँपालिकाको माझीगाउँ जोड्ने ग्रामीण सडक हिलो र पहिरोले अवरुद्ध छ ।"
गैरकानुनीमाथि धरपकड,"मलेसिया मलेसियाली सरकारले गैरकानुनी आप्रवासी कामदारको देशव्यापी धरपकडखोजी सुरु गरेको छ । उनीहरूलाई वैधानिकता प्रक्रियामा ल्याउन यसअघि सञ्चालन गरिएको पुन: भर्ना एवं दर्ता कार्यक्रम को समयावधि शनिबार सकिएलगत्तै उक्त प्रक्रियामा सहभागी नभएका गैरकानुनी कामदारविरुद्ध धरपकड भएको हो । मलेसिया सरकारले यसअघि आफ्नो रोजगारदाता र रोजगारीबारे विवरणसहित वैधानिक प्रक्रियामा दर्ता हुन भनेको थियो । उक्त प्रक्रियाका लागि सन् २०१६ फेब्रुवरी १५ देखि दिइएको समयावधि शनिबार सकिएलगत्तै मलेसियाले आइतबारदेखि नै उक्त अभियान सञ्चालन गर्ने भएको छ । दोषी आप्रवासी कामदार र उनीहरूलाई रोजगारी दिने रोजगारदाता दुवैलाई कडा कारबाही हुने जनाइएको छ । गैरकानुनी आप्रवासीहरूको संख्या कति छ भन्ने हामीलाई थाहा छैन । तर, हामी कानुनको परिपालना गर्दै गैरकानुनी आप्रवासीको खोजी गर्छौं, अध्यागमन विभागका महानिर्देशक मुस्ताफिर अलीको भनाइ उद्धृत गर्दै स्थानीय न्युज पोर्टल बरिता हरियान अनलाइनमा समाचार छ, उनीहरू दोषी देखिएमा अधिकतम ५० हजार रिंगिट जरिवाना र ५ वर्षसम्मको जेल सजाय वा दुवै सजाय वा ६ कोर्रासम्मको सजाय पनि हुन सक्छ । अलिको भनाइ उद्धृत गर्दै ले उल्लेख गरेको छ ।यद्यपि गैरकानुनी कामदार स्वदेश फर्कनका लागि भने मलेसियाले आगामी अगस्टसम्मको समयावधि यसअघि नै तोकिसकेको छ । नेपाली दूतावासले गैरकानुनी नेपालीहरूलाई उक्त अवधिभित्रै स्वदेश फिर्न आग्रह गर्दै आएको छ । मलेसियाली अध्यागमन विभागले सार्वजनिक गरेको तथ्यांकअनुसार धरपकड अभियान सुरु हुनुअगावै पनि कामदारहरू पक्राउ पर्दै आएका छन् । त्यस्ता कामदारविरुद्ध केही दिनयता भएका कारबाही अभियानमा ३० जनाभन्दा बढी नेपालीसहित आप्रवासी कामदारहरू पक्राउ परिसकेका खबरहरू सार्वजनिक भएका छन् । मलेसियाली समाचार संस्था बर्नामा का अनुसार भिसा दुरुपयोग गरेको आरोपमा गत सोमबार इपो पेराकको एकै कम्पनीमा कार्यरत २८ नेपालीसहित ९० आप्रवासी कामदार पक्राउ परेका छन् । कृषि कामदारको भिसामा रहेका उनीहरूलाई रोजगारदाता कम्पनीले निर्माण तथा उत्पादन क्षेत्रमा काम लगाएको थियो । धरपकड अभियानमा अध्यागमन विभाग, प्रहरी, स्थानीय काउन्सिललगायत सम्बद्ध अधिकारीसमेत सहभागी हुने गरेका छन् । समाचारहरूअनुसार यस्तो अभियानको संयोजन अध्यागमन विभागका अधिकारीहरूले गर्नेछन् । गैरकाननुनी विदेशी कामदारको बढी जमघट हुन सक्ने स्थानहरू, कम्पनी एवं औद्योगिक क्षेत्रहरू तुलनात्मक रूपमा धरपकडको बढी निशानामा छन् । पक्राउ गरिएपछि त्यस्ता गैरकानुनी विदेशी कामदारलाई रहेका सम्बन्धित विदेशी कूटनीतिक नियोगहरूसित सहकार्य गरेर छिट्टै नै उनीहरूका देश फिर्ता पठाउने मलेसियाको तयारी छ । गैरकानुनी नेपाली पक्राउ परेपछि घर फिर्ता पठाउँदा दूतावासले नि:शुल्क यात्रा अनुमतिपत्र उपलब्ध गराउने गरेको छ । तर घरफिर्ती टिकट भने कामदार स्वयंले व्यवस्था गर्नुपर्नेछ । मलेसिया नेपालीका लागि वैदेशिक रोजगारीको प्रमुख गन्तव्य हो । मलेसियालाई श्रमिक दिने स्रोत मुलुकमध्ये नेपाल इन्डोनेसियापछि दोस्रोमा पर्छ । करिब ५ लाखभन्दा बढी नेपाली विभिन्न रोजगारी क्षेत्रमा कार्यरत छन् । कुनै ठोस तथ्यांक नभए पनि अझैं कैयौं हजारको संख्यामा नेपाली अवैधानिक रहेका हुन सक्ने अनुमान गरिएको छ । मलेसियाले यसअघि सन् २०११ अक्टोबरदेखि नै आममाफी, वैधानिकता, घरफिर्तीलगायत विभिन्न शीर्षकमा यस्ता अवसरयुक्त कार्यक्रमहरू सञ्चालन गर्दै आएको थियो । झन्डै आधा दर्जन त्यस्ता कार्यक्रमहरू सञ्चालन गरिएको भए पनि अपेक्षाअनुसार उसले गैरकानुनी कामदार तह लगाउन ठूलो चुनौती रहँदै आएको छ ।"
बैंकिङ कसुरका मुद्दा बढे,"काठमाडौं पछिल्ला वर्षहरूमा बैंकिङ कसुरका मुद्दा उच्च दरले बढेको छ । बैंकिङ कारोबार बढेसँगै चेक बाउन्स, एटीएमबाट पैसा चोरी, ठगीलगायत गतिविधिमा बढोत्तरी आएको छ । यससँगै बैंकिङ कसुरका मुद्दा पनि बढेका हुन् । चालु आर्थिक वर्षमा मात्र बैंकिङ कसुरका ५ सय ५३ वटा मुद्दा दर्ता भएको नेपाल प्रहरीको तथ्यांक छ । गत वर्षको तुलनामा यो ४ सय ६० ले बढी हो । गत आर्थिक वर्ष मुलुकभर ९३ वटा मुद्दा दर्ता भएका थिए । यसैगरी आर्थिक वर्ष ०७१७२ मा ३६ वटा र ०७२७३ मा ४६ वटा बैंकिङ कसुरका मुद्दा दर्ता भएको प्रहरीले जनाएको छ । बैंकिङ कारोबार बढेकाले पछिल्लो समयमा कसुरका घटना बढ्नु स्वाभाविक भएको नेपाल प्रहरीका केन्द्रीय प्रवक्ता शैलेश थापा क्षत्रीले बताए । बैंकिङ कसुरसम्बन्धी ऐन आएपछि यसअघि ठगी र किर्तेअन्तर्गत राखेर अनुसन्धान गरिने मुद्दाहरू पनि बैंकिङ कसुरकै समूहमा आएका छन्, उनले भने, यसकारण यो वर्ष कसुरका मुद्दाहरू धेरै देखिएका हुन् । बैंकिङ कारोबारसम्बन्धी सबै प्रकारका उजुरी (मुद्दा) आउने भए पनि विशेषज्ञताका आधारमा अन्य सरकारी निकायसँग पनि समन्वय गरी अनुसन्धान अघि बढाइने थापाले बताए । हुन्डीसम्बन्धी मुद्दाहरूमा सम्पत्ति शुद्धीकरणको धेरै विज्ञता हुन्छ, यसकारण त्यस्ता मुद्दाहरू सम्पत्ति शुद्धीकरणतिरै पठाइन्छ, उनले भने, अहिले खासगरी, चेक बाउन्स, एटीएमबाट चोरी, तोकिएको सीमाभन्दा बढी कारोबार, शंकास्पद कारोबारसँग सम्बन्धित मुद्दाहरू धेरै छन् । मुलुकमा मुद्दा संख्या बढेपछि फस्र्योटको अवस्था निकै कमजोर रहेको देखिन्छ । यो वर्ष दर्ता भएकामध्ये गत वैशाखसम्म ७७ वटा मात्र फस्र्योट भएका छन् । यसको अर्थ ४ सय ७६ वटा मुद्दाहरू फस्र्योट हुन बाँकी छन् । अभियुक्त प्रक्राउ परेपछि मुद्दा फस्र्योट चाँडै हुन्छ, उनले भने, अभियुक्त नसमातिए पनि मुद्दा धेरै वर्षसम्म पनि फस्र्योट हुँदैन । पछिल्ला चार वर्षमा दर्ता भएको बैंकिङ कसुरका ७ सय २८ मुद्दामध्ये गत वैशाखसम्म १ सय ४८ वटा मात्र फस्र्योट भएका छन् । बाँकी ५ सय ४४ वटा मुद्दा फस्र्योट हुन बाँकी छ । अभियुक्तलाई ४५ दिनसम्म थुनामा राखेर अनुसन्धान गर्न सकिने कानुनी व्यवस्था रहेकाले अनुसन्धान प्रक्रिया छिटो सक्नुपर्छ, उनले भने, हाल फस्र्योट हुन बाँकी रहेका अधिकांश मुद्दाहरूमा अभियुक्त पक्राउ गर्न सकिएको छैन, खोजी कार्य जारी छ । अभियुक्त पक्राउ परेसँगै फस्र्योटको प्रक्रिया पूरा हुने उनले बताए ।बैंकिङ कसुरअन्तर्गत विगत ४ वर्षमा ३ सय ८५ जना अभियुक्तलाई प्रहरीले पक्राउ गरेको छ । ती मध्ये १८ जना विदेशी छन् भने बाँकी नेपाली हुन् । पक्राउ परेकामध्ये ६० जना महिला रहेको प्रहरीको तथ्यांक छ । यो वर्ष दर्ता भएका करिब साढे ५ सय मुद्दामध्ये २ सय ९३ जना फरार रहेको जनाइएको छ । अघिल्ला तीन आर्थिक वर्षमा फरार संख्या क्रमश: ८१, ८९ र ४ जना रहेको प्रहरीको तथ्यांक छ । केही वर्षयता बैंक तथा वित्तीय क्षेत्रमा बैंकिङ कसुरका घटना बढ्दो छ । विगतका तुलनामा कसुरको प्रकृति भने बदलिएको छ । विगतमा बैंक सञ्चालकलगायत उच्चपदस्थ अधिकारीहरूकै कारणले हिनामिनाका घटना धेरै हुन्थे । अचेल अधिकांश घटनाहरू प्रविधिसँग सम्बन्धित रहेको विज्ञहरू बताउँछन् । पछिलो समयमा भएका अधिकांश बैंकिङ कसुरहरू एटीएम कार्ड, इन्टरनेट बैंकिङ, स्विफ्टसँग सम्बन्धित छन् । यस्ता जोखिम न्यूनीकरणका लागि बैंकको आन्तरिक कारोबार प्रणाली बलियो बनाउनुपर्ने उनीहरूको सुझाव छ । बैंक तथा वित्तीय संस्थाबाट कर्जा लिँदा खुलाएको प्रयोजनभन्दा अन्यत्र नै ऋण प्रवाह भएर सर्वसाधारणको बचत जोखिममा पर्ने गरेको अर्को एक सरकारी प्रतिवेदनले पनि देखाएको छ । लगानीकर्ता र पहुँचवालाले यसरी ऋणको दुरुपयोग गर्ने गरेको विवरण महालेखा परीक्षकको प्रतिवेदनले देखाएको हो ।आर्थिक वर्ष ०७३७४ को लेखा परीक्षणमा बैंक तथा वित्तीय संस्थाबाट प्रवाह भएको ऋण अन्यन्त्र प्रयोग भएकाले दुरुपयोग भएको महालेखा परीक्षकको कार्यालयको प्रतिवेदनमा उल्लेख छ । बैंक तथा वित्तीय संस्थाबाट प्रवाह भएकोमध्ये साढे ५ करोडदेखि साढे ६० करोड रुपैयाँसम्म ऋण प्रयोजनविपरीत गएको महालेखा परीक्षकको कार्यालयले जनाएको छ ।गएको वर्ष बैंक तथा वित्तीय संस्थाले आक्रामक रूपमा अनुत्पादक क्षेत्रमा ऋण लगानी गरेका तथ्यांकहरू सार्वजनिक भएका थिए । सोही कारण राष्ट्र बैंकले बैंक तथा वित्तीय संस्थाका अध्यक्ष, प्रमुख कार्यकारीहरूको भेला गराएर प्रयोजनविपरीत लगानी नगर्न कडा निर्देशन दिएको थियो । सोही वर्षको लेखापरीक्षणका आधारमा महालेखाको वार्षिक प्रतिवेदनले ऋणको चरम दुरुपयोग भएको देखाएको हो । यस्ता गतिविधिले बैंकिङ कसुरका मुद्दाहरू बढिरहेको विज्ञहरूले जनाएका छन् ।"
जलविद्युत्लाई वन क्षेत्र प्रयोग अनुमति,"काठमाडौं सरकारले ३७ मेगावाटको माथिल्लो त्रिशूली ३ बी जलविद्युत् आयोजनाको प्रवद्र्धक कम्पनीलाई निर्माण क्षेत्रमा पर्ने वन क्षेत्र प्रयोग गर्न दिने निर्णय गरेको छ । मन्त्रिपरिषद्को शुक्रबार बसेको बैठकले माथिल्लो त्रिशूली ३ बी आयोजना निर्माणका लागि वन क्षेत्र प्रयोग गर्न दिने निर्णय गरेको जानकारी कानुन, न्याय तथा संसदीय मामिलामन्त्री शेरबहादुर तामाङले दिए । विद्युत् प्राधिकरणको सहायक कम्पनीले उक्त आयोजना निर्माणका लागि लाइसेन्स लिई काम अघि बढाएको छ । माथिल्लो त्रिशूली ३ बी ६० मेगावाटको माथिल्लो त्रिशूली ३ ए आयोजनाबाट बिजुली उत्पादनपछि छाडिने पानीलाई सोझै सुरुङमार्फत विद्युत्गृहमा लगी बिजुली निकाल्ने क्यास्केड आयोजना हो । यो आयोजनाका लागि त्रिशूली नदीमा इन्टेक (बाँध) बनाउनु पर्दैन । सरकारले खाद्यान्न ढुवानी अनुदानका लागि उद्योग, वाणिज्य तथा आपूर्ति मन्त्रालयलाई थप ७ करोड रुपैयाँ उपलब्ध गराउने निर्णय गरेको छ ।"
रैथाने बाली जोगाउन बीउ बैंक खोलियो,"बझाङ लोप हुने अवस्थामा पुगेका रैथाने बालीहरूको संरक्षण गर्नका लागि मटा गाउँपालिकाका स्थानीयले सामुदायिक बीउ बैंकको स्थापना गरेका छन् । बीउ बैंकको स्थापना गरेर अस्तित्व नै खतरामा परेका बालीहरू संरक्षणको अभियान सञ्चालन गरिएको हो । स्थानीयका अनुसार स्वास्थ्यका लागि लाभदायक पुराना बीउ जोगाउन अभियान नै सञ्चालन गर्नुपरेको बताउँछन् । धेरै जातहरू त लोप नै भइसके, अब पनि संरक्षणको पहल थालिएन भने बचेका बालीहरू पनि केही वर्षभित्र लोप हुने खतरा देखेर बीउ बैंकको स्थापना गरेका हांै मस्टा गाउँपालिका २ मा स्थापना गरिएको सामुदायिक बीउ बैंकका अध्यक्ष धीरबहादुर खड्काले भने, सकेसम्म लोपोन्मुख बालीको बीउको पनि खोजी गरेर खेतीपाती गर्नलाई प्रोत्साहन गर्नेछांै ।मस्टा गाउँपालिकावासीले गठन गरेको मस्टा साना किसान कृषि सहकारी संस्था मार्फत बीउ बैंकको स्थापना गरिएको र यसको व्यवस्थापन गर्नका लागि सदस्यहरूभित्रबाट ७ जनाको व्यवस्थापन समिति गठन गरिएको उनले बताए । जिल्लाबाट लोप हुने अवस्थामा पुगेका रैथाने धानका जातहरू तागमारो, लडमन्या, उभो देशी, सुनाखुरी, रातो धान, राम जमुना, जाउली धान र रैथाने जातका बालीहरू मास्र्या, कोदो, कागुनु, फापर, रातो झालो, चाम्न्या काठो, मुणुल्लो, बड्डी गहुँ, भदौरे मकैलगायतका बीउहरू सामुदायिक बीउ बैंकमा राखिएको छ ।यस्तै रातो भटमास, कालो भटमास, मुरी मास, रातो मास, रातो र कालो गहत, गुरुस आदि जातका रैथाने दालको बीउसमेत बैंकमा भण्डारण गरिएको र किसानले चाहेका बखत सुपथ मूल्यमा बिक्री गर्ने व्यवस्था मिलाइएको सहकारीले जनाएको छ । ५ सयभन्दा बढी परिवारको बसोबास रहेको साविक मस्टा र भातेखोला गाविसका बासिन्दाको हकमा एक किसान बराबर ५ केजी बीउ सहुलियत मूल्यमा उपलब्ध गराउने निर्णय गरिएको र बाहिरका किसानहरूलाई पूरा मूल्यमा बीउ बिक्री गरिने सामुदायिक बीउ बैंकका सदस्य राममति कठायतले बताइन् । विभिन्न ठाउँका किसानहरूबाट खरिद गरेर उपचारसमेत गरिएको बीउले उत्पादन पनि राम्रो दिने गरेका कारण रैथाने बालीको खेती गर्न छोडेका किसानहरू पनि यसतर्फ आकर्षित हुन थालेको स्थानीय बताउँछन । बीउको छनोट र उपचार गर्न नजानेका कारणले पनि उत्पादन कम हुने रहेछ, एक किसान सिन्कीदवी ओखेडाले भनिन्, बैंकबाट ल्याएको बीउले घरको बीउभन्दा राम्रो उत्पादन दिन थालेपछि धेरै किसानहरू अहिले स्थानीय जातका बालीहरू लगाउन थालेका छन् ।यसअघि सीमित व्यक्तिहरूले मात्र लगाउने गरेका रैथाने बालीहरू बीउ बैंककै कारणले धेरैले खेती गर्न थालेको बताउँदै रैथाने बाली प्रवद्र्धनका लागि गाउँपालिकाले पनि सामुदायिक बीउ बैंकसँग सहकार्य गर्ने योजना बनाएको गाउँपालिका अध्यक्ष कर्णबहादुर कठायतले बताए । उनले भने, जिल्लाभित्रभन्दा पनि सहरी क्षेत्रमा रैथाने जातका अन्न र दालहरूको माग र मूल्य बढी छ । गाउँपालिकाले यसको खेती प्रवद्र्धन र बजारीकरणमा सहयोग गर्ने योजना बनाएको छ । रैथाने जातका बालीहरूको मूल्य उच्च भएका कारण बजारसम्म पहुँच विकास गर्न सके खेती गर्ने किसानको संख्या आफंै वृद्धि हुने उनको भनाइ छ ।"
"माटोको अम्लीयपन बढयो, उत्पादन घटयो","पर्वत किसानले जथाभावी रासायनिक मल र बिषादीको प्रयोग गर्दा माटोको उर्वराशक्तिमा ह्रास हुँदै गएको पाइएको छ । फलेबास नगरपालिकाले आयोजना गरेको माटो परीक्षण शिविरमा तीन खेती हुने जमिनको माटो बढी बिग्रिएको प्राविधिकले निष्कर्ष निकालेका हुन् ।फलेबासका ११ वटै वडाको माटो परीक्षण गर्दा सिँचाइयुक्त जमिनको माटो बढी कमजोर हुँदै गएको भेटिएको हो । यस क्षेत्रको माटोमा अत्यधिक मात्रामा अम्लीयपन रहेको परीक्षणले पुष्टि गरेको छ । परीक्षणबाट माटोमा पोटास, फस्पोरस र अम्लीयपन बढी रहेको पाइएको नगरपालिकाले जनाएको छ । किसानले प्रांगारिक मल निकै कम प्रयोग गरेकाले त्यसको मात्रा बढाउन प्राविधिकले सुझाएका छन् । माटोमा अम्लीयपन र क्षारीय तत्त्व बढेमा बालीनालीले प्राप्त गर्ने तत्त्वको कमी हुने र माटोको सूक्ष्म तत्त्व गुम्ने कृषि प्राविधिकले जनाए । किसानले अव्यवस्थित रूपमा रासायनिक मलको प्रयोग गरेका कारण माटोले उत्पादकत्व गुमाउँदै गएको माटो परीक्षण प्रयोगशाला पोखराका प्राविधिक टुकबहादुर थापाले बताए । यहाँको अधिकांश माटोमा ६५ प्रतिशत अम्लीयपन र ५ दशमलव ६ प्रतिशत क्षारीयपन भेटिएको छ, उनले भने, प्रांगारिक मलको मात्रा निकै कम (७ दशमलव ३ प्रतिशत) छ । यो खेतीयोग्य जमिनका लागि राम्रो होइन । उनका अनुसार नाइट्रोजनको अवस्था ८० दशमलव ८ प्रतिशत कम छ । फस्फोरसको मात्रा ५१ दशमलव ४ प्रतिशत भेटिएको उनले बताए । फस्फोरसको यो मात्रा अधिक हो । यसले बालीनालीलाई राम्रो गर्दैन, उनले भने ।माटोको उत्पादन क्षमता कायम राख्दै उत्पादन बढाउन नियमित माटो परीक्षण गराउँदै चुन र प्रांगारिक मलको प्रयोग बढाउन कृषि प्राविधिकले सुझाएका छन् । अव्यवस्थित रासायनिक मल र सिफारिस नगरिएका विषादीले माटो बिग्रिएको हो, वरिष्ठ कृषि विकास अधिकृत वासुदेव रेग्मीले भने, जसको असरले अम्लीय र क्षारीय तत्त्व बढ्छ । उत्पादनमा बिस्तारै कमी आउँछ । फलेबासमा प्रधानमन्त्री आधुनिकीकरण कृषि परियोजनाअन्तर्गत मकै जोन एकाइ कार्यक्रम सञ्चालनमा छ । मकै जोनले फलेबासका २, ३, ४, ५, ७ र ८ वडा (साविकका ६ गाविस) मा मकै खेती प्रवद्र्धन गर्दै आएको छ । नगरपालिकाकै पाङराङ, कुर्घा, लिमिठाना र ठानामौलामा सुन्तलाको पकेट क्षेत्र बनाएर सुन्तलाकोउत्पादन बढाउने कार्यक्रम पनि सञ्चालनमा छ ।"
बाँझो खेत उपयोग गरिने,"पोखरा (रासस) कास्की जिल्लाको रूपा गाउँपालिकाले बाँझो भूमिलाई हराभरा बनाउन कृषि अनुदानमा ४५ लाख रुपैयाँ विनियोजन गरेको छ । गाउँपालिकाले यसका लागि आर्थिक वर्ष ०७५७६ देखि एक गाउँ एक उत्पादन अभियानको घोषणासमेत गरेको छ । गाउँपालिकालाई कृषिमा आत्मनिर्भर बनाउने लक्ष्यका साथ ७ वटै वडामा माटो परीक्षण एवं सम्भाव्यता अध्ययनका आधारमा सिफारिस गरिएका विभिन्न बाली तथा उपजको पकेट क्षेत्र सञ्चालन गरिने जनाएको छ । युवा शक्तिलाई व्यावसायिक कृषि क्षेत्रमा आकर्षण गरी स्वदेशमै स्वरोजगार सिर्जना गरी राष्ट्रिय उत्पादनमा समेत वृद्धि गर्दै समृद्ध नेपाल सुखी नेपाली अभियानलाई सफल बनाउन एक गाउँ एक उत्पादन सुरु गरिने गाउँपालिकाका प्रमुख नवराज ओझाले बताए । उनका अनुसार गाउँपालिकाका उर्वर भूमि रहेका विभिन्न २० स्थानमा १४ प्रकारका तरकारी, फलफूललगायत नगदेबालीको व्यवसायीकरण गर्ने अभियानअन्तर्गत समूह तथा व्यक्तिलाई प्रतिफलका आधारमा ५० प्रतिशतसम्म अनुदानको व्यवस्था गरिएको छ । गाउँपालिकाले पकेट क्षेत्रको आधारमा उन्नत जातको बीउ, मल, बिरुवा, प्रविधिमा सहयोग गर्नेछ, उनले भने, किसानले उत्पादन गरेको तरकारी, फलफूल तथा दूधजन्य पदार्थ बजारीकरण गर्ने जिम्मा गाउँपालिकाको हो । कृषि क्षेत्रको उत्पादन तथा उत्पादकत्व वृद्धि गर्न बाँझो भूमिलाई हराभरा बनाउने उद्देश्यका साथ आगामी आर्थिक वर्षका लागि कृषि अनुदानमा ४५ लाख रुपैयाँ बजेट विनियोजन गरिएको प्रमुख ओझाले जनाए । रूपा५ का अध्यक्ष टेकबहादुर गुरुङका अनुसार देउरालीफेदी, खडागाउँ र मज्याङकोट रामदी क्षेत्रमा मौसमी तथा बेमौसमी तरकारी, बेतनी क्षेत्रमा केरा, लिची, थरेकाडोमा मौंरीपालन र काफलडाँडामा कफी एवं मौसमी तरकारी पकेट क्षेत्रको रूपमा विकास गरिने योजना रहेकामा स्थानीय कृषक उत्साहित भएका छन् ।"
कृषकलाई फलफूलको बिरुवा,"रसुवा (कास) कृषि विकास कार्यालय रसुवाले कृषकलाई १३ हजारवटा बर्खे फलफूलका बिरुवा वितरण गरेको छ । अघिल्लो वर्ष बर्खामा आएको बाढी तथा पहिरोमा परी बीउ बिजन तथा अन्नपात गुमाएका कृषकलाई फलफूलको बिरुवा वितरण गरेको हो । कृषि विकास कार्यालयका बागबानी विकास अधिकृत सन्तोष पाठकले कृषकलाई नि:शुल्क बर्खे फलफूलको बिरुवा वितरण गरेको जनाए । जिल्लाको तीनवटा गाउँपालिकाका ३ सय ८ जना कृषकलाई १२ हजार ९ सय फलफूलको बिरुवा वितरण गरिएको छ । नौकुण्ड गाउँपालिकामा १ सय २ कृषकलाई ४ हजार अलैंची र १ हजार कागतीका बिरुवा वितरण गरियो । कालिका गाउँपालिकामा १ सय २४ कृषकलाई २ हजार ५ सय कागती, ८ सय सुन्तला, ४ सय आँपको बिरुवा वितरण गरिएको पाठकले बताए । त्यस्तै, उत्तरगया गाउँपालिकामा ८२ कृषकलाई १ हजार ५ सय कागती, ३ सय सुन्तला, २ सय आँप र २ सय ५० वटा लिचीको बिरुवा वितरण गरिएको छ । गत बर्खामा आएको बाढी तथा पहिरोले जिल्लाको दक्षिण भेगका धेरै कृषकहरूको बीउ बिजन तथा अन्नपात बगाएको थियो ।"
बुलेट सञ्चालनमा भारत सकारात्मक,"काठमाडौं डेढ वर्षको अन्योलपश्चात् भारतले ५३ वटा ग्यास बुलेटका लागि विस्फोटक लाइसेन्स दिने इच्छा देखाएको छ । विस्फोटक लाइसेन्सकै कारण बुलेट भारतमा अलपत्र परेको आलोचना बढेपछि तत्कालका लागि ५३ वटालाई दिने इच्छा देखाएको हो । प्रधानमन्त्री केपी शर्मा ओलीको भारत भ्रमण र त्यसपश्चात् आपूर्तिमन्त्री मातृका यादवको पहलमा लाइसेन्सबारे धेरै सकारात्मक छ, उद्योग, वाणिज्य तथा आपूर्ति मन्त्रालयका एक अधिकारीले भने, तर, उद्योगीहरूले बुकिङ भएका सबै बुलेटका लागि माग गरेका छन् । एलपी ग्यास उद्योगका अनुसार हाल ५३ वटा ग्यास बुलेट तयारी अवस्थामा छन् । ४ सय ९ वटा बुक भएको संघले जनाएको छ । यी सबै बुलेट सञ्चालन गर्न उद्योगीले लाइसेन्स माग गरेका हुन् ।यही विषयमा टुंगो लगाउन मन्त्री यादव छिट्टै भारत भ्रमण गर्ने वा भारतीय मन्त्रीलाई नेपाल आउन निमन्त्रणा गर्ने तयारी भएको छ । अब हुने छलफलमा यी विषयहरूमा टुंगो लाग्छ, ती अधिकारीले भने । मन्त्रीका स्वकीय सचिव सन्तोष विष्टले पनि भ्रमणबारे भारतीय पेट्रोलियममन्त्रीलाई पत्राचार गरेको बताए । भ्रमणका लागि निम्तो दिएका छौं, भारतीय मन्त्रीको समय नमिले आपूर्ति मन्त्रीज्यू भारत जाने कार्यक्रम हुँदै छ, उनले भने, भ्रमण र छलफलका क्रममा ग्यास बुलेटसँगै पाइपलाइनबारे पनि छलफल हुन्छ । ग्यास बुलेट सञ्चालन गर्न दिने सन्दर्भमा भारत सकारात्मक रहेको उनले बताए ।बुलेटको विषय धेरै अगाडि बढेको छ, उनले भने । संघका महासचिव दिवान चन्दले पनि बनेको बुलेटहरू सञ्चालन गर्न दिने जानकारी पाएको बताए । तर, संघले सबै बुलेटहरू सञ्चालन हुनुपर्ने माग गरेको बताए । प्रधानमन्त्री ओली र आपूर्तिमन्त्री मातृका यादवलाई ज्ञापनपत्र बुझाउने क्रममा बनेका बुलेटहरू सञ्चालन गर्न दिने भन्ने जानकारी पाएका छौं, उनले भने, हामीले बनेको र बुकिङसहित सञ्चालनको वातावरण बनाइदिन माग गरेका छौं । ५३ वटा मात्रै सञ्चालन गर्न दिँदा अधकल्चो हुने, बुकिङ भएको ४ सय ९ वटा बुलेटको लगानी डुब्ने उनको भनाइ छ ।दुई वर्षअघि नाकाबन्दीको मार खेपेका नेपालीलाई राहत दिन सरकारले स्वदेशी ग्यास बुलेट बनाउने निर्णय गरेको थियो । बनेका दुई बुलेट नेपाल भित्र्याइसकिएको छ । ५१ वटा बुलेट भारतमा तयारी अवस्थाान छन् । तर, बनेको वर्ष बित्दासमेत सञ्चालन हुन सकेको छैन । आपूर्ति मन्त्रालयका सहसचिव नवराज ढकालले स्वदेशी बुलेट सञ्चालन भए धेरै फाइदा हुने बताए । तर, पछिल्लो अवस्थाबारे आफूलाई केही जानकारी नभएको उनले बताए । ग्यास उद्योगीलाई प्रोत्साहन गर्न तत्कालीन अर्थमन्त्री विष्णु पौडेलले दुईतिहाइ भन्सार छुटको घोषणा गरेका थिए । सहुलियत दिएपछि व्यवसायीहरूले भारतका विभिन्न स्थानमा अर्डर गरेका थिए । ग्यासमा करिब ५ अर्ब लगानी गरेको संघले दाबी गर्दै आएको छ ।महासचिव चन्दका अनुसार व्यवसायीले ७ सय ७५ वटा बुलेटका लागि निवेदन हालेका थिए । जसमध्ये ५ सय ५० वटाका लागि स्वीकृत भएको थियो । ५३ वटा तयारी र ४ सय ९ वटा बुकिङ भए पनि सञ्चालन हुन सकेको छैन । एलपी ग्यास विभिन्न नाकाबाट ढुवानी गरिने हुँदा त्यसका लागि भारतको विस्फोटक विभागले लाइसेन्स दिनुपर्छ । नेपाली बुलेटबाट ग्यास ढुवानी गर्दा रुट परमिटसँगै विस्फोटक लाइसेन्स पनि अनिवार्य छ । विस्फोटक लाइसेन्स भारत सरकारले दिनुपर्छ । भारतीय ट्रान्सपोर्टरको बजार गुम्ने खतराले भारत लाइसेन्स दिन तयार छैन । जसले गर्दा ग्यास बुलेट भारतमा अलपत्र परेको कम्पनीको दाबी छ । बनिसकेका ग्यास बुलेट भारतमै थन्किएपछि निमार्ण कम्पनीले छिट्टै लैजान आग्रह गर्दै आएका छन् । बुलेट यत्तिकै राखेको अवस्थामा पार्किङ शुल्क तिर्नुपर्ने भन्ने आशयको पत्रसमेत पठाएको गृह लक्ष्मी ग्यास कम्पनीका सञ्चालक धर्मराज बर्तौलाले बताए । भारतले सञ्चालनका लागि विस्फोटन लाइसेन्स नदिँदा बुलेट यत्तिकै थन्किएका छन् । कम्पनीले पनि बुलेट छिट्टै लैजानुपर्यो अन्यथा पार्किङ शुल्क तिर्नुपर्छ भन्ने चिठी पठाएको छ, उनले भने, व्यवसायीहरू गम्भीर समस्यामा परे । संघका अनुसार व्यवसायीहरूले डेढ वर्षदेखि गाडीको बिमा, कर, बैंकको ब्याज, सवारी कर, तिर्दै आएका छन् । तर, ग्यास बुलेट भने चलाउन पाएका छैनन् । संघका अनुसार ग्यास बुलेट सन्दर्भमा प्रधाानमन्त्रीले पनि चासो दिएकाले समस्या समाधान हुनेमा आशावादी भएको जनाएको छ । प्रधानमन्त्रीले ग्यास बुलेटको समस्या छिट्टै समाधान गर्ने आश्वासन दिएका छन्, एक उद्योगीले भने, अब सञ्चालन गर्न पाइनेमा केही आशा पलाएको छ ।"
थिस्सेनक्रुप र टाटा स्टिल मर्ज हुँदै,"बर्लिन (एपी) जर्मनीको थिस्सेनक्रुप र भारतको टाटा स्टिलले युरोपियन स्टिल अपरेसन्सलाई एउटा नयाँ कम्पनीमा विलय गरी सञ्चालनमा ल्याउने सम्झौता गरेको छ । फर्मलाई विलय गर्नेबारे सम्झौतामा दुई कम्पनीका प्रतिनिधिहरूले शनिबार हस्ताक्षर गरेका छन् । कम्पनीका प्रतिनिधिहरूले भनेका छन्, आफूहरूले युरोपेली स्टिल अपरेसन्सलाई एउटा नयाँ फर्ममा विलय गर्ने सम्झौतापत्रमा हस्ताक्षर गरेका छौं । सम्झौतापछि नेदरल्यान्डमा दुई कम्पनीको संयुक्त लगानीमा ५० प्रतिशत साझेदारी हुनेछ । संयुक्त रूपमा सञ्चालन हुने उक्त नयाँ कम्पनी थिस्सेनक्रुप टाटा स्टिल बीभी को नाममा सञ्चालन गरिने जनाएको छ ।नियमनकारी संस्थाले यो विलयलाई अनुमोदन गरे आर्सेलर मित्तलपछि यो युरोपकै सबैभन्दा ठूलो दोस्रो स्टिल कम्पनी बन्नेछ । विलयपछि जर्मनी, बेलायत, नेदरल्यान्डमा झन्डै ४८ हजार कामदारलाई रोजगारी प्राप्त हुनेछ । झन्डै चार हजारले जर्मनीमा मात्रै रोजगारी पाउनेछन् । श्रम प्रतिनिधिहरूले सम्झौतालाई स्वीकृति दिने संकेत दिएको छ ।"
कर लगाउँदैमा क्यानडा झुक्दैन,"टोरन्टो (बीबीसी) क्यानडाका विदेशमन्त्री क्रिस्टिया फ्रिलन्डले स्टिल तथा एल्मुनियममा लगाइएको अमेरिकी करसामु आफ्नो देश नझुक्ने चेतावनी दिएकी छन् । उनले देशका स्टिल र एलुमिनियम उद्योगलाई सघाउन क्यानडाले डेढ अर्ब अमेरिकी डलर बराबरको सहायता कार्यक्रम सार्वजनिक गरेपछि फ्रिलन्डको प्रतिक्रिया आएको हो । यसअघि अमेरिकाले स्टिलमा २५ र एल्मुनियममा १० प्रतिशत अतिरिक्त कर लगाउने घोषणा गरेपछि व्यापारिक साझेदारहरू रुस्ट भएका छन् । त्यसको प्रतिक्रियामा क्यानडाले अमेरिकी सामान लगाएको १६ दशमलव ६ अर्ब क्यानडियन डलर मूल्य बराबरको कर आगामी जुलाई १ तारिखदेखि कार्यान्वयनमा आउने जनाइएको छ । विदेशमन्त्री फ्रिलन्डले अमेरिकी कदमपछि क्यानडासँग अन्य विकल्प नभएकाले जवाफी कदम चाल्न बाध्य भएको दाबी गरिन् । क्यानडाले लगाएको कर अमेरिकी स्टिल तथा एलुमिनियम उत्पादनमा लक्षित छ । त्यसबाहेक दही, विस्कन्सिन, पेन्सिल्भानिया र फ्लोरिडामा उत्पादन हुने सुन्तलाको जुसलगायत पेय पदार्थमा पनि क्यानडाले कर लगाएको हो । अमेरिकाले गत जुन १ देखि लागू गरेको करको जवाफमा कर लगाइएको फ्रिलन्डले दाबी गरिन् । उनले भनिन्, दुई देशबीच तनाव बढाउन हामीले उक्त नीति लिएका होइनौं । तर अमेरिकी कदमले हामी झुक्ने पनि छैनौं । अमेरिका र क्यानडाबीच वार्षिक ७०० अर्बभन्दा बढी अमेरिकी डलरको व्यापार भएको थियो । तर दुग्ध पदार्थ, काठजन्य उत्पादन तथा वाइनलगायत सामानमा लगाइएको करका कारण दुई देशबीचको व्यापार सम्बन्ध तनावपूर्ण बनेको छ । हालैका दिनमा मेक्सिकोसहित अमेरिका र क्यानडा तनावपूर्ण व्यापारिक अवस्था अन्त्य गर्न वार्तारत छन् । विदेशमन्त्री फ्रिलन्डले आइतबार मेक्सिकोको निर्वाचन सकिएलगत्तै व्यापार सम्झौताबारे छलफल हुने विश्वास व्यक्त गरिन् । उनले समझदारीपूर्ण निर्णय लिए समस्या समाधान हुने विश्वास व्यक्त गरिन् । यसअघि अमेरिकी राष्ट्रपति डोनाल्ड ट्रम्पले चिनियाँ सामानमा २५ प्रतिशत कर लगाउने निर्णय गरेपछि व्यापक आलोचना भएको थियो । ट्रम्पले चीनले बौद्धिक सम्पत्ति चोरी गरेको आरोप लगाउँदै ५० अर्ब डलर मूल्य बराबरका चिनियाँ सामानमा २५ प्रतिशत कर लगाउने निर्णय गरेका थिए । उक्त कदमपछि चिनियाँ सञ्चार माध्यमले राष्ट्रपति ट्रम्पको आलोचना गर्दै बुद्धिमान् मान्छेले पुल बनाउने, तर मूर्खले पर्खाल बनाउने जनाएका थिए । वार्षिक व्यापारमा करिब ३४ अर्ब डलर मूल्य बराबरको असर पर्ने गरी ५ सय ६० भन्दा बढी सामानमा लगाइएको कर ६ जुलाईदेखि लागू हुने ट्रम्पले जनाएका छन् । ह्वाइटहाउसले १६ अर्ब डलर मूल्यका उत्पादनबारे टिप्पणी गर्ने र चीनले बदला लिए थप कर लगाउने चेतावनीसमेत दिइसकेको छ । तर हालसम्म अमेरिकाले भने कुनै प्रतिक्रिया जनाएको छैन । राष्ट्रपति ट्रम्पको यस्तो निर्णय कार्यान्वयन भए चीन र अमेरिकाबीच व्यापार युद्ध सुरु हुन सक्ने अन्तर्राष्ट्रिय सञ्चार माध्यमले जनाएका छन् । ट्रम्पले उक्त निर्णय चीनले गर्दै आएको आफ्नो प्रविधिको नक्कल तथा बौद्धिक चोरी रोक्न अत्यावश्यक भएको बताउने गरेका छन् । राष्ट्रपति ट्रम्पले अमेरिकाले अब अनुचित आर्थिक अभ्यासमार्फत आफ्नो प्रविधि र बौद्धिक सम्पत्ति गुमाएको सहन नसक्ने बताएका छन् । चिनियाँ राज्य नियन्त्रित सञ्चार माध्यमहरू ट्रम्पको नीतिको खुलेरै विरोधमा उत्रेका छन् । चीनले बौद्धिक सम्पत्ति र उत्पादनका उपाय चिनियाँ कम्पनीमा पठाउने प्रोत्साहन गरेको आरोप लगाउँदै चीनले त्यस्तो गर्न बन्द गरोस् भन्ने अमेरिकाले चाहेको छ । अमेरिकी राजदूत रोबर्ट लाइटहाइजरले ट्रम्पले समस्याको पहिचान गरेको र देशको भविष्य समृद्ध बनाउन निष्पक्ष व्यापार र अमेरिकाको प्रतिस्पर्धी स्वभावको संरक्षण गर्न अडान लिनुपर्ने दाबी गरे । गत शुक्रबार चिनियाँ विदेश मन्त्रालयका प्रवक्ता गङ स्वाङले अमेरिकाले व्यापार प्रतिबन्ध लगाए चीन र अमेरिकाबीचको व्यापार वार्ता त्याग्ने चेतावनी दिएका थिए । उनले अमेरिकाले चीनको चासोलाई हानि गर्ने एकपक्षीय र रक्षात्मक उपाय अवलम्बन गरे तुरुन्तै प्रतिक्रया दिने चेतावनी दिएका थिए ।"
आप्रवासी समस्या समाधान गर्ने सहमति,"लन्डन युरोपियन युनियनका २८ देशका राष्ट्र प्रमुखहरूको ब्रसेल्स सम्मेलन लामो बहसपछि एउटा टुंगोमा पुगेको छ । बिहीबार र शुक्रबार शरणार्थी समस्या एवं ब्रेक्जिटमा केन्द्रित बैठक अन्तत: ब्रेक थ्रु भएको ईयू नेताहरूले बताएका छन् ।१० घण्टाको छलफलपछि ऐच्छिक रूपले युरोपका अन्य देशहरूमा आप्रवासी तथा शरणार्थीको आगमन केन्द्र खुलाउने सहमति भएको हो । तर, यस्तो केन्द्र कुन देशमा र कसरी भन्नेबारे विस्तृत खुलासा गरिएको छैन । बैठकले ईयू सीमामा कडाइ गर्ने तथा मानव तस्करीमा थप निगरानी गर्ने सहमतिसमेत गरेको छ ।बैठकमा हरेक दिन सयौं संख्यामा पानी जहाजबाट आइरहेका आप्रवासीको व्यवस्थापन सम्बन्धमा चर्को मतभेद भएको थियो । शरणार्थी एवं आप्रवासी चढेका पानीजहाजको पहिलो गन्तव्य प्राय: इटाली हुने गरेको छ । इटालीका नयाँ प्रधानमन्त्री जिसेपे कोन्टेले आप्रवासी समस्या समाधानको दायित्व सबै ईयू देशहरूले बराबर बोक्नुपर्ने अडान राखेका थिए । आप्रवासीप्रति कडा नीतिको वकालत गर्दै आएका कोन्टेले सहमति नभए भिटो प्रयोग गर्नेसमेत चेतावनी दिएका थिए । कोन्टेले सहमतिका लागि लामो समय लागे पनि अबदेखि इटाली यस मुद्दामा एक्लो नभएको प्रतिक्रिया दिएका छन् ।युरोपेली परिषद् प्रमुख डोनाल्ड टस्कले बैठकपछि आप्रवासी मुद्दामा युरोपेली नेताहरू सहमतिमा पुगेको टीट गरेका थिए । बैठकमा बेलायतबाहेक ईयूका अन्य २७ देशका प्रमुखले बेलायतको ईयू बहिर्गमन (ब्रेक्जिट) सम्बन्धी छलफलसमेत गरे । गत वर्षदेखि नै सुरु ब्रेक्जिट वार्ता सन्तोषजनक रूपले नभएको भनी ईयू र बेलायतले आपसमा आलोचना गर्दै आएका छन् । बेलायती प्रधानमन्त्री टेरेजा मेले ब्रेक्जिट वार्ता अब द्रुतगतिमा हुने बताएकी छन् । तर, उनको आफ्नै मन्त्रिमण्डल एवं पार्टीमा चर्को विवादका कारण स्पष्ट ब्रेक्जिट नीति लिन प्रधानमन्त्री मेलाई सहज छैन । ईयूका मुख्य वार्ताकार मिसेल बार्निएरले आगामी अक्टोबरसम्ममा बेलायतको ईयूसँगको भविष्य र सम्बन्धबारे सबै सहमति गरिसक्नुपर्ने भएकाले समय बित्दै गएको बताएका छन् । यसैबीच, बैंक अफ इंग्ल्यान्डले आफ्नो अर्थतन्त्रको वार्षिक स्थायित्व रिपोर्ट प्रस्तुत गर्दै बेलायतले ईयू बहिर्गमन हंँुदा वित्तीय क्षेत्रमा पर्ने जोखिमबारे सकारात्मक प्रगति गरे पनि ईयूले भने त्यस्तो कुनै तयारी नगरेको आरोप लगाएको छ । बेलायती संसद्ले ईयू बहिर्गमन विधेयक पारित गरिसकेको र बैंक अफ इंग्ल्यान्डले वित्तीय स्थायित्वका लागि कार्य गरिरहेकाले ब्रेक्जिटपछि बेलायती अर्थतन्त्रमा प्रतिकूल असर न्यूनीकरण हुने आशा लन्डनस्थित अर्थ व्यवस्थापन जानकार विकलचन्द्र आचार्यको छ । सन् २०१९ को मार्चमा बेलायत ईयूबाट बहिर्गमन हुने तालिका छ । यसअघि ईयू बेलायतबीच वित्तीय नियमकानुनमा सहमति गरी स्पष्ट हुन जरुरी छ । बिमा, बैंकिङ तथा अन्य गरि ईयू बेलायतको वित्तीय उत्तरदायित्व करिब ३२ ट्रिलियन पाउन्ड (३२ हजार अर्ब पाउन्ड) भएको जनाउँदै आचार्य यसको यथोचित नियमकानुन अभावमा अर्थतन्त्रमा प्रतिकूल असर पर्न सक्ने बताउँछन् ।बेलायतका पूर्वप्रधानमन्त्री तथा ईयू समर्थक टोनी ब्लेयरले ईयू बहिर्गमनको समय तालिका सार्न सकिने बताउँदै आतुर गर्न नहुने बताएका छन् । बेलायतमा ईयूबाट पूरा बहिर्गमन हुने, नजिक सम्बन्ध कायम राखिराख्ने र जनमत संग्रह गरी सबै निक्र्योल निकाल्नुपर्नेजस्ता तीन प्रमुख राजनीतिक धारणा छ । बहुमत बेलायतका व्यवसायीहरू ईयूको कमन मार्केट तथा भन्सार संघको पक्षमा छन् । ब्रेक्जिटपछि बेलायतको सिमाना जोडिएको आयरल्यान्डको कसरी व्यवस्थापन गर्ने भन्नेमा स्पष्ट नीति छैन ।"
ईयूको नागरिकता लिने बेलायती बढे,"लन्डन बेलायत युरोपेली संघबाट अलग हुने निर्णयका लागि गरेको जनमतसंग्रह पछि अन्य देशको नागरिकता लिने बेलायतीको संख्या ह्वात्तै बढेको छ । बीबीसीले सार्वजनिक गरेको तथ्यांकअनुसार सन् २०१७ मा १२ हजार ९ सय ९४ बेलायती नागरिकले युरोपेली संघ आबद्ध अन्य राष्ट्रको नागरिकता लिएका हुन् । यसअघि सन् २०१६ मा ५ हजार २५ तथा २०१५ मा १ हजार ८ सय बेलायतीले अन्य देशको नागरिकता लिएका थिए । ब्रेक्जिट जनमतसंग्रहपछि जर्मनीको नागरिकता लिने बेलायती ७ हजार ४ सय ९३ छन् । सन् २०१५ मा भने मात्र ५ सय ९४ बेलायतीले जर्मनीको नागरिकता लिएका थिए । त्यसैगरी फ्रान्स, बेल्जियम, स्विडेनलगायत देशको नागरिकता लिने बेलयातीको संख्यामा समेत उल्लेख्य वृद्धि भएको छ । यसअघि ३ सय २० बेलयातीले नागरिकता लिएकामा यस वर्ष १ हजार ५ सय १८ ले लिएको बीबीसीले जनाएको छ ।"
सवारी दुर्घटनामा १८ को मृत्यु,चाङ्सा चीनको मध्यभागमा पर्ने हुनान प्रान्तमा भएको सडक दुर्घटनामा कम्तीमा १८ जनाको ज्यान गएको छ । शुक्रबार राति भएको दुर्घटनामा १४ घाइते छन् । तीव्र गतिमा आएको बस र ट्रक एकआपसमा ठोक्किँदा उनीहरूको मृत्यु भएको अधिकारीहरूले जनाएका छन् । स्थानीय अधिकारीले दुर्घटना र यसबाट भएका हताहतबारे शनिबार जानकारी गराएको चिनियाँँ समाचार संस्था सिन्हवाले जनाएको छ । सिन्हवाका अनुसार स्थानीय समयअनुसार शुक्रबार बेलुका करिब ९ बजे दुर्घटना भएको थियो । दुर्घटनामा घाइतेलाई उपचारका लागि स्थानीय अस्पतालमा भर्ना गरिएको प्रहरीले जनाएको छ । घटनाबारे थप अनुसन्धान जारी रहेको बताइएको छ ।
वायु प्रदूषण मधुमेहको मुख्य कारक,"पेरिस हालै गरिएको एक अध्ययनमा हरेक सात मधुमेहका कारकमध्ये वायु प्रदूषण पनि एक भएको देखिएको छ । यसले दीर्घरोग विकास हुन सक्ने सम्भावनामा कम प्रभाव पार्ने देखिए पनि मधुमेह विकासमा कुनै न कुनै भूमिका भने खेल्ने अध्ययनको निष्कर्ष छ । मधुमेह खासगरी जीवनशैलीसँग सम्बन्धित खाना वा सन्तुलित आहार र शरीरको निष्क्रियताका कारण हुने बताइए पनि सेन्टलुइसस्थित वासिङ्टन युनिभर्सिटी स्कुल अफ मेडिसिनले गरेको एक अध्ययनमा प्रदूषणका कारण पनि मधुमेह हुने गरेको तथ्य पत्ता लागेको हो । अध्ययनअनुसार सन् २०१६ मा विश्वभर ३२ लाख मधुमेहका नयाँ बिरामी प्रदूषणका कारण थपिएको समेत उल्लेख गरिएको छ । यो मधुमेहका कुल बिरामीको १४ प्रतिशत हो । हाम्रो अनुसन्धानले वायु प्रदूषण र मधुमेहबीचको महत्त्वपूर्ण लिंक भेटाएको छ, अध्ययन समूहका प्रमुख लेखक जियाद अल अलीले भने, प्रदूषणले शरीरको इन्सुलिन उत्पादन गर्ने शक्तिलाई घटाइदिन्छ । जसका कारण स्वस्थ शरीर कायम राख्न चाहिने रगतमा भएको ग्लुकोजको मात्रालाई शक्तिमा रूपान्तरण गर्नबाट रोक्छ । लान्सेट प्लानेटरी हेल्थमा प्रकाशित अनुसन्धानले अमेरिकी वातावरण निकाय (ईपीए) तथा विश्व स्वास्थ्य संगठनले सुरक्षित मानेको वायु प्रदूषणको मात्रामा पनि मधुमेहका लागि कारक मानिने प्रदूषणको तह भेटिने गरेको उल्लेख छ । उनले वातावरण सुरक्षित भएको देखिएकाले ध्यान दिनुपर्ने जनाए ।"
ट्रम्पले जुलाईमा न्यायाधीश नियुक्त गर्ने,"न्युजर्सी (एएफपी) अमेरिकी राष्ट्रपति डोनाल्ड ट्रम्पले सर्वोच्च अदालतमा रिक्त न्यायाधीश आगामी जुलाईमा नियुक्त गर्ने जनाएका छन् । ट्रम्पले जुलाई ९ मा नयाँ न्यायाधीशको नाम घोषणा गर्ने शनिबार जनाएका हुन् । न्युजर्सीमा शनिबार बोल्दै ट्रम्पले उपयुक्त उम्मेदवारलाई छनोट गर्न आफू पछि नपर्ने जनाए । उनले भने, मैले ५ उम्मेदवारमध्येबाट छानेर नियुक्त गर्ने हो, म सबैलाई मन पराउँछु, तर सबैलाई नियुक्त गर्न सम्भव छैन । अमेरिकी सर्वोच्च अदालतका हालका न्यायाधीश एन्टोनी क्यान्डीले यसै साता अवकाश लिने घोषणा गरेकाले नयाँ न्यायाधीश नियुक्त गर्नुपर्ने भएको हो ।"
जन्म दिनमा सम्मान र दालभात तरकारी,"काठमाडौं असार १५ । हास्य कलाकार किरण केसीको जीवनमा यो १५ गतेले ठूलो महत्त्व राख्छ । यसै दिन जन्मेका उनलाई १५ गते टेलिफिल्मले चर्चाको शिखरमा पुर्याएको थियो । केसीले शुक्रबार इमाडोलमा आफ्नो ६१ औं जन्म दिन मनाइरहँदा हास्य क्षेत्रमा योगदान दिएका सन्तोष पन्त र फिल्म पत्रकार विदुर गिरीलाई सम्मान पनि गरे । किरणलाई जन्म दिनको शुभकामना दिन थुप्रै सेलेब्रिटी इमाडोल पुगेका थिए । बसुन्धरा भुसाल, राजाराम पौडेल, सुरवीर पण्डित, दीपकराज गिरी, दीपाश्री निरौला, रमेश खनाल, आँचल शर्मालगायत कलाकार आएका थिए । कलाकार कमल गाउँलेले उनलाई एउटा ललिपप गिफ्टका रूपमा दिए । किरणले खुसी हुँदै आफ्नो खल्तीमा राखे । कमलले ललिपप दिनुको रहस्य खोले, किरण दाइ ६० नाघिसक्दा पनि उत्तिकै फूर्तिलो हुनुहुन्छ । र, उहाँको स्वभाव बच्चाको जस्तै इनोसेन्ट छ, उनले भने, यसकै कारण उहाँलाई सबैले मन पराउँछन् । त्यसैले जति उमेर बढ्दै गए पनि बानी परिवर्तन नहोस् भन्ने कामनासहित ललिपप दिएको हुँ । त्यसो त किरणले अहिलेसम्म थुप्रै गिफ्ट पाइसके । अहिलेसम्म पाएका गिफ्टमध्ये पत्नी सीताले दिएको डाइमण्डको रिङ खास लाग्छ । झन्डै १० वर्ष पहिले पत्नीले थाहै नदिई डाइमण्ड रिङ दिँदा अचम्मित हुनुका साथै खुसी पनि लागेको उनले बताए । अर्काेचाहिँ लेखिका टीका ढकालले किरणका बारेमा शब्दचित्रमा किरण भन्ने पुस्तक दिएको सम्झना आइरहन्छ । पत्नीकै सल्लाहमा जन्म दिनलाई सामाजिक काम गरेर मनाउन थालेको किरण बताउँछन् । समारोहमा हास्य कलाकार मदनकृष्ण श्रेष्ठले अभिनेता पन्त र पत्रकार गिरीलाई १० हजार रुपैयाँसहित सम्मानपत्र हस्तान्तरण गरेका थिए । मदनकृष्णले १५ गते मा काम गर्दा किरणसितको संझना सुनाए । उनलाई कलाकार भनेर चिनेको थिइनँ । खासमा हामीलाई गाडी भएको कलाकार चाहिरहेको थियो । त्यतिखेर गाडी भएको किरण नै थियो । गाडी भाडा बचाउन किरणलाई लियौं । तर उसले त तहल्कै मचायो । सुपरहिट भएपछि मानिसको स्वभाव र व्यवहार बदलिने गरेको तर किरणको व्यवहार भने सधैं सरल र गुनिलो रहेको मदनले टिप्पणी गरे । सम्मानित पन्तबारे बोल्दै उनले भने, गाईजात्रामा सन्तोष पन्तको कार्यक्रम कहिल्यै छोडदिनथें । उहाँ स्वाभाविक अभिनय गर्ने कलाकार हो । सम्मान पाउँदा हौसला मिलेको सन्तोषले बताए । उनका अनुसार यस्तो संस्कारले कलाकारबीच मेलमिलाप, भावना, विचार आदानप्रदान गर्ने र सम्बन्ध बलियो बनाउँछ । किरणले सोही कार्यक्रममा फिल्म दालभात तरकारी को निर्माण घोषणा पनि गरे । यो परिवारसँग बसेर हेर्ने खालको फिल्म हुनेछ, उनले भने, एकदमै अर्गानिक र नेपाली स्वादको दालभात हुनेछ । फिल्मको निर्देशन किरणकै छोरा सुदनले नै गर्नेछन् ।"
थेबाका कविता,"काठमाडौं कवि मुक्तान थेबा तामाङ भाषाको कविता कृति काकलिङ सहित आएका छन् । राजधानीमा शनिबार भाषाविद् अमृत योञ्जन तामाङ, कवि बिना थिङ, राजु स्याङ्तान लगायतले लोकार्पण गरे । भाषाविद् योञ्जनले नेपाली भाषामा राम्रा कविता लेख्ने थेबाले पहिलो कृति तामाङ भाषाको निकालेर मातृभाषाको सम्मान गरेको दाबी गरे । कवि थिङले थेबाका कविताहरूमा पहिचानको सौन्दर्य पाइने बताइन् भने स्याङ्तानले कविताहरूमा तामाङ उत्पीडन, इतिहास र जीवनका सन्दर्भहरू समेटिएको बताए । अर्जुन ग्लान र इन्द्र तामाङले पनि कृतिमाथि प्रकाश पारे । तामाङ डाजाङले छापेको कृतिमा ३८ वटा कविताहरू छन् । उन्मुक्त पुस्ता अभियानसित समेत जोडिएका थेबाले केही समयपछि नेपाली भाषाको कृति पनि निकाल्ने तयारी भइरहेको जनाए ।"
बेहोसीका कथा,"काठमाडौं कथाकार सविता श्रेष्ठ बेहोसी नयाँ कथाकृतिसहित आएका छन् । सेतो स्कार्फ कथासङ्ग्रहको राजधानीमा वरिष्ठ कवि एवं संस्कृतिविद् तुलसी दिवसले लोकार्पण गरे । दिवसले नेपाली समाज, पात्र, चिन्तन, सोच, संवेदना र आन्तरिक भावना व्यक्त भएका सिर्जनाहरूमात्र चिरस्थायी हुने बताउँदै सविताका कथाहरूका त्यो कुरा रहेको दाबी गरे । सङ्गीत नाट्य प्रतिष्ठानका कुलपति सरुभक्त श्रेष्ठ, नेपाल स्रष्टा समाजका अध्यक्ष पवन आलोक र वरिष्ठ कथाकार माया ठकुरीले सविताको सिर्जनामा पाठकलाई बाँधेर राख्न सक्ने सरल र सरस प्रस्तृति रहेको बताए । कवि मोमिला जोशीले कृतिको समीक्षा गर्दै कथाहरूमा आम मानिसको जीवन प्रस्तुत भएको बताइन् । सुमन श्रेष्ठ, चेतनाथ कँडेल हरित, पुष्पा खनाललगायतले पनि कृतिमाथि धारणा राखे । कथाकार बेहोसीका आफ्नै व्यथा आफ्नै तरङ्ग (कथासङ्ग्रह) अनन्तमा मिल्ने आशामा दुई समानान्तर रेखाहरू र जीवन ज्योति (उपन्यास) प्रकाशित छन् । कृति रत्न पुस्तक भण्डारले छापेको हो ।"
सहरमा आदिवासी फिल्म,"काठमाडौं भूतप्रेत र तन्त्रमन्त्रसम्बन्धी थुप्रै हरर फिल्म बनेका छन् । नेपालभाषामा बनेको हरर फिल्म तापलय राजधानीमा जारी दोस्रो आदिवासी जनजाति फिल्म महोत्सवको दोस्रो दिन देखाइयो । तापलय अर्थात् विदेश वा टाढा । बालमुकुन्द प्रजापतिले निर्देशन गरेको फिल्ममा घरदेखि कुनै अन्य ठाउँमा यात्रा गर्नु पहिले सुरक्षाका लागि बुटी बान्ने चलन र भूतप्रेत नाश गर्न गरिने होम यज्ञ जस्ता सन्दर्भ देख्न सकिन्छ । दुई घण्टा १६ मिनेट लामो फिल्म भीएफएक्सको प्रयोग गरेर बनाइएको छ । दोस्रो दिन नै देखाइएको गुरुङ भाषाको मौरिमो ले पनि वैदेशिक रोजगारी र शिक्षाका लागि युवा विदेशिनु वा सहर पस्नुले गाउँको सामुदायिक विद्यालयमा समेत विद्यार्थी घट्दै गएको समस्या देखाइएको छ । मुनाल फिल्मस्को ब्यानरमा निर्मित फिल्म ७० प्रतिशत गुरुङ भाषामा आधारित छ । केयरसिंह गुरुङको कथा, रोशन गुरुङको पटकथा र संवाद रहेको फिल्मको निर्देशन भने भोजबहादुर गुरुङले गरेका हुन् । त्यस्तै फेस्टिभलमा राजवंशी समुदायको तर्फबाट दुलारी फिल्म पनि देखाइएको थियो । विनोद पुडासैनीले निर्देशन गरेको फिल्ममा लासो राजवंशी, वसन्तकुमार थारू, सुशीला राजवंशी, पन्नलाल राजवंशीलगायतले अभिनय गरेका छन् । त्यसैगरी शिव मुखियाको निर्देशन रहेको सुनुवार भाषाको गो सु नङा, शेर्पा भाषाको आङ ङिमा शेर्पा निर्देशित टिन्छेन फामा र मगर भाषाको हिमाल पुन निर्देशित तमसुक देखाइएको थियो । शुक्रबार ऊर्जा, जलस्रोत तथा सिँचाइमन्त्री वर्षमान पुनले फेस्टिभलको उद्घाटन गरेका थिए । उद्घाटनपछि बोल्दै मन्त्री पुनले भने, कुनै पनि समुदाय कति सभ्य छ भन्ने कुरा त्यस समुदायको कला, संस्कृति र साहित्यले झल्काउँछ । त्यसैले हामीले हाम्रो कला, संस्कृति र साहित्यलाई परिस्कृत गर्दै मूलधारमा परिणत गर्नुपर्छ । शुक्रबार संजोग लाफामगर निर्देशित डकुमेन्ट्री फिल्म कमलपोखरी देखाउँदै फेस्टिभल सुरु भएको थियो । त्यस्तै मेजन पुन मगर निर्देशित मगर भाषाको रैयाँ, कृष्ण चौधरी निर्देशित थारू भाषाको टुटल जिन्दगी र मदन चौधरी निर्देशित थारू भाषाको फिल्म मन्दरा प्रदर्शन गरिएको थियो । फेस्टिभल आइतबारसम्म चल्नेछ ।"
नेपालीमा लंकावतासूत्र,"काठमाडौं महायानी बौद्ध धर्मका नवग्रन्थमध्ये एक सद्र्मलंकावतार सूत्र अब नेपाली भाषामा उपलब्ध भएको छ । यसअघि नेपाल भाषामा उपलब्ध यस ग्रन्थलाई सिद्धिविलास वज्राचार्यले नेपाली भाषामा अनुवाद गरेका हुन् । लंकावतार सूत्र महायानी बौद्ध धर्म मान्ने जापान, चीन र ताइवानतिर पनि लोकप्रिय मानिन्छ ।यसअघि नेपाल भाषामा संस्कृतको यो ग्रन्थ दिव्यवज्र वज्राचार्यले नेपाल भाषा अनुवाद गरेका थिए । साहित्यकार फणीन्द्ररत्न वज्राचार्यले शनिबार आयोजित कार्यक्रममा पुस्तकको लोकार्पण गरे । त्यस अवसरमा वज्रयानी बौद्ध परम्परामा योगदान दिएबापत वज्राचार्यलाई सिद्धिबौद्ध पुरस्कार पनि प्रदान गरिएको थियो ।"
हजार माइलको यात्रा,"सबै महादेशविरुद्ध गोलजापानका फरवार्ड केइसुके होन्डाले सेनेगलविरुद्ध २२ को बराबरी भएको खेलमा १ गोल गरे । त्यससँगै उनी सबै महादेशका टिमविरुद्ध गोल गर्ने पहिलो एसियाली खेलाडी भए । उनी विश्वकपका तीन संस्करणमा गोल गर्ने पहिला जापानी खेलाडी पनि बने ।सबभन्दा जेठो खेलाडीइजिप्टका गोलकिपर एसाम एल हादरी विश्वकप फुटबलमा खेल्ने इतिहासकै सबभन्दा जेठो खेलाडी भएका छन् । उनी साउदी अरेबियाविरुद्ध खेल्दा ४५ वर्ष १ सय ६१ दिनका थिए । उनले कोलम्बियाका फारिद मोन्ड्रागन (४३ वर्ष ३ दिन) को कीर्तिमान तोडेका हुन् ।केनको भाग्यहयारी केन विश्वकपमा हयाट्रिक गर्ने इंग्ल्यान्डका तेस्रो खेलाडी हुन् । उनले पनामाविरुद्ध ६१ को जितमा हयाट्रिक गर्ने क्रममा पेनाल्टीमा २ गोल गरेका थिए । अर्कै खेलाडीले प्रहार गरेको बल उनको खुट्टामा लागेर पोस्टमा छिरेपछि तेस्रो गोल (हयाट्रिक) सम्भव भएको थियो ।सबभन्दा थोरै जनसंख्यापहिलोपल्ट विश्वकप खेलेको आइसल्यान्ड लियोनल मेसीको टिम अर्जेन्टिनासँग बारबरी खेलेर पनि समूह चरणबाटै बाहिरियो । युरोपको यो सानो देश ११ औं विश्वकपमा सहभागीमध्ये सबभन्दा थोरै जनसंख्या भएको देश हो, जहाँ ३० लाख ५० हजार मानिस बसोबास गर्छन् ।"
मेरो एसईई अनुभव,"यसरी पढ्दा नतिजा राम्रो १ समयतालिका बनाएर निरन्तर पढ्ने २ पढेका कुराहरू गहिराइमा पुगी बुझेर सम्झने ३ किताब र कक्षाकोठाका जानकारीमा मात्र सीमित नरहने ४ पत्रपत्रिका र इन्टरनेटको सही प्रयोग गरेर पढ्नेनवदीप सिंह बस्नेतग्रिन हिल स्कुल, दक्षिणकाली नगरपालिका६, फर्पिङ"
बाघ र बाबा,"एक दिन एउटा टाटे बाघ दौडिँदै आएर जंगलमा तपस्या गर्न बसेका बाबाको कुटी छेउमा भ्वाक्क पछारिन्छ । त्यो बाघलाई सिकारीको गोली लागेको हुन्छ । सिकारीहरू त्यो बाघलाई लखेट्दै आइरहेका हुन्छन् । बाबाले बाघलाई सिकारीहरूको नजरबाट बचाउँछन् । शरीरमा लागेको गोली निकाल्छन् । औषधिमूलो गर्छन् र उसको जीवन रक्षा गर्छन् । धेरै समयपछि त्यही ठाउँमा बाबाको ठूलो आश्रम बन्छ । आश्रममा बाबा र उनका धेरै चेलाहरू हुन्छन् । त्यो ठाउँमा कुनै दिन ठूलो वर्षा हुन्छ । हिम पहिरो जान थाल्छ । बाबा र चेलाहरूलाई कसरी जोगिने भन्ने चिन्ता पर्छ । त्यति नै बेला टाटे बाघ आफ्ना साथीहरूसहित त्यहाँ आइपुग्छ । बाबा र उनका सबै चेलाहरू बाघको ढाडमा चढ्छन् । त्यसपछि बाघहरूले उनीहरू सबैलाई सुरक्षित स्थानमा लगेर बचाउँछन् ।बाघ र बाबा शीर्षकको हालसालै प्रकाशित किताबमा रहेका कथाको सारसंक्षेप यत्ति नै हो । तर यो किताबको विशेषता भने यो यत्तिमै सीमित छैन । पुस्तकमा यो कथा नेपाली, अंग्रेजी, मैथिली र नेपाल भाषामा एकैसाथ पढ्न सकिन्छ । कथा सुशीला देउजाले लेखेकी हुन् । यसमा अविन श्रेष्ठले सुन्दर चित्रहरू बनाएका छन् । कथाको अनुवाद मैथिलीमा डा रामदयाल राकेशले, नेपाल भाषामा नरेशवीर शाक्यले र अंग्रेजीमा महेश पौड्यालले गरेका हुन् । पुस्तकको सम्पादन कार्तिकेयले गरेका छन् । बाल साहित्य प्रतिष्ठान नेपालले प्रकाशन र बुक आर्ट नेपालले वितरण गरेको यो पुस्तकको मूल्य १९५ रुपैयाँ छ । यो किताब ३ देखि ७ वर्षसम्मका बालबालिकालाई पढेर सुनाउन र त्यसभन्दा माथिको उमेरकाले आफैं पढ्न उपयुक्त छ ।"
मेरी हजुरआमा,"वृद्ध हुनुभयो तर गर्नुहुन्छ अनेक धामा,कला अनि सीपकी धनी मेरी हजुरआमा ।कमल कोइराला"
लाग्यो अब झरी,"पानीसँगै आकाशबाट असिना पर्छ घरीघरी, रोपाइँ गर किसान भन्दैलाग्यो अब झरी ।मनीषा पौडेल, कक्षा८नवोदित विद्याकुञ्ज, समाखुसी, काठमाडौँ"
वाद्यवादन प्रतियोगिता,"राजधानीको शान्तिनगरस्थित बेबिलोन नेसनल स्कुलले दोस्रो बेबिलोन उपत्यकाव्यापी अन्तरविद्यालय राष्ट्रिय नृत्य तथा वाद्यवादन प्रतियोगिता २०७५ आयोजना गरेको छ । स्कुलले मौलिक संस्कृति र वाद्यवादन सामग्रीको संरक्षणमा टेवा पुगोस् भन्ने हेतुले यो कार्यक्रम आयोजना गरेको जनाएको छ । उपत्यकाका २२ विद्यालय सहभागी उक्त प्रतियोगितामा प्रथम, द्वितीय र तृतीय हुने विद्यालयलाई संस्कृतिविद् सत्यमोहन जोशी र राष्ट्रिय गानका रचनाकार प्रदीपकुमार राई (व्याकुल माइला) ले पुरस्कार तथा प्रमाणपत्र प्रदान गरे । कार्यक्रमा संस्कृतिविद सत्यमोहन जोशीलाई सम्मानसमेत गरिएको थियो ।"
गाउँ खाने कथा,उत्तर आफैं खोजौं
उड्ने मेसिन,"हिमांशु र साक्षात्का मामा इन्जिनियर हुनुहुन्थ्यो । उहाँ अकाशमा उड्ने मेसिन बनाउनुहुन्थ्यो । एक दिन मामाले भान्जाभान्जीलाई आकाशमा उडाउने विचार गर्नुभयो । मामाको विचार सुनेर उनीहरू खुसी भए ।मामाले एउटा सानो, सुन्दर चिटिक्क परेको मेसिन ल्याउनुभयो । त्यो रिमोट कन्ट्रोलबाट चल्थ्यो । त्यसमा दुई जना आरामले बस्न सक्ने सिट थिए । मामाले मेसिनका बारेमा अरू पनि जानकारी दिनुभयो तर उनीहरूले ध्यान दिएर सुनेनन् । उनीहरूलाई उड्ने रहर मात्र थियो, जान्ने इच्छा थिएन । उनीहरू सिटमा बसे । मामाले हात हल्लाउँदै बाई भन्नुभयो । उनीहरूले पनि त्यसै गरे । मामाले रिमोट कन्ट्रोल चलाउनुभयो । मेसिन माथिमाथि उड्यो । मामा सानोसानो देखिनुभयो । घरहरू पनि साना देखिए । केही बेरपछि मामा, घरहरू र सहर पनि देखिन छाड्यो । मेसिन उड्दै बादलभित्र हरायो । उनीहरू डराए । उनीहरूले मामालाई फोन गरे । मामाले भन्नुभयो, चिन्ता नगर, म छँदै छु नि । एकैछिनमा मेसिन बादलभन्दा माथि पुग्यो । सूर्यका सुनौला किरणहरू बालदमा परेका थिए । त्यसले सेतो बादल टलक्क टल्कियो । उनीहरूलाई त्यो बादल आजुलीमा उगाऊँझैं लाग्यो । मेसिन उड्दै हिमालमाथि पुग्यो । हिमाल पनि सूर्यका सुनौला किरणले सुन्दर देखिएको थियो । उनीहरूले नेपालका हिमाल कति राम्रा रहेछन् भन्ने कुरा बुझे । पछि ठूलो भएर हिमाल चढ्ने विचार पनि गरे । वन जंगल, ठुल्ठूला नदीनाला, समुद्र गाउँ र सहरमाथि उनीहरू उड्दै थिए । माथिबाट कोही उड्दै आएजस्तो देखियो । साक्षात्ले भने, मामा मेसिन रोक्नुहोस् । कोही यतै आउँदै छ । एकैछिनमा आफ्ना सुन्दर पखेटा चलाउँदै चारवटी सुन्दरीहरू आइपुगे । साक्षात् र हिमांशु दुवैले एकै स्वरमा भने, नमस्कार हामीले यहाँहरूलाई चिनेनौँ ? उनीहरूले नमस्कार फर्काउँदै भने, हामी परीहरू हौँ । तिमीहरूसँग खेल्न आएका । हिमांशुले भनिन्, तपार्इंहरू हामीलाई चिन्नुहुन्छ त ? परीहरूले भने, आबुई किन नचिन्नु नि । तिमी हिमांशु होइनौ ? अनि उनी तिम्रा भाइ साक्षात् । परीहरूले खेल्न बोलाए । उनीहरूले भने, हुन त हुन्छ तर हामी कसरी बाहिर आउने ? परीहरूले आफ्ना झोलाबाट दुई जोडी राम्रा पखेटा झिके अनि साक्षात् र हिमांशुलाई लगाइदिए । उनीहरू कहिले बादलभित्र गएर लुकी खेल्थे, कहिले कबडी, कहिले भकुन्डो खेल्थे, कहिले दगुरी । खेल्दाखेल्दै साक्षात् र हिमांशुलाई प्यास लाग्यो, गर्मी पनि भयो । खलखली पसिन आए । जीउ नै लल्याकलुलुक भयो । जलपरी अगाडि आइन् र भनिन्, ए तिमीहरूलाई त प्यास लागेछ । गर्मी पनि भएछ । उनीहरू केही बोल्न सकेनन् । आँखाले हो भन्ने संकेत मात्र गरे । जलपरीले आफ्ना पखेटा भ्याटभ्याट पारिन्, दररर पानी पर्यो । उनीहरूको गर्मी र प्यास दुवै मेटियो । जीउ नै फूर्तिलो भयो । त्यसपछि नाचगान सुरु भयो । कोही मादल बजाउने, कोही गाउने, कोही छमछमी नाच्ने । उनीहरूले नाचेको परबाट देवता पनि चिहाईचिहाई हेर्दा रहेछन् । हिमांशु र साक्षात् नाच्दानाच्दै गलेर भुतुक्क भए । भोकले पनि सतायो । यो कुरा फलपरीले थाहा पाइन् र सोधिन्, नानीबाबु, तिमीहरूलाई भोक लाग्यो ? उनीहरूले भने, हो दिदी । फलपरीले आफ्ना पखेटा भ्याटभ्याट पारिन् । त्यहाँबाट केरा, आँप, कटहर, सुन्तला, लिची, स्याउ, नास्पाती, सरिफाजस्ता नानाथरीका फलहरू निस्किए । मीठामीठा फलहरू छानीछानी खाए र उनीहरू टम्म अघाए । त्यसपछि मीठामीठा कुरा सुरु भए । परीहरूले राम्राराम्रा कथा र कविता सुनाए ।साँझ पर्यो । साक्षात् र हिमांशुलाई छुट्टिन मनै भएन । परीहरूसँगै बसिरहूँभैं लाग्यो । जूनपरीले फकाउने निहँु पारिन् । आफ्ना दुवै हातले हिमांशुका गाला मुसारिन् र मुखले लामो फु गरिन् । हेर्दाहेर्दै हिमांशु त जुनजस्तै सुन्दर देखिइन् । जूनपरीले साक्षातलाई पनि त्यस्तै सुन्दर बनाइन् । त्यसपछि सुनपरीको पालो आयो । उनले आफ्ना पाखेटा भ्याटभ्याट पारिन् र सुनका सुन्दर गहना निकालिन् । परीहरूले साक्षात् र हिमांशुलाई सिागारे । उनीहरू परीजस्तै सुन्दर देखिए । उनीहरूलाई कत्तिखेर घर पुगूँ भन्ने लाग्यो । उनीहरूले भने, परी दिदी, परी दिदी अब हामी घर जान्छौं । उनीहरू मेसिनमा बसे । बाई भन्दै परीहरू पनि आफ्नो बाटो लागे । साक्षात्ले मामालाई बोलाए तर मामाको बोली सुनिएन । उनीहरूको मेसिन पनि चलेन । अब के गर्ने ? आफूसँग पखेटा पनि छैनन् । परीहरू पखेटा लिएर उडिगए । उनीहरू आत्तिए र मेसिनलाई जथाभावी चलाउन थाले । चलाउँदाचलाउँदै मेसिनमा एउटा टीभीजस्तै स्क्रिन देखियो । त्यसमा खै केके लेखिएको थियो । त्यो उनीहरूले पढ्न जानेनन् । अलिअलि पढे पनि अर्थ लगाउन आएन । उनीहरू विद्यालय त जान्थे तर पढ्दैनथे । उनीहरू साथीको होमवर्क सार्थे । फेल भए भने रोईकराई पास गरिमाग्थे । उनीहरूलाई टीभीमा कार्टुन हेर्न पाए पुग्थ्यो । पढ्न मन लाग्दैनथ्यो । बेलामा नपढ्दा आज उनीहरूलाई साह्रै दु:ख लाग्यो ।दुई जना दिदीभाइ मात्र थिए । टलपल आँसु पार्दै साक्षात्ले हिमांशुलाई हेरे । उनी पनि आँसु बगाउँदै थिइन् । उनीहरू डराए अनि परीहरू गएतिर फर्किएर रुन्चे स्वरमा कराए, जलपरी दिदी फलपरी दिदी  उनीहरूले चारै जना परीहरूलाई बोलाइरहे ।एकैछिनमा पर झललल उज्यालो देखियो । हेर्दाहेर्दै चारैजना परीहरू उनीहरूका सामुन्ने आए । परीहरूले समस्या बुझे । उनीहरूले मेसिनलाई यताउता चलाए । टीभीको स्क्रिनमा देखिएका कुराहरू पढे । त्यहाँ लेखिएअनुसारका स्विच थिचे । त्यतिकैमा मामाको बोली सुनियो, हेलो भान्जा, हेलोहेलो, भान्जी, हेलोहेलो उनीहरूले आँसु चुहाउँदै भने, हजुर, मामा मामाले भन्नुभयो, तिमीहरूले मेसिनलाई जथाभावी चलायौ । त्यसैले फोनको सम्पर्क टुट्यो । स्क्रिनमा लेखेको कुरा किन नपढेका ? उनीहरूले सुँक्कसुँक्क गर्दै भने, हामीलाई त पढ्नै आउँदैन । उनीहरूले पढ्न नजानेको कुरा सुन्दा मामाले दु:ख मान्नुभयो । परीहरूले पनि दु:ख माने अनि सम्झाए, अब रोएर हुँदैन । घर गएर राम्रो लेखपढ गर है । अर्को पटक आउँदा लेख्न पढ्न सक्ने हुनु, नत्र यस्तै दु:ख पाइन्छ । उनीहरूले भने, हस् दिदी । मेसिन चल्यो । परीहरूलाई बाई दिदी भनी उनीहरू फर्किए ।"
