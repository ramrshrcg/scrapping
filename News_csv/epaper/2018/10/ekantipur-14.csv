शीर्षक,विवरण
प्रदेश २ मा प्रहरी ऐन,"छलफलपछि सभामुख यादवले मतविभाजन गर्दा नेकपाका सांसदले विपक्षमा ध्वनिमत जाहेर गरे भने प्रतिपक्षी दल कांग्रेस विधेयककै पक्षमा उभियो । कांग्रेस संसदीय दलका नेता रामसरोज यादवले प्रदेश प्रहरी विधेयक आवश्यक रहेकाले पक्षमा उभिएको बताए ।नेकपाका सांसदले विधेयक अध्ययन गर्न बनेको समितिमा रहेका आफ्ना दुई सांसदलाई खबरै नगरेको र संघीय कानुनसँग बाझिएकाले थप छलफल आवश्यक रहेको बताएका थिए । हामी विधेयकको विरोधी होइनौं तर जुन ढंगबाट ल्याइयो, त्यसमा हाम्रो विमति छ, नेकपा सांसद सुन्दरबहादुर विश्वकर्माले भने, समितिमा हाम्रा सांसदलाई बोलाइएन । संघीय कानुनसँग बाझिएकाले यसलाई अझै छलफल आवश्यक छ । नेकपाकै दिलीपकुमार साहले प्रदेश प्रहरी विधेयकमाथि समितिमा छलफल नभएको बताए । विधेयक अगाडि बढाउन लोकतान्त्रिक अभ्यास गरिएन, उनले भने, ढिलाइ गरेर भए पनि राम्रो विधेयक बनाऊँ । अध्ययन विशेष समितिकी संयोजक साहले भने विधेयकमा ५ पटकसम्म छलफल गरेर संशोधन मस्यौदा संसद्मा पेस गरेको दाबी गरिन् । सत्तापक्षका सांसद उपेन्द्र महतो, बाबुलाल साह, रानीशर्मा तिवारी र रामआशिष यादवले प्रहरीप्रशासन नहुँदा संघीयता असफल हुने खतरा रहेकाले विधेयक पारित गर्न आग्रह गरेका थिए । प्रदेश २ का आन्तरिक मामिला तथा कानुनमन्त्री यादवले संघीय कानुनसँग नबाझिएको दाबी गर्दै लामो छलफलपछि विधेयक तयार भएकाले पारित गर्न आग्रह गरेका थिए । विधेयकमा शंका नगर्नुस्, संविधानसँग कहीं, कतै बाझिएको छैन, उनले भने, यो विधेयकले संघीयतालाई संस्थागत गर्न सहयोग पुर्याउँछ । उनले अन्य ६ वटा प्रदेश सरकारलाई पनि प्रदेश प्रहरी विधेयक ल्याउने बाटो खुलेको बताए ।अब प्रदेश २ को सरकारलाई आफ्नै प्रहरी संगठन बनाउन बाटो खुलेको छ । प्रदेशले पहिलो चरणमा ९ सय प्रहरी भर्ना गर्न पाउनेछ । खुला प्रतिस्पर्धाबाट कार्यालय सहयोगी सय जना, जवान सय जना, सहायक निरीक्षक र निरीक्षक ५०५० जना, आन्तरिक प्रतिस्पर्धाबाट सहायक निरीक्षक २० जना, निरीक्षक २० जना तथा उपरीक्षक २० जना पदपूर्ति गर्न सकिने विधेयकमा उल्लेख छ । यस्तै बढुवा प्रक्रियाबाट हवलदार एक सय, सहायक निरीक्षक ३०, नायब निरीक्षक सय, निरीक्षक ३०, नायब उपरीक्षक सय, उपरीक्षक ८० र उपरीक्षकभन्दा माथिल्लो तहका सय जना प्रदेश प्रहरीअन्तर्गत पदपूर्ति गरिनेछ । विधेयकमा प्रदेश प्रहरीलाई आतंककारी गतिविधि निस्तेजदेखि पक्राउ गर्नेसम्मको अधिकार दिइएको छ ।"
तत्काल लागू हुन नसक्ने,"धारा २६८ उपधारा २ : प्रत्येक प्रदेशमा प्रदेश प्रहरी संगठन रहनेछ ।उपधारा ३ : नेपाल प्रहरी र प्रदेश प्रहरीले सम्पादन गर्ने कार्यको सञ्चालन, सुपरिवेक्षण र समन्वयसम्बन्धी व्यवस्था संघीय कानुनबमोजिम हुनेछ ।धारा २४४उपधारा २ : प्रदेश लोकसेवा आयोगको गठन, काम, कर्तव्य र अधिकार प्रदेश कानुनबमोजिम हुनेछ ।उपधारा ३ : उपधारा २ को प्रयोजनका लागि संघीय संसद्ले कानुन बनाई आधार र मापदण्ड निर्धारण गर्नेछ ।"
हिमआँधीले ९ को मृत्यु,"स्थित गुर्जा हिमाल आरोहण गर्न गएका ९ जनाको हिमआँधीमा परेर मृत्यु भएको छ । मृत्यु भएकामा ४ नेपाली र ५ कोरियाली छन् । आठ वर्षपछि गुर्जा आरोहणमा आएको पहिलो टोली दुर्घटनामा परेको हो ।प्रहरीका अनुसार मृत्यु भएकामा कोरियाली पर्यटक लिएर गएका संखुवासभाको हटियाका छिरिङ भोटे, भोटेखोलाका लाक्पा सोङबु भोटे, फर्बु भोटे र म्याग्दी, गुर्जाका नेत्रबहादुर छन्त्याल छन् । दक्षिण कोरियाका जोहोन ली, च्याङ हो किम, इल जिन रिम, योङ जिक यु र जुन मो झोङको पनि मृत्यु भएको छ । गुर्जा आरोहणमै आएका हङ जिन च्योय, उनका गाइड लाक्पा शेर्पा र राजन भोटेको नेतृत्वमा रहेका ७ फ्रान्सेली, २ स्विस तथा एक क्यानेडियन पर्यटकको टोली भने सुरक्षित छ । टोलीले गुर्जाछेउकै गुस्तुङ साउथ हिमाल आरोहण गर्दै छ । गुर्जामा रहेका गाइड लाक्पा शेर्पाले दुई पाहुनामध्ये ७७ वर्षीय हङ जिन च्योय बेसक्याम्पदेखि अन्दाजी तीन घण्टा तलै बिरामी परेपछि बिहीबार फिर्ता भएको जनाए । सोही राति पहिलो आधार शिविरमा दुर्घटना भएछ, उनले भने, शुक्रबार बिहान सम्पर्क नभएपछि स्थानीयसहितको टोली खोज्न जाँदा दुर्घटना भएको पत्ता लागेको हो । घटनास्थल करिब ४ हजार ५ सय मिटर उचाइमा छ । डिलमा टेन्ट टाँगेर बसेका बेला आएको आँधीले उनीहरूलाई उडाएर भीरतर्फ लगेको थियो । हिमपहिरोका कारण आँधी आएको अनुमान छ । कोरियाली टोली असोज १५ गते बेनीको होटल डल्फिनमा बास बसी २१ गते गुर्जा पुगेर २२ गते बेसक्याम्पतर्फ लागेको थियो । २४ गते टोली बेसक्याम्प पुगेको थियो । २६ गते बिहान बीचबाटै फर्केका लाक्पासँग बेसक्याम्पमा रहेको टोलीको सम्पर्क नभएपछि वडाध्यक्ष झकबहादुर छन्त्यालसहित गुर्जावासी खोजीका लागि गएको थियो । उनीहरू बेसक्याम्प पुग्दा दुर्घटना पुष्टि भएको थियो । शुक्रबार बिहान उज्यालो नहुँदै दुई दिनको बाटो एकै दिन हिँडेर बेसक्याम्पछेउ पुग्यौं । त्यहाँ टेन्ट र शवहरू छरिएका थिए । हामीले राति नै गाउँ झरेर उद्धारका लागि हेलिकप्टर बोलाएका हौं, छन्त्यालले भने, बेसक्याम्पमा हिउँ परेको थिएन, पहिरो पनि थिएन । सम्भवत: हिमआँधीले उडाएको हुन सक्छ ।सबैभन्दा नजिकको ताकम प्रहरी चौकीबाट प्रहरी घटनास्थलतर्फ परिचालन भएको डीएसपी वीरबहादुर बुढाले जानकारी दिए । दुर्घटनाको पुष्टि भएपछि शनिबार बिहान सिम्रिक एयरका हेलिकप्टर दुईपटक घटनास्थल पुगे पनि शव ल्याउन सकेन । शनिबार एक्स्पर्ट रेस्क्यु टिम लगिएको ट्रेकिङ क्याम्प नेपालले जनाएको छ । हेलिकप्टरबाट घटनास्थल पुगेर फर्केका प्रत्यक्षदर्शी समप्रसाद छन्त्यालका अनुसार आँधीले क्याम्प राखेको स्थानबाट मान्छेहरूलाई सय मिटरसम्म पर पुर्याएको छ । प्राय: सबैको शव भीरमा अल्झेको र खोंचमा खसेको छ । धौलागिरि हिमशृंखलाको पश्चिमछेउमा चुरेन, पुथा, गुस्तुङपश्चिम, म्याग्दीमाथा र गुर्जा हिमटाकुरा छन् । तीमध्ये गुर्जा हिमाल सबैभन्दा अग्लो ७ हजार १ सय ९३ मिटर छ । गुर्जा र छेउको गुस्तुङ हिमाल चढ्न तीन समूहमा पर्यटक आएपछि ६० जना गुर्जावासीले भरियाको काम पाएका थिए ।"
ज्ञवालीको निधन,काठमाडौं (कास)निजी क्षेत्रको पत्रकारिता विकासमा योगदान पुर्याएका हेमराज ज्ञवालीको शनिबार राजधानीमा निधन भएको छ । ७९ वर्षीय ज्ञवालीको गंगालाल हृदय केन्द्रमा उपचारका क्रममा निधन भएको हो । चिकित्सकका अनुसार उनलाई माइल्ड अट्याक भएको थियो । २०४६ सालको जनआन्दोलनपछि पत्रिका प्रकाशनलाई व्यावसायिकता दिन महत्त्वपूर्ण भूमिका निर्वाह गरेका ज्ञवाली पूर्वीय दर्शन र संस्कृतिका अध्येता थिए । नेपाल रिपब्लिक मिडियाका संस्थापक अध्यक्ष ज्ञवाली कान्तिपुर पब्लिकेसन्सका पूर्वअध्यक्षसमेत थिए । त्यसअघि उनी सरकारी सेवाको उच्च पदबाट निवृत्त भएका थिए । उनका श्रीमती र तीन छोरा छन् ।
कांग्रेस नेता बाँस्तोला रहेनन्,"काठमाडौं (कास) ६ वर्षदेखि अर्धचेत रहेका कांग्रेस नेता चक्र बाँस्तोलाको शनिबार निधन भएको छ । असहज महसुस गरेपछि शनिबार दिउँसो उनलाई राजधानीको बाँसबारीस्थित न्युरो अस्पताल लगिएको थियो । कांग्रेस प्रवक्ता विश्वप्रकाश शर्माले बाँस्तोलाको निधन भएको साँझ पुष्टि गरे । त्यसअघि कृत्रिम श्वासप्रश्वास गराए पनि मुटु र मस्तिष्कमा रगत र फोक्सोमा पानी जमेर काम गर्न छोडेको भन्दै अस्पतालले क्लिनिकल्ली डेथ घोषित गरेको भतिजा तारा बाँस्तोलाले बताए । पार्टीका केन्द्रीय सदस्य, परराष्ट्रमन्त्री र भारतका लागि नेपाली राजदूतसमेत भएका नेता बाँस्तोला प्रजातान्त्रिक आान्दोलनका अगुवामध्ये एक थिए । ०६९ पुस १४ गते मोरङ, विराटचोकमा कुल पूजामा सहभागी हुँदै गर्दा उनलाई मस्तिष्काघात भएको थियो । तत्काल धरानमा उपचार गरी आईसीयूमा राख्न सिलिगुडी लगिए पनि त्यहाँ उपचार हुन नसकेपछि एयर एम्बुलेन्सबाट दिल्लीको मेदान्त अस्पताल पुर्याइएको थियो । दिल्लीमा लामो समय उपचारपछि काठमाडौं ल्याइयो । त्यसपछि पनि सुधार नभएपछि उनलाई नर्सिङ केयर मा घरमै राखिएको थियो । अस्पतालले घर पठाएपछि बाँस्तोलाको स्वास्थ्य अवस्था बुझ्न कांग्रेस सभापति शेरबहादुर देउवा, उपसभापति विमलेन्द्र निधि, महामन्त्रीद्वय शशांक कोइराला, पूर्णबहादुर खडकालगायत नेता कार्यकर्ताको भीड लागेको थियो ।कांग्रेसका संस्थापक नेता एवं प्रथम जननिर्वाचित प्रधानमन्त्री बीपी कोइरालाले आत्मवृत्तान्तमा बाँस्तोलाको नाम पटकपटक उल्लेख गरेका छन् । सक्रिय राजनीतिको पछिल्लो समय उनी पार्टी नेतृत्वप्रति असन्तुष्ट थिए । कांग्रेसले विचारको राजनीति त्याग्दै गएको, गुट र परिवारवाद हाबी हुन थालेको भन्दै पार्टीभित्र वैचारिक समूह बनाउन प्रयत्न गरेका थिए । पार्टीको १२ औं महाधिवेशनमा बाँस्तोला, पूर्वकानुनमन्त्री भीमबहादुर तामाङ र नरहरि आचार्यसहितको समूहले तेस्रो धार घोषणा गरेको थियो । कांग्रेसले आन्दोलनका लागि पैसा जुटाउन २०३० जेठ २८ मा गरेको विमान अपहरणमा समेत बाँस्तोलाको मुख्य भूमिका थियो ।"
"फेरि बालिका बलात्कार, हत्या","जनकपुर (कास) धनुषाको औरही२, परवाहाकी १० वर्षीया बालिकाको बलात्कारपछि हत्या गरिएको छ । शुक्रबार साँझबाट हराएकी उनको शव शनिबार अपराह्न गाउँनजिकैको धानखेतमा भेटिएको छ । घरनजिकै लागेको दुर्गा पूजा हेर्न गएकी उनलाई चिनजानकै दुई युवकले फकाएर एकान्तमा लगी बलात्कारपछि हत्या गरेका हुन् । घटनामा संलग्न स्थानीय विनोद मुखिया विन र नथुनी पण्डित कुमहारलाई धनुषा प्रहरीले शनिबारै पक्राउ गरेको छ । एसपी गोविन्द थपलियाका अनुसार खाजा खुवाउने प्रलोभनमा बालिकालाई एकान्त ठाउँमा लगेर बलात्कार र हत्या गरेको उनीहरूले बताएका छन् ।मेला हेर्न पुगेकी बालिकालाई उनीहरूले खाजा खर्च भन्दै १० रुपैयाँ दिएर एकान्तमा लगेका थिए । अनुसन्धानमा खटिएका डीएसपी दीपेन्द्र शाहीले बालिकालाई एकान्त चौरमा लगेर बलात्कार गरेको र घटना लुकाउन बालिकाको हत्या गरेको जनाए । बलात्कारबारे गाउँसमाजमा बताइदिने भयले बालिकाको हत्या गरेको उनीहरूले बताएका छन्, शाहीले भने ।दुई युवकले बालिकालाई एकान्ततिर लगेको गाउँकै अर्की बालिकाले देखेकी थिइन् । तिनैको भनाइका आधारमा प्रहरीले दुई युवकलाई नियन्त्रणमा लिएको हो । बलात्कारपछि उनीहरूले बालिकाको नाकमुख थुनेर हत्या गरेको प्रहरीले जनाएको छ । डीएसपी शाहीका अनुसार हत्यापछि बालिकाको शव चौरनजिकै रहेको धानखेतमा पुरेर उनीहरू घर फर्किएका थिए । बालिका अबेर साँझसम्म पनि मेलाबाट घर नफर्किएपछि परिवारले रातभर खोजतलास गरेको थियो । नभेटिएपछि बिहान मात्रै प्रहरीलाई खबर गरेका थिए । माछा मार्दै हिँडेका बालबालिकाले धानखेतमा शव देखेपछि हल्ला गरेका थिए । बालिकाको शव जनकपुर अञ्चल अस्पताल ल्याइएको र आइतबार पोस्टमार्टम हुने अस्पतालका निमित्त प्रमुख डा कुलदीप पण्डितले बताए ।"
चाड रमाइलो मादलले,"पसलमा त बेचिन्छ नै, गोरखाका विभिन्न ठाउँ, काठमाडौं, पोखरा, नारायणगढ र पाल्पासम्म आफूहरूले बनाएको मादल पुग्ने गरेको उनले सुनाए । हुन त बाग्लुङ, धरान र इटहरीबाट पनि मादल किन्न आउने गर्नुभएको छ, सानेले सुनाए ।"
कांग्रेस विधानमा सहमति जुट्दै,"नेपाली कांग्रेसले केन्द्रीय महाधिवेशनमा भाग लिने प्रतिनिधिको संख्या घटाउने भएको छ । प्रतिनिधिसभा निर्वाचन क्षेत्र घटेकाले महाधिवेशन प्रतिनिधि संख्या घटाउन लागिएको हो ।यसअघि निर्वाचन क्षेत्र २ सय ४० थिए भने अहिले १ सय ६५ कायम छ । प्रत्येक निर्वाचन क्षेत्रबाट १२ जना महाधिवेशन प्रतिनिधि छानिनेछन् । क्षेत्रीय सभापति, केन्द्रीय सदस्य र सांसद पदेन प्रतिनिधि हुनेछन् । १४ औं महाधिवेशनमा भाग लिने प्रतिनिधिको संख्या ९पदेन र विदेशस्थित जनसम्पर्क समितिको समेत० करिब २२ सय पुग्नेछ । यसअघि ३२ सय प्रतिनिधि थिए । महामन्त्री पूर्णबहादुर खडका नेतृत्वको विधान संशोधन मस्यौदा समितिमा प्रदेशमा २० र केन्द्रमा १२ महाधिवेशन प्रतिनिधि निर्वाचित हुने सहमति भएको छ । समितिले २० प्रदेश महाधिवेशन प्रतिनिधिमध्येबाट १२ जना केन्द्रीय महाधिवेशन प्रतिनिधि निर्वाचित गर्नेछ । महाधिवेशन प्रतिनिधि चयन गर्दा सबै वर्ग र समुदायको प्रतिनिधित्व सुनिश्चित गर्ने यसअघिकै जस्तै व्यवस्था छ ।विधानको प्रारम्भिक मस्यौदामा प्रत्येक निर्वाचन क्षेत्रबाट २० जना निर्वाचित गर्ने प्रस्ताव गरिएको थियो । विकल्पमा प्रदेश र केन्द्रीय महाधिवेशन प्रतिनिधि दुवै एउटै हुनेसमेत प्रस्ताव आएको थियो । त्यस्तै प्रदेशमा १५ जना प्रदेश महाधिवेशन प्रतिनिधिको प्रस्ताव गरिएको थियो । यसलाई जिल्लाबाट आएका सुझावका आधारमा परिमार्जन गरी नयाँ व्यवस्था गरेको हो ।प्रदेश र संघीय संसद्का उम्मेदवार चयनका लागि गठन हुने संसदीय समितिमा अब ५० प्रतिशत सदस्य निर्वाचनबाट आउनुपर्ने छ । समितिमा न्यूनतम ५० प्रतिशत सदस्य निर्वाचित गर्ने सहमति जुटेको हो । समितिमा केन्द्रीय सभापति समितिको पनि सभापति हुनेछ भने पदाधिकारी पदेन सदस्य हुनेछन् । पदाधिकारीको संख्या कति हुने भन्नेमा सहमति जुटाउन समिति लागिपरेको छ । समितिमा सभापति, दुई उपसभापति, दुई महामन्त्री, तीन सहमहामन्त्री र कोषाध्यक्ष गरी ९ पदाधिकारीको प्रस्ताव छ । समितिका केही सदस्यले प्रदेश हेर्ने गरी सात सहमहामन्त्री हुनुपर्ने अडान राखेका छन् । केहीको उपसभापति संख्या तीन हुनुपर्ने प्रस्ताव छ ।पदाधिकारी कति राख्ने भन्नेमा समितिमा सहमति जुटाउने प्रयास जारी छ, समिति सदस्य प्रदीप पौडेलले कान्तिपुरसँग भने, तर संसदीय समितिमा न्यूनतम ५० प्रतिशत सदस्य निर्वाचित गर्नेमा सहमति जुटेको छ । संसदीय समितिको संख्या २१ रहनेमा समझदारी छ । पदाधिकारीको संख्या ९ कायम भए मनोनीत गर्ने संख्या १२ जना हुनेछ । जसमध्ये निर्वाचनबाट ६ जना आउने छन् । केन्द्रको जस्तै संसदीय समिति प्रदेश, जिल्ला र क्षेत्रमा समेत गठन हुनेछ । यी सबैको व्यवस्था केन्द्रको जस्तै हुनेछ ।नगर र गाउँपालिकाका प्रमुखउपप्रमुखको उम्मेदवारबारे अबदेखि जिल्लामा निर्णय हुनेछ । वडाध्यक्ष तथा सदस्यको उम्मेदवार चयन भने क्षेत्रीय समितिले गर्नेछ । प्रदेश समितिले प्रदेश, संघ र समानुपातिक उम्मेदवारको चयनका लागि केन्द्रमा सिफारिस गर्न पाउनेछ ।"
प्रदेश ३ ले आफूखुसी घटायो कार्यालय,"केन्द्रले स्वीकृत गरेको सांगठनिक संरचना ९ओएन्डएम० भत्काउँदै प्रदेश ३ सरकारले मकवानपुर र सिन्धुलीमा डिभिजन वन कार्यालय एकएकवटा मात्र राख्ने निर्णय गरेको छ । उक्त निर्णयप्रति केन्द्रीय वन तथा वातावरण मन्त्रालयले आपत्ति जनाएको छ ।केही दिनअघि प्रदेश ३ को मन्त्रिपरिषद् बैठकले मकवानपुर र सिन्धुलीमा दुईदुई वटा डिभिजन वन राख्ने गरी करिब तीन महिनाअघि पारित ओएन्डएम भत्काउँदै एकएकवटा मात्र राख्ने र बढी कर्मचारी केन्द्रमै फिर्ता गरिदिने निर्णय गरेको थियो । प्रदेश ३ को मुख्यमन्त्री तथा मन्त्रिपरिषद् कार्यालयले उक्त निर्णय संघीय मन्त्रिपरिषद् कार्यालयमा पठाइसकेको छ । नयाँ संरचनाअनुसार कर्मचारीसमेत तोकेर पठाइसकेको अवस्थामा हचुवामा डिभिजन कार्यालय खारेज गर्नु कानुनतस् गलत भएको केन्द्रीय वन तथा वातावरण मन्त्रालयका प्रवक्ता सहसचिव सिन्धुप्रसाद ढुंगानाले बताए । वन व्यवस्थापन प्रभावकारी बनाउन भूगोल धेरै भएका ७ जिल्लामा दुईदुई वटा डिभिजन कार्यालय बनाउने संरचना तयार भएको हो, उनले भने, संघीय निजामती ऐनलाई टेकेर ओएन्डएम गरिएको हो, प्रदेशमा ऐन नबनिसकेकाले त्यो अधिकार प्रदेशलाई छैन । प्रदेशले निजामती कर्मचारीलगायत कानुन बनाएपछि मात्र संरचना फेरबदल गर्न सक्ने ढुंगानाको भनाइ छ । मन्त्रालयले मकवानपुर र सिन्धुलीसहित प्रदेश ५ का कपिलवस्तु र दाङ, कर्णाली प्रदेशको सुर्खेत तथा सुदूरपश्चिमको कैलालीमा दुईदुई वटा डिभिजन वन रहने गरी ओएन्डएम स्वीकृत गरेको थियो । आवश्यक उपसचिवको समेत एकमुष्ट नामावली मुख्यमन्त्री तथा मन्त्रिपरिषद् कार्यालय पठाइएको थियो । अरू प्रदेशमा केन्द्रबाट स्वीकृत ओएन्डएमअनुसारै डिभिजन वन स्थापना भइसकेका छन् । प्रदेश ३ का उद्योग, पर्यटन, वन तथा वातावरणमन्त्री अरुणप्रसाद नेपालले प्रदेशका जिल्लाहरूको भूगोलबारे आफूहरू जानकार भएकाले मकवानपुर र सिन्धुलीमा एकएकवटा कार्यालय राख्ने निष्कर्ष निकालिएको प्रतिक्रिया दिए । दुईवटा बनाउँदा जनतालाई झनै अपायक पर्ने भएकाले एउटै बनाउने निर्णय भएको हो, उनले भने । केन्द्रको वन मन्त्रालय स्रोतले अहिलेका डिभिजन वन अधिकृतद्वय मकवानपुरका प्रह्लादप्रसाद धिताल र सिन्धुलीका भीमबहादुर कालिकोटेले नै प्रदेश सरकारलाई प्रभावमा पारेर निर्णय गराएको आरोप लगाएको छ । जिल्ला टुक्रिँदा चुरीफुरी घट्ने भएपछि रोक्नतिर लागे, स्रोतले भन्यो । मकवानपुरका हेटौंडा र राप्ती तथा सिन्धुलीमा सिन्धुलीमाडी र मरिनमा डिभिजन कार्यालय रहने संरचना स्वीकृत भएको थियो । केन्द्रले धिताल र कालिकोटेसहित १८ उपसचिवको नाम असोज ९ मा मुख्यमन्त्री कार्यालयमा पठाएको थियो । कार्यालयले उनीहरूलाई डिभिजनको जिम्मेवारी भने दिइसकेको छैन । प्रदेश १, प्रदेश २ र गण्डकी प्रदेशका मुख्यमन्त्री कार्यालयले गत साता नै डिभिजन वन प्रमुख तोकिसकेका छन् ।"
पालना भएनन् संसदीय निर्देशन,"उद्योग वाणिज्य तथा आपूर्ति मन्त्रालयलाई चाडपर्वमा कालोबजारी, कृत्रिम अभाव र मूल्यवृद्धि गर्नेलाई तत्काल कारबाही गर्न बिहीबारसम्म चारवटा संसदीय समितिले निर्देशन दिइसके । बैठकमा सहभागी मन्त्री, सचिव र विभागीय प्रमुखले बजार अनुगमन तीव्र पार्ने र कालोबजारीमा संलग्नलाई कारबाही गर्ने प्रतिबद्धतासमेत जनाए । उद्योग तथा वाणिज्य र श्रम तथा उपभोक्ता हित, सार्वजनिक लेखा समिति, अर्थ र राष्ट्रिय सरोकार तथा समन्वय समितिले महँगी र कालोबजारी रोक्न निर्देशन दिएका हुन् । तर, मूल्य वृद्धि घट्नु साटो झन् बढ्दो रहेको उपभोक्ताको गुनासो छ । बजार अनुगमन प्रभावकारी देखिँदैन । गाडी भाडामा १० प्रतिशत वृद्धि भएको छ । तरकारीमा ३५।९०, फलफूलमा २२।६७ र खाद्यान्नमा २० प्रतिशत मूल्य बढेको सरकारी निकायकै अध्ययनले देखाउँछ । संसद्को सार्वजनिक लेखा समितिले गठन गरेको उपसमितिले बस भाडा वृद्धि असान्दर्भिक रहेकाले तत्काल फिर्ता लिन यातायात मन्त्रालयलाई निर्देशन दिन सुझाएको छ । समितिले सुपथ मूल्य पसल चाडबाड अवधिमा देशभर सञ्चालन गर्न, स्थानीय र प्रदेश सरकारलाई पनि पसल सञ्चालनको अधिकार दिनुपर्ने जनाएको छ । यसअघि पनि चारवटा समितिले यही विषयमा सरकारलाई छुट्टाछुट्टै निर्देशन दिइसकेका छन् । उपभोक्ता अधिकार अनुसन्धान मञ्चका अध्यक्ष माधव तिमल्सिनाले संसदीय समितिका निर्देशन कर्मकाण्डी मात्रै भएको आरोप लगाए । विगतमा पनि समितिले धेरै निर्देशन दिए, सरकारले टेर्ने गरेको छैन, उनले भने, सरकारलाई निर्देशन दिएपछि तत्काल नियन्त्रण गर्नुपर्ने हो । उद्योग तथा वािणज्य र श्रम तथा उपभोक्ता हित समितिका सभापति विमलप्रस्ताव श्रीवास्तवले धेरै समितिले एउटै विषयमा निर्देशन दिएका कारण सम्बन्धित मन्त्रालयले कार्यान्वयनमा आलटाल गर्ने गरेको बताए । एउटै विषयमा धेरैले निर्देशन दिँदा कुनचाहिँ कार्यान्वयन गर्ने भन्ने हुन्छ, त्यसैले सरकारलाई आलटाल गर्न सजिलो हुन्छ, उनले भने । समितिको बिहीबारको बैठकले दसैंतिहार अगाडि खाद्यान्न, ड्राइफुड, फलफूल, माछामासुजस्ता उपभोग्य वस्तुमा अस्वाभाविक मूल्य वृद्धि भएको ठहर्याउँदै सरकारलाई १३ बुँदे निर्देशन दिएको छ । निर्देशनमा सरकारलाई बजार अनुगमन र कारबाहीको अवस्था, यससम्बन्धी आगामी कार्ययोजनाको विवरण पठाउन भनिएको छ । असोज ५ मा राष्ट्रिय सभाको राष्ट्रिय सरोकार समितिले मन्त्रालय र विभागका कर्मचारी बोलाएर चाडपर्वमा उपभोग्य वस्तुको कृत्रिम अभाव र कालोबजारी रोक्न गृह मन्त्रालय र उद्योग वाणिज्य तथा आपूर्ति मन्त्रालयलाई निर्देशन दिएको थियो । यही समितिले यात्रुलाई सहज ढंगले आवागमनको व्यवस्था मिलाउन यातायात मन्त्रालयलाई निर्देशन दियो । उक्त निर्णय सम्बन्धित मन्त्रालय नपुग्दै असोज १५ मा प्रतिनिधिसभाको सार्वजनिक लेखा समितिले उपभोग्य वस्तुको मूल्य वृद्धि, कार्टेलिङ र उपभोक्तामाथि ठगी भइरहेको गुनासो आएकाले अनुगमन र कारबाही गरी एक साताभित्र विवरण उपलब्ध गराउन आपूर्ति मन्त्रालयलाई निर्देशन दिएको थियो । मन्त्रालयले समितिलाई न कारबाहीको विवरण पठायो न त अनुगमनलाई तीव्रता दियो । सवारीसाधनमा दुई जना चालक राख्न, २० वर्षभन्दा पुराना सवारीसाधनलाई प्रतिबन्ध लगाउन, सिट क्षमताभन्दा बढी यात्रु नचढाउनेलगायत विशेष सावधानी अपनाउन यातायात मन्त्रालयलाई समितिले निर्देशन दिएको छ । तर, दसैंका यात्रुले सहजै बस टिकट पाउन सकेका छैनन् । अर्थ समितिको असोज २३ मा बसेको बैठकले पनि मूल्य वृद्धि नियन्त्रण गर्न सरकारलाई निर्देशन दियो । उद्योग, वाणिज्य तथा आपूर्तिमन्त्री मातृका यादवले समितिहरूको निर्देशन आउने क्रम जारी रहेको बताए । निर्देशन दिने समितिको कामै हो । निर्देशन दिनु कुनै नौलो होइन, उनले भने, निर्देशन आउने क्रम जारी छ । काम पनि गरिरहेका छांै ।"
काष्ठमण्डपलाई थप पाँच करोड,"काठमाडौं (कास) काठमाडौं महानगरपालिकाले काष्ठमण्डप पुनर्निर्माणका लागि शनिबार पाँच करोड रुपैयाँ उपलब्ध गराएको छ । मेयर विद्यासुन्दर शाक्यले पुनर्निर्माण समिति अध्यक्ष तथा सांसद राजेश शाक्यलाई रकम हस्तान्तरण गरेका हुन् । २०७२ को भूकम्पले काष्ठमण्डप पूरै क्षतिग्रस्त हुन पुगेको थियो । महानगरले यसअघि समितिलाई ५० लाख रुपैयाँ दिइसकेको छ । काष्ठमण्डप पुनर्निर्माणका लागि महानगरले चालु वर्ष आठ करोड रुपैयाँ विनियोजन गरेको छ । काष्ठमण्डप पूर्णरूपमा महानगरपालिकाले बनाउनेछ, रकम हस्तान्तरण गर्दै मेयर शाक्यले भने । उनले चालु आवमा कम्तीमा एक तला निर्माण हुने दाबी पनि गरे । अहिले काठ र इँटा खरिद प्रक्रिया चलिरहेको छ ।पुनर्निर्माणमा १८ करोड रुपैयाँभन्दा बढी लाग्ने अनुमान छ । महानगरले हनुमानढोका क्षेत्रको संवद्र्धनका लागि हनुमान ढोका दरबार क्षेत्र संरक्षण कार्यक्रम सञ्चालन गरिरहेको छ । यसैअन्तर्गत महानगरले भूकम्पबाट आंशिक र पूर्ण क्षतिग्रस्त सम्पदा पुनर्निर्माण, जीर्णोद्धार र मर्मतसम्भार गरिरहेको छ ।महानगरले माजुदेगस् पुनर्निर्माणका लागि हालै बोलपत्र आहवान गरेको छ । चाँडै कुमारी घरको जीर्णोद्धार थाल्ने तयारी छ । कामपा२४ का वडाध्यक्ष मचाराजा महर्जनका अनुसार कुमारी घरको स्ट्रकचल एलानाइसिस भइरहेको र मंसिरभित्र प्रतिवेदन तयार हुनेछ ।"
सूचना जुटाउँदै छानबिन टोली,"निर्मला पन्तको बलात्कारपछि हत्या घटना अनुसन्धानमा प्रहरीको भूमिका छानबिन गर्न गठित टोलीले सरोकारवालासँग भेटघाट तथा सूचना संकलन तीव्र पारेको छ । टोलीले निर्मलाको परिवार, अधिकारकर्मी, नागरिक समाजका अगुवा र पत्रकारसँग भेटघाट बढाएको हो । प्रहरीबाटै प्रमाण मेटाउने काम भएको गुनासोपछि प्रहरी प्रधान कार्यालयले भदौ ३१ मा तत्कालीन डीआईजी धिरु बस्न्यातको नेतृत्वमा छानबिन टोली गठन गरेको थियो । हालै एआईजीमा बढुवा भएका बस्न्यातले आवश्यक सूचना र सुझाव दिन सबैसँग आग्रह गरेका छन् । शनिबार बिहानैदेखि सरोकारवालासँग भेटघाटमा रहेका बस्न्यातले यसअघि निर्मलाको शव भेटिएको स्थान निरीक्षण गर्नुका साथै प्रहरीले अभियुक्तका रूपमा सार्वजनिक गरेका दिलीप विष्टको परिवारलाई समेत भेटेका थिए । अनुसन्धानमा खटिएका तत्कालीन प्रहरीको इन्क्वाइरी गर्नकै लागि यो टोली गठन भएको हो, बस्न्यातले पत्रकारहरूसँग भेटघाटमा भने, तिनै २६ जनासँग सोधपुछ र अनुसन्धानपछि सरोकारवाला भेट्न पुगेका हौं । प्रहरी प्रधान कार्यालयले घटना अनुसन्धानमा संलग्न भनिएका तत्कालीन जिल्ला प्रहरीप्रमुख एसपी डिल्लीराज विष्टलगायत २६ जनालाई काठमाडौं झिकाएर छानबिन गरिरहेको छ ।पत्रकारहरूले घटनाकै दिनदेखि प्रहरीले शारीरिक र मानसिक रूपमा कमजोर व्यक्तिलाई पक्राउ गरेको, दोषी बचाउन निर्दोषलाई फसाउन खोजिएको र निर्मला बेपत्ता भएकै समयदेखि प्रहरी दोषीलाई जोगाउन लागिपरेको भन्दै एआईजी बस्न्यातलाई जानकारी गराएका थिए । उनीहरूले शव भेटिएको स्थानमा प्रहरी अधिकारीकै सामुन्ने निर्मलाको सुरुवाल धोइएको, घटनास्थल सुरक्षित नगरिएको जनाए । यसअघि मानव अधिकारकर्मीले पनि लापरबाही गर्ने प्रहरीलाई तत्काल कारबाही गर्न सुझाएका थिए । उनीहरूले प्रहरीले अनुसन्धानका नाममा प्रमाण मेटाउने काम गरेको जनाए । घटनाको अनुसन्धानमा भइरहेको ढिलाइबारे ध्यानाकर्षण गराउँदै लापरबाही गर्ने तत्कालीन प्रहरीमाथि कारबाही हुनुपर्ने माग राख्यौं, अधिवक्ता पुनम चन्दले भनिन्, तत्कालीन प्रहरी अधिकृतहरूलाई विभागीय नभई कानुनी कारबाही गरिनुपर्ने सबैको माग छ ।टोलीले शव पोस्टमार्टम गर्ने महाकाली अञ्चल अस्पतालका डाक्टरसँग पनि भेटघाट गरेको छ । हामीले संकलित मिसिल अध्ययनसँगै विज्ञहरूसँग पनि सुझाव लियौं, बस्न्यातले भने, पोस्टमार्टम रिपोर्टबारे अञ्चल अस्पतालका मेडिकल एक्स्पर्टहरूसँग छलफल गरेका छौं ।अनुसन्धानमा संलग्न प्रहरीहरूको बयान लिने काम सकिएको बस्न्यातले जनाए । उनले अनुसन्धान कार्यमा प्रहरी कर्मचारीको बदनियत वा लापरबाही देखिए कडा कारबाही गर्ने प्रतिबद्धता व्यक्त गरे ।"
अनुसन्धान जहाँको त्यहीँ,"काठमाडौं(९कास) कञ्चनपुरकी किशोरी निर्मला पन्तको बलात्कारपछि हत्या भएको अढाई महिना बित्दासमेत प्रहरीले अभियुक्त पत्ता लगाउन सकेको छैन । अनुसन्धानका निम्ति प्रहरी प्रधान कार्यालय र केन्द्रीय अनुसन्धान ब्युरोका दुइटा टोली खटिएका छन् । अधिकांश प्रमाण नष्ट भइसकेकाले नयाँ तथ्य खुल्नेमा उच्च प्रहरी अधिकारी विश्वस्त छैनन् ।गृह मन्त्रालयले गठन गरेको उच्चस्तरीय समितिले अनुसन्धानमा भएका बग्रेल्ती त्रुटि बाहिर ल्याए पनि अभियुक्त पत्ता लगाउने कुनै नयाँ तथ्य फेला पार्न सकेन । प्रहरी स्रोतका अनुसार कञ्चनपुरका तत्कालीन एसपी डिल्लीराज विष्टका छोराले ओपेरा होटलमा गरेको पार्टी शंकाको घेरामा छ । तर त्यसबाट कुनै नयाँ तथ्य बाहिर आउन सकेको छैन । होटलको त्यो दिनको सीसीटीभी फुटेज सबै मेटिइसकेको छ । जिल्ला प्रहरी कार्यालयले फुटेज रिस्टोर गर्न प्रहरी प्रधान कार्यालयको डिजिटल फरेन्सिक ल्याबमा पठाएको थियो । तर मेटिएको फुटेज रिस्टोर गर्न नसकिने निष्कर्षमा ल्याब पुगेको छ । निर्मलाको भेजाइनल स्वाबबाट निकालिएको डीएनएमाथि प्रश्न उठे पनि बाँकी स्याम्पल नरहेका पुनस् परीक्षण सम्भव छैन । प्रहरी प्रधान कार्यालयले घटनाको गम्भीर अनुसन्धान नगरेको, प्रमाण जोगाएर नराखेको भन्दै कञ्चनपुरका तत्कालीन एसपी विष्टलाई बर्खास्त गर्ने तयारी गरिरहेको जानकारी स्रोतले दिएको छ । प्रमाण नष्ट गरेको अभियोगमा विष्टमाथि केकस्तो कानुनी कारबाही गर्न सकिन्छ भन्नेबारे प्रहरीको कानुन विभागले अध्ययन गरिरहेको जनाइएको छ ।गृहले गठन गरेको उच्चस्तरीय समितिले विष्टलाई कारबाही सिफारिस गरेको थियो । प्रहरी प्रवक्ता शैलेश थापाले गृहले गठन गरेको उच्चस्तरीय समितिले दिएको प्रतिवेदनलाई आधार लिएर प्रहरी प्रधान कार्यालयको समितिले अनुसन्धान अगाडि बढाइरहेको बताए ।"
नाका खोलेको दिन दसैं,"दसैंको माहोलले मुलुकलाई छोपिसकेको छ तर चीन जोड्ने सीमावर्ती भेगमा महान् चाडको कुनै उल्लास देखिँदैन । अघिल्लो वर्षदेखि दसैं मनाउन छाडेकी भोटेकोसी गाउँपालिका तातोपानीकी ६८ वर्षीया सोनामाया तामाङलाई दसंै आएलगत्तै खल्लो अनुभव गर्छिन् । नाका खुल्दा होटेल व्यवसाय गरेर पसल, घर ठड्याएकी उनलाई अहिले बाँच्न एकदमै कठिन बनेको छ । दसैं भनेको नि पैसा नै त हो नि बाबै, त्यही नभएपछि दसैंतिहार जे आए पनि के फरक पर्छ र, तामाङले भनिन् । बर्खालगत्तै तातोपानी बजार जोड्ने सडकको नौकिलो, दशकिलो, पिप्लाङ हुँदै तातोपानी र लिपिङ बजारसम्म झन्डै दर्जनौ स्थानमा पहिराले तहसनहस बनायो । सडक जोडिएर सामान्य मर्मत भए पनि सुख्खा पहिरो झर्ने जोखिम अझै रोकिन सकेको छैन । हालत यस्तो बिगँ्रदो छ, दसैं के खुसीले मनाउनु ?, तातोपानी चौकीडाँडाका रामचन्द्र घतानीले प्रतिप्रश्न गरे । सरकारले सीमावासीलाई जनता नमानेको उनको आरोप छ । नाका नखुलेका कारणले यहाँलाई बेवास्ता गरियो, उनले भने । कोदारी राजमार्गको सडक भास्सिएर महिनादिनसम्म सीमाको सम्पर्क टुटदा सरकारी पहलकदमी नगरिएको स्थानीयको गुनासो छ । दसंैलाई विशेष रूपमा लिने यहाँ नेवार, शेर्पा, तामाङदेखि क्षत्री, बाहुनको बाक्लो बसोबास छ । दसैंले सीमाबाट उता सबै ढाकिसकेको छ, भोटेकोसी गाउँपालिका तातोपानीका वडाध्यक्ष दीपेन्द्रकुमार श्रेष्ठले भने ,यहाँका स्थानीय नाका खुलेको दिन दसंै मनाउँछौं पो भन्छन् ।चीन जोड्ने बजारको भौतिक संरचना खण्डहरमा परिणत भइसकेको छ । यहाँको भौगोलिक बनावटलाई अलग्गै सुरक्षित प्रविधिबाट मर्मतसम्भार गरिनुपर्ने श्रेष्ठको भनाइ छ । भौतिक सम्पदा निर्माणमा गरिएको ढिलाइले नाका नखुल्दा यहाँका युवा बिदेसिएको उनले सुनाए । आफन्त बिदेसिनु र नाका नखुल्दा शून्यमा झरेको स्तरले कष्टकर दैनिकी भोगिरहेका सीमावासीलाई दसंैले छोएको छैन, उनले भने । दसैंमा सुरक्षा कडादसैंमा हुने आपराधिक गतिविधि नियन्त्रण गर्नका लागि जिल्लामा चौकन्ना बनाएर विशेष टोली खटाइने प्रहरीले जनाएको छ । दसंैमा कुनै अवाञ्छित घटना हुन दिने छैनांै, जिल्ला प्रहरी कार्यालयका प्रहरी उपरीक्षक मुकुन्द मरासिनीले भने । उनका अनुसार सुरक्षाको हिसाबले संवेदनशील मानिएका ८७ स्थान पहिचान गरेर ३ सय ७७ प्रहरी परिचालन गरिनेछ । जहाँ प्रहरी निरीक्षकदेखि प्रहरी जवानले रात्रि गस्ती गरेर कडा सुरक्षा दिनेछन्, उनले भने ।"
गौश्वाराको परिचय बदलिँदै,"कुनैबेला प्रहरीको अभिलेखमा चोर गाउँको नामले चिनिने रामेछापको गौश्वारा यतिखेर पहिचान बदल्ने अभियानमा छ । अब चोर हैन, पौरखीहरूको गाउँ भनेर गौश्वारालाई चिनाउने अभियानमा विगतमा चोरी पेसा गर्नेहरू नै लागेका छन् । काठमाडौंमा हुने अधिकांश चोरीका घटनामा गौश्वाराका कोही न कोही जोडिन्थे । अरू त परै जावस्, शिक्षक समेत चोरी गर्न काठमाडौं पुग्ने गरेको उक्त गाउँमा चोरीको मुद्दा लाग्ने बग्रेल्ती थिए । कतिले जेल सजाय भोगे । कति अझै फरार सूचीमा होलान् । तर त्यो विगत हो । अहिले गौश्वारा बदलिएको छ ।वडा अध्यक्ष चन्द्रबहादुर मगर भन्छन्, विगतमा गौश्वारा जति बदनाम थियो, पछिल्लो २ वर्षमा त्यति छैन । चोरीमा जाने ९५ प्रतिशत घटिसके । कताकति सुनिने गरेको भए पनि त्यो एकदमै न्यून छ । मगरका अनुसार अर्काको चोरेर हुँदैन, समृद्ध हुन आफैं कमाउनुपर्छ भन्ने चेतनाको विकास विगतमा गलत क्रियाकलापमा संलग्नलाई अनुभूति भएको छ । कुखुरापालन, आलु व्यवसाय, डकर्मी, सिकर्मी अनि सवारी साधन चलाउने जस्ता आयआर्जनको काममा लागेका व्यक्तिहरू चोरीको अभियोगमा जेल बसेर फर्केका पनि छन् ।अनौठो त के भने त्यस्तो पेसामा लागेका व्यक्तिहरूले प्राप्त गरेको सम्पत्तिको स्रोत खुलाउँदा चोरी गरेर ल्याएकै भन्थे । एकचोटि त चोरी केही व्यक्तिहरूको खेती नै भएको थियो । काठमाडौंतिर कोही चिनेजानेको व्यक्तिले किन आएको भनेर सोध्यो भने चोरी गर्न आएको भनेर खुल्लमखुला भन्थे । ठूलठूला सुन पसलहरूको चोरीमा कोही न कोही गौश्वाराका व्यक्ति परेको प्रहरीको तथ्यांक छ । सुन पसल चोरी भयो कि रामेछापको गौश्वारामा आँखा लगाउने प्रहरीले धेरैलाई त्यस्तो घटनामा अनाहकमा मुछेको पनि थियो । जिल्लाकै दुर्गम मानिने गौश्वारामा सडक नपुग्दै आलिसान घरहरू थिए । इँट, रड, सिमेन्ट अनि असजिला र ठूला सिसा लगाएका गौश्वाराका घरहरू कुलीन परिवारका भन्दा कम्तीका थिएनन् । त्यस्तो भव्य घरमा बस्नेहरूमा चैन भने थिएन । कतिबेला प्रहरी आइपुग्छ भन्ने चिन्ता थियो । स्थानीय झुमबहादुर मगर भन्छन्, पछिल्लो केही समय प्राय: ढुक्क छ । प्रहरी चोर समाउन आइपुग्ला कि भन्ने चिन्ता छैन । कसैलाई समाउन आएको छैन । समातेको थाहा छैन । प्रहरीचौकी गाउँमै छ । विगतमा चोरीको सजाय खेपेकाहरू फेरि उक्त पेसामा फर्केका छैनन् । गाउँमै खेतीकिसानी गरेर बसेका छन् । यसले राम्रो सन्देश दिएको छ । पहिले गौश्वाराबाट काठमाडौं पस्नेहरू प्राय: सुन पसलमा आँखा लगाउँथे ।"
व्यवसायीले दिए एम्बुलेन्स,"सिन्धुली (कास) धन भए पनि मन नभएसम्म कसैले दान गर्दैन । तर यहाँका एक कृषकका छोराले आफूले प्रगति गर्दै गएपछि मन फुकाएका छन् । कमलामाई नगरपालिका१, (साबिक डाडीगुराँसे गाविस २) घर भई हाल कमलामाई नगरपालिका ६ माढीबजारमा होटल व्यवसाय गर्दै आएका बेलबहादुर बस्यालले सहयोग गरेका छन् । उनी एक्लैले एम्बुलेन्स खरिद गरेर नेपाल रेडक्रस सोसाइटी सिन्धुली शाखालाई दिएका हुन् । बस्यालले आफू धनी भएर नभई समाजका लागि केही गरौं भन्ने भावनाले प्रेरित भएर सहयोग गरेको बताए । ०४८ सालमा मेरो पुख्र्यौली घरमा आगलागी हुँदा रेडक्रसले केही राहत दिएको सम्झना गर्दै उनले आफ्ना स्वर्गीय पिता हर्कबहादुरले डोके एम्बुलेन्स सञ्चालन गरी कैयौं बिरामीको उद्धार गरेकोमा हाल आफूले चारपांग्रे एम्बुलेन्स प्रदान गर्न पाएकोमा गर्व लागेको बस्यालले सुनाए । दलितको छोरो भए पनि बाबुआमाको सपना पूरा गर्न दान गरेको उनको भनाइ थियो । उनका बाबुआमाको नै मृत्यु भइसकेको छ ।कहिल्यै नओइलाउने फूल रोप्न सक्नू भनी बाबुआमाले दिएको आशीर्वाद र सपना पूरा गर्न छटपटाइरहेका बिरामीको सेवाका लागि एम्बुलेन्स दान दिएको बस्यालले बताए । पुख्र्यौली गाउँमा नै रहेको रेडक्रस उपशाखामा राखी मरिण क्षेत्रका जनतालाई सुविधा पुग्ने गरी एम्बुलेन्स सञ्चालन गरिदिन उनले आग्रह गरेका छन् । धरानचताराहेटौंडा सडकले मरिण क्षेत्रलाई जोडेकाले एम्बुलेन्स सहज सञ्चालन हुनेमा उनी विश्वस्त छन् ।"
दसैं शुभकामनामा प्रदेश राजधानीको चर्चा,"दसैंको शुभकामना आदानप्रदान कार्यक्रममा प्रदेशको राजधानीको विषयले प्रवेश पाउने गरेको छ । सरकारी तथा गैरसरकारी एवं स्थानीय तहका शुभकामना आदानप्रदान कार्यक्रममा हेटौंडाबाट कुनै हालतमा पनि प्रदेशको राजधानी सार्न नदिने, सार्न लागेमा आन्दोलन र राजधानीलाई नाकाबन्दी लगाउने विषयले प्रवेश पाउने गरेको छ । दसैंको शुभकामना आदानप्रदान कार्यक्रममा हेटौडामा रहेका सत्तापक्ष हुन वा प्रतिपक्ष दलका नेता हुन सबैले राजधानी सार्न नदिने चेतावनी दिएका छन । जिल्ला समन्वय समिति मकवानपुरले शनिबार आयोजित दसैंको शुभकामना आदानप्रदान कार्यक्रममा जिसस मकवानपुर प्रमुख रघुनाथ खुलालले प्रदेशको राजधानी हेटौंडाबाहेक अन्यत्र लैजाने चेष्टा नगर्न प्रदेश सभाका सदस्यहरूलाई आग्रह गरेका छन् । प्रदेश राजधानीका लागि आवश्यक पर्ने सम्पूर्ण पूर्वाधारहरू हेटौंडामा रहेकाले अन्यत्र राजधानी सार्नेमा मकवानपुरवासीलाई सह्य नहुने उनले बताए । मकवानपुरका बासिन्दाले प्रदेश राजधानीको अभ्यास गर्न थालेको र अपनत्व ग्रहण गर्दै मनमा राजधानी राखेर आफ्नो उद्यम व्यवसाय गर्न थालेको अवस्थामा राजधानी सार्ने हल्लाले यहाँका बासिन्दालाई त्रसित बनाएको छ उनले भने । अब राजधानी हाम्रो प्रतिष्ठाको विषय बनिसकेकोले हेटौंडामा राजधानी राख्न जीवनमरणको संघर्ष गर्न पछि नपर्ने जानकारी गराएका थिए । हेटौंडामा मन्त्रालय, संसद्का लागि आवश्यक पूर्वाधारहरू रहेको अवस्थामा राजधानी सार्न कुनै पनि मूल्यमा मान्य नहुने भन्दै उनले चेतावनी दिएका छन् । सरकारले विकास निर्माणका काम गर्ने समयमा राजधानी सार्ने जस्तो केटाकेटी कुरो गर्न नहुने भन्दै प्रमुख खुलालले भने, यसले आन्दोलन र अस्तव्यस्ततालाई आमन्त्रण गर्छ । यसैगरी प्रदेश३ का प्रतिपक्षी दलका नेता एवं काग्रेसका जिल्ला सभापति इन्द्रबहादुर बानियाँले प्रदेश राजधानी हेटौंडाबाट अन्यत्र सार्ने काम भयो भने राजधानीलाई नाकाबन्दी लगाउने चेतावनी दिए । निर्माण व्यवसायी संघ मकवानपुरद्वारा शनिबार आयोजित दसैंको शुभकामना आदानप्रदान कार्यक्रममा नेकपाका प्रदेशसभामा ८१ सांसद भएकाले नेकपाका नेताहरूले समयमा नै बुद्धि पुर्याउन सकेनन् भने यहाँबाट राजधानी अन्यत्र लैजान सक्छन् भन्दै त्यसतर्फ समयमा नै ध्यान पुर्याउन उनले आग्रह गरेका थिए ।"
निजीभन्दा कम छैनन्,"बुङमतीका गोपाल महर्जनलाई एकाबिहानै फोन आयो । हेलो, सर नमस्कार म आदर्श शौल युवक माध्यमिक विद्यालयबाट बोल्दैछु । तपाईंसँग हेडसरले कुरा गर्न चाहनुभएको छ । आज विद्यालयमा आउनुहोला, धन्यवाद, यति खबर दिएर रिसेप्सनिस्टले फोन राखे ।गोपालका छोरा सागर आदर्श शौलमा कक्षा १० मा कम्प्युटर इन्जिनियर विषय लिएर पढिरहेका छन् । आफ्नो छोराले केही गल्ती गरेर बोलाएको अनुमान गरेर उनी हतारहतार विद्यालय पुगे । वास्तविकता भने अर्कै रैछ, विद्यालयमा भेट भएका गोपालले सुनाए, छोराको ब्याज कम्प्युटर इन्जिनियरको पहिलो हो । उत्कृष्ट नतिजा ल्याउन अभिभावकले पनि घरमा समय दिनुपर्यो भनेर जानकारी दिन बोलाएका रैछन् ।सरकारले कक्षा ९ देखि १२ सम्मको कम्प्युटर इन्जिनियरको कोर्स पूरा गरेमा ओभरसेटको प्रमाणपत्र दिने गरेको छ । विद्यालयले कक्षा १० मा प्राविधिक विषय अध्ययनरत श्वेता बाँस्कोटाका अभिभावक कञ्चनलाई पनि विद्यालयमा बोलाएर छलफल गर्यो । बाँस्कोटा विद्यालयमा भएको कला प्रतियोगितामा उत्कृष्ट भएकाले विद्यालयको प्रतिनिधित्व गर्दै एउटा संस्थाले अमेरिका लाँदैछ ।कक्षा १० सेक्सन ए का विद्यार्थीको परीक्षाको नतिजा प्रकाशित भएपछि गरिएको अभिभावक भेलामा बुङमतीका अनुज शाक्यले छोरी अनुषा लजालु स्वभावको भएको बताए । उनले सरसँग सोध्न लजाउन र डराउनु हँुदैन भन्दै विद्यार्थीलाई हौसला दिए । भेलामा विद्यालय सञ्चालक समिति सदस्य एवं अभिभावक अमीर शाक्यले घरमा नटेरेको विद्यार्थी विद्यालयमा पनि टेर्न गाह्रो हुने गरेकाले अभिभावक नै बढी जिम्मेवारी हुनुपर्ने बताए । विद्यालयले विद्यार्थीको पढाइ थप राम्रो बनाउनुपरेमा विद्यार्थी र अभिभावकसँग छलफल गरेको यो उदाहरण मात्र हो । विद्यालयले यस्तो भेला प्रत्येक सेक्सनको वार्षिक ४ पटक गर्ने गरेको छ । विद्यालयमा पूर्वप्राथमिक तहदेखि कक्षा ४ सम्म २ वटा, ५ देखि ७ सम्म ३ र ८ देखि १० सम्म ४ वटा छन् । विद्यालयमा कक्षा १२ सम्म एक हजार ८ सय ३५ जना विद्यार्थी छन् ।भैंसेपाटीका शशि कार्कीका छोरा आयुष कक्षा १० मा अध्ययनरत छन् । उनी गत वर्ष ज्ञानोदय स्कुलबाट कक्षा ९ मा भर्ना हुन आएका थिए । अधिवक्ता शशि भन्छन्, भौतिक सरचना राम्रो हुँदैमा पढाइ राम्रो हुन्छ भन्ने हुँदैन । पढाइ राम्रो गर्न विद्यार्थी र शिक्षकमा पनि भर पर्छ । उनले सामुदायिक विद्यालयमा पढेकाले डाक्टर, इन्जिनियर पढ्न छात्रवृत्ति पाउने गरेकाले पनि छोरालाई सामुदायिकमा भर्ना गरिएको बताए ।कक्षा १० मा अध्ययनरत नख्खुका निरया खपांगी गत वर्ष लिटल एन्जल्सबाट आएका हुन् । यस्ता निजी विद्यालयबाट सामुदायिकमा आउनेक्रम नरोकिएको विद्यालयले जनाएको छ । आदर्श शौलका प्रधानाध्यापक सरोजभक्त आचार्य भन्छन्, सामुदायिक विद्यालयमा राजनीति मुक्त बनाउन सकेमा उत्कृष्ट हुन गाह्रो छैन । विद्यालयले २०७१ मा सामुदायिक विद्यालयतर्फ माध्यमिक विद्यालय राष्ट्रिय शिल्ड प्राप्त गर्यो । जिल्ला शिक्षा कार्यालय ललितपुरबाट उत्कृष्ट सामुदायिक विद्यालयका रूपमा पुरस्कृत भयो । उनले विद्यालय सफल टिम वर्कले भएको बताए । कमजोरी शिक्षक, विद्यार्थी जो कोहीसँग पनि हुन्छ । तर, सुधार नगर्नु गल्ती हो । हामीले सुधार गर्दै गयौं, उनले भने ।अहिले विद्यालयमा पेपर लेस बनाउन प्रत्येक कक्षामा स्पिकर जडान गरिएको छ । विद्यार्थीलाई सूचना दिनुपरेमा, ध्यान गर्दा धुन बजाउनुपरेमा त्यही स्पिकर बजाउने गरिएको छ । शैक्षिक तथा प्राविधिक विभाग, परीक्षा तथा मूल्यांकन, अनुशासन तथा परामर्श, अन्तक्र्रिया र छात्रवृत्ति गरेर चार वटा विभाग खडा गरिएको छ । प्रत्येक विभागमा शिक्षक संलग्न छन् । यसले शिक्षकहरूमा थप जिम्मेवारी बोध हुने गरेको आचार्यको भनाइ छ । निजी विद्यालयले उत्तरपुस्तिका विद्यार्थीलाई नदिँदा नै हामीले चलन बसालिसकेका थियौं, उनले भने, बेलाबेलामा शिक्षकहरूलाई विज्ञ बोलाएर तालिम दिने गरेका छौं ।विद्यालय बाहिर जानुपरेमा विद्यार्थीलाई अनुशासनमा राख्न एउटा कक्षामा २ वटा पास बनाइएको छ । सरकारी शिक्षकले मात्र नपुगेर विद्यालय स्रोतबाट २५ जना शिक्षकको व्यवस्था गरिएको छ । विद्यालय सञ्चालक समितिको अध्यक्षमा बाबुकृष्ण महर्जन छन् । अभिभावक संघ नेपालका पूर्वअध्यक्ष सुप्रभात भण्डारी भन्छन्, प्रधानाध्यापकले कुशल व्यवस्थापन गर्न सक्नु नै विद्यालय राम्रो हुनु हो । प्राय: सामुदायिक विद्यालयमा राजनीति घुसेकाले बिग्रिने हो । जुन प्रधानाध्यापकले नियन्त्रण गर्न सक्नुपर्छ । पुल्चोकस्थित त्रिपद्म विद्याश्रम माध्यमिक विद्यालय र कुपन्डोलस्थित प्रगति शिक्षा सदन मावि पनि निजीभन्दा कम छैनन् । त्रिपद्ममा शैक्षिक क्यालेन्डरअनुसार विद्यालय सञ्चालन, अंग्रेजी माध्यमबाट पठनपाठन, शिक्षक लगबुक व्यवस्था, बालमैत्री कक्षाकोठा र नियमित अभिभावकसँग अन्तक्र्रिया हुने गरेको छ । विज्ञान प्रयोगशाला, कम्प्युटर ल्याब, इन्टरनेटसहितको पुस्तकालय र चमेनागृह छ । जुन कतिपय निजी विद्यालयमै नभएको त्रिपद्मका शिक्षक विष्णुप्रसाद घिमिरे भन्छन्, शिक्षक तथा विद्यार्थी आचारसंहिता बनाई कार्यान्वयन गरेका छौं । उनले विद्यार्थीको अनुपस्थितिमा अग्रिम जानकारी गराउने नीतिले विद्यार्थी र अभिभावकलाई थप जिम्मेवार बनाएको बताए ।प्रगति शिक्षा सदनका प्रधानाध्यापक सूर्यप्रसाद घिमिरेले सरकारले ७० प्रतिशत प्राविधिक र ३० प्रतिशत मात्र अन्य शिक्षामा जोड दिनसके मात्र समृद्धि सम्भव हुने बताए । उनले विद्यालयबाट ५ वर्षभित्र दक्ष प्राविधिक जनशक्ति उत्पादन गर्ने लक्ष्य रहेको बताए ।"
सार्वजनिक जग्गा अतिक्रमण बढ्दो,"काभ्रे र भक्तपुरको मुख्य पर्यटकीय गन्तव्य नगरकोट सडकको दायाँबायाँ सडक, वन र पर्ती (सार्वजनिक) जग्गा अतिक्रमण गरी घरटहरा बनाई व्यवसाय थाल्नेको संख्या अनियन्त्रित रूपमा बढ्दो छ । काभ्रेको मण्डनदेउपुर र भक्तपुरको चाँगुनारायण नगरपालिकाको पर्यटकीय क्षेत्र नगरकोटमा वर्षौंदेखि सडक, वन र पर्ती जग्गा अतिक्रमण गरी बनाइएका संरचना सम्बन्धित निकायले हटाउन सकेको छैन । नयाँ थपिँदै गएको संरचना वृद्धिलाई रोक्नसमेत सकेको छैन । ०७२ वैशाखको भूकम्पपछि भूकम्पको बहानामा सडक, वन र पर्ती जग्गा अतिक्रमण गरी संरचना निर्माण गर्नेको संख्या दिन प्रतिदिन बढ्दै गएको स्थानीय बासिन्दा बताउँछन् । डिभिजन वन कार्यालय भक्तपुरका अनुसार वनको जग्गा अतिक्रमण गरी १ सय ७७ घरधुरीले ५ दशमलव ३२३ हेक्टर अर्थात् ८६ दशमलव ५९ रोपनी क्षेत्रफल ओगटेको तथ्यांक छ । जसमध्ये, राष्ट्रिय वनअन्तर्गतको ३१ दशमलव २३ रोपनी जग्गामा ७६ घरटहरा, कालिका सामुदायिक वनअन्तर्गत ५ दशमलव ०३ रोपनी क्षेत्रफलमा ८, कुसुम सामुदायिक वनअन्तर्गतका १९ दशमलव २ रोपनी क्षेत्रफल अतिक्रमण गरी ६४, ऐनडाँडा सामुदायिक वनको ६ दशमलव ५५ रोपनी क्षेत्रफलमा १४, सुविधा सामुदायिक वनको १ दशमलव ०३ रोपनी जग्गा अतिक्रमण गरी ६ र महामञ्जुश्री सामुदायिक वनको जग्गा अतिक्रमण गरी ८ घरटहरा निर्माण गरेको तथ्यांक रहेको डिभिजन वन कार्यालय भक्तपुरका सूचना अधिकारी सहायक वन अधिकृत सञ्जीव आचार्य बताउँछन् । भूकम्पपछिको तथ्यांक भने कार्यालयसँग छैन । सार्वजनिक जग्गा अतिक्रमण गर्नेमा होटल क्लब हिमालय, होटल सेरिन, भ्यु प्वाइन्ट, स्पेस माउन्टेनलगायत ठूला होटलसमेत छन् । वनको जग्गा ओगटेर नगरकोटमा बनाइएको कतिपय होटल र रेस्टुरेन्ट मण्डनदेउपुरमा पर्छ । पर्यटकीय क्षेत्र नगरकोट, नाल्दुममा राष्ट्रिय वन, सामुदायिक वन तथा पर्ती जग्गा अतिक्रमण गर्ने घरटहराको संख्या ४६ वटा रहेको जिल्ला वन कार्यालय काभ्रेका सहायक वन अधिकृत न्हुच्छेकृष्ण श्रेष्ठ बताउँछन् । जसमध्ये वन क्षेत्रमा १५ र सडक अतिक्रमण गरेर २५ घरटहरा बनेको कार्यालयले जनाएको छ । काभ्रेमा पर्ने नाल्दुममा मात्र १ दशमलव ८७५ हेक्टर सार्वजनिक तथा वनको जग्गा अतिक्रमणमा परेको श्रेष्ठले बताए । भूकम्पपछि मण्डनदेउपुर र चाँगुनारायणको सिमाना नगरकोट तथा नाल्दुममा सानाठूला गरी करिब ३ सयभन्दा बढी संरचना निर्माण भएको स्थानीय डोल्मा तामाङ बताउँछिन् । जिल्ला प्रशासन कार्यालय, डिभिजन वन कार्यालय, जिविस, महानगरीय प्रहरी परिसर, सडक, सर्वदलीय संयन्त्रका प्रतिनिधिलगायत कार्यालयको सक्रियतामा तीन वर्षदेखि बसेको पटकपटकको बैठकले सडक र वन अतिक्रमण गरी बनाइएका संरचना हटाउने निर्णय गर्दै आएको छ । तर, कार्यान्वयन भने हुन सकेको छैन । जिल्ला प्रशासन कार्यालयले कैयौंपटक जिल्लाभरिका सडक, वन, सार्वजनिक जग्गा अतिक्रमण गरेको स्थानका संरचना भत्काउने निर्णय गर्दै आएको छ । तर, कार्यान्वयनको पाटो फितलो छ । कतिपय स्थानमा अतिक्रमित जग्गाको नक्सा तयार गरी भत्काउने संरचनामा चिह्नसमेत लगाइसकेको भए पनि कार्यान्वयन हुन सकेको छैन ।चाँगुनारायण नगरपालिकाले नगर क्षेत्रभित्रको सार्वजनिक जग्गा संरक्षण तथा अतिक्रमण हुन नदिन अभियानका रूपमा कार्य गर्ने नगर प्रमुख सोमप्रसाद मिश्रले प्रतिबद्धता जनाए । नगरकोट क्षेत्रको अतिक्रमित संरचना हटाउन डिभिजन वन कार्यालय भक्तपुर र नापी कार्यालयलाई पत्राचार गरेको उनले बताए ।"
१४ किमि सकियो,"मेलम्ची खानेपानी आयोजनाले १४ किमि सुरुङको आरसीसी (आन्तरिक संरचना ढलान) सकिएको जनाएको छ । दैनिक २ सय ५० मिटरका दरले ढलान भइरहेको भन्दै आयोजना प्रमुख सूर्यप्रकाश कँडेलले यही गतिमा काम भए दुई महिनाभित्र मेलम्चीको पानी सुन्दरीजलमा ल्याउन सकिने बताए । सुरुङभित्र धमाधम ढलान भइरहेको छ, उनले भने । ३ स्थानमा सुरुङभित्रको हावा बाहिर निकाल्न भेन्टिलेटर निर्माणका लागि जग्गाको मुआब्जा दिनेलगायत कानुनी प्रक्रिया पूरा गरिसकिएको उनले बताए । सिन्धु, शिवपुरी वन्यजन्तु आरक्ष र ग्याल्थुम खण्डमा भेन्टिलेटर निर्माण हुनेछ । पहिले माथिबाट प्वाल पार्ने योजना थियो, अब सुरुङभित्रबाट प्वाल बनाइनेछ, यो नयाँ प्रविधि हो, उनले भने, मेसिन ल्याइसकेका छौं । हालको मेसिनबाट भेन्टिलेटर निर्माण गर्दा वनजंगलको क्षति नहुने उनले बताए । अम्बाथान हेडवक्र्समा समेत काम तीव्र रूपमा भइरहेको आयोजनाले जनाएको छ । आयोजनाका अनुसार सम्पूर्ण आरसीसी ढलान गर्ने काम ८० प्रतिशत पूरा भइसकेको छ । ससानो काम छ, त्यो सूक्ष्म किसिमबाट भइरहेको छ, उनले भने ।सरकारले असोजमा मेलम्चीको पानी उपत्यका ल्याउने प्रतिबद्धता जनाएको थियो । पटकपटक प्रतिबद्धता फेर्दै आएको सरकारले नयाँ वर्षको सुरुमै उपत्यकामा पानी ल्याउने दाबी गरेको थियो तर ठेकेदारको लापरबाहीले गर्दा काममा ढिलाइ भएको प्रमुख कँडेलले बताए । काम सम्पन्न हुन अब धेरै समय लाग्दैन, उनले भने, यांग्री र लार्केबाट दैनिक १७१७ करोड लिटर पानी ल्याउने आयोजना निर्माणका लागि डीपीआर पनि स्वीकृत हुने चरणमा छ । डीपीआर स्वीकृत हुनेबित्तिकै टेन्डर आह्वान गर्ने र दोस्रो चरणमा यांग्री र लार्के खोलाबाट पानी ल्याइने उनले बताए । मेलम्चीबाट यांग्रीबीचको सुरुङको लम्बाइ ९ किमि र यांग्रीलार्केबीचको सुरुङको लम्बाइ करिब २ किमि छ । यांग्रीसम्म सडकको पहुँच भए पनि लार्केमा पुर्याउन कठिन रहेको उनले जनाए । मेलम्चीदेखि लार्केबीच सुरुङको लम्बाइ ११ किमि छ । मेलम्ची, यांग्री र लार्केबाट दैनिक १७१७ करोड लिटर पानी उपत्यकामा ल्याइनेछ । हाल काठमाडौं उपत्यका खानेपानी लिमिटेड (केयूकेएल) ले सुन्दरीजललगायत स्थानबाट ल्याएको पानी वितरण गर्दै आएको छ । केयूकेएलले उपत्यकामा दैनिक ३८ करोड लिटर पानी आवश्यक भए पनि १२ करोड लिटर मात्र वितरण गर्दै आएको छ । बर्खामा भने उपत्यकामा १७ करोड लिटर पानी आपूर्ति हुन्छ ।खानेपानीको समानुपातिक वितरणका लागि ८० हजार धारा जडान भइरहेको खानेपानी आयोजना निर्देशनालयका निर्देशक त्रिरेशप्रसाद खत्रीले जानकारी दिए जसमध्ये ४० हजारभन्दा बढी धारा जडान भइसकेका छन् । महांकालचौर, बाँसबारी, पानीपोखरी, बालाजु, खुमलटार, आरुबारी, कीर्तिपुर, कटुञ्जेमा र भक्तपुरमा रिजर्भवायर टयांकी निर्माण कार्य भइरहेको उनले बताए । सञ्चालनमा रहेका र नयाँ टयांकीसहित सबैमा आधुनिक प्रणाली जडान हुनेछ । ३१ क्षेत्र र ८३७ एकाइमा विभाजित उक्त प्रणालीमा जडानको काम भइरहेको उनले बताए । पानी वितरणका लागि ६७० किमि क्षेत्रमा पाइप बिछयाउने काम अन्तिम चरणमा पुगेको उनको भनाइ छ । अब यो काम १० प्रतिशत मात्रै बाँकी छ ।"
चाडपर्वको मुखमा आफूखुसी मूल्य,"भक्तपुर (कास) चाडपर्वको मुखमा व्यापारीले खाद्य सामग्रीमा आफूखुसी मूल्य बढाउँदा सर्वसाधारण महँगीको मारमा परेका छन् । ढुवानी खर्च तथा पेट्रोलियम पदार्थको मूल्य नै बढेको भन्दै व्यापारीले खाद्यवस्तुमा आफूखुसी भाउ बढाएका छन् । जिल्लामा खाद्यवस्तुको मूल्य १० देखि ४० प्रतिशतसम्म बढेको स्थानीय सर्वसाधारणको गुनासो छ । हरियो तरकारी, चामल, तेल, दाल, चिनी, तरकारी तथा लत्ताकपडाजस्ता अत्यावश्यक वस्तुको मूल्य बढेपछि सर्वसाधारण महँगीको चेपुवामा परेका छन् । आलु धार्नीको २४० रुपैयाँ भन्छन्, अन्य तरकारीको मूल्य उत्ति नै महँगो छ, सूर्यविनायक नगरपालिका ६ नयाँबस्तीकी उषा दुवालले भनिन्, न खाद्यान्न न लत्ताकपडा किनिसक्नु छ ।चाडबाड नजिकिँदै जाँदा भक्तपुरमा बजार मूल्य अकासिएको छ । दैनिक उपभोग्य वस्तुको भाउ सबैभन्दा धेरै बढेको छ । यस्तै, लत्ताकपडा, जुत्ताचप्पललगायत वस्तुको मूल्य पनि बढेको छ । हरेक वस्तुको मूल्य बढेको छ, भक्तपुर नगर ५ तौमढीकी उमा पक्वांले भनिन्, गोलभेंडा, दाल, चामल, तेल, तरकारी सबै चीजको मूल्य अकासिएको छ । सीमित आम्दानी भएका सर्वसाधारणलाई चाडबाड मान्न धौधौ परेको उनको गुनासो छ । व्यापारीले मनपरी मूल्य बढाएर उपभोक्ताको ढाड सेके पनि नियमनकारी निकायले चासो नदेखाउँदा समस्या थपिएको सर्वसाधारण दु:खेसो गर्छन् । सूर्यविनायकका तरकारी होलसेल व्यापारी पुस्करप्रसाद बरालका अनुसार खाद्यान्न र तरकारीको मूल्य सबैभन्दा धेरै बढेको छ । खरिदमै महँगो परेका कारण बजार महँगिएको हो, उनले भने । चाडबाड नजिकिएसँगै जिल्लामा तरकारीको मूल्य पनि बढेको छ । एक साताअघि ६० रुपैयाँ पर्ने गोलभेंडाको भाउ १०० रुपैयाँ पुगेको उनी बताउँछन् । भक्तपुरमा काउली प्रतिकिलो एक सय २० देखि १ सय ४० रुपैयाँसम्म पर्छ । त्यस्तै नयाँ आलु २०० देखि २४० रुपैयाँ धार्नी पर्ने बरालले बताए । पुरानो आलु भने ८० देखि १०० रुपैयाँमा बेच्दै आएको बताउँदै उनले भने, अन्य तरकारी पनि उत्तिकै महँगिएको छ ।दैनिक उपभोग्य सामग्रीको मूल्य बढेका कारण न्यून आय भएका विपन्न परिवार मारमा परेका छन् । दुई महिना अघिसम्म जिरा मसिनो चामल २५ किलोको बोरा १ हजार ६ सय रुपैयाँमा पाइन्थ्यो । अहिले होलसेलमै डेढ सय रुपैयाँ बढाइएको छ । मुख्य बजारभन्दा भित्री क्षेत्रमा थप मूल्य बढाएर खाद्यान्न बिक्री गर्ने गरिएको छ ।११५ रुपैयाँमा बेच्दै आएको भटमासको तेलको भाउ १४० पुगेको छ । यस्तै, किलोको ३५ रुपैयाँमा पाइने आँटाको भाउ पसलैपिच्छे पाँचदेखि १० रुपैयाँसम्म बढी लिने गरेको पाइएको छ ।चार सय रुपैयाँ रहेको जिरालाई अहिले कतै पाँच सय त कतै त्यसभन्दा बढी तिर्नुपर्छ । धनियाँको भाउ ८० रुपैयाँबाट बढाएर सय रुपैयाँ किलो पुर्याइएको छ । मैदा किलोमा १० रुपैयाँ महँगिएको छ । चना ८० बाट बढेर किलोको सय रुपैयाँ पुगेको छ । पछिल्लो एक महिनामा दैनिक उपभोग्य वस्तु सबैको मूल्य बढेको छ, वेलकम मार्केका सञ्चालक राजेन्द्र शिल्पकारले भने, ग्राहकले बाध्य भएर किनिरहेका छन् । नगरपालिकाहरूले चाडपर्वको मुखमा अनुगमन गरे पनि अनुगमनको प्रभाव नपरेको उपभोक्ताको गुनासो छ । फलफूल किनिसक्नु छैन, एक किलो स्याउको मूल्य ३५० लिन्छ, स्थानीय मीना तजलेले प्रतिप्रश्न गरिन्, खाद्य सामग्री तथा लत्ताकपडाको मूल्य निर्धारण गर्ने काम कसको ?, पसल नै पिच्छे मूल्य तोक्न पाइन्छ ?"
लिगको लिगलिगे,"मुलुकको राजनीतिक मुहारभन्दा फरक छैन फुटबलको अनुहार पनि । राजनीतिक दाउपेचकै कारण सबैभन्दा पुरानो प्रतियोगिता लिग फुटबल नियमित हुन सकेन । कुनै पनि देशको घरेलु संरचनाको सबैभन्दा ठूलो आधार लिग फुटबल हो ।लिग फुटबलको इतिहास सहिद स्मारक ए डिभिजनबाट सुरु भयो, २०११ सालमा । पछिल्लो पटक २०७० सालपछि बल्ल लिग सुरु भएको छ असोज १३ बाट । यो खेल पुससम्म चल्नेछ । खेल क्षेत्रको माहोल फुटबलमय छ । खेलप्रेमीहरूको आशा जगाएको छ । फुटबल संस्कृति फर्किएको छ । सुरु लिगमा १४ फुटबल टोली मैदानमा उत्रेर प्रतिस्पर्धा गर्दैछन् । खेलहरू एन्फा कम्प्लेक्स सातदोबाटो र सशस्त्र प्रहरीको हलचोक मैदानमा भइरहेका छन् ।लिग नहुँदा पनि फिफा र एफसीले बजेट पठाइरहे । एन्फाले लिग आयोजना गरेन, आन्तरिक राजनीतिका कारण । पैसा त्यसै फिर्ता गयो । पछि भूकम्पले प्रभावित गर्यो । लामो समय खेल नहुँदा खेलाडी उत्पादनमा कमी आयो । अहिले क्लबहरूका लागि चाहेजस्ता खेलाडी बजारमा छैनन् । लिगका अनेकन फाइदा छन् । यसबाट खेलाडीले रोजगारी पाउँछन् । पलायन हुन पर्दैन । नयाँ खेलाडी उत्पादन हुन्छन् । खेलाडीहरूको लय राम्रो हुन्छ । राष्ट्रिय टोली मजबुत बन्छ । एउटा क्लबले ३५ जनासम्म खेलाडी राख्न पाउँछन् । १४ क्लबले २५ जनाका दरले खेलाडी राख्दा ३५० खेलाडीले रोजगारी पाउँछन् । प्रशिक्षक, सहायक प्रशिक्षक, गोल रक्षक प्रशिक्षक, व्यवस्थापक, फिजियो थेरापिस्टडाक्टरसहित धेरै संलग्न हुन्छन् । राम्रो प्रदर्शन गर्ने खेलाडीलाई विदेशका राम्रा लिग वा क्लबका लागि ढोका खुल्न सक्छ । खेलाडीको व्यावसायिक क्षमता बढ्छ । क्लबहरू व्यावसायिक बनेपछि नै फुटबलले लय पक्रन्छ । कुनै पनि देशको फुटबलको स्तर थाहा पाउने क्लबको स्तरले हो । लिगको औकातले हो । म्याच मनी लिगको सौन्दर्य हो । यसपालि क्लबहरूका लागि छुट्याइएको छ । हरेक खेल जित्नेले ५० हजार रुपैयाँ पाउँछ । ९१ म्याचका लागि झन्डै आधा करोड छुट्याइएको छ । यसले खेललाई प्रतिस्पर्धात्मक बनाएको छ । पुरस्कार राशिमा पहिलेभन्दा हेरफेर गरिएको छ । लिग विजेतालाई पहिलेको ७५ लाखबाट घटाएर ५० लाख दिइने छ । विजेताको घटाए पनि बाँकीको बढाइएको छ । पहिले उपविजेतालाई २५ लाख मात्र थियो अहिले ३५ लाख बनाइएको छ । तेस्रोलाई २५ लाख, चौथोलाई १५ लाख, पाँचौंलाई ७ लाख र छैटौंलाई ५ लाख छुट्याइएको छ । पहिले तेस्रोसम्मलाई मात्र पुरस्कार दिइन्थ्यो । पुरस्कारमा मात्रै १ करोड ९१ लाख ६० हजार रुपैयाँ नगद र विभिन्न विधाका उत्कृष्ट ५ खेलाडीलाई मोटरसाइकल राखिएको छ । यसअघिको पुरस्कार रकम लोकप्रिय थियो अहिलेको वैज्ञानिक ।विभागीय टोलीबाहेकका क्लबहरूले ४ जनासम्म विदेशी खेलाडी खेलाउन पाउँछन् । तीमध्ये एकजना दक्षिण एसियाली हुनुपर्छ । यस लिगमा करिब तीन दर्जन विदेशी खेलाडी छन् । सिपालु विदेशी खेलाडीसित खेल्ने अवसर पाउँदा नेपाली खेलाडीहरूको स्तर बढ्छ ।लिग सञ्चालनमा मिलेमतोलाई निरुत्साहित गर्न विशेष कदम चाल्नुपर्छ । आचार अधिकृतहरू राख्नुपर्छ । खेलमैदान वरपर छुट्टै सीसी क्यामरा जोड्नुपर्छ । यसपालि खेलमा रेलिगेसन नभएकाले क्लबहरूले स्तरीय खेलाडीमा पैसा खर्चन आनाकानी गरे । तर, एन्फाले पुछारका दुई क्लबले अर्को वर्ष हुने लिगका लागि क्रमश: एक र दुई अंक गुमाउने प्रावधान राखेको छ । उनीहरूलाई एन्फाले दिने तयारी रकम कटौती हुनेछ । मुलुकको मूल राजनीति खेल राजनीति को ऐना हो । खेलको भविष्य त्यही ऐनामा प्रतिविम्बित हुन्छ ।"
भूमिहीन किसानको प्रश्न,"विगतको शिक्षा र गन्तव्य नेपालमा भूमिसुधार किन हुन सकेन ? हाम्रो लोकतन्त्रसँग यसको जवाफ छैन । किन किसानका लागि लोकतन्त्र आएन ? यसका अनेक कारण होलान् । किसान भन्छन्, हाम्रो राजनीति गरिबमुखी छैन । नेताहरू चुनावका बेला वाचा गर्छन् र सरकारमा पुगेर धोका दिन्छन् । किसान प्रश्न गर्छन्, गरिबको घर जलाउँछौं, कसरी सरकार चलाउँछौं ? रगत पसिना बगायौँ, बदलामा के पायौँ ? यो प्रश्नमा निहित भावनाले हाम्रो लोकतन्त्र कसरी बकम्फुसे बन्दैछ, छर्लंग हुन्छ । हाम्रो राज्यव्यवस्था न कल्याणकारी छ न त प्रगतिशील । यावत तथ्यले हाम्रा नेताहरूको क्षमता र पक्षधरतामाथि गम्भीर प्रश्नहरू सिर्जना गर्छन् । यसको जवाफ कतै पाइँदैन । अनुभवलाई हेरौं । भनिन्छ, २०१६ सालमा वीपी कोइरालाले भूमि व्यवस्था सुरु गर्न चाहेका थिए । तर शासन संयन्त्र असहयोगी भयो । कांग्रेसीहरू वीपी सरकारले बिर्ता जमिनलाई रैकर गरेको गुड्डी लगाउँछन् । तर यसो गर्दा सो जमिन जोताहा किसानहरूको स्वामित्वमा किन पुगेन ? उनीहरूले यसरी कहिल्यै विचार गरेनन् । ०१६ सालमा बिर्ता उन्मूलन त भयो तर त्यसबाट जमिन्दारलाई नै फाइदा पुग्यो । उनीहरू बिर्ता जमिनको वैधानिक मालिक भए । जोताहा किसान खाली हात । २०२१ सालमा राजा महेन्द्रले घोषणा गरेको भूमि ऐनले पनि किसानलाई न्याय दिएन । यो ऐनले मुख्यत: मध्यस्थकर्ताबाट कर संकलन गर्ने प्रणाली खारेज गर्यो । हदबन्दी निर्धारण भयो । मोही लाग्ने व्यवस्था गरियो । तर न हदबन्दीभन्दा माथिको जमिन प्राप्त भयो ? न त जोताहाले जमिन पाए ? बरु भ्रष्टाचार तीव्र भयो । नापी व्यवस्था प्रभावकारी भएन । राजाको भूमिसुधार फासफुस भयो ।भूमिसुधार गर्ने अर्को अवसर २०४६ को प्रजातन्त्रसँगै आयो । नेपाली कांग्रेसले २०४८ सालको चुनावी घोषणापत्रमा भूमिसुधार गर्ने प्रतिबद्धता गर्यो । तत्कालीन भूमिसुधारमन्त्री जगन्नाथ आचार्यले केही राम्रो गर्न चाहे । तर उनी आफैं मन्त्रिपरिषद्बाट हटाइए । यो घटनापछि उनले भने, न्यायोचित भूमि वितरणमा कांग्रेस नेतृत्वबाटै भाँजो हालियो । ०५८ सालमा भूमि ऐन संशोधन गरेर देउवा सरकारले प्रतिगमन गर्यो । मोही लाग्ने व्यवस्था हटाउनु र हदबन्दीका लागि परिवारको परिभाषा बदल्नु भूमिसुधारको उल्टो यात्रा थियो । जोताहा किसान एमाले र एमाओवादीसँग आशावादी थिए । ०५१ सालमा एमाले सबैभन्दा ठूलो पार्टी बन्यो । उसको चुनावी नारा थियो, सामन्ती भूस्वामित्वको अन्त्य, कृषिको आधुनिकीकरण र खाद्यान्नमा आत्मनिर्भरता । एमालेले सरकारमा बसेर ९ महिना काम गर्यो । उसले केशव बडालको अध्यक्षताान उच्चस्तरीय भूमिसुधार सुझाव आयोग गठन गर्यो । त्यसपछि उसले भूमिसुधारको थप कुरा कहिल्यै गरेन । यो पार्टीका नेता, अनेकिसंघका अध्यक्ष पटक पटक सरकारमा गए । तर उनको प्राथमिकतामा भूमिसुधार मन्त्रालय परेन । दशक लामो सशस्त्र द्वन्द्व गरेको माओवादीले के भन्यो र आज के गर्दैछ, सबै छर्लंग छ । कम्युनिस्टहरू आज न जोताहाको कुरा गर्छन्, न मोहीको न त गरिब सुकुम्बासीकै । बुझिनसक्नु छ ।किसान भन्छन्, हाम्रै नारा, हामै्र भोट, बिस्र्यौं वाचा, दियौं चोट । के सरकार जोताहाप्रति निरन्तर गैरजिम्मेवार रहन सम्भव छ ? अनुभवबाट शिक्षा लिने र काम थाल्ने कहिले ? हामी आधुनिक र समृद्ध राज्य चाहन्छौं भने कृषि र भूमिसुधार अनिवार्य छ । किसानलाई जमिन दिने र कृषि उत्पादन बढाउने काम सुरु गर्न अबेर भइसक्यो । आशा गरौं, हाम्रो लोकतन्त्रले किसानलाई न्याय दिनेछ । जस्तो कि किसानलाई जमिन मिल्नेछ । खेत जोत्नेले अघाउजी खान पाउने छन् । भूमिसुधार हुनेछ । कृषि क्रान्ति हुनेछ । के हाम्रो लोकतन्त्रले किसानलाई यस्तो खुसी देला ? इन्डोनेसिया भेलाले संसारभरका सरकारलाई सोधेको प्रश्न यही हो ।"
सार्वजनिक यातायात र व्यवहार,"असोज २६ गते प्रकाशित कसैको नहोस् यस्तो मरण सम्पादकीयले मनै दु:ख्यो । किनभने पुरानो बसपार्कबाट भरिभराउ र खाँदाखाँद यात्री लिएर बस गन्तव्य भक्तपुर हिंडेछ । बिसौनीको ठेगान नै नभएको निजी यातायातका बस रत्नपार्कबाट भक्तपुर सरस्वतीखेल पुग्दासम्म पनि बसका परिचालकको इसारा वा संकेतको आवश्यकता परेनछ । तर लामो समयसम्म बस चलाउँदा, बीचबीचमा कहाँ कहाँ रोकेर यात्रीलाई ओराल्नुपर्ने हो ? यात्रीले भाडा कसलाई तिरेर बसबाट ओर्ले ? गन्तव्य बिसौनीको इसारा यात्रीबाहेक अरू कसले दिए होलान् ? कति अचम्मको कुरा हो, आफ्नो परिचालकको इसारा वा आवाज नआए पनि मस्त तालमा बस हुइँकाउने चालकले गन्तव्यमा पुगेर मात्र परिचालकको खोजी गर्नु । उतिखेरै परिचालकका बारेमा प्रहरीलाई खबर र उजुर किन गरेनन् ?काठमाडौं उपत्यकामा राम्रो वा नराम्रो जुनसुकै घटना हुँदा पनि उद्धार नगरी रमिते मात्र बन्ने संस्कृति धेरै पुरानो हो । यातायातका साधनमा गरिने व्यवहार दिक्कलाग्दो नै हुन्छ । अघिल्तिर उभिँदा चर्को र रुखो स्वरले पछाडि जाने आदेश, दायाँ उभिँदा बायाँतिर उभिने र बायाँतिर उभिँदा दायाँतिर उभिने कठोर आदेशको पालना गर्दागर्दै ओर्लने समय आउँछ । अन्य मुलुकमा जस्तो नरम, सभ्य र कोमल हृदयी कदापि नपाइने बसमाइक्रोबसका परिचालक सिट खाली भए पनि बस्न रुचाउँदैनन् । लामो कपाल, नाक, कानमा टप र मुन्द्रा, एउटा हातले खुलेको ढोकाको डन्डी समाई अर्को हात हावामा फैलाई युवतीतर्फ आँखा झिम्काउँदै छाँट देखाउने झिल्के परिचालकको आफ्नै पहिचान देखिन्छ । ट्राफिकको नजिकै हुँदा यात्रीलाई टाउको भित्र छिराउने आदेश र ढोकाको कप्टेरो लाएजस्तो गरे पुगिहाल्छ । हाम्रो मुलुकको यातायात कम्पनीले जति दु:ख र कष्ट भए पनि यात्रीलाई अधिक भाडाको मारमा पिल्साउनुबाहेक सवारी साधनको अवस्था, चालक र परिचालकको अवस्था, पोसाक परिचयपत्र, क्षमता अनुसारको काम तथा सवारी साधनको अवस्था र सिट क्षमताअनुसार यात्रीको संख्या, यात्रीप्रतिको व्यवहार भएनभएको यातायात कम्पनी र ट्राफिकको काम कर्तव्य र अधिकारभित्र नपरे जस्तो लाग्छ । यदि बीचको बिसौनी वा ट्राफिक चोकमा ट्राफिकले अनुगमन तथा कारबाही गरेको भए बिचरो परिचालक बाँच्न सक्थ्यो कि ?गंगाराज अर्याल, पाणिनि८,पाली, अर्घाखााची"
खोइ कारबाही ?,"प्रमाण मास्नेलाई किन चलाइएन मुद्दा शनिबार प्रकाशित समाचार पढियो । वास्तवमा निर्मला पन्तको बलात्कारपछि हत्या गरिँदा केही न केही प्रमाण भेटिनुपथ्र्यो । तर भेटिएन किन ? किनकि घटना लगत्तै अनुसन्धान टोली त्यो स्थानमा पुगेको देखिएन । पुग्न त पुग्यो तर ढिला भइसकेको स्पष्टियो । लास भेटिएको भनी हल्ला सुनेर पुगेका अनुसन्धान गर्ने सुरक्षा टोलीका सदस्यहरू घटनास्थलमा कच्चा तथा बचपनाका तवरले प्रस्तुत भएको झल्कियो । निर्मला निर्बस्त्र पारी लडाइएको ठाउँलाई सुरक्षित राखी बाह्य व्यक्तिको प्रवेश रोकेर कडा अनुसन्धान सुरु गर्नुपथ्र्यो । सत्यतथ्य खुल्ने १०८ फोटाहरू, भिडियोहरू हातहातैमा भएका मोबाइल र आधिकारिक क्यामेरामा विवरण कैद गरी स्थलगत मुचुल्का उठाइ प्रमाणलाई सुरक्षित गर्नुपथ्र्यो । तर सुरक्षित राख्नु त परै जाओस् निर्मलाको लास भेटेपछि झन् उनैले लगाएको सुरुवाल नजिकै पानी जमेको ठाउँमा छपछपी चोपल्दै पखालेको र उल्टै उनैमाथि ओढाइदिएको भिडियो भाइरल बनेको देखियो । साथै पानीले गुप्ताङ्गसमेत पखालिदिएको फुटेजमा देखिएको तमाम जनताले नियाले । हुनत मानवीयताका नाताले सुरुवाल धोइदिएको र गुप्ताङ्ग ढाकिदिएको भन्ने सुन्नमा आयो । तर, निर्मला धुकधुकीमै रहेकी भए तुरुन्त उद्धार गरी तत्काल अस्पताल लगिनुपथ्र्यो । त्यतिखेर दयाभाव, जिम्मेवारी र मानवता खड्किन्थ्यो । यथार्थमा निर्मला मारिइसकेकीमा निर्बस्त्र रहेकीले भनीे भावना बगेर उनको शरीरमाथि उनकै सुरुवाल धोइपखाली छोपी दिनु गम्भीर तथा आपत्तिजनक र अक्षम्य भुल ठहरिएको निष्कर्षमा अनुसन्धान आयोग पुगेको छ । अपराधशास्त्रको व्याख्याले यसखाले व्यवहारलाई किमार्थ मतियारभन्दा भिन्न औंल्याएर भावनामा बगेको भनी चोखिने छुट दिँदैन । सुरुवाल र यौनाङ्गभित्र रहेको वीर्य तथा भेजिनल स्वाब पखाल्ने र सदाका लागि डीएनएबाट हत्यारा पुष्टिने सबुद प्रमाण मेटाई संदिग्ध अपराधी उम्काउने भूमिका हुनसक्छ त्यो ।श्यामसुन्दर कुइँकेल, हाँडीगाउँ, काठमाडौा"
विमानस्थल निर्माणमा खेलबाड,"२७ वर्ष अघिदेखि निजगढमा अर्को अन्तर्राष्ट्रिय विमानस्थल बनाउने विषय उठान भए पनि ठोस काम हुन सकेको छैन । यसै विषयमा शुक्रबारको जंगल जोगाउने कि विकास गर्ने ? खबर पढेपछि यो विषयमा थप विश्लेषण जरुरी देखियो । एकातिर विज्ञको मतैक्यता देखिंदैन भने अर्कोतिर यसको निक्र्यौल गर्न पूर्व प्रधानमन्त्री माधवकुमार नेपाल नेतृत्वको संसदीय उपसमिति निजगढको स्थलगत भ्रमणमा जान लागेको सन्दर्भले नेताहरू पनि अझैसम्म अन्योलग्रस्त रहेको पाइन्छ । विमानस्थल निर्माण क्रममा १६४११ हेक्टर वन क्षेत्रमा ५० प्रजातिका २४ लाख ५० हजार रूख कटान गर्न संस्कृति, पर्यटन तथा नागरिक उड्डयन मन्त्रालय अग्रसर रहेको सन्दर्भ युक्तिसंगत देखिंदैन । हचुवाको भरमा गरिएको वातावरणीय प्रभाव मूल्यांकन (ईआईए) एवं वर्षायाममा पसाहा र लालबकैया खोलाको बाढीले दु:ख दिने विषयले अरू चासो बढाएको छ । यी समस्याबाहेक अनगिन्ती प्रश्न छन् : पहिलेदेखि डाँकाआतंकले ग्रस्त निजगढ क्षेत्र भारतीय सीमासमेत नजिक भएको हिसाबले जहाज र विमानस्थल राष्ट्रिय, अन्तर्राष्ट्रिय आतंकवादीको निसाना नबन्ला भन्न सकिन्न । जंगल नजिक नभएको त्रिभुवन विमानस्थलमा चिल, गिद्द विमानमा ठोकिएर समस्या बढेको बेला चारैतिरबाट होटल र जंगलले घेरिएको निजगढ विमानस्थलको चराआतंक कसले रोक्ने ? वन सम्पदाबाहेक जंगली पशुपंक्षी, जैविक विविधताको विनाश, वातावरणीय ह्रास, मरुभूमीकरण, पानीको हाहाकार पर्ने सन्दर्भको लेखाजोखा खोइ ?भुवनेश्वर शर्मा, चन्द्रागिरी२, काठमाडौं"
जताततै कालोबजारी,"व्यापारीले मनलागी बजारभाउ बढाएका छन् । सम्बन्धित निकाय मौन बसेको छ । हिन्दु तथा ओमकार परिवारको सबभन्दा महत्त्वपूर्ण चाड दसंै, तिहार, नेपाल संवत् तथा छठ पर्वको अवसरमा व्यापारीहरूले सर्वसाधारण उपभोक्तालाई लुट्नसम्म लुटेका छन् । दैनिक उपभोग्य वस्तु चामल, खानेतेल, नुन, चिनी, आलु, गोलभेडा लगायत खाद्यान्नमा दोब्बर मूल्य वृद्धि गरेका छन् । यसरी बजारभाउ बढ्यो भनेर समाचार आउँदासमेत बजार अनुगमन निकाय मस्तसँग निदाएको छ । अहिले बजारमा लत्ताकपडादेखि हरेक सामानमा यसरी नै भाउ बढेको छ । खसी, बोका, च्यांग्रालाई पनि कर लगाइएको छ । कर लगाएपछि त्यसको मार उपभोक्तालाई नै पर्ने हो । कर्णाली लगायत दुर्गम ठाउँमा सरकारले दसैंमा दिंदै आएको चामल समेत पर्याप्त दिएको छैन । एक वर्षमा एक दिन ऋण नै गरेर भए पनि मिठो मसिनो खाने पर्व दसंै, तिहार यसैको मौका छोपेर व्यापारीहरू व्यापार गरिरहेका छन् । दिनभरि काम गरेर बिहान बेलुका छाक टार्न गाह्रो भएको बेला यसरी बजारभाउ बढ्दा किन सरकार चुप लागेर बसेको छ ? प्रतिपक्ष कहाँ छ ?पुरुषोत्तम घिमिरे, जोरपाटी, काठमाडौं"
हरे यो दसैंं,"पोस्टकार्डमा सजाइने शुभकामनाचित्रहरूबाटोबाटोमा थापिने लंगुरबुर्जा र राफल चिठ्ठाहरूनिधारमा रहने मान्यजनका शुभाशीष टीकाहरूघरघर अनि मामाघर, दौडादौड अनि छोपाछोपआहा, त्यो दसैं !सोह्रश्राद्धैदेखि फरवार्डेड मेसेजले भरिन्छन् भाइबर र मेसेन्जरहरूपढ्ने फुर्सद कसलाई ? फरवार्ड गर्नै हतारोस्काइप र भिडियो च्याटमै भेटिन्छन् मान्यजनहरूदण्डवत् कहाँ अनि निधारमा टीका कहाँ ?हरे, यो दसैं !प्रकृति र संस्कृतिको सजीव समागमआहा, त्यो दसैं !कृत्रिमता र पाखण्डको कुरूप गठबन्धनहरे, यो दसैं !डा अजय रिसाल, धुलिखेल अस्पताल, काभ्रे"
"संस्कार, संस्कृति र हिंसा",प्रभा कैनी
अनाथका आकांक्षा,माया पौडेल
कस्तो खसी किन्ने ?,लेखक पशु चिकित्सक हुन् ।
संक्रमणकालीन न्यायमा अविश्वास,लेखक विस्कन्सिन विश्वविद्यालयबाट द्वन्द्व समाधान विषयमा स्नातकोत्तर हुन् ।
७३ हजार शिक्षक अपुग,"देशभरका सामुदायिक विद्यालयमा ७३ हजार ९ सय ३८ शिक्षक अभाव देखिएको छ । प्राथमिक तहमा शिक्षक बढी छन् भने निम्नमाध्यमिक र माध्यमिक तहमा अपुग ।प्राथमिक तह ९आधारभूत १ देखि ५० मा ३ हजार ३ सय ८३ शिक्षक दरबन्दी बढी छ । निम्न माध्यमिक तह ९आधारभूत ६ देखि ८० मा २५ हजार ४ सय २५ र माध्यमिक तह ९९ र १०० मा २३ हजार ७ सय ४४ शिक्षक दरबन्दी कम छ ।सरकारले गठन गरेको शिक्षक दरबन्दी पुनर्वितरण कार्यदलको प्रतिवेदनअनुसार विद्यालय र विद्यार्थी संख्याका आधारमा ७३ हजार थप शिक्षक तत्काल आवश्यक छ । पूर्वसचिव महाश्रम शर्माको संयोजकत्वमा गठित कार्यदलको प्रतिवेदनका आधारमा सरकारले देशभरका सामुदायिक शिक्षकको दरबन्दी मिलाउने प्रक्रिया सुरु गरेको छ । कुनै विद्यालयमा आवश्यकताभन्दा बढी र ३ हजार विद्यालयमा शिक्षक दरबन्दी शून्य छ । आर्थिक वर्ष २०५६र५७ देखि हालसम्म थप दरबन्दी स्वीकृत नहुँदा शिक्षक अभाव भएको हो । केही जिल्लामा शिक्षक दरबन्दीको अनुपातमा विद्यार्थी संख्या अति न्यून छ, शिक्षा तथा मानव स्रोत विकास केन्द्रका महानिर्देशक बाबुराम पौडेलले भने, केही जिल्लामा शिक्षक दरबन्दी न्यून भएर पठनपाठन नियमित र गुणस्तरीय हुन सकेको छैन । मावि र निमावि तहमा विषयगत शिक्षक नभएका विद्यालयको संख्या सबैभन्दा बढी छ । ६ हजार ५ सय १ माविमध्ये ७१ वटामा मात्रै गणित, विज्ञान र अंग्रेजी तीनै विषयका शिक्षक अध्यापनरत छन् । ९ हजार ८ सय ५९ निमाविमध्ये ३ सय ३३ वटामा मात्र यी तीनै विषयका शिक्षक कार्यरत छन् । मावि र निमाविमा समान तह र दरबन्दीमा कार्यरत विज्ञान, गणित र अंग्रेजी शिक्षकको संख्या न्यून छ । देशभर सबैभन्दा बढी विज्ञान विषयका शिक्षकको अभाव छ । ५ हजार २ सय ९१ मावि र ८ हजार ४ सय ४४ निमाविमा विज्ञान शिक्षक छैनन् । विज्ञानपछि गणित शिक्षक कम छन् । ४ हजार ८ सय ९९ मावि र ७ हजार ७ सय ९८ निमाविमा गणित विषयको शिक्षक दरबन्दी छैन । यसैगरी २ हजार ३ सय ५४ मावि र ३ हजार ४ सय ३६ निमाविमा मात्र अंग्रेजी शिक्षक छन् ।यस्तो अवस्थामा कार्यदलले दरबन्दी मिलानका ६ विकल्प पेस गरेको छ । शिक्षा मन्त्रालयले सोही प्रतिवेदनका आधारमा कार्ययोजना बनाएर शिक्षक दरबन्दी मिलाउन लागेको हो । प्रतिवेदनले शिक्षक दरबन्दी असमान तरिकाले वितरण भएको औंल्याएको थियो । मन्त्रालयले शिक्षा तथा मानव स्रोत विकास केन्द्रलाई दरबन्दी मिलानको कार्ययोजना बनाउन निर्देशन दिएको छ । उक्त प्रतिवेदन मन्त्रिपरिषद्ले स्वीकृत गरेको थियो । सोहीअनुसार कार्यदल बनाउन केन्द्रलाई पत्राचार गरिएको शिक्षासचिव खगराज बरालले जानकारी दिए । प्रतिवेदनअनुसार नै कार्ययोजना बनाएर शिक्षक दरबन्दी मिलाउन लागिएको हो, उनले भने, कार्ययोजना मन्त्रिपरिषद्ले स्वीकृत गरेपछि औपचारिक रूपमा काम थाल्छौं । दसैंलगत्तै कार्ययोजना बुझाउने गरी काम थालिएको महानिर्देशक पौडेलले बताए ।विद्यार्थी संख्याका आधारमा विद्यालयमा शिक्षक दरबन्दी कायम गर्न जोड दिइएको छ । दरबन्दी मिलान गर्दा शिक्षकहरूको स्थानीय तह, जिल्ला र प्रदेशान्तर सरुवा गर्नुपर्ने भन्दै संघीय मन्त्रालयले नै काम थालेको हो । शैक्षिक तथ्यांक २०७५ अनुसार कक्षा १ देखि ५ मा एक शिक्षक बराबर २५ जना विद्यार्थी, ६ देखि ८ मा ५२ जना, कक्षा ९ देखि १० मा ३९ र कक्षा ११ देखि १२ मा ६१ विद्यार्थी छन् । शिक्षाविद् विद्यानाथ कोइरालाले शिक्षकको असमान वितरणले कुनै विद्यालयमा आवश्यकताभन्दा बढी र कतै अभाव हुने गरेको बताए ।"
उपसचिव थुना कानुनसम्मत,"काठमाडौं (कास) सर्वोच्च अदालतले कम्पनी रजिस्ट्रारको कार्यालयका उपरजिस्ट्रार धर्मराज रोकायालाई थुनामा राखी अनुसन्धान गर्ने अख्तियार दुरुपयोग अनुसन्धान आयोगको निर्णयलाई कानुनसम्मत ठहर्याएको छ । रोकायालाई गैरकानुनी थुनामा राखिएको भन्दै नातेदार रोमान्स रानाले दायर गरेको बन्दी प्रत्यक्षीकरण निवेदनमा सर्वोच्चले थुनामुक्त गर्न अस्वीकार गरेको हो । अख्तियारले उपरजिस्ट्रारद्वय रोकाया र गंगाधर पौडेललाई फर्जी कागजातका आधारमा कम्पनीका सञ्चालकहरूको स्वामित्व परिवर्तन र जग्गा बेचबिखन गरेको उजुरी छानबिन क्रममा पक्राउ गरेको थियो । अख्तियारको अनुसन्धानअघि प्रहरीले सरकारी छाप र दस्तखत किर्तेको आरोपमा उनीहरूविरुद्ध मुद्दा दायर गरिसकेको छ ।न्यायाधीशहरू ईश्वरप्रसाद खतिवडा र सपना प्रधान मल्लको इजलासले रोकायाको हकमा बन्दी प्रत्यक्षीकरणको आदेश जारी गर्न अस्वीकार गरेको हो । रोकाया लगायतमाथि शंकर इलेक्ट्रिकल इन्डस्ट्रिज प्रालिको स्वामित्व हस्तान्तरण क्रममा किर्ते कागजात तयार गर्ने समूहसँग मिलेमतो गरेको आरोपमा अनुसन्धान चलिरहेको छ । कम्पनीका सञ्चालक निरञ्जन जटियालाई कार्यालयमा उपस्थित नगराई ७० करोड रुपैयाँ पुँजीको कम्पनीको स्वामित्व हस्तान्तरण र जग्गा बेचबिखन गरेको आरोप उनीहरूमाथि छ । यसबाहेक प्रहरीको केन्द्रीय अनुसन्धान ब्युरोले चार कर्मचारीसहित १२ जनालाई पक्राउ गरेको थियो । प्रहरीको अनुसन्धान क्रममा नै फरार भनिएका उपरजिस्ट्रार पौडेल र रोकायाले स्वामित्व हस्तान्तरणको टिप्पणी सदर गरी निर्णय थिए । कागजात परीक्षणबिना हतारहतार स्वामित्व हस्तान्तरण गरेका उनीहरूले उद्योग विभागको स्वीकृति लिनुपर्ने प्रावधान लत्याएको उल्लेख छ । विदेशी लगानीमा सञ्चालित कम्पनीको सेयर संरचना परिवर्तन गर्नुअघि उद्योग विभाग वा उद्योगमन्त्रीले अध्यक्षता गर्ने औद्योगिक प्रवद्र्धन बोर्डबाट अनुमति लिनुपर्ने व्यवस्था छ । फर्जी कागजातका आधारमा कम्पनीको स्वामित्व आफ्नो नाममा बनाएपछि जितबहादुर मगर बिक्रीका लागि भन्दै बालुवाटारको जग्गा नाप्न पुगेका थिए । जितबहादुरले उक्त गतिविधि शंकास्पद लागेपछि जटियाको कम्पनीका कामदारले उनका भतिजलाई खबर गरे । भतिजले जग्गा बिक्रीको खबर सिंगापुर रहेका जटियालाई सुनाएपछि उनले उजुरी दिएका थिए । त्यसलगत्तै किर्तेमा संलग्न भनिएको समूह फरार भयो । प्रत्यक्ष वैदेशिक लगानी रहेको कम्पनीको स्वामित्व हस्तान्तरण गर्दा उद्योग विभागको स्वीकृति लिनुपर्ने नियम उल्लंघन गरिएको भेटेपछि ब्युरोले रजिस्ट्रार कार्यालयका कर्मचारीको संलग्नता रहेको प्रारम्भिक निष्कर्ष निकालेको थियो । गत असार २७ गते उद्योग मन्त्रालयले कम्पनीको हक हस्तान्तरण गर्दा सम्बन्धित व्यक्तिको उपस्थितिसहित सनाखत गर्नु भन्दै आन्तरिक सर्कुलरसमेत गरेको थियो । सेयर खरिदबिक्री गरी लगत अभिलेखका लागि विवरण पेस गर्ने कम्पनीहरूले सम्बन्धित दूतावास, अदालतबाट जारी भएको अधिकृत वारेसनामा लिनुपर्ने वा कार्यालयमा स्वयं उपस्थित भई सनाखत गरी, विवरण पेस गर्नुपर्ने भनी उद्योग वाणिज्य तथा अपूर्तिमन्त्री मातृका यादवले निर्देशन गरेका थिए ।प्रहरीको केन्द्रीय अनुसन्धान ब्युरोले सरकारी वकिलमार्फत जिल्ला अदालत काठमाडौंमा मुद्दा दायर गरिसकेको छ । पक्राउ परेकामध्ये चार कर्मचारी साढे चार लाख रुपैयाँका दरले धरौटी बुझाएर छुटेका छन् । ब्युरोले घटनामा संलग्न आरोपमा आरोपितहरूमाथि सरकारी छाप दस्तखत किर्ते, त्यसका लागि संगठित अपराध गरेको अनि विद्युतीय कारोबार ऐन२०६४ अन्तर्गत मुद्दा चलाएको थियो । ब्युरोले किर्तेका मुख्य योजनाकार भनी चन्द्रागिरी नगरपालिकाका राजनप्रसाद लम्साल र निरजकुमार मानन्धर, रामेछाप सुनापातीका जितबहादुर मगर, पुण्यप्रसाद खरेल, साइँला भन्ने राजकुमार तामाङ, हिमाल महर्जन, चिरीबाबु महर्जन, अमृता थापा मगरलाई पक्राउ गरेको थियो ।"
रत्नराज्यको विवादित भवन बन्ने,"स्थानीय बासिन्दा र विद्यालयको विवादले पुनर्निर्माण रोकिएको काठमाडौं महानगरपालिका १०, बानेश्वरस्थित रत्नराज्य माध्यमिक विद्यालयको भवन बन्ने भएको छ ।महानगर र अदालतको अनुमतिपछि विद्यालयले भवन निर्माण प्रक्रिया थालेको हो । व्यवस्थापन समिति, अभिभावक भेला र शिक्षकहरूको बैठक गराएर भवन निर्माण सुरु गर्ने निर्णय गरिएको विद्यालयकी प्रधानाध्यापक गीता खरेलले बताइन् । एसियाली विकास बैंकको ५ करोड ५० लाख सहयोगमा बन्दै गरेको भवनको काम ९ महिनादेखि रोकिएको थियो । दसैंलगत्तै निर्माण पूरा गर्ने तयारी गरिएको उनले जनाइन् । दसैंअघि नै काम थाल्न कामदार पाइएन, महानगरपालिका र अदालतले विद्यालय निर्माण गर्न पत्र दिएका छन्, उनले भनिन्, केही व्यक्तिले जबर्जस्ती काम रोकेपछि निर्माणाधीन भवन अलपत्र परेको थियो, अब छिट्टै काम थालेर सम्पन्न गर्छौंं । अभिभावक भेला डाकेर भवन बनाउन सहमति लिएको विद्यालयले जनाएको छ । ९ महिनासम्म पुनर्निर्माण गर्न नसक्दा आयोजना नै गुम्ने सम्भावना बढेको थियो । भूकम्पले विद्यालयको २७ कक्षाकोठामा क्षति पुगेको थियो । ७ कोठे र ४ कोठे दुई भवन निर्माणका क्रममा विवाद भएको हो । केही स्थानीयले विद्यालयसँगै रहेको महादेव मन्दिरको जग्गाको विषयमा किचलो गरेका थिए । भवन पुनर्निर्माण रोक्न जिल्ला अदालतमा मुद्दा र महानगरपालिकामा उजुरी परेको थियो । ७ कोठे भवन विवादका बीच बनिसकेको छ । निर्माणाधीन अवस्थामा रहेको ४ कोठे भवनको काम रोक्न केही युवाले हूलदंगा गरेपछि विद्यालय पछि हटेको थियो । महानगरपालिका र अदालतले समेत काम नरोक्न भनेपछि निर्माण कार्य थालनी गर्न लागेको विद्यालयले जनाएको छ ।महादेव गुठीको जग्गामा रहेको मन्दिर च्यापेर विद्यालय भवन बनाउन लागिएको स्थानीयको आरोप थियो । विद्यालयले भने यसअघि चमेना गृह रहेको ठाउँमै विद्यालय भवन निर्माण गर्न लागिएको दाबी गर्दै आएको छ । महानगरपालिका र अदालतले भवन निर्माण अघि बढाउन आदेश दिएका हुन् । उक्त आदेशपछि पुनर्निर्माण प्राधिकरण शिक्षा इकाइसँग समन्वय गरेर काम थालिने भएको हो । सबैलाई सहमतिमा लिएर विद्यालय भवन निर्माण गरिनुपर्ने इकाइ प्रमुख अर्जुन रायमाझीले सुझाए । विद्यालय र मन्दिर दुवै सबैको साझा संस्था हो, उनले भने, समयमै काम नसके बजेट गुम्ने खतरा हुन्छ, विद्यालयलाई काम सक्न भनेका छौं । रत्नराज्य राजधानीकै धेरै विद्यार्थी भएको मध्ये एक सामुदायिक विद्यालय हो । दुई हजारभन्दा बढी विद्यार्थी अध्ययनरत छन् । भूकम्पले क्षति पुगेको भवन पुनर्निर्माण हुन नसक्दा कम्प्युटर र विज्ञान ल्याबमा विद्यार्थी राखेर पठनपाठन गराउने गरिएको छ । भवन निर्माण सके पठनपाठनका लागि पर्याप्त कक्षाकोठा हुने विद्यालयले जनाएको छ ।"
नेकपा बैठक फेरि सर्यो,"काठमाडौं (कास) सत्तारूढ नेपाल कम्युनिस्ट पार्टीको सचिवालय बैठक पुनस् सरेको छ । शनिबारका लागि बोलाइएको बैठक कात्तिक ४ र ५ का लागि सारिएको हो । शीर्ष नेताको व्यस्तताका कारण बैठक सारिएको जानकारी पार्टी स्रोतले दिएको छ । अर्को बैठकको समय र स्थान तोकिएको छैन । गत बुधबारका लागि डाकिएको सचिवालय बैठकसमेत सारिएको थियो । बैठकमा प्रदेश कमिटीको पूर्णता, जिल्ला कमिटी गठन, स्थायी समिति बैठकको मिति, कार्यसूची र पार्टी, संसद् तथा सरकारको समीक्षालगायत विषयमा छलफल गर्ने कार्यसूची छ ।"
दसैंलाई धूप,"टिका, जमरा मात्रै हैन, दसैं पूजाआजाको दृष्टिकोणले पनि विशेष छ । दसैंको नवरात्रीमा नवदुर्गाका पीठलगायत अन्य मन्दिरहरूमा पूजा गर्न जानेको भीड नै लाग्छ । पूजा सामग्रीमा कहिल्यै नटुट्ने कुरा हो, धूप । बाटेको, सिन्के, धुलो, लस्सादार लगायत थुप्रै किसिमका धूपहरू बाल्ने गरिन्छ । यी धूप घरैमा पनि तयार पार्न सकिन्छ । हालैको भेटमा काठमाडौं थ्यामरू टोलकी हरिदेवी श्रेष्ठ पनि दसैंका लागि धूप बनाउँदै थिइन् । सुरुमा हरिदेवीले नेपाली कागज लामो गरी काटिन्, धूपचुँ अर्थात् धूपको धूलो बीचमा छर्दै गइन् । हातमा उठाएर त्यसलाई केही छिनमै बाटेर उनले धूपको स्वरूप दिइन् । हेर्दाहेर्दै केही मिनेटमै एक मुठा धूप पुर्याइन् । म व्यापार गर्दिनँ, उनले भनिन्, घरमै पूजा गर्नका लागि अलिअलि बाट्छु । ५८ वर्षीया हरिदेवीले धूप बनाउन थालेको धेरै भएको छैन । यी धूपहरू दसैंमा घरमा र मन्दिरहरूमा पूजा गर्न जाँदा बाल्ने बताइन् । भनिन्, व्यापरीले धूप चुरोट खाएर पनि बनाउँछ, चिया खाएर पनि बनाउँछ । उनीहरूलाई व्यापारसँग मात्रै मतलब हुन्छ । आफैंले बनाउँदा शुद्ध हुन्छ । उनको माइती भक्तपुर हो, विवाह गरेर उनी थ्यामरू आइपुगेकी हुन् । भक्तपुरमा किसान समुदाय धेरै भएकाले उनीहरूले यस्तो धूप बाट्ने काम गर्दैनथे । बाल्नुपर्दा किनेरै ल्याउनुपथ्र्यो । हरिदेवीले पनि लामो समय धूप किनेरै चलाइन् । पछि टोलका अरू मान्छेहरूले आफैंले धूप बनाएको देखेपछि उनले पनि आफैं बाट्न थालिन् । पसलबाटै नेपाली कागज र फूलको शुद्ध धूलो किनेर उनी धूप बनाउँछिन् । किन्दा भन्दा बनाउँदा सस्तो र राम्रो हुने रहेछ, उनको अनुभव छ । बजारमा पाइने धूपमा व्यापारीहरूले काठको धूलो राखेर बनाउने गरेको पनि उनले दाबी गरिन्, जुन धूप बाल्दा आँखै पिरो हुने धूवाँ आउने गर्छ । उनलाई धूप बेचेर पैसा कमाउँ भन्ने छैन । दसैंमा धेरै पूजा हुने भएकाले पनि कम्तीमा शुद्ध धूप बालौं भन्ने उनको मनसाय हो । फेरि शुद्ध धूपको धूवाँले स्वास्थ्यलाई असर पनि गर्दैन । बेच्दा पनि यसमा मेहनत बढी परेको हुनाले महँगो पर्न जान्छ । अरूले त केमिकल हालेर सस्तोमा बेच्छन्, उनले भनिन्, शुद्ध बनाउँदा महँगो पर्छ, अनि बेच्ने त कुरै भएन । हरिदेवीका छोराहरूचाहिँ सिन्के धूप बाल्छन् । उनी आफ्नो सीप छोराहरूलाई दिन चाहन्छिन् । तर उनका छोराहरू सिक्न मान्दैनन् । आजकालका छोराहरूले यस्तो काम गर्दैनन्, उनले भनिन्, कम्तीमा पुख्र्यौली ज्ञान किकिदिए हुन्थ्यो जस्तो लाग्छ । थ्यामरू टोलमै लालबहादुर श्रेष्ठ पुस्तौंदेखि धूप बनाउने र बेच्ने गर्दै आएका छन् । उनले नेपाली कागज र धूपको धूलो बेच्ने पनि गरेका छन् । उनका अनुसार धूपी, असुरगन्ध, जटामसी, झरा, धूपीको काठ, पात लगायत जडिबुटी, गुलाफको फूल लगायत बास्ना आउने फूलका पातहरूलाई सुकाएर त्यसलाई धुलो बनाई धूप बनाउन प्रयोग गरिन्छ । लालबहादुरका अनुसार पहिले ढिकीमा कुटिन्थ्यो भने अहिले घरमा बसेर आवश्यकता अनुसार मिक्स्चरमा पिनेर बनाउन पनि सकिन्छ । अहिले धूप बनाउने काम पनि प्रोफेस्नल हुन थालेपछि बास्नादार र सस्तो बनाउने नाममा काठको धूलो, केमिकल प्रयोग हुन थालेको उनको पनि गुनासो छ । पहिले पो मानिस शुद्ध र भागवानप्रति आस्थावान थिए, त्यही भएर धूप पनि शुद्ध हुन्थ्यो, उनले भने, अब भावना नै शुद्ध नभएपछि पैसा कमाउनेतिर मान्छेहरू लागे । शुद्ध धूपको खोजी गर्ने चलन पनि गयो । लालबहादुरका अनुसार नेपालमा सिन्के धूप वा अन्य धूपहरू आएको धेरै भएको छैन । तीन दशकदेखि सिन्के लगायत तिब्बतीयन, गोजा, गोल, गोकुल धूपहरूको प्रयोग हुन थालेको हो । पहिले बास्ना राम्रो बनाउनको लागि नेपाली कागजभित्र ल्वाङ, सुकुमेल लगायत मसलाहरू पनि राखेर स्वास्थ्यलाई फाइदा पुर्याउने वस्तुहरू राख्ने उनले बताए । भने, तर अहिले सिन्के होस् या अन्य बाटेको धूपहरू, सबैमा केमिकल मिसाउन थालियो । केमिकल नभएको धूप घरको सबैभन्दा तल्लो तल्लामा बाले पनि मधुरो बास्ना घरभरि पिँजिन्छ र हत्तपत्त यसको बास्ना हराउँदैन । आयुर्वेदका डा प्रकाश ज्ञवालीका अनुसार बजारमा दुई थरी धूपहरू पाइन्छ । केमिकल युक्त र जडिबुटीयुक्त । गोकुल, साल लगायत सुगन्धित द्रव्य हालेर बनाइएका धूप बालेर ध्यान, मेडिटेसन गर्दा शरीरलाई ऊर्जा प्राप्त हुन्छ । यस्ता जडिबूटीमा शरीरमा भएको टक्सिनलाई बाहिर निकाल्ने गुण हुन्छ । यसले फोक्सो, लगायत शरीरका भित्री अंगलाई पनि शक्ति प्रदान गर्छ । उनका अनुसार धूपी, गोकुल, चन्दनको धूपले शीतलता प्रदान गर्ने तथ्य वैज्ञानिक रूपले नै पुष्टि भइसकेको छ । तर तीव्र बजारीकरणले गर्दा धूपमा जडिबुटी नभई फ्लेवर हाल्न थालिएको र त्यस्ता केमिकलले क्यान्सर, जङाइटिस, सीओपीडी लगायत रोग हुन सक्ने खतरा रहेको उनले दाबी गरे ।"
इमानको इन्द्रेनीमा बडाल,"१६ वर्षको उमेरमा पढ्नकै लागि बनारस भागेर गएका व्यक्ति मुलुक फर्केपछि लेखक, राजनीतिज्ञ, सहकारीविद् मात्रै हैन मन्त्री र योजनाविद्सम्म बन्छन् । उनी हुन् पूर्वउद्योगमन्त्री तथा उच्चस्तरय भूमिसुधार आयोगका पूर्व अध्यक्ष केशव बडाल । उनै बडालको जीवनका अनेक घुम्तीभित्र पसेर कवि तथा लेखक अनिल पौडेलले पुस्तक तयार पारेका छन् इमानको इन्द्रेनी । पुस्तकको शनिबार राजधानीमा प्रधानमन्त्री केपी शर्मा ओलीले लोकार्पण गरे । मुलुकको सहकारी आन्दोलन र भूमिसुधारमा बडालजीको योगदान ठूलो छ, प्रधानमन्त्री ओलीले भने, उहाँ पार्टीका बैठकमा पनि सहकारी र भूमिकै एजेन्डा अघि सार्नुहुन्थ्यो । साहित्यकार एवं परराष्ट्रमन्त्री प्रदीप ज्ञवालीले इमानको खडेरी पर्दै गइरहेको बेला बडालको जीवनीकृति उत्प्रेरक बन्न सक्ने बताए । उहाँको जीवनका घुम्तीहरू नियाल्दा केन्द्रविन्दुमा इमान्दारिता पाउँछौं, ज्ञवालीले भने, राजनीतिको ठूलो ओहदामा पुगेर पनि इमान जोगाउने कम व्यक्तित्वमा उहाँ पर्नुहुन्छ । बडालबाट राजनीतिको नयाँ पुस्ताले पनि सिक्नुपर्ने ज्ञवालीले दाबी गरे । अन्तर्राष्ट्रिय सहकारी महासंघ (आईसीए) बोर्ड सञ्चालक तथा राष्ट्रिय सहकारी महासंघकी उपाध्यक्ष ओमदेवी मल्लले नेपालको सहकारी आन्दोलन संस्थागत गर्दै अन्तराष्ट्रिय स्तरमा पुर्याउन बडालको भूमिका ठूलो रहेको बताइन् । उनले हरेक वर्ष एक जना पत्रकारलाई सम्मान गर्ने गरी बडालकै नाममा १ लाख १ हजार रुपैयाँको अक्षय कोष पनि घोषणा गरिन् । पुस्तकका लेखक अनिल पौडेलले राजनीति, सहकारी, भूमि आयोग, उद्योगमन्त्री, लेखन लगायतका क्षेत्रमा बडाललाई नियाल्दा मूलरूपमा स्वाभिमान र इमानको रंग अधिक पाइएकोले पुस्तक नाम त्यही अनुसार राखिएको बताए । एक वर्ष लगाएर लेखिएको पुस्तकका लागि उनी बनारसदेखि बडालको जन्मथलोसम्म पुगेका थिए । पुस्तक भुँडीपुराण प्रकाशनले छापेको हो । काभ्रे तेमाल१ सस्र्युंखर्कमा जन्मेका बडालले सहकारी सिद्धान्त र प्रयोग, भूमि र कृषिको अर्थ राजनीति, भियतनाम, भूमिसुधार र औद्योगिक विकास, चीनको अर्थ राजनीति र सहकारी, नेपालमा कृषि क्रान्ति भूमिसुधार र औद्योगिक विकास लगायत दर्जन पुस्तक लेखेका छन् । कार्यक्रममा यस वर्षको सहकारी पत्रकारिता पुरस्कार यादव हुमागाईंलाई दिइयो ।"
खरेललाई लाइफ टाइम अचिभमेन्ट,"गीतकार किरण खरेलले लाईफ टाइम अचिभमेन्ट अवार्ड दिँदै शुक्रबार कालिका म्युजिक अवार्डको १४ औं संस्करण शुक्रबार नारायणगढमा सम्पन्न भएको छ । वर्ष दिनयता प्रसारण भएका चर्चित नेपाली गीत, संगित र रचना तथा म्युजिक भिडियो लगायतको ३१ विधामा अवार्ड वितरण गरिएको हो । सर्वोत्कृष्ट गीततर्फ प्रदीप ढकाल र सर्वोत्कृष्ट राष्ट्रिय गीततर्फ रामकृष्ण ढकाल तथा सुमन डोटेलले अवार्ड जित्दा सर्वोत्कृष्ट स्थानीय लोक दोहोरी गायनतर्फ गणेश चेपाङ र मध्यनेपालमा नवप्रवेशी सर्वोत्कृष्ट गायिकातर्फ सन्ध्या जोशीले अवार्ड पाए । त्यस्तै, लोक दोहोरीतर्फ राष्ट्रिय सर्वोत्कृष्ट शब्दतर्फ प्रकाश सपूत, सर्वोत्कृष्ट लय सिर्जनातर्फ पशुपति शर्मा, सर्वोत्कृष्ट गायक महिलातर्फ भूमिका गिरी, सर्वोत्कृष्ट गायक पुरुषतर्फ शिरीष देवकोटाले अवार्ड प्राप्त गरे ।आधुनिक गीततर्फ सर्वोत्कृष्ट आधुनिक शब्दतर्फ दीपेन्द्र नाथ, सर्वोत्कृष्ट संगीत संरचनातर्फ हरि लम्साल, सर्वोत्कृष्ट गायिकातर्फ निकिता थापा, सर्वोत्कृष्ट गायकतर्फ हेमन्त शर्माले अवार्ड पाए । नेपाली चलचित्रतर्फ सर्वोत्कृष्ट संगीत संयोजकमा दीपक शर्मा, सर्वोत्कृष्ट गीतका शब्दतर्फ नरेश भट्टराई, सर्वोत्कृष्ट गायन महिलातर्फ सुजाता वर्मा, सर्वोत्कृष्ट गायन पुरुषतर्फ कृष्ण काफ्लेले अवार्ड हात पारेका छन् ।सर्वोत्कृष्ट गजल गायन तर्फको अवार्ड प्रमोद खरेल र अविनाश थापाको नाममा गयो । सर्वोत्कृष्ट पप ब्यान्डतर्फ द एज ब्यान्ड, सर्वोत्कृष्ट पप गीत शब्दतर्फ कमल खत्री, संगीत संयोजनतर्फ दीपक बज्राचार्य र रिकी शाक्य, गायन महिलातर्फ टीका प्रसाई, गायन पुरुषतर्फ शिव परियारले अवार्ड पाए । सर्वोत्कृष्ट भिडियो सम्पादनतर्फ पवन सुश्लिङ, सर्वोत्कृष्ट भिडियो निर्देशकतर्फ सान थापा, सर्वोत्कृष्ट सिनेम्याटोग्राफीतर्फ अर्जुन तिवारी, सर्वोत्कृष्ट भिडियो अभिनय पुरुषतर्फ पल शाह, सर्वोत्कृष्ट भिडियो अभिनय महिलातर्फ आस्मा विश्वकर्माले अवार्ड पाएका छन् ।त्यस्तै सर्वोत्कृष्ट संगीत संयोजनतर्फ विनय के टु, सर्वोत्कृष्ट युगल गायनतर्फ सुमन केसी र मेलिना राईले अवार्ड पाउँदा सर्वोत्कृष्ट गीतको अवार्ड पर्ख पर्ख मायालुका कृष्ण काफ्ले र विन्दु परियारले हात पारे । सर्वोत्कृष्ट श्रोता छनोट अवार्ड भने माछिले खाने खोलीको लेउ गीतका रचनाकार दिनेश थपलियालाई प्रदान गरिएको छ ।"
आधा सकियो लभ स्टेसन,"काठमाडौं (कास) फिल्म लिली बिली को जोडी प्रदीप खड्का र जसिता गुरुङलाई नै लिएर छायांकन सुरु गरेको लभ स्टेसन आधा सकिएको फिल्म युनिटले जनाएको छ । दुईटा गीतसहित ५० प्रतिशत छायांकन सकेका छौं, निर्माता गोविन्द शाहीले भने, ३५ दिनमै छायांकन सकेर हामी तिहारअघि नै काठमाडौं फर्कन्छौं । लभ स्टेसन मा प्रदीप र जसितासँगै रमेश बुढाथोकी, प्रकाश शाह, रेशु भट्टराई, विनोदकुमार पौड्याल, प्रिया रिजाल, सरू विष्ट, रवि डंगोल, दिनेश काफ्ले, कालु रानासहितको अभिनय रहनेछ । फिल्मको छायांकन दार्जिलिङबाट थालिएको हो ।फिल्मभित्र लभ स्टेसन विशेष ठाउँको नाम हुने फिल्मका निर्देशक उज्ज्वल घिमिरेले बताए । फिल्मको कथामा प्रदीप र जसिताको जोडी सुहाएको दाबीसमेत उनले गरे । फिल्म पारिवारिक प्रेमकथामा आधारित रहेकाले विगतको फिल्मभन्दा पृथक बन्ने नायक प्रदीपले सुनाए । उनले भने, काम सोचेभन्दा धेरै राम्रो भइरहेको छ । दार्जिलिङको सुन्दर दृश्यले फिल्म झनै राम्रो बनेको छ । फिल्मको दार्जिलिङ र कालिङपोङपछि सिक्किम, फिक्कललगायतका स्थानमा सुटिङ गरिने बताइएको छ । आलोक शुक्लाको छायांकन रहेको फिल्ममा शम्भुजित बाँस्कोटा, दीपक शर्मा, राजनराज शिवाकोटी र एलिश कार्कीको संगीत छ ।"
न एता न उता को गीत,"काठमाडौं (कास) दसैंको उपहार स्वरूप फिल्म न एता न उता ले चोलीको तुना बोलको गीत सार्वजनिक गरेको छ । राजन ईशान, मिलन अमात्य, राजनराज शिवाकोटी र मीना सिंहको स्वरमा सजिएको गीत एकनारायण भण्डारीले लेखेका हुन् । गीतको संगीत मिलन जलन तथा राजन ईशानले गरेका हुन् भने भिडियोको कोरियोग्राफी विक्रम स्वाँरले गरेका हुन् । ऋचा शर्मा, छुल्ठिम गुरुङसहित समीरमणि दीक्षित, मिराज रोशन, बुद्धि तामाङ, रवीन्द्र झा, राजाराम पौडेल, कमलमणि नेपाल, नम्रता सापकोटा, सेल्सा जिरेल, जीवन भट्टराई, किरन राई, नमिता घिसिङ, लुनिभा तुलाधर, राजन खतिवडा, राजन मुकारुङ र जयनन्द लामालगायत कलाकार फिल्ममा रहेका छन् । मिड लाइफ क्राइसिसमा आधारित नेपालको पहिलो फिल्म न एता न उता लाई तन्त्रालय फिल्म्स र हाइलाइट्स नेपालको ब्यानरमा बनाइन लागिएको हो ।"
दसैंलाई पिरिम नलाउने,काठमाडौं (कास) दसैंलाई लक्षित गर्दै आशिष सचिन र मेलिना राईको स्वर रहेको गीत पिरिम नलाउने गीत सार्वजनिक गरिएको छ । दीपक शर्माको शब्द र संगीत रहेको गीतमा चाडपर्व सम्झेर घर फिर्ने प्रेमीको सन्दर्भ र विदेश नगई मुलुकभित्रै केही गर्ने प्रेमिकाको भाव समेटिएको छ । आरोही एल्बममा समावेश गीतको म्युजिक भिडियो समेत सार्वजनिक गरियो । सुव्रत आचार्यले निर्देशन गरेको भिडियो दसैंको माहोल झल्किने गरी छायांकन गरिएको छ । भिडियोमा गायक आशिष सचिनसँगै अभिनेत्री वर्षा राउत देखिएकी छन् । पछिल्लो समय गीत मनमगन मार्फत चर्चामा आएका सुव्रतलाई कन्सेप्ट क्रिएटरको रूपमा जया शर्माले साथ दिएकी छन् भने उत्सव दाहालको छायांकन रहेको छ । नवीन निरौलाले कलर र सम्पादन गरेका हुन् । गम्भीर विष्टको कोरियोग्राफी रहेको गीतमा प्रेमिकाको गुनासो र प्रेमीको परिस्थिति चित्रण गरिएको छ ।
अस्पताल औषधिविहीन,"त्रिवेणी गाउँपालिका ३ र ६ को खारानेटामा पक्की र व्यवस्थित अस्पताल भवन छ । पाँच कोठाको उक्त भवन हेर्दा जति चिटिक्क लाग्छ, त्यति नै समस्यामा जेलिएको छ, त्रिवेणी ग्राम अस्पताल । नेपाली सेनाको देवी दल गणले निर्माण गरी त्रिवेणी गाउँपालिकालाई हस्तान्तरण गर्यो तर अस्पतालमा औषधि अभाव हुँदा उपचारमा समस्या भएको छ ।गत जेठ १ गते सेनाले गाउँपालिकालाई अस्पताल हस्तान्तरण गरेको हो । स्वास्थ्य सहायक नरसिंह पुनले अस्पतालमा बिरामीको चाप बढ्दै गए पनि औषधि अभाव र जनशक्तिको अपर्याप्तता रहेको बताए । उनका अनुसार औषधि राख्ने र्याक अहिले खाली छन् । गाउँपालिकाले खरिद गर्ने औषधि सबैतिर बाँड्दाबाँड्दै सकिन्छ । अस्पताल आउने अधिकांश बिरामी परामर्श लिएर फर्कन्छन् । उनीहरूलाई अस्पतालले औषधि पुर्याउन सकिरहेको छैन । सरकारबाट निस्शुल्क वितरण हुने सबै प्रकारका औषधिसमेत अस्पतालमा छैनन् ।अस्पतालमा तीन जनामात्रै स्वास्थ्यकर्मीरकर्मचारी छन् । एक जना काजमा आएका स्वास्थ्य सहायक, गाउँपालिकाले करारमा नियुक्त गरेका एक जना ल्याब टेक्निसियन र एक जना कार्यालय सहयोगी अस्पतालमा कार्यरत छन् । स्वास्थ्य सहायक र ल्याब टेक्निसियन आफैंले बिरामी पुर्जा काट्छन् । जाँच र परामर्श एक जनाले मात्रै गर्छन् । अस्पतालका लागि पक्की, राम्रो र व्यवस्थित भवन भए पनि अन्य सामग्री नहुँदा भनेजस्तो सेवा प्रवाह गर्न नसकिएको स्वास्थ्य सहायक पुनले बताए । भौतिक संरचनामात्रै ठूलो कुरा होइन रहेछ, उनले भने, औषधि र जनशक्ति अभावमा सेवा क्षेत्रका बिरामीले सहजै सेवा पाउन सकिरहेका छैनन् । गाउँपालिकाको बेवास्ताका कारण अस्पताल पूर्ण हुन नसकेको स्थानीयको गुनासो छ । अस्पतालका लागि नेपाली सेनाले राम्रो भवन बनाइदिए पनि त्यसको उपयोगमा स्थानीय सरकार उदासीन बनेको स्थानीय मोहनबहादुर खडकाले बताए । अस्पताल भवन बन्यो, अब घर नजिकै सजिलै सेवा पाइएला भन्ने हाम्रो कल्पना कल्पनामै सीमित भएको छ, खड्काले भने, ससानो औषधिका लागि पनि नजिकैको अस्ताल छाडेर टाढाका स्वास्थ्य संस्था जानुपर्ने बाध्यता हटेको छैन । औषधि र जनशक्ति अभावको कारण अस्पताल सेवा क्षेत्रका सर्वसाधारण स्वास्थ्यचौकी खुम्चेरी, सिम्रुतु, निजी मेडिकल वा जिल्ला अस्पताल जान बाध्य छन् । असारयता अस्पतालमा ८ सय २५ बिरामी आएका छन् ।स्थानीय सरकारले भने खारानेटामा १५ शय्याको अस्पताल सञ्चालनको तयारी भइरहेको जनाएको छ । त्रिवेणी गाउँपालिका अध्यक्ष झक्कुप्रसाद घर्तीले १५ शय्याका अस्पताल दर्ताका लागि गाउँ कार्यपालिकाबाट निर्णय भइसकेको बताए । अस्पतालका लागि ल्याब स्थापना गर्न उपकरण खरिद भइसकेको उनले जनाए । अन्य व्यवस्थापनका लागि पनि काम भइरहेको उनको भनाइ छ । अस्पतालमा कहिलेकाहीं औषधि अभाव भए पनि लामो समय अभावको अवस्था नरहेको उनले दाबी गरे । नयाँ अस्पताल भएकाले जनशक्ति अभाव भएको उनले जनाए । त्यसलाई पूर्ण गरी सबै सेवासहितको अस्पताल खारानेटामा बन्ने उनले जानकारी दिए ।"
अपराधसँगै बढ््यो सामाजिक विकृति,"सोलुखुम्बु दूधकुण्ड नगरपालिका ठेगाना भएकी एक अविवाहित महिलाले तीन महिनाअघि यहाँको मिसन अस्पतालमा छोरी जन्माइन् । उनको बाबुको टुंगो नभएकाले अस्पतालले सोधखोज गर्दा ती महिलाले सार्वजनिक नगर्न अनुरोध गरिन् । गाउँले र आफन्तका अनुसार ती बच्चा उनकै दाजुको गर्भबाट जन्मिएको अनुमान छ । जन्मिएको बच्चा उनीहरूले लुकिछिपी कुनै व्यक्तिलाई दिए ।यी प्रतिनिधि घटना मात्र हुन् । सामान्य अवस्थामा कल्पना गर्नै नसकिने आपराधिक घटनाहरू सार्वजनिक हुन थालेका छन् । सामाजिक विकृतिको चरम रूप देखिएका छन् । संख्यात्मक हिसाबले घटना नबढेको प्रहरीको दाबी छ ।यस्ता घटना बढेको पटक्कै होइन । मिडियाको माध्यमबाट सार्वजनिक हुने क्रम मात्र बढेको हो । जिल्ला प्रहरीका प्रहरी निरीक्षक नीरञ्जन भट्टराईले भने, झट्ट हेर्दा कति धेरै घटना बढेको जस्तो लागे पनि संख्याको हिसाबले यस्ता घटना यसअघि पनि उत्तिकै आउने गरेको देखिन्छ । प्रहरीका अनुसार यौनसँग जोडिएका कतिपय घटनामा कानुनले पुरुषलाई बढी कारबाहीको दायरामा ल्याएको छ । तर अदालत पुगिसकेपछि अभियुक्तहरूले सफाइ पाउनेको संख्या उत्तिकै छ । यसले पुरुषमात्र दोषी नभएर महिलाका कारणले घटना भएको देखिन्छ ।जिल्ला प्रहरीमा भएको तथ्यांकअनुसार आव ०७२र७३ मा मात्र जबरजस्ती करणीका ९ वटा मुद्दा र जबरजस्ती करणी उद्योगका ६ मुद्दा दर्ता भएका थिए । आव ०७३र७४ मा जबरजस्ती करणीका २ र जबरजस्ती करणी उद्योगका ६ मुद्दा दर्ता भए । चालु आवमा जबरजस्ती करणीका २ र करणी उद्योगका २ मुद्दा दर्ता छन् ।आव ०७३र७४ मा दर्ता भएका अधिकांश मुद्दा जर्बजस्ती करणीका थिएनन् । महिला र पुरुषबीच सहमतिमा यौन सम्बन्ध हुने र विविध किसिमका विवाद देखिएपछि जबरजस्ती करणीको आरोपमा मुद्दा दर्ता गरिएका थिए । प्रायस् लेनदेनमा कुरा नमिल्ने र केही अरूले थाहा पाएर घटना सार्वजनिक हुने डरले मुद्दा दिने गरेको देखिन्छ । प्रहरीका एक अनुसन्धान अधिकृतले भने, यो कानुनको दुरुपयोगसँगै सामाजिक विकृतिको चरम रूप हो । गाउँगाउँमा सामाजिक चेतना वृद्धि गर्ने संस्था र समूहहरू च्याउसरी उम्रिएका छन् । तर यस्ता विकृति न्यूनीकरण हुन नसकेको सरोकारवालाको भनाइ छ ।विद्यालयस्तरमा अझै पनि स्वास्थ्य शारीरिक विषय पढाउन हिच्किचाउने शिक्षकहरूको संख्या उत्तिकै रहेको महिला अधिकारकर्मी बताउँछन् । समाजमा यौनहिंसा र लैंगिक हिंसाका घटना बढेका बढ्यै छन् । ग्रामीण महिला जागरणमा आबद्ध अधिकारकर्मी विमला धमलाले भनिन्, पहिलो चेतना अभिवृद्धि गर्नुपर्ने शिक्षकहरूले अहिले पनि विद्यालयमा स्वास्थ्य र शारीरिकमा प्रजनन स्वास्थ्य आफैं पढ भनेर पन्छिने गर्छन् ।बढ्दो सञ्चार विकासको दुरुपयोगले पनि कतिपय यस्ता विकृतिलाई प्रोत्साहित गरेको अनुमान गरिन्छ । मोबाइल र इन्टरनेटको सुविधाका कारण नौलो व्यक्तिसँग सम्बन्ध विस्तार हुने गरेका छन् । त्यही सम्बन्धपछि अपराधीकरणसम्म हुने गरेको प्रहरीको अनुभव छ ।"
सीमा नाकासम्मै सुरक्षा,"भारतबाट दसैं मनाउन घर फर्किरहेका नेपालीलाई लुटपाट र ठगीबाट जोगाउन नेपाल प्रहरीले स्कर्टिङसहित सुरक्षा दिन थालेको छ । सादा पोसाकमा खटिएका प्रहरीले सीमावर्ती भारतीय रुपैडिहा बजारस्थित बसपार्कमा पुगेर स्कर्टिङ गरी नेपालीलाई नेपालगन्जसम्म ल्याउने गरेका छन् ।चाडपर्वका बेला पैसा कमाएर फर्किने भएका कारण सीमामा नेपाली लुटिने गरेका छन् । नशालु पदार्थ मिसाएर खुवाउने र बेहोस भएपछि लुट्ने, लगाएका कपडामा फोहोर छ्यापिदिने र धारामा फोहोर पखाल्न जाँदा झोला लुटेर भाग्ने गरेका घटना धेरै भएको स्थानीय प्रशासनले बताएको छ ।दसैं सुरु भएसँगै नेपालगन्ज नाका भएर दैनिक ३ हजारभन्दा बढी नेपाली घर फर्किरहेका छन् । उनीहरूलाई सुरक्षा दिन भारतीय सुरक्षाकर्मीसँग पनि समन्वय गरिएको छ । घर फर्किरहेका नेपालीलाई सीमास्थित भारतीय कस्टमका सुरक्षाकर्मीले सुरक्षा जाँचका नाममा दुस्ख दिने गरेका छन् । कतिपय नेपालीबाट पैसा असुल गरेको सूचना पाएपछि प्रशासनले सुरक्षा सतर्कता बढाएको छ ।सीमास्थित इलाका प्रहरी कार्यालय जमुनाहाका प्रमुख प्रहरी नायब निरीक्षक शिव ओलीले चाडपर्वका बेला भारतबाट फर्किरहेका नेपालीको सुरक्षाका लागि सादा पोसाकमा प्रहरी परिचालन गरिएको बताए । सीमामा हामीले उच्च सुरक्षा सतर्कता अपनाएका छौं । नेपालीलाई लुटपाट र ठगी हुन नदिन लागिपरेका छौं, उनले भने, रिक्सा, टांगामा हुन सक्ने ठगीबाट जोगाउन पनि सचेत पारेका छौंँ ।भारतबाट घर फर्किने नेपाली पाइलैपिच्छे ठगीमा पर्ने गरेका छन् । सुरक्षा जाँचका नाममा भारतीय कस्टमका सुरक्षाकर्मीले दुस्ख दिन्छन् । स्थानीय प्रशासनले चाडपर्व मनाउन घर फर्किने सर्वसाधारणलाई दुव्र्यवहार गर्ने र ठगी गर्ने व्यक्तिलाई कारबाही गर्ने चेतावनी दिएको छ । यातायातकर्मीले सर्वसाधारणलाई तानातान गर्ने, झोला खोस्ने र जबरजस्ती आफ्नो गाडीमा बसाउन खोज्दै दुव्र्यवहार हुने गरेको गुनासो बढेको छ । नेपालतर्फ आएपछि रिक्सा, टांगालगायत सवारी साधनका चालकले यात्रु तानातान गर्छन् । उनीहरूलाई आफूकहाँ राख्न साना होटल व्यवसायी सवारी साधन लिएरै रुपैडिहा बजार पुग्ने गरेको पाइएको छ । नेपाल प्रहरी तथा सशस्त्र प्रहरीले सीमा नाका जमुनाहामा हेल्प डेस्क खडा गरेको छ । नेपालगन्जको बसपर्कमा छुट्टै डेस्क राखिएको छ । बाँकेका प्रहरी प्रमुख प्रहरी उपरीक्षक अरुण पौडेलले चाडपर्वका बेला विशेष सुरक्षा योजना बनाएर कार्यान्वयन गरिरहेको बताए । चाडपर्वका बेला आपराधिक गतिविधि बढ्न सक्ने भएकाले नियन्त्रणका लागि योजनाबद्ध ढंगले लागेका छौं, उनले भने, सुरक्षाका लागि आकस्मिक छडके जाँच, टोलटोलमा प्रहरी परिचालन र सादा पोसाककासुरक्षाकर्मी सीमासम्मै तैनाथ गरिएका छन् ।"
"जता राउटे, उतै भत्ता","दैलेखको गुराँस गाउँपालिकाले असार ३० मा राउटेलाई वडा ८ को बासिन्दाका रूपमा स्थायी परिचयपत्र दियो । तर, फिरन्ते जीवनमा अभ्यस्त राउटेमनले के मान्थ्यो रु घुम्दैफिर्दै ३ महिनामै उनीहरू सुर्खेतको लेकबेंसी नगरपालिका ९, ज्यामिरे जंगल आइपुगे । हाम्रो गाउँपालिका छाडे पनि उनीहरू जता गए, उतै पुगेर भत्ता दिनुपर्ने बाध्यता ९कर्तव्य० छ, गाउँपालिका अध्यक्ष खेमराज ओलीले भने, यसलाई हामीले बाध्यताभन्दा पनि कर्तव्य ठानेका छौं ।अति लोपोन्मुख जातिलाई प्रतिव्यक्ति मासिक २ हजारको दरले दिइने सामाजिक सुरक्षा भत्ता पहिले चौमासिक वितरण गरिन्थ्यो । गाउँपालिकाले जिम्मा लिएपछि मासिक रूपमै दिन थालिएको छ । अध्यक्ष ओलीले दसैंलाई मध्यनजर गरी महिना नपुग्दै असोजको भत्ता पनि वितरण गरिएको बताए । भत्ता वितरणका लागि ओली नेतृत्वमा वडाध्यक्ष, प्रमुख प्रशासकीय अधिकृतसहितको टोली शुक्रबार ज्यामिरे पुगेको थियो ।विगत दसैंमा पैसाका लागि गाउँसहर भौंतारिने राउटेहरू बस्तीमै पुगेर भत्ता पाएपछि दंग छन् । गाउँपालिकाले ४२ घरका एक सय ४८ व्यक्तिलाई जनही २ हजारको दरले भत्ता दियो । दसैं कसरी मनाउने भनेर चिन्तामा थियौं, गाउँपालिकाले महिना नमर्दै यहीँ आएर भत्ता दियो, मुखिया सूर्यनारायण शाहीले भने, अब यो सालको दसैं रमाइलो हुने भयो ।यसले राउटेलाई त सहज भएको छ, गाउँपालिकालाई भने उनीहरूको फिरन्ते जीवनशैलीले चिन्तित तुल्याएको छ । गुराँस गाउँपालिकाको आग्रहमा संघीय मामिला तथा सामान्य प्रशासन मन्त्रालयले एकद्वार प्रणालीमार्फत गुराँसलाई भत्ता वितरणको जिम्मेवारी दिएको थियो । नेपाल सरकारको अभिलेखमा उनीहरू गुराँस गाउँपालिका ८ मा सूचीकृत छन् । तर, राउटे समुदाय आफ्नो आधिकारिक थलोमा जाने सम्भावना न्यून छ । किनभने उनीहरू एकपटक छाडेर हिँडेको ठाउँमा फेरि फर्केर जाँदैनन् । यसले गर्दा भत्ता वितरण मात्र होइन, उनीहरूको स्वास्थ्य, सुरक्षाजस्ता विषयमा चुनौती थपिएको अध्यक्ष ओली बताउँछन् । आसपासका गाउँपालिका वा नजिकका जिल्लामा गए त जेनतेन भत्ता वितरण गर्न सकिएला, उनले भने, टाढा गइहाले भने त्यहीँ गएर वितरण गर्न गाह्रो हुने देखिन्छ । यस्तो अवस्थामा सम्बन्धित स्थानीय तह वा प्रदेश सरकारसँग समन्वय गरी वितरणको व्यवस्था मिलाउन सकिने उनले बताए ।यसपालि भने आर्थिक रूपले राउटेको दसंै रमाइलो हुने भएको छ । दसैंको मुखमा भत्ता पाएपछि उनीहरूले चामल, नुनतेल, खसीबोका किनमेलका लागि गंगटेबजार र वीरेन्द्रननगर जाने योजना बनाएका छन् । समुदायका ४ युवा भने दसैंखर्च जुटाउन काठमाडौं पुगेका छन् । बस्ती यता ९ज्यामिरे० सरेपछि बजार नजिक भएको छ, पैसा पनि हातमा परिसक्यो, समुदायका महामुखिया महिनबहादुर शाहीले भने, यसपालिको दसैं राम्रो हुने भो ।"
माइकल आँधीले अकल्पनीय क्षति,"मेक्सिको सिटी (एएफपीरोयटर्स) अमेरिकाको उत्तर पश्चिम क्षेत्रमा आएको आँधीका कारण अकल्पनीय क्षति पुगेको अधिकारीले जनाएका छन् । उनीहरूले माइकल नामक आँधीका कारण मृत्यु हुनेको संख्या कम्तीमा १७ पुगेको जनाए । खोजी तथा उद्धार कार्य जारी रहेकाले मृत्यु हुनेको संख्या बढ्न सक्ने जनाइएको छ । आँधीले फ्लोरिडा, क्यारोलिना र जर्जिया राज्यमा ठूलो क्षति पुर्याएको हो । फ्लोरिडा राज्यका गभर्नर रिक स्कटले मेक्सिको बिच पूर्ण रूपमा उजाड भएको बताए । यहाँ त बम पड्कएझैं भएको थियो, स्कटले भने । आँधी प्रभावित क्षेत्रको स्थलगत भ्रमणपछि उनले भने, प्रभावित क्षेत्र युद्धग्रस्तजस्तै देखिएको छ । स्कटले आँधीले अकल्पनीय क्षति पुर्याएको बताए । निकै धेरै मानिसहरूको जीवन सधैंका लागि परिवर्तन भएको छ, उनले भने, निकै धेरै मानिसहरूले सबथोक गुमाए । आँधीका कराण फ्लोरिडाको उत्तरपश्चिम क्षेत्रमा हजारौं घर क्षतिग्रस्त भएका छन् । रुखहरू ढलेका छन् र हजारौं घरमा विद्युत् आपूर्ति बन्द भएको छ । गर्भनर स्कटले आँधीका कारण केही मानिसहरू बेपत्ता भएको जनाउँदै खोजी भइरहेको बताए । हराइरहेकाको खोजी र उद्धार पहिलो प्राथमिकता हो उनले भने, यसका लागि हामीले प्रभावकारी उद्धार समूह परिचालन गरेका छौं । एबीसी मिडियासँग कुराकानी गर्दै उनले भने, आँधी हामीले अनुभव गरेको निकै विनाशकारी हो तर मानवीय क्षति भने त्यति धेरै भएको छैन । उनले हराइरहेकाको खोजी तथा क्षतिको पूर्ण विवरण संकलन सुरु गरिएको जनाए । स्कटले हराइरहेका मानिसहरू जीवितै हुने आशा व्यक्त गरे । उनले उद्धारका लागि करिब २ हजार सेना परिचालन गरिएको जनाए । साथै उनले विद्युत् आपूर्ति सूचारु गर्न २० हजार कर्मचारीलाई खटाइएको जनाए । उद्धार टोलीहरूले शनिबार मेक्सिको बिचमा कुकुरको सहयोगमा खोजी गरिरहेका छन् । संघीय आपतकालीन व्यवस्थापन निकाय (फेमा) का प्रमुख ब्रक लङले मृतकको संख्या बढ्न सक्ने बताए । मेरो आशा धेरै मानिसको मृत्यु नहोस् भन्ने हो, तर प्रभावित क्षेत्रमा खोजी कार्य बाँकी रहेकाले अन्यको मृत्यु हुन सक्ने खतरा छ, उनले भने । मेक्सिको सिटीका दर्जनौं घर, पसल र रेस्टुराँको जग नै उखेलिएको उनले बताए । लङले भने । आँधीको वितण्डाबारे बताउन उक्त क्षेत्रमा मानिसहरू समेत भेटिएका छैनन् । उक्त क्षेत्रमा मानिसलाई अनिवार्य रूपमा घर छाड्न आदेश दिइएको थियो तर केहीले अटेर गरेर घरमै बसेका थिए । फ्लोरिडाका सिनेटर मार्को रुबियोले भने, अन्तिम क्षणमा केही मानिस घर छाडेर बाहिर निस्केका वा अन्यत्रै गएका हुन सक्छन् । राष्ट्रपति डोनाल्ड ट्रम्पले आँधी प्रभावित राज्यहरू फ्लोरिडा र जर्जियाको भ्रमण गर्ने योजना बनाएको अमेरिकी सञ्चारमाध्यमले जनाएका छन् ।, ट्रम्पले ट्वीटरमार्फत भने, म अर्को साताको सुरुमै फ्लोरिडा र जर्जिया जाँदै छु । हामी तपाईंकै साथमा छौं । अमेरिकी रक्षा मन्त्रालय पेन्टागनले ५ हजार सेना र प्रहरीलाई राहत र उद्धारका लागि खटाइएको जनाएको छ ।"
भारतमा आँधीले मृत्यु हुने २१,"नयाँदिल्ली (सिन्ह्वा) भारतको उडिसा र आन्ध्र प्रदेशमा आएको चक्रवात (आँधी) मा परी मृत्यु हुनेको संख्या २१ पुगेको छ । अत्यधिक वर्षा र त्यसपछिको बाढीसँगै आएको चक्रवातमा परी उनीहरूको मृत्यु भएको अधिकारीले शनिबार जनाए । आँधीका कारण हजारौं घरहरू ध्वस्त भएका छन् । १ सय ५० किलोमिटर प्रतिघण्टाको हावाहुरीका कारण उडिसा र आन्ध्र प्रदेशका तटीय क्षेत्रमा आएको तितली नामक आँधीपछि करिब ५ लाख मानिस विस्थापित छन् । अधिकारीहरूले आँधी प्रभावित क्षेत्रमा यातायात अवरुद्ध भएको जनाए । उडिसा राज्यका गाजापाटी, नयागार्ह, कान्धामाल, कुत्ताक, केन्झार र अङगुल जिल्ला प्रभावित भएकका छन् । चक्रवातको कारण उडिसाका विभिन्न स्थान नराम्ररी प्रभावित भएका जनाइएको छ । गाजापाटीमा १५ को मृत्यु भएको अधिकारीले जनाए । गाजापाटीको बाराघारा गाउँको शिविरका २२ मध्ये १५ को मृत्यु भएको बताइएको छ । शिविरका ४ जना हराइरहेको जनाइएको छ । त्यसैगरी नायागार्हमा दुई तथा कान्धामाल, कुत्ताक, केन्झार र अङगुल जिल्लामा एकएकको मृत्यु भएको हो । उडिसासागै छिमेकी राज्य आन्ध्र प्रदेशमा पनि चक्रवातले असर गरेको अधिकारीले जनाए । उडिसाका शैक्षिक संस्था अझै केही दिन बन्द हुने जनाइएको छ । करिब १ हजार २ सयलाई अस्थायी शिविरमा राखिएको छ ।"
अस्ट्रेलियाका विद्यालयमा लैंगिक विभेद गर्न नपाइने,अस्ट्रेलिया (कास) अस्ट्रेलियाका प्रधानमन्त्री स्कट मरिसनले लैंगिकताका आधारमा अस्ट्रेलियाका विद्यालयमा विद्यार्थीमाथि हुने विभेद अन्त्य गर्ने कानुन तत्काल निर्माण गर्ने बताएका छन् । विगत केही दिनअघि अस्ट्रेलियाको राजनीति तताइरहेको यो विषयलाई अबको २ साताभित्रै संशोधन गरेर हटाउने घोषणा मरिसनले गरेका छन् । अस्ट्रेलियाका केही राज्यहरूमा धार्मिक विद्यालयका साथै निजी विद्यालयहरूलाई समलिंगी विद्यार्थीलाई भर्ना लिन तथा विद्यालयमा भर्ना भएकालाई निष्कासन गर्न पाउने अधिकार छ । लैंगिकताका आधारमा हुने यस्तो विभेद तत्काल अन्त्य गर्नुपर्ने यहाँका विपक्षी दलका साथै सर्वसाधारणले आवाज उठाउँदै आएका थिए । प्रधानमन्त्री मरिसनले शनिबार पत्रकारहरूसँग नयाँ कानुनमार्फत वर्तमान प्रावधानलाई विस्थापन गरिने बताएका हुन् । उनले यस्तो किसिमको विभेद अस्वीकार्य भएको भन्दै सरकार विपक्षमा रहेको बताए । उनको यो घोषणा पूर्वप्रधानमन्त्री माल्कम टर्नबुलको निर्वाचन क्षेत्र वेन्टवर्थमा हुन लागेको उप निर्वाचनसँग जोडेर समेत विश्लेषण गरिएको छ । पूर्वप्रधानमन्त्री टर्नबुलले राजनीति त्यागेपछि उक्त क्षेत्रमा केही दिनमै पुन: निर्वाचन हुन लागेको छ । अस्ट्ेरलियाका क्याथोलिक र निजी विद्यालयलाई दिइएको धार्मिक स्वतन्त्रताको अधिकार प्रयोग गर्दै उनीहरूले भर्ना लिन अस्वीकार गर्ने र विद्यार्थीलाई निष्कासन गर्न सक्ने अधिकार छ । धार्मिक सुरक्षाका लागि सुझाव दिन गठन भएको समितिले विद्यमान कानुनलाई निरन्तरता दिन सकिने सुझाव पेश गरेको विषयमा स्थानीय सञ्चारमाध्यमले समाचार प्रकाशित गरेपछि यसले एक सातादेखि अस्ट्रेलियाको राजनीति तताएको थियो । विपक्षी दलका नेता बिल सर्टनले अहिलेको समयमा यस्तो विभेद अस्वीकार्य मात्र नभई यस विषयमा विवाद नै हुननपर्ने बताएका छन् । प्रधानमन्त्री मरिसनले पहिलेका कानुनलाई प्रतिस्थापन गर्न नयाँ कानुन बनाउने जनाएपछि सबै दलले समर्थन गर्ने जनाएका छन् ।मरिसनले विद्यार्थीमाथि हुने विभेद अन्त्य गर्ने घोषणा गरिसकेका भए पनि तेस्रो ठूलो दल ग्रिनले भने शिक्षकमाथि हुने विभेद समेत अन्त्य हुनुपर्ने माग गरेको छ । स्थानीय समाचारमाध्यमका अनुसार धार्मिक तथा निजी विद्यालयले लैंगिकताका आधारमा शिक्षकलाई निष्कासन गर्नसक्ने अधिकार छ ।
सन्तान पढाएर आफू पढ्नेहरू,"धेरैले आफूले पढ्नेरलेख्ने काम सकेर मात्रै सन्तानको शिक्षाको चिन्ता गर्छन् । तर, घोराहीमा यस्ता गृहिणी छन्, जसले सन्तानलाई पढाएरमात्रै आफूले पढ्न थाले । पढाइरलेखाइ, जागिर या व्यवसाय अनि विवाह र सन्तान । सामान्यतया जीवनको गति यस्तै हुन्छ तर यी महिलाको जीवनको गति उल्टो चल्यो । पहिले विवाह, सन्तान, उनीहरूको पालनपोषण, शिक्षादीक्षा, सन्तानको विवाह अनि मात्रै आफ्नो पढाइ । कतिले त छोराछोरीमात्रै होइन, नातिनातिनासमेत पढाएर आफूले पढ्न थाले । यो उनीहरूको रहरको जीवन भने होइन । अशिक्षामा बितेको बाल्यकालको क्षतिपूर्ति उनीहरूले जीवनको उत्तराद्र्धमा गर्दै छन् ।घोराही १८, रझेनाकी ४६ वर्षीया बालिका पाण्डेले छोराछोरी पढाउने काम सकिन् । अहिले उनी कापी, किताब र झोला बोकेर दिनहुँ स्कुल जान्छिन् । उनलाई बाटोमा धेरैले अनौठो मानेर हेर्छन् तर उनी आफ्नै सुरमा हिँडिरहन्छिन् । बाल्यकालमा पढ्न नपाए पनि अक्षर सिक्न उनलाई उमेरले छेकेजस्तो लागेन । त्यसकारण गृहिणीका लागि खुलेको चेतना अनौपचारिक प्रौढ विद्यालयमा उनी भर्ना भइन् ।उनले त्यहाँ आफूजस्ता ७८ गृहिणी महिला भेटिन् । बाल्यकालमा पढ्न नपाएका गृहिणीलाई मध्यनजर गरी ०६६ मा स्थापना भएको यो विद्यालय पाण्डेजस्ता प्रौढका लागि अक्षर सिक्ने उपयुक्त स्थान भएको छ । ११ बजे सुरु भएको विद्यालय ३ बजे बिदा हुन्छ । बिहान बालबालिका विद्यालय पठाउने र अपराह्न फर्कने समय पारेर ११३ को समय मिलाइएको छ । गृहिणीहरू घरको काम भ्याएरै विद्यालय जान्छन् र काम गर्न फर्किहाल्छन् । बीचको समय बचत गरी उनीहरूले अक्षर सिकिरहेका छन् ।पाण्डे सानोमा विद्यालय गइन् । घाँस काट्न छोडेर पढ्न गएको भन्दै आमाले पिट्दै घर फर्काइन् । त्यसपछि उनले कापीरकिताब छुन नै पाइनन् । विवाहपछि घर व्यवहारले च्याप्यो । अहिले छोराछोरी हुर्किएपछि उनले पढ्न सुरु गरेकी छन् । छोराले पठाएको पैसा निकाल्न बैंकमा गएँ । भौचर भर्नुस् भने तर मैले केही लेख्न सकिनँ, उनले भनिन्, नपढेको मान्छेको काम रहेनछ भनेर विद्यालय भर्ना भएँ । अहिले भौचर आफैं भर्न सक्छु ।पढाइले उनको जीवन धेरै सहज भएको छ । बसमा यात्रा गर्दा गाडी नम्बर हेर्न सकिँदैनथ्यो । टिकट काट्दा पनि समस्या हुन्थ्यो, उनले भनिन्, अहिले गाउँघरमा समूहका बैठक बस्दा माइन्युट लेख्न सकिन्छ । हस्ताक्षर राम्रो गर्न सकिन्छ । सानोमा छोरीले पढ्न हुँदैन भन्ने मान्यताका कारण विद्यालय जान नपाएको उनले बताइन् ।बंगलाचुली गाउँपालिका हाँसिपुरकी २६ वर्षीया सावित्रा भुसालको १९ वर्षमै विवाह भयो । विवाह गरी घोराही झरेपछि गृहस्थीमै व्यस्त भइन् । छोरा विद्यालय जाने भएपछि उनी अलि फुर्सदिलो भइन् । छोरा अहिले १ कक्षामा पढिरहेका छन् । उनी छोराभन्दा १ कक्षाअगाडि छिन् । कक्षा २ मा पढ्छिन् । पहिलेपहिले छोराले केही सिकाइदिन भन्दा केही बोल्न नसक्ने भुसाल अहिले छोरालाई सिकाउन सक्ने भएकी छन् । सुरुमा झोला बोकेर स्कुल जान साह्रै लाज लाग्यो । आमाछोरा सँगसँगै स्कुल जान तयारी गर्नुपर्छ, उनले भनिन्, बिस्तारै सहज लाग्दै गयो । पढ्नरलेख्न नजानेका कारण गाउँ समाजमा धेरै मानिस बीचमा बस्न पनि डर लाग्थ्यो । अहिले त आत्मविश्वास बढेको छ ।हाँसिपुरमा स्कुल टाढा थियो । जंगलको बाटो जान कठिन भएकाले उनले पढ्न पाइनन् । अहिले शिक्षाको अभावमा व्यावहारिक जीवन नै कठिन भएपछि बल्ल उनी पढाइमा मिहिनेत गरेर लागिन् । १ कक्षामा उनी प्रथम भइन् । नतिजा राम्रो आएपछि उत्साह बढेको छ । उमेर अझै धेरै बाँकी भएकाले पढेर केही गर्न सकिने उनको चाहना छ ।बंगलाचुली गाउँपालिका मुर्कट्टीकी २५ वर्षीया कमला रोका पनि घोराहीमै बसेर पढ्न थालेकी छन् । १ छोरा र १ छोरीलाई विद्यालय पठाएर उनी विद्यालय दौडिन्छिन्, दिनभर पढेर बेलुका फेरि नानीबाबु लिन फर्किन्छिन् । आमा र हजुरआमा उमेरका साथीसँग पढदा निकै रमाइलो भइरहेको छ, उनले भनिन्, किताबी कुरामात्रै भन्दा पाका साथीबाट जीवनका अनुभव र अनुभूति पनि सुन्न पाउँदा आफूलाई भाग्यमानी ठानेकी छु । सानोमा ६ भाइबहिनीको स्याहार गर्दैमा पढ्न नपाएकी रोका उमेर बढ्दै गएपछि निरक्षर भएकामा हीनताबोध गर्थिन् । आफ्नो उमेरका साथी पढेको देखेर लाज लाग्थ्यो । उमेर धेरै भइसकेपछि साना बालबालिकासँग पढ्न पनि मनले मानेन, उनले भनिन्, अहिले आफूजस्तै साथीहरूसँग पढ्न पाउँदा विद्यालय जान सजिलो भएको छ । हाम्रा आमा, हजुरआमा उमेरका महिला पनि पढ्ने भएकाले केही लाज लागेको छैन । २ कक्षा पढिरहेकी रोकाले एक वर्षमै धेरै कुरा जानेको बताइन् । कतै नयाँ ठाउँ जाँदा पनि बोर्डमा ठाउँको नाम लेखेको हुन्थ्यो । पढ्न नजानेर गाह्रो हुन्थ्यो, उनले भनिन्, पहिले छोराछोरीले कस्तो पढेका छन्, केही थाहा हुँदैनथ्यो । अहिले घरमा छोराछोरीको गृहकार्य हेर्न सकिन्छ । विवाहपछि उनले केही न केही उद्यम गर्ने सोच बनाएर सिलाइकटाइ तालिम लिइन्, कपडा सिलाउने काम थालिन् तर पढाइ नभएर उनलाई काम गर्न गाह्रो भयो । कपडाको नाप लेख्नुपर्ने, हिसाब गर्नुपर्ने, पढाइ नभएर व्यवसाय गर्न नै कठिन भयो, उनले भनिन्, त्यसपछि व्यवसाय छोडेर पढ्न थालेँ ।पढ्न थालेपछि धेरै गृहिणीको दैनिकी फेरिएको छ । घोराही १५ की ३३ वर्षीया छमा पाण्डेका १ छोरा ९, अर्को ५ र छोरी ३ कक्षामा पढ्छन् । छोराछोरी विद्यालय पठाएपछि उनी आफ्नो पढाइमा लाग्छिन् । पतिको मोबाइल पसल छ । यसअघि कहिलकाहीं पति सामान लिन गएको बेला पसल हेर्न पनि आँट नआउने । अहिले उनी आफैं पसल चलाउन सक्ने भएकी छन् । ३ कक्षामा अध्ययनरत पाण्डे हिसाब गर्न र ग्राहकलाई मोबाइलबारे जानकारी दिन सक्छिन् ।घोराही १८, रझेनाकी ७३ वर्षीया भावना अधिकारी कक्षा ६ मा पढिछन् । उनी बिहानै उठेर चण्डीपाठ गर्छिन् । परेका बेला मोबाइल चलाउँछिन् । फुर्सदमा कविता लेख्छिन् । १३ वर्षमै विवाह गरिन् । ५ छोराछोरीलाई हुकाइन् । उनीहरूको पढाइ पूरा भएपछि बल्ल अक्षर चिन्न थालेकी छन् । उनी अहिले आफ्नो जीवन, समाज र समसामयिक राजनीतिबारे कविता लेख्छिन् । उनी मौखिक रूपमा फरर कविता भन्न सक्छिन् । सबै कण्ठस्थ छ । कतिले मर्ने बेला किन पढ्न लागेको होला भनेर प्रश्न गर्छन् । उनी कविताबाटै जवाफ दिन्छिन्स् लेख्ने पढ्ने गरिरहन्छु आँखा देख्दासम्म लेख्ने पढ्ने गरेको हुँदैन नि अचम्म जान्छु पढ्न बोकेर झोला मनमा पीर नभाको होला र बाल्यकाल घाँसपात गरेरै बितेकामा उनलाई पश्चाताप छ । पहिले आँखा देख्ने, कान सुन्ने बेला पढ्न पाइएन । अहिले पढ्ने बेला कान र आँखाले साथ दिन छोडे, उनले भनिन्, उमेरमा पढ्न नपाएकामा दुस्ख लाग्छ । सानैदेखि पढ्ने रहर थियो तर कहिलै पूरा भएन । अहिले धोको पूरा भएको छ । बाल्यकाल र अहिलेको जीवनलाई पनि उनले कवितामै सुनाइन्स् घाँसपात गरेर जोवन बित्यो आएन पढ्ने मति लेख्छु, पढ्छु भनेर छँदैछ मनमा देख्दैन आँखा कति !पढाइको महत्त्व बुझेर आएकाले सबै गृहिणीले निकै चासो दिएर पढिरहेको प्रधानाध्यापक सुमित्रा सुवेदीले बताइन् । विद्यालयमा ७ शिक्षिका छन् । सरकारले २ सहयोगी कार्यकर्तालाई मात्रै सहयोग गर्दै आएको र त्यही रकमबाट केही खर्च चलाएर सबैले स्वयंसेवी सेवा गरिरहेको सुवेदीले बताइन् । सुरुमा भाडाको घरमा कक्षा चलाउँदै आएकामा झाडा तिर्न नै कठिन भएपछि अहिले रझेना टोल विकास संस्थाको संरक्षणमा रहेको घोराही उपमहानगरपालिकाको ३ कट्ठामा भोगाधिकार लिएर स्कुल सञ्चालन भइरहेको छ । गृहिणीलाई शिक्षित बनाउने कामलाई सरकारले केही चासो नदिएकामा उनी दुस्खी छन् ।यही स्कुलमा पढेका ७ जनाले एसईई उत्तीर्ण गरिसकेका छन् । अझै धेरैले ८ कक्षादेखि माथिको माग गरिरहेका छन् । अहिले ६ कक्षासम्म मात्रै पढाइ हुन्छ । ८र९ कक्षा पढेर छोडेका र टेस्ट पास महिला धेरै छन् । उनीहरूको पढ्ने चाहना छ तर नियमित विद्यालयमा बालबालिकासँगै भर्ना भएर पढ्न चाहँदैनन्, प्रधानाध्यापक सुवेदीले भनिन्, प्रौढ विद्यालय नै उपयुक्त हुने भएकाले कक्षा बढाउनुपर्यो भनेका छन् ।"
नेपाली अर्गेलीबाट जापानी यान,"न गाईबस्तुलाई घाँस हुने न त दाउरा नै भरपर्दो । लेकाली क्षेत्रमा पाइने अर्गेलीलाई केही वर्ष अघिसम्म उति रुचाइँदैनथ्यो । पाखाभित्तामा पलाउने यो बुट्यान जापानमा नोट बनाउन प्रयोग हुने थाहा पाएपछि लेकाली क्षेत्रका कृषकले माया गर्न थालेका छन् ।यो वनस्पतिको बोक्रा जापानमा नोट बनाउनसँगै महत्त्वपूर्ण कागजातका लागि प्रयोग हुने भएपछि कृषकलाई आम्दानीको पनि राम्रै स्रोत भएको छ । यसअघि उजाड देखिने पाखाभित्तामा कृषकले लहलह अर्गेली हुर्काएर आम्दानी गर्ने क्रम बढेको हो । इलाम नगरपालिका ३, पुवामझुवाका ठाकुरसिंह राईका लागि यो मुख्य आम्दानीको स्रोत बन्न थालेको छ । चिसो मौसम भएकाले आलु, मकैबाट गुजारा नहुने राईले केही वर्षदेखि अर्गेलीको व्यावसायिक खेती गरी बिक्री गर्दै आएका छन् ।उनले अर्गेली बेचेरै वार्षिक अढाई लाखसम्म आम्दानी गरेका छन् । जापानी भाषामा मिचुमाना भनिने अर्गेलीको वैज्ञानिक नाम इदजोरथिया हो । स्थानीय भाषामा तीन हाँगेसमेत भनिने अर्गेलीले राम्रो बजार पाएपछि लेकाली गाउँका बासिन्दा यसको व्यावसायिकतातर्फ लागेका हुन् । वार्षिक रूपमा जिल्लाका लेकाली गाउँबाट करिब १६ टन अर्गेली जापान निर्यात हुन्छ । पाँचथर, ताप्लेजुङ, तेह्रथुम, खोटाङ, सोलुखुम्बु, ओखलढुंगा, भोजपुर, रामेछाप, दोलखालगायत जिल्लामा उत्पादन हुने करिब ७० टन अर्गेली जापान निर्यात हुन्छ । जसबाट वार्षिक करोडौं रुपैयाँ नेपाल भित्रिन्छ ।काठमाडौंमा रहेको कानपो नेपाल नामक संस्थाले कृषकलाई अर्गेली लगाउन प्रेरित गर्दै आएको छ । उसैले कृषकबाट खरिद गरी जापानसम्म पुर्याउने व्यवस्था मिलाएको छ । कृषकले निजी बारीमै अर्गेली लगाएर बिक्री गर्ने गरेका छन्, सप्लायर हीराधन कोइ राईले भने, सुरुमा संस्थाका तर्फबाटै कृषकलाई अर्गेलीको महत्त्व बुझाउँदै रोप्ने तरिका सिकायौं र अहिले आफंै खरिद गरिरहेका छौं ।नेपाली कागजमा प्रयोग गर्दाभन्दा धेरै मूल्य पाइने भएकाले कृषकले यसलाई रुचाएका छन् । अर्गेलीलाई बोक्रा ताछेर सुकाएपछि यो बिक्रीका लागि तयार हुन्छ । बोक्रा ताछ्ने र तयार गर्ने क्रममा पनि जापनी प्रविधि प्रयोग गर्नुपर्ने हुन्छ, उनले भने धेरै कृषकलाई यो काममा दक्ष बनाएका छौं ।सुक्खा अर्गेली अहिले कृषकको घरआँगनबाटै प्रतिकिलो ४ सय ७५ रुपैयाँमा किनबेच भइरहेको छ । जुन नेपाली कागज उद्योगले दिनेभन्दा ४ गुणा धेरै मूल्य हो । एकपटक रोपेपछि २ वर्षदेखि यसले आम्दानी दिन सुरु गर्छ । निरन्तर वर्षांैसम्म त्यही बोट पलाउने भएकाले मिहिनेत पनि उति नहुने कृषक बताउँछन् । १ हजार ६ सयदेखि २ हजार ७ सय मिटरको उचाइमा पाइने अर्गेलीका लागि १ हजार ८ सयदेखि २ हजार ५ सय मिटरको क्षेत्र उत्तम मानिन्छ । जिल्लाको पुवामझुवा, माईपोखरी, मावु, माईमझुवा, चमैतालगायत क्षेत्रमा यसको उत्पादन हुँदै आएको छ । विज्ञका अनुसार उपयुक्त उचाइ भएको स्थानमा यसलाई व्यावसायिक रूपमा लगाउन सकिन्छ ।"
घरमै पाएँ सेतो छडी,"विराटनगर (कास) दृष्टिविहीन ४० वर्षीय चिरञ्जीवी शर्माले दुईवटा सेता छडी, त्यो पनि दैलोमै पाए । न उनले कुनै सिफारिस देखाउनुपर्यो, न त अपांग परिचयपत्र ।इच्छाएको व्यवसाय गर्नलाई निब्र्याज ऋणसमेत पाउने भएपछि त उनी दंग परे । रानीस्थित विराटनगर आँखा अस्पतालले समुदायमा आधारित पुनस् स्थापना कार्यक्रमअन्तर्गत शर्मालाई सहयोग गरेको हो ।विराटनगर ६, सरोचियामा भाडाको घरमा बस्ने उनको अवस्थाबारे कान्तिपुर दैनिकमा असोज ५ गते छापिएको कागती र खुर्सानी घरघरै शीर्षक समाचारमा उक्त अस्पतालको ध्यानाकर्षण भएको हो । एउटा मात्रै छडी पाए हुन्छ भनेको थिएँ, दुई वटा ल्याइदिनुभयो, शर्माले खुसी हुँदै भने, एउटा पसल खोल्ने मेरो योजनामा आर्थिक मद्दत पनि हुने भयो, यति भएपछि अरू के चाहियो र रु ठोस आर्थिक सहयोग वा ऋण पाए सटर भाडामा लिई सिलाइ बुनाइ, कपडा वा ग्यास पसल खोल्ने उनको इच्छा छ । उक्त कार्यक्रमअन्तर्गत २५ हजार रुपैयाँसम्म ऋण उपलब्ध गराइन्छ । एक गैरसरकारी संस्थाले सामान्य प्रशिक्षणसहित दिएको एउटा सेतो छडी उनीसँग थियो तर हिंड्डाहिंड्दै भाँचिएमा सडकमा अलपत्र परिने तनावमा उनी थिए ।उक्त अस्पतालका प्रबन्धक कुमार पृथु, आई हेल्थ एजुकेटर अफाक अनबर र फिल्ड वर्कर रवीन्द्र देव सहयोग सामग्रीसहित शर्माको घर पुगेका थिए । उहाँको विश्वकै उत्कृष्ट आँखा जाँच संयन्त्रले हाम्रो अस्पतालले एक पटक परीक्षण गर्छ, आँखाको नसा सुकेको छैन भने कोर्निया प्रत्यारोपण गरी दृष्टि फर्काउने प्रयत्न गर्छौं, अस्पतालका प्रबन्धक पृथुले भने, यो पूर्णतया निस्शुल्क हुनेछ ।"
बढी भाडा लिनेलाई कारबाही,"चितवन (कास) जिल्ला ट्राफिक प्रहरी कार्यालयले यात्रुसँग बढी भाडा लिने बसलाई कारबाही गर्नुका साथै लिएको बढी भाडा सम्बन्धित व्यक्तिलाई फिर्ता गराएको छ । जिल्ला ट्राफिक प्रमुख तथा प्रहरी निरीक्षक वेदप्रसाद गौतमका अनुसार शुक्रबार मात्रै काठमाडौंबाट आएका २६ गाडीलाई कारबाही भएको छ । कारबाहीमा पर्नेमा ४ बस र २२ माइक्रोबस छन् । यात्रुसँग लिएको १५ हजार ८ सय ७० रुपैयाँ हामीले फिर्ता गराएका छौं, गौतमले भने । यात्रुको भीडभाड हुने भएका कारण बसहरूले तोकिएभन्दा दोब्बर भाडा लिएको उनले बताए । बढी भाडा लिने बसलाई कारबाही स्वरूप १५ सय रुपैयाँका दरले जरिवाना पनि गरिएको छ । चितवन ट्राफिकले ठाउँठाउँमा जाँचलाई प्राथमिकतामा राखेको गौतमले बताए । भाडादर सबै यात्रुले प्रस्ट देख्ने गरी गाडीहरूमा टाँस्न प्रहरीले निर्देशन दिएको छ । यातायात व्यवसायीहरूलाई यसबारे पहिल्यै जानकारी गराइसकेको गौतमको भनाइ छ । भाडादर नटाँस्ने र बढी भाडा लिने गाडीहरू कारबाहीमा पर्ने उनले बताए । बढी भाडा लिएको सूचना दिन उनले यात्रुलाई अपिलसमेत गरे । बढी भाडा लिने समस्या दसैंअघि काठमाडौंबाट आउने गाडीहरूमा हुन्छ । दसैंपछि काठमाडौं जाँदा यस्तो समस्या दोहोरिने गर्छ । ठाउँठाउँमा दैनिक जाँच गरी सोधखोज गर्नुका साथै नारायणगढको पुल्चोक र पोखरा बसपार्क तथा भरतपुरको केन्द्रीय बसपार्कमा यात्रु सहायता कक्ष राखेर समस्या समाधानको प्रयास सुरु भएको प्रहरी निरीक्षक गौतमले बताए ।"
तालिमप्राप्त कुकुरसहित राजमार्गमा जाँच,हेटौंडा (कास) चाडपर्वको समयमा हुन सक्ने सम्भावित घटनालाई मध्यनजर गर्दै पूर्वपश्चिम राजमार्गमा तालिमप्राप्त कुकुरसहितको जाँच थालिएको छ । प्रदेश प्रहरी कार्यालयमा रहेका दुई तालिमप्राप्त कुकुरको प्रयोग गरेर प्रहरीले अवैध कारोबार र आपराधिक गतिविधिलाई नियन्त्रणको प्रयास गरेको हो ।प्रदेश प्रहरी कार्यालयबाट ल्याइएका लागूऔषध र हातहतियार खरखजनासम्बन्धी तालिमप्राप्त कुकुरको प्रयोग गरेर पूर्वपश्चिम राजमार्गको प्रदेश २ र ३ को नाका चुरियामाईमा जाँच थालेको हो । चाडपर्वको समयमा आपराधिक गतिविधि हुनसक्ने र राजमार्गमा लुटपाटसमेत हुने गरेकाले त्यसलाई नियन्त्रण गर्न विशेष सुरक्षा योजनाको साथ काम गरिएको इलाका प्रहरी कार्यालय पशुपतिनगरका प्रहरी निरीक्षक अनोजजंग रायमाझीले बताए । रायमाझीको कमान्डमा प्रदेश प्रहरीको तालिमप्राप्त कुकुर र प्रहरी परिचालन गरेर सुरक्षाको लागि काम गरिएको छ ।राजमार्गमा हुने लुटपाटलगायत आपराधिक घटना नियन्त्रण गर्नका लागि बारा र मकवानपुरको सिमानामा पर्ने चुरियामाई मन्दिर नजिकबाट रात्रि बसमा तीन जना प्रहरी चढेर सीमा पार गराउने काम थालिसकेको जिल्ला प्रहरी कार्यालय मकवानपुरले जनाएको छ । रात्रिबसमा सुरक्षार्थ खटिने ७२ जना प्रहरीको ८ वटा टिम बनाएको छ । बैंकलगायत वित्तीय क्षेत्र भएको स्थान र हेटौंडा बजार क्षेत्रमा २४ सै घण्टा प्रहरी परिचालन गरिएको छ ।सुरक्षालाई मध्यनगर गर्दै मकवानपुर प्रहरीले मोटरसाइकल र गाडीमा ५२ जनाको क्विक रेस्पोन्स टोली बनाएको छ । टोली २४ सै घण्टा तयारीमा रहने गरी मोटरसाइकल र पैदल गस्ती १९ वटा परिचालन हुनेछन् । प्रहरीको पिकेट जिल्ला भरी गरी ३२ वटा रहने कार्यालयले जनाएको छ । चाडबाडलाई लक्षित गरेर सुरक्षाका लागि ६ सय ८२ जना प्रहरी परिचालन गरिएको जिल्ला प्रहरी कार्यालय मकवानपुरले जनाएको छ ।
दोषी पत्ता लागेनन्,"विराटनगर (कास) बोक्साको आरोपमा पटकपटक अपमानित हुँदै आएका एक वृद्धको घाँटी रेटेर वीभत्स हत्या भएको पन्ध्र महिना बित्दा पनि प्रहरीले दोषीको पहिचान गर्न सकेको छैन ।रंगेली नगरपालिका ९ साबिकको दर्वेशा बनकोलका ६३ वर्षीय पहाडचन राजवंशीलाई अज्ञात समूहले गतवर्ष असार दोस्रो साता उनकै घरनजिक घाँटी रेटेर वीभत्स हत्या गरी सडकमा फालेको थियो ।घटनामा संलग्न व्यक्तिको पहिचान भइसकेको दाबी गर्दै संलग्न व्यक्ति भारत छिरेकाले पक्राउ गर्न समस्या भएको प्रहरीको भनाइ छ । घटनामा पीडित परिवारका छिमेको संलग्नता रहेको र रुढिवादी सोचले पुरानो रिसीबीका कारण हत्या भएको पुष्टि भइसकेको इलाका प्रहरी रंगेलीका तत्कालीन निरीक्षक सञ्जीवबाबु खड्काको भनाइ थियो । हालका प्रहरी निरीक्षक कविन्द्र कार्कीका अनुसार पुरानो रेकर्डका आधारमा घटनामा संलग्नको खोजी भइरहे पनि सफलता पाउन सकिएको छैन । घटनाका बारेमा परिवारका सदस्य र छरछिमेकका कसैले पनि तत्काल केही नबोलेका कारण संलग्न व्यक्तिको पहिचान गर्न ढिलाइ भएको प्रहरीको भनाइ छ । परिवारका सदस्य र समाजको कोही पनि मानिसले घटनाको समयमा केही बोलेनन् । समाजै मौन बस्नु र परिवारजनले दिएको जाहेरीमा पनि कसैलाई किटानी नगरे पनि प्रहरीको सूक्ष्म अनुसन्धानले अपराधी र घटनाको कारण पुष्टि भइसकेको तत्कालीन प्रहरी निरीक्षक खड्काको भनाइ थियो ।प्रहरीका अनुसार घटनामा संलग्न एकजना मात्रै रहेको पुष्टि भएको छ । गाउँमा त्यस्तो वीभत्स घटना हुँदा पनि समाजका कसैले केही नबोल्नु रहस्यमय भएको प्रहरीको भनाइ छ । घटना दोस्रो चरणको निर्वाचनको ठीक एक दिन पहिला भएकाले र निर्वाचनकै कारण तत्काल अनुसन्धान गर्न नभ्याइएकाले समस्या भएको प्रहरीको भनाइ छ ।विगतमा पहाडचनलाई स्थानीयले पटकपटक बोक्साको आरोपमा अपमान गरेर घर निकालासमेत गरेका थिए । स्थानीयका अनुसार २०६९ सालसम्म उनको बस्ती वरपर कोही बिरामी पर्दा वा मृत्यु भएमा पहाडचनले तन्त्रमन्त्र गरेको आरोप लगाउँथे ।बस्तीमा लामो समयसम्म बिरामीले थलिएर कसैको मृत्यु भए उनैलाई बोक्सोको अरोप लगाई केहीले मानव मलमूत्र खुवाएर कुटपिट गर्दै गाउँबाट विस्थापितसमेत गरेका थिए ।पहाडचन र उनकी श्रीमती अंशु गाउँबाट विस्थापित भएपछि उनले दिएको उजुरीका आधारमा प्रहरीले २०६९ सालमा स्थानीय शिवनारायण राजवंशी, श्रवण राजवंशी, जितलाल राजवंशी, हरिप्रसाद राजवंशी, चम्पादेवी राजवंशी, सुधलीदेवी राजवंशी, उर्मिलादेवी र रविलाल राजवंशी पक्राउ गरी अनुसन्धानपछि मिलापत्र गरेर जनही २ हजार रुपैयाँ धरौटीमा छाडेको थियो ।त्यसपछि समाजका कसैले पनि पहाडचनलाई त्यस्तो दुव्र्यवहार गरेका थिएनन् । समाजले बाबुका पुराना सबै गतिविधि बिर्सिसकेको थियो । उनका छोरा लक्ष्मीले भने आफ्ना बाबुको हत्या कसले र केका लागि गर्यो भनेर किटान गर्न सकिने स्थिति छैन । पहाडचन असार ११ गते घरदेखि करिब एक किलोमिटर पश्चिमको दर्वेशा बजारबाट घर फर्कंदा साँझमा घटना भएको थियो ।"
नयाँ नोट वितरण चुनौतीपूर्ण,"संस्थाले नयाँ नोट वितरण गर्ने निर्णय गरिसक्यो, जसरी भए पनि चाहियो भनेर माग्न आउने सहकारी संस्थाहरू धेरै छन्, मुद्रा व्यवस्थापन प्रमुख निरौललाले भने, अब उनीहरूको माग कसरी व्यवस्थापन गर्ने ? राष्ट्र बैंकले नयाँ नोट वितरण कार्यलाई प्रत्साहन गर्न नहुने पूर्वगभर्नर दीपेन्द्रबहादुर क्षेत्रीले बताए । मुलुकले नगदरहित कारोबारलाई प्रोत्साहन गर्ने नीति अपनाइसकेकाले राष्ट्र बैंकले आफ्ना गतिविधि पनि त्यस्तै बनाउनुपर्ने उनको सुझाव छ । नयाँ नोट र पुनारो नोटको मूल्य समान हो, नयाँ नोट छपाइ तथा वितरणमा ठूलो व्ययभार पर्छ, उनले भने, यो कुरा सरकार र राष्ट्र बैंकले नागरिकलाई बुझाउन सक्नुपर्छ । खसगरी दसैं र तिहारका लागि नयाँ नोटको माग बढ्दो छ । मागअनुसार राष्ट्र बैंकले बर्सेनि वितरण गरिने नयाँ नोटको परिणाम पनि बढाउँदै आएको छ । यसले बजारमा मुद्रा आपूर्ति बढाउँछ । यसको अर्थ नागरिकको हातहातमा धेरै पैसा पुग्छ । हात हातमा पैसा भएपछि खर्च गर्ने प्रवृत्ति बढ्छ । खर्च गर्ने क्षमता बढेपछि माग बढछ । माग बढेपछि बजारमा वस्तु तथा सेवाको मूल्य बढ्छ । यसले समग्र राष्ट्रको मूल्य वृद्धिदर बढाउँछ । मूल्य वृद्धिदर बढ्नु भनेको पैसाको क्रयशक्ति (भाउ) घट्नु हो । यसकारण पैसाको मूल्य तीव्र रूपमा घट्न नदिन अर्थशास्त्रीहरू सुझाउँछन् । उनीहरूले नयाँ नोट वितरणमा सात चुनौती देखेका छन् । पहिलो, कारण नोट छपाइ तथा व्यवस्थापन खर्च हो । हाल राष्ट्र बैंकले नोट छपाइ, वितरण तथा व्यवस्थापनमा वार्षिक करिब ३ अर्ब रुपैयाँ खर्च गर्छ । नोटको माग बढेअनुसार यस्तो खर्च पनि बढ्छ । यसले राष्ट्रको व्ययभार बढाउँछ । यो क्षेत्रमा गरिने लगानी तुलनात्मक रूपमा अनुत्पादक मानिन्छ । दोस्रो, नोटको आयु यति नै वर्ष हुन्छ भन्ने नतोकिए पनि जतनले उपयोग गरे धेरै वर्षसम्म टिकाउन सकिन्छ । यो वर्ष वितरण गरेको नयाँ नोट राष्ट्र बैंकमा फर्किंदा पुरानो भएर आउँछ । नागरिकको माग पूरा गर्न राष्ट्र बैंकले ठूलो धनराशि खर्च गर्नुपर्छ । यसरी हरेक वर्ष ठूलो मात्रामा नयाँ नोट छपाइ गर्दा प्रयोग नभएकै अवस्थामा स्टकमा रहेको पुरानो नोटको पनि आयु सकिँदै जाने र नयाँ नोटको आयु पनि सकिने हुन्छ । तेस्रो, दसैंमा नयाँ लत्ता कपडासँगै नयाँ नोटलाई पनि प्रतिष्ठा मान्ने चलन सहर बजारमा विकसित हुँदै गएको छ । यस्तो प्रवृत्तिले समाजमा विकृति भित्र्याउँछ । प्राय नागरिकसँग नोट जनत गर्ने बानी छैन । खासगरी दसैं र तिहारमा पूजा, टीकाका लागि विभिन्न रङ र अक्षता प्रयोग गरिन्छ । यसकारण यो अवधिमा नोट धेरै फोहोर हुन्छ । दसैंमा टीका र जमरासँगै दक्षिणा दिने चलन छ । यसो गर्दा नोटमा रङ लाग्ने सम्भावना धेरै हुन्छ । यसैगरी तिहारमा पैसा तथा धन सम्पत्ति पूजा गर्ने चलन छ । पूजा गर्दा रङको प्रयोग हुने भएकाले नोट फोहोर हुन्छ । त्यसले नोटको आयु घटाउँछ । चौथो, केही जिल्लाहरूमा नयाँ नोट नपुगेकका समाचारहरू सार्वजनिक भएका छन् । यो स्वाभाविक पनि हो । राष्ट्र बैंकले आफ्नो कार्यालय रहेको स्थानबाहेक नोट कोष सुविधा लिएका बैंकमार्फत नोट पुर्याउँदै आएको छ । सामान्य अवस्थामा बैंक तथा वित्तीय संस्थाले हजार र पाँच सय दरका नोट माग्छन् । ठूला दरका नोट ढुवानी गर्नै सजिलो हुने, कम खर्च लाग्नेलगायत कारण ती दरका नोटको माग हुने गरेको हो । दसैंमा तिनै बैंक तथा वित्तीय संस्थाले साना दरका नोट माग गर्छन् । हरेक नोट कोष सुविधा लिएका बैंकमा नोट पुर्याउने जिम्मा राष्ट्र बैंकको हुन्छ । यसकारण एकै पटक सबै ठाउँमा नोट पुर्याउन सकिँदैन । पाँचौं, वित्तीय साक्षरताको अभाव अर्को कारण हो । पुरानो र नयाँ नोटको मूल्य समान हो । बजारमा नयाँ नोटले बढी र पुरानोले कम सामान खरिद गर्ने भन्ने हुँदैन । यो चेतना आम नागरिकहरूमा पुग्न सकेको छैन । नागरिकले घण्टौं लाइन लागेर पनि नयाँ नोट लिन चाहनुले त्यो प्रमाणित गर्छ । छैठौं, नयाँ नोटको माग बढिरहँदा सुकिला नोट व्यवस्थापन प्रमुख चुनौती बन्ने देखिन्छ । नागरिकलाई हरेक वर्ष ठूलो मात्रामा नयाँ नोट चाहिने तर त्यो नोट फर्किएर राष्ट्र बैंकमा आउँदा पुराना भएर आउँछन् । सातौं, गत वर्षको दसैं र तिहारमा राष्ट्र बैंकले १३ अर्ब नयाँ नोट सटही गरेको थियो भने ५० अर्ब रुपैयाँ बराबर भुक्तानी बैंक तथा वित्तीय संस्थालाई दिएको थियो । यो वर्ष यो गत वर्षभन्दा केही धेरै परिणाममा पैसा बजारमा पठाउने राष्ट्र बैंकको योजना छ । राज्यले नगदरहित कारोबारलाई प्रोत्साहन गर्ने नीति अपनाउने, सरकारकै एक निकाय राष्ट्र बैंकले हरेक वर्ष धेरै परिणाममा नयाँ नोट वितरण गर्नु अमिल्दो भएको विज्ञ बताउँछन् ।"
५२ करोड कर तिर्न अटेर,"मोरङका ठूला उद्योगी व्यवसायीले ५२ करोड १२ लाख रुपैयाँ कर तीर्न अटेरी गर्दै आएका छन् । विराटनगरस्थित आन्तरिक राजस्व कार्यालयलाई उनीहरूबाट करबापतको बक्यौता उठाउन हम्मे परिरहेको छ । उक्त कार्यालयले २०७४७५ मा ५९ करोड ३३ लाख रुपैयाँ कर उद्योगी व्यवसायीबाट उठाउनुपर्ने थियो । तर, उनीहरूबाट अहिलेसम्म ७ करोड २१ लाख रुपैयाँ मात्र उठाउन सफल भएको कार्यालयका प्रमुख दिलीपकुमार गौतमले बताए ।लामो समयदेखि आयकर, मूल्य अभिवृद्धि कर (भ्याट) र अन्त:शुल्क नबुझाउने ७२ वटा व्यापारिक फर्मका सञ्चालकको बैंक खाता, मालपोतमा जग्गा रोक्का राखेको थियो । यसमध्ये ११ वटाले बक्यौता तिरेपछि रोक्का फुकुवा गरिएको छ । अन्यको आयात निर्यातमा समेत यो वर्ष रोक लगाएको छ । पहिलो चरणमा बैंक खाता, घरघडेरीको किनबेच एवं आयात निर्यात रोक्का गर्यौं, कार्यालय प्रमुख गौतमले भने, दोस्रो चरणमा पत्रपत्रिकामा नाम सार्वजनिक गर्ने र अन्तमा सम्पति लिलामी गर्छौं । राजस्व कार्यालयका अनुसार विराटनगरका एक प्रतिष्ठित व्यवसायीले २०६५६६ देखि २ करोड २० लाख आयकर र ५ करोड रुपैयाँ मूल्य अभिवृद्धि कर बाँकी राखेको देखिन्छ । उनको नाउँमा बैंक खाता र जग्गासमेत नदेखिएकाले कानुनी कारबाही गर्न कठिन भएको कार्यालय प्रमुख गौतमले बताए ।व्यापारै चौपट देखिएका ती व्यवसायीको नाउँमा कतै केही देखिन्न, उनले भने, नातागोताको नाउँमा सम्पत्ति राखेका हुन् कि ? खोजबिन गर्दै छौं । उनको अनुसार कर नतिरेर खाता रोक्का राखिएका अधिकांश उद्योगीव्यवसायी यस्तै प्रकृतिका छन् । यो कर छल्ने पूर्वनियोजित योजना, ठगी हो, अनुसन्धान गर्दै छौं, उनले भने । बक्यौता रहे पनि तुलनात्मक रूपमा यस वर्ष कर संकलन बढी भएको छ । मोरङमा गत आर्थिक वर्षको तुलनामा यस पटक ३५ प्रतिशतले बढी कर संकलन भएको छ । आन्तरिक राजस्व कार्यालयका अनुसार आर्थिक वर्ष २०७५७६ को भदौसम्म १ अर्ब ५ करोड रुपैयाँ उठेको छ । यो रकम ३५ प्रतिशतले बढी रहेको कार्यालय प्रमुख गौतमले बताए । गत वर्षको भदौसम्म ७७ करोड ६६ लाख रुपैयाँ मात्र राजस्व संकलन भएको थियो । सरकारले ल्याएको कर छुटको योजना, कर शिक्षा कार्यक्रम, कार्यालय विस्तार, अनुगमनको प्रभाव, कर तिर्ने सहज वातावरण निर्माण र अन्त:शुल्कमा वृद्धि यसको कारण भएको गौतमले बताए । उक्त कार्यालयले वर्षभरि निजी सभा हल, उद्योग संघ संगठनको सहयोगले ठाउँठाउँमा छलफल बैठक, पर्चा पम्पलेट वितरण, चेतनामूलक भित्ते लेखन एवं पत्रपत्रिकामार्फत कर शिक्षा एवं चेतना कार्यक्रम सञ्चालन गर्दै आएको छ । उसले असारमा विराटनगरस्थित कार्यालयमा करदाताका लागि विश्राम स्थलसमेत निर्माण गरेको छ, जहाँ बसेर सेवाग्राहीहरूले सुस्ताउँदै फाराम भर्छन्, भलाकुसारी र सल्लाह गर्छन् । हेर्दा सामान्य लाग्ने यिनै प्राबन्धले पनि सेवाग्राहीको मनस्थितिमा सकारात्मक प्रभाव पर्छ, कार्यालयका लेखा अधिकृत विजयहरि शर्माले भने, यो पनि हाम्रै कार्यालय हो भन्ने भावना बढिरहेको पाएका छौं । उक्त कार्यालयमा दैनिक औसत २ सय ४५ जनाले कर तिर्छन् । उनीहरूबाट दिनहुँ १ करोड ४२ लाख ८१ हजार ७ सय ४५ रुपैयाँको हाराहारीमा राजस्व संकलन हुने गरेको उक्त कार्यालयले जनाएको छ । मोरङका ४१ हजार करदाता छन् । तीमध्ये १५ हजार करदाता रहेको मोरङको सुन्दरहरैंचा नगरपालिकाको विराटचोकमा १८ भदौदेखि करदाता सेवा कार्यालय राखिएको छ । विराटनगरदेखि २९ किमि उत्तरपूर्वमा पर्ने यो थलोका सेवाग्राहीको मागअनुरूप थप कार्यालय स्थापना गरिएको हो । विराटनगरस्थित उक्त कार्यालयले करदाताको सहयोगका लागि हेल्प डेस्क पनि राखेको छ । जहाँ दुई कर्मचारीले फाराम भर्न, सिकाउन र बक्यौता हेर्नमा सहयोग पुर्याउँछन् ।योबाहेक करदाताले मोरङको उर्लाबारीस्थित कृषि विकास बैंक, बेलबारीको राष्ट्रिय वाणिज्य बैंक र विराटनगरकाले पनि ती दुई बैंकमार्फत कर बुझाउन सक्छन् ।"
फैलिँदै स्याउ खेती,"तत्कालीन राजा वीरेन्द्रले स्याउको उत्पादन राम्रो हुने भनेर पुथाउत्तरगंगा गाउँपालिका १० अर्थात् पहिलेको तकसेरा गाउँ पञ्चायतलाई ०४० मा स्याउका केही बेर्ना उपहार दिएका थिए । राजाले उपहार दिएका तिनै बेर्ना गाविसले गाउँलेलाई वितरण गर्यो । अहिले तिनै स्याउका बोट तकसेरामा फैलिएका छन् । लटरम्म फल्न थालेका छन् ।त्यसअघि तकसेरा बाग्लुङ जिल्लाअन्तर्गत रहँदा स्विस प्राविधिक सहायता संघले पनि स्याउका केही बोट वितरण गरेको थियो । ढोरपाटन सिकार आरक्षमा सहयोग गर्ने क्रममा केही स्थानीयबासीले स्याउका तिनै बेर्नाबाट तकसेरामा स्याउ खेती सुरु गरेका हुन् । हाल पुथाउत्तरगंगा गाउँपालिकामा मात्रै ३० हजारभन्दा बढी स्याउका बोट छन् । तीमध्ये झन्डै २ हजार बोटले फल दिइरहेका छन् । २८ हजार बोट हुर्किंदो क्रममा छन् । पुथाउत्तरगंगा गाउँपालिका अधिकांश वडाका विभिन्न ठाउँमा स्याउका बोट लहलहाएका छन् । पहिला खास वास्ता थिएन । पछिल्लो समय हरेक घरपरिवारले स्याउका बोट लगाउने क्रम बढदै गएको छ । तकसेराका तेजेन्द्र खाम मगरले भने, व्यावसायिक रूपमा खेती गर्ने र थोरै बोट भए पनि स्याउ लगाउनुपर्छ भन्नेहरूको संख्या यहाँ बढेको हो । अहिले तकसेराका हरेकजसोका घरमा स्याउका १२१५ बोट छन् । कतिपयका फलिसकेका छन् भने कतिले बेर्ना सार्दै छन् । पुथाउत्तरगंगामा गोल्डेन, रोयल र पिपलनेट जातका स्याउ बढी छन् । केहीले रुचि र सोखले लगाए पनि धेरैजसो किसान स्याउको व्यावसायिक खेतीमा जुटिसकेका छन्, तकसेराकै धर्म बुढा मगरले भने, फलेका स्याउका दाना राम्रा छन् । अब निर्वाहमुखी कृषिभन्दा व्यावसायिक स्याउ खेतीमा जाने चाहना राख्नेको संख्या बढदो छ ।लक्ष्मीप्रसाद पुन मगर यस क्षेत्रमा सबैभन्दा बढी स्याउ खेती गर्ने किसान हुन् । पुथाउत्तरगंगा २ पेल्मामा उनको स्याउ बगैंचा नै छ । झन्डै एक हजार बोट हुर्किंदै छन् । अधिकांश स्याउका बोटमा लटरम्म फल लागेका छन् । तर, फलेका स्याउ खपत गर्न भने समस्या रहेको उनले बताए । यस क्षेत्रमा स्याउ राम्रो फल्छ, फलाउन सकिन्छ भन्ने कुरा पुष्टि भइसक्यो । तर, खपत कहाँ र कसरी गर्ने भन्ने समस्या छ, उनले भने, सडक सञ्जाल नपुगेका कारण बजारसम्म स्याउ पुर्याउन कठिन छ । बजार अभावमा बोटबाट स्याउ नटिपिएको उनले बताए । बजारमा पुर्याउन नसकिने भएपछि फल बोटमै छन् । स्याउ टिपेको छैन । बोटमा पाकेका स्याउ काग र खोलामा बस्ने ओदले खान्छन्, उनले भने, कति झरेर भीरपाखातिर जान्छन् । बजार नभएपछि फलाएर पनि के काम ?फलेका स्याउ बजार पुर्याउन ढुवानी अनुदान पाउन सके स्थानीयबासीको जीवन स्तर बदलिने तेजेन्द्र खाम मगरले बताए । सडक निर्माणलाई तीव्रता र ढुवानीमा अनुदान दिन सके बोटमा लटरम्म फलेका स्याउ बजारसम्म पुग्ने उनले सुनाए । गलत सरकारी नीतिका कारण पनि स्याउ किसान समस्यामा पर्ने गरेको लक्ष्मीप्रसाद पुनको भनाइ छ । साबिकका रन्मामैकोट, हुकाम र सिस्ने गाविसलाई स्याउको पकेट क्षेत्र घोषणा गरिएको छ । तर, त्यो घोषणामै सीमित छ । प्रधानमन्त्री कृषि आधुनिकीकरण परियोजनाअन्तर्गत आएको ८० लाखमध्ये ६० लाख रुपैयाँ गत आर्थिक वर्षमा फ्रिज भएको छ । साबिकको रन्मामैकोट र हुकामका लागि २० लाख र सिस्नेका लागि ६० लाख रुपैयाँ बजेट विनियोजन गरिएकामा सिस्नेमा छुट्याइएको ६० लाख रुपैयाँ फ्रिज भएको हो । स्याउ खेतीमा तारबार, सिँचाइ, बगैंचा व्यवस्थापन, बीउ विजन, बेर्ना शीर्षकमा उक्त बजेट आएको थियो । खेती भइरहेको ठाउँ छाडेर अन्यत्रै बजेट परेपछि समस्या भोग्नु परेको स्याउ किसानहरूको गुनासो छ । पुथाउत्तरगंगा गाउँपालिका अध्यक्ष ओमप्रसाद घर्ती पनि आफैं स्याउ कृषक हुन् । उनको बारीमा स्याउका ६ सय बोट छन् । स्याउ फलेपछि कता खपत गर्ने भन्ने चिन्तामा उनी पनि छन् । सानो रकमले केही नहुने भन्दै त्यस क्षेत्रको स्याउको बजारीकरणका लागि ठूलो परियोजना आवश्यक रहेको उनले बताए । हरेक वर्ष स्याउ खेतीले ठूलो क्षेत्र ओगटै छ । स्थानीय सरकारको बजेटले केही गर्न सकिन्छजस्तो लाग्दैन, अध्यक्ष घर्तीले भने, तैपनि, प्रयास गरिरहेका छौं । उनले गाउँपालिकाले बेर्ना वितरणसम्मको कार्यक्रम बनाएको सुनाए । धेरैले स्याउ खेतीमा चासो दिएकाले अनुदानमा बेर्ना वितरणको कार्यक्रम राखिएको उनले बताए ।"
कृषिमा प्रविधिको प्रयोग,"कृष्णपुर नगरपालिकाको बञ्जरियामा एकै पटक धान काट्ने र चुट्ने (कम्बाइन हार्भेस्टर) मेसिनद्वारा धान भित्र्याउने काम भइरहेको छ । यो मेसिनले धान काटेर खेतमै पराल फाल्छ । धान भने मेसिनकै स्टोरमा जम्मा गर्छ । कामदारकै भरमा गरिने कृषि कार्यमा हाल प्रविधिको प्रयोग बढ्दै गएको यसले पृष्टि गर्छ । जोत्ने, रोपाइँ गर्ने, काट्ने र थ्रेसिङ गर्ने सबै काम कृषि यन्त्रबाटै हुन थालेको छ । अन्नबाली भित्र्याउँदा हुने नोक्सानीमा कमी, समयमै काम गर्न सकिने र खर्च पनि आधा घट्ने भएकाले कृषकहरू यसतर्फ आकर्षित भएका हुन् । कम्बाईन हार्भेस्टर र पावर ट्रिलरले काम गर्दा आधा खर्च कम हुने कृषकहरू बताउँछन् । एक बिघाको धानबाली भित्र्याउन मजदुर लगाउँदा १२ देखि १५ हजार खर्च हुन्छ । मेसिनद्वारा काम गर्दा ६७ हजार रुपैया मात्रै लाग्ने गरेको छ । विगत झैं कामदार पनि पाइन छाडेको कृषकहरू बताउँछन् । बञ्जरियाका जमनसिंह चौधरीसँग एक बिघा जमिन छ । उनले विगतमा कामदार लगाएरै खेतीपाती गर्थे । यस वर्ष रोपाइँबाहेक सबै काममा मेसिनको प्रयोग गरे । रोपाइँ सकेपछि धान भित्र्याउदासम्म १५ हजार खर्च भयो । कामदार लगाउँदा ३०३५ हजार खर्च हुन्थ्यो, उनले भने, अहिले त एक दिन रोपाइ गर्न लाग्यो, एक घण्टामै धान भित्र्याएँ । उनले कम्बाइन हार्भेस्टर मेसिनद्वारा धानबाली भित्र्याएका हुन् । उक्त मेसिनले प्रतिघण्टा ४ हजारका दरले धान काट्ने र चुट्ने काम गर्छ । एक बिघामा डेढ घण्टासम्म लाग्ने गरेको प्राविधिकहरू बताउँछन् । कृषि क्षेत्रमा सरकारी स्तरबाट बढ्दै गएको अनुदानले कृषियन्त्रहरू भित्र्याउने क्रममा पनि वृद्धि भएको छ । विभिन्न योजनाहरूबाट पनि कृषि यन्त्रमा जोड दिइएको छ । हालका वर्षमा कृषि मजदुरको अभावका कारण पनि कृषकहरू यसतर्फ अकाकर्षित हुन थालेका हुन् । कञ्चनपुरमा दशकयता अनुदानमा कृषि यन्त्रहरू धान तथा गहँुं चुट्ने थ्रेसर, पावर ट्रिलर, रिपरलगायतका यन्त्र तथा मेसिनहरू वितरण हुँदै आएको छ । गत वर्ष प्रधानमन्त्री कृषि आधुनिकीकरण परियोजना धान जोनले एक करोड बढीका कृषि यन्त्र भित्र्याएको थियो । आरसिटी इन्जियरिङ र धान जोनको संयुक्त लगानीमा कम्बाइन हार्भेस्टर, थ्रेसर, पावर ट्रिलरलगायतका यन्त्रहरू ल्याइएका हुन् । मेसिनको प्रयोगले हार्भेस्टिङ (भित्र्याउँदा हुने क्षति) क्षति घटाउँछ, प्रधानमन्त्री कृषि आधुनिकीकरण परियोजना धान जोन कञ्चनपुरका प्रमुख वरिष्ठ कृषि विकास अधिकृत टिकाराम थापाले भने, लागत खर्च पनि आधा घट्छ, मजदुर नपाइने समस्या पनि समाधान हुन्छ । उनले मेसिनको प्रयोगबाट उत्पादन पनि बढाउन सकिने बताए ।"
किबीले आम्दानी दिन थाल्यो,"सुरुसुरुमा किबी खेती गर्दा गाउँकाले मात्र होइन, घरकाले पनि उनलाई गाली गर्थे । तर, अहिले भने सबैले उनलाई स्यावासी दिन थालेका छन् । उनको सिको पनि गर्न थालेका छन् । मकवानपुरको उत्तरी क्षेत्रमा पर्ने थाहा नगरपालिका ६ लीलाखेलका मनोरथ वलामीले किबी खेती गरेर यो वर्ष ५ लाख रुपैयाँभन्दा बढी आम्दानी गर्न सक्ने अवस्थामा पुगेका छन् ।करिब साढे २ लाख रुपैयाँको किबी उनले बेचिसकेका छन् । बोटमा र गोदाममा गरेर उनीसँग साढे २ लाख बराबरको किबी छ । बलामीले १२ वर्षअघि किबी खेती सुरु गरेका थिए । पहिलो वर्षमा १५ वटा बिरुवा रोपेर सुरु गरेका मनोरथसँग अहिले १ सय ४० वटा किबीका झाल छन् । तीमध्ये २० वटा भाले किबीका बोट छन् । ती सबैले उत्पादन दिन थालिसकेका छन् । सुरुसुरुमा बजारको पनि समस्या थियो, बलामीले भने, अहिले समस्या छैन, काठमाडांै लगेपछि बिक्री भइहाल्छ । प्रतिकेजी काठमाडौं साढे २ सयदेखि ४ सय रुपैयाँमा किबी बिक्री हुने गरेको छ । बलामीले काभ्रेबाट बिरुवा ल्याएर रोपेका हुन् । एउटा बिरुवाको मूल्य ३ सय रुपैयाँ पर्छ । बलामीको करिब ५ रोपनी जमिन किबीको बोटले ढाकेको छ । किबी खेती बज्रवाराहीमा बलामीलेमात्र गरेका छैनन् । करिब ५० परिवारले गरेका छन् । विगत १३ वर्षदेखि थाहा नपा ६ वज्रवाराहीका फणिन्द्र सुवेदीले पनि किबी खेती गरेका छन् । उनीसँग १ सय ५० वटा किबीको बोट छन् । ती सबैले उत्पादन गर्न थालिसकेका छन् । उनले यो वर्ष करिब १० लाख रुपैयाँको किबी बिक्री गर्ने अनुमान गरेका छन् । अब धमाधम किबी टिपेर बिक्री गर्ने अवस्थामा भइसकेको छ, सुवेदीले भने, गत वर्षभन्दा यो वर्ष राम्रोसँग फलेको छ । उनले करिब ५ हजार केजी किबी उत्पादन हुने अनुमान गरेका छन् । बलामी र सुवेदीलाई मृग र मलसाप्रोबाट किबीको फल जोगाउन मुस्किल परेको छ । मृग र मलसाप्रोले किबीको फल खान रुचाउँछन् । सुवेदीले १५ रोपनी जग्गामा किबी खेती गरेका छन् । मकवानपुर उद्योग वाणिज्य संघको एक गाउँ, एक उत्पादनअन्तर्गत बज्रवाराही किबी खेतीका लागि छनोट परेको थियो । थाहा नगरपालिका करिब ५० जना कृषकले २० देखि २ सयवटा किबीको बिरुवा लगाएर उत्पादन गर्न थालेका छन् । गत वर्ष यहाँका कृषकले पाकेको किबी प्रतिकेजी ३ सयदेखि ५ सय रुपैयाँमा काठमाडौं लगेर विक्री गरेका थिए । वज्रवाराही र नामटारलाई किबी खेतीका लागि एक गाउँ, एक उत्पादनमा छनोट गरिएको छ । यहाँ उत्पादन गरिएका किबीको मकवानपुर उद्योग वाणिज्य संघले बजारीकरण गर्न सहयोग गर्दै आएको छ । थाहा नगरपालिका ६ वज्रवाराहीमा यो वर्ष करिब १५ टन किबी उत्पादन हुने अनुमान गरिएको छ । यहाँ उत्पादन भएका अधिकांश किबी काठमाडौंमा बिक्री हुने गर्छ । थोरै भए पनि अहिले स्थानीयबासीले पनि किबी खान थालेका छन्, कृषक बलामीले भने । थाहा नपाको वज्रवाराही किबी गाउँका रूपमा परिणत हुँदै छ ।"
नयाँ जातको उखु लगाउन जोड,"परम्परागत उखु खेती गर्दै आएका किसानलाई नयाँ जातको उखु रोप्न यहाँ आयोजित एक कार्यक्रमका सहभागीहरूले सुझाव दिएका छन् । नयाँ जातका उखु रोप्दा दोब्बर आम्दानी हुने दाबी सहभागीहरूले गरेका छन् । थोरै क्षेत्रफलमा धेरै तौल भएको उन्नत जातको उखु खेती गर्दा किसान र उद्योगी दुवैलाई फाइदा हुने भएकाले अबदेखि यो खेतीलाई व्यावसायिक बनाउन सुझाव पनि उनीहरूको छ । बाराको कलैया उपमहानगरपालिका १६ उत्तरझिटकैयामा भएको स्थानीय किसान र चिनी उद्योगका सञ्चालकबीच छलफलमा यस्तो सुझाव दिइएको हो । केही किसानले नयाँ जातका उखु लगाउन थालिसकेका छन् । नयाँ जातको उखु र पुरानो जातको उखुको बोटमा अहिले नै भिन्नता देखिएको स्थानीय किसान छविलालप्रसाद यादवले बताए । अहिले नै हामी फरक देखिरहेका छौं, उनले भने, पुरानो जातको उखुभन्दा नयाँ जात राम्ररी सप्रेको छ । हामी किसान आफैंले नयाँ जातको बीउ रोप्ने मनस्थितिमा पुगिसकेका छौं । यहाँ सञ्चालित एक चिनी उद्योगका उखु महाशाखाका इन्चार्ज नन्दलाल कुशवाहाले नयाँ जातको उखु लगाउँदा किसानको आम्दानी दोब्बर वृद्धि हुने दाबी गरे । नयाँ जातको उखु लगाएर परीक्षण गर्दा उत्पादन बढेको पाएका छौं, उनले भने, अब यसलाई किसान माझ फैलाउँदै छौं । उनका अनुसार चिनी मिलले नयाँ जातका २३८ र ११८ नामको उखुको बीउ भित्र्याएको छ । यो जातको उखु लगाउँदा प्रतिबिघा ६ सयदेखि १ हजार क्विन्टल उखु उत्पादन हुन्छ । पहिला किसानले ९१२६९ जातको उखु लगाउँदै आएका थिए । पुरानो भेराइटीको उक्त उखुमा किरा, रोग लागेर उत्पादन घट्दै गएको थियो । यो जातको उखु लगाउँदा प्रतिबिघा बढीमा २ सय क्विन्टल मात्र उत्पादन हुने गरेको उनले बताए । नयाँ र पुराना गरी साढे १४ हजार बिघा क्षेत्रफलमा बारा र पर्सामा उखु खेती गरिएको चिनी मिलले जनाएको छ । अघिल्लो सिजनमा चिनी मिलले २९ लाख १ हजार ७ सय क्विन्टल उखु क्रसिङ गर्दा २ लाख ५५ हजार ८ सय ६० क्विन्टल चिनी उत्पादन भएको उद्योग प्रशासनले जनाएको छ ।उद्योगले गएको सिजनमा बारा र पर्साका गरी १० हजार ५१ जना किसानबाट उखु खरिद गरिएको उद्योगका उखु प्रबन्धक ओमप्रकाश शुक्लाले बताए । उनीहरूले अघिल्लो वर्ष १० हजार ७ सय ७७ बिघा क्षेत्रफलमा उखु खेती गरिएको थियो । उखु उत्पादनमा राम्रो हुन थालेपछि यहाँका किसान यसैतर्फ आकर्षित हुँदै गएका छन् । गाउँ नजिकैको चिनी मिलमा उखु बिक्री गर्नसमेत सहज भएकाले उखु खेती गर्ने किसानको संख्या थपिँदै गएको उनले जनाए । कार्यक्रममा रिलायन्स सुगर एन्ड केमिकल इन्डास्ट्रिजका प्रबन्ध निर्देशक राजकुमार अग्रवालले समयमै उखुको भुक्तानी दिन नसक्नुको कारण किसानसमक्ष राखेका थिए ।अहिले सम्म उद्योग घाटा खाएर सञ्चालन भएको छ, उनले भने, भएको क्षतिलाई न्यूनीकरण गर्न नयाँ भेराइटीमा जोड दिनैपर्छ । दसैंभरिमै भुक्तानी पूरा गरिने उदेश्यले काम भइरहेको उनले किसानलाई आश्वस्त पार्ने प्रयास गरेका थिए । चिनी उद्योगकै साहुजी आफैं गाडी लिएर किसानको घरमा पुगेपछि यहाँका उखु उत्पादक किसान खुसी भएका थिए । गाउँलेले यहाँको सामाजिक विकासमा समेत सहयोग गर्न उद्योगी अग्रवालसँग आग्रह गरेका थिए ।यसैबीच बाराको मनहर्वा ५ विद्यानगर टोल नजिकै रहेको रिलायन्स चिनी मिलको क्रसिङ क्षमता वृद्धि गरेको खबरले यस क्षेत्रका उखु उत्पादक किसान हर्षित भएका छन् । मिलको क्षमता वृद्धिले सबभन्दा बढी हामी किसानलाई फाइदा पुग्छ, कलैया उपमहानगरपालिका १६ उत्तरझिटकैयाका किसान ओमप्रकाश यादवले भने । ६ बिघाभन्दा बढी क्षेत्रफलमा उनले उखुखेती गरेका छन् । गत वर्ष प्रतिदिन २ हजार ५ सय टन क्षमतामा उखु क्रसिङ गरेको उद्योगले यसपालि १ हजार टन क्षमता थपेर ३ हजार ५ सय टनमा पुर्याएको जनाएको छ । अब यसले ३५ सयदेखि ४ हजार टनसम्म प्रतिदिन उखु पेल्ने उद्योगले जनाएको छ । गत वर्ष १० हजार ५१ किसानले उखु खेती गरेका थिए भने हाल यो बढेर १३ हजार ३ सय २४ मा पुगेको तथ्यांकले देखाएको छ ।"
बोडीबाट आम्दानी,"दमौली (रासस) तनहुँ देवघाट गाउँपालिकाका किसानले बोडीबाट राम्रो आम्दानी लिन थालेका छन् । छिपछिपेका तुलबहादुर आले पेसाले शिक्षक भए पनि बोडी खेतीबाट वार्षिक दुई लाखसम्म आम्दानी गरेका छन् । यहाँका धेरै किसानले मालेपाटन१ जातको बोडीखेती गरेका छन् । यो जातको बोडी बाह्रै महिना उत्पादन हुन्छ । फागुनदेखि चैत र साउनदेखि भदौ महीनामा बोडीको बीउ उत्पादन गर्न सकिन्छ । बोडीको बजारमा कुनै समस्या नरहेको किसान बताउँछन् । यहाँ उत्पादन भएका बोडी तनहुँ, पोखरा, चितवन, काठमाडौंलगायतका ठाउँमा बिक्री हुने गरेको उनले जानकारी दिए । क्विन्टलको तीन हजार रुपैयाँसम्म बिक्री हुने गरेकाले बोडी खेतीमा यहाँका किसान आकर्षित भएका छन् । यहाँका ४४ घरधुरीले बोडीखेती गरेको स्थानीय शान्तिमाया गुरुङले बताइन् । तीनचार वर्षदेखि व्यावसायिक रूपमा बोडीखेती गरिरहेका छन्, उनले भनिन्, बोडीखेती आयआर्जनको प्रमुख स्रोत बनेको छ । बोडीमा लाग्ने किराले बेलाबेलामा बोडी खेती नष्ट गर्ने गरेको गुनासो गर्छन् तुलबहादुर गुरुङ । उनले बोडी खेती गर्नेलाई थप प्राविधिक ज्ञान र अनुदान माग गरे ।"
बैंकिङको कारोबार अंश ५३ प्रतिशत,"यो साता कुल कारोबारमा वाणिज्य बैंक आबद्ध बैंकिङ समूहको अंश ५३२८ प्रतिशत छ । अघिल्ला तीन साताको तुलनामा कारोबार हिस्सा कम हो । ती सातामा कुल कारोबारमा बैंकिङ समूहको हिस्सा ६० प्रतिशतभन्दा बढी थियो । बैंकिङ समूहको कारोबार हिस्सा ५० देखि ५५ प्रतिशतबीचमा रहनुले सेयर बजार सामान्य अवस्थामा रहेको देखाउँछ । वर्षका प्राय: सबै महिनामा कुल कारोबारमा आधाभन्दा बढी हिस्सा बैंकिङ समूहले ओगट्छ । वाणिज्य बैंकहरूको सेयरमा लगानीकर्ताको आकर्षण बढेमा यो समूहको कारोबार हिस्सा बढेर झनै माथि पुग्छ । पछिल्ला तीन साता बजारमा यस्तै प्रवृत्ति देखिएको थियो । बजारमा लगानीकर्ताले बैंकिङ समूहअन्तर्गतका कम्पनीको सेयरमा लगानी बढाएका थिए । यसकारण यो समूहको कारोबार हिस्सा बढेर ६० प्रतिशतभन्दा बढी पुगेको थियो । यसैगरी बैंकिङ समूहको कारोबार हिस्सा घटेसँगै बिमा समूहको हिस्सा बढेर १२३२ प्रतिशत पुगेको छ । गत साता कुल कारोबारमा बिमाको हिस्सा १० प्रतिशत थियो । बैंकिङपछि धेरै कारोबार हिस्सा ओगट्ने समूह बिमा हो । अघिल्ला साता कुल कारोबारमा बैंकिङको हिस्सा बढ्दा बिमाको घटेको थियो । यो साता बैंकिको हिस्सा कमी आएसँगै बिमाको बजार हिस्सा बढेको हो । बैंकिङ र बिमा पछिको धेरै कारोबार हिस्सा जलविद्युत्को छ । उक्त अवधिमा जलविद्युत् समूहको हिस्सा ९२५ र लघुवित्तको ९०१ प्रतिशत छ । यो साता सातको कारोबार रकम (१४ करोड ४४ लाख रुपैयाँ) का आधारमा माछापुच्छ्रे बैंक अग्रस्थानमा छ । कारोबार सेयर संख्या (६ लाख ७६ हजार कित्ता) का आधारमा पनि माछापुच्छ्रे बैंक नै सबैभन्दा अघि छ । तर, कारोबार संख्या (३ हजार १ सय ११ वटा) का आधारमा नडेप लघुवित्त वित्तीय संस्था अग्रस्थानमा रहेको नेप्सेले जनाएको छ । यो साता बजारमा १ अर्ब ६० करोड रुपैयाँ बराबरको सेयर कारोबार भएको छ । गत साताको तुलनामा कारोबार रकम कम हो । उक्त अवधिमा करिब २४ हजार कारोबारबाट १ सय ८७ कम्पनीका ५५ लाख २५ हजार ७ सय ३२ कित्ता सेयर किनबेच भए । गत सात ८९ लाख २७ हजार ९ सय १९ कित्ता सेयर खरिद बिक्री हुँदा २ अर्ब ३८ करोड रुपैयाँ बराबरको सेयर कारोबार भएको थियो । यो साता मंगलबारबाहेक सबै दिन नेप्से परिसूचक बढयो । तर, साप्ताहिक कारोबारमा समग्र नेप्से परिसूचक करिब १ अंकले मात्र सकारात्मक देखियो । यो अघिल्लो बिहीबारदेखि गत बिहीबारसम्मको तथ्यांक हो । तर, साताको पहिलो दिन (आइतबार) को तुलनामा भने नेप्से परिसूचक करिब १३९२ अंकले बढेको देखिन्छ । आइतबार १ हजार २ सय १४३६ अंकमा रहेको नेप्से बिहीबार १ हजार २ सय २८२८ अंकमा पुगेको छ । साप्ताहिक कारोबारमा बैंकिङ र अन्य बाहेक सबै समूहका परिसूचक घटे । जसमध्ये होटल समूहको परिसूचक सबैभन्दा बढी ५२३३ अंक घटयो । यसैगरी जलविद्युत् समूहको परिसूचक १८३२, जीवन बिमाको ७१०४, निर्जीवन बिमाको ६५०५ र लघुवित्त समूहको परिसूचक १३७९ अंक घटयो । यस साता नेपाल स्टक एक्सचेन्जको कारोबार कक्ष नियमित कारोबारका लागि पाँचै दिन खुला रहयो । विगतमा जस्तै यो साता पनि ऋणपत्रतर्फ संस्थागत तथा सरकारी ऋणपत्रहरूको कुनै पनि कारोबार भएन ।"
एनआरएनएमा अब ६ उपाध्यक्ष,"गैरआवासीय नेपाली संघ (एनआरएनए) ले नेतृत्वको संरचनाहरू हेरफेर गर्दै विधान संशोधन गर्ने भएको छ । एनआरएनएको अन्तर्राष्ट्रिय समन्वय परिषद्मा अब ६ जना उपाध्यक्ष राख्ने गरी विधान संशोधन हुने भएको हो । हाल एक महिलासहित ३ जना उपाध्यक्ष रहने व्यवस्था छ । एनआरएनएको राजधानीमा जारी सम्मेलनका क्रममा भएको विधानसभा बैठकले उक्त निर्णय गरेको हो । निर्णयअनुसार वैदेशिक रोजगार, लगानी, नेपाली सीपको विकास, एनआरएनए प्रशासन र महिला, युवा तथा दोस्रो पुस्ताका एनआरएनए विषय हेर्ने गरी छ उपाध्यक्ष रहनेछन् ।विधान सभाले प्रस्तावित विधानलाई अहिलेकै संरचनामा थप व्यवस्थित बनाउँदै लैजाने सहमति बनेको हो, एनआरएनएद्वारा जारी विज्ञप्तिमा भनिएको छ, विधान समितिका संयोजक हेमराज शर्मा र सहसंयोजक भवानीप्रसाद ओलीले प्रस्तुत गरेको विधानमाथि ७ समूहमा विभाजन गरेर छलफल भएको थियो ।विधान सभाले गरेको निर्णय विशेष महाधिवेशनमा लगेर पारित गर्नु पर्छ, एनआरएनएका महासचिव बद्री केसीले बताए । एनआरएनएको दुईवर्षे कार्यकाललाई तीनवर्षे बनाउने प्रस्ताव उठेको थियो । तर, दुईवर्षे नै कायम गर्ने सहमति भएको एनआरएनएले जनाएको छ । सन् २००३ मा स्थापना भएको एनआरएनएको पहिलो पटक विधान संशोधन हुन लागेको हो ।विज्ञ सम्मेलन जारीगैरआवासीय नेपालीहरूको पहिलो विश्व विज्ञ सम्मेलन जारी छ । शुक्रबारबाट सुरु सम्मेलनमा शनिबार आधाजसो कार्यपत्रमा छलफल भएका छन् । सम्मेलनमा कृषि उत्पादन र ऊर्जामा निर्भरता, सुरक्षित खाद्य पदार्थ, वातारवणीय प्रदूषण न्यूनीकरण, व्यवस्थित सहरको विकास, पूर्वाधार विकास, जलविद्युत्, व्यावसाहिक शिक्षा, स्वास्थ्य शिक्षालगायत विषयमा विज्ञहरूको छलफल हुनेछ । यसमध्ये अधिकांश विषयमा छलफल जारी रहेको एनआरएनएले जनाएको छ । कृषि, जलविद्युत्, पर्यटनलगायतका विषयका कार्यपत्र आइतबार प्रस्तुत हुनेछन् । सम्मेलनमा १ सय ६० भन्दा बढी कार्यपत्र प्रस्तुत हुनेछन् । छलफलको निष्कर्ष श्वेतपत्रका रूपमा सरकारलाई बुझाउने एनआरएनएले जनाएको छ । सम्मेलनमा सहभागी हुन एनआरएन र केही विदेशी विज्ञ नेपाल आएका छन् । कार्यक्रममा ४ सय बढीको सहभागिता छ । उनीहरू १९ वटा छलफल सत्रमा सहभागी हुनेछन् । ती सत्रमा ८० जना विज्ञको टिप्पणी हुने कार्यक्रम छ । टिप्पणीकर्तामध्ये १० जना विदेशी विज्ञ छन् । सम्मेलन आइतबार सकिनेछ ।"
चाडपर्वमा बढयो सवारीको आयात,"वीरगन्जआईसीपी भन्सार नाकाबाट नयाँ सवारी साधनको आयात बढेको छ । चाडपर्वका कारण जिप, कार, भ्यानलगायत सवारी साधनको आयात बढेको हो । दसैं, तिहारजस्ता प्रमुख चाडपर्वमा सवारी साधनको खरिद बिक्री बढी हुने भएकाले पनि यो सिजनमा नयाँ सवारी साधनको आयात तुलनात्मक रूपमा बढ्ने गरेको छ । भन्सार कार्यालयको तथ्यांकअनुसार गत आर्थिक वर्षको साउन १ देखि असोज १५ को तुलनामा यस वर्षको यसै अवधिमा सवारी साधनको आयात उत्साहजनक रूपमा बढेको हो । कार्यालयका प्रवक्ता सन्तोष यादवका अनुसार चालु आवको यस अवधिमा यो नाकाबाट ८ अर्ब ४२ करोड रुपैयाँ बराबरका ५१ हजार ६ सय ८० सवारी साधन आयात भएका छन् । जसबाट १० अर्ब ८५ करोड रुपैयाँ राजस्व संकलन भएको छ । वीरगन्ज नाका सवारी साधन आयात हुने मुलुककै प्रमुख नाका हो । वीरगन्ज भन्सारले संकलन गर्ने राजस्वमा सवारी साधनबाट आउने राजस्वले महत्त्वपूर्ण भूमिका खेल्छ । सवारी साधनको आयात घटदा यो भन्सारले लक्षित राजस्व संकलन गर्न सक्दैन । हाल आईसीपी भन्सारको यार्ड तथा सीमापारि रक्सौल सहरमा पनि नेपाल आयात गर्ने थुप्रै सवारी साधन भण्डारण गरी राखिएका छन् । राजधानीमा ग्राहकले बुक गरेलगत्तै आयातकर्ता कम्पनीले यहाँबाट सवारी साधन जाँचपास गराएर लग्छन् । नेपालमै नयाँ सवारी साधन र त्यसमा पनि जिप, कार, भ्यानको मुख्य बजार नै राजधानी हो । समुद्री मार्गबाट भारतको कोलकाता बन्दरगाहसम्म ल्याइने तेस्रो मुलुकबाट आयातित सवारी साधनदेखि भारतमै निर्मित सवारी साधन पनि भौगोलिक निकटता र यहाँबाट राजधानी लग्न छोटो दूरी पर्ने भएकाले पनि आयातकर्ताले सवारी साधन आयातका लागि वीरगन्ज नाका नै रुचाउँछन् । बर्सेनि यो नाकाबाट सवारी साधनको आयात क्रमश: बढ्दै गएको भन्सार तथ्यांकले पनि देखाउँछ । सवारी साधनकै उत्साहजनक आयातले यो भन्सारले असोज सकिनु एक साताअघि नै मासिक राजस्व असुली लक्ष्य भेटाउन सफलसमेत भएको यादव बताउँछन् । असोजका लागि यो भन्सारले १२ अर्ब १ करोड रुपैयाँ राजस्व संकलनको लक्ष्य पाएकामा मंगलबार सम्ममा १२ अर्ब ९७ करोड रुपैयाँ राजस्व संकलन गरिसकेको छ । मसान्त आउन एक साता बाँकी रहेकाले थप २ अर्ब रुपैयाँ राजस्व संकलन हुने अनुमान गरिएको उनले बताए ।"
क्यासिनो माजोङलाई अवार्ड,काठमाडौं (कास) क्यासिनो माजोङले सर्वोत्कृष्ट क्यासिनो अवार्ड पाएको छ । सोल्टी होटल परिसरमा रहेको माजोङलाई भारतको नयाँदिल्लीमा आयोजित कार्यक्रममा उक्त अवार्ड प्रदान गरिएको जारी विज्ञप्तिमा उल्लेख छ । यो क्यासिनोमा करार र दैनिक ज्यालादारीसमेत गरी हाल ६ सयभन्दा बढीले प्रत्यक्ष रोजगारी र हजारौं व्यक्तिले अप्रत्यक्ष रोजगारी पाइरहेका कम्पनीले जनाएको छ ।
एनबी बैंकको बचतमा उपहार,"काठमाडौं (कास) नेपाल बंगलादेश बंैकले ग्राहकहरूका लागि सगौरव बचत खाताअन्तर्गत दसैं शुभकामना योजना ल्याएको छ । यो योजनामा आबद्ध हुने ग्राहकले आफ्नो खातामा १ लाख वा सोभन्दा बढी निक्षेप गरी २५ ग्राम चाँदीको सिक्का पाउन सक्ने जारी विज्ञप्तिमा छ । यो योजनाअन्तर्गत ग्राहकहरूले अन्य सेवाहरू नि:शुल्क भिसा डेबिट कार्ड, नि:शुल्क इन्टरनेट बंैकिङ, नि:शुल्क मोबाइल बंैकिङएसएमएस अलर्ट, नि:शुल्क डिम्याट खाता, नि:शुल्क आस्वा र सिआस्वालगायतका सुविधा प्राप्त गर्न सक्ने बैंकले जनाएको छ ।"
बैंकको शाखा थप,काठमाडौं (कास) सनराइज बैंकले थप दुई शाखा विस्तार गरेको छ । बैंकले बझाङको चैनपुर र जुम्लामा शाखा सञ्चालनमा ल्याएको जारी विज्ञप्तिमा छ । योसमेत गरी बैंकले शाखा संख्या ९७ पुगेको बैंकले जनाएको छ ।
ग्लोबलको मिसकल बैंकिङ,काठमाडौं (कास) ग्लोबल आईएमई बैंकले मिसकल बैंकिङ सेवा सञ्चालनमा ल्याएको छ । बैंकले उपलब्ध गराएको मोबाइल नम्बरहरूमा मिसकल दिएर आफ्नो खाताबारे ग्राहकले जानकारी लिन सक्ने जारी विज्ञप्तिमा छ । बैंकको मोबाइल बैंकिङ सेवा ग्लोबल स्मार्टमा आबद्ध बैंकका ग्राहकहरूले उपभोग गर्न मिल्ने जनाएको छ ।
नेपाल क्लियरिङले नगद लाभांश बाँड्ने,काठमाडौं (कास) नेपाल क्लियरिङ हाउसले २० प्रतिशत नगद लाभांश वितरण गर्ने निर्णय गरेको छ । कम्पनीको सातौं वार्षिक साधारण सभाले वर्ष २०७४७५ को मुनाफाबाट उक्त नगद लाभांश वितरण गर्ने निर्णय गरेको जारी विज्ञप्तिमा उल्लेख छ ।
यूएमले थप्यो सोरुम,काठमाडौं (कास) यूएम बाइकले राजधानीको सामाखुसीमा आफ्नो सोरुम विस्तार गरेको छ । बिक्रेता आईएमई अटोमोटिभ्सले नेपाली बजारमा ल्याएको यूएम मोटरसाइकलको एपी अटो इन्टरप्राइजेज लाई आधिकारिक मान्यता प्रदान गर्दै शाखा विस्तार गरेको जारी विज्ञप्तिमा छ ।
बजाज मास्टर मेक कार्यक्रम,"काठमाडौं (कास) बजाजले सुनसरीको इटहरी र पर्साको वीरगन्जमा बजाज मास्टर मेक २०१८ प्रतियोगिता सम्पन्न गरेको छ । वितरक हंसराज हुलासचन्द एन्ड कम्पनीले देशभरिका बजाजका बिक्रेताहरूका प्राविधिकहरूलाई सहभागी गराउने, प्राविधिक तवरले अग्रसर बनाउनेलगायतका उद्देश्यसहित यो प्रतियोगिताको आयोजना गरेको जारी विज्ञप्तिमा उल्लेख छ ।"
मोबाइल हबमा दसैं अफर,काठमाडौं (कास) राजधानीको सीटीसी मोबाइल हबले दसैं लक्षित धमाका अफर ल्याएको छ । उक्त अफरअन्तर्गत ग्राहकले विभिन्न ब्रान्डका मोबाइलमा ६० प्रतिशतसम्म छुट प्राप्त गर्न सक्ने जारी विज्ञप्तिमा उल्लेख छ । हबमा आउने ग्राहकका लागि नि:शुल्क पार्किङको व्यवस्था गरिएको जनाएको छ ।
सिभिल बैंकसँग सम्झौता,काठमाडौं (कास) नेसनल बैंकिङ इन्स्टिच्युट र सिभिल बैंकबीच तालिम कार्यक्रम सञ्चालनसम्बन्धी सम्झौता पत्रमा हस्ताक्षर भएको छ । सम्झौताअनुसार इन्स्टिच्युटले सिभिल बैंक का कर्मचारीहरूको कार्यदक्षता विकासका लागि विभिन्न तालिमहरू उपलब्ध गराउने विज्ञप्तिमा छ ।
क्रिकेट विवाद निकासतर्फ,"नेपाल क्रिकेट संघको विवाद निकासतर्फ अगाडि बढेको संकेत देखिएको छ । अन्तर्राष्ट्रिय क्रिकेट परिषद् (आईसीसी) ले झन्डै साढे दुई वर्ष निलम्बन गरेको नेपाल क्रिकेट संघ (क्यान) को निर्वाचित समितिले सर्वोच्च अदालतको विचाराधीन मुद्दा फिर्ता लिने प्रक्रियामा जाने जनाएपछि नेपाली क्रिकेट नयाँ कदमतर्फ अगाडि बढ्न लागेको हो । निर्वाचित क्यानका उपाध्यक्ष दिवाकार घलेले शनिबार क्यानको तर्फबाट जारी गरेको विज्ञप्तिमा भनेका छन्, हामीले यसअघि सर्वोच्च अदालतमा दायर गरेको मुद्दाको सम्बन्धमा पनि केही चासो व्यक्त भएका छन् । आईसीसीबाट समेत यस सम्बन्धमा चासो व्यक्त भएको हुँदा हामीले यसअघि आईसीसी र अन्य सरोकारवाला व्यक्ति र निकायसँगको छलफलमा गरेको प्रतिवद्धताअनुसार सम्मानित सर्वोच्च अदालतमा विचाराधीन मुद्दालाई फिर्ता लिने प्रकृया अघि बढाएका छौं ।कानुनी र व्यावहारिक प्रकृयाबारे छलफल गरी मुद्दा फिर्ता लिने सम्बन्धमा निर्णय गर्न निर्वाचित क्यानले कात्तिक १० मा निर्वाचित समितिको बोर्ड बैठक बोलाएको छ । यो प्रयासले नेपाली क्रिकेटको निलम्बन फुकुवाको प्रक्रिया अझ सहज हुने विश्वास क्यानको छ । स्रोतका अनुसार अन्तर्राष्ट्रिय क्रिकेट परिषद् (आईसीसी) ले शुक्रबार पठाएको इमेलपछि क्यानको नयाँ कदम अगाडि बढेको बताइएको छ । विश्व क्रिकेटको सर्वोच्च निकायले शुक्रबार नेपाली क्रिकेटका सरोकारबालालाई पुराना थाँती रहेको विषय टुंगो नलागेसम्म नेपाली क्रिकेटको अरु प्रक्रिया अगाडि बढ्दैन भनी इमेल पठाएको स्रोतको दाबी छ । क्यानले सर्वोच्चमा हालेको मुद्दा फिर्ता लिन आनाकानी गरेपछि आईसीसीले जवाफमा शुक्रबार उक्त इमेल पठाएको थियो । चार वर्षअघि चतुरबहादुर चन्दलाई अध्यक्षमा चुन्दै काठमाडौंमा क्यानको साधारणसभा सम्पन्न भएको थियो । तर त्यसलाई राष्ट्रिय खेलकुद परिषद् (राखेप) ले स्विकृति दिएको थिएन । जवाफमा राखेपले रमेश सिलवालको अध्यक्षतामा समान्तर क्यानको तदर्थसमिति बनाएको थियो । त्यसविरुद्धमा निर्वाचित क्यानले सर्वोच्च हालेको मुद्दा अहिले विचाराधीन छ । वैशाख ६ गते क्यानको निर्वाचित समितिले सल्लाहकार समितिबाट बनाइएको विधान हुबहु पारित गरेको थियो । त्यसपछि नेपाली क्रिकेटको निकास हुने आस लिए पनि मोनिटरिङ कमिटी बन्न समय लगाइएको र त्यसपछि मुद्दा फिर्ता नलिँदा विवाद जस्ताको तस्तै रहन पुग्यो । आईसीसीका तीन, राखेपबाट एलबी क्षेत्री र निर्वाचित क्यानबाट ठाकुरप्रताप थापालाई समेट्दै मोनिटरिङ कमिटी बनाइएको थियो । अगस्ट १३ मा मोनिटरिङ कमिटीसहित काठमाडौंमा बसेको आईसीसीको स्वतन्त्र समिति बैठकले राखेपलाई क्यान तदर्थ समितिको अस्तित्व समाप्त पार्न र निर्वाचित क्यानलाई अदालतको मुद्दा फिर्ता लिँदै प्रक्रिया अगाडि बढाउन निर्देशन दिएको थियो । त्यसमा कुनै प्रतिक्रिया नआएपछि आईसीसीले नेपालमा क्रिकेट विवादका लागि जिम्मा दिएको सिन्हा बर्मा कानुनी परामर्शदातामार्फत सेप्टेम्बर १७ मा दुवै पक्षलाई पुन मुद्दा फिर्ता लिन अर्को पत्र पठाएको थियो । आईसीसीको यसै महिना हुने वार्षिक बैठकमा नेपाली क्रिकेटका विषयमा छलफल हुने कार्यक्रम रहेको छ ।"
उत्कृष्ट तीनले सुजुकी बाइक पाउने,"काठमाडौं (कास) पोखरा प्रिमियर लिग (पीपीएल) लिगका उत्कृष्ट तीन खेलाडीले मोटरसाइकल पाउने भएका छन् । क्विन्स इभेन्ट्स म्यानेजमेन्टको आयोजनामा कात्तिक ९ देखि २० सम्म पोखरामा हुने फ्रेन्चाइज लिग क्रिकेटमा विभिन्न तीन विधाका उत्कृष्ट खेलाडीलाई मोटरसाइकल पुरस्कार दिन लागिएको हो । प्रतियोगिताका म्यान अफ द सिरिज, उत्कृष्ट ब्याट्म्यान र उत्कृष्ट बलरलाई १ सय ५५ सीसीको सुजुकी जिक्सर बाइक प्रदान गरिने आयोजक क्विन्स इभेन्ट्सले जनाएको छ । यस पुरस्कारले खेलाडीमा उत्साह बढ्ने तथा पीपीएल थप रोमाञ्चक हुने अपेक्षा लिएका छौं, क्विन्स इभेन्ट्सका प्रबन्ध निर्देशक छुम्बी लामाले विज्ञप्तिमार्फत भनेका छन् । त्यसका लागि पीपीएल र भीजी अटोमोबाइल्स प्रालिबीच सहकार्य भएको छ । सम्झौतामा क्विन्स इभेन्ट्सका लामा र भीजीका मार्केटिङ म्यानेजर नवराज कोइरालाले हस्ताक्षर गरे । सुजुकी मोटर्सको आधिकारिक बिक्रेता भीजी अटोमोबाइल्सले पीपीएलका उत्कृष्ट खेलाडीलाई पुरस्कृत गर्न लागेको हो । पीपीएलमा विराटनगर टाइटन्स, चितवन राइनोज, हुलास काठमाडौं रोयल्स, पोखरा पल्टन, बुटवल ब्लास्टर्स र एक्सपर्ट धनगढी ब्लुजले प्रतिस्पर्धा गर्दै छन् ।"
रन फर गुड हेल्थ,"काठमाडौं (कास) उज्ज्वल तारा स्कुलले दसैंको अवसरमा शनिबार आयोजना गरेको दोस्रो दसैं रन फर गुड हेल्थ प्रतियोगितामा ५१ जनाले पदक जितेका छन् । उक्त दौडमा विभिन्न १७ विधामा आयोजना भएको थियो । दौडमा १५ वर्ष माथिका विद्यार्थी, युवायुवती, अभिभावक, सुरक्षाकर्मीदेखि ४० वर्ष माथिका महिला र पुरुष गरी ६ सय ५० जनाले भाग लिएका थिए । १७ विधामध्ये १५ देखि २० वर्ष उमेर समूहको पुरुषतर्फ प्रविन बोहोरा, सागर श्रेष्ठ, सुमन न्यौपाने तथा ३ किमि महिलातर्फ श्रेयस्का सिल्पकार, रेस्टिना सितिखु र प्रकृति सुवाल क्रमश: पहिला, दोस्रा र तेस्रा भएका थिए । महिला र पुरुषको ५ किलोमिटर वाकाथनसमेत भएको थियो । विजेतालाई कागेश्वरी मनोहरा नगरपालिकाका उपप्रमुख विन्दु पुडासैनी सिंखडा, मेगा बैंकका अध्यक्ष भोजबहादुर शाह, विद्यालयकी सल्लाहकार सुष्मा पोखरेल, फिटनेस च्वाइसका अध्यक्ष उत्तम सिलवाल, कार्यक्रम संयोजक विष्णुबहादुर कार्की, हाम्रो मेलमिलाप सहकारीका अध्यक्ष रामेश्वर दाहाल, व्यावसायिक गल्फर घनश्याम थापा, समाजसेवी सुनील कटुवाललगायतले पुरस्कृत गरे ।"
जयराम विजेता,"काठमाडौं (कास) जयराम महर्जन खुला भेट्रान टेबलटेनिसको ४० वर्षमाथि पुरुष सिंगल्समा शनिबार विजेता बनेका छन् । उनले निकेशप्रसाद जोशीलाई हराए । उमेश मानन्धर र सुमन शाक्य तेस्रो भए । ५० वर्षमाथि पुरुष सिंगल्समा ध्रुव पालिखेले सुनील शाक्यलाई हराएर उपाधि जिते । यसमा अग्र विष्ट र किरण व्यञ्जनकार तेस्रो बने । ६० वर्षमाथि पुरुष सिंगल्समा उदयमोहन श्रेष्ठले स्वर्ण, पुण्य पौडेलले रजत तथा शैलेन्द्र जोशी र सुशील राणाले कांस्य जिते । लैनचौरस्थित राष्ट्रिय टेबलटेनिस प्रशिक्षण केन्द्रमा पुरुष डबल्सतर्फ राजन सुब्बा र उमेश मानन्धरको जोडी च्याम्पियन भयो । उनीहरूले धर्ममान वज्राचार्य र नवीनबहादुर शाक्यको जोडीलाई हराए । निकेशप्रसाद जोशी र किरण व्यञ्जनकार तथा ध्रुव पालिखे र सुनील शाक्यको जोडी तेस्रो भए ।"
थाहा नगरलाई उपाधि,"हेटौंडा (कास) हटिया स्पोर्टस एकेडेमीद्वारा आयोजित केशवलाल श्रेष्ठ स्मृति चौथो जिल्लास्तरीय पुरुष भलिबलको उपाधि थाहा नगर खेलकुद विकास समितिले जितेको छ । शनिबार फाइनलमा थाहा नगरले आयोजक हटिया स्पोर्टस एकेडेमीलाई ३१ को सेटमा हरायो । २२२५ ले पहिलो सेट गुमाएको थाहा नगरले त्यसपछि लगातार तीन सेट २५२२, २५२३, २६२४ ले आफ्नो पक्षमा पारेको थियो । विजेताले ७५ हजार र उपविजेताले ४० हजार रुपैयाँ पुरस्कार पाए । विजेतालाई हेटौंडा उपमहानगरपालिकाका मेयर हरिबहादुर महतले पुरस्कृत गरे । उत्कृष्ट खेलाडी थाहा नगरका बलराम सुवेदी भए । उनले ५ हजार पाए । ब्लकरमा हटियाका तारा स्याङो, स्पाइकरमा हटियाकै सुमन नेपाल र प्रशिक्षकमा थाहा नगरका शंकर कार्की र सेटरमा थाहाकै सुशील तामाङ उत्कृष्ट घोषित हुँदै ट्रफी जित्न सफल भए । प्रतियोगितामा १० टिमले भाग लिएका थिए ।"
सन्दीप विजेता,"हेटौंडा (कास) मकवानपुर जिल्ला एथलेटिक्स संघद्वारा आयोजित शुभकामना दौडमा सन्दीप सुनार विजयी भएका छन् । दसैंको अवसरमा हरेक वर्ष हुने दौडमा शनिबार ५ किलोमिटर सन्दीपले १६ मिनेट ४ सेकेन्डमा पूरा गर्दै उपाधि जिते । उनले १० हजार रुपैयाँ हात पारे ।सुतित श्रेष्ठ, विशाल श्रेष्ठ, सविन भोलन र सागर लामा दोस्रोदेखि पाँचौं भए । सुदितले १६ मिनेट १६ सेकेन्ड, विशालले १७ मिनेट १२ सेकेन्ड, सविनले १७ मिनेट ५० सेकेन्ड र सागरले १८ मिनेट १६ सेकेन्डमा दूरी पार गरे । उनीहरूले क्रमश: ५ हजार, ३ हजार, २ हजार र १ हजार रुपैयाँ पुरस्कार पाए ।"
एपीएफ राष्ट्रिय च्याम्पियन,"एपीएफ क्लबले बाइसौं राष्ट्रिय महिला भलिबल प्रतियोगिताको उपाधि जितेको छ । गलकोट बहुमुखी क्याम्पसको कोर्टमा शनिबार सम्पन्न फाइनलमा सशस्त्र प्रहरीको एपीएफ विभागीय प्रतिद्वन्द्वी नेपाल पुलिस क्लबलाई सोझो सेटमा पराजित गर्दै राष्ट्रिय च्याम्पियन भएको हो । एपीएफले २५२०, २५१५, २५२३ को सेटमा नतिजा निकालेको थियो । घरेलु प्रतियोगितामा लामो समयपछि फाइनल पुगेको पुलिसले कडा चुनौती पेस गरे पनि उपाधि हत्याउन भने सकेन ।च्याम्पियन एपीएफले ७० हजार र उपविजेताले पुलिसले ५० हजार रुपैयाँ पुरस्कार पाए । शनिबारै तेस्रो स्थानको खेलमा त्रिभुवन आर्मीले प्रदेश ५ लाई सोझो सेटमा हरायो । आर्मीले २५१२, २५९, २५१२ को नतिजा निकाल्यो । आर्मीले ३० हजार पुरस्कार पायो । प्रतियोगितामा एपीएफकी सरस्वती चौधरी सर्वोकृष्ट खेलाडी घोषित भइन् । उनले नियमित प्रशिक्षण र सबैको मिहिनेतका कारण उपाधि जित्न सकेको बताइन् । सर्वोकृष्ट बन्नुमा पनि आफ्नो उत्तिकै मिहिनेत रहेको बताइन् । हामीले खेलमात्र नभई आफ्नो टिमलाई सधैं अनुशासित र चलायमान बनाउन जरुरी छ, उनले भनिन्, अब यो उत्कृष्टताको परिणाम साग प्रतियोगितामा पनि देखाउने बेला आएको छ । उनले १० हजार नगद पुरस्कार पाइन् । डिफेन्समा एपीएफकी मनीषा तामाङ, ब्लकरमा एपीएफकै हीरा केसी, सेटरमा पुलिसकी कमला पुन र सर्भरमा पुलिसकै कोपिला राना तथा स्पाइकरमा आर्मीकी निरुता ठगुन्ना उत्कृष्ट खेलाडी घोषित भए । सबैले जनही ५ हजार रुपैयाँ पाए । नेपाल भलिबल संघको सहयोगमा बागलुङ जिल्ला भलिबल संघले आयोजना गरेको प्रतियोगिताबाट राष्ट्रिय टोलीका लागि खेलाडी छनोट गरिने संघका वरिष्ठ उपाध्यक्ष यामबहादुर गुरुङले बताए । सदरमुकामदेखि ५० किमि पश्चिमको गलकोटमा भएको प्रतियोगिता गलकोट नगरपालिका, जिल्ला भलिबल संघ र स्थानीय खेलाडीले गरेको सहयोगबाट सफलतापूर्वक सम्पन्न भयो, उनले भने, ग्रामीण क्षेत्रमा भए पनि खेललाई माया गर्ने साथीहरू पाइयो, यो नै हाम्रो सफलता हो । ग्रामीण क्षेत्रमा यस प्रतियोगिताले खेल पर्यटनको विकासमा थोरै भए पनि योगदान गरेको उनको ठम्याइ छ । फाइनल खेल हेर्न झन्डै १० हजार दर्शक उपस्थित थिए ।"
सोनाम र राजेन्द्र उत्कृष्ट,"काठमाडौं (कास) प्रथम उपत्यकाव्यापी कराँते प्रतियोगितामा नरहरिपुर डोजो टिम च्याम्पियन भएको छ । मच्छेगाउँको नरहरिपुरले ६ स्वर्ण, ३ रजत र ८ कांस्य पदक जितेको थियो । इचंगुनारायण डोजोले ५ स्वर्ण, २ रजत र ४ कांस्य जित्दै दोस्रो भयो । भक्तपुरको युनिटी डोजोले ३ स्वर्ण जित्दै तेस्रो स्थान हात पार्यो ।मदन भण्डारी स्पोर्ट्स एकेडेमी चन्द्रागिरि नगरपालिका१ को आयोजनामा भएको प्रतियोगितामा इचंगु डोजोकी सोनाम शेर्पा महिलातर्फ उत्कृष्ट खेलाडी भइन् । उनले २५ केजी तौलमा स्वर्ण जितेकी थिइन् । पुरुषतर्फ ३० केजीमा स्वर्ण जितेका बेसिक लर्निङ स्कुलका राजेन्द्र राई उत्कृष्ट खेलाडी चुनिए । विजेता खेलाडीलाई मदन भण्डारी स्पोर्ट्स एकेडेमीका अध्यक्ष विनोद श्रेष्ठले पुरस्कृत गरे ।विभिन्न अन्तर्राष्ट्रिय कराँते प्रतियोगितामा चन्द्रागिरि नगरपालिकाका लागि पदक जितेका खेलाडीलाई सम्मान गरिएको थियो । सम्मानित हुने खेलाडीमा रवीन्द्र मानन्धर, राधा मानन्धर, रोजिना विष्ट र सोनिम मानन्धर थिए ।"
नरेन्द्रमणिको निर्णायक गोल,"नरेन्द्रमणि लिम्बुको निर्णायक गोलमा बिर्तामोडले प्रदेश १ स्तरीय भेट्रान कप फुटबल प्रतियोगिताको उपाधि जितेको छ । शनिबार सहिद रंगशलामा सम्पन्न फाइनलमा बिर्तामोडले डिफेन्डिङ च्याम्पियन धरानलाई १० ले पराजित गर्दै १ लाख ५१ हजार रुपैयाँ हात पारेको हो । खेलको निर्णायक गोल ५९ औ मिनेटमा नरेन्द्रमणिले गरे । उनले सन्तोष राईको पासलाई गोलमा परिणत गरेका थिए । नरेन्द्रको प्रहार धरानका गोलकिपर दिपेन लिम्बुले नियन्त्रणमा लिने प्रयास गर्दा बल खुट्टामा ठोक्किएर पोस्टभित्र छिरेको थियो । गत वर्ष धरानले बिर्तामोडलाई २१ ले हराएर उपाधि जितेको थियो । उपविजेता धरानले ७५ हजार रुपैयाँमा चित्त बुझायो । खेलको १७ औं मिनेटमा बिर्तामोड अग्रता लिनबाट चुक्यो । तोयाराम भुजेलको प्रहारमा धरानका गोलरक्षक दिपेन लिम्बु बाधक बन्दा बिर्तामोडले सुरुआती अग्रता लिन सकेन । ३१ औं मिनेटमा रिेन्द्रमणि लिम्बुको प्रहारले पनि विपक्षी बार भत्काउन सकेन । ३८ औं मिनेटमा सुवास आङ्थुपाको प्रहार पोस्ट माथिबाट बाहिरियो । ५७ औं मिनेटमा सुवासकै प्रहार आउट भयो । उत्कृष्ट गोलरक्षकको उपाधि बिर्तामोडका टंक धिमालले प्राप्त गरे । प्रतियोगिताभरमा चार गोल गरेर काँकडभिट्टा भेट्रान क्लबका लाक्पा लामा सर्वाधिक गोलकर्ता बने । म्यान अफ द सिरिज बिर्तामोडका नरेन्द्रमणि लिम्बु घोषित भए ।सीएमजी स्वास्थ्य क्लब विराटनगरद्वारा आयोजित प्रतियोगिताका विजेतालाई विराटनगर महानगरका मेयर भीम पराजुली, आयोजक क्लबका अध्यक्ष किशोर धमला, जिल्ला फुटबल मोरङका अध्यक्ष दीपेन्द्र घिमाल लगायतले पुरस्कृत गरेका थिए ।"
चाडबाडको खानपान,"चाडपर्वका बेला सबैलाई रमाइलो गर्ने मन हुन्छ । नयाँ ठाउँ जाने र फरक स्वाद लिने चाहना जाग्छ । दसैंको लामो बिदामा धेरैको ध्याउन्न खेल्ने र खाने नै हुन्छ । घरमा भए चिल्ला, गुलिया र बाहिर घुम्न गए प्राय: जंकफुड खाइन्छ । जबकि यस्ता खानेकुरा स्वास्थ्यका लागि उपयुक्त हुँदैनन् । दसैंमा शिक्षण संस्था बन्द भए पनि सबै कार्यालयमा लामो विदा दिइन्न । जागिरे बाबुआमा कार्यालय जानुपर्दा बालबालिकालाई रेडिमेड खानेकुरा दिएर जान्छन् । यस्ता खाद्य पनि स्वास्थका लागि खासै हितकर हुँदैनन् । राजधानीको गैह्रीधाराकी १० वर्षीया इशा शर्मा कुरकुरे र लेज खान मन पराउँछिन् । बट्टामा आउने लिचीको जुस उनको मनपर्ने पेय हो । कमलपोखरीकी प्रिन्सा पनि घरमा बनाएको खानेकुरा भन्दा बाहिरको खानेकुरा नै रुचाउँछिन् । बजार र विज्ञापनले भने यस्तै खानेकुराको बिक्री बढाउन चाहिरहेका हुन्छन् । त्यसैले चाडबाड र अरू लामो बिदाका बेला बालबालिकाको खानपान अनियन्त्रित हुने गर्छ । जावलाखेलस्थित अल्का अस्पतालकी डाइटिसियन विनिता पन्तका अनुसार बालबालिकालाई सकेसम्म घरमै बनाइएको स्वस्थ खाना दिनुपर्छ । त्यसमा उनीहरूलाई आवश्यक पौष्टिक मात्रा समावेश भएको हुनुपर्छ । खाना सकेसम्म सन्तुलित हुनुपर्छ । सन्तुतिल खानामा पाँच खाद्य समूह समावेश हुनुपर्छ । ती हुन् (१) अन्न समूह, (२) दाल र गेडागुडी समूह, (३) फलफूल र तरकारी समूह, (४) दूधदही र माछामासु समूह र (५) चिल्लो र गुलियो समूह । दैनिक खानामा यी सबै समूहका खाद्य पदार्थ परेको हुनुपर्छ । यिनै खाद्य समूहलाई लिएर घरमै पनि मम, पिज्जा, चाउमिन, पकौडा, खिर, हलुवा, आलुपरौठा, लस्सी र माछामासुका विभिन्न परिकार बनाउन सकिन्छ । जंकफुड हेर्दा आकर्षक र खाँदा धेरै नै स्वादिला हुन्छन् । यी खानेकुरामा अधिक मात्रामा चिनी, नुन र चिल्लो पदार्थ हालिएको हुन्छ । ट्रान्स फ्याट र स्याचुरेटेड फ्याट बढी भएका खानेकुराले बालबालिकको स्वास्थ्यमा असर पार्छ । तर पनि हेर्दा आकर्षक र स्वादिलो हुने भएकाले धेरैलाई यस्तै खानेकुरा मन पराउँछन् । जंकफुडका असर : जंकफुडले तत्काल कुनै असर नदेखिए पनि दीर्घकालीन रूपमा त्यसको प्रभाव देखिन सक्छ ।बढी स्वादिलो हुने भएकाले बालबालिका खाना नियन्त्रण गर्न सक्दैनन् । उच्च क्यालोरीका कारण मोटोपन हुने सम्भावना रहन्छ । जंकफुडमा भएको बढी क्यालोरीयुक्त खानले बालबालिकामा मोटोपना बढ्छ । जसले श्वासप्रश्वासको समस्या आउन सक्छ । जंकफुडमा कार्बोहाइड्रेडको मात्रा बढी हुने भएकाले मोटोपनाको समस्या देखिन्छ । मोटोपनले मधुमेहको समस्या आउन सक्छ ।नुन र चिल्लोको मात्रा बढी भएको खाद्य पदार्थले उच्च रक्तचाप, मुटुको रोग र रगतमा चिल्लोको मात्रा बढ्न सक्छ । अत्यधिक चिल्लोले शरीरमा एमिनो एसिडको घट्न गई मस्तिष्कको कार्यमा असर पर्न सक्छ । यसले बालबालिलाई डिप्रेसन गराउन सक्छ । जंकफुडमा फाइबरको मात्रा कम हुने भएकाले कब्जियतको समस्या देखापर्न सक्छ । गुलिया खानेकुराले दाँतमा समस्या देखिन सक्छ । जंकफुडमा मिसावट गरिएका विभिन्न रङ र रासायनिक तत्त्वले आन्द्रामा घाउसमेत हुन सक्छ के के हुन जंकफुड ? जंकफुडलाई फास्टफुड पनि भनिन्छ । तुरुन्त बजारबाट ल्याएर नपकाई खान सकिने प्राय: खाद्य पदार्थमा क्यालोरीको मात्रा उच्च तर पौष्टिक तत्त्व कम हुन्छ । स्वास्थ्यका दृष्टिले यी खानेकुरा राम्रा मानिदैनन् । चाउचाउ, चिजबल्स, चिप्स, लेज, कुरकुरे, डुनट, पाउरोटी, बिस्कुट, बर्गर, आइसक्रिम, चकलेट, केक, मफिन, प्यास्ट्रिज, कुकिज र अन्य प्रशोधित प्लास्टिक वा क्यानमा बन्द गरिएका खानेकुरा जंक फुडमा पर्छन् । जंकफुडमा आउने विज्ञापन बालबालिका आकर्षित हुने गरी बनाइएका हुन्छन् । विज्ञापनले मन लोभ्याउने बित्तिकै जंकफुड खाउँ खाउँ लाग्न थाल्छ । हामी बाल्यावस्थादेखि नै स्वस्थ रहन सक्यौं भने मात्र पछिसम्म हाम्रो स्वास्थ्य राम्रो हुन सक्छ । स्वस्थ रहन चाडबाडका बेला पनि घरमै बनाएको सन्तुलित खाना खाने बानी बसाउनुपर्छ । पानी पर्याप्त पिउनुपर्छ । पानी कम पिउने बानी छ भने ताजा फलफूलको जुस, मोही, लस्सी पिउन सकिन्छ । खाना हरेक दिन एकै समयमा खाने बानी गर्न पर्छ । तर एकैपटक धेरै खानुभन्दा पटकपटक गरेर खानु राम्रो हुन्छ । सकेसम्म सबै रंगका खानेकुरा खानु राम्रो मानिन्छ । तर कृत्रिम रङ हालिएको खानेकुराबाट भने टाढै रहनुपर्छ । दसैंमा धेरैको घरमा मासु पाक्ने गर्छ । मासु प्रोटिनको राम्रो स्रोत हो । यसमा भिटामिन, मिनरल्सजस्ता सूक्ष्म तत्त्वहरू पनि हुन्छन् । तर दसैंमा धेरैको घरमा रातो मासु पाक्ने भएकाले बोसोको मात्रा धेरै खाइन सक्छ । यसो हुनु स्वास्थ्यका लागि फाइदाजनक हुँदैन । कतिपयले आगोमा सेकेर मासुको सेकुवा बनाउने वा मासुलाई धेरै फ्राई गर्ने गर्छन् । यस्ता मासुले क्यान्सरको जोखिम बढाउन सक्ने विशेषज्ञहरूले औंल्याएका छन् । मासु पकाउँदा धेरै मसला र तेल हालिएको हुनु हुँदैन । धेरै दिनसम्म मासु भण्डारण गरेर राख्दा पनि दूषित हुन्छ । त्यस्ता मासु खाँदा बिरामी पर्ने सम्भावना बढी हुन्छ । त्यसैले स्वास्थ्यप्रति संयमित भएर स्वस्थ खानेकुरा खाई चाडपर्वको वास्तविक मज्जा लिनुपर्छ ।"
बिदाको सदुपयोग,"कृपा र कीर्तन दिदीभाइ हुन् । उनीहरू घरनजिकै रहेको एउटा विद्यालयमा पढ्छन् । कृपा कक्षा तीनमा अध्ययनरत छिन् भने कीर्तन नर्सरीमा । उनीहरूका बुबा रोजगारीका सिलसिलामा विदेशमा हुनुहुन्छ । आमा घरकी सामान्य गृहिणी । उनीहरू पहाडको एउटा सुन्दर गाउँमा बस्छन् । वरिपरि सुन्दर चौरहरू भएकाले उनीहरूको गाउँँको नाम नै सुन्दरचौर राखिएको छ । उत्तरतिर दन्तलहर खोलेर मुस्कुराइरहेका हिमाल र दक्षिणतिरको समथर फाँटले सुन्दरचौरलाई थप आकर्षक बनाएको छ । सुन्दरचौर पहिले सामान्य गाउँ थियो । समयक्रममा अहिले यो बिस्तारै पर्यटकीय गाउँँमा रूपान्तरित हुँदै छ । कृपा र कीर्तन त्यस गाउँका असल बालबालिकामा गनिन्छन् । उनीहरूलाई सबैले माया गर्छन् । पढाइमा पनि तेज भएकाले दुवै सबैका प्रशंसापात्र बनेका छन् । सुन्दरचौरमा मात्रै नभएर वरिपरिका गाउँसम्म उनीहरूको फरक पहिचान फैलिएको छ । गाउँमा आफ्नै उमेरसमूहका अरू साथीहरू खेल्न निस्कँदा पनि उनीहरू घरभित्रै हुन्छन् । जे खेल खेले पनि दिदीभाइ मिलेर खेल्छन् । घरभित्रै उनीहरूको आफ्नै खेलसंसार छ । उनीहरूकी आमा निर्मला घरका काममा व्यस्त हुनुहुन्छ । घाँस काट्ने, गाईवस्तुको स्याहार गर्ने, मेलापात जाने, भान्साको काम गर्ने उहाका प्रमुख दैनिकी हुन् । दिदीभाइ पनि आफ्ना काम सकेर आमालाई सघाउन तम्सन्छन् । गाउँमै बसे पनि उहाँ सरसफाइमा निकै ध्यान दिनुहुन्छ । घरआँगन र सेरोफेरो सधै सफा राख्ने उहाँको स्वभाव छ । आमाकै स्याहारका कारण कृपा र कीर्तन सधैं स्वस्थ, निरोगी, हँसिला र सुकिला देखिन्छन् । अरू साथी दिनभरि माटामा खेली धुलाम्मे शरीर लिएर घर फर्कंदा सधैं आमाबुबाको गाली खानुपर्छ । तर उनीहरूले गालीका नाममा कसैको एक शब्द सहनुपरेको छैन आजसम्म ।सधैं रचनात्मक काममा रमाउने दुवै दिदीभाइको स्वभाव छ । यो उनीहरूको नानीदेखिकै बानी हो । कृपा सिर्जनात्मक लेखनमा सधै अगाडि छिन् । लेखन सीपसम्बन्धी प्रतियोगितात्मक कार्यक्रममा उनी आजसम्म दोस्रो हुनुपरेको छैन । सुन्दर हस्ताक्षरमा विचित्रको शब्दजाल बुन्न सक्ने उनको विशेष खुबी छ । कीर्तनको चित्रकारितामा विशेष झुकाव छ । उनी सुन्दर चित्र बनाउँछन् । आफूले बनाएका चित्रमा आकर्षक रङ भरी सबैलाई चकित पार्छन् । चित्रहरूमा कलात्मक रङसंयोजन गरी उनले आफ्ना घरका भित्ता सजाएका छन् । दिदीको लेखनकलाको सुवास चारैतिर फैलिएको छ भने भाइको चित्रकलाले घर धपक्कै बलेको छ ।अलग पहिचान भएका मानिसको सोच सधै सिर्जनात्मक हुँदो रहेछ । दसैंतिहारको बिदा सुरु भएलगत्तै गाउँका अरू सबै साथी आफ्ना सबै काम बिर्सिएर खेल्न व्यस्त रहे । विद्यालयमा दिइएका गृहकार्य गर्ने जाँगर कसैले देखाएनन् । धुलोमैलो खेलेर सबैका दिन बिते । बिहान उज्यालो भएपछि घरबाट निस्किएकाहरू फाल्तु काममा दिनभरि हराउँथे । बेलुकी साँझ परेपछि मात्र टुप्लुक्क घर पुग्थे । आफ्ना कापीकिताब र झोला कहाँ छन् भन्नेसम्म पनि उनीहरूलाई थाहा भएन । उता कृपा र कीर्तनका बिदाका दिनहरू अत्यन्त रचनात्मक रहे । जरुरी काम पर्दाबाहेक बिदाका अधिकांश समय व्यस्त भए उनीहरू । कृपाले दसैंतिहारको ऐतिहासिक, धार्मिक, सामाजिक र सांस्कृतिक महत्त्वका विषयलाई समेटेर लेख लेखिन् । कीर्तनले दिदीका लेखका भाव सुहाउने सुन्दर चित्रहरू बनाए । चित्रहरूमा कुची भरेर आकर्षक बान्की दिए । दुवै दिदीभाइका काममा आमाको सहयोग रह्यो ।बिदामा कीर्तन र कृपा बाहिर नदेखिए उनीहरूका साथी छक्क परे । अरूले यमपपञ्चक सुरु नहँदै देउसीभैलो खेल्न सुरु गरे । तर उनीहरू भने लक्ष्मीपूजाको साँझदेखि मात्र भैली खेल्न बाहिर निस्के । अरू अंग्रेजी र हिन्दीका अनावश्यक गीत बजाएर गाउँभरि होहल्ला मच्चाउने गरी देउसीभैलो खेले । तर उनीहरूले नेतृत्व गरेको देउसीभैलोमा भने मौलिकता थियो । मादल र खैंजडी उनीहरूका वाद्ययन्त्र थिए । व्यावहारिक सन्देशले भरिपूर्ण गीत गाउँदै आफैं देउसीभैलो भट्टयाए । अरूले देउसीभैलोबाट संकलित रकम तुरुन्त बाँडे । खानेकुरा किनेर उत्तिखेरै सिध्याए । लंगुरबुर्जा खेलेर स्वाहा पारे । पटाका किनेर त्यसैको बारुदसँगै पड्काएर सके । कसैले भोलिपल्टै वनभोज गई उठेको रकम झ्वाम पारिहाले । तर दिदीभाइले उठेको रकमलाई बडो जतनसाथ सुरक्षित राखे ।दसैंतिहारको लामो बिदा सकियो । गाउँका सबै केटाकेटी कोठामा छरपस्ट भएका कापीकिताब खोजेर झोला बोकी विद्यालय पुगे । बिदामा दिइएको गृहकार्य शिक्षकले मागेपछि गाउाँछिमेकका अरू साथीहरू झसंग भए । कसैले पनि दिइएका गृहकार्य बुझाउन सकेनन् । आआफ्ना कक्षाभरिमा कृपा र कीर्तन मात्र गृहकार्य बुझाउने विद्यार्थी थिए । आफ्नो कर्तव्य पूरा गर्न नसकेपछि लाजले सबैका शिर निहुरिए । छठपर्वका दिन सार्वजनिक बिदा थियो । सोही दिन बिहानैदेखि उनीहरूको आँगन र नजिकैको खाली भाग सिंगारियो । उनीहरूको शृंगारकलाले सुन्दर गाउँको सौन्दर्यमा सुगन्धै थपिएझैं भयो । त्यस दिन दिदीभाइले गाउँभरिका मानिसलाई आफ्ना घरमा निम्त्याएका थिए । अचानक घरआँगन सिंगारिँदा गाउँलेलाई कौतुहल बढ्दै गयो । एकैछिनमा राम्रा कपडामा चिरिच्याँट्ट भई कृपा र कीर्तन बाहिर निस्के । कार्यक्रमस्थलको भित्तामा दिदीभाइले बिदामा गरेका रचनात्मक सामग्रीहरूको प्रदर्शनी गरियो । निर्देशन, नीति, सिद्धार्थ, सिद्धान्त र अनुष्काले आन्तरिक काममा उनीहरूलाई सहयोग गरे । दिउँसो एउटा कार्यक्रम आयोजना गरियो । त्यो कार्यक्रममा कृपा र कीर्तनले आफ्ना बिदाका रचनात्मक अनुभव बाँडे । तिहार बिदामा देउसीभैलोबाट संकलित रकम पनि आफ्नै गाउँको पुस्तकालयलाई दिने घोषणा गरे । उनीहरूलाई पढाउने ध्रुव सरले दुवै दिदीभाइको बिदा मनाउने रचनात्मक कार्यको सराहना गर्नभयो । साथीहरूले बिदामा उनीहरू बाहिर ननिस्कनुको कारण बल्ल बुझे । ससाना केटाकेटीले गरेका सिर्जनशील कार्यक्रमको सर्वत्र प्रशंसा भयो ।"
दसैंको परियोजना,"दसैं नजिकिइसकेको थियो । विद्यार्थीहरू बिदाको सपना देख्न थालिसकेका थिए । अर्ध वार्षिक परीक्षा भर्खर सकिएको थियो । अरू विद्यार्थीलाई दसैं अगाडि नै परीक्षाफल प्रकाशित हुन्छ कि भनेर डर लागिरहेको थियो । अनमोल र प्रशान्त भने परिश्रमी भएकाले राम्रो नतिजा आउनेमा ढुक्क थिए । उनीहरू आफूलाई प्रस्ट नभएको कुरामा छलफल गरेर समाधान खोज्थे । झन् विज्ञान विषय भनेपछि दुवैजना हुरुक्कै हुन्थे । कक्षामा विज्ञानसम्बन्धी नयाँ नयाँ कुराहरू सोधिरहन्थे । त्यसैले कहिलेकाहीँ शिक्षकले नै अरूलाई पनि सोध्न पालो दिनुपर्छ भन्दै सम्झाउनुपथ्र्यो । परीक्षाफल प्रकाशित भयो । उनीहरूले सबैकोभन्दा राम्रो गरेका रहेछन् । यसपालि दसैंमा धेरैदिन बिदा थिएन । भर्खरै परीक्षाफल प्रकाशित भएकोले दसैंका लागि अनमोललगायत सबै विद्यार्थीलाई विज्ञान शिक्षकले बीउ अंकुरण गरेर ल्याउने भनेर परियोजना कार्य दिनुभयो ।प्रशान्त र अनमोल कसरी बीउ अंकुरण गरिन्छ होला भनेर सोच्न थाले । सहरको घना बस्तीमा बस्ने भएकाले खेतमा कसरी काम गरिन्छ ? कसरी बिरुवाहरू उम्रिन्छन् ? उनीहरूलाई केही थाहा थिएन । तर गृहकार्य नगरी स्कुल गयो भने प्रयोगात्मक परीक्षामा राम्रो नतिजा आउँदैन र कक्षामा अरूभन्दा पछि परिन्छ भन्ने उनीहरूलाई थाहा थियो । स्कुल बिदा भएको अर्को दिन घटस्थापना थियो । यो दिनमा जमरा उमार्न राखिन्छ भन्ने उनीहरूले सुनेका थिए तर कसरी उमार्ने भन्ने थाहा थिएन । घटस्थापनाको दिनमा अनमोल आमाको पछि लागिरहे । जमरा उमार्न आमाले नुहाइधुवाई गरेर सफा भाँडोमा बाग्मती नदीको किनारबाट माटो लिएर आउनुभयो । त्यसमा गाईको सुकेको गोबर मिसाउनुभयो । त्यसपछि गहुँ, जौं, धान इत्यादिका बीउ त्यो माटोमा मिसाएर माथिबाट अलि अलि पानी पनि छर्किनुभयो । त्यसपछि त्यो भाँडोलाई छोपेर पूजा कोठामा राखेर आउनुभयो ।यो सबै अनमोलले ध्यान दिएर हेरिराखेको थियो । उसले तुरुन्तै प्रशान्तलाई फोन गर्यो र दुवैजना नदी किनारमा माटो लिन गए । एउटा बोतल काटेर त्यसमा माटो भरे । दुवैजनाले आआफ्नो माटो भरेको बोतलमा चना र मटरका बिउहरू छरे । उनीहरूले ती बोतललाई माथिबाट छोपेर कसैले नदेख्ने गरी अनमोलको घरको एउटा कुनामा लुकाएर राखे । यो कुरा घरका अरू कसैलाई थाहा दिएनन् । बीउ अंकुरण भएपछि मात्र अरूलाई चकित पार्ने उनीहरूको योजना थियो । दसैंका लागि राखेको जमरा कहिले उम्रिन्छ ? भनेर अनमोलले आमालाई सोध्यो । किन यसपालि यो केटाले जमरामा यतिधेरै ध्यान दिएको होला भनी आमाले छक्क पर्दै भन्नुभयो, एक हप्ता पछि उम्रिन्छ । अनमोल र प्रशान्तलाई एक हप्ता बिताउन साह्रै मुस्किल भयो । सँगै चंगा उडाएर आएपछि उनीहरू एकछिन लुकिलुकी चना उमार्न राखेको बोतल हेर्ने गर्थे । तर एक हप्ता नभई बिर्को खोलेर हेर्न भने हिम्मत गरेनन् ।जब विजयादशमीको दिन आयो अनमोलकी आमाले सफासुग्घर भई जमरा ल्याएर नवदुर्गाको पूजा गर्नुभयो । अनमोलले जमरा हरियो घाँसजस्तो नभएर किन पहेंलो भएको भनेर सोधे । घरभित्र घाम नआउने ठाउँमा धेरै दिनसम्म राख्दा जमरा पहेंलो भएको उहाँले बताउनुभयो । दसैंको दिन ठूलाबडाबाट टीका, जमरा थापेर आशीर्वाद र मनग्य पैसा पाएर दुवै जना खुसी थिए । मिठोमिठो खाएर घरनजिकै हालेको पिङ खेल्न गए । त्यसपछि चंगा उडाए । अनि दुवैजना अनमोलको घरमा आए । आफूहरूले छरेको चना पनि उम्य्रो होला भन्ने आशामा दुवैजनाले छोपेर राखेका पातहरू झिके । नभन्दै चना र मटर उम्रेर दुईवटा ससाना पातहरू पनि निस्केका रहेछन् । उनीहरूमा खुसीको सीमा रहेन । उनीहरूले आफ्नो परियोजना कार्य घरका सबैलाई देखाए । उनीहरूको यस कार्यबाट सबैजना छक्क परे । अरू विद्यार्थी बिदा थोरै भयो भनेर गनगन गरिराखेका बेला प्रशान्त र अनमोल भने कहिले स्कुल खुल्ला र शिक्षकलाई आफ्नो परियोजना कार्य सफल भएको देखाउँला भनेर पर्खिबसेका थिए ।टीकाको दुई दिनपछिसम्म पनि आफन्तकोमा टीका थाप्न जाँदै दिन बितेको पत्तै भएन । जब स्कुल खुल्यो दुवैजनाले आफ्नो गृहकार्य लिएर स्कुल गए । कति विद्यार्थी गृहकार्य नगरी आएका थिए । कतिले गृहकार्य नै गर्न बिर्सेका थिए । कसैले उमार्न जानिनँ भन्ने जवाफ दिए । शिक्षकले अनमोल र प्रशान्तको गृहकार्य सबैलाई राम्रोसँग हेर्न दिनुभयो । उनीहरूका काम र मेहनत देखेर सबै छक्क परे । शिक्षकले दुवैजनालाई स्याबासी दिँदै भन्नुभयो, हामीले चाह्यौं भने गर्न नसक्ने काम केही छैन । यसको लागि लगनशीलता चाहिन्छ । सबै बिद्यार्थीलाई बीउ उमारेर देखाउन पाएकामा अनमोल र प्रशान्त दंग थिए ।"
दसैं आयो,"दसैं आयो, दसैं आयोखुसी र उमंग जताततै छायो दसैं आयो, दसैं आयो टिकटघर र बजारमा धेरै भीड लाग्योदसैं आयो, दसैंं आयो पिङ बनाउने तर्खर सुरु भयो दसंै आयो, दसैं आयो आकाशमा रंगीचंगी चंगा देखिन थाल्योदसैं आयो, दसैं आयोटपरीमा जमरा उम्रन थाल्यो दसैं आयो, दसैं आयो दुर्गा माताको पूजा हुन थाल्योदसैं आयो, दसैं आयो निधारमा रातो टीका लगाइने भयो दसैं आयो, दसैं आयो मान्यजनबाट शुभ आशीष पाइने भयोप्रशान्त पन्थी, कक्षा ७सगरमाथा एजुकेसनल एकेडेमी, काठमाडौं ।"
खुसीयाली छायो,"पानी पर्न बन्द भयो रमाइलो छायो विद्यालय बिदा भयो खुसीयाली आयो ।अकाशमा जताततै चङ्गा उड्न थालेछिमेकमा कराउँछन् खसी अनि भाले ।। सुनसान हुन लाग्यो सहर बजार मेरो पनि मामाघर जाने रहर । दसैं बिदा रमाइलो नयाँ ठाउँ घुम्न मन लाग्छ साथीसँग पिङ पनि खेल्न ।।नयाँ लुगा लगाएर रातो टीका लाइनेदसैं भन्दै घरमा पनि मीठो खान पाइने ।वल्लो घर पल्लो घर सबैतिर जानेटीका लाएर पैसा पाए खुत्रुकेमा हाल्ने ।। जमरा छ कानमा अनि टीका निधारमा दसैंमा त पिङ र चंगा देउसी तिहारमा । समयमै गृहकार्य पूरा गर्नपर्छ अन्तिम दिनमा मात्र गरे गल्ती हुन सक्छ ।।ठूलो मान्छे साथमा भए चंगा उडाऔँछतबाट लडिन्छ कि होस पुर्याऔँ ।सबै जना हाँसीखुसी चाड मान्नु राम्रोवर्ष दिनमा आएको यो बडादसैं हाम्रो ।।आयुष अधिकारी, कक्षा ७सेन्ट जेभियर्स स्कुल, गोदावरी"
मेरो योजना,"यसपालिको दसैंमा मटीका लाउन गाउँ जान्छुपरिवारसँगै बसीमीठा परिकार खान्छु । मान्यजनको हातको टीका लगाएर आशिष लिन्छु दक्षिणा सबै जम्मा गरी उपयोगी सामान किन्छु ।साथीभाइसँग मिलीपिङ खेल्दै रमाउँछुसबको अर्तीबुद्धि सुनीआफ्नो ज्ञान कमाउँछु । घरीघरी चङ्गा उडाई डुल्छु गाउँभरि दसैं मान्ने योजना छ रमाइलो गरी ।सुदीप कोइराला, कक्षा७ पिपुल्स फ्रेन्डसिप एकेडेमी, काठमाडौं"
दसैंमा सांस्कृतिक कार्यक्रम,"दसैंका अवसरमा विभिन्न विद्यालयमा विशेष सांस्कृतिक कार्यक्रमहरू आयोजना भएका छन् । राजधानीस्थित भद्रकाली निम्नमाध्यमिक विद्यालयका विद्यार्थीले पनि यही मौकामा सांगीतिक तथा सांस्कृतिक प्रस्तुतिहरू दिए । बालबालिकाले आआफ्ना प्रतिभा प्रदर्शन गर्दै दसैंको शुभकामना आदानप्रदान पनि गरे । सोही अवसरमा विद्यालयको लाइब्रेरी तथा कक्षा छ, सात र आठका विद्यार्थीलाई सन्दर्भ पाठ्यपुस्तकहरू पनि उपलब्ध गराइएको थियो । बूढानीलकण्ठ नगरपालिका वडा १ का अध्यक्ष सुरेन्द्र लामाको पहलमा उपलब्ध गराइएका ती सामग्री वडा प्रतिनिधिले हस्तान्तरण गरेका थिए ।"
राष्ट्रसंघीय नमुना सम्मेलन,"कोटेश्वरस्थित कान्जिरोवा नेसनल माध्यमिक विद्यालयमा नमुना संयुक्त राष्ट्रसंघीय सम्मेलन भएको छ । विद्यालयमा अध्ययनरत कक्षा ८, ९ र १० का विद्यार्थी सम्मिलित उक्त सम्मेलनमा समसामयिक अन्तर्राष्ट्रिय घटनाक्रमबारे व्यापक छलफल गरियो । संयुक्त राष्ट्रसंघीय सुरक्षा परिषद्, विश्व श्रम संगठन, विश्व खाद्य संगठन, संयुक्त राष्ट्रसंघीय शैक्षिक, वैज्ञानिक तथा सांस्कृतिक संगठन, संयुक्त राष्ट्रसंघीय उच्चस्तरीय शरणार्थी आयोग तथा संयुक्त राष्ट्रसंघका विभिन्न आंगिक निकायहरूको प्रतिनिधित्व गरेका विद्यार्थीहरूले सुरक्षा परिषद्समक्ष आआफ्ना संकल्पमस्यौदा प्रस्तुत गरेका थिए । विद्यार्थीहरूका संकल्पमस्यौदामा पारिश्रमिकमा लैंगिक विभेद, असंक्रामक रोगको रोकथाम, प्राकृतिक प्रकोपको पूर्वतयारी, विश्वमा शरणार्थी संकट, युवा कट्टरवादले विश्वमा पारेको असरजस्ता समसामयिक विषय उल्लिेख थिए ।"
खेतै खेलमैदान,"दसैं होस् वा अरु कुनै चाड पर्व । चाडबाडको रौनकले ठूलालाई भन्दा पहिले बालबालिकालाई छुन्छ । को चहलपह सुरु हुनुअघि नै बझाङका बालबालिका र किशोरकिशोरी रमाइलो गर्न तम्सिइसकेका छन् । बझाङका गाउँतिर दसैंका बेला केटाकेटीदेखि वयष्कसमेतले प्राय: खेल्ने खेल भनेकै भलिबल हो । लामो बिदा हुने भएकाले दसैंको अवसर पारेर विभिन्न गाउँमा ठूलो पुरस्कार राशिसहितका भलिबल प्रतियोगिता आयोजना भइरहेका छन् । बालबालिका आफूभन्दा पाकाले खेलेको हेरेर मात्र अघाउँदैनन् । उनीहरूलाई ठुलाको सिको गर्नैपर्छ । त्यसैले उनीहरू कतै झुम्राको बल र डोरीको नेट बनाएर त कतै आफूभन्दा ठुलाले खेलेर थोत्रो भएका बल र जाली बटुलेर भलिबल खेलिरहेका भेटिन्छन् । कतिपय किशोरकिशोरी आपसमा रकम उठाएर भलिबल र नेटको जोहो गर्दछन् । चैनपुर धनगढीतिर पढ्न गएका साथीहरू पनि अहिले घर आएका छन्, सुल्जन प्रावि बुङ्गलमा कक्षा ६ मा अध्ययनरत अमर विकले भने, सबैले पचासपचास रुपैयाँ उठाएर बल किन्यौं । दाइहरूले खेलेर फालेको नेट टालटुल पारेर काम चलाउँछौं ।ग्रामीण क्षेत्रका बालबालिकाले भनेको समयमा खेल सामग्री पाउँदैनन् । दुर्गमका धेरैजसो विद्यालयमा खेल सामग्रीको अभाव हुन्छ । न्यून आर्थिक अवस्थाका अभिभावकले किनेर दिने क्षमता पनि राख्दैनन् । अरूबेला यहाँका केटाकेटीलाई खेलेर बिताउने समय नै कति पो हुन्छ र ! बिहान बेलुका घासँपात, पानी पँधेरो र खेतको काममा आमाबुवालाई सघायो, स्कुल बिदा भएको दिन गोठालो गयो । अधिकांश बालबालिकाको दैनिकी यसरी नै बित्ने गर्छ । दसैं तिहारका बेला खेतमा लगाएको धान भित्र्याइसकिने भएकाले खुला ठाउँ प्रसस्त हुन्छ । यही मौकामा उनीहरू विभिन्न उपाय लगाएर खेल्न सिक्छन् । झुम्राको बल खेल्दा खेल्दै यहाँका केही युवा अन्तर्राष्ट्रिय स्पर्धामा पनि सहभागी भएका छन् । बझाङको विकट गाउँ सैनपसेलामा जन्मिएर हालै इन्डोनेसियामा सम्पन्न एसियाडमा नेपाली टिमका तर्फबाट भलिबल खेलेका विशाल विक एक उदाहरण हुन् । उनले छोएको पहिलो बल झुम्राकै थियो । केटाकेटी छँदै भनेजस्तो खेल सामग्री र खेल्ने समय पाएको भए आफू योभन्दा अब्बल हुने कुरा उनलाई अहिले महसुस हुन्छ । घरको काम नगरेर खेल्न गएबापत धेरै पटक अभिभावकको गालीसमेत खानुपरेको उनी सम्झन्छन् । न खेल सामग्री थियो, न खेल्ने समय नै । सिकाउने मान्छे पाउने त कुरै भएन, उनले भने, तैपनि बलियो सपना थियो । त्यही सपनाले यहाँ ल्याइपुर्याएको हो । जिल्लाका प्राय: अभिभावकले अझै पनि खेलकुदलाई प्रोत्साहन गर्न नसकिरहेको उनको अनुभव छ । अधिकांश विद्यालयमा अहिले पनि खेलकुद प्रवद्र्धन गर्ने वातावरण छैन, उनी भन्छन्, यसले गर्दा सम्भावना र सपना भएर पनि बालबालिकाले खेलकुद क्षेत्रमा प्रगति गर्न गाह्रो परेको छ ।"
