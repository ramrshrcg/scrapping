शीर्षक,विवरण
"सर्वोच्चमा डा केसीको बयान  सत्याग्रह न्यायालयविरुद्ध होइन, पराजुलीविरुद्ध","केसीका पक्षमा सय वकिलअवहेलना मुद्दामा डा केसीको पक्षमा बहस गर्न वरिष्ठ अधिवक्ता कृष्णप्रसाद भण्डारी, अधिवक्ताहरू सुरेन्द्र भण्डारी, विजयप्रसाद मिश्र, इन्दु तुलाधर, दिनेश त्रिपाठी, लेखनाथ भट्टराईलगायत करिब सय कानुन व्यवसायीले वकालतनामा गराएका छन् । वरिष्ठ अधिवक्ता रमण श्रेष्ठ, श्याम खरेल, उपेन्द्रकेशरी न्यौपानेलगायत कानुन व्यवसायी भने अवहेलनाको कारबाहीको पक्षमा बहस गर्दैछन् ।"
प्रमाणको भार प्रधानन्यायाधीशमै,"काठमाडौं (कास) सर्वोच्च अदालतमा बयान दिने क्रममा डा गोविन्द केसीले प्रधानन्यायाधीश गोपाल पराजुलीमाथि ११ अभियोग लगाएका छन् । तिनमा पराजुलीको शैक्षिक योग्यतादेखि विभिन्न मुद्दामा न्याय बेचबिखन गरेको सम्मका संगीन आरोप छन् । कुनै बहालवाला प्रधानन्यायाधीशलाई नेपालको कानुनी इतिहासमा यति ठूलो अभियोग यसअघि कहिल्यै लागेको थिएन । अदालतको मिसिलमै दर्ज भएका यी अभियोगको कानुनी हैसियत के हुन्छ ? प्रधानन्यायाधीश पराजुलीले यसको जवाफ दिनुपर्छ कि पर्दैन ? यी दुई प्रश्नले यतिखेर न्यायिक वृत्त तरंगित भएको छ । पराजुलीमाथि लागेका अभियोग कुनै व्यक्तिगत हैसियतमाथि नभएर उनको प्रधानन्यायाधीश हुने हैसियतमाथि नै लागेको अभियोग हो, जसको जवाफ अब उनले दिनुपर्ने हुन्छ, वरिष्ठ अधिवक्ता शम्भु थापा भन्छन्, उनले अब दुईखाले प्रमाण पेस गर्नुपर्नेछ । पहिलो, आफ्नो शैक्षिक योग्यता र नागरिकताको उमेर असली भएको प्रमाण । त्यो नभए उनी प्रधानन्यायाधीशका लागि नै अयोग्य हुनेछन् । र, दोस्रो, उनले गरेका फैसलामा न्यायको किनबेच भएको भन्ने अभियोगविरुद्धको चित्तबुझ्दो जवाफ । नागरिक तहबाट यति गम्भीरताका साथ प्रश्न उठेपछि अदालतले गरेका फैसलामाथि स्वतन्त्र रूपमा अनुसन्धान हुनुपर्ने र त्यस्तो भएको उदाहरणसमेत न्यायालयमा रहेको थापाले स्मरण गरे । रविन्सन प्रकरण (चरेस कारोबारीलाई सफाइ दिइएको मुद्दा) मा यसरी नै प्रश्न उठेपछि न्यायाधीशहरू कृष्णकुमार बर्मा र बलिराम सिंहको फैसलाको अनुसन्धान गर्न सर्वाेच्च बारले समिति नै खडा गरेको थियो, थापाले भने, अन्तर्राष्ट्रिय रूपमै मुलुकको शिर निहुरिने गरी प्रधानन्यायाधीशमाथि लागेको यो अभियोगको पनि अब छानबिन हुनुपर्छ । त्यो कानुन व्यवसायीले पनि गर्न सक्छन्, राज्यले कुनै अनुसन्धान आयोग बनाएर सिन गर्न सक्छ । अदालतको फैसला सदैव अन्तिम हुन्छ र उसले जे पनि गर्न सक्छ वा पाउँछ भन्ने अकाट्य सिद्धान्त कहीँ पनि छैन, यो विशेष परिस्थिति हो र यसको विशेष ढंगले नै समाधान पनि हुनुपर्छ ।अर्का वरिष्ठ अधिवक्ता श्रीहरि अर्यालले पनि आफूलाई सदाचारी र निर्दाेष साबित गर्ने प्रमाणको भार प्रधानन्यायाधीश पराजुलीमाथि नै भएको बताए । सदाचारी छु भनेर प्रमाणित गर्ने काम प्रश्न नउठुन्जेल स्वैच्छिक हो, जब त्यो मुद्दाकै एक मुख्य प्रश्न हुन्छ तब त्यो स्वैच्छिक होइन, कानुनत: बाध्यकारी हुन्छ र पराजुली यो बाध्यताबाट मुक्त छैनन्, उनले भने, पराजुलीले एसएलसी पास गरेको प्रमाणपत्र हिजो न्याय परिषद्मा देखाए पुग्थ्यो भने अब त्यो आम जनताका माझ सार्वजनिक गर्नुपर्ने दायित्व उनमाथि सरेको छ । यो चानचुने आरोप होइन र यसलाई उनले मौन बसेर टार्न पाउँदैनन् । पराजुलीले आफूमाथि लागेको अभियोगको एकएक प्रमाण पेस गर्न नसके उनले गरेका न्याय सम्पादनमाथि विश्वास गर्ने आधार समाप्त हुने र न्यायालय नै धराशायी हुने अर्यालले बताए । कार्यविधिको विधिशास्त्रअनुसार यो मुद्दामा पराजुली स्वयं एक पक्ष भएकाले केसीले उठाएका हरेक प्रश्नको जवाफ मिसिलमै सामेल गर्नुपर्ने कानुनविद्हरू बताउँछन् । उनीहरूका अनुसार केसीलाई थुन्नका लागि अदालतले उनलाई दोषी ठहर गर्नु अनिवार्य छ र त्यो गर्नका लागि उनले उठाएका प्रश्न गलत थिए भन्ने सार्वजनिक रूपमा पुष्टि हुनु जरुरी छ । जसरी केसीमाथि अदालतले सोमोटो (आफैं) फाइल खडा गर्यो र उनलाई मुद्दा लगायो त्यसैगरी पराजुलीले पनि आफ्नो प्रतिउत्तर मिसिलमा सामेल गर्नुपर्छ, अधिवक्ता बालकृष्ण ढकालले भने, हिजो यिनै विषय बाहिर उठेका थिए तर त्यसको जवाफ दिने कि नदिने भन्ने नैतिक प्रश्न मात्रै थियो भने आज त्यो प्रतिवादीले नै उठाएकाले त्यसको जवाफ दिनु कानुनी रूपमै बाध्यकारी छ ।डा केसी प्रकरणले न्यायिक वृत्त पनि उत्तिकै झस्किएको छ । उहाँले उठाएको प्रश्न र लगाएको अभियोगले सारा हामी न्यायाधीशको शिर निहुरिएको छ, एक पूर्वप्रधानन्यायाधीशले भने, नागरिकका आँखामा हेर्दा सबै न्यायाधीश उस्तै र उही चरित्रका हुन् कि भन्ने पनि पर्न गएको छ । त्यसैले पनि हरेक प्रश्नको प्रस्ट जवाफ दिनैपर्ने देखिन्छ ।"
वाम एकता संयोजन समिति बैठक  सरकारअघि नै एकताको स्वरूप,"प्रदेश सरकारको गृहकार्य गर्न कार्यदल राष्ट्रिय सभा गठन, प्रदेश सरकार गठनलगायत विषयमा गृहकार्य गर्न एकता संयोजन समितिको बैठकले छुट्टै ६ सदस्यीय कार्यदल बनाएको छ । एमाले उपाध्यक्ष वामदेव गौतमका अनुसार कार्यदलमा एमालेका सुवास नेम्वाङ, शंकर पोखरेल, सुरेन्द्र पाण्डे र माओवादी केन्द्रबाट रामबहादुर थापा, वर्षमान पुन र मातृका यादव सदस्य छन् । कार्यदलले राष्ट्रिय सभाका लागि आवश्यक दुई दलका तर्फबाट साझा उम्मेदवार तय गर्नेछ । साथै, प्रदेश सरकारको स्वरूपलगायत विषयमा गृहकार्य गर्नेछ । माघ २४ मा हुने राष्ट्रिय सभा निर्वाचनका लागि पनि गठबन्धनबाट साझा उम्मेदवारी हुनेछ ।"
इजलासमा के भयो ?,"काठमाडौं (कास) अदालत अवहेलना मुद्दामा पक्राउ गरी सर्वाेच्च अदालतमा पेस गरिएका डा गोविन्द केसीलाई मंगलबार दिउँसो चिया ब्रेकपछि न्यायाधीशहरू ओमप्रकाश मिश्र र केदारप्रसाद चालिसेको इजलासमा लगियो । भीडभाडयुक्त इजलास छिर्नासाथ कता बस्ने भनेर केसी अल्मलिए । डा साप यता आउनुस्, न्यायाधीश मिश्रले कानुन व्यवसायी बस्ने कुर्सीतिर इसारा गर्दै भने, भुइँचालोपछि यस्तै साँघुरो छ । काम चलाइएको छ । केसी कुर्सीमा बसिसकेपछि न्यायाधीश मिश्रले सोधे, डा सापलाई ठीक छ ? केसीले टाउको हल्लाए । साथमा रहेकी प्रहरी अस्पतालकी चिकित्सकले अनशनका कारण उनी थाकेको र आरामको जरुरत रहेको बताइन् । इजलासले फेरि केसीको स्वास्थ्यको स्थितिबारे सोधेर बयान गर्न आदेश दियो । फाँटवाला यज्ञराज पाण्डेले छेवैमा बसेर कानेखुसीको शैलीमा करिब दुई घण्टा केसीको बयान लिए । केसीले पनि सोधेको प्रश्नको विस्तारै जवाफ दिएका थिए भने लेखेको कुरामा समेत टिप्पणी गरिरहेका थिए । केसीलाई उनका कानुनी सल्लाहकारहरूले बयानमा सघाइरहे ।बयान सकिएपछि केसीका कानुन व्यवसायी डा सुरेन्द्र भण्डारीले इजलासको ध्यानाकर्षण गरे । उहाँलाई दिइएको पक्राउ पुर्जीमा कुन कानुनको उल्लंघन भएको समेत उल्लेख छैन । आफूमाथि के आरोप हो भन्ने थाहा छैन, भण्डारीले भने, त्रुटिपूर्ण पुर्जीका आधारमा व्यक्तिलाई पक्राउ गरी बयानसमेत गराउन हुँदैन । प्रस्तुत मुद्दा तत्काल खारेज होस् । इजलासले कानुन व्यवसायीको माग सुनुवाइ गरेपछि डा केसीलाई आराम गर्न सुझाव दियो । इजलासले केसीलाई असजिलो हुन सक्ने भन्दै लिफ्टबाटै लैजान आदेशसमेत दियो । उहाँलाई आराम गराउनु भए हुन्छ, न्यायाधीश मिश्रले भने । प्रत्युत्तरमा केसीले आफू केहीबेर कुर्सीमै बस्ने बताए । न्यायाधीश मिश्रले भने, हामी तत्काल डिसिजन गर्ने अवस्थामा हँदैनौं, दुवैतर्फको कुरा सुन्न बाँकी छ । तपाईं आराम गर्नुहोस् । टोली निस्कनै लाग्दा अवहेलनाको कारबाहीको पक्षधर कानुन व्यवसायी इजलासमा प्रवेश गरेर ध्यानाकर्षण गराए । बयान चलिरहेका बेला बयानकै पत्र हुबहु बजारका अनलाइनमा आएको छ, यसले निष्पक्ष सुनुवाइ हुनेमा शंका उब्जिएको छ, वरिष्ठ अधिवक्ता एवं पूर्वमहान्यायाधिवक्ता रमण श्रेष्ठले भने, कसको संलग्नतामा यस्तो काम भएको छ, सीसीटीभी फुटेज हेरेर छानबिन होस् । पछि छलफलका क्रममा बयान नभई केसीको विज्ञप्तिलाई अनलाइनहरूले प्रकाशित गरेको भन्दै कानुन व्यवसायीहरूले बचाउ गरेका थिए ।"
प्रमुख दलका नेताले भने केसीको गिरफ्तारी निन्दनीय,"कानुनविद्को आपत्तिकाठमाडौं (कास) नागरिक अभियन्ता डा गोविन्द केसीप्रति न्यायालय र प्रहरीबाट गरिएको व्यवहारको कानुनविद्हरूले आलोचना गरेका छन् । अन्तर्राष्ट्रिय कानुनका ज्ञाता तथा बेलायतस्थित लिड्स युनिभर्सिटीका प्राध्यापक क्युसी डा सूर्य सुवेदीले अनशनस्थलबाटै एक सत्याग्रहीलाई पक्रनुले नेपालको शिर अन्तर्राष्ट्रियस्तरमै निहुरिएको बताएका छन् । सर्वाेच्च अदालत आफैंले हतारहतारमा छापामार शैलीमा डा केसीलाई गिरफ्तार गर्ने आदेश दिनु र प्रहरी प्रशासनले केही राष्ट्रिय महत्त्वका विषयमा आफ्ना माग राखी शान्तिपूर्ण तरिकाले अनशनमा रहेका डा केसीलाई तुरुन्त्रै पक्राउ गर्नुजस्ता छापामार शैलीका कार्य निन्दनीय भएको र यस्तो शैलीले अन्तर्राष्ट्रियस्तरमा नेपालको छवि धूमिल भएको छ, ग्लोबल पोलिसी फोरमका अध्यक्षसमेत रहेका सुवेदीले सोमबार बेलायतबाटै जारी विज्ञप्तिमा भनेका छन् । केसीलाई रातारात पक्राउ गर्ने कामले उनको कानुन व्यवसायीसँग परामर्श गर्न पाउने संवैधानिक हकसमेत कुण्ठित भएको वरिष्ठ अधिवक्ता शम्भु थापाले बताए । साँझदेखि सूर्याेदयसम्म कुनै मानिसलाई पक्राउ गर्नु आफैंमा निन्दनीय हो, थापाले भने, त्यसमाथि अनशनमा बसेका निरपराध मानिसलाई हातहतियारसहित पक्राउ गरी प्रहरी घेरामा राख्नु त झनै आपत्तिजनक काम हो । मानहानि भनेको अदालतको स्वेच्छाचारिता र अपारदर्शिता ढाकछोप गर्ने अस्त्र होइन र त्यो बनाउनु पनि हुँदैन ।डा केसीले भने आफूलाई जतिसुकै दु:ख दिइए पनि पारदर्शिता र विधिको शासनका लागि कहिल्यै अविचलित नहुने प्रतिबद्धता जनाएका छन् । अदालतले जेजस्तो व्यवहार गरे पनि म आफ्नो सत्याग्रहबाट विचलित छैन, सर्वाेच्च परिसरमा सोमबार दिउँसो एम्बुलेन्सभित्रै आराम गरिरहेका केसीले एम्बुलेन्सभित्रै वकालत नामापत्रमा हस्ताक्षर गर्दै भने, यो देश स्वच्छ भएको नहेरी मेरो प्राण जाने छैन ।"
अधिकांश इँटाभट्टा मापदण्डविपरीत,"ललितपुर भक्तपुर चाँगुनारायण नगरपालिका९ ताथलीस्थित च्याम्हासिंहनाला (करुणामय) सडकखण्डअन्तर्गतको सडक यतिखेर धूलाम्मे छ । सडकको दायाँबायाँ इँटाभट्टा सञ्चालित छ भने सोही स्थानमा अवैध पाँगोमाटो खानी सञ्चालनमा छ । सडकमा पैदल हिँड्न सक्ने अवस्था नै छैन, स्थानीय राधिका न्हेम्हाफुकीले भनिन्, चौबीसै घण्टा माटो, इँटा बोक्ने ट्रिपर कुदिरहन्छ, क्षमताले नभ्याउने गाडी गुडा सडक जीर्ण बनेको छ । चाँगुनारायण८ सुडालस्थित घना बस्तीको बीचमा महेन्द्रग्राम मावि सञ्चालित छ । विद्यालयसँगै महानगरीय प्रहरी प्रभागको कार्यालय छ । बस्तीको बीचमा करिब १५ वर्षयता ९ वटा इँटा उद्योगले घेरेका छन् । च्याम्हासिंहबाट सुडाल जाने सडकखण्डमा मात्रै १५ उद्योग छन् । च्याम्हासिंहखावा सडकखण्डको अवस्था पनि उस्तै छ । केही वर्षअघि हरियाली देखिने फाँट धुलाम्मे र उजाड देखिन थालेको स्थानीयवासी बताउँछन् । सडकको दायाँबायाँ केही देख्न पाइँदैन, स्थानीय श्याम साखकर्मीले भने, भट्टाका कारण सडक हिँडिसक्नु छैन । काठमाडौंको चन्द्रागिरी नगरपालिका त्रिवेणीचोकस्थित कलंकीथानकोट दहचोकलगायत क्षेत्र जाने सडकको दायाँबाया इँटा उद्योग सञ्चालित छन् । घना बस्तीबीचको उद्योगले बस्तीलाई नै कुरूप बनाएको स्थानीय बिजेश श्रेष्ठ बताउँछन् । मापदण्डअनुसार उद्योग सञ्चालन गर्दा छरछिमेकलाई बाधा नपुर्याई उद्योग सञ्चालन गर्नुपर्ने, भइरहेको कामकारबाही मूल सडकबाट नदेखिने गरी सञ्चालन गर्नुपर्ने नियम छ । तर, अधिकांश उद्योग घना बस्ती र सडकसँगै जोडिएर सञ्चालित छन् । खोला किनार, पक्की पुलबाट ५ सय मिटर टाढा, शिक्षण संस्था, स्वास्थ्य संस्था, धार्मिकसांस्कृतिकपुरातात्त्विक महत्त्वको स्थान, सुरक्षा निकाय, घनाबस्ती, वननिकुञ्जआरक्षण, पक्की पुलबाट २२ किमि टाढा सञ्चालन गर्नुपर्ने मापदण्ड तथा सर्तमा उल्लेख छ । त्यसैगरी, हाइटेन्सन लाइनबाट उद्योग सय मिटर टाढा हुनुपर्ने सर्त पनि लागू भएको छैन । यसको अनुगमन गर्ने निकाय भने मौन छन् । उद्योग सञ्चालनको स्वीकृति दिने निकाय नै मापदण्ड तथा सर्तको विषयबारे अन्योलमा छ । दुईदुई वर्षमा इँटा उद्योगको नवीकरण गर्ने गरिएको छ, घरेलु तथा साना उद्योग कार्यालय भक्तपुरका सूचना अधिकृत कमल निरौलाले भने, अधिकांश उद्योग गाविस हुँदाताका सञ्चालन भएका हुन्, त्यति बेला सबै मापदण्डअनुरूपै सञ्चालन भएका हुन्, बिस्तारै बस्ती बढ्दै गयो । उद्योग सञ्चालन भएकै १५२० वर्षसम्म एउटै मापदण्ड कायम हुनु र स्थानीय तह लागू भइसकेको अवस्थामा उही निर्देशिकाअनुसार उद्योग सञ्चालन हुँदा समस्या आएको उनी बताउँछन् । उद्योगको व्यवस्थापन गर्न नसकेकै कारण समस्या आएको उनले बताए । अनुगमन गर्न कार्यालयमा दक्ष प्राविधिकको दरबन्दी नै नभएकोसमेत उनले जानकारी दिए । उपत्यकाका तीनै जिल्लामा सञ्चालित उद्योगले न्यूनतम मापदण्डसमेत पालना गरेका छैनन् । सरकारले राजपत्रमा सूचना प्रकाशित गरी धूवाँको मापदण्डअनुसार हुने गरी सञ्चालन गर्नुपर्ने र नगरेको पाइएमा दर्ता खारेज गर्न सकिने उल्लेख छ । उपत्यकामा सञ्चालित अधिकांश उद्योगको अनुगमनसमेत हुने गरेको छैन । उद्योग सञ्चालनका लागि निश्चित क्षेत्र निर्धारण नगरी स्वीकृत गर्ने परम्पराका कारण पनि पछिल्लो समय समस्या आएको सरोकारवाला बताउँछन् । पूर्वाधार विकासका लागि उद्योग नभई नहुने र त्यसको व्यवस्थापन पनि गर्न नसक्दा समस्या आएको प्रमुख जिल्ला अधिकारी द्रोण पोखरेलले बताए । उद्योगको व्यवस्था तथा वैकल्पिक व्यवस्थापनको विषयमा नयाँ सर्त तथा मापदण्ड आवश्यक भएको उनले बताए । व्यवसायीले उद्योग सञ्चालन गर्दा बालबालिकाको सुरक्षा र अधिकारलाई ध्यान दिनुपर्ने मापदण्डमा उल्लेख छ । तर, अधिकांशले मापदण्ड पूरा गरेका छैनन् । अस्थायी पोखरीमा तारबार गनुपर्ने, ५ वर्षमुनिका बालबालिकालाई दिवा शिशु स्याहार कक्षाको व्यवस्था गर्नुपर्ने, मजदुरका बालबालिकामध्ये विद्यालय जाने उमेरकालाई अनिवार्य विद्यालय पठाउन अभिभावक तथा जिल्ला शिक्षा कार्यालयसँग समन्वय भएको हुनुपर्ने, १६ वर्षमुनिकालाई कामदारका रूपमा प्रयोग गर्न नपाइने, शौचालयको व्यवस्था गर्नुपर्ने तथा बालमैत्री शौचालय बनाउनुपर्ने उल्लेख छ । शुद्ध खानेपानीको व्यवस्था हुनुपर्ने, पोखरीमा छेकबार गर्नुपर्ने, व्यवसायजन्य सुरक्षा सामग्री अपनाउने, प्रत्येक उद्योगमा व्यवसायी नाइके तथा श्रमिक अभिभावक सदस्य रहने गरी कम्तीमा ५ सदस्यीय बाल संरक्षण समिति गठन गर्नुपर्ने, बालबालिकामाथि हुने र हुन सक्ने दुव्र्यवहार रोक्न जनचेतनामूलक कार्यक्रम मासिक रूपमा गर्नुपर्ने मापदण्ड छ । घरेलु तथा साना उद्योग कार्यालय भक्तपुरमा ६२, ललितपुरमा ३० र काठमाडौंमा १८ इँटा उद्योगले स्वीकृति लिई सञ्चालन भइरहेका छन् । उपत्यकामा सञ्चालित अधिकांश उद्योगले आधुनिक शैली अपनाई इँटा उत्पादन गरेको व्यवसायीको भनाइ छ । उपत्यकामा वार्षिक ६० करोडभन्दा बढी इँटा उत्पादन हुँदै आएको छ, इँटाभट्टा व्यवसायी संघका अध्यक्ष नातीभाइ हेम्बाले भने, भूकम्पपछिको पुनर्निर्माणका लागि इँटाको माग अत्यधिक बढेको छ, मागअनुसार इँटा उत्पादन गर्न सकिएको छैन । धूलो नियन्त्रणका लागि प्रत्येक इँटा उद्योगले सडकमा पानी हाल्ने गरेको उनले बताए ।"
वृद्धाश्रम सार्न ढिलासुस्ती,"काठमाडौं कृष्णकुमारी मिश्रको उमेर ८० काटिसक्यो । पशुपतिस्थित केन्द्रीय वृद्धाश्रममा बसेको दुई वर्ष बित्न लाग्यो । सुरुमा खासै कठिनाइ थिएन । अहिले शौचालयसम्म जान पनि उनलाई डर लाग्छ । कहाँ लडिने हो पत्तो हुन्न । शौचालय नजिकै दिनभरि बस्नु पनि सम्भव हुन्न । आफू बस्ने ठाउँबाट सिँढी ओर्लिने र चढ्ने गर्दै शौचालय जान निकै टाढा लाग्छ उनलाई । उनी भन्छिन्, राति आँखा देख्न गाह्रो हुन्छ, वर्षाका बेला चिप्लिएर लडिएला भन्ने डर हुन्छ । वृद्धावस्थामा अंगभंग भए उपचार र त्यो पीडाले मिश्रलाई मात्र नभई त्यहाँ आश्रय लिइरहेका हरेक वृद्धवृद्धालाई हिँडडुल गर्ने बेला झस्काउँछ । दुईतले सत्तलमा माथि तुलनात्मक रूपले बलिया र हिँडडुल गर्न सक्नेलाई राखिएको छ भने तल अशक्त र कमजोर ज्येष्ठ नागरिक बसिरहेका छन् । पूर्ण रूपले अशक्तलाई छुट्टै बस्ने व्यवस्था छ । शौचालय जानुपर्ने होस् वा खाना खान वृद्धवृद्धाले, माथिको अँध्यारो कोठाबाट तल झर्नुपर्छ । तर नसक्नेलाई खानेकुरा माथि नै पुर्याइदिने गरेको वृद्धाश्रमका कर्मचारी बताउँछन् । अँध्यारा, चिसा कोठा त्यहाँका विशेषता हुन् । तलको एउटा कोठामा ४ जनासम्म एउटै कोठामा बस्छन् । माथि भने हलजस्तो प्यासेजको दुईतिर खाट हालिएको छ । वृद्धाश्रममा कार्यरत पब्लिक हेल्थ नर्स विमला सुवेदी वर्षामा यस्ता घटना बढ्ने बताउँछिन् । उनले भनिन्, भर्याङबाट उक्लिने ओर्लिनेभन्दा बढी वर्षातमा चिप्लिएर लड्ने गरेका छन् । संरचनाको कारणसँगै उमेरले गर्दा पनि त्यस्ता घटना दोहोरिन्छन् । वृद्धाश्रममा ६० वर्ष काटिएकालाई मात्र राखिने नियम छ तर त्यहाँ ९० वर्षभन्दा माथिका पनि छन् । उनीहरूलाई ओहोरदोहोर गर्न पनि समस्या हुने गरेको छ । भूकम्पले पनि पञ्चदेवलको सत्तल जीर्ण भइसकेको छ । सत्तलको उत्तरमा कोहीलाई राखिएको छैन । मान्छे राख्न सक्ने स्थिति नभएकाले राखेका छैनौं, लेखापाल श्रीविन्द खनालले भने, क्षमता कम भएकाले भूकम्पपछि मान्छे थपेका छैनौं । झन्डै ४ वर्षदेखि पशुपतिस्थित वृद्धाश्रम सार्ने योजना बने पनि यसतर्फ ठोस प्रगति हुन सकेको छैन । विसं १९३८ मा सुरेन्द्रविक्रम शाहका पालादेखि सञ्चालित वृद्धाश्रमका संरचना ज्येष्ठ नागरिकमैत्री छैनन् । सय वर्ष नाघेको यो सत्तललाई मर्मत गरिँदै आएको छ । पशुपति क्षेत्रमा रहेको यो संरचना वृद्धाश्रमको रूपमा निर्माण नभएकाले ज्येष्ठ नागरिकमैत्री छैन । विश्व सम्पदा सूचीमा परेकाले उक्त क्षेत्रमा नयाँ संरचना निर्माण गर्न सहज छैन । यद्यपि केही नयाँ शौचालय निर्माण तथा मर्मतका कार्य भएका छन् । यसअघि राममन्दिर नजिकै भवन बनाउने भनि योजना बने पनि पुरातत्त्व विभागले स्वीकृति नदिएपछि काम रोकिएको थियो । पुरानो भवनमा बस्नु जोखिम हुने भन्दै शंखमूलमा सार्ने भने पनि त्यहाँ आश्रितले यसको विरोध गरेका थिए । वृद्धाश्रमका कार्यालय प्रमुख मनोज बस्नेतले अहिले गोठाटारमा नयाँ वृद्धाश्रमको नक्सांकन कार्य भइरहेको बताए । पशुपति विकास कोषले १० रोपनी जग्गा उपलब्ध गराएको छ, बस्नेतले थपे, ५ करोड निकासा भइसकेको छ । भवन विभागलाई कस्तो किसिमको बनाउने हो त्यो आवश्यकता पनि जानकारी गराइदिएका छौं । वृद्धाश्रमलाई पटकपटक सार्ने योजना बने पनि त्यसले पूर्णता पाउन सकेको छैन । तर यस वर्ष फागुनसम्ममा टेन्डर आहान हुने मन्त्रालयको भनाइ छ । मन्त्रालयका एक अधिकारीले भने, पहिले जग्गा थिएन, पछि पैसा थिएन । यस्तैयस्तै कारणले ढिला भएको हो । यस विषयलाई गम्भीरतापूर्वक मन्त्रालयले नलिएको मन्त्रालयकै अधिकारीको भनाइ छ । अहिले त्यहाँ १ सय ८६ जना ज्येष्ठ नागरिकले आश्रय पाएका छन् । वृद्धाश्रमको क्षमता २ सय ३० जनासम्म राख्ने भए पनि भूकम्पपछि नयाँ मान्छे नथपिएको वृद्धाश्रमका लेखापाल श्रीविन्द खनालले बताए ।"
कहाँ गए बहुमूल्य इँटा ?,"काठमाडौं (कास) पुनर्निर्माण गर्न बनाइएको विज्ञ समितिका पदाधिकारीले रानीपोखरी छिर्दा यहाँको बहुमूल्य इँटाबारे प्रश्न उठाए । विज्ञ समितिका संयोजक विष्णु कार्की, सदस्य सुदर्शनराज तिवारीलगायतले यस्ता बहुमूल्य इँटा जोगाउन नसकेकोमा चिन्ता व्यक्त गरे । समाचारमा रानीपाखरीका लाखौंको बालुवा चोरी भनेर आएका थिए, तिवारीले भने, बालुवा त यतै होला तर इँटाचाहिँ चोरी भएको हुनुपर्छ ।पोखरीमा ४ वटा स्टेप थिए । ती स्टेपमा यसअघि नै महानगरले कंक्रिट प्रयोग गरेर पर्खाल लगाइसकेको छ । ती पर्खाल लगाउँदा आधुनिक निर्माण सामग्री प्रयोग गरिएको छ । यहाँका इँटा यहाँ प्रयोग गरिएको देखिंदैन, सम्पदा अभियन्ता आलोकसिद्धि तुलाधर भन्छन्, लाखौं मूल्य पर्ने इँटा कता गायब छन् । हामी यसको पनि खोजी गरिराखेका छौं । जिम्मेवार निकायले कहाँ छ भनेर सूचना दिएको छैन । ब्युटिफिकेसन गर्नै भनेर धमाधम भत्काइयो । डोजर लगाइयो, सम्पदाप्रेमी सञ्जय अधिकारी भन्छन्, यहाँभित्र त बहुमूल्य वस्तु छन् । ती सबै गायब बनाए । इँटा कहाँ छ भनेर महानगरलाई समेत पत्तो छैन । त्यहीं कतै होला । पुरानो इँटा कहाँ गयो होला र ? महानगर प्रवक्ता ज्ञानेन्द्र कार्की भन्छन्, भुइँचालोले क्षति पुर्याएका पुराना इँटा त लिन आउनु भन्दा कोही आएनन् । धेरै समय टुँडिखेलमा रह्यो । कसैले लिन नआएपछि त्यहीं डम्पिङ गरियो ।पोखरी प्राचीन निर्माण विधिबाट बनाइएको हो । यो विधिबाट निर्माण गर्दा पानी थुन्न विशेष तरिकाले इँटा प्रयोग गरिएको हुन्थ्यो । पोखरीको डिलमा कालोमाटोले पानी थुनिन्छ । कालोमाटो पनि अड्याउन छेउछेउमा इँटाका पर्खाल लगाइन्छ । छेउमा पनि पर्खाल, बीचमा पनि पर्खाल लगाएर बीचमा कालोमाटो पारिन्छ । इँटाको पर्खाललाई विशेष तरिकाबाट उठाइन्छ । पर्खाल उठाउने इँटा नै बेग्लै खालको हुन्छ, इतिहासविद् पुरुषोत्तमलोचन श्रेष्ठ भन्छन्, इँटाको बीचमा माटोलगायत कुनै पनि जोडान हालिँदैन । इँटाले इँटालाई क्रस पारेर पर्खाल लगाइन्छ । रानीपोखरीलगायत प्राचीन प्रविधिबाट बनाइने पोखरीमा यही विधि प्रयोग गरिएको हुन्छ ।ठेकेदार कम्पनीले महानगरलाई बुझाएको दररेटमा पुरानो इँटा प्रयोग गर्ने उल्लेख छैन । महानगरलाई २०७३ वैशाख १४ मा बुझाएको दररेटको ८ नम्बर बुँदामा ड्राई ब्रिक, सोलिङ ब्रिक प्रयोग गर्ने उल्लेख गरिएको छ ।"
कठ्यांग्रिएर थप ६ को मृत्यु,"बाढीपीडितलाई टहराठाकुरसिंह थारुराप्तीसोनारी (बाँके) घरविहीन बाँकेका बाढीपीडितले पाँच महिनापछि बल्ल छानो पाएका छन्, त्यो पनि अस्थायी । कठ्याँग्रिने चिसोमा टहरा पाएपछि उनीहरू हर्ष न विस्मात को अवस्थामा पुगेका छन् । गत साउन अन्तिम साताको बाढीले घर भत्काएपछि राप्ती सोनारी गाउँपालिकाका सयौँ सर्वसाधारण खुला चउरमा पुगेका थिए । उनीहरूले बाँस र टिनको छानो भएका टहरा पाएका हुन् । बाढीले घर भत्काएपछि गोठमा बस्दै आएका थियौं । सुत्ने र बस्ने ठाउँ थिएन । यस्तोमा हटरा पाएपछि केही राहत मिलेको छ, वडा ४ धामपुरका चुल्हवा थारूले भने । अस्थायी टहरोको सट्टा सरकारले बस्नका लागि स्थायी घर बनाइदिनुपर्ने उनले बताए ।बाँकेमा अत्यधिक चिसो बढेपछि जिल्ला दैवीप्रकोप उद्धार समितिले टहरा निमार्णका लागि संघसंस्थासँग आग्रह गरेको थियो । पहिलो चरणमा राप्ती सोनारीका २ सय ३८ बाढीपीडितका लागि टहरा निमार्ण गरिएका हुन् । एउटा टहरा बनाउन करिब ३२ हजार रुपैयाँ खर्च भएको छ । संघसंस्थाले टीन, बाँस र निर्माण लागत खर्च सहयोग गरेका हुन् । बाढीका समयमा पनि घर डुबान नहुने गरी बाँसका खाँबाको सहारामा टहरा बनाइएको छ । त्यसमा टिनको छानो हालिएको छ । तीन छोराछोरी गोठको एउटा छेउमा बस्थे । हामी बूढाबूढी अर्को कुनामा बस्थ्यौं, चाँचाफर्का गाउँका आशाराम थारूले भने, दुई कोठे टहरा निर्माणपछि बस्न केही सहज भयो ।गत साउन २७ गते आएको बाढीले बाँकेमा ९ हजारभन्दा बढी परिवार विस्थापित भएका थिए । पूर्णरूपमा घर क्षति भएका अधिकांश अझै कष्टकर तरिकाले जीवनयापन गरिरहेका छन् । कतिपय सामुदायिक वनमा टहरा बनाएर बसिरहेका छन् । आफ्नै जग्गामा बसेका पीडितका लागि टहरा निर्माण गर्न थालिएको हो । जिल्ला प्रशासन कार्यालयका प्रशासकीय अधिकृत खगेन्द्रप्रसाद पौडेलले जिल्ला दैवीप्रकोप उद्धार समितिको समन्वयमा टहरा निमार्ण भइरहेको बताए । पहिलो चरणमा घर नभएकाहरूका लागि टहरा निमार्ण गरिएको हो, उनले भने ।राप्ती सोनारी गाउँपालिकाको चाँचाफर्का, धामपुर, पर्शुरामपुर र लालपुर लगायतका गाउँका पीडितहरूले टहरा पाएका हुन् । राप्ती नदीको बाढीले त्यहाँका सर्वसाधारणको घर भत्किएको थियो । घरविहीन उनीहरू लामो समयदेखि कष्टपूर्ण जीवन गुजारा गर्दै आएका छन् ।टहरा पाएपछि चिसोमा बस्न सहज भएको छ, स्थानीय उत्तरकुमारी बुढाले भनिन्, हाललाई यसैमा दिन काटांैला । चिसो हटेपछि अर्को विकल्प खोज्नु पर्ला ।"
अस्पताल परिसरमै अवैध औषधि पसल,"न औषधि न स्वास्थ्यकर्मीधनुषा (कास) देउरी परबाहास्थित प्राथमिक स्वास्थ्य केन्द्रमा औषधि लिन आएका लखौरीका रूपेश पण्डित रित्तो हात घर फर्के । स्थानीय तह सँगै सटेको स्वास्थ्य संस्थामा न औषधि थियो । न त स्वास्थ्यकर्मी नै भेटिए । रित्तो हात फर्किने पण्डित एक्ला होइनन् । उनी जस्ता धेरै सेवाग्राही यसरी नै फर्किन बाध्य भएका छन् । केन्द्रमा १३ जना स्वास्थ्यकर्मी कार्यरत छन् । तर, सर्वसाधारण सुविधा पाउनबाट वञ्चित छन् । सोही गाउँ पालिकाको औरही स्वास्थ्य चौकीको अवस्था पनि उस्तै छ ।जनस्वास्थ्य कार्यालय र स्थानीय सरकारले औषधि उपलब्ध नगराएकै कारण बिरामी मर्कामा परेको स्वास्थ्य चौकी औरहीका हेल्थ असिस्टेन्ट पिंकी मेहताले बताइन । सरकारले औषधि खरिदका लागि स्थानीय तहमा रकम पठाइसकेको भए पनि खरिद नहुँदा सेवाग्राहीलाई औषधि दिन नसकेको उनले बताइन् । औषधि आपूर्ति नभएकै कारण स्वास्थ्यकर्मी पनि लामो समयदेखि हाजिर गरेर दिन बिताउने गरेका छन । धनुषाको उत्तरी भेगका स्वास्थ्य संस्थामा आठ महिनादेखि औषधि अभाव छ । मिथिला नगरपालिकाअन्तर्गत पर्ने ढल्केवर स्वास्थ्य चौकीमा सामान्य रोगका औषधि पनि पाउन मुस्किल भएको छ । औषधिको स्टक ८ महिनादेखि सकिएको हो । निर्वाचनका कारण समयमै खरिद गर्न नसकिएको स्वास्थ्य चौकी प्रमुख अशोक भण्डारीले बताए । आवश्यक औषधि उपलब्ध गराइदिन पटकपटक जिल्ला जनस्वास्थ्य कार्यालयमा ताकेता गर्दा पनि कुनै सुनुवाइ नभएकाले उनको भनाइ छ ।"
हत्या घटनाले स्थानीय त्रसित,"बुटवल पछिल्लो एक वर्षमा दुई युवाको हत्या भएपछि देवदहवासी त्रसित छन् । युवा संघ रूपन्देही अध्यक्ष दुर्गा तिवारी हत्याको वर्ष नपुग्दै गत शुक्रबार अर्का व्यवसायी वसन्त पौडेलको हत्या भयो । व्यवसायसँगै यी दुवै एमाले राजनीतिमा संलग्न थिए । दुवैजनाको घर करिब २ सय मिटर दूरीमा छ । गोली हानी हत्या भएको स्थान पनि त्यत्तिकै फरकमा छ । दिनदहाडै युवाको हत्या भएपछि स्थानीयवासीमा त्रास बढेको छ । लाऊँलाऊँ र खाऊँखाऊँको उमेरका २ युवाले अनाहकमा ज्यान गुमाए, लीलाधर पौडेलले भने, यी दुई घटनापछि हामी निकै त्रासमा छौं ।तीनतिरबाट घना जंगलले घेरिएको देवदह सुरक्षाका दृष्टिले पहिल्यैदेखि असुरक्षित क्षेत्र हो । यहाँ आपराधिक घटना गराएपछि सहजै भाग्न सक्ने नाका छन् । सुरक्षाकर्मीको उपस्थिति पनि न्यून छ । खैरेनीस्थित इलाका प्रहरी कार्यालयमा प्रहरी नायब निरीक्षक (सई) नेतृत्त्वमा १९ जना सुरक्षाकर्मी कार्यरत छन् । उनीहरू राजमार्ग क्षेत्रमै व्यस्त हुँदा देवदहतर्फ ध्यान दिन नभ्याएको स्थानीयले बताए ।देवदहमै इलाका प्रहरी कार्यालय र घटनास्थल ढेकाबारमा अस्थायी प्रहरी चौकी स्थापनाको माग पुरानै हो । उतिबेला प्रहरी प्रशासनले तत्काल प्रहरी कार्यालय खोल्छौं भन्यो, अर्का युवा नारायण भट्टराईले भने, पछि बेवास्ता गरेकै कारण घटना दोहोरियो । हत्यामा संलग्न भएको भनिएका मनोज पुनको घर पनि देवदहमै पर्छ । उनी करिब डेढ वर्षदेखि गाउँमा छैनन् । मलेसियामा रहेको बताउँदै उनले बारम्बार स्थानीय व्यवसायी र सञ्चारकर्मीलाई फोन गर्छन् । हत्या र लुटपाटमा अरूलाई खटाउँछन् । प्रहरीले पटकपटक उनकी पत्नीलाई नियन्त्रणमा लिएर सोधपुछ गरिरहेको छ । रूपन्देही प्रहरी प्रमुख एसपी श्याम ज्ञवालीले परिवारलाई नियन्त्रणमा लिँदासमेत उसको कनेक्सन पत्ता लगाउन नसकेको बताए । मलेसियामा छु भन्छ । आईटीको प्रयोग गरेर हत्याहिंसा फैलाउँछ, उनले भने, यो अन्तरदेशीय समस्या हो । उनले आफ्नो तहबाट मनोजलाई पक्राउ गर्न समस्या परेको बताए । पौडेल हत्याको अनुसन्धान गर्न आएको नेपाल प्रहरीको केन्द्रीय अनुसन्धान टोली सीआईबीले मसिनो गरी घटना अनुसन्धान गरिरहेको जनाएको छ । टोली प्रमुख घनश्याम अर्यालले पीडित पक्ष, घटनास्थल र स्थानीयसँग जोडिएर घटनाबारे अनुसन्धान अगाडि बढाएको बताए । पौडेल हत्यापछि देवदहवासीले फेरि सुरक्षाको माग दोहोर्याएका छन् । जिल्ला सुरक्षा समितिले खैरेनीस्थित इलाका प्रहरी कार्यालयलाई (क) वर्गको स्थायी बनाउने लिखित प्रतिबद्धता जनाएको छ । आरोपित पुनका नामबाट धम्की पाएकाहरूले सुरक्षा मागेमा थप सुरक्षाकर्मी उपलब्ध गराउने निर्णयसमेत गरेको छ । युवा संघ रूपन्देही अध्यक्ष तिवारी र गत शुक्रबार हत्या गरिएका युवा व्यवसायी पौडेललाई सहिद घोषणा गर्न जिल्ला सुरक्षा समितिले सिफारिस गर्ने निर्णय गरेको छ । सहमतिपछि सोमबार मात्रै पीडित परिवारले पौडेलको दाहसंस्कार गरेका थिए ।"
डा केसी पक्राउ शक्तिको दुरुपयोग,"सर्वाेच्च अदालतको आदेशमा रातारात डा गोविन्द केसी पक्राउ परेको खबर लज्जास्पद हो । सबैभन्दा आश्चर्यको कुरा त यो हो कि गोविन्द केसीलाई पक्राउ गर्ने आदेश गृह मन्त्रालयबाट जानुपर्ने हो कि सर्वोच्चबाट ? प्रधानमन्त्रीलाई नै जानकारी नभई गोविन्द केसी पक्राउ पर्नु र सर्वाेच्चले आदेश दिँदैमा प्रहरी महानिरीक्षक प्रकाश अर्यालले गोविन्द केसीलाई पक्राउ गर्नुले प्रधानन्यायाधीश गोपाल पराजुली र अर्यालले शक्तिको दुरुपयोग गरेको प्रस्ट हुन्छ । प्रहरी महानिरीक्षक गृह मन्त्रालयको आदेशमा चल्ने हो कि प्रधानन्यायाधीशको आदेशमा ? यसले त देशमा प्रधानमन्त्रीभन्दा प्रधानन्यायाधीश शक्तिशाली हुँदोरहेछ भन्ने कुरा पो बुझ्यांै हामी सोझा जनताले ? यस्तो चरित्र भएको सर्वाेच्च अदालतको विरोधमा गोविन्द केसीले जे बोले, त्यसलाई हामीले कदापि गलत मान्दैनौँ । बरु सच्चिनुपर्ने त सर्वाेच्च अदालत नै हो । गोविन्द केसी जे छन्, सही छन्, जे बोलेका छन्, सही बोलेका छन् । सर्वाेच्चको कुर्सीमा बसेको छ भन्दैमा उसले गरेका सबै काम ठिक हुन्, न्यायका प्रतिमूर्ति ठानेर अन्धभक्त भई पुज्नुपर्छ भन्ने कहाँ लेखेको छ ? शक्तिको दुरुपयोग गर्नेलाई कठघरामा उभ्याइयोस् र गोविन्द केसीलाई तुरुन्त ससम्मान जेलमुक्त गरियोस् । कृष्णप्रसाद शर्माकाठमाडौंचिकित्साशास्त्र अध्ययन प्रतिष्ठानको डिन पुनर्बहाली प्रकरणमा प्रधानन्यायाधीश गोपाल पराजुली र न्यायालय विरुद्घ अभिव्यक्ति दिएको आरोपमा जेजसरी अदालतको आदेशमा हठात ढङ्गमा प्रहरीले डा गोविन्द केसीलाई गिरफ्तार गर्यो, त्यो सर्वथा निन्दनीय र भत्र्सनायोग्य छ । यस घटनामा प्रस्ट रूपमा सर्वोच्च न्यायालय र प्रधानन्यायाधीश पराजुलीले ए हामी विरुद्घ बोल्ने भन्ने शैलीमा आफ्नो इगो साँध्ने माध्यमका रूपमा राज्यशक्तिको दुरुपयोग गरेको देखिन्छ । नत्र यसरी अदालत विरुद्घ कुनै नागरिकले अभिव्यक्ति दिएको यो पहिलो अवसर होइन । केही समय अघिमात्र स्वयं प्रधानमन्त्री शेरबहादुर देउवामाथि पनि अदालतको मानहानिको मुद्दा थियो, जसमा अहिले जसरी केही घन्टाभित्रै एक्सन लिइएको थिएन । अझ उदेकलाग्दो कुरा त डा केसी कतै फरार पो भइहाल्लान् भने जसरी अदालतमा उपस्थित हुनमात्र नभनी पक्राउ गरी उपस्थित गराउन प्रहरीलाई भनियो । चूडामणि शर्मालाई हिरासतमा नराखी अनुसन्धान गर्न आदेश दिने अदालत अहिले डा केसीलाई चाहिँ पक्राउ गरी अदालतमा उपस्थित गराउन आदेश दिन्छ भने पक्कै पनि मुलुकको लागि यो चिन्ताजनक अवस्था हो । कैयन पटक अदालतले बोलाउँंदा पनि अटेर गरी नगएको भए ल ठिकै हो भन्न सकिन्थो होला । प्रहरीले पनि निमेषसमेत खेर जान नदिई अनशनस्थलबाटै पक्राउ गरी लगेको छ । यो त्यही प्रहरी हो, जसले बालकृष्ण ढुङ्गेललाई सर्वोच्चको आदेशपछि पनि महिनौं पक्रेको थिएन र भ्रष्टाचारी प्रमाणित आफ्ना पूर्व महानिरीक्षक रमेश चन्द ठकुरीलाई अझै फरार सूचीमा राखिरहेको छ । पहिला ढिलो गथ्र्यो भनेर अहिले पनि ढिलो गर्न पथ्र्यो भन्ने होइन, तर यसमा लुकेको नियत महत्त्वपूर्ण हो । राज्यले निष्पक्ष तरिकाले आफ्नो कार्यसम्पादन गरिरहेको छ भन्ने अनुभूति जनतामा दिन सक्नुपर्छ । छानीछानी कसैलाई अपमान, तेजोवध र देखाइदिन्छु भन्ने शैलीमा राज्य उत्रन मिल्दैन, जुन अहिले भइरहेको छ । फेरि कुनै पनि व्यक्ति, नेता वा संस्थाको मान कति रहने भन्ने निर्धारण स्वयं उनीहरूकै कार्यशैलीबाट हुने हो । पछिल्ला एकाध महिनामा जसरी एकपछि अर्को भ्रष्टाचार आरोपीहरूले सफाइ पाइरहेका र न्यायाधीश नियुक्तिमा नातावाद गरेको समाचारहरू आइरहेका छन्, त्यसले अदालतको सम्मान बढाएको छैन । त्यसकारण अदालतको सम्मानमा आंँच डाक्टर केसीका अभिव्यक्तिहरूले होइन, स्वयं अदालत र त्यहाँं कार्यरत न्यायमूर्तिहरूको कार्यशैलीले निर्धारण गर्ने हो । त्यसकारण यस प्रकरणमा सर्वोच्चले आफूले अनावश्यक प्रतिष्ठाको विषय बनाएको गल्ती स्वीकार गरी डा केसीलाई ससम्मान रिहा गरी जनभावनाको कदर गर्नु उपयुक्त देखिन्छ । डा सुरेन्द्र कार्कीयुनिभर्सिटी अफ इलिनोइस, अमेरिकात्रिभुवन विश्वविद्यालय चिकित्साशास्त्र अध्ययन संस्थानआईओएमका डिन डा शशी शर्मालाई पदावधि सकिनमात्र ४ दिन रहेको अवस्थामा सर्वोच्च अदालतले पुनर्बहाली गरेको विषयलाई लिएर चिकित्सा क्षेत्र सुधारको माग राख्दै १४ औंपटक आमरण अनशन बसेका डा गोविन्द केसीलाई सर्वोच्च अदालतले पक्राउ गर्न दिएको आदेश निन्दनीय छ । आफ्नै अनशनबाट बर्खास्तीमा परेका डा शर्मालाई नै फेरि काममा फर्काउनु केसीको स्वास्थ्य क्षेत्रप्रति त्यागको अपहरण हो । रातारात अनशन स्थलबाटै केसीलाई पक्राउ गरेर सिंहदरबार लगेर राखिएको कदम लोकतन्त्र स्थापनापछि शान्तिपूर्ण रूपमा आन्दोलनमाथिको सबैभन्दा ठूलो हस्तक्षेप हो । सरकारले सक्दो निर्लज्जता प्रस्तुत गरेको छ । माओवादी नेता बालकृष्ण ढुंगेललाई पक्राउ गर्ने सर्वोच्चकै आदेशलाई वर्षौँ आलटाल गर्ने प्रहरीले शान्तिपूर्ण रूपमा आन्दोलनमा बसेका केसीलाई सर्वोच्चको आदेश भन्दै उतिखेरै समाउनु कम हास्यास्पद छैन । जबकि केसीको पेसी मंगलबार बिहान ९ बजे थियो, अनि केसी टिचिङमै थिए ।सर्वोच्चबाट आएका आदेशहरू एनसेलले लाभकर विदेश लानसक्ने, अर्बौं रुपैयाँको हिनामिना गरेका चूडामणि शर्मालाई सहज रूपमा छोड्नु, जग्गा खरिदमा करोडौं भ्रष्टाचार भएको प्रमाणित भइसकेका आयल निगमका खड्कालाई काममा पठाउनु, आईजीपी प्रकरणको भूमिका, सुडान घोटालाका दोषीलाई न्यून जरिवाना गराउनु जस्ता आदेशमा अदालतको गरिमा कमजोर भएका छन् । लोकतन्त्रको स्थापनापछि दलहरूले भित्र्याएको भागबन्डाको नराम्रो परम्पराले अहिले राज्यका हरेक अंगलाई ध्वस्त पारिरहेको छ । कुनै दलको कोटामा कुनै पदमा आसिन हुनपुग्ने मान्छेले पक्कै पनि सही निर्णयभन्दा पनि दल रिझाउने काम गर्छन् । यसले गर्दा हरेक निकायका काम सर्वसम्मत बन्नसकेका छैनन् । बरु सर्वोच्चले त्यस्ता कदमलाई रोक्न कोसिस गरोस्, जसले गर्दा उसको खस्किरहेको गरिमालाई उँचो बनाउन मद्दत गर्नेछ । समय अधिकारी सिनाम, ताप्लेजुङडा केसी १४ औं अनशन सुरु गरेको प्रारम्भमै पक्राउ परेका छन् । ४ दिनका लागि डिनको पुनर्बहालीको विषयलाई लिएर उनले प्रधानन्यायाधीश विरुद्ध अनशन सुरु गरेको तथा अनशन बस्नुपूर्व जारी गरेको विज्ञप्तिले अदालतको मानहानि भएको विषयले नयाँ मोड लिएको हो । खासमा अदालत तथा न्यायाधीशको विषयमा हामीकहाँ पछिल्लो समय विवाद हुने गरेको वा टिकाटिप्पणी हुने गरेको छ, जुन विधिको शासन भएको मुलुकका लागि उचित होइन । न्यायालयमा भ्रष्टाचारको गन्ध छ वा पाइन्छ भनी न्यायमूर्तिहरू नै मिडिया बहसमा बोलेको सुनिन्छ । यसको माने सबैलाई भन्न नखोजे पनि विकृति रहेको संकेत प्रस्ट हुन्छ । अर्कोतर्फ हाम्रो समग्र न्यायसम्पादन प्रक्रियाबारे धेरै गुनासो सुनिन्छ । लामो समयदेखि फैसला हुन नसकेका वा पेसीमा चढेको चढ्यै हुने पढिन्छ । यसमा जनशक्तिको कुरा पनि आउला । तर फेरि कतिपय सवालमा रातारात निर्णय भएर कार्यान्वयन भएका नजिर पनि छन् । अदालतले सर्वस्वसहित जन्मकैद सजाय तोकेका व्यक्ति लामो समय पक्राउ नपरेका वा अदालतको नजरमा फरार सूचीमा दर्ज भएका व्यक्ति सांसद मनोनयन मात्र होइन, विजय भएको अवस्था छ । त्यस्तै अदालतले पक्राउ गर्नु भनी आदेश जारी गरेपछि रातारात सांसद विदेश पलायन भएको उदाहरण ताजै छ । खासमा न्याय भनेको सबैका लागि बराबर हुनुपर्छ । यसमा जात, धर्म, वर्ण वा पद, प्रतिष्ठा केहीलाई आधार मान्नु किमार्थ हुन्न । श्रीकृष्ण राजवंशी सुनकोसी३, सिन्धुलीमेडिकल शिक्षा र स्वाथ्य क्षेत्रमा बेथिति भयो । यसलाई सुधार गर्नुपर्छ भनेर १४ पटकसम्म आमरण अनशन बसेका हाडजोर्नी तथा नसारोग विशेषज्ञ डा गोविन्द केसीलाई हिजो एकाएक सर्वोच्च अदालतको आदेशमा प्रहरीले प्रकाउ गरेको छ । उनको दोष केभन्दा मेडिकल स्वास्थ्यमा आम नागरिकको पहुँच होस् । डिन नियुक्ति गर्दा वरियता अनुसार होस् । च्याउ उम्रेजस्तो गरी राजधानीमा मात्र अस्पतालहरू नखुलुन् । यो कुरा मेडिकल माफियाहरूलाई सह्य भएको थिएन । उनलाई कसरी, कुन हत्कण्डा लगाएर कमजोर बनाउने भन्ने खेल भइरहेको थियो । त्यो आज सफल भएको छ । आजभन्दा ४ वर्ष अघि नै पदच्चुत भइसकेका डा शशी शर्मालाई थोरै समयका लागि फेरि सर्वोच्च अदालतले डिन पदमा पुनर्बहाली गर्न आदेश दियो । उनलाई एकाएक यसरी डिनमा पुनर्बहाली गर्न आदेश सर्वोच्च अदालतले किन दियो ? के अदालतले जस्तोसुकै गलत निर्णय गरे पनि सही नै हुने हो ? यदि होइन भने किन बर्खास्त गरिसकेका व्यक्तिलाई फेरि पुनर्बहालीको आदेश गर्यो ? आम नागरिकको प्रश्न हो यो । डा शशी शर्मालाई नियुक्त गरेको विरोधमा डा केसीले हिजोबाट नै सत्याग्रह सुरु गरेका थिए । उनले सर्वोच्च अदालतका प्रधानन्यायाधीश गोपालप्रसाद पराजुलीको राजीनामा माग गर्दै अनशन बसेका थिए । उनलाई अनशन बसेको केही बेरमा नै प्रहरीले प्रकाउ गरेको थियो । प्रधानमन्त्री एवं गृहमन्त्री शेरबहादुर देउवालाई समेत केही थाहा छैन । प्रहरीले पक्राउ गरेको छ । गृह प्रशासनले गर्ने कामको जानकारी गृहमन्त्रीलाई थाहा नहुने भनेपछि कतिसम्म लोकतान्त्रिक गणतन्त्र आएछ । पुरुषोत्तम घिमिरेजोरपाटी, काठमाडौंडा गोविन्द केसी उमेर र प्रकाण्डीय अनुभवले परिपक्व भए पनि युवाझैँ जुझारु र जोशिला सामाजिक सुधारका अगुवा नै हुन् । विशेषगरी उनले जनताको स्वास्थ्यसँग प्रत्यक्ष सरोकार रहने चिकित्सकीय विषयका सन्दर्भ जोडेर निजी मेडिकल सञ्चालक तथा सरकारी पक्षबाट गरिने अप्रिय हातेमालोका विषयमा कलम चलाए, वाणी चलाए । फलत: चर्चा पनि बटुले, खरो आलोचना हुँदै गर्दा पनि । उनी जतिपटक आमरण अनशन बसे, अनशनका साहसी हातका कडा मुठ्ठीले पटकपटकका सरकारलाई दर्जनौँपटक पछि धकेल्दै सरकारी नीति निर्माताहरूलाई शरमलाग्दा बनाउन सफल भए । तर उनको अनशनको चौधौँ शृङखलाले भने बेग्लै मोड लियो । उनले उठाएको सन्दर्भ र विषय सिधै देशको न्यायालयतिर सोझिएको देखियो । केही वर्ष अघिदेखिका उनको अनशनका बलले बहिष्कृत पारिएका व्यक्तिलाई नियुक्ति गर्नुको पछाडि कुनै भौतिक सम्झौताले भूमिका निर्वाह गरेको भन्दै सिधै प्रधानन्यायाधीशको राजीनामा माग्ने धृष्टताले सर्वोच्च अदालतले आफ्नो मानहानि भयो भनेर पक्राउ गर्ने आदेश दियो र उनी एकाएक अनशनरत स्थलबाट नै पक्रिए । जनताले कानुनी राज्यको सम्मान गर्नुपर्छ भने राज्यले कानुनी निष्पक्षताको प्रत्याभूति पनि गराइदिन सक्नुपर्छ । अनि कानुन र नागरिक दुवै अभिन्न बन्छन् । तर डा गोविन्द केसी र सर्वोच्च अदालत आमनेसामने बन्नु दुर्भाग्यपूर्ण नै मान्नुपर्छ । डा गोविन्द केसीलाई प्रयोग गरिएको मानहानि नामक कारबाहीका भाटाले उनी पछि हटेनन् र जेलभित्रै अनशन बसी छुटकारा नपाउन्जेल आफ्ना मागलाई लिएर मृत्युपर्यन्त कारबाही सहने अड्डी कसेर लडिरहे भने ती क्षणहरू पक्कै अरू थप चिन्ताजनक हुनेहुँदा थप अन्योल नबढाउन यसतर्फ सबैको ध्यान खिचिनु जरुरी छ । श्यामसुन्दर कुइँकेलहाँडीगाउँ, काठमाडौँ"
गैरजिम्मेवार प्रवृत्ति,"संघीयता कार्यान्वयन अत्यन्त महँगो सावित हुनलागेको सङ्केत एकपछि अर्को आइरहेका छन् । सरकारले आन्तरिक ऋण लिएर र दातालाई गुहारेर साधारण खर्चको जोहो गर्न खोजेको खबर पढ्दै आएका छौं । यस अवस्थामा खर्चमा किफायत गर्नुपर्ने, नचाहिँदो खर्च काट्नुपर्ने अवस्थामा आधा जीउ सर्पले निलिसक्दा पनि भ्यागुताले किरा खान छाड्दैन भन्ने प्रवृत्ति हामीकहाँ देखिएको छ । सार्वजनिक अर्थ व्यवस्था ओरालो लागेको परिसूचकहरूले देखाइरहेको अवस्थामा यसमा उचित कदम लिएको कहीं कतै देखिन्न । सरकारी ढुकुटी रित्तो भए पनि त्यसलाई झेल्नु नपर्नेहरू सरकारमा रहनुले यस्तो अवस्था आएको हो । देउवा सरकार जति लामो अवधि सत्तामा रहन्छ, त्यति नै अल्पकालीन सोच र आफ्ना कुत्सित चाहना पूरा गर्ने उद्देश्य लिएर निर्णय गरिन्छ ।कर्मचारी समायोजनका लागि स्वेच्छिक अवकाशको प्रावधान ल्याइएको छ र यसका लागि करिब ५० अर्ब रुपैयाँ लाग्ने अनुमान गरिएको छ । सरकारी ढुकुटी रित्तिएको वर्तमान अवस्थामा मात्र कर्मचारीको ट्रेड युनियन तथा प्रभावशाली कर्मचारीको दबाबमा गोल्डेन ह्यान्डसेकको प्रावधान किन ल्याउनुपर्यो ? अर्थ मन्त्रालयले २ चरणमा मात्र गोल्डेन ह्यान्डसेकको रकम दिन सकिने भनिसकेको छ । यसले पनि आर्थिक संकटको आभाष दिन्छ । सरकारी जागिर खाँदा सरकारले खटाएको जुनसुकै ठाउँमा गएर सेवा गर्छु भनी सेवासर्त मान्ने अनि अहिले जान आनाकानी गर्नेलाई गोल्डेन ह्यान्डसेक दिएर बिदा गर्नुपर्ने खाँचो छैन । हो, केन्द्रीय सरकारको कर्मचारी बनेर जागिर सुरु गरेको व्यक्तिलाई प्रदेश वा स्थानीय तहमा कर्मचारी बनाउँदा सेवा सुरु गर्दाका सर्त फेरिने हुन् । तर तिनलाई संघीय सरकारले प्रदेश र स्थानीय तहलाई केही समयको लागि उपलब्ध गराएको र तिनको सरुवा तथा बढुवा हालको जसरी नै संघीय सरकारले गर्ने प्रावधान राख्ने हो भने यो समस्या आउन्न । देशलाई संकट परेका बेला ऋण गरेर भए पनि गोल्डेन ह्यान्डसेक देओस् भनेर कर्मचारीले भन्नुहुन्न । धुव नेपालमाथागढी१, पाल्पा"
सरकारी विद्यालय मर्ज गर्ने कि ?,"काठमाडौंका प्राय: विद्यालय एकअर्काका ज्यादै नजिक र कतिपयका त कम्पाउन्ड नै जोडिएका समेत छन् । रत्नपार्कको भानु माविदरबार स्कुल र संस्कृत मावि, डिल्ली बजारको पद्मकन्या मावि र विजय स्मारक मावि, तिलगङ्गाको शारदा आधारभूत विद्यालय र शारदा मावि, यट्खाको कान्ति ईश्वरी मावि र कन्या मावि, लैनचौरको शान्ति विद्यागृह र कन्या मावि, रामशाह पथको पद्मोदय मावि र सहिद शुक्र मावि तथा सहरी क्षेत्रका अन्य धेरै विद्यालय ज्यादै नजिक र सिमाना नै जोडिएका विद्यालयका रूपमा देखिन्छन् । यी र अधिकांश माध्यमिक तहका सरकारी विद्यालयहरूमा २३ सय विद्यार्थी पनि छैनन् । तर ५० जना विद्यार्थी बराबर एक शिक्षक दरबन्दी हुनुपर्ने नियम भए तापनि यी विद्यालयहरूमा ४०५० जनासम्म सरकारी अनुदानबाट तलब खाने शिक्षकहरू रहेका छन् । यी शिक्षकहरूको तलबभत्ताको लागिमात्रै राज्यले प्रतिविद्यालय वार्षिक २३ करोडसम्म अनुदान दिने गर्छ । कतिपय विद्यालयमा विद्यार्थी अभाव भएर शिक्षकहरूले दैनिक कक्षासमेत लिनु नपरी हाजिर गरेर घर फर्कने गरेका छन् भने विद्यार्थी संख्या धेरै भएका कतिपय विद्यालयमा शिक्षक दरबन्दी नभएर राम्ररी पठनपाठन हुनसकेको छैन । एकातिर ठूलठूला भवन र कम्पाउन्ड भएका सरकारी विद्यालयहरू विद्यार्थी नभएर खालीसरह छन् भने अर्कातिर प्रदेश र स्थानीय तहहरू भवन र जग्गा नपाएर साँंघुरो भाडाका भवनमा खुम्चिएर बस्न बाध्य छन् । यस्तो अवस्थामा ज्यादै नजिक रहेका र विद्यार्थी संख्या न्यून भएका विद्यालयहरूलाई मर्ज गरेर खाली हुने भवनकम्पाउन्डलाई स्थानीय वा प्रदेश सरकारका कार्यालयको लागि प्रयोग गर्ने र बढी भएका शिक्षकलाई आवश्यक भएका विद्यालयमा सरुवा पदस्थापन गर्नसकेमा एकातिर विद्यालय शिक्षामा व्याप्त बेथितिको सुधार हुने थियो भने अर्काेतिर स्थानीय वा प्रदेश सरकारलाई कार्यालय व्यवस्थापनमा राहत पुग्ने थियो । भाडाका रकम जोगिने थियो । यसतर्फ स्थानीय तह, प्रदेश र केन्द्रीय सरकारले सोच्ने कि ? मीरा मुनकर्मीबागबजार, काठमाडौं"
सराहनीय प्रयास,"हरिभक्त कटवालको शब्द, अम्बर गुरुङको संगीत र नारायण गोपालको स्वर रहेको कालजयी गीत मेरो आँखालाई राख्ने फूलबारी छैन, तिम्रो मुहारमा राखुँ कि? भारतबाट सञ्चालित कवितासँग सम्बन्धित पोर्टल कविताकोश डट ओआरजीमा संकलित भएको देख्दा खुसी लाग्यो । तर त्यसमा गीतको केही शब्द हेरफेर गरिएको छ । सायद मानवीय त्रुटिले हुनुपर्छ । अत: सम्बन्धित निकायले यो गल्ती सुधार्ने पहल गरोस् भन्ने अनुरोध गर्छु । नवीन रायमाझी संयुक्त राज्य अमेरिका"
विद्यालयमा तथ्यांकीय बोझ,"सही तथ्यांक उपलव्ध भएको भए इराकमा गरिएको हस्तक्षेप अलिक फरक हुन्थ्यो होला, अमेरिकी सिनेटका एक सदस्यले जानकारी गराए । तथ्यांकलाई आधार मानेर काम गर्दागराउँदा नतिजा अझ परिणाममुखी हुन्छ भन्ने मान्यतालाई उक्त जानकारीले छर्लङ्ग पार्छ । यसैकारण हरेक क्षेत्रका सबै निकायले तथ्यांक लिनेदिने काम गरिराखेका हुन्छन् । तर केन्द्रमा भएका निकायहरूबीच समन्वय कम हुँदा एउटै तथ्यांक पटकपटक मागिराखिएको अवस्था छ । यस्तो अवस्थाले समय र आर्थिक खति बढाएको छ । साथै तथ्यांकको विश्वसनीयतामा पनि असर पारिराखेको छ । शिक्षा क्षेत्र पनि यस्तै अवस्थाबाट गुज्रिराखेको छ । अझ भन्नुपर्दा विद्यालयमा तथ्यांकको बोझ छ । विगतमा विद्यालयहरूले वर्षको २ पटक, २० पानाभन्दा बढीको तथ्यांक भर्थे र सम्बन्धित निकायमा बुझाउँथे । आजभोलि भने विद्यालयहरूले विद्यार्थीको नामनामेसी लगायत शिक्षक, भौतिक पूर्वाधार, कर्मचारी लगायतका जानकारीलाई कम्प्युटरमा उतारेर सम्बन्धित निकायमा बुझाउने गर्छन् । शिक्षा विकास तथा अनुसन्धान केन्द्रले १५६० वटा विद्यालयमा विद्यार्थी अवलोकन गर्दा र विद्यालयले पठाएको तथ्यांक बीचको फरक केलाउँदा अधिकांश विद्यालयको तथ्यांक फरक नपरेको तर कतिपय विद्यालयले भने तथ्यांक भर्न नजानेर वा हेलचेक्र्याइँ गरेर कम विद्यार्थीको जानकारी पठाएको प्रतिवेदन सार्वजनिक गरेको थियो । सुधारको यो पाटोलाई अलि दरिलो बनाउने हो भने शिक्षा क्षेत्रसँग हाल हरेक विद्यार्थी, शिक्षक तथा कर्मचारीहरूको नामनामेसी सहितको विश्वसनीय तथ्यांक छ भनी गर्व गर्न सकिन्छ । समस्या कहाँँ छ ? केही महिनाअघि विद्यालयहरूसँग अस्थायी शिक्षकको विवरण मागियो । त्यस्तैगरी दरबन्दीका शिक्षकहरूको विवरण माग भयो । विद्यालय कर्मचारीको विवरण फेरि मागियो । परीक्षाको मौसम भएकाले कक्षा ८, ९ र ११ को रजिष्ट्रेसन भनी फेरि विद्यार्थीको नामनामेसी मागिँदैछ । बाढी, भूकम्प आउँदा तथा बन्द, हड्ताल हुँदा फेरि विद्यालयलाई सोधिन्छ । तालिमसँग सम्बन्धित निकायले तालिम सकिनुअघि तत्स्थानमै तथ्यांक संकलन गरेर विवरण निकाल्दा हुनेमा फेरि तालिमपश्चात विद्यालयसँग तालिमको विवरण माग्छ । प्राविधिक धारको पनि त्यस्तै हालत छ ।विद्यालयमा खाजा, जुकाको औषधि कति जनालाई खुवाइयो भन्ने तथ्यांक लिन पनि फेरि विद्यालयलाई नै सोधिन्छ । शिक्षा बाहेकका अन्य मन्त्रालयहरूले पनि शिक्षासँग सम्बन्धित जानकारीको लागि फेरि विद्यालयमै फारम बोकेर जान्छन् । अधिकांश विकासे संघसंस्थाहरूले आफू अनुकूलको तथ्यांक बनाउन त्यही अनुसारको फारम लिएर पुग्छन् । यसो भनिरहँदा यी त नमुना मात्रै हुन् । समन्वयकारी रूपमा काम नहुँदा विद्यालयहरूले यसरी नै हरेकपटक तथ्यांक भरिनै राखेका हुन्छन् । भराउनेहरूले पनि यसैगरी भराइराखेका हुन्छन् । अब प्रश्न आउँछ के यी सबै तथ्यांक नभएरै मागिएको हो त ? केन्द्रमा भएका निकायहरूले आफूहरूलाई केके चाहिने हो र त्यही आधारमा एउटा पद्धति बनाएर एकैचोटी विद्यालयसँग तथ्यांक लिन र प्रयोग गर्न सकिँदैन थियो र ? अहिले विद्यालयले विद्यार्थी, शिक्षक लगायतका सबै नामनामेसी विवरण पठाएपछि त्यसैबाट कक्षा ८, ९ र ११ लगायत विभिन्न कक्षाको रजिष्ट्रेसनको काम गर्न सकिँदैन थियो र ? नेपाल जस्तो कम विकसित मुलुकले यो विघ्न खर्च धान्न सक्छ र ? अझ थुप्रै प्रश्न छन् । उत्तर खोज्दा सम्बन्धित निकायसँग पूरापूर तथ्यांक नभएको, पद्धतिमार्फत तथ्यांक लिनेदिने गर्नुको सट्टा सम्बन्धित फाँटवालाको मुडले तथ्यांक पाउनेनपाउने निर्धारण गरेको, कर्मचारीतन्त्रमा ठूलो र सानो भन्ने अवधारणाले गर्दा कठिनाइ भएको जस्ता उत्तर धेरै पाइन्छन् । । तथ्यांक पूरा नभए पूरा गराए भइहाल्छ । पद्धति नभएकोले समस्या भएको हो भने पद्धति बनाए भइहाल्छ । कर्मचारीतन्त्रको अप्ठ्यारो हो भने त्यही अनुसारको नीतिनिर्माण गरे भइहाल्छ । अरूसँग तथ्यांक पूरा छैन भनिरहँदा आफूलाई पनि अरूले त्यसै भन्छन् भनी हेक्का हराएको देखिन्छ । यो र यस्तै प्रकृतिका अन्य तर्कवितर्क नै समस्याको मूल जरो बनेको छ । देशको तथ्यांक नीति कस्तो हो र उक्त नीतिमा विभिन्न मन्त्रालय तथा निकायहरूले संकलन गरेका तथ्यांक कसरी जोडिँदै जाने हो भन्ने कुराको जानकारी नहुनु अर्को समस्या हो । विद्यालयमा भएका विद्यार्थीहरूले जुकाको औषधि खाए कि खाएनन् भन्ने तथ्यांक लिने काम शिक्षाको हो कि स्वास्थ्यको हो भन्ने कुरा कहीँ कतै छलफल नै हुँदैन । शिक्षाको हो भने स्वास्थ्यले यो तथ्यांक कसरी प्रयोग गर्ने र स्वास्थ्यको हो भने शिक्षाले यो तथ्यांक कहाँबाट प्राप्त गर्ने भन्ने कुराको जानकारी नै छैन । विद्यालय बाहिर रहेका केटाकेटीहरूको विवरण जिविसले संकलन गर्ने हो कि जिल्ला शिक्षाले गर्ने हो, कतै उल्लेख छैन । जसले संकलन गरे पनि सबैले उपयोग गर्ने तरिका त झन् बनेकै छैन । यी र यस्ता कमजोरीले गर्दाखेरि नै सबै निकाय आफू अनुकूल तथ्यांक संकलन गरिराखेका छन् । यसैकारण नागरिक परिचयपत्र बनाउन तथ्यांक लिइरहँदा शिक्षा तथा स्वास्थ्यसँग छलफल हुँदैन । जुकाको बारेमा तथ्यांक मागिरहँदा स्वास्थ्यसँग सहकार्य गरिँदैन । अपांगतासँग सम्बन्धित तथ्यांक लिइरहँदा समाज कल्याण मन्त्रालयलाई समावेश गराइँदैन । गरिबीको परिचयपत्र बनाउँदा सहरी विकास मन्त्रालयसँग सहकार्य गरिँदैन । गरियो भने पनि तथ्यांकहरूलाई कसरी जोड्दै लाने भन्ने विषयले ठाउँ पाउँदैन । यसरी सहकार्य नहुँदा सबै निकायले आआफैं तथ्यांक संकलन गरिरहेका छन् । एउटा लगानीले हुने ठाउँमा आर्थिक खति बढेको छ । विद्यालयको सन्दर्भमा भन्नुपर्दा तथ्यांक भर्नेहरूलाई बोझ बनिसकेको छ । केन्द्रीय स्तरमा भएका विभिन्न निकायको तथ्यांकलाई समन्वय गरेर एकैस्थानमा राख्ने दायित्व कसको हो भन्ने कुराको किटानी नहुनु अर्को समस्या हो । विकसित मुलुकमा यस्तो समन्वय गर्ने शाखा नै छुट्टै हुने, ती शाखामा भएका कर्मचारीहरूलाई प्राविधिक रूपले सक्षम बनाइने कार्य गरिएको पाइन्छ । नेपालमा भने यस्तो शाखा नै नभएको, भए पनि उल्लेख्य काम गर्न नसकेको अवस्थाले पनि यो समस्या देखिएको हो । यसैकारण शैक्षिक तालिम विकास केन्द्रले शिक्षकहरूलाई प्रदान गरेको तालिम र शिक्षाका लागि खाद्य कार्यक्रमले विद्यार्थीहरूलाई वितरण गरेको खाजा कार्यक्रममध्ये कुन रणनीति बढी प्रभावकारी रह्यो भनी थाहा पाउनु चुनौतीपूर्ण छ । यही भएरै होला, दुवै कार्यक्रम समानान्तर रूपमा चलिनै रहेको छ, कुन बढी प्रभावकारी छ भन्ने कुरा थाहा नपाइकनै । संघीयताले थपेको चुनौती हालको वर्षदेखि कक्षा ८ को परीक्षा स्थानीय निकायले नै गर्ने भन्ने परिपत्र भयो । यसरी परिपत्र गर्दा यस कामसँग सम्बन्धित प्राविधिक पक्ष जस्तै कुन मापदण्डमा रहेर गर्ने, कस्तो पद्धतिमार्फत गर्ने, लव्धाङ्क पत्रको आकारप्रकार कस्तो हुनुपर्ने आदिजस्ता कुराको कहीं कतै जानकारी नै दिइएन । यो जानकारी नदिनु भनेको स्थानीय निकायले आफूखुसी पद्धति बनाउँदै काम गर्नु पनि त हो नि भन्ने जानकारी प्रवाहित हुन्छ भन्ने कुराको हेक्का नै भएन । यसैकारण शिक्षासँग विद्यार्थीको नामनामेसी लगायतका विवरण हुँदाहुँदै पनि काठमाडौं महानगरपालिकाले कक्षा ८ को पद्धति आफू अनुकूल निर्माण गर्यो र फेरि विद्यालयलाई त्यो पद्धतिमा नामनामेसी उतार्न लगायो । यसरी आफूखुसी पद्धति बनाउँदै जाने हो भने खर्च बढी लाग्ने र अन्तिम अवस्थामा देशको समग्र स्थिति कस्तो छ भनी तथ्यांक निकाल्नुपर्दा चुनौतीपूर्ण हुन्छ भन्ने कुराको ख्याल नै भएन । यसो भनिरहँदा अब वारिपट्टि पालिकाका विद्यार्थीले कम्प्युटरबाट प्रकाशित लव्धाङ्क पत्र पाउन सक्ने भए, पारिपट्टिकाले हस्तलिखित पाउन सक्ने भए । कसैले आधा पानामा बनेको लव्धाङ्क पत्र पाउने भए भने कसैले पूरा पानामा बनेको । अझ भन्नुपर्दा देशमा नकटछकटको अवस्था आउने प्रस्ट छ । स्थानीय तहको कार्यनिर्देशिकाले तथ्यांक संकलन गर्ने जिम्मेवारी स्थानीय तहमा भएको विषयगत शाखालाई सुम्पेको छ । तथ्यांक कसरी संकलन गर्ने, तथ्यांकको खाका कहाँबाट प्राप्त हुने, संकलित तथ्यांकलाई स्थानीय, प्रदेश र केन्द्रमा कसरी बाँडफाँड गर्ने र सबैभन्दा महत्त्वपूर्ण कुरा स्थानीय, प्रादेशिक र केन्द्रीय आवश्यकताबीच कसरी तारतम्य मिलाउने भन्ने कुराको जानकारी कतै पनि देखिँदैन । केन्द्रले पद्धति बनाइदिने र स्थानीयले उक्त पद्धति अवलम्बन गर्ने हो कि स्थानीय तहले आफू अनुकूलको पद्धति बनाउने हो, त्यसको जानकारी पनि छैन । यदि केन्द्रले पद्धति बनाइदिने हो भने कक्षा ८ कै परीक्षामा त्यसो किन नगरेको ? स्थानीय तहले पद्धति बनाउने हो भने ती तहहरूमा बन्नसक्ने विविध पद्धतिमार्फत केन्द्रमा चाहिने तथ्यांकहरू कसरी निकाल्ने भन्ने कुराको निक्र्योल अहिले नै हुनुपर्ने हो । अहिलेसम्म यी दुवै काम भएको देखिँदैन । समाधान कसरी गर्ने ? तथ्यांकको खाका तयार गरेर स्थानीय तहलाई दिनु सबैभन्दा उत्तम उपाय हो । उक्त खाकामा स्थानीय तहले आवश्यक परे अन्य जानकारी माग्न सक्छ भन्ने कुरा पनि उल्लेख हुनुपर्छ । तथ्यांक सम्प्रेषण गर्ने पद्धति पनि केन्द्रले नै बनाइदिँदा वेश हुन्छ । प्रदेशले बनाउने हो भने प्रदेशहरूले बनाएका पद्धतिबीच तथ्यांक कसरी जोडिन्छ भन्ने कुराको बेलैमा सावधानी पुर्याउनुपर्छ । गाउँपालिका तथा नगरपालिकालाई आफूखुसी पद्धति बनाउन दिनु हुँदैन । यसो भनिरहँदा स्थानीय तह, प्रदेश तथा केन्द्रमा कस्तो खाले तथ्यांक रहने भन्ने कुराको खाका बनाउन अब ढिला गर्नुहुन्न । अझ सकिन्छ भने शिक्षा लगायत अन्य निकायहरूलाई एकसाथ राखेर एकीकृत सूचना प्रणाली बनाउनुपर्छ । खाका र पद्धति नबनाउने हो भने अर्को वर्षदेखि जनचासोका तथ्यांकहरू निकाल्न सबै निकायलाई हम्मेहम्मे हुने निश्चित छ । कोइराला १० वर्षदेखि विद्यालयसँग सम्बन्धित तथ्यांकमा काम गरिरहेका छन् ।"
निजामती सेवाको गन्तव्य,"प्रत्येक सरकार परिवर्तनसँगै प्रधानमन्त्रीले सचिवहरूसँग छलफल गर्ने र जनताले महसुस गर्ने गरी तत्काल कर्मचारी प्रशासन सुधारको कार्ययोजना पेस गर्न निर्देशन दिने प्रचलन नै बसिसकेको छ । प्रचण्ड सरकारको पालामा प्रधानमन्त्रीले मन्त्रालयहरूले तत्काल गर्नुपर्ने कामसहितको सोचपत्र ३ दिनभित्र पेस गर्न निर्देशन दिएपछि धेरै मन्त्रालय अन्योलमा परेको मात्र होइन समयसीमामा कुनै निकायबाट कार्ययोजना पेस हुन सकेन । करिब तीन हप्तामा आएका कार्ययोजना अपुरो भएको र अपेक्षा पूरा हुन नसक्ने भएकाले पुन: पेस गर्न लगाइएको र उच्च पदाधिकारीहरूले कार्ययोजनाका लागि गाइडलाइन प्राप्त नभएकाले द्विविधा उत्पन्न भएको बताएका थिए । यसरी आफूले नेतृत्व गरेको निकायको कार्ययोजना समयमा पेस गर्न नसक्नु, कस्तो कार्ययोजना बनाउने भनेर गाइडलाइनको अपेक्षा गर्नुको एउटै कारण थियो निजामती सेवाको गन्तव्य स्पष्ट नहुनु । २०६३ सालमा तत्कालीन प्रधानमन्त्री गिरिजाप्रसाद कोइरालाले निजामती सेवाको सोचपत्र तयार गर्न निर्देशन दिएपश्चात् १० वर्षे सोचपत्र तयार गरिएको थियो । त्यो सोचपत्र कतिले जानकारीमा लिए, कतिले त्यसको पत्तै पाएनन्, पाएकाले पनि बिर्सिसके । उक्त सोचपत्रले निजामती सेवा विद्यमान टिठलाग्दो अवस्थाको स्वीकार गर्दै १० वर्षपछि अर्थात् आजको अवस्थामा निजामती सेवाको अवस्था विकसित देशको कर्मचारीतन्त्रभन्दा कम नहुने आकलन गरेको थियो । आम नागरिक २०६२६३ को आन्दोलनको लाभांश निजामती प्रशासनबाट प्राप्त हुने सेवा प्रवाहबाट पाउनेमा विश्वस्त हुन सकेनन् तर उनीहरूमा झिनो आशाचाहिँ पक्कै पलाएको थियो । तत्कालीन अवस्थाको वन्द र अपारदर्शी कार्यशैली, अधिकारको अत्यधिक विकेन्द्रीकरण, प्रक्रियामूलक कार्यविधि, मनोगत निर्णय पद्धति, औपचारिकतामा सीमित सेवा प्रवाह, जनविश्वास एवं भरोसामा ह्रास, यथास्थितिवादी सोच र चिन्तन, ह्रासोन्मुख मनोबल र उत्प्रेरणाको स्थितिबाट सरोकारवालाको सहभागिताको सुनिश्चिततासहितको खुला र पारदर्शी कार्यशैली, पूर्ण विकेन्द्रीकृत निजामती सेवा, नतिजामा आधारित अर्थात् उपलब्धिमूलक कार्यविधि, जनसेवक भावनायुक्त निजामती जनशक्तिको निर्माण, सूचनामा आधारित सामूहिक निर्णय पद्धति, गुणस्तरीय सेवाग्राहीमैत्री सेवा प्रवाह, जनविश्वास प्राप्त सार्वजनिक प्रशासन, परिवर्तनलाई आत्मसात् गर्न सक्ने मनोबल र उत्प्रेरणायुक्त निजामती सेवाको परिकल्पना बोकेको निजामती सेवाको सोचपत्रको दसवर्षे जीवन सकिँदै गर्दा संघीय संरचनाअनुकूल निजामती सेवाको पुनर्संरचनाको संघारमा आइपुगेका छौं । अहिले न सोचपत्रले आशा गरेजस्तो सेवाग्राहीले गुणस्तरीय सेवा नै प्राप्त गर्न सकेका छन् न त निजामती कर्मचारीहरू मनोबल र उत्प्रेरणायुक्त नै । सोचपत्रको वस्तुनिष्ठ मूल्यांकन र आगामी कार्यदिशा निर्धारण आजको आवश्यकता हो ।अहिले निजामती सेवालाई लाग्ने आरोपमध्ये निजामती सेवा राजनीतिक रूपमा तटस्थ र सेवा प्रवाहमा प्रतिबद्ध दुवै हुन सकेन भन्ने नै हो । सार्वजनिक सेवा प्रवाहको सिद्धान्तले सेवाग्राहीले प्राप्त गर्ने सेवा प्रवाहमा मूलत: बिनाभेदभाव सार्वजनिक सेवामा पहुँच, बिनाभेदभाव सार्वजनिक सेवा उपभोगको अधिकार, सार्वजनिक सेवाको गुणस्तर, सेवाग्राहीमैत्री सार्वजनिक सेवा प्रवाहको सुनिश्चितता, प्रश्न गर्ने र जानकारी लिन पाउने अधिकारको सुनिश्चितताको माग गर्छ । यसमध्ये पहिलो दुइटा अधिकार तटस्थ निजामती सेवावाट र बाँकी अधिकार प्रतिबद्ध निजामती सेवावाट सम्भव हुन्छ ।जिम्मेवारी र उत्तरदायित्वको अभावका कारण विकृतिहरू मौलाउँदै गएको, प्रत्येक राजनीतिक दलका भ्रातृ संस्थाको रूपमा क्रियाशील प्रत्येक ट्ेरड युनियनको कारण निजामती सेवा थप विकृतियुक्त हुँदै गएका गुनासा आइरहेको सन्दर्भमा आधिकारिक ट्ेरड युनियनको निर्वाचन सम्पन्न भयो जुन अत्यावश्यक थियो तर सरकारको उसप्रतिको दृष्टिकोण तथा उसले निर्वाह गरिरहेको भुमिकालाई हेर्दा राम्रो बिहानीको संकेत भने दिन सकेन जुन विडम्बना हो ।व्यक्तिगत हित र स्वार्थका लागि ऐन, नियमावलीमा बारम्बार परिवर्तन हुने तर सेवाग्राहीको हकहित संरक्षण हेतु कुनै सुधार गर्न नसकेको आरोप लागिरहेको सन्दर्भमा निजामती सेवाभित्रैवाट सेवाग्राहीको हकहित संरक्षका लागि नयाँ कानुनको निर्माण, सेवाको गुणस्तर, पाउने प्रक्रिया र सर्तहरूको निर्धारण, प्रत्येक पदको कार्यविवरण, जिम्मेवारी र उत्तरदायित्वको स्पष्टता, सेवाग्राही सन्तुष्टि सर्वेक्षण र प्राप्त पृष्ठपोषणअनुसारको सुधारले मात्र निजामती सेवाको साख वृद्धि हुन सक्छ । २००७ सालदेखिका जनआन्दोलन र संघर्षको उपजको रूपमा जारी भएको नेपालको संविधान अहिले कार्यान्वयनको चरणमा रहेको छ । संविधानको कार्यान्वयनको प्रमुख दायित्व स्वाभाविक रूपमा राजनीतिक दलहरूको पोल्टामा रहने भए तापनि राजनीतिक निर्णयलाई व्यावहारिक रूपमा उतार्ने काम पक्कै पनि निजामती सेवाको हो । निजामती सेवालाई प्राप्त राजनीतिक परिवर्तनको प्रत्यक्ष अनुभूति जनतालाई दिलाउने, संविधानप्रदद्ध मौलिक हक अधिकारहरूको उपभोगको सुनिश्चितता प्रदान गर्ने, हामी सबै नेपालीले चाहेको नयाँ समृद्ध र अन्तरमनिर्भर अर्थतन्त्रको निर्माण गर्नेजस्तो स्वर्णिम अवसर सायदै कुनै देशको निजामती सेवाले प्राप्त गरेको होला । अहिले संघीय, प्रदेश र स्थानीय तहमा निजामती सेवाको स्वरूप निर्धारण गर्ने कार्य भइरहेको छ । केन्द्रमा श्रेणीगत तथा प्रदेश र स्थानीय तहमा तहगत निजामती सेवा गठनका सम्बन्धमा गहन छलफल अघि बढाइएको छ । स्वरूप र संरचना जे जस्तो भए पनि आम नागरिकले पाउने सेवाको प्रभावकारिता, देशमा सुशासन र परिवर्तनको अनुभूति जनताले गर्न सके नै त्यसको औचित्य पुष्टि गर्ने हो । इतिहासको यो कालखण्डमा निजामती सेवाको आफ्नै, जनता र नेपाल राज्यकै गन्तव्यको पहिचान र त्यसतर्फ इमानदारीपूर्ण यात्रामा लाग्न ढिला भइसकेको छ । निजामती सेवाको गन्तव्य भनेकै मनोबल र उत्प्रेरणायुक्त दक्ष जनशक्तिको माध्यमबाट गुणस्तरीय सेवा प्रवाह हो, चाहे त्यो एकीकृत राज्य संरचनामा होस् या संघीय संरचनामा नै किन नहोस् । कम समय र लागतमा गुणस्तरीय सेवा प्रदानको माध्यमबाट निजामती सेवा हामी सवैको सेवा को रूपमा आम नागरिकको मनमस्तिष्कमा रहन सक्ने गरी यसका लक्ष्य, उद्देश्य, रणनीति, कार्यनीतिहरू तयार गर्नु आजको माग र आवश्यकता दुवै हो ।"
मारमा मधेसी दलित,"दलित पहिचानका सन्दर्भमा सुरुदेखि नै कुन जात दलित समुदायभित्र पर्छ भन्ने विषयमा विरोधाभाष छ । विसं १९१० मा बनाइएको मुलुकी ऐनले दलित समुदायलाई कानुनी रूपमा अछूत पहिचान दिएको थियो । यस मुलुकी ऐनले मधेसी दलित भनेर तराई मधेसका तेली, मुस्लिम र धोबी बाहेक अन्य जातबारे केही उल्लेख गरेको छैन । सन् १९९१ मा भएको जनगणनाले पहिलोपटक दलित समुदायको पनि सूची बनाएको थियो । यस सूची अनुसार १७ जात दलित अन्तर्गत थिए भने ५ जातलाई पहिचान हुन बाँकी दलित भनेर सूचीकरण गरिएको थियो । त्यसपछि २०५४ सालमा सर्वप्रथम सरकारले उपेक्षित, उत्पीडित र दलित वर्ग उत्थान विकास समितिमार्फत २२ वटा जातलाई दलित भनी पहिचान गरेको थियो । पछिल्लो पटक राष्ट्रिय दलित आयोगले मधेसी मूलका १९ र पहाडी मूलका ७ गरी २६ वटा जातलाई दलितभित्र सूचीकृत गरेको छ । प्रदेशमा उपेक्षित मधेसी दलित संविधान घोषणापछिको पहिलो निर्वाचनमा प्रत्यक्ष प्रणालीतर्फ ठगिएका मधेसी दलितहरूलाई दलहरूले समानुपातिकमा पनि ठगेका छन् । कुल जनसंख्यामा दलित १३८ प्रतिशत छन् भने मधेसी दलित करिब ५ प्रतिशत । प्रदेशसभाको प्रत्यक्ष ३ सय ३० र समानुपातिक २ सय २० गरी ५ सय ५० जना विधायकमा ४ दलित प्रत्यक्ष र ३० जना समानुपातिक छानिँदा मधेसी दलित ८ जना अर्थात एक प्रतिशत परेका छन् । दलित विरोधी आयोग !प्रतिनिधि तथा प्रदेशसभा सदस्य निर्वाचन ऐन २०७४ मा समानुपातिक निर्वाचनको परिणामको घोषणा गर्दा परिच्छेद ६० (६) उपदफा (५) बमोजिम दलले सूची पेस गर्दा जनसङ्ख्या र त्यस दलले प्राप्त गरेको सिट सङ्ख्याको आधारमा अनुसूची१ मा तोकिएको प्रतिशत अनुरुप दलित, आदिवासी जनजाति, खसआर्य, मधेसी, थारु तथा मुस्लिमको प्रतिनिधित्व हुनेगरी यथासम्भव बन्दसूचीमा नाम समावेश भएको क्रमअनुसार सूची पेस गर्नुपर्ने उल्लेख गरेको छ । तर निर्वाचन आयोगले क्रमसूचीअनुसार नै समानुपातिक सूची पठाउन दबाब दिइरहेको छ । जसको प्रत्यक्ष मारमा मधेसी दलित पर्दैछन्, किनकि कुनै पनि राजनीतिक दलले मधेसी दलितलाई समानुपातिकको सूचीको क्रममा प्राथमिकतामा राखेनन् । आयोगले मधेसी दलितलाई पनि जनसंख्याको आधारमा समावेश गर्न सहजीकरण गर्नु आवश्यक छ ।दोहोरो पहिचानको मार मधेसी दलितहरूको पहिचान दोहोरो छ । जातीय हिसाबले उनीहरू दलित हुन् । मधेसमा बसोबास गर्ने भएकाले उनीहरू मधेसी पनि हुन् । उनीहरूको भाषा, बसोबास, संस्कार, रहनसहन बेग्लै छ । आरक्षित सिटका लागि दलित कोटामा लड्ने कि मधेसी कोटामा भन्ने अन्योल मधेसी दलितमा छ । आर्थिक, सामाजिक, राजनीतिक र शैक्षिक अवस्थामा समेत उनीहरू पहाडी दलित र मधेसी कथित उच्च जातभन्दा धेरै कमजोर छन् । उनीहरू नत पहाडिया दलितसँग प्रतिस्पर्धा गर्न सक्छन्, न मधेसीसँगै । त्यसैले समावेशी कोटामा मधेसी दलितका लागि छुट्टै सिट आरक्षित गरिनुपर्छ या त्यस्तो नीति अपनाउँदा दलितभित्र पनि मानव विकास सूचकांकका आधारमा सबभन्दा पिंँधमा रहेकालाई प्राथमिकता निर्धारण हुनु आवश्यक छ । मधेसीभित्र पनि बहिष्कृत मधेस आन्दोलनले संघीयता र समावेशीको मुद्दालाई स्थापित गरेको छ । मधेस आन्दोलनको मुख्य मागमध्ये एक हो, जनसंख्याको अधारमा प्रतिनिधित्व । मधेस आन्दोलनमा ११ जना मधेसी दलितको सहादतले समानुुपातिक बलिदानी दिएको देखाउँछ । विगतमा मधेसी कलस्टर अन्तर्गत गणना हुने मुस्लिम र थारुले संविधान निर्माण क्रममा छुटै पहिचानको आन्दोलन गरे । उनीहरूलाई राज्यले तत्काल छुट्टै कोटाको व्यवस्था गर्यो । तर संगठित अवाज उठाउन चुकेको मधेसी दलितले मधेसी समुदायले अधिकार पाएपछि स्वत: अधिकार प्राप्त गर्ने कुरामा अलि बढी आशावादी भए । मधेस केन्द्रित राजनीतिक दल र नागरिक समाजले पनि मधेसी दलितलाई यही कुरा पढाए । तर व्यवहार फरक गरे । २०६४ सालपछिका तीनवटा निर्वाचन परिणाम हेर्दा मधेस केन्द्रित दलले मुख्य दलले गर्ने व्यवहारभन्दा फरक व्यवहार मधेसी दलितलाई गर्न रुचि देखाएनन् । एमाले र कांग्रेसले जस्तै फोरम र राजपाले एकएकजना मधेसी दलितलाई मात्रै प्रदेशसभामा विधायक बनाए । दलित संगठनको मौनता अहिले मधेसी दलितलाई पाखा लगाइँदा दलित भ्रातृ संगठनहरू मौन छन् । के दलित भ्रातृ संगठन राजनीतिक दलका लागि मत संकलनको माध्यममात्रै हुन् ? कि पार्टीभित्र दलितको पक्षमा आवाज उठाउँदा राजनीतिक दलले आफूलाई आगामी दिनमा अवसरबाट बञ्चित गर्ने डर हो ? विगतको क्षतिको क्षतिपूर्ति स्वरूप ल्याइएको समावेशीकरण सार्थक हुने छाँटकाँट देखिन छोडेको छ । यसर्थ देखावटी प्रतिनिधित्व होइन, समावेशीकरणको तथ्यगत आधारमा समावेशीकरणलाई अझ यथार्थपरक र वस्तुगत बनाउनेतर्फ सबैले ध्यान दिनु जरुरी छ ।"
"करोडौं लगानी, बालुवामा पानी","सिरहा वर्षायाममा मात्र पानी बग्ने र अरू बेला सुक्खा हुने तराईमधेसका खहरे खोलामा झोलुंगे पुल निर्माणले तीव्रता लिएको छ । यसका लागि सिरहामा बर्सेनि करोडभन्दा बढी रकम खर्च भइरहेको छ । कतै पुलका सामग्री अलपत्र अवस्थामा छन् भने कतिपय ठाउँमा बनाइएका झोलुंगे पुल प्रयोगविहीन अवस्थामा छन् । वर्षायाममा तीन महिनासम्म बजारसम्म सम्पर्कविच्छेद हुने जिल्लाको उत्तरवर्ती चुरे क्षेत्रका चकमके, बिहीबारे, हात्तीमुढा, बरदमारलगायतका बस्ती जोड्ने झोलुंगे पुल आवश्यक भए पनि बनाइएको छैन ।विश्व बैंक र स्विट्जरल्यान्ड सरकारको आर्थिक सहयोगमा तत्कालीन जिविसले २ वर्षअघि ३७ लाख रुपैयाँभन्दा बढी लागतमा अमिहीमा झोलुंगे पुल निर्माण गर्यो । मूलबाटो छाडेर जंगल जाने बाटोमा बनाइएको यो पुल प्रयोगविहीन छ । खोलामा वर्षामा मात्रै २४ दिन पानी रहन्छ, यो खहरेखोला हो, भैंसी चराएर जंगलबाट फर्कंदै गरेका अमहीका रामविलास महतोले भने, वस्तुभाउ जंगल ओहोरदोहोर गराउन वर्षामा प्रयोग हुन्छ, अरू बेला पुलको आवश्यकता नै पर्दैन । मानिस आवतजावत गर्ने मूलबाटोमा नबनाएकाले पनि यो त्यति प्रयोगमा नरहेको उनले सुनाए ।बाटो निर्माण, खानेपानीका लागि रकम माग गर्दा नदिने जिविसले माग नै नगरिएको झोलुंगे पुल निर्माण गरेको स्थानीयको आरोप छ । जिविसले पुल नबनाए पैसा फर्किएर जाने भन्दै पुल बनाएको स्थानीय वासु राउतले बताए । तराईमधेसको भूभाग समथर रहेकाले पनि यहाँ झोलुंगे पुलको आवश्यकता थिएन, उनले भने, यसको साटो मूलबाटोमा कलभर्ट आवश्यक थियो तर जिविसले त्यसमा लगानी गर्न चाहेन । उपयोगबिनाको झोलुंगे पुल तराईमा भ्रष्टाचारको नमुना भएको राउतले अथ्र्याए ।२०६८ देखि लागू भएको झोलुंगे पुल निर्माणको योजनाका लागि दातृ निकाय विश्व बैंक र स्वीस सरकारबाट स्थानीय विकास मन्त्रालयको ससपेन्सन ब्रिज प्रोजेक्टअन्तर्गत जिविसलाई बजेट उपलब्ध गराइएको छ । त्यही बजेटलाई सदुपयोग गर्न पनि पानी नबग्ने खोलामा समेत जिविसले पुल निर्माण गर्दै आएको हो ।जिविसले वर्षायाममा मात्रै पानी बहने सन्हैठास्थित बन्हीघाटमा ७ लाख २६ हजार ८ सय ७८, गौरीपुरस्थित बाबाजीघाटमा ७ लाख १६ हजार २ सय २६ रुपैयाँ गरी जानकीनगर, मझौरालगायत स्थानमा ९ वटा झोलुंगे पुल निर्माण गरिसकेको छ । जिविस लेखा शाखाका अनुसार आव ०७३७४ मा समेत राजदेवी घाट झोलुंगे पुलका लागि १३ लाख २१ हजार २ सय ७५, धन्छबार लक्ष्मीपुर पतारी कटनीया ८ लाख ७० हजार ३ सय ४२, डोरा नदी जानकीनगर १३ लाख २४ हजार, हरिपुरघाट जिझौल ८ लाख ३६ हजार ४ सय ३९ हजार र गाईथुंगे घाटका लागि ११ लाख २३ हजार ८ सय १० रुपैयाँ निकासा भएको अभिलेख छ ।यस आर्थिक वर्षमा जिल्ला प्राविधिक कार्यालयले १ करोड २ लाख ९८ हजार ७ सय ८९ दशमलव ४९ पैसा लागतमा ९ वटा झोलुंगे पुलका लागि रकम विनियोजन गरेको छ ।तत्कालीन स्थानीय विकास अधिकारी विजयराज सुवेदीले आव ०७०७१ का लागि आयव्यय प्रस्तुत गर्दै कल्याणपुर, देही खोला जानकी नगर, डोरा खोला मझौरा, बनही खोला सनहैठा, बाबाजी खोला गौरी र बाबुराम खोला विद्यानगरमा झोलुंगे पुल निर्माण भएको खर्च विवरण प्रस्तुत गरेका थिए । पुल नै नभएका स्थानको खर्च विवरण प्रस्तुत गरेपछि भ्रष्टाचार भएको भन्दै परिषद्मा सहभागीले आपत्ति जनाएका थिए ।अलपत्र सामग्रीसिरहाको बलकवा र १२ बेतौनाबीच भएर बग्ने मैनावती खोलामा झोलुंगे पुल निर्माणका लागि ल्याएको सामग्री दुई वर्षदेखि बेवारिसे अवस्थामा छाडिएको छ । निर्माणमा ढिलाइले करोडौं मूल्यको निर्माण सामग्रीमा दिनप्रतिदिन खिया लाग्ने गरेको र कतिपय सामान चोरी भइसकेको स्थानीयले जनाए ।निर्माण समितिका अध्यक्ष रामदेव यादवले कतिपय नट बोल्ट हराएर गएको बताए । स्थानीयको मागअनुसार नै २०७१ मा पुल निर्माण उपभोक्ता समिति गठन गरी निर्माण सामग्री खरिद गरिएको थियो । मैनावत्ती खोला झोलुंगे पुल निर्माण उपभोक्ता समितिका अध्यक्ष रामदेव यादवले जिल्लाले निर्माण सामग्री पठाएको भए पनि निर्माणका लागि आवश्यक थप रकम नदिएकाले काम सुरु गर्न ढिलो भएको जानकारी दिए ।जिल्ला समन्वय समितिका सबइन्जिनियर गंगाप्रसाद यादवले स्थानीयको मागअनुसार नै झोलुंगे पुलको योजना छनोट भएको र उपयोगविहीन भएको बारे जानकारी नभएको बताए । निमित्त स्थानीय विकास अधिकारी सुल्तान राहीले तराईमा झोलुंगे पुलको आवश्यकता नरहेको औल्याउँदै कल्भर्ट र पुल माग भएको स्थानमा समेत झोलुंगे पुल बनाउन बाध्य भएको सुनाए ।"
आवास अनुदानमा ढिलाइ,"पोखरा दुई वर्षअघिको शक्तिशाली भूकम्पबाट कम प्रभावितको सूचीमा परेका ४ नम्बर प्रदेशका जिल्लामा राष्ट्रिय पुनर्निर्माण प्राधिकरणले समयमै प्राविधिक नपठाउँदा घर बन्न सकेका छैनन् । कास्की, पर्वत, बागलुङ, स्याङ्जालगायत जिल्लामा यस्तो समस्या देखिएको हो । प्राविधिक अभावमा पहिलो किस्ता लगे पनि कतिपयले जग हालेका छैनन् । हुनेखानेले आफंै घर बनाइसकेका छन् । तर, ती मापदण्डअनुसार भएनभएको छुट्टयाउन सकिएको छैन । कतिपयले पहिलो किस्ता लगेर घरको जग हालेका भए पनि प्राविधिकको सिफारिस नहुँदा अनुदानको दोस्रो किस्ता पाएका छैनन् ।भूकम्पबाट कम प्रभावित १७ जिल्लामध्ये पीडितलाई निजी आवास पुनर्निर्माण अनुदान सम्झौता कास्कीबाट सुरु गरिएको थियो । लाभग्राहीको तथ्यांक अद्यावधिकसँगै कास्कीको अन्नपूर्ण गाउँपालिका६ लुम्लेका पीडितलाई गत चैत २१ मा पहिलो किस्ताको ५० हजार रुपैयाँ दिइएको थियो । कास्कीमा घर पूर्ण क्षति भएर ३ लाख रुपैयाँ अनुदान पाउनुपर्ने ६ हजार २६ र आंशिक क्षति भएर १ लाख रुपैयाँ अनुदान (प्रबलीकरण लाभग्राही) पाउनुपर्ने सूचीमा २ सय ४३ जना छन् । तीमध्ये ५ हजार १ सय ४३ लाभग्राहीले अनुदान सम्झौता गरी पहिलो किस्ता लगिसकेका छन् । तर, कसकसले घर बनाए भन्ने यकिन तथ्यांक छैन । करिब ४ सय घर निर्माण क्रममा रहेको अनुमान छ, जिल्ला समन्वय समितिअन्तर्गत जिल्ला आयोजना कार्यान्वयन एकाइका फोकल पर्सन अर्जुन नेउपानेले भने, लामो समय प्राविधिक नहुँदा समस्या भएको हो । अहिले खटिएकाले वास्तविकता आउला । दोस्रो र तेस्रो किस्ता भने कसैले पनि लगेका छैनन् ।प्राधिकरणले समयमै प्राविधिक नखटाउँदा समस्या भएको हो । घर बनेनबनेको, बनेका पनि मापदण्डअनुसार भएनभएको अनुगमन हुन नसक्दा अहिले निजी आवास निर्माणको काम अलपत्रजस्तै छ । हुनेखानेले आफैं बनाए, कतिपयले पहिलो किस्ता लगेर पनि जगसमेत हालेका छैनन्, अन्नपूर्ण गाउँपालिका६ का वडाध्यक्ष चित्रबहादुर गुरुङले भने, प्राविधिक नआएकाले अन्योल भएको हो ।मंसिर २५ पछि मात्रै प्राधिकरणले स्थानीय तहमा प्राविधिक खटाए पनि सबै कार्यक्षेत्र पुगिसकेका छैनन् । पुगे पनि पर्याप्त नभएकाले कामले तीव्रता नपाउने गुनासो जनप्रतिनिधिको छ । ११ वटा वडाका लागि जम्मा एक इन्जिनियर र दुई ओभरसियर खटाइएको अन्नपूर्ण गाउँपालिकाका अध्यक्ष युवराज कुँवरले बताए । लोकसेवा उत्तीर्ण गरेको भन्दै इन्जिनियर काममा आएका छैनन् । दुई ओभरसियरलाई आधाआधा क्षेत्र हेर्ने जिम्मा दिइएको छ, उनले भने, यस्तो अवस्थामा कसरी कामले तीव्रता पाउँछ ।प्राविधिकको अनुगमनमा भूकम्पप्रतिरोधी घर बनाए मात्र थप अनुदान पाइन्छ । लाभग्राहीले जग हालेपछि डेढ लाख र छाना छाउने बेला बाँकी १ लाख रुपैयाँ किस्ता पाउँछन् ।सहरी विकास तथा भवन निर्माण डिभिजन कार्यालय कास्कीका प्रमुख किशोरलाल महाजुले आयोजना कार्यान्वयन इकाइ स्थापनाका लागि केही दिनअघि मात्रै पत्र आएको बताए । आएका प्राविधिक सबै स्थानीय तहमा खटाइसकेका छौं, उनले भने, कोही कार्यक्षेत्रमा खटिइसकेका छन् ।बल्ल प्राविधिकपर्वतको कुश्मा१२ का उमेश सापकोटाले भूकम्प प्रतिरोधी घर बनाइसके । प्राधिकरणले दिएको मापदण्डभित्रै घर बनाएका उनले दोस्रो तथा अन्तिम किस्ताका लागि धेरै पहल गरे पनि प्रक्रिया अघि बढेको छैन । कुश्मा१२ कै धर्मदत्त सुवेदी, दिलीप जीसी, दुर्गादत्त गौतमलगायत सबैजसो भूकम्पपीडित घर बनिसक्दा पनि प्राविधिक अभावमा दोस्रो किस्ता नपाएपछि समस्यामा छन् । जिल्लाका चार हजारभन्दा बढी लाभग्राहीले घर निर्माण सकेपछि पनि दोस्रो किस्ता नपाएका हुन् । करिब ९० प्रतिशत पीडितले घर बनाइसकेका छन् । धेरैपटक दोस्रो किस्ताको सोधखोज गरें, उमेश सापकोटाले भने, जहिले पनि प्रक्रिया सुरु भएको छैन भन्ने मात्रै उत्तर आउँछ ।पहिलो किस्ता वितरण सुरु भएको १ वर्षपछि प्राविधिक खटिन सुरु भए पनि सबै तहमा पुगेका छैनन् । पुगेकाले पनि काम थालेका छैनन् । कुश्मा र फलेवासमा केही प्राविधिक भर्खरै आएका छन्, जिल्लास्थित भूकम्पीय पुनर्निर्माण फोकल पर्सन तुलसीराम शर्माले भने, प्राविधिक मूल्यांकन गर्ने सफ्टवेयर अभावले अझै अलमलमै छन् । यो वर्ष दोस्रो किस्ता जाने छाँटकाँट छैन । जिल्ला समन्वय समितिको तथ्यांकअनुसार ५ हजार २ सय ६९ घर पूर्णक्षति भएकोमा शुक्रबारसम्म ४ हजार ६ सय २० जनाले पहिलो किस्ता लगेका छन् । कतिपयले भूकम्पलगत्तै नयाँ घर बनाइसकेका छन् । उनीहरू पूर्णक्षतिमा सूचीकृत भए पनि प्राविधिक मापदण्डमा नपर्दा आवास अनुदानका लागि निवेदनसमेत दिन पाएका छैनन् । भूकम्पको एक महिनामै घर निर्माण गरेका बिहादी३ रानीपानीका रामु पराजुलीले पहिलो किस्ता पाउनसमेत झमेला भएको बताए ।मापदण्डविपरीत धेरैबागलुङमा समयमा लगत संकलन नगरिँदा धेरै घर मापदण्डविपरीत बनेको भेटिएको छ । गत असारमा जिल्लामा लाभग्राहीलाई पहिलो किस्ता दिएर घर बनाउने अभियान थालिए पनि प्रभावकारी हुन सकेको छैन । जिल्लामा ८० प्रतिशत घर मापदण्डविपरीत बनिरहेको इन्जिनियर विक्रम सापकोटाले बताए । प्राधिकरणका प्रमुख कार्यकारीसमक्ष यो समस्या भनेका छौं, उनले भने, रेक्टोफिटिङ गर्न मिल्ने संरचनाको खोजी गरेर मापदण्डमा ल्याउन पहल गर्ने कुरा भएको छ ।स्याङ्जामा पनि बल्ल प्राविधिक खटिएका छन् । उनीहरूलाई पीडितको घर बनाउन ढिलासुस्ती भएकाले छिटो र सरल तरिकाले काम अघि बढाउन भनिएको जिल्ला समन्वय समितिका फोकल पर्सन धनप्रसाद कोइरालाले बताए । हामी सबै स्थानीय तहका प्रमुखसँग समन्वय गरी काम गर्नेछौं, उनले भने, सबै प्राविधिकलाई जनप्रतिनिधिसँग सहकार्य गरेर काम गर्नुस् भनेका छौं । प्राविधिकले लाभग्राहीले बनाउँदै गरेका घरको निरीक्षण, जाँचपास, प्राविधिक सल्लाह सुझाव दिने, निर्माण कार्य प्रगतिको मूल्यांकन गरी किस्ता सिफारिस गर्ने प्राधिकरणका प्रमुख कार्यकारी अधिकृत युवराज भुसालले बताए । उनका अनुसार जिल्लामा ८ हजार ७ सय ६६ पीडित ३ लाख अनुदान पाउने सूचीमा छन् । त्यस्तै एक लाख पाउनेमा ५ सय ६७ छन् ।कार्यक्रमै ढिलोलमजुङमा आवास पुनर्निर्माण सुरु भएको १ वर्षमा १२ हजार ६ सय ९९ लाभग्राहीले पहिलो किस्ता पाएका छन् । अनुगमनपछि इन्जिनियरको सिफारिसमा परेका लाभग्राहीले रकम लैजाने क्रम जारी रहेको पुनर्निर्माण कार्यक्रमको फोकल पर्सन शिव रेग्मीले बताए । गैरसकारी कार्यालयमार्फत १ सय ५६ लाभग्राहीले दोस्रो किस्ता पनि बुझेको उनले बताए ।(कास्कीबाट लालप्रसाद शर्मा, पर्वतबाट अगन्धर तिवारी, बागलुङबाट प्रकाश बराल, स्याङ्जाबाट प्रतीक्षा काफ्ले र लमजुङबाट आश गुरुङको रिपोर्ट)"
"३० लिटर पानी, ६० रुपैयाँ ज्याला","मस्र्याङ्दी तारेर खानेपानीलमजुङ (कास) सदरमुकाम बेंसीसहरमा खानेपानीको माग दैनिक करिब ३५ लाख लिटरको छ । आपूर्ति भने दैनिक १८ लाख ५० हजार लिटर मात्रै छ । नगरवासीलाई पर्याप्त खानेपानी पुर्याउन भाचोक खोलाबाट प्रतिसेकेन्ड २५ लिटर पानी ल्याउने बेंसीसहर सहलगानी खानेपानी आयोजनाको निर्माण सुरु भएको छ । अहिले उपभोग गरिरहेको भन्दा अन्य भरपर्दो स्रोत नजिक नभएपछि मस्र्याङदी नदी तारेर खानेपानी ल्याइने भएको हो । यसका लागि मस्र्याङ्दी नदीमाथि १ सय ८ मिटरको केबल क्रसिङ गरी पाइपमार्फत पानी ल्याइनेछ । बेंसीसहर नगरपालिका१० भाचोक खोलाबाट पानी ल्याउन २८ करोड ८३ लाख ५ हजार ३ सय २० रुपैयाँको योजना सुरु भएको हो । गत असार २० गते २ वर्षमा सक्ने गरी सम्झौता गरिएको आयोजनाको भौतिक संरचना निर्माण थालिएको छ । बर्खा, चुनावलगायतले निर्माण ढिलो सुरु गरिएको आयोजना अबको साढे १ वर्षभित्र निर्माण सक्ने बेंसीसहर खानेपानी तथा सरसफाइ उपभोक्ता समिति अध्यक्ष कृष्णकुमार प्रधान बताउँछन् । उनका अनुसार अहिलेको योजना १५ वर्षसम्मको जनसंख्या वृद्धिदर अनुपातले निर्माण गरिन लागेको हो ।महादेव खिम्तीपराजुली जेभीले आयोजना निर्माण थालेको हो । भ्याटबाहेक १४ करोड ६८ लाख ३६ हजार ८४ रुपैयाँ ६६ पैसामा सम्झौता भएको छ । सरकारको ७० प्रतिशत सहयोग रहनेछ । सम्झौता रकममा उपभोक्ताको ३० प्रतिशत लगानी जोडिनेछ । उपभोक्ताको ३० प्रतिशतमा २० प्रतिशत श्रमदान र १० प्रतिशत रकम उपभोक्तासँग सापटीका रूपमा लिएर पछि फिर्ता गर्ने रणनीति लिइएको अध्यक्ष प्रधानले बताए । ५ प्रतिशत रकम उठिसकेको र बाँकी ५ प्रतिशत रकम उठ्न बाँकी रहेको छ । आयोजनाको बेंसीसहर नगरपालिकाका मेयर गुमानसिंह अर्यालले शिलान्यास गरेका छन् । आयोजना समयमा सक्नुपर्छ र गुणस्तरीय हुनुपर्छ, उनले भने । भाचोकखोलाबाट ७ किमि पाइपलाइनमार्फत खानेपानीलाई बेंसीसहर ल्याउन लागिएको हो । खानेपानी तथा सरसफाई डिभिजन कार्यालयका सिनियर डिभिजन इन्जिनियर जगरनाथ दासका अनुसार भाचोक खोलामा प्लेन सेडिमेन्टेसन, रफिनिङ, स्लोस्यान्ड फिल्टर, क्लोरेसन च्याम्बर, सुयलथोकमा रफिनिङ, निर्माण गरिने भएको छ ।"
न्यायिक समिति गठनमै अल्झन,"पोखरालमजुङ न्यायिक समिति गठन गरेर सर्वसाधाणलाई सेवा दिन थाल्नुपर्नेमा कास्की र लमजुङका स्थानीय तहमा जनप्रतिनिधि त्यसै अलमल गरिरहेका छन् । कास्कीका पाँच स्थानीय तहमध्ये पोखरा महानगरपालिका, रूपा र मादीमा समिति गठन हुन नसकेको हो । लमजुङका ८ वटै तहमा पनि गठन बाँकी छ ।आफ्नो अधिकार क्षेत्रभित्रका विभिन्न विवादको निरूपण गर्न गाउँपालिका र नगरपालिकाका उपप्रमुखको संयोजकत्वमा तीन सदस्यीय न्यायिक समिति गठन गर्नुपर्ने संवैधानिक व्यवस्था छ । यसका लागि ऐन र कार्यविधि पनि आइसकेको छ ।नगरमा नगरसभा र गाउँपालिकामा गाउँसभाले समिति गठन गर्नुपर्नेमा स्थानीय तहले महत्त्व नदिएपछि समिति गठनमा ढिलाइ भएको हो । कास्कीका अन्नपूर्ण र माछापुच्छ्रे गाउँपालिकामा भने समिति गठन भइसकेको छ । न्यायिक समितिले मेलमिलापको माध्यमबाट घरजग्गा मिचेको, सम्बन्धविच्छेद र अंगभंगबाहेक बढीमा एक वर्षसम्म कैद हुन सक्ने कुटपिट, गाली बेइज्जती, लुटपिट, पशुपक्षी छाडा छाडेको वा अरूलाई असर गरेको, अरूको आवासमा अनधिकृत प्रवेश गरेको, अरूको घरजग्गा भोगचलन गरेको, ध्वनि प्रदूषण वा फोहोरमैला फालेर छिमेकीलाई असर पुर्याएको जस्ता मुद्दा हेर्न सक्छ । साथै वार्षिक २५ लाख रुपैयाँसम्मको बिगो भएको घरबहाल र घरबहाल सुविधा, अन्य व्यक्तिको घरजग्गा वा सम्पत्तिमा पर्ने गरी रूख लगाएको, आफ्नो घर वा बलेसीबाट अर्काको घर सार्वजनिक बाटोमा पानी झारेको, सँधियारको जग्गातर्फ झ्याल राखी घर बनाउनुपर्दा कानुनबमोजिम छोड्नुपर्ने परिमाणको जग्गा नछाडेको लगायत थुप्रै मुद्दा हेर्ने अधिकार समितिमा छ ।यस्ता मुद्दामा कोही अदालत जान चाहेमा समितिले बाधा भने गर्न पाउँदैन । न्यायिक समितिको बहुमतको रायका आधारमा निर्णय हुने र मुद्दा परेको तीन महिनाभित्र टुंगो लगाउनुपर्ने कानुनी व्यवस्था छ । साथै प्रत्येक वडामा मेलमिलाप केन्द्र स्थापना गरी मुद्दाको किनारा लगाउनुपर्ने र समितिले वार्षिक प्रगति प्रतिवेदनसमेत तयार पार्नुपर्छ ।पोखरा लेखनाथ महानगरपालिका वरिष्ठ कानुन अधिकृत नारायणप्रसाद शर्माले व्यावहारिक रूपमा अहिले मुद्दाको काम भइरहेको बताए । महिला हिंसा, झगडा, कुटपिटलगायत घरेलु हिंसा, सम्बन्धविच्छेदजस्ता मुद्दा बढी आउने गरेको र त्यसलाई छलफल र मेलमिलापको हिसाबले मिलाएर पठाउने गरिएको उनको भनाइ छ । आगामी नगरसभाबाट समिति बन्नेछ, उनले भने, महानगर न्यायिक समिति सञ्चालन कार्यविधि २०७४ बनाउन लागेका छांै । माघ महिनाभित्रमा बन्नेछ ।गत असार २९ मा पहिलो नगरसभा बसे पनि त्यसले गठन गरेन । पौडेलले निवेदन, उजुरी तथा फिरादपत्र दर्ता गरी आवश्यक काम कारबाही गर्दै आएको र कानुन तथा फैसला कार्यान्वयन महाशाखा प्रमुख भएकाले आफू सदस्यसचिवको रूपमा जिम्मेवारी सम्हाल्दै आएको बताए । इजलास नै खडा गरी पक्ष विपक्षलाई तारेख दिनेलगायत निवेदन दर्ता प्रत्युत्तर लगाउनेजस्ता काम हुँदै आएको छ, उनले भने । रूपा गाउँपालिकाका अध्यक्ष नवराज ओझाले आगामी २८ गते हुने गाउँसभाबाट र मादी गाउँपालिकाका अध्यक्ष वेदबहादुर गुरुङले सोमबार न्यायिक समिति गठन गर्ने जनाएका छन् ।जनप्रतिनिधि अझै अलमलमैलमजुङमा स्थानीय तहले न्यायिक समिति गठन गरेर मुद्दाको छिनोफानो गर्नुको सट्टा प्रहरी वा अदालतमा पठाउने गरेका छन् ।समिति गठनका लागि अझै प्रक्रियाबारे जनप्रतिनिधि प्रस्ट छैनन् । ऐन र कार्यविधि आए पनि जनप्रतिनिधि अलमल गरिरहेका छन् । औपचारिक कार्यक्रमको उद्घाटन, घुमघाम, गोष्ठी सेमिनारमा जान भ्याउने जनप्रतिनिधि न्यायिक समिति बनाउन नभ्याउने भन्दै उनीहरूको आलोचना बढेको छ ।लमजुङमा ८ स्थानीय तह छन् । बजार क्षेत्रकै नगरपालिकामा पनि न्यायिक समिति गठन भएको छैन । मैले भनेको वकिल राख्न पाउनुपर्छ भन्दै आएको छु । नत्र काम गर्न गाह्रो हुन सक्छ, सुन्दरबजार नगरपालिकाका उपमेयर ज्ञानु शाहले भनिन्, यत्तिकै अलमल भइरहेको छ । भ्याइएको छैन । उनले केही उजुरी आउन थालेको र मिलाएको दाबी गरिन् । केहीलाई प्रहरी र अदालतमा जान सल्लाह दिएको बताइन् । मध्यनेपाल नगरपालिकाका उपमेयर राजकुमार श्रेष्ठले समिति गठन गर्ने तयारीमा रहेको बताए । गठन नहुँदै मुद्दा आउन थालेको उनले बताए । सम्बन्धविच्छेदको मुद्दा थियो । सम्झाईबुझाई फैसलाका लागि अदालत पठायौं, उनले भने । बेंसीसहर नगरपालिकाकी उपमेयर लक्ष्मीदेवी अधिकारीले माघ ५ मा बस्ने नगरसभाले स्थानीय तह सञ्चालन कार्यविधि पास गरेर न्यायिक समिति गठन गरिने बताइन् । ऐन तथा कार्यविधिलाई नगरसभाले पास गर्ने र सबै ऐनकानुनलाई सक्रिय बनाउने भन्ने हो, उनले भनिन्, ऐनकानुन आउन ढिलाइ भयो । चुनावले गर्दा पनि पछि भयो । समिति गठन नहुँदा न्यायिक कार्यसम्पादन कार्यालयबाटै हुन नसकेको उनले बताइन् । उनले गालीबेइज्जती, कुटपिट, सम्बन्धविच्छेदका घटना आए पनि रेकर्ड भने नराखिएको बताइन् ।गाउँ नै गाउँले भरिएको राइनास नगरपालिकाकी उपमेयर धनकुमारी गुरुङले भने चुनावअगावै न्यायिक समिति गठन गरेर सक्रियता बढाइएको बताइन् । असोजमै समिति गठन गर्यौं । हामीले सक्रियता बढाएका छौं, उनले भनिन् । उनका अनुसार केही मुद्दालाई मिलापत्र गरिएको र केहीलाई प्रहरीमा पठाएको बताइन् । दुईवटा निवेदनमाथि छलफल गरेर मिलापत्र गरायौं । घरपरिवारले हेला गरेका एक जना बहिनीको नागरिकता बनाउन सहयोग गर्यौं, उनले भनिन् ।स्थानीय तहमै न्याय पाइने जानकारी धेरैमा नभएको स्वयं जनप्रतिनिधि स्विकार्छन् । नागरिकले चासो नलिँदा पनि न्यायिक समिति गठनमा ढिलाइ भएको उनीहरूको भनाइ छ । जिल्ला अदालत नेपाल बार एसोसिएसनका अध्यक्ष कृष्णप्रसाद अधिकारीका अनुसार संविधानले तोकेको अधिकार प्रयोग गर्न जनप्रतिनिधि चुकेका छन् । उनीहरू ऐनकानुन नआएको बहाना बनाएर नागरिकको अधिकारलाई कुण्ठित पार्न खोजिरहेका छन् । संविधानले प्रदान गरेको अधिकारलाई ऐनकानुन कुर्नु पर्दैन, उनले भने, ऐनकानुन एउटा मार्गदर्शक हो, त्यसलाई पछ्याउनु राम्रो । तर, संविधानले प्रदान गरेको अधिकार कार्यान्वयन गर्न इच्छाशक्तिको आवश्यक छ ।"
साहित्य र कला सँगसँगै,"काठमाडौं २९६ औं पृथ्वी जयन्ती तथा राष्ट्रिय एकता दिवसको अवसर पारेर मंगलबारदेखि कमलादीस्थित प्रज्ञा प्रतिष्ठानको प्रतिमा कक्षमा चित्रकला र पुस्तक प्रदर्शनी सुरु भएको छ । नेपाल प्रज्ञा प्रतिष्ठानका कुलपति गंगाप्रसाद उप्रेती र नेपाल ललितकला प्रज्ञा प्रतिष्ठानकी कुलपति रागिनी उपाध्यायले प्रदर्शनीको उद्घाटन गरे ।रागिनीले कला र साहित्य एउटै रूखको हाँगाबिँगा भएको बताइन् । भनिन्, साहित्यमा शब्दका माध्यमले आफ्ना भावना पोखिन्छ भने कलामा चित्रका माध्यमबाट । पृथ्वी जयन्तीलाई एकताको प्रतीकको रूपमा मान्दै कलाकृति र पुस्तक एकै ठाउँमा प्रदर्शनीमा राखिएको हो । कुलपति उप्रेतीले पृथ्वी जयन्तीलाई बिदाको रूपमा मात्र नमनाएर केही उपलब्धिमूलक काम गरेर मनाउनका लागि प्रदर्शनी गरेको बताए ।दुबईमा सेफमा मास्टर्स गर्दै गरेका सन्तोष ढुंगाना प्रदर्शनीमा भेटिए । उनले पहिले पनि प्रज्ञाबाट प्रकाशित पुस्तकहरू किन्ने गरेका रहेछन् । यहाँ बौद्धिक पाठकहरूले पढ्ने विषयवस्तुका पुस्तकहरू पाइन्छन्, जुन बजारमा हतपत पाइँदैनन्, उनले भने, यहाँका समालोचना, भाषा, साहित्य, संस्कृति, अनुवादका पुस्तकहरू थेसिस र विद्यावारिधिको लागि समेत उपयोगी हुन सक्छन् । प्रदर्शनीमा ३ रुपैयाँदेखि १४ सय रुपैयाँसम्मका पुस्तक राखिएको संयोजक सुधीर ढुंगेलले जानकारी दिए । प्रदर्शनीमा कथा, कविता, उपन्यास, निबन्ध, नियात्रालगायत विधाका पुस्तकहरू १५ देखि ६० प्रतिशतसम्म छुटमा बिक्रीमा राखिएका छन् । प्रदर्शनीमा नयाँ प्रकाशनका रूपमा पारिजातका प्रतिनिधि कथाहरू, प्रज्ञा आधुनिक नेपाली कथा, प्रज्ञा समकालीन नेपाली कविता विमर्श, पौरस्त्य दर्शनमा भौतिकवाद, नेपाली जातीय संस्कार, दर्शनावली लगायत छन् । प्रदर्शनीमा २८ पेन्टिङ प्रदर्शित छन् । गत वर्ष ललितकला प्रज्ञा प्रतिष्ठानको चित्रकला विभागले पूर्व, पश्चिम र मध्यमा गरी तीन ठाउँमा कला कार्यशाला गरेकोबाट छानिएका पेन्टिङहरू प्रदर्शनीमा राखिएको विभाग प्रमुख एवं प्राज्ञ रमेश श्रेष्ठले बताए । मोफसलका आर्टिस्टहरूका पेन्टिङ हुन्, उनले भने, पृथ्वीनारायण शाहको एकीकरणले सबैलाई एकताको सूत्रमा बाँधे जस्तै नेपालभरिका पेन्टिङहरू एकै ठाउँमा प्रदर्शनीमा राखेका हौँ ।पृथ्वी जयन्ती एवं राष्ट्रिय एकता दिवस प्रज्ञा प्रतिष्ठानलगायत, नेपाल संगीत तथा नाटय प्रज्ञा प्रतिष्ठान, नेपाल ललितकला प्रज्ञा प्रतिष्ठान, सांस्कृतिक संस्थान, पृथ्वी जयन्ती तथा राष्ट्रिय एकता दिवस नागरिक समारोह समिति, नेपाल इतिहास संघ, गोरखा सेवा समाज, लायन्स क्लब, उज्यालो नेपाललगायतका संघसंस्थाको संलग्नतामा मनाइँदै गरेको हो । कार्यक्रमअन्तर्गत बिहीबार नेपाल प्रज्ञा प्रतिष्ठानको परिसरबाट ब्यान्डबाजा र पञ्चैबाजासहित प्रभातफेरी गर्दै सिंहदरबार पश्चिम ढोकास्थित पृथ्वीनारायण शाहको प्रतिमामा माल्यार्पण गर्दै प्रज्ञा परिसरमा आई कोणसभा गरेर विसर्जन गर्ने कार्यक्रम रहेको प्रतिष्ठानले जनाएको छ ।प्रदर्शनी माघ १० सम्म चल्नेछ ।"
रंगमञ्चलाई मोफसलमा लानुपर्छ,"काँकडभिट्टा राजधानीमा मात्रै केन्द्रित नाटकहरू केही समययता मोफसलतिर पनि छाउन थालेका छन् । यसको श्रेय मण्डला थिएटरलाई जान्छ । मण्डलाले गत वर्षदेखि मोफसल केन्द्रित नाटक अभियान सुरु गरेको थियो । अघिल्लो वर्ष उसले पूर्वका विभिन्न सहरमा जुनकिरी मोबाइल थिएटरमार्फत मनचिन्ते फिरन्ते र डिग्री माइला प्रदर्शन गरेको थियो । केही महिनाअघि लाटीको छोरा नाटक पनि पूर्वका विभिन्न सहरमा प्रदर्शन गरिएको थियो । मण्डलाले यस वर्ष पनि नाटय यात्रालाई निरन्तरता दिएको छ । गत वर्ष आयोजित पूर्वाञ्चल नाटय यात्रा २०७३ को दोस्रो संस्करणका रूपमा दोस्रो पूर्वाञ्चल नाटय यात्रा आयोजना गर्न लागिएको आयोजक लेट्स इन्टरनेसनल प्रालिका विकास बुढाथोकीले बताए । यस नाटय यात्राले राजधानीबाहिर नेपाली रंगमञ्चको विस्तार गर्न प्रभावकारी भूमिका खेल्ने उनको दाबी छ । यसपालि उसले सर्जमिन नामक नाटक प्रदर्शन गर्दै छ । पुष्करशमशेरको चर्चित कथा परिबन्ध मा आधारित यो नाटक पूर्वका आठ सहरमा प्रदर्शन गरिँदै छ ।रंगमञ्चलाई विकेन्द्रीकरण गर्न जरुरी देखिएको छ, मण्डला थिएटर नेपालका निर्देशक रंगकर्मी राजन खतिवडाले भने, अब राजधानीबाहिर पनि नाटय संस्कारको सुरु गर्न अत्यावश्यक छ । राजधानीबाहिर पनि नाटकका दर्शक प्रशस्त छन्, तर नाटकसम्म उनीहरूको पहुँच छैन ।नेपालका चर्चित कलाकार र उनीहरूको प्रस्तुतिलाई स्थानीय समुदायका दर्शकले आफ्नै घरआँगनमा हेर्न पाउने भएकाले पूर्वमा यस कार्यक्रमको विशेष महत्त्व रहने खतिवडाले बताए । उनले कार्यक्रमको ध्येय केन्द्रीकृत नेपाली कला र सांस्कृतिक गतिविधिलाई विकेन्द्रित गर्नु मात्र नभई राष्ट्रिय स्तरमा ख्याति कमाएका ब्रान्ड र उत्पादनहरूलाई राष्ट्रकै चर्चित सेलिब्रेटीहरूको माध्यमद्वारा स्थानीय स्तरमा प्रवद्र्धन गराउने पनि रहेको बताए । मण्डलाको दोस्रो पूर्वाञ्चल नाटय यात्रा मंगलबार इटहरीको कलालयको प्रदर्शनसँगै सुरु हुनेछ । चर्चित रंगकर्मी प्रवीण खतिवडाको निर्देशनमा तयार पारिएको नाटक खतिवडाकै गृहनगर लेटाङमा २६ गते, अर्का रंगकर्मी सोमनाथ खनालको गृहनगर बेलबारीमा २७, २८ र २९ तीन दिन, झापाको परिवर्तन थिएटरको संयोजनमा धुलाबारीको पासाङल्यामु स्मृति प्रतिष्ठानमा ३० र माघ १ गते, इलामको चुलाचुलीमा माघ २, मोरङकै झोरहाटमा ३ र ४, रमाइलोमा ५ तथा विराटनगरको गुरुकुलमा ६,७ र ८ गते नाटक प्रदर्शन गरिने आयोजक लेट्स इन्टरनेसनलका बुढाथोकीले जनाए । सर्जमिन मा बुद्धि तामाङ, विजय बराल, प्रदीपकुमार चौधरी, विकाश जोशी, उमेश तामाङ, रञ्जना वली, विनीता गुरुङ, सोमनाथ खनाल लगायतको अभिनय छ । नाटय यात्रामा यसपटक स्थानीय कलाकारहरूका लागि १० दिवसीय अभिनय कार्यशालासमेत प्रदान गरिनेछ । मण्डला थिएटरका निर्देशक राजन खतिवडा र सर्जमिन का निर्देशक प्रवीण खतिवडासहित नाटय यात्रामा सहभागी कलाकारहरूले कार्यशालामा तालिम दिनेछन् भने त्यसको सुपरीवेक्षण चर्चित अभिनेता दयाहाङ राईले गर्नेछन् ।"
प्रोजेक्ट वान को कन्सर्ट,"काठमाडौं (कास) विभिन्न रक ब्यान्डका सदस्य आबद्ध रहेको नयाँ ब्यान्ड प्रोजेक्ट वान ले ललितपुरको जावलाखेल र बुटवलमा कन्सर्ट गर्ने भएको छ । माघ १३ र २७ मा हुने कन्सर्टमा एक दर्जन स्थापित रकस्टारले माहोल तताउनेछन् । फेरि उठ्नेछ नेपाल शीर्षकको कार्यक्रममा मुक्ति शाक्य, रविन तामाङ, अभया सुब्बा, स्वप्नील शर्मा र निरन शाही भोकल्समा रहनेछन् । ब्यान्डवागन बाई पोजिटिभ भाइब्सले स्थापना गरेको प्रोजेक्ट वान ले नयाँसहित आफूहरूका चर्चित गीत सुनाउनेछ । पोजिटिभ भाइब्सका विकेश कायस्थले कन्सर्ट भव्य हुने बताए । अहिले नै ५ हजारभन्दा बढी टिकट बुक भइसकेको छ, उनले भने, हाम्रो लक्ष्य १० हजार दर्शकलाई मनोरञ्जन दिनु हो । कार्यक्रमपछि एकताको सन्देश बाँड्न ब्यान्ड काठमाडौं र देशका विभिन्न कलेजमा पुग्ने उनले बताए । ब्यान्डमा वाद्यवादनतर्फ गिटारमा हरि महर्जन, शरद श्रेष्ठ, राजीव रिन्छेन पाल्जोर, बेसमा रोशन कंसाकार र सुरज विष्ट र ड्रम्समा निखिल तुलाधर छन् । विकेशले भूकम्पपछि पनि नेपालको राजनीति अस्थिर रहिरहेकाले सबै जनता एक भएर देशका लागि केही गर्ने आहवान गर्दै फेरि उठ्नेछ नेपाल शीर्षकमा पहिलो कार्यक्रम गरेका थिए । यसपालिको कार्यक्रम यसकै तेस्रो संस्करण हो ।"
डर डन्डीफोरको,"हालै सम्पन्न गोल्डेन ग्लोब अवार्ड समारोहमा अमेरिकी सुपर मोडल केन्डल जेनर कालो स्ट्रापलेस गाउनमा उपस्थित भइन् । उनको पहिरनको निकै चर्चा भयो । जताततै फोटो छापियो । सुरुमा त तारिफ पनि पाइन् । तर, बिस्तारै कुरा मोडियो । मान्छेहरू उनको लवाइ होइन कि अनुहारको डन्डीफोरबारे बोल्न थाले । धेरैले आलोचना गरे । सेलिब्रेटीका लागि अनुहारमा डन्डीफोर आउनु दु:खद हुन्छ भन्दै केहीले दया देखाए । त्यस्तो अवस्थामा किन रेड कार्पेटमा हिँड्नुपर्यो भन्दै प्रश्न गर्नेहरू पनि निस्किए । पिम्पललाई लिएर ठूलै बखेडा मच्चिएपछि केन्डल चुप रहन सकिनन् । उनले हालै एउटा टीट गरेकी छन्, त्यही पिम्पलबारे । लेख्छिन्, त्यो जाबोले तिमीलाई रोक्न नपाओस् । केन्डलको टीटलाई विम्बात्मक भन्दै अमेरिकी सञ्चार माध्यमले उनको प्रशंसा गरेका छन् । डन्डीफोर जाबोलाई अवरोध मान्न नहुने इनस्टाइल डटकमको विश्लेषण छ । आफ्ना कमजोरीहरूको बहाना बनाएर जिन्दगी निरस ठान्न नहुने उसको भनाइ छ । डन्डीफोर त झन् अति साधारण, आम समस्या हो, वेबसाइटमा उल्लेख छ, डन्डीफोर आउँदैमा लजाउनु, धकाउनुपर्ने के कारण छ र ?छालाको समस्याबारे केन्डलले यसअघि पनि मुख खोलेकी थिइन् । डन्डीफोरविरुद्ध आफूले कडा संघर्ष गर्दै आएको बताएकी थिइन् । यसले सुरुसुरुमा आफ्नो आत्मबल कमजोर पार्ने गरेको केन्डलको भनाइ थियो । अरूको अनुहारमा हेरेर बोल्नसमेत नसक्ने भएकी थिएँ, उनी भन्थिन्, डन्डीफोरले मेरो अनुहार कुरूप बनाएको ठान्थेँ । डाक्टरको सल्लाहपछि चाहिँ सोच फेरिएको केन्डल बताउँछिन् ।अभिनेता ब्राड पिट, अभिनेत्री इमा स्टोन, गायिका माइली साइरस, फेसन डिजाइनर एवं मोडल भिक्टोरिया बेखाम लगायतले पनि डन्डीफोरविरुद्ध जुध्नुपरेको छ । उनीहरूले बेलाबखत यसबारे सुनाउने गरेका छन् । पहिलेपहिले मेरो छाला एकदम खराब थियो, माइली भन्छिन्, पिम्पल आउँथ्यो । मान्छेहरू जिस्काउँथे । मलाई नराम्रो लाग्थ्यो । तर, डिप्रेस्डचाहिँ भइनँ । भिक्टोरिया पनि कुनै बेला आफू डन्डीफोर देखेर तर्सिने गरेको बताउँछिन् । उनलाई छाला रोग विशेषज्ञले हरेक दिन माछाका परिकार खान सल्लाह दिएका थिए । उनले त्यसै गरिन् । हरेक दिन झोलाका झोला माछा किन्थेँ, भिक्टोरियाले भनेकी छन्, गणितको समस्या भएकाहरूले पनि स्मरण शक्ती बढाउन माछा खान्छन् रे । पसलेहरू मलाई गणितको विद्यार्थी भन्ठान्थे ।गायिका केटी पेरीले डन्डीफोर छोप्न हेभी मेकअप गर्ने गरेको बताएकी छन् । यसले आफूलाई असुरक्षित (इन्सेक्योर) महसुस गराउने गरेको केटीको भनाइ छ । सेलिब्रेटीहरू त भइहाले, आम युवायुवतीसमेत डन्डीफोरलाई इस्यु मान्ने गर्छन् । यसको उपचारका लागि अनेक क्रिम र लोसन लगाउँछन् । उपचार त गर्नैपर्यो । तर, केन्डलको भनाइ अनुसार डन्डीफोरलाई बाधाचाहिँ ठान्नु भएन ।"
"मलाई मन पर्छ  हेमन्त शर्मा, गायक","ग्याजेट म आइफोन सेभेन चलाउँछु । मसित सामसुङको जे सेभेन पनि छ, तर यो त्यति कम्फर्टेबल लागेन ।"
यौन दुव्र्यवहारको आरोपमा फिल्मकर्मी,"अस्ट्रेलिया केही महिनाअघि मात्रै चर्चित कोरियाली निर्देशक किम किदुक एक अभिनेत्रीसितको यौन दुव्र्यवहार काण्डमा फसे । कान्स फिल्म फेस्टिभलमा एउटा र भेनिस फिल्म फेस्टिभलमा चार वटा अवार्ड जितिसकेका किमनलाई एउटा फिल्मको यौनजन्य दृश्यका लागि एक अभिनेत्रीलाई जबरजस्ती दबाब दिएको र हात हालेको आरोप लागेको थियो । स्प्रिङ, समर, फल, विन्टरअगेन स्प्रिङ, थ्री आइरन, अरिराङ, पिइटा, समरितान गर्ल जस्ता चर्चित फिल्म दिएका उनको क्रेज अहिले दक्षिण कोरियामा स्वाट्टै घटेको छ । अब पालो चर्चित अस्ट्रेलियाली अभिनेता क्रेग म्याकल्याचलनको आएको छ । अस्ट्रेलियाको चर्चित मानिने गोल्ड लोगी अवार्ड विजेता ५२ वर्षे अभिनेतालाई सँगै काम गरेका तीन अभिनेत्रीले यौन दुव्र्यवहारको आरोप लगाएका छन् । यो आरोपले यति बेला मिडिया तताइरहेको छ । सन् २०१४ मा निर्माण भएको चर्चित रकी हरर सो को प्रदर्शनका क्रममा आफूहरूलाई म्याकल्याचलनले यौन उत्पीडन र अनुचित कर्म गरेको आरोप अभिनेत्रीहरूको छ । रकी हरर सो का कलाकारहरू क्रिस्टी विलन ब्राउन, इरिका हेयनटाज र एन्जेला स्कन्डीले म्याकमाथि त्यस्तो आरोप लगाएका हुन् ।क्रेगले कडा प्रतिवाद गर्दै आरोप झूटो भएको दाबी गरेका छन् । उनले सबै आरोप बनावटी र आर्थिक फाइदाका लागि गरिएको ठोकुवा पनि गरेका छन् । भिक्टोरिया प्रहरीले यो उजुरीमाथि अनुसन्धान गरिरहेको छ । विश्वमा यौन उत्पीडन लगायतको आरोपमा ठूला फिल्मकर्मीहरू पर्दै आएका छन् । केही समयअघि चर्चित अमेरिकी फिल्म निर्माता हार्भी वाइन्सटाइनले समेत यस्तै आरोपको सामना गर्नुपरेको थियो । उनी चर्चित अमेरिकी प्रोडक्सन हाउस मिराम्याक्सका संस्थापकमध्ये एक हुन् ।"
डकुमेन्ट्रीमा गोरु जुधाउने मेला,"काठमाडौं (कास) नुवाकोटको तारुकामा सय वर्षदेखि माघे संक्रान्तिका दिन हुँदै आएको गोरु जुधाउने मेलाबारे डकुमेन्ट्री बनेको छ । सामुदायिक सेवा केन्द्र नुवाकोटद्वारा निर्मित गोरु जुधाइ मेला डकुमेन्ट्रीको निर्देशन शशी लुमुम्बू र श्रीराम श्रेष्ठले गरेका हुन् ।अशोककुमार बस्नेत डीओपी रहेको डकुमेन्ट्रीलाई गणेश हुमागाईं र कञ्चन पोखरेल खिचेका हुन् । लुमुम्बूको लेखन रहेको ३० मिनेटको यो डकुमेन्ट्रीमा गोरु जुधाइ जात्राको सुरुवात, ऐतिहासिक पक्ष, गोरु जुधाउने विधि र प्रक्रिया समेटिएका छन् । एउटा रोचक परम्परालाई दृश्यांकन गरी दस्तावेजको रूपमा सुरक्षित गर्न खोजेका हौं, लुमुम्बुले भने । स्पेनको बुलफाइटको झझल्को दिने गोरु जुधाइ जात्रा तथा मेला तारुकाको मात्रै नभएर नेपालकै ऐतिहासिक र मौलिक परम्परा रहेको अर्का निर्देशक श्रेष्ठले दाबी गरे । मेलाको संरक्षण र जगेर्नामा टेवा पुर्याई पर्यटन प्रवद्र्धनका लागि पनि सहयोग पुर्याउने उद्देश्यले डकुमेन्ट्री बनाएको उनले बताए ।"
कोरियाली उच्चस्तरीय वार्ता  विवाद अन्त्य गर्ने सहमति,"सोल (बीबीसीरोयटर्स) उत्तर र दक्षिण कोरियाबीच मंगलबार भएको उच्चस्तरीय वार्तामा दुई देशका अधिकारीहरू तनाव अन्त्यका लागि सैनिक वार्ता गर्न सहमत भएका छन् । शान्ति गाउँ भनिने दुई देशको सीमाक्षेत्र पन्मुन्जोममा भएको वार्तामा उत्तरदक्षिण कोरियाली अधिकारीबीच उक्त सहमति भएका हो ।उत्तर कोरियाले आगामी महिना दक्षिण कोरियामा हुने हिउँदे ओलम्पिकमा भाग लिने भएको छ । उनीहरूले दुई वर्षदेखि अवरुद्ध सैनिक हटलाइन बुधबारदेखि सुचारु गर्नेसमेत जनाएका छन् ।वार्तामा दक्षिण कोरियाले उत्तरमाथि लगाएको प्रतिबन्ध अस्थायी रूपमा हटाउन सहमत भएको छ । प्योङयाङले ओलम्पिकमा आफ्नो देशका उच्च अधिकारी, खेलाडी र समर्थकको टोली सहभागी हुने बताएको छ ।दक्षिण कोरियाली एकीकरण उपमन्त्री चुन हएसुङले भने, उत्तर कोरियाले ओलम्पिकमा उच्चस्तरीय टोली पठाउने जनाएको छ । उनका अनुसार दक्षिण कोरियाले दुवै देशले सन् २००६ मा जस्तै ओलम्पिकमा संयुक्त रूपमा मार्चपास गर्ने प्रस्ताव राखेको थियो ।साथै, लुनार नयाँ वर्षको अवसरमा दक्षिणले कोरियाली युद्धका कारण छुट्टिएका पारिवारिक सदस्यको पुनर्मिलन गराउनेसम्बन्धी प्रस्ताव राखेको छ । लुनार नयाँ वर्ष फेब्रुअरीको मध्यमा पर्छ । दक्षिण कोरियाली अधिकारीका अनुसार उनीहरूले परमाणु कार्यक्रमबारे वार्ता सुचारु गर्नसमेत प्रस्ताव राखेका छन् । दक्षिण कोरियाली प्रस्तावबारे उत्तरको भने कुनै जवाफ सार्वजनिक भएको छैन । वार्तामा सहभागी उत्तर कोरियाली टोली प्रमुख री सनग्वोनले वार्ताका क्रममा भने तटस्थ रूपमा प्रस्तुत भएको बीबीसीले जनाएको छ । उनले वार्ताले आकर्षक उपहार प्राप्त हुनेमा विश्वास व्यक्त गरेका थिए । साथै, उनले दुई देशबीचको वार्तामा उत्तर कोरियाका गम्भीर अडानहरू रहेको बताएका थिए ।विदेश मन्त्रालयका प्रवक्ता रो क्यूडियोकले उत्तर कोरियाली टोलीलाई ओलम्पिकमा सहभागी गराउन दक्षिणले राष्ट्रसंघीय सुरक्षा परिषद् तथा अन्य देशसँग आवश्यक कार्य गर्ने जनाएका छन् ।उनीहरूबीच २ वर्षपछि वार्ता भएको हो । दुवै देशको वार्ता टोलीमा ५५ जना सदस्य सहभागी थिए । बीबीसीले दुवै देशका उच्च नेतृत्वले सीसीटीभी दृश्यमार्फत वार्ता हेरिरहेको उल्लेख गरेको छ । कोरियाली द्वीपमा जारी तनाव अन्त्य गर्ने ठानिएको उक्त वार्तालाई विश्वका प्रमुख नेताहरूले उत्सुकतासाथ हेरिरहेका रोयटर्सले जनाएको छ । सन् १९५० देखि १९५३ सम्म चलेको कोरियाली युद्धपछि दुई कोरिया प्राविधिक रूपमा युद्धमा छन् । नयाँ वर्षको अवसरमा गरेको सम्बोधनमा उत्तर कोरियाली नेता किम जोङउनले प्योङयाङले फेब्रुअरीमा दक्षिण कोरियामा हुने हिउँदै ओलम्पिकमा खेलाडीको टोली पठाउने इच्छा व्यक्त गरेका थिए । गतवर्ष दक्षिण कोरियाली ओलम्पिक प्रमुखले उत्तरका खेलाडीलाई प्रतियोगितामा स्वागत गर्ने जनाएका थिए ।किमको सम्बोधनलगत्तै दक्षिण कोरियाले दुई देशबीच उच्चस्तरीय छलफलको प्रस्ताव गरेको थियो । तर उत्तरले अमेरिका र दक्षिणबीच जारी संयुक्त सैन्य अभ्यास स्थगन गरेपछि मात्र आफू वार्तामा बस्ने जनाएको थियो । उत्तर कोरियाले दुई देशबीच हुने त्यस्ता अभ्यास युद्धको तयारीका रूपमा लिने गरेको छ । कतिपय आलोचकले भने उत्तर कोरियाले अमेरिका र दक्षिणबीचको गठबन्धन तोड्ने रणनीतिका रूपमा व्याख्या गरेका छन् ।यसअघि अमेरिकी राष्ट्रपति डोनाल्ड ट्रम्पले पनि उत्तर कोरियाली नेता किमसँग टेलिफोनमा कुराकानी गर्न इच्छुक रहेको बताएका थिए । क्याम्प डेभिडमा आइतबार बोल्दै ट्रम्पले उत्तर र दक्षिण कोरियाबीच वार्तामार्फत सकारात्मक नतिजा आउने विश्वास व्यक्त गरेका थिए ।राष्ट्रपति भएयता ट्रम्प र किम पटकपटक आरोपप्रत्यारोप गर्दै आएका छन् । गत साता किमले क्षेप्यास्त्रको बटन आफ्नो टेबलमा भएको चेतावनी दिएपछि ट्रम्पले आफूसँग झन् ठूलो हतियार भएको भन्दै धम्की दिएका थिए । यसअघि ट्रम्पले उत्तर कोरियाली नेता किमलाई रकेटम्यान को संज्ञा दिएपछि उनले ट्रम्पलाई पागल भनेका थिए ।"
बंगलादेशमा संघर्ष गर्दै नेपालीको पाँचौं पुस्ता,"ढाका (बंगलादेश) बंगलादेशको राजधानी ढाकास्थित वारिधारामा छ नेपालको राजदूतावास । यहाँ कार्यरत दुई जना कर्मचारी नेपाली मूलका बंगलादेशी छन् । रिया क्षेत्री (२७), राजदूत चोपलाल भुसालकी निजी सचिव हुन् । उनलाई राम्रोसँग नेपाली बोल्न पनि आउँदैन् । नेपाली दूतावासमा आएपछि नै मैले नेपाली बोल्न सिकेकी हुँ, ५ वर्षदेखि दूतावासमा कार्यरत रियाले बंगाली लवजमा नेपाली बोलिन्, नेपाली भाषा बोल्न पाउँदा गर्व लाग्छ ।दूतावासमै कार्यरत अर्का नेपाली मूलका बंगलादेशी हुन् शमशेर थापा । उनी लामो समयदेखि दूतावासमा चालकका रूपमा काम गर्दै आएका छन् । रियाको चौथो पुस्ता र शमशेरको पाँचौं पुस्ता बंगालदेशी हुन् । बंगलादेशमा करिब १ लाख हाराहारीमा नेपाली मूलका नागरिक रहेको अनुमान छ । खासगरी राजधानी ढाकाको नखलापाढा धेरै जनसंख्या भएको सहरी बस्ती हो । यहाँ पनि नेपालीको निक्कै बाक्लो बसोबास छ । सिलेट, पाब्ना र समुद्री सहर कक्स बजारनजिकको राँगामाटी क्षेत्रमा नेपाली मूलका बंगलादेशीको बसोबास छ ।रियाका अनुसार दोस्रो विश्वयुद्ध ताका उनका हजुरबुवा काभ्रेको धुलिखेलबाट भारत छिरेका थिए । पछि सन् १९४७ मा भारत र पाकिस्तान बेलायती उपनिवेशबाट मुक्त भए । हालको बंगलादेश तत्कालीन पूर्वी पाकिस्तान थियो । सन् १९७१ मा पाकिस्तानबाट अलग भएपछि रियाको पुस्ता निरन्तर बंगलादेशमा छन् । उनका पिता कृष्णबहादुर भुसाल क्षेत्रीले बंगलादेश क्रान्तिको २ वर्षपछि दुर्गा अधिकारीसँग बिहे गरेका थिए ।उनका हजुरबुवाले धान चामलको मिल चलाएर बसेका थिए । तर, उनका बुवा कृष्णवहादुर क्षेत्रीले बुवाको कामलाई निरन्तरता दिन नसक्दा अर्कै पेसा अपनाउनुपर्यो । रियाको पुस्ताले पनि बुवाको पेसालाई अपनाएको छैन । बुवाको पुस्ताका नेपाली सबै चौकीदारीमा थिए, रिया भन्छिन्, हाम्रा पुस्ता पढेलेखेकाले सबै जागिरे भए ।रियाका बुवा धुलिखेलमै जन्मिएका थिए । ७ महिनाको हुँदा हजुरबुवाले बोकेर भारत पुर्याएका रियाले नेपालका बारेमा धेरै सुने पनि जाने मौक नमिलेको बताइन् । पुख्र्यौली थलो हेर्ने धोको छ, उनले भनिन्, आगामी वर्ष जाने योजना छ ।उत्तरी बंगलादेशको पार्वतीपुरमा जन्मिएकी रिया जागिरको सिलसिलाले ढाका पुगेकी हुन् । बंगलादेशका नेपालीभाषीबीचमा नै ज्यादा बिहेवारी चल्छ । कसैकसैले बंगलादेशी हिन्दुसँग पनि बिहे गरेका छन् । उनकी दिदीले बंगलादेशी हिन्दु युवासँग बिहे गरिन् । भाइले नेपालीमूलकै बुहारी भित्र्याएका छन् । करिब १७ करोड जनसंख्या रहेको बंगलादेशमा लगभग १० प्रतिशत हिन्दु छन् । त्यसमा केही हिस्सा नेपालीमूलका बंगलादेशीले ओगटेका छन् ।"
ककपिटमा झगडा गर्ने पाइलट बर्खास्त,मुम्बई (बीबीसी) भारतीय वायुसेवा कम्पनी जेट एयरलाइन्सले उडानका क्रममा ककपिटमा झगडा गर्ने दुई पाइलटलाई बर्खास्त गरेको छ । एयरलाइन्सद्वारा मंगलबार जारी विज्ञप्तिमा तत्काल लागू हुने गरी दुवै जनालाई सेवाबाट बर्खास्त गरिएको उल्लेख छ ।गत जनवरी १ मा लन्डनदेखि मुम्बईको उडानका क्रममा एक महिला र एक पुरुष पाइलटले एकआपसमा कुटाकुट गरेका थिए । उक्त उडानमा ३ सय २४ जना यात्रुहरू थिए । उडान मुम्बईमा सुरक्षित अवतरण गरिएको थियो ।स्थानीय सञ्चारमाध्यमले प्रत्यक्षदर्शीलाई उद्धृत गर्दै जनाएअनुसार पुरुष पाइलटले महिला सहकर्मीको गालामा झापट हानका थिए । लगत्तै आँसु झार्दै ककपिट छाडेकी उनलाई अन्य सहकर्मीले सम्झाएपछि फर्केकी थिइन् ।भारतीय नागरिक उड्ययन अधिकारीका अनुसार पाइलटले उक्त समय सुरक्षा नियम उल्लंघन गर्दै दुई पटकसम्म ककपिट छाडेकी थिइन् । जेट एयरलाइन्सका प्रवक्ताले घटनाको पुष्टि गरे पनि विस्तृत विवरण दिन अस्वीकार गरे ।उनले उक्त घटनाबारे नागरिक उड्ययन निकायलाई जानकारी गराइएको जानकारी दिए । प्रवक्ताले यात्रुको सुरक्षा विपरीतको कार्य गर्ने कर्मचारीप्रति एयरलाइन्सको शून्य सहनशीलता रहेको बताए ।
आक्रमणमा ४० मारिए,"दमास्कस (बीबीसी) सिरियाको विद्रोही नियन्त्रित क्षेत्र इडलिबमा मंगलबार भएका शृंखलाबद्ध हवाई आक्रमण तथा विस्फोटका कारण ४० जनाको मृत्यु भएको छ । सोमबार एक सानो विद्रोही समूहको मुख्यालयमा भएको विस्फोटमा २५ जनाको मृत्यु भएको थियो । इडबिल विद्रोहीको नियन्त्रणमा रहेको सिरियाको उत्तरपश्चिममा पर्ने इडबिल विद्रोहीको नियन्त्रणमा रहेको सहर हो ।त्यसैगरी, सिरियाली र रूसी सेनाको संयुक्त हवाई टोलीले गरेको आक्रमणमा थप १५ जनाको मृत्यु भएको हो । इडबिलको दक्षिणपश्चिम क्षेत्रमा पर्ने सिन्जर सिरियाली सेनाले नियन्त्रणमा लिएको जनाएलगत्तै आक्रमण भएको हो । सेनाले उनीहरू सन् २०१५ मा विद्रोहीले नियन्त्रणमा लिएको अबु अलजुहोरतर्फ अगाडि बढेको जनाएको छ ।बेलायती मानव अधिकारवादी संस्था अब्जरभेटरी फर हयुमन राइट्स ले मृत्यु हुनेहरूमा ४ बालबालिका, ११ महिला छन् । प्रत्यक्षदर्शीका अनुसार विस्फोटका कारण दर्जनौं भवन र गाडीहरू क्षतिग्रस्त भएका छन् ।सिरियाली सेनाले सन् २०१५ मा भएको भीषण युद्धपछि उक्त क्षेत्रको नियन्त्रण गुमाएको हो । त्यसयता उनीहरूबीच पटकपटक भिडन्तहरू भएका छन् ।"
रूसी साँठगाँठबारे ट्रम्पसँग सोधपुछ गरिने,वासिङटन (एजेन्सी) अमेरिकी राष्ट्रपतीय निर्वाचनमा रूससँगको साँठगाँठबारे अनुसन्धान गरिरहेको समितिले राष्ट्रपति डोनाल्ड ट्रम्पसँग सोधपुछ गर्ने भएको छ । अमेरिकी अखबार वासिङ्टन पोस्टका अनुसार ट्रम्पसँग आगामी साता छानबिन गरिनेछ । सन् २०१६ मा भएको चुनावी अभियानमा रूसी संलग्नताबारे रोबर्ट मुलर नेतृत्वको विशेष टोलीले छानबिन गरिरहेको छ । उनी पूर्व एफबीआई प्रमुख हुन् । बीबीसीका अनुसार उक्त टोलीमा संलग्न अनुसन्धानकर्ताहरूले ट्रम्पका वकिलहरूसँग कुराकानी गरिरहेको जनाएका छन् ।ट्रम्पका वकिल जोन डोउड र जे सेकुलोसँगको भेटमा मुलरले ट्रमपसँग सोधपुछ गरिने बताएका थिए । अखबारका अनुसार उनीहरूबीच गत डिसेम्बरमा भेट भएको थियो । ट्रम्पनिकट स्रोत उद्धृत गर्दै अखबारले उल्लेख गरेको छ यो मुद्दा कसैले सोचेको भन्दा तीव्र रूपमा अगाडि बढिरहेको छ । पोस्टले भने उनीहरूबीच पुन: कुराकानी गर्ने सहमति भएको जनाएको छ । भेटमा ट्रम्पका वकिलहरूले मुलरसँग उनीमाथि खुला प्रकारका प्रश्न सोध्न दिन अनिच्छुक रहेको बताएका थिए । वासिङ्टन पोस्ट र एनबीसीका अनुसार उनीहरूले ट्रम्पसँग लिखित प्रश्नको जवाफ लिन भने अनुमति दिन सकिने बताए । एनबीसीले कुराकानीमा संलग्न ३ जनालाई उद्धृत गर्दै मुलर र वकिलबीचको वार्ता प्रारम्भिक र जारी रहेको उल्लेख गरेको छ । ट्रम्पका वकिलले भने उक्त समाचारबारे कुनै प्रतिक्रिया दिएनन् । तर उनीहरूले राष्ट्रपति कार्यालय ह्वाइटहाउसले रोबर्ट मुलरसँग आवश्यक समन्वय गरिरहेको जनाए । यसबारे मुलरका प्रवक्ताले प्रतिक्रिया दिन अस्वीकार गरे । छानबिन समितिद्वारा चुनावी अभियानका कतिपय सदस्यमाथि मुद्दा दायर गरिएपछि ट्रम्प र मुलरबीच तनाव बढेको छ । राष्ट्रपति ट्रम्प र रूसी अधिकारीले चुनावी अभियानमा कुनै साँठगाँठ नभएको दाबी गर्दै आएका छन् । यसअघि ट्रम्पले उक्त मुद्दा छानबिन गरिरहेका एफबीआई निर्देशक जेम्स कोमीलाई बर्खास्त गरेका थिए । त्यसलगत्तै अमेरिकी न्याय विभागले मुद्दाको अनुसन्धानका लागि रोबर्ट मुलरलाई नियुक्त गरेको हो ।
दीर्घकालीन हितमा वार्ता गर्नुस् : देउवा,"काठमाडौं प्रधानमन्त्री शेरबहादुर देउवाले मुलुकको सर्वोपरि हितलाई ध्यानमा राखेर भारतीय पक्षसँग वार्ता गर्न प्रबुद्ध व्यक्ति समूह (ईपीजी) को नेपाली टोलीलाई निर्देशन दिएका छन् । कुनै पनि सन्धिसम्झौता अद्यावधिक गर्दा त्यसले पार्ने दीर्घकालीन असरहरूको अध्ययन गरेर मात्र सहमतिमा पुग्न उनले निर्देशन दिए । नेपाल र भारतबीच रहेका सबैखाले सन्धि र सम्झौता पुनरावलोकनका लागि सुझाव दिन बनेको ईपीजीको छैटौं बैठकअघि टोलीलाई उनले यस्तो निर्देशन दिएका हुन् । ईपीजीको छैटौं बैठक बिहीबार भारतको नयाँदिल्लीमा सुरु हुँदै छ । यही सन्दर्भमा ईपीजीको नेपाली टोलीले प्रधानमन्त्री देउवालाई भेटेर अहिलेसम्म भएका कामबारे ब्रिफिङ गरेको हो । टोलीले अहिलेसम्म केही उपलब्धि हासिल भएको र भारतीय पक्षबाट पनि केही सम्बोधन भएको प्रधानमन्त्रीलाई सुनाएका थिए । टोलीले वार्ता सकारात्मक रूपमा अघि बढेको र अर्को बैठकमा धेरै कुरा मिल्ने जानकारी प्रधानमन्त्रीलाई गराएको प्रधानमन्त्रीका परराष्ट्र मामिला सल्लाहकार डा दिनेश भट्टराईले बताए । असारसम्म संयुक्त प्रतिवेदन तयार गर्नेगरी काम भइरहेको पनि उनीहरूले प्रधानमन्त्रीलाई जानकारी दिएको भट्टराईले बताए ।यसअघि टोलीले एमाले अध्यक्ष केपी ओली र माओवादी केन्द्रका अध्यक्ष पुष्पकमल दाहाललाई पनि भेटेर वार्ताको प्रगति विवरण सुनाएको थियो । हामीले धेरै काम गरिसकेका छौं, अबको बैठकमा धेरै विषय किनारा लाग्ने हुनाले पनि सबै शीर्ष नेतासँग सुझाव लिएका हौं, ईपीजी टोलीका संयोजक डा भेखबहादुर थापाले भने । बिहीबार र शुक्रबार हुने वार्ताका लागि टोली बुधबार दिल्ली जाँदै छ । वार्तामा दुवै पक्षका कुराहरूको समीक्षा हुने र प्रतिवेदन तयार पार्ने विषयमा छलफल हुने उनले बताए । भेटमा ओली र दाहालले पनि मुलुकको हितलाई सर्वोपरि ठानेर विगतको अनुभवलाई उपयोग गर्दै यो मामिला सम्बोधन गर्न सुझाव दिएको समेत उनले बताए । पहिले नै हुने तय भएको बैठक सरेर बिहीबार हुन लागेको हो । समितिको नेपाली टोलीमा सांसदको प्रतिनिधित्व नभएकोमा भारतीय पक्षले प्रश्न उठाउन सक्ने परराष्ट्रको अनुमान छ । समितिको कार्यादेशमा नै एक जना सदस्यमा संसदको प्रतिनिधित्व हुनुपर्ने उल्लेख छ । यसलाई नेपाली पक्षले निर्वाचन र संक्रमणकाल भनेर पन्छिन खोजे पनि अन्त्यमा तयार हुने प्रतिवेदनमा संसद्बाट प्रतिनिधित्व गर्ने एक व्यक्तिको हस्ताक्षर आवश्यक पर्छ, दुईपक्षीय कार्यादेश महत्त्वपूर्ण हुने उल्लेख गर्दै परराष्ट्र अधिकारीले बताए । समितिमा सांसदको हैसियतमा सदस्य रहेका राजन भट्टराई प्रतिनिधिसभामा पराजित भए । यसअघिका बैठकमा सन् १९५० को शान्ति तथा मैत्री सन्धिको विषयमा आएका राय र चासोबारे पनि काम भइरहेको, सीमा, डुबान, व्यापार सम्झौतालगायत विषयमा छलफल भइरहेको जानकारी एक सदस्यले दिए । समूहमा नेपालका तर्फबाट थापाको संयोजकत्वमा सूर्यनाथ उपाध्याय, नीलाम्बर आचार्य र भट्टराई सदस्य छन् । भारतका तर्फबाट भारतीय जनता पार्टीका वरिष्ठ नेता भगतसिंह कोसियारीको संयोजकत्वमा प्राध्यापक महेन्द्र पी लामा, प्रा बीसी उप्रेती र पूर्वराजदूत जयन्त प्रसाद छन् । आगामी बैठकमा भारतीय पक्षबाट उप्रेतीले सांस्कृतिक सम्बन्धको विषयमा प्रस्तुति दिँदै पुराना अल्झन सम्बोधन गर्न जोड दिने बताइएको छ । कार्यादेशअनुरूप संयुक्त प्रतिवेदन निर्माणमा आधा खुड्किलो पार गरिसकेको ईपीजीको समूहले आगामी ६ महिनामा समग्र विषयलाई केन्द्रित गरेर प्रतिवेदन तयार गर्दै परराष्ट्रलाई बुझाउनुपर्नेछ ।"
न्याय दिने कि झुलाउने मात्रै ?,"जनकपुर हलभरि आक्रोश गुन्जिइरह्यो । लहरै बसेका बेपत्ता आयोगका अध्यक्ष लोकेन्द्र मल्लिक, मानवअधिकार आयोगका आयुक्त सुदीप पाठक र प्रमुख जिल्ला अधिकारी दिलीप चापागार्इंले पीडितका आक्रोशयुक्त पीडा सुनिरहे । कार्यक्रम गरेर चियाभत्ता र खाजा खाँदैमा सकिने हो तपाईंहरूको काम ? मल्लिकलाई लक्षित गर्दै द्वन्द्वपीडित तारादेवी महतोले आक्रोश पोखिन्, हामीलाई न्याय पनि दिनुहुन्छ कि ? यसरी कहिलेसम्म कुराउनुहुन्छ ? तारादेवी राज्यपक्षबाट पति मारिएपछि एकल जीवन बाँचिरहेकी छन् । संक्रमणकालीन न्याय संयन्त्रको व्यवस्थापन गर्न बनेको सत्यनिरूपण तथा मेलमिलाप आयोग र बेपत्ता व्यक्ति छानबिन आयोगको म्याद एक वर्ष थप्न सरकारले अध्यादेश ल्याउने तयारी गरिरहेका बेला प्रदेश २ का पीडित सोमबार अधिकारवादी र आयुक्तहरूसमक्ष सामूहिक आक्रोश र वेदना पोखिरहेका थिए । मेरो भाइ अहिलेसम्म कहाँ छ अत्तोपत्तो छैन, पत्रपत्रिकामा भनिएअनुसार उसको हत्या भइसकेको छ, अर्का पीडित श्रीनारायण प्रतिहस्त बोले, न मैले उसको लास पाएँ न सास, यस्तो अन्योलमा हामी अझै कति दिन बाँचिरहने ? धनुषाको सबैला७ नवटोलीका प्रतिहस्तका भाइ देवनारायणलाई प्रहरीले २०६० कात्तिक ५ मा पक्राउ गरेको थियो । भोलिपल्टै उनको हत्या गरिएको भन्ने समाचार स्थानीय पत्रिकामा आए पनि आफूले घटनास्थल गएर हेर्दा केही फेला पार्न नसकेकाले भाइ जिउँदै छ कि छैन भन्ने द्विविधामा रहेको बताउँछन् श्रीनारायण । मानव अधिकार आयोगले सत्यनिरूपण र बेपत्ता दुई आयोगका पदाधिकारीलाई पीडितका अघिल्तिर राखेर सार्वजनिक सुनुवाइ गर्ने क्रममा जनकपुरमा प्रदेश २ का पीडित भेला भएर आक्रोश पोखे । सुनुवाइमा राज्य र विद्रोही दुवै पक्षबाट बेपत्ता पारिएका र मारिएकाहरूका आफन्तका साथै माओवादीबाट सम्पत्ति लुटिई विस्थापित हुन पुगेकाहरू पनि थिए । हामीलाई सधैं नै न्याय दिने भनेर झुलाउने र झुक्याउने काम भइरहेको छ, बेपत्ता बाबुका छोरा उदयकुमार साहले भने, काम केही नगर्ने, नाम मात्रका दुई आयोगलाई कि जवाफदेही गाराउनुपर्यो कि हामीलाई अरू कुनै विकल्पमार्फत न्याय दिलाउने काम गर्नुपर्यो । पहुँच नहुने अधिकांश पीडितलाई सरकारले राहतसमेत नदिएको गुनासो उनले गरे । अधिकांश पीडितले आफूलाई राहत रकमभन्दा न्यायको खाँचो परेको बताएका थिए । आफूहरूले ८ सयभन्दा बढी मानव अधिकार उल्लंघनका घटनामा विस्तृत अध्ययन गरेर दोषीलाई कारबाही गर्न गरेको सिफारिस हालसम्म सरकारले कार्यान्वयन नगरेको भन्दै मानव अधिकार आयोगका आयुक्त सुदीप पाठकले दण्डहिनता अन्त्य गर्न आयोगले अब सिफारिस कार्यान्वयन नगर्नेहरूको नाम सार्वजनिक गर्ने तयारी गरेको बताए । त्यसले पीडितहरूलाई केही हदसम्म न्याय दिलाउन मद्दत पुग्ने उनको भनाइ थियो । बेपत्ता छानबिन आयोगका अध्यक्ष मल्लिकले पीडितका वेदनाप्रति आफू जानकार रहेको बताउँदै थपिएको एक वर्षभित्र बेपत्ताका हकमा सत्यतथ्य पत्ता लगाएरै छाड्ने प्रतिबद्धता व्यक्त गरे । बेपत्ता पार्ने कामलाई अपराधीकरण गर्ने ऐन नेपालमा हालसम्म नभएकाले पीडकहरूलाई बोलाएर सोधपुछसम्म गर्न नसकिएको अवस्था स्मरण गर्दै मल्लिकले थपे, आशा छ, सरकारले म्याद थपसँगै हामीलाई चहिने ऐननियमको पनि व्यवस्था गर्नेछ, नत्र त अनन्तसम्म म्याद थपिरहे पनि काम भने केही गर्न सकिँदैन । सत्यनिरूपण तथा मेलमिलाप आयोगका तर्फबाट पीडितहरूलाई जवाफ दिँदै प्रदेश २ की अनुसन्धान विज्ञ अधिवक्ता रेखा झाले उजुरीहरूमाथि बुझ्ने काम भइरहेको बताइन् । प्रदेश २ सँग सम्बन्धित १ हजार एक सय ३८ उजुरी आयोगले हामीलाई अनुसन्धान गर्नु भनेर दिएको छ, उनले भनिन्, त्यसमध्ये धेरै उजुरीमाथि अनुसन्धान सकेर आयोगलाई रायसमेत दिइसकेका छौं, बाँकी पनि छिट्टै नै कार्यान्वयन गर्नेछौं ।"
किन छापामार शैली ?,"काठमाडौं सर्वोच्च अदालतबाट सर्वस्वसहित जन्मकैदको सजाय सुनाइएका बालकृष्ण ढुंगेललाई पक्राउ गर्न प्रहरीलाई ठ्याक्कै ८ वर्ष लागेको थियो । प्रहरी महानिरीक्षक प्रकाश अर्यालले आफूमाथि अदालतको मानहानि लाग्ने देखेपछि मात्र ढुंगेललाई पक्रने साहस जुटाएका थिए । र, गत कात्तिक १४ मा नेपाल प्रहरीको केन्द्रीय अनुसन्धान ब्युरोले पक्राउ गरेको थियो । तिनै महानिरीक्षक अर्यालले सर्वोच्च अदालतबाट आदेश जारी भएको ४ घण्टा नबित्दै ठूलो संख्यामा प्रहरी परिचालन गरी नागरिक अभियन्ता डा गोविन्द केसीलाई सोमबार राति अनशनस्थलबाटै पक्राउ गरे । डा केसी न कुनै आपराधिक पृष्ठभूमिका थिए न त उनले अनशनस्थल छाडेर भाग्ने सम्भावना नै थियो । उनलाई पक्रनैपर्ने दायित्व भए पनि प्रहरीले त्यसका लागि एक रात पर्खने धैर्यसमेत देखाएन । अझ अघि बढेर प्रहरीले कुनै ठूलै अपराधी पक्राउ गर्दा जस्तै ठूलो संख्यामा प्रहरी परिचालन गर्यो । चार घन्टामै केसीलाई पक्राउ गर्ने आदेशसहितको पत्र सर्वोच्चबाट प्रहरी प्रधान कार्यालय, त्यहाँबाट महानगरीय प्रहरी कार्यालय र त्यसपछि प्रहरी परिसर काठमाडौं पुगेको थियो । लगत्तै ठूलो संख्यामा प्रहरी महाराजगन्जस्थित शिक्षण अस्पताल पुगेका थिए ।लगत्तै गृहमन्त्रीसमेत रहेका प्रधानमन्त्री शेरबहादुर देउवाले आफूलाई समेत थाहै नदिई प्रहरीले केसीलाई पक्राउ गरेको भनी गरेको टिप्पणी सार्वजनिक भयो । त्यसो भए कसको आदेशमा प्रहरीले केसीलाई पक्राउ गर्यो ? प्रधानन्यायाधीश गोपाल पराजुली सोझै जोडिएको गम्भीर प्रकृतिको मुद्दामा प्रहरी महानिरीक्षक अर्यालले केसीलाई पक्राउ गर्न जुन हतारो देखाए, त्यसका पछाडि कस्तो बाध्यता वा परिबन्द थियो ? के प्रधानमन्त्रीलाई यसबारे थाहै थिएन वा थाहा दिनु जरुरी ठानिएन ? प्रहरीले देखाएको अनौठो सक्रियता र हतारोले र पक्राउलगत्तै प्रधानमन्त्रीबाट आएको टिप्पणीले प्रहरी प्रधान कार्यालयमाथि शंकाको प्रश्न झुन्ड्याइदिएको छ । के प्रधानमन्त्रीले केसी पक्राउलगत्तै आएको प्रतिक्रियाको वाणबाट बच्न मात्रै त्यस्तो भनेका थिए त ? स्रोतका अनुसार केसीलाई पक्राउ गर्न एसपीको नेतृत्वमा पाँच डीएसपी र झन्डै डेढ सय प्रहरी परिचालन गरिएको थियो । कुनै ठूलै सामथ्र्य गरेझैं प्रहरीले राज्यशक्तिको दोहन हुने गरी ठूलो संख्यामा प्रहरी परिचालन गरेको घटना आफैंमा सामान्य थिएन । कमलपोखरी, लैनचौर, महाराजगन्ज र दरबारमार्ग वृत्तका डीएसपी र प्रहरी जवानहरूका अतिरिक्त प्रहरी परिसर काठमाडौंबाट एसपी रामदत्त जोशीको कमान्डका प्रहरी जवानहरू केसीलाई पक्राउ गर्न खटिएका थिए । पक्राउ गरेपछि स्कर्टिङ गरेर सिंहदरबार वृत्त पुर्याइएको थियो र त्यसमा सुरक्षा दिने काममा कमलपोखरी वृत्तका प्रहरी लागिपरेका थिए । स्रोतका अनुसार थप मद्दतका लागि पनि ठूलो संख्यामा प्रहरी तयारी हालतमा राखिएको थियो । के सत्याग्रही डा केसी प्रहरीको त्यति ठूलो सुरक्षा घेराबीच पक्राउ गरिनुपर्ने पात्र थिए ? के प्रहरीको ठूलो संख्याको परिचालन र हतारो आफैंमा अचम्मलाग्दो घटना थिएन ? अपराध दुनियाँका कैयौं ठूला अपराधीहरू राजनीतिक संरक्षणको छातामुनि बसिरहेको, खुलेआम अदालतबाट दोषी ठहर भएकाहरू हिँडिरहेको र न्यायको तिर्खामा छटपटाएर बाँचिरहेकाहरूको ठूलो संख्या रहेको समाजमा सोमबार साँझ प्रहरीले देखाएको सक्रियता आफैंमा अर्को नबिर्सिइने घटना थियो ।"
नक्कली सेयर कारोबारीलाई जरिवाना,"काठमाडौं (कास) नक्कली सेयर कारोबारमा संलग्न धितोपत्र ब्रोकर कम्पनी र तिनका प्रमुख कार्यकारीलाई धितोपत्र बोर्डले कारबाही गरेको छ । ब्रोकर कम्पनी र प्रमुखलाई १० लाख रुपैयाँसम्म जरिवाना गरिएको मंगलबार विज्ञप्तिमार्फत यस्तो जानकारी दिएको हो ।चिलिमे हाइड्रोपावर कम्पनीको नक्कली सेयर खरिद बिक्रीमा संलग्न भएको भन्दै अग्रवाल सेक्युरिटिजलाई १० लाख रुपैयाँ जरिवाना गरिएको बोर्डले जनाएको छ । कारोबारको क्रममा ग्राहकको स्पष्ट पहिचान खुल्ने कागजात लिई अभिलेख राख्नुपर्नेमा नराखेको, सम्पत्ति शुद्धीकरण निवारण ऐन, सोअन्तर्गत जारी भएका नियम, निर्देशन, आदेश, परिपत्र तथा सम्बद्ध अन्य कानुनबमोजिम संस्थालाई तोकिएको कार्यहरू गर्नेगराउनुपर्नेमा नगराएको, प्रविधिको दुरुपयोगमा नियन्त्रण, अनुगमन सम्बन्धको समाप्तिलगायत विषयमा आन्तरिक नीति तथा कार्यविधि बनाई लागू गर्नुपर्नेमा नगरेको भन्दै जरिवाना गरिएको हो ।नेसनल हाइड्रोपावर कम्पनीको नक्कली सेयर कारोबारमा संलग्न धितोपत्र दलाल व्यवसायी श्रीहरि सेक्युरिटिजलाई १० लाख रुपैयाँ जरिवाना गरेको छ । उक्त कम्पनीलाई पनि ग्राहकको स्पष्ट पहिचान कायम हुने गरी विवरण राख्नुपर्नेमा नराखेको, सम्पत्ति शुद्धीकरण निवारण ऐन, सोअन्र्तगत जारी भएका नियम, निर्देशन, आदेश, परिपत्र तथा सम्बद्ध अन्य कानुनबमोजिम संस्थालाई तोकिएको कार्यहरू गर्नुगराउनुपर्नेमा नगरेको, अभिलेख दुरुस्त नराखेको लगायतका कारण १० लाख रुपैयाँ जरिवाना गरिएको जनाएको छ ।"
विस्फोटक पदार्थ ढुवानी इजाजत नहुँदा स्वदेशी बुलेटले ग्यास ओसार्न पाएनन्,"काठमाडौं सरकारी निर्णयअनुसार ग्यास उद्योगीहरूले ग्यास बुलेट बनाए पनि विस्फोटक पदार्थ ढुवानी गर्ने इजाजत नपाउँदा प्रयोगमा ल्याउन पाउन सकेका छैनन् । दुई वर्षअघि नाकाबन्दीको मार खेपेका नेपालीलाई केही राहत दिन सरकारले स्वदेशी ग्यास बुलेट बनाउने निर्णय गरेको थियो । सोहीअनुसार बजेटमार्फत तत्कालीन अर्थमन्त्री विष्णु पौडेलले दुईतिहाइ भन्सार छुटको घोषणा गरेका थिए । ग्यास ढुवानी गर्ने विशेष ट्रकलाई बुलेट भनिन्छ । छुटले उत्साही व्यवसायीहरूले बुलेट बनाए पनि हालसम्म सञ्चालन लाइसेन्स पाएका छैनन् । एलपी ग्यास उद्योग संघका अनुसार व्यवसायीले एक वर्षअघि ना७ख ९२७ र ना७ख ९२८ नम्बरका दुई बुलेट भित्र्याएका थिए ।आयल निगमले पनि ०७३ असारमा उद्योगलाई बुलेट खरिद गर्न अनुमति दिएको थियो । दुईवटा बुलेट भित्रिएको एक वर्ष भयो, संघका निवर्तमान अध्यक्ष शिव घिमिरेले भने, बुलेट सञ्चालनका लागि लाइसेन्स पाएका छैनौं । नेपाली बुलेटबाट ग्यास ढुवानी गर्दा रुट परमिटसँगै विस्फोटक पदार्थ ढुवानी लाइसेन्स पनि अनिवार्य छ । यो लाइसेन्स भारत सरकारले दिनुपर्छ । संघका अनुसार भारतीय व्यवसायीको एकाधिकार गुम्ने भएकाले लाइसेन्स दिइएको छैन । संघका अनुसार ५३ वटा ग्यास उद्योगका लागि ७ सय ७५ बुलेटको अनुमति थियो । कोटाअनुसार भारतको दिल्ली, बरौदा, पुणे र हरियाणालगायत सहरमा बुलेट बनाउन थालेका छन् । ६५ बुलेट तयारी अवस्थामा छन् । बनिसकेका ती ग्यास बुलेट भारतमै अलपत्र छन् । संघका अनुसार सबैभन्दा बढी गृहलक्ष्मी ग्यास उद्योगले बुकिङ गरेको छ । उसका २१ वटा बुलेट तयारी अवस्थामा रहेको सञ्चालक धर्मराज बर्तौलाले बताए । सरकारको निर्णयअनुसार ग्यास बुलेट अर्डर गर्यौं, उनले भने, व्यवसायीलाई फसाउने काम भयो । सरकार आफ्नो निर्णयमा संवेदनशील नभएको उनले आरोप लगाए । दिनमा एकपटक परराष्ट्र र वाणिज्य मन्त्रालय पुगेको हुन्छु, उनले भने, हुन्छ सबैले भन्छन् तर पहल कुनै निकायबाट हुन सकेन ।आयल निगमका प्रवक्ता वीरेन्द्र गोइतले पनि यस विषयमा खासै प्रगति नभएको बताए । बुलेटको सन्दर्भमा अन्तर सरकार समिति (आईजीसी) को सचिवस्तरीय बैठकमामा राख्ने तयारी भइरहेको उनले बताए । विस्फोटक लाइसेन्सका लागि आपूर्ति मन्त्रालयमार्फत चिठी पठाएका छौं, उनले भने, तर, प्रगति छैन । निर्वतमान अध्यक्ष शिव घिमिरेले बैंकको १२ किस्ता ऋण तिरेसकेको बताए । अहिलेसम्म विस्फोटक लाइसेन्स पाउन नसकेको उनीहरूको गुनासो छ । ग्यास बुलेटमा ५ अर्बभन्दा बढी लगानी रहेको संघको दाबी छ । ग्यास उद्योगहरू डुब्ने अवस्थामा रहेकाले मुद्दा दर्ता गर्ने तयारीमा रहेको घिमिरेले बताए । राज्यको निर्णयबाट बन्दी भयौं । नया सरकारलाई सबै ब्रिफिङ गरेर माग सम्बोधन नभए मुद्दामा जान्छौं, घिमिरेले भने ।आपूर्ति सचिव अनिल ठाकुर ग्यास बुलेटको बारेमा आफूलाई कुनै जानकारी नभएको बताए । नेपाल ग्यास बुलेटको सन्दर्भमा केही जानकारी छैन । प्रगति पनि केही भएको छैन, उनले भने । हाल खाना पकाउने ग्यास भारतीय आयल निगम (आईओसी) बाट ढुवानी गर्दा उतैको बुलेट प्रयोग हुन्छ । ग्यास ढुवानी गर्दा बर्सेनि करिब ४ अर्ब रुपैयाँ भारतीय ट्रान्सपोर्ट कम्पनीलाई बुझाउनुपर्छ । हाल करिब साढे ६ सय भारतीय बुलेटमार्फत ग्यास ढुवानी हुँदै आएको छ । यो क्रम करिब ४४ वर्षदेखि जारी छ । स्वदेशी बुलेट सञ्चालन भए ठूलो रकम विदेसिनबाट जोगिने संघले जनाएको छ । संघका अध्यक्ष गोकुल भण्डारी अहिलेको सरकारबाट समस्या समाधान नभएकाले नयाँ सरकारको पर्खाइमा रहेको बताए । तत्कालीन प्रधानमन्त्री केपी ओलीको समयमा बुलेट राख्ने निर्णय भएको थियो । नयाँ बन्ने सरकारको प्रधानमन्त्री पनि ओली हुने चर्चा छ, अध्यक्ष भण्डारीले भने, नयाँ सरकार बनेपछि समस्या राख्छौं । हाल सञ्चालनमा भएका भारतीय बुलेट सबै हटाउन समस्या भए ५०५० प्रतिशतको सुरुवात गर्न सकिने उनले बताए । हालका लागि ५० प्रतिशत भारतीय र बाँकी नेपाली बुलेट । नयाँ बुलेट बन्दै गएपछि नेपाली बुलेट थप्दै जाने उनले बताए । भारतको नागपुरस्थित एक्सप्लोसिभ विभागले विस्फोटन सम्बन्धी अनुमतिपत्र उपलब्ध गराउन आनाकानी गरिरहेको छ । तर, सोही ऐनअन्तर्गत एक्सप्लोसिभ विभागले भारतीय विस्फोटक अधिनियम १८८४ अनुसार सन् १९८८ देखि १९९८ सम्ममा नेपालको कोसी, नेपाल ग्यास र लुम्बिनी ग्यासले नेपाली नम्बर प्लेटको बुलेट सञ्चालनसम्बन्धी अनुमतिपत्र लिएको संघको दाबी छ । अहिले सञ्चालन गर्न नदिनुमा ठूलो चलखेलको आशंका संघले गरेको छ ।"
कृषकले पाएनन् भटमासको मूल्य,"बैतडी बैतडीको दोगडाकेदार गाउँपालिका २ का अर्जुनसिंह कुँवर हरेक वर्ष ४५ क्विन्टल भटमास बेच्छन् । पाँच वर्षयता उनले उत्पादन गरेको भटमासको मूल्य बढेको छैन । ०६८ मा ४८ रुपैयाँ किलोमा बिक्री गरेका कुँवरले ४ वर्षदेखि ५० का दरमा बेच्दै आएका छन् । थोक बिक्रेताले मूल्य कम तोक्दा कृषकले भटमासको मूल्य नपाएका हुन । ५६ वर्षयता ५० रुपैयाँ किलोमा खरिद हुँदै आएको छ । चामल, गहुँलगायत अन्य खाद्यान्न र दालबालीको मूल्य बढे पनि भटमासले मूल्य नपाएको कृषकहरूको गुनासो छ । कात्तिकदेखि पुससम्म भटमास बिक्री हुने सिजन हो । बैतडीका प्राय: सबै गाउँमा उत्पादन हुने भटमास स्थानीय व्यापारीले थोक बिक्रेताले तोकेको मूल्यअनुसार खरिद गर्छन् । पछिल्ला वर्ष सिजनअगावै दलालहरू गाउँ पसेर भटमासको बुकिङ गर्दै आएका छन् । पछि मूल्य झन् घट्ने हल्ला फैलाएर सुरुमै सस्तोमा खरिद गराउने स्थानीय व्यापारीहरू बताउँछन् । बजारमा मूल्य अझै घट्ने हल्ला फैलाउँछन्, भाउ घट्ने डरले हतार गरेर बेच्छौं, कुँवरले भने, अन्य दाल किलो सय घटी छैन, धेरै वस्तु बन्ने भटमासको भाउ उस्तै छ ।स्थानीय ब्यापारीबाट धनगढीका थोक व्यापारीले खरिद गर्छन् । थोक बिक्रेताले मूल्य कम तोक्दा कृषकबाट सस्तोमा खरिद हुँदै आएको हो । सामान्य किनबेच हुने भटमासको ०५४५५ यता व्यापार बढेको हो । सुरुका वर्षमा १८२० रुपैयाँ प्रतिकिलोमा खरिद भएको व्यापारीहरू बताउँछन् । मोटो चामलको मूल्य १६ रुपैयाँ किलो हुँदा भटमास २० रुपैयाँमा बिक्री भएको थियो । सुरुका वर्ष स्थानीय व्यापारीले कृषकलाई चामलसित भटमास साट्दै आएका थिए । ५ वर्षदेखि धनगढीका व्यापारीले एउटै भाउ राखेको स्थानीय व्यापारीले बताए । गत वर्ष ५० मा खरिद गरेर ५२ मा बेचेका थियौं, डिलासैनी गाउँपालिका ६ गोकुलेश्वरका व्यापारी नरबहादुर भण्डारीले भने, धनगढीका थोक व्यापारीले तोकेको मूल्यमा बिक्री गर्नुपर्छ । राम्रो उत्पादन र सजिलै बिक्री हुने भएकाले कृषकले भटमासको खेती बढाउँदै आएका छन् । सिँचाइ सुविधा नभएको जग्गामा समेत बर्खामा धान, मकैको सट्टामा भटमास खेती गरिँदै आएको छ । खेती स्याहार्न सजिलो भएकाले रोपाइँ हुने खेतमा समेत भटमास लगाउन थालेपछि मूल्य नपाउँदा मारमा परेको सुर्नया गाउँपालिका ६ का कृषक गणेश अवस्थीले बताए । भटमासबाट तेल, सोयबिन, दूधलगायतका खाद्य वस्तु बनाइन्छ । दाल र अन्य प्रयोजनमा होटल र उपभोक्ताले खरिद गर्छन् । बैतडीकै सुर्नया गाउँपालिका ८ मा एक सहकारीले भटमासको दूध बनाउन सुरु गरेको थियो । दूधले बजार नपाउँदा केही महिनामै उत्पादन बन्द गरेको थियो ।"
कोसक्याप अधिकारी काठमाडौंमा,"काठमाडौं (कास) नागरिक उड्डयनका नियामक निकायसँग सरोकार राख्ने नेपालसहित दक्षिण एसियाका भारत, बंगलादेश, पाकिस्तान, भुटान, श्रीलंका र मालदिभ्सका उच्च अधिकारी सम्मेलित दक्षिण एसियाली उडान सुरक्षा कार्यक्रम (कोसक्याप) को तीनदिने बैठक मंगलबारदेखि काठमाडौंमा सुरु भएको छ । कोसक्याप कमिटीको यो २६ औं बैठक सदस्य मुलुकका तर्फबाट नेपाल नागरिक उड्डयन प्राधिकरणले आयोजना गरेको हो । यो साझा संस्थाले बैठकमा यस क्षेत्रको उडान सुरक्षालगायतका विषयमा छलफल गर्ने प्राधिकरणका उपमहानिर्देशक राजन पोखरेलले बताए । उनका अनुसार सञ्चालक समितिमा सदस्यका रूपमा रहेका नागरिक उड्डयनका महानिर्देशकहरूले अघिल्लो वर्ष भएका कार्यको समीक्षा गर्नेछ । आगामी वर्षको वार्षिक कार्यक्रम तथा बजेटलाई पनि अनुमोदन गर्नेछ । भुटानको पारोमा मुख्यालय रहेको कोसक्यापको यस बैठकमा नागरिक उड्डयनका नियामक निकायका उडान सुरक्षा निरीक्षकहरू तथा वायुसेवा सञ्चालकका उडान सुरक्षासँग सम्बन्धित प्राविधिक जनशक्तिलाई दिइने तालिम, चेतनामूलक कार्यक्रम तथा विभिन्न प्राविधिक सहयोग मिसनमार्फत् उडान सुरक्षा सुपरिवेक्षणबारे छलफल हुनेछ । बैठकमा अन्तर्राष्ट्रिय नागरिक उड्डयन संगठन (आइकाओ), युरोपियन एभिएसन सेफ्टी एजेन्सी (इआसा), अमेरिकाको फेडरल एभिएसन एडमिनिस्ट्रेसन (एफएए), डीजीएसी फ्रान्स, सीएए यूके, जहाज निर्माता कम्पनी एयरबस तथा बोइङलगायत उड्डयनसँग सम्बन्धित अन्य अन्तर्राष्ट्रिय संघसंस्था पनि सहभागी छन् ।"
दूध उत्पादन बढ्दो,"धनकुटा जिल्लामा पछिल्लो समय उन्नत पशुपालनतर्फ आकर्षण बढेसँगै दूध तथा दुग्धजन्य उत्पादनमा वृद्धि भएको छ । आर्थिक वर्ष ०७३७४ मा १३ हजार टन अर्थात् ५२ करोड रुपैयॉ वरावरको दूध उत्पादन भयो । अघिल्लो आर्थिक वर्षमा करिव ५० करोड रुपैयाँ बराबरको १२ हजार ५ सय टन दूध उत्पादन भएकामा गत वर्ष २ करोड मूल्यको दूध उत्पादन भएको जिल्ला पशु सेवा कार्यालयले जनाएको छ ।जिल्लामा हाल दैनिक २० टन दूध उत्पादन हुँदै आएको पशुसेवा कार्यालयका पशुचिकित्सक झवीन्द्र मरासिनीले बताए । जिल्लामा उत्पादन हुने दूधमध्ये करिब ८० प्रतिशत जिल्ला बाहिर खपत हुने गरेको छ । गत वर्ष दूध बिक्रीबाट २९ करोड २० लाख रुपैयाँ जिल्लामा भित्रिएको थियो । यस्तै पछिल्लो समय दुग्धजन्य परिकार घिउ, चिज, पनिर, छुर्पीलगायत परिकार उत्पादन गर्ने उद्योग पनि स्थापना हुने क्रम बढेको छ । गत आवमा करिब २ करोड ८८ लाख रुपैयाँ बराबरको दुग्धजन्य वस्तु उत्पादन भएको पशुुसेवा कार्यालयको तथ्यांक छ । दुग्धजन्य उत्पादनले बजार पाए पनि अहिले मागअनुसार उत्पादन गर्न नसकिएको धनकुटा १ स्थित निसान डेरी उद्योग निगालेका व्यवस्थापक लेखनाथ रिजालले बताए । किसानलाई व्यावसायिक रूपमा पशुपालन गर्न सरकारले प्रोत्साहन नगरेको र दूध उत्पादनको क्षेत्रमा उपयुक्त कार्यक्रम नभएकाले आवश्यक मात्रामा उत्पादन हुन नसकेको उनको भनाइ छ । जिल्लामा दुग्धजन्य परिकार उत्पादन गर्ने चारवटा उद्योग सञ्चालनमा छन् ।"
विकासका काम प्रभावित,"डोल्पा (कास) स्थानीय तहहरूमा बैंक स्थापना नहुँदा विकास योजनाका खाता खोल्न उपभोक्ता समितिका पदाधिकारीलाई सदरमुकाम आउनुपर्ने बाध्यता छ । कतिपय उपभोक्ता समितिका पदाधिकारी सदरमुकाम आउन नसक्दा योजनाका कामहरू प्रभावित भएका छन् ।गाउँपालिकामा बैंक स्थापना नहुँदा मुडेचुला र जगदुल्लाका स्थानीयबासी तीन दिन हिँडेर सदरमुकाम आई खाता खोल्न बाध्य छन् । मुडेचुला गाउँपालिकाका निमित्त प्रमुख प्रशासकीय अधिकृत जगबहादुर बस्नेतका अनुसार सबै योजनाको भुक्तानी बैंकमार्फत भएकाले स्थानीयलाई सदरमुकाम आउनुपर्ने भएको हो । स्थानीय तहमा बैंक नभएका कारण निर्माण उपभोक्ता समितिले बैंक खाता खोल्ने, पेस्की तथा भुक्तानी लिनेलगायतका कामहरू सदरमुकामबाट हुने गरेका छन् ।"
सुजुकीको नयाँ अफर,"काठमाडौं (कास) सीजी मोटोकर्पले नयाँ वर्ष २०१८ योजनाअन्तर्गत दिस इयर गिफ्ट योर सेल्फ अ सुजुकी अफर ल्याएको छ । यो अफरअन्तर्गत उपभोक्ताले साढे चार लाख रुपैयाँसम्म नगद छुट, एक लाख रुपैयाँ सटही बोनस, १ लाख रुपैयाँसम्म अतिरिक्त स्क््रयाच कुपन, रोड टयाक्स र रजिस्ट्ेरसन नि:शुल्क पाउने जारी विज्ञप्तिमा उल्लेख छ । सुजुकी ब्रान्डका चारपांग्रेअन्तर्गत देशकै सर्वाधिक कार रेन्जहरू उपलब्ध रहेका छन् । कम्पनीद्वारा नेपाली बजारमा उपलब्ध गरिएका सर्वाधिक लोकप्रिय कार रेन्जहरूमा अल्टो ८००, केटेन, वागनआर, सेलेरियो, स्विफ्ट, इग्निस, डिजायर, बलेनो, ब्रेजा, एसक्रस, सियाज, ओम्नीकार्गो, ओम्नीभ्यान र इकोलगायत रहेका छन् ।"
बीओकेको शाखा विस्तार,"काठमाडौं (कास) बैंक अफ काठमान्डुले बाराको निजगढमा शाखा कार्यालय सञ्चालनमा ल्याएको छ । यो शाखाबाट सम्पूर्ण बैंकिङ सुविधाहरू प्राप्त गर्न सकिने बैंकले जनाएको छ । हाल बैंकले ७५ शाखा, ६७ एटीएम, ८ वटा एक्टेन्सन काउन्टर तथा १७ शाखारहित विन्दुबाट ग्राहकलाई सम्पूर्ण बैंकिङ सेवा प्रदान आएको जारी विज्ञप्तिमा उल्लेख छ ।"
अग्नि मोटोको विजेता घोषणा,काठमाडौं (कास) अग्नि मोटो इन्कद्वारा सञ्चालित सुनै सुनको वर्षा रानीहारसँगै विदेश यात्रा योजनाअन्तर्गत बम्पर विजेता घोषणा गरिएको छ । यस योजनाअन्तर्गत थाइल्यान्ड भ्रमणको लागि बम्बर विजेता कुपन नं ९९७ हेटौंडाका कल्पना दाहाल तथा कुपन नं ००१ बिर्तामोडका मन्जु खरेल बनेको जनाएको छ । साथै १५ औं दिनको अन्तिम रानीहार विजेता मध्यविन्दुका दलबहादुर खत्री भएको जारी विज्ञप्तिमा उल्लेख छ ।
एनआईसीका डिबेन्चरलाई ९ प्रतिशत ब्याज,"काठमाडौं (कास) एनआईसी एसिया डिबेन्चरका डिबेन्चरधनीहरूले अर्ध वार्षिक रूपमा ९ प्रतिशत ब्याज प्राप्त गर्ने भएका छन् । विगतको दशकदेखि बैंकिङ क्षेत्रमा कायम रहेको ब्याजदरको स्थितिलाई मध्यनजर गर्दा ७ वर्षको अवधिका लागि ९ प्रतिशत ब्याजदरलाई लगानीका लागि उत्कृष्ट अवसरका रूपमा लिन सकिने बैंकले जनाएको छ । निकट भविष्यमा उक्त डिबेन्चर नेपाल स्टक एक्सचेन्ज लिमिटेडमा सूचीकरण गरिनेछ, जसपश्चात् दोस्रो बजारमा समेत सोको खरिद बिक्री कारोबार गर्न सकिने जनाएको छ ।"
किया मोटर्सको सोरुम विस्तार,"काठमाडौं (कास) किया मोर्टसले कोसी अञ्चलका लागि विराटनगरमा नयाँ सोरुम सञ्चालनमा ल्याएको छ । नेपालको लागि किया मोर्टसको आधिकारिक बिक्रेता कन्टिनेन्टल ट्ेरडिङका तर्फबाट प्रेसिडेन्ट सुहृद घिमिरे र केशरीचन्द बनवारी लालका प्रबन्ध निर्देशन प्रशान्त तातडले संयुुक्त रूपमा उक्त सोरुमको उद्घाटन गरेको जारी विज्ञप्तिमा उल्लेख छ । नयाँ सोरुमबाट किया मोटर्सले सो क्षेत्रका लागि पिकान्टो, रियो र स्र्पोटिजसमेत लन्च गरेको छ ।"
सिद्धार्थको शाखा विस्तार,काठमाडौं (कास) सिद्धार्थ बैंकले भोजपुरको आमचोकमा शाखा सञ्चालनमा ल्याएको छ । बैंकिङ पहुँच नपुगेका प्रत्येक गाउँपालिका तथा नगरपालिकाहरूमा वाणिज्य बैंकको शाखा स्थापना गर्ने नेपाल सरकारको उद्देश्यअनुरूप विभिन्न स्थानमा शाखा विस्तार गर्ने क्रममा बैंकले उक्त शाखा सञ्चालनमा ल्याएको हो ।
७ अर्बको पूर्वाधार निर्माण सुस्त,"पाँचथर पूर्वी पहाडका सातवटा जिल्लामा सञ्चालित भौतिक पूर्वाधार निर्माण आयोजनाहरू सुस्त छन् । सरकारी नीति, झन्झटिलो प्रक्रिया र ठेकेदारको लापारबाहीको कारण अर्बौं रुपैयाँ लगानीका आयोजना निर्माणमा ढिलाइ भइरहेको सरोकारवालाले गुनासो गरेका छन् । डेनमार्कको करिब ७ अर्ब रुपैयाँ सहयोगमा सरकारले सन् २०१५ देखि चार वर्षका लागि लागू गरेको उन्नति परियोजनाअन्तर्गत भोजपुर, संखुवासभा, धनकुटा, तेह्रथुम, इलाम, पाँचथर र ताप्लेजुङमा सञ्चालित भौतिक पूर्वाधार निर्माण आयोजनाहरू अलपत्र परेका छन् । आर्थिक प्रवद्र्धनका निम्ति उन्नति समावेशी वृद्धि कार्यक्रमअन्तर्गत सात जिल्लामा चिया, अलैंची, अदुवा र दुग्ध व्यावसाय प्रवद्र्धन गर्न मूल्य शृंखला, पूर्वाधार निर्माण र जवाफदेही व्यापारका लागि चुनौती बहस कार्यक्रम सञ्चालित छन् । सातवटै जिल्लामा सञ्चालित अधिकांश आयोजनाहरू ठेकेदारको लापारबाहीले अलपत्र छन् । ठेकेदार कम्पनीले टेन्डर हात पार्न अनुमानित बजेटभन्दा ४५ प्रतिशतसम्म घटाएर ठेक्का पारेका छन् । कम बजेटमा ठेक्का सम्झौता गरे पनि गुणस्तरीय निर्माण कार्य गर्न नसकेर घाटा लाग्ने भएपछि काम छाडेर भाग्ने गरेका छन् । ठेकेदारको हेलचेक््रयाइँ र सरकारी निकायको कमजोर व्यावस्थापनका कारण अर्बौं रुपैयाँ लगानीका आयोजना अलपत्र छन् । उन्नति परियोजनाले सडक र पुल निर्माणका लागि इलाममा ६४ करोड, पाँचथरमा ३४ करोड ८७ लाख, भोजपुरमा १६ करोड, संखुवासभा २९ करोड, धनकुटामा २३ करोड ५० लाख, तेह्रथुममा २८ करोड र ताप्लेजुङमा १४ करोड ३९ लाख रुपैयाँ गरी २ अर्ब ९ करोड ७६ लाख रुपैयाँ लगानीमा ३० वटा लामाछोटा सडक र दुईवटा पुल निर्माणाधीन रहेको जिल्ला प्राविधिक कार्यालयहरूले जनाएका छन् । टेन्डर प्रक्रियामा घटाघटमा बाँकी रहेको रकमसमेत लगानी गर्न सक्ने भए पनि परियोजनाको म्याद गुज्रिन लागेकाले निर्माण कार्यमा रकम खर्च गर्न प्रक्रियागत समस्या छ । अनुदान रकम खर्च गर्न नसकेपछि सडक ग्राभेल तथा स्तरोन्नति आयोजना लथालिंग हुने अवस्थामा छन् । अधिकांश आयोजनाको सम्पन्न गर्नुपर्ने सम्झौताको म्याद कात्तिकमा सकिएपछि समय थप गरिएको छ । भोजपुरमा निर्माणाधीन टक्सारकोटगोगनेलेखर्क पान्धारे ४६ किलोमिटर कृषि सडक ग्राभेल तथा स्तरोन्नति आयोजना ठेकेदारको लापारबाहीले लथालिंग छ । सडक ग्राभेल, स्तरोन्नति तथा मर्मत सम्भारका लागि भन्दै भत्काएर भोजपुरटक्सार गुम्बा सडक नबनाएपछि सवारी आवागमन अवरुद्ध छ । ठेकेदार एमकेवाईपी संयुक्त निर्माण कम्पनीले १२ करोड रुपैयाँमा ठेक्का सम्झौता गरी फाट्टफुट्ट निर्माण कार्य गरे पनि सडक ग्राभेल गर्ने मुख्य काम नगरेपछि ठेक्का करार रद्द गर्ने चेतावनीसहित पटकपटक पत्राचार गर्दासमेत ठेकेदारले बेवास्ता गरेको जिल्ला प्राविधिक कार्यालयका प्रमुख डिभिजन इन्जिनियर लालु गिरीले बताए । अनुमानित लागत २० करोड रुपैयाँ रहेको सडक ग्राभेल गर्न ठेकेदार एमकेवाईपी कम्पनीले ४० प्रतिशत घटाएर १२ करोड रुपैयाँमा ठेक्का सम्झौता गरेको थियो । यसबाहेक तिवारी भञ्ज्याङच्यांग्रे ५ किलोमिटर र घोडेटारहोम्ताङ ५ किलोमिटर सडक ग्राभेल गर्न योजना छनोट भए पनि निर्माण कार्य नभएको प्राविधिक कार्यालयमा प्रमुख इन्जिनियर लालु गिरीले जनाए ।पाँचथरमा ३४ करोड ८७ लाख रुपैयाँ लगानीमा लामोछोटो दूरीका छवटा सडक ग्राभेल र पुल निर्माण आयोजना निर्माणाधीन छन् । फालेलुङ गाउँपालिका १ र २ मा काउलेएकतीनमेमेङ सडक २६ किलोमिटर, सुम्निमा चोकरानीटार १० किलोमिटर, यही सडकमा पर्ने मेमेङको खेवाथाम खोलामा सडक पुल, काउलेचरिभन्ज्याङ ७ किलोमिटर, लगानीमा सप्तमीसराङडाँडा ८ किलोमिटर सडक ग्राभेल तथा स्तरोन्नति आयोजना निर्माणाधीन छन् । तर, ठेकेदारको लापारबाहीका कारण गति लिन नसकेको जिल्ला प्राविधिक कार्यालयका प्रमुख इन्जिनियर जयराम श्रेष्ठले बताए । उनका अनुसार २५ करोड रुपैयाँ लागत अनुमान रहेको काउलेएकतीन सडक हेटौंडाको गौरी पार्वती मृत सञ्जीवनी कन्स्ट्रक्सन संयुक्त कम्पनीले ४३ प्रतिशत घटेर १५ करोड ३२ लाख रुपैयाँमा ठेक्का लिएको थियो । तर, गुणस्तरीय काम गर्न नसकेर अलपत्र छाडेपछि स्थानीयबासी आक्रोशित छन् । काउलेएकतीन सडकको १५ करोड ३२ लाख रुपैयाँमध्ये २ करोड ९८ लाख ८० हजार, मेमेङको खेवाथाम सडक पुलको २ करोड १ लाख रुपैयाँमध्ये ६८ लाख ७६ हजार र सुम्निमा चोकरानीटार सडक ८ करोड ५४ लाखमध्ये ७० लाख मात्र खर्च भएको जिल्ला प्राविधिक कार्यालयले जनाएको छ । संखुवासभामा चैनपुरनुनढाकी २० किलोमिटर, हयाङखोलातुम्बेपोम्बे १५ किलोमिटर सडक ग्राभेल आयोजना सञ्चालित छन् । संखुवासभामा समेत ठेकेदारको लापारबाहीले सडक ग्राभेल निर्माण कार्यले गति लिन नसकेपछि लगानी खेर जाने अवस्था रहेको उन्नति परियोजनाका इन्जिनियर खेमराज अधिकारीले बताए । उनका अनुसार चैनपुरनुनढाकी २० किलोमिटर ग्राभेल गर्न १४ करोड रुपैयाँ लागत अनुमान रहेकामा कुन्सालिङ कन्स्ट्रक्सन कम्पनीले १० करोड रुपैयाँमा ठेक्का सम्झौता गरेको थियो । अर्को १७ करोड रुपैयाँको लागत अनुमान रहेको हयाङखोलातुम्बेपोम्बे १५ किलोमिटर ग्राभेल गर्न केसी एन्ड न्यौपाने खम्पथा निर्माण कम्पनीले १२ करोड रुपैयाँमा ठेक्का लिएर सम्झौता गरेर गुणस्तरीय काम नगरेको इन्जिनियर अधिकारीले बताए । संखुवासभामा ७ करोड रुपैयाँ लागत अनुमान रहेको मौलादेवीथान ८ किलोमिटर सडक टेन्डर भइसकेको र थप दुईवटा विस्तृत सर्वेक्षण पूरा भइसकेको इन्जिनियर अधिकारीले बताए । तेह्रथुममा उन्नति परियोजनाको लगानीमा सिधुवाशुक्रबारे ९ दशमलव ५ किलोमिटर र चित्रेफुलेक १० किलोमिटर गरी १९ दशमलव ५ किलोमिटर कृषि सडक निर्माणाधीन छन् । यी दुईवटा सडक ग्राभेल गर्न १३ करोड रुपैयाँ लागत अनुमान रहेकामा बिरुवा एपेक्स निर्माण कम्पनी संयुक्तले ९ करोड रुपैयाँमा ठेक्का सम्झौता गरेका छन् । लागतभन्दा ३० प्रतिशत घटेर ठेक्का लिएर गुणस्तरीय काम गर्न नसकेपछि ठेकेदारलाई सम्झौताअनुसार काम गर्न दबाब दिएपछि निर्माण कार्यको गति सुस्ताएको जिल्ला प्राविधिक कार्यालय तेह्रथुमका प्रमुख इन्जिनियर भरतकुमार यादवले बताए । अर्को ३ करोड ३३ लाख रुपैयाँ लागत अनुमान रहेको सेर्मानेभोई साढे ५ किलोमिटर, ४ करोड ५० लाख रुपैयाँको चपरी चोकछथर चागपा ८ किलोमिटर, ३ करोड ३० लाखको शुक्रबारेसौर्यनी ५ किलोमिटर, ३ करोड ३० लाखमा लिखुवासिकिदिन ५ किलोमिटर र आङदिङओयागजुङ सडक ग्राभेल गर्न लागेको प्रमुख इन्जिनियर यादवले बताए । धनकुटाको डाढेगौंडामारेचानुवालेगुवा ३२ किलोमिटर सडक, लेगुवाखोलामा २२ मिटरको सडक पुल, चौकीडाँडाफुलचौर ३ किलोमिटर र निगालेउत्तरपानी ३ किलोमिटर सडक निर्माणाधीन छन् । डाढेगौंडामारे सडक ३२ किलोमिटर ग्राभेल गर्न २४ करोड रुपैयाँ लागत अनुमान रहेकामा लुम्बिनी एपेक्स वाईपी कन्स्ट्रक्सन कम्पनी संयुक्तले १८ करोडमा ठेक्का सम्झौता गरेर काम नगरेको जिल्ला प्राविधिक कार्यालय धनकुटाका प्रमुख इन्जिनियर प्रकाश चौधरीले बताए । चौकिडाँडाफुलचौर ३ किलोमिटर ग्राभेल गर्न २ करोड रुपैयाँ लागत अनुमान रहेकामा १ करोड ९० लाख र २ करोड रुपैयाँको निगालेउतरपानी ३ किलोमिटर सडक १ करोड ६० लाख र २ करोड रुपैयाँ लगानीमा लेगुवाखोलामा २२ मिटरको सडक पुल निर्माणाधीन छन् । सडक पुल निर्माण गर्न कुन्सासालिङ कन्स्ट्रक्सन कम्पनीले ठेक्का लिएको छ । ठेकेदारहरूले अनेक बहाना गरेर निर्माण कार्य ढिलाइ गर्दा दातृनिकायको सहयोग रकम फिर्ता जाने सम्भावना बढेको इन्जिनियर प्रकाश चौधरीले जनाए । ताप्लेजुङमा ५ करोड रुपैयाँ लगानीमा निर्माणाधीन दोभानदाहालगाउँहाङदेवाडाँडाखर्कजुटे १२ किलोमिटर सडक केही महिनाअघि तमोर नदीमा पुल भत्किएपछि निर्माण कार्य अवरुद्ध छ । ठेकेदार याक्थुङवा हिम्दुङ एन्ड थोकर संयुक्त कम्पनीले निर्माण सामग्री पुर्याउन गाह्रो हुने भएपछि काम गर्न छाडेका छन् । उक्त ठेक्का रद्द हुने सम्भावना रहेको उन्नति परियोजनाका इन्जिनियर अविन्द्र बस्नेतले बताए । उनका अनुसार दाहालगाउँखिम्दाङतेलोकसिनाम १२ किलोमिटर सडक भने निर्माणाधीन छ । उक्त सडकको ९ करोड रुपैयाँ लागत अनुमान भए पनि ठेकेदार कम्पनीले ७ करोड २६ लाख रुपैयाँमा ठेक्का सम्झौता गरेको छ । उन्नति परियोजनाले नेवा खोलामा दोभानदाहालगाउँ सडकमा दुई करोड १३ लाख रुपैयाँ लगानीमा २८ मिटर लामो सडक पुल निर्माणाधीन छ । उन्नति परियोजनाले ३ करोड रुपैयाँ लगानीमा थप सडक बसपार्क(छिपछिपे १३ किलोमिटर सडक ग्राभेल गर्न टेन्डर प्रक्रिया भइसकेको इन्जिनियर बस्नेतले बताए । उन्नति परियोजनाको मूल्य शृंखला र पूर्वाधार निर्माणको अधिकांश बजेट लगानी भएको इलाममा दुईवटा लामा र चारवटा छोटो दूरीका सडक निर्माणाधीन छन् । इलामको गाग्रेभन्ज्याङजितपुरसिद्धिथुम्का सोयाकचिसापानी ३३ किलोमिटर सडक ग्राभेल गर्न ३२ करोड रुपैयाँ अनुमानित लागत रहेकामा ठेकेदारले २२ करोड रुपैयाँमा ठेक्का सम्झौता गरी ६० प्रतिशत निर्माण कार्य गरेको परियोजनाका सामाजिक तथा आर्थिकविज्ञ केशव सिलवालले बताए ।पहिलो खण्ड दिवा निर्माण सेवाले ११ करोड र दोस्रो खण्ड याक्थुङहाङ बिरुवा निर्माण सेवाले संयुक्तले ११ करोड रुपैयाँमा ठेक्का लिएका थिए । अर्को फिक्कलनयाँबजार २० किलोमिटर सडक ग्राभेल गर्न १९ करोड रुपैयाँ लागत भए पनि नागार्जुन कन्स्ट्रक्सन कम्पनीले १३ करोड रुपैयाँमा ठेक्का सम्झौता छ । सडक निर्माणमा ६० प्रतिशत निर्माणकार्य भएको इलाममा ८ करोड ७० लाख रुपैयाँ खर्च भइसकेको जनाएको छ । अन्य चारवटा सडक निर्माण प्रक्रियामा छन् ।"
चमेलियाको बिजुली स्थानीयले तत्काल नपाउने,"दार्चुला विद्युत् प्राधिकरणको ढिलासुस्तीका कारण चमेलियाको बिजुली यहाँका स्थानीयले तत्काल उपभोग गर्न नपाउने भएका छन् । प्राधिकरणले स्थानीयस्तरमा विद्युत् प्रसारण लाइन र सबस्टेसन समयमै निर्माण नगरेकाले दार्चुलाबासी जिल्लामै उत्पादन भएको बिजुली बाल्नबाट वञ्चित हुनुपर्ने भएको हो । चमेलियाले यही जनवरीमा व्यावसायिक उत्पादन सुरु गर्ने जनाएको छ । दार्चुला र बैतडीको सीमा भएर बग्ने चमेलिया नदीबाट उत्पादन भएको विद्युतको पहिलो अधिकार भए पनि संरचना निर्माण नहुँदा तत्काल स्थानीयले बिजुली उपभोग गर्न पाउने अवस्था छैन । चमेलियाको बिजुलीको उपभोगमा पहिलो प्राथमिकता दार्चुला बैतडीलाई हुन्छ । त्यसपछि अन्य जिल्लालाई हुनुपर्छ, शैल्यशिखरका स्थानीय राहुल विष्टले भने, स्थानीयस्तरमा प्रसारण लाइन निर्माण हुन नसक्दा तत्काललाई यो सुविधा उपभोग गर्न पाउने स्थिति देखिएन । संरचना निर्माण गरी चाँडै आफूलाई बिजुली बाल्ने वातावरण सिर्जना गर्न अनुरोध गर्दै उनले भने, विद्युतीकरण नहुँदा यहाँका ग्रामीण भेगका बासिन्दा अन्धकारमै बस्न बाध्य छन् ।महाकाली नगरपालिका ७ थालीगाडमा चमेलियाको विद्युत् दार्चुलाका विभिन्न ठाउँमा वितरण गर्नका लागि सबस्टेसन निर्माण हुँदै छ । सबस्टेसनको हाल कन्ट्रोल हाउस र ट्रान्सफर्मर स्विचलगायतका इक्विपमेन्ट राख्ने संरचना निर्माण भइरहेको नेपाल विद्युत् प्राधिकरण क्षेत्रीय कार्यालय अत्तरियाका इन्जिनियर चिजबहादुर गुरुङले बताए । झन्डै ७ करोडको लागतमा निर्माण भइरहेको उक्त संरचना चालु आवको अन्तसम्म बनाइने उनले जानकारी दिए ।क्षेत्रीय कार्यालयले नै निर्माण गरिरहेको २५ किलोमिटर गोकुलेश्वर थालीगाड ३३ केभी प्रसारण लाइनमा स्थानीयको अवरोधले निर्माण कार्य रोकिएको छ । सबस्टेसनको माथिल्लो जंगलमा पनि रूख काट्न नमिल्ने हुँदा प्रसारण विस्तार गर्न सकिएको छैन । इन्जिनियर गुरुङले भने, गोकुलेश्वरदेखि थालीगाडसम्म अन्य ठाउँमा विस्तार भइसकेको छ । प्रसारण लाइन विस्तारमा अवरोध पुगेका ठाउँमा स्थानीयतह, वन कार्यालय र अन्य सरोकारवालासित समन्वय गरेर विस्तारको काम समयमै सम्पन्न गरिनेछ । आउँदो बर्खाअघि नै सबस्टेसन र प्रसारण लाइन निर्माणको कार्य सम्पन्न गर्ने कार्य भइरहेको उनको भनाइ छ ।शैल्यशिखर नगरपालिका १ बलाचमा ३० मेगावाट क्षमताको चमेलिया जलविद्युत् आयोजना झन्डै एक दशक लगाएर निर्माण सम्पन्न हुन लागेको छ । दुई युनिटबाट विद्युत् उत्पादन हुने उक्त आयोजनाको युनिट नं १ बाट जनवरी १८ देखि व्यावसायिक उत्पादन सुरु हुने कार्यतालिका तय गरेको छ । तोकिएकै मितिमा व्यावसायिक उत्पादन सुरु गर्छौं, आयोजना प्रमुख अजयकुमार दाहालले भने । स्थानीयस्तरमा चमेलियाको विद्युत् दार्चुलामा वितरण गर्न बलाचमा सबस्टेसन निर्माण भइसकेको छ, आयोजना प्रमुख दाहालले भने, प्रसारण लाइन निर्माण गरेर जहिले पनि उपभोग गर्न सकिन्छ । दार्चुला र बैतडीमा प्रसारण लाइन र सबस्टेसन निर्माण कार्य अन्तिम चरणमा पुगेको हुनाले यहाँका स्थानीयहरूले पनि अब छिट्टै चमेलियाको बिजुली उपभोग गर्नेछन् ।"
जुट मिलको उत्पादन फागुनदेखि,"विराटनगर विराटनगर जुट मिल्सले आगामी फागुनदेखि उत्पादन निकाल्ने भएको छ । बन्द रहेको मिल डेढ महिनाअघि सञ्चालनमा आए पनि बोराको उत्पादन गर्न अझै दुई महिना लाग्ने प्राविधिकले जनाएका हुन् । डेढ महिनाअघि पुन: सञ्चालनमा आएको जुटमिल सञ्चालन धिमा गतिमा छ । यही गतिमा उत्पादन गर्दा तयारी बोरा निकाल्न मिललाई अझै थप दुई महिना लाग्ने भएको हो । मिलमा रहेका ४५ वटा मेसिनमध्ये दुईवटा मात्र सञ्चालनमा छन् । हालसम्म जुट प्रशोधनबाट सुतली बेर्ने प्रक्रिया कोप सम्म मात्र आइपुगेको छ । अल रोल नामक उपकरणबाट बिमा तयारी भएर लुम मेसिनमा पुगेपछि अन्तिम रूप दिएर कटिङ गर्ने बेलासम्म पुगेर बोरा निस्कन अझै दुई महिना लाग्ने प्राविधिक बताउँछन् । फागुन तेस्रो सातासम्ममा उत्पादन आउन सक्ने उनीहरूले जनाए । मिलले उत्पादन गरेका बोरा बजारमा पुग्न अझै केही समय लाग्ने भएको छ । मंसिर १० बाट मिल सञ्चालन गरिएको हो । हाल ४० मजदुरले काम गरिरहेका छन् । मिलले हालसम्म भारतबाट ७५ टन कच्चा जुट खरिद गरी ल्याएको छ । प्रशासन अधिकृत तारानाथ तिमल्सिनाले मिल चल्न सरकारको सहयोग चाहिने बताए । हामीले चल्न सक्छ भन्ने देखाएका छौं, उनले भने, यसलाई सरकारले गम्भीरतापूर्वक लिएर भरथेग गर्नुपर्छ । ०७१ भदौ १९ बाट ठेक्कामा लिएको भारतीय कम्पनीले चलाउन नसकेर मिल बन्द गरेको हो । रानी बजारका ७४ वर्षीया श्रीप्रसाद साहले स्वार्थ नराखी यो मिललाई सञ्चालन गर्नुपर्ने बताए । यो मिल चलाउन सफा नियत भएका व्यक्ति हुनुपर्छ, उनले भने, सम्पत्ति देखेर मात्रै आउनेले चलाउन सक्दैनन् । जुन बेलासम्म यो मिल चलेको थियो, त्यसबेला गुल्जार रानी बजार बन्द भएसँगै उजाड भएको छ ।जुट मिल्सका प्रबन्धक नीलहरि काफ्लेका अनुसार जुटको उत्पादनका लागि आवश्यक ब्याचिङ आयल अभावमा समस्या भएको छ । उक्त आयल भारतबाट ल्याउन कोटा लिनुपर्ने भएकाले त्यसको प्रक्रियामा छौं, उनले भने । हाल ७८ टन दैनिक उत्पादन क्षमतामा सञ्चालन भइरहेको मिललाई फागुनदेखि दैनिक २० टन उत्पादनको तयारीमा लागेको उनले जनाए । सेयर सदस्यको ऋण सहयोगमा मिल सञ्चालन गरिएको छ, उनले भने, मिल सञ्चालनमा पुँजीको समेत अभाव रहेकाले त्यसको व्यव्स्थापनमा लागेका छौं । हाल ३ करोडको लागतमा सञ्चालन भएको मिल्समा थप २ करोड रुपैयाँको व्यवस्थापन गरेर पूर्ण रूपमा सञ्चालन गर्ने काफ्लेले बताए ।"
गाउँका उद्योग चलाउनै गाह्रो,"ओखलढुंगा मोलुङ गाउँपालिका १ कुन्तादेवीका महिलाहरू मिलेर तीन वर्षअघि अचार उद्योग खोले । गाउँघरमै पाइने लप्सीबाट अचारसँगै त्यसबाट बन्ने परिकारहरू उत्पादन गर्ने उद्देश्यले उनीहरूले उद्योग खोलेका थिए । कालिका कार्की, सीता बानियाँ, देवका बुढाथोकी र कुमारी कार्की मिलेर खोलेको उद्योगको नाम कुन्तादेवी क्यान्डी अचार तथा पाउँ उद्योग राखे । उद्योगको व्यवस्थापक ताराबहादुर बानियाँ थिए । सुरुमा बहु सरोकारवाला वन परियोजना ले २ लाख नगद सहयोग गर्यो । बाँकी ४ लाखजति रकम उद्योगका लागि उनीहरू आफैंले लगानी गरे ।सुरुमा उत्साहजनक रूपले उद्योग खोले पनि एक वर्षपछि सोचेजस्तो व्यापार भएन । अचार, पाउँ, क्यान्डी, खड्डु जस्ता परिकारको लेबल सहित उत्पादन हुन्थ्यो । बजारमा प्रतिक्रिया पनि राम्रै थियो । तर, बजार व्यवस्थापनको कमजोरीले उद्योगका सदस्यहरू आआफैं उत्पादन गर्ने, सामूहिक रूपमा काम गर्न नसक्ने गरी छुटे ।त्यसपछि पनि ताराबहादुर र उनकी पत्नी सीता बानियाँ भने अचार उत्पादनमा निरन्तर लागे । सदरमुकाममा उद्योगबाट उत्पादित अचार बेच्ने केन्द्र पनि खोले । बजारका लागि झापासम्म सम्पर्क गरे । जति दु:ख गर्दा पनि साँवा उठ्नै गाह्रो भो । ताराबहादुर बानियाँले भने, लगानीअनुसारको प्रतिफल नआएपछि पोहोर उत्पादन गरेको तीन टन सामग्री भर्खरै खाल्डो खनेर पुरें ।ठूलो बजारमा बिक्री गर्न ढुवानीका लागि लाग्ने खर्चले गर्दा आफ्नो लगानी उठाउन गाह्रो हुने भएपछि उनले उद्योग बन्द गर्ने स्थितिमा पुगेका हुन् । ४ लाखभन्दा बढी लगानी डुबिसकेकाले बानियाँ दम्पतीले स्थानीय बजारमा भने अचार बिक्री गरिरहेका थिए । नजिकको स्कुल, कलेज, संस्था र गाउँघरमै लगेर पनि बेचिरहेको थिएँ, तारा बहादुरले भने, तर, मैले अचार उद्योगमा काम लगाएको महिला कामदार दलित भएको खबर सबैतिर फैलिएछ । बिस्तारै त्यो पनि बिक्न छोडयो । आफूले विपन्न र दलित समुदायका सातजना महिलालाई रोजगारी दिने उद्देश्यले काम लगाएको तर उनीहरूकै कारणले गर्दा अचार बिक्री हुन छोडेको बानियाँले गुनासो गरे । सामाजिक सोच अझै परिवर्तन हुन सकेको देखिएन, उनले भने । स्थानीय रूपमै अचार बिक्री हुन छोडेपछि बानियाँ दम्पतीले ती कामदारलाई रोजगारी दिन सकेनन् । फेरि पनि लप्सीको सिजन सुरु भएकाले थोरै मात्रामा भने आफैंले उत्पादन गर्ने तयारी गरिररहेका छन् । साना उद्योगलाई प्रवद्र्धन गर्ने सरकारी निति भए पनि गाउँघरमा खुलेका यस्ता साना उद्योगहरू सञ्चालनमा अझै कठिनाइ छ ।हामीले सोचेजस्तो बजार व्यवस्थापनमै कठिनाइ भो, उद्योग सञ्चालिका कालिका कार्कीले भनिन्, अमिलोजन्य पदार्थ हाम्रो ठाउँमा बिक्री नै कम हुने । अन्त पुर्याउँदा सस्तो पुर्याउन नसकिने, महँगोमा बिक्री नहुने । अनि हामीले उद्योग बन्द नगरेर के गर्नु ? सरकारी तहबाटै यस्ता उद्यमीलाई प्रोत्साहन गर्न सके मात्र सरकारी उद्देश्य पूरा हुने उनीहरूको भनाइ छ । अन्यथा दुर्गम गाउँमा साना तथा घरेलु उद्योग सञ्चालन गर्न नसकिने स्थानीय बताउँछन् ।"
एनप्याब्सन खेलकुद सप्ताह,"काठमाडौं (कास) राष्ट्रिय निजी तथा आवासीय विद्यालय एसोसिएसन (एनप्याब्सन) को आयोजनामा पहिलो संस्करणको एन प्याब्सन खेलकुद सप्ताह शनिबार हुँदै छ ।खेलकुद सप्ताहमा फुटबल र एथलेटिक्सका सटपुट, १०० मिटर दौड, ४०० मिटर रिले दौड र ३ हजार मिटर दौड हुने एन प्याब्सनका खेलकुद इन्चार्ज खडकबहादुर बस्नेतले बताए । काठमाडौं जिल्लाका एनप्याब्सनसँग आबद्ध १ सयभन्दा बढी विद्यालयले सहभागिता जनाउने आयोजकको अनुमान छ ।"
रूपन्देहीलाई सफलता,आजको खेल एपीएफविरुद्ध संकटा क्लब
एपीएफ उपाधि नजिक,"काठमाडौं नेपाल एपीएफ क्लब १६ औं राष्ट्रिय महिला लिग फुटबलको उपाधि नजिक पुगेको छ । मंगलबार सुपर लिगको महत्त्वपूर्ण मानिएको खेलमा त्रिभुवन आर्मी क्लबलाई २१ ले पराजित गरेपछि एपीएफको उपाधि जित्ने सम्भावना बलियो भएको हो । सातदोबाटोस्थित एन्फा कम्प्लेक्समा मंगलबारै अर्को खेलमा नेपाल पुलिस क्लबले सुदूरपश्चिमलाई १० ले पराजित गर्यो । सुपर लिगको अन्तिम खेलमा एपीएफ र पुलिसको प्रतिस्पर्धा हुनेछ । विजय हात पारे वा बराबरीको नतिजा निकालेमा एपीएफ विजेता बन्नेछ । पुलिसले सो खेल जितेमा हेड टु हेड का आधारमा पुलिस नै विजेता हुनेछ । दुई खेल समाप्तिमा एपीएफसँग ६, पुलिस र आर्मीको समान ३ तथा सुदूरपश्चिमको कुनै अंक छैन । आर्मीले अन्तिम खेलमा सुदूरपश्चिमको सामना गर्नेछ । दोस्रो हाफमा अनिता केसी र अनिता बस्नेतले गरेको गोलमा एपीएफले लगातार दोस्रो विजय निकालेको थियो । एपीएफका गोलरक्षक एन्जिला तुम्बापो सुब्बाले गरेको गल्तीमा कृष्णा खत्रीले १७ औं मिनेटमा गोल गरी आर्मीलाई आश्चर्यजनक अग्रता दिलाइन् । अनिता केसीले ५० औं मिनेटमा सावित्रा भण्डारीको हेड पासमा गोल गरी एपीएफलाई बराबरीमा ल्याइन् । ८३ औं मिनेटमा बस्नेत अनिताले तीन रक्षक र गोलरक्षक लीला लाम्गादेलाई बिट गर्दै विजयी गोल गरिन् । माया लिम्बूले ९३ औं मिनेटमा दोस्रो पहेँलो कार्ड पाई मैदान छाडे पनि एपीएफलाई त्यसको असर परेन । अर्को खेलमा पुलिसबाट रुपा मगरले खेलको एकमात्र गोल ३१ औं मिनेटमा गरेकी थिइन् ।"
ललितपुरमा नयाँ नेतृत्व,"काठमाडौं (कास) जिल्ला फुटबल संघ ललितपुरको अध्यक्ष पदमा पुरुषोत्तम थापामगर निर्वाचित भएका छन् । मंगलबार भएको साधारणसभामा पुरुषोत्तमले ६ मत र उनका प्रतिद्वन्दी महेन्द्र क्षेत्रीले ४ मत पाएका थिए । थापामगर झम्सिखेल युथ सोसाइटीका हुन् । उपाध्यक्षमा सहदेव व्यन्जनकार, बाबुकृष्ण महर्जन र परशुराम गुरुङ तथा सदस्यमा नीरज तुलाधर, रवि महर्जन, रविन महर्जन, प्रवीणजंग थापा र राजन पन्त चुनिए ।"
इन्डोर क्रिकेट हुने,काठमाडौं (कास) कसमस कलेज र सीवाईएसटीले सर्वाधिक पुरस्कार राशिको सिक्स ए साइड इन्डोर क्रिकेट प्रतियोगिता गर्ने भएका छन् । पुस २९ देखि माघ २ सम्म चल्ने प्रतियोगितामा १६ इन्जिनियरिङ कलेजले सहभागिता जनाउने छन् । विजेताले १ लाख रुपैयाँ पुरस्कार जित्नेछ । म्यान अफ द सिरिजले किट ब्याग पाउने छन् ।
