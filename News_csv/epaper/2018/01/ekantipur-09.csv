शीर्षक,विवरण
नागरिक अभियन्ता केसी पक्राउ,"जेलमै अनशन बस्छु : डा केसीम सर्वोच्च अदालत र त्यहाँ सही तरिकाले न्याय सम्पादन गर्ने न्यायाधीशहरूको कदर गर्छु, स्वास्थ्य र चिकित्सा शिक्षा क्षेत्रलाई डाँवाडोल बनाउन कसैले प्रयास गर्छ भने त्यसका विरुद्ध लड्नु मेरो कर्तव्य बन्छ किन १४ औं अनशन सुरु गर्नुभयो ? स्वास्थ्य र चिकित्सा शिक्षा क्षेत्रको सुधार र मुलुकमा सुशासनका लागि यत्रो समयदेखि लडिरहेका छौं तर हाम्रो अभियानलाई बिथोल्ने गरी सर्वोच्च अदालतका प्रधानन्यायाधीश गोपाल पराजुलीले हिजो आफ्नै बेन्चमा तत्कालीन मन्त्रिपरिषद्का अध्यक्ष तथा प्रधानन्यायाधीश खिलराज रेग्मीले बर्खास्त गरेका व्यक्तिलाई ४ वर्षे कार्यकालको ४ दिन बाँकी रहँदा उहाँकै पक्षमा निर्णय गरिदिनुभयो । हाम्रा पटक पटकका आन्दोलनबाट चिकित्साशास्त्र अध्ययन संस्थानमा सुधार आइरहेको थियो । तर अब त्यही सुधारलाई प्रतिकूल प्रभाव पार्ने व्यक्तिलाई पठाउनुको मतलब के ? सुधारकार्य बिथोल्नु भनेको ३ करोड नेपालीको स्वास्थ्य र विद्यार्थीको पढ्न पाउने अधिकारमाथिको खेलबाड हो । मैले डेढ महिनाअघि पनि प्रधानन्यायाधीश पराजुलीले निजी मेडिकल कलेजहरूका मुद्दामा गलत फैसला गरेको बारे प्रमाणसहित भनेको थिएँ । अब त पराकाष्ठै भयो । पहिला सुशीला कार्की, कल्याण श्रेष्ठ प्रधानन्यायाधीश हुनुहुन्थ्यो । उहाँहरूले न्यायपालिकाको गरिमा बढाउनुभयो । तर अहिले त्यस्तो भएन । त्यसैले प्रधानन्यायाधीशलाई बर्खास्त गर्नुपर्छ र कारबाही गर्नुपर्छ भनेर अनशन बसेको हुँ । अर्को कुरा म न्यायपालिका र सर्वोच्च अदालतलाई कदर गर्छु र त्यहाँ सही तरिकाले न्याय सम्पादन गर्ने न्यायाधीशहरूको कदर गर्छु । स्वास्थ्य र चिकित्सा शिक्षा क्षेत्रलाई डाँवाडोल बनाउन कसैले प्रयास गर्छ भने त्यसका विरुद्घ लड्नु नागरिक र चिकित्सकका हैसियतले मेरो कर्तव्य बन्छ । म त्यही कर्तव्य निभाइरहेको छु । तपाईंलाई पक्राउ गरेर सर्वोच्च अदालत उपस्थित गराइँदै छ नि ? मैले भर्खरै सुनेको हो । एक जनाले भन्नुभयो मेराविरुद्घ मानहानिको मुद्दा लाग्यो । एकछिनपछि अर्कोले भन्नुभयो मलाई पक्राउ पुर्जी जारी गरेको छ रे । खास कुरा के भने म अनशन बस्दा मेरो मृत्यु पनि हुन सक्छ । ज्यान हत्केलामा राखेरै म अनशन बस्दा मलाई कसैले जेलमा लान्छ भने म झनै गौरव गर्छु । पक्रेर प्रहरीले जेलमा राख्ला । त्यहाँ पनि मेरो अनशन जारी रहन्छ । म कहिल्यै डराउनेछैन । त्यसो भए अब के हुन्छ ? चिकित्साशास्त्र अध्ययन संस्थान एउटा पवित्र स्थल हो । जसलाई पठाएको हो, उहाँलाई म डिन मान्दिनँ । जसका विरुद्घ लडेर र जोबाट यो स्थललाई मुक्त राख्ने प्रयास गर्यौं, फेरि उसैलाई पठाइयो । अदालतको निर्णय तुरुन्त बदर हुनुपर्छ । वरिष्ठता र योग्यताका आधारमा बनाइएको व्यक्ति नै डिन हुनुपर्छ । सरकारले पहिला गरेका सम्झौता अझै कार्यान्वयन भएका छैनन् । त्यो हुनुपर्यो । अस्पतालमा भएका बेथितिविसंगतिविरुद्घ हामी विगत र अहिले पनि लडिरहेका छौं । ती विसंगति अन्त्य हुनैपर्छ । (पक्राउ पर्नुअघि डा केसीसँग अतुल मिश्रले गरेको कुराकानी)"
छाउगोठमै मृत्यु,"अछाम तुर्माखाद गाउँपालिका ३ भैरवस्थानको लकान्द्रामा छाउपडी गोठमा एक महिलाको मृत्यु भएको छ । सोमबार छाउगोठमा २३ वर्षीया गौरी बुढा (वयक) मृत अवस्थामा भेटिएकी जिल्ला प्रहरी कार्यालय अछामका प्रमुख डीएसपी दधिराम न्यौपानेले जानकारी दिए । प्रहरी टोली घटनास्थल पुगेको छ । कसरी ज्यान गयो भन्ने जानकारी पोस्टमार्टमपछि मात्र थाहा हुनेछ, न्यौपानेले भने ।स्थानीय उजिर विकका अनुसार आइतबार बेलुका खाना खाएर सुतेकी गौरी सोमबार बिहान मृत फेला परेकी हुन् । किन ढिलो उठिन् भनेर सोधखोज गर्न जाँदा मृत अवस्थामा भेटिएकी हुन्, विकले भने, अघिल्लो साँझ खाना खाएर सुत्न जान्छु भन्दै छाउगोठ जाँदासम्म उनी बिरामीजस्तो थिइनन् । घरबाट टाढा रहेको छाउपडी गोठमा झ्याल थिएन, भित्र आगो बालेको खरानी भेटिएकाले निसास्सिएर मृत्यु भएको स्थानीयको अनुमान छ ।२०७३ मंसिर ४ गते साबिकको तिमिल्सैन गाविसकी २१ वर्षीया डम्बरा उपाध्याय र पुस ३ गते साबिकको गाज्रा गाविसकी १५ वर्षीया रोशनी तिरुवाको छाउपडी गोठमा मृत्यु भएको थियो । अछामको छाउपडी कुप्रथा न्यूनीकरण गर्न साबिकका ७५ वटा गाविसमा महिनावारी भएको बेला महिलालाई छाउपडी गोठमा राख्ने परिवारलाई सामाजिक रूपमा बहिष्कार गर्नुका साथै गाविसबाट प्रदान गरिने सबै सेवा(सुविधाबाट वञ्चित गरिने निर्णय गरे पनि गोठमा बस्नेको संख्यामा कमी आएको छैन । महिनावारी सुरु भएपछि महिलालाई छाउपडी गोठमा पठाइन्छ । त्यहाँ आवश्यक खाना, लत्ताकपडा भने दिइँदैन । चिसो महिनामा कठ्यांग्रिएर, आगो बाल्दा निसास्सिएर थुप्रै महिलाको ज्यान गएको छ । छाउपडी कुप्रथा अन्त्य गर्न भन्दै जिल्लामा दर्जनौं गैरसरकारी संस्था कार्यरत छन् । एक दशकदेखि महिला अधिकार क्षेत्रमा काम गर्दै आएकी पशुपति कुँवर एक्लै लागेर कुनै प्रतिफल प्राप्त गर्न नसकिने बताउँछिन् । कुनै एनजीओ आईएनजीओले काम गरेजस्तो गरेर छाउपडी कुप्रथा हटदैन, उनले भनिन्, यसलाई राजनीतिक मुद्दा बनाइएन । नेताहरू बोल्दैनन् । स्थानीय नेता, वकिल र शिक्षकहरूले छाउपडीविरुद्ध खुलेर बोल्न नसकेको उनको आरोप छ । बर्सेनि अछाममा गोठमै ज्यान जाने गरेको सुन्दा म जस्ता अभियान चलाउँदै हिँडेका महिला नै थाक्नुपर्ने अवस्था आएको छ, उनले छाउपडीविरुद्धको कानुन कार्यान्वयन गर्नुपर्ने बताइन् । १० वर्षयता जिल्लामा ९ महिलाको छाउगोठमै मृत्यु भएको छ । चार वर्षअघि अछामको रिडिकोट ४ की १५ वर्षीया शर्मिला भुलको छाउपडी गोठमै मृत्यु भएको थियो । त्यसअघि जिल्लाको ढकारी, बारला, पायल, हत्तीकोटलगायत गाविसमा महिलाहरूले गोठमै ज्यान गुमाएको तथ्यांंक छ । शर्मिलाको ज्यान गएपछि अछाममा छाउपडी गोठ भत्काउने अभियान सुरु भएको थियो । उक्त अभियानअन्तर्गत हालसम्म साबिकका ३१ गाविस छाउपडी गोठमुक्त घोषणा भइसकेका छन् । जिल्लामा यो अभियान चलिरहे पनि महिलाले गोठमा ज्यान गुमाउने क्रम रोकिएको छैन ।"
अस्थायी मुकाम तोक्न राष्ट्रपतिको सुझाव,"काठमाडौं (कास) राष्ट्रपति विद्यादेवी भण्डारीले प्रदेशको अस्थायी मुकाम यथाशक्य चाँडो तोक्न प्रधानमन्त्री शेरबहादुर देउवालाई सुझाव दिएकी छन् । प्रदेश प्रमुख, अस्थायी मुकामलगायत विषयमा छलफल गर्न सोमबार शीतलनिवास पुगेका देउवालाई भण्डारीले उक्त सुझाव दिएकी हुन् । मुकाम नतोक्दा शपथलगायत प्रशासनिक काममा बाधा पर्ने राष्ट्रपतिको तर्क थियो । प्रधानमन्त्री देउवाले भने आफूले दलहरूसँग राजनीतिक परामर्श लिएर त्यसबारे निर्णय गर्ने अवगत गराएका थिए । अस्थायी मुकाम तोक्न ढिलाइ गर्न नहुने सुझाव राष्ट्रपतिको हो, राष्ट्रपतिका प्रमुख स्वकीय सचिव भेषराज अधिकारीले भने ।"
सवारी लाइसेन्स अब सातै प्रदेशबाट,"काठमाडौं सरकारले सवारीचालक अनुमतिपत्र (लाइसेन्स) सातवटै प्रदेशबाट वितरण गर्ने गरी आवश्यक प्रशासनिक संरचनाको खाका तयार पारेको छ । संघीय मामिला तथा स्थानीय विकास मन्त्रालयका अधिकारीले प्रदेश सरकारमातहत रहने यातायात कार्यालयबाट लाइसेन्स वितरण थालिने जानकारी दिए ।काठमाडौं र देशका केही सीमित सहरबाट वितरण हुँदै आएका कारण सवारीचालक अनुमतिपत्रका लागि सर्वसाधारणले सास्ती खेप्दै आएका छन् । बर्सेनि लाखौं व्यक्ति लाइसेन्स लिन इच्छुक देखिए पनि न्यून संख्यामा मात्र लाइसेन्स जारी हुँदै आएको छ जसका कारण आवेदन खुल्नासाथ यातायात कार्यालयमा लाइसेन्स लिन चाहनेको लामो भीड लाग्ने गरेको छ र लाइसेन्स प्रक्रिया जटिल र सकसपूर्ण भएको भन्दै यातायात विभाग पनि विगत लामो समयदेखि आलोचित हुँदै आएको छ ।समयमा लाइसेन्स प्रक्रिया सुरु नभएका कारण पछिल्लो समय बिनालाइसेन्स सार्वजनिक सवारी चलाउने क्रम बढ्दै गएको थियो । केही वर्षयता भएका ठूला दुर्घटनाका पछाडि पनि जटिल र सुस्त लाइसेन्स वितरण प्रक्रियालाई समेत कारक औंल्याइएको थियो । सरकारले तयार पारेको पछिल्लो प्रस्ताव कार्यान्वयनमा आए सर्वसाधारणले अहिले भोगिरहेको सास्तीबाट केही हदसम्म मुक्ति पाउने अपेक्षा गरिएको छ । प्रस्तावमा सातवटै प्रदेशमा साबिकका १४ वटै अञ्चलमा भएको जस्तै यातायात व्यवस्था कार्यालय रहनेछन् । ती कार्यालयले सवारी अनुमतिपत्र जारी गर्नेदेखि नवीकरण र करसमेत उठाउनेछन् । सांगठनिक संरचनाका सम्बन्धमा सुझाव लिन उक्त प्रस्ताव सामान्य प्रशासन मन्त्रालय पठाइएको मन्त्रालयका एक उच्च अधिकारीले जानकारी दिए । मन्त्रालयले तयार पारेको प्रस्ताव मन्त्रिपरिषद्ले पारित गरेपछि प्रदेशले सवारी लाइसेन्स जारी गर्ने बाटो खुल्नेछ । प्रस्तावमा सवारी तथा यातायात व्यवस्था ऐन २०४९ मा भएको अञ्चलको अधिकार प्रदेशलाई दिने गरी संशोधन गरिने उल्लेख छ । त्यसका लागि आवश्यक कानुन, मापदण्ड र निर्देशिकासहितको तर्जुमा गरिएको ती अधिकारीले जानकारी दिए । प्रस्तावअनुसार सवारी दर्ता गर्ने, लाइसेन्स जारी गर्ने र सवारी कर उठाउने अधिकार पनि प्रदेशको हुनेछ । त्यसैगरी प्रदेशभित्रका सडक रुटको अनुमति पनि प्रदेश सरकारबाट जारी हुनेछ ।संविधानको अनुसूची ९ मा सवारीसाधन अनुमतिलाई संघ, प्रदेश र स्थानीय तहको साझा अधिकार उल्लेख गरिए पनि लाइसेन्स सम्बन्धमा भने कुनै प्रस्ट व्यवस्था गरिएको थिएन । सवारीसाधन कर उठाउने अधिकार भने प्रदेश र स्थानीय तहमा रहने व्यवस्था गरिएको छ । अघिल्लो माघमा तत्कालीन मुख्य सचिव सोमलाल सुवेदीको अध्यक्षता गठित संघीयता कार्यान्वयन तथा प्रशासन पुन:संरचना समन्वय समितिले तयार पारेको संघ, प्रदेश र स्थानीय तहको एकल तथा साझा अधिकार सूचीको कार्य विस्तृतीकरणसम्बन्धी प्रतिवेदनलाई सरकारले अनुमोदन गरेको थियो जसमा संविधानको अनुसूची ५, ६, ७, ८ र ९ मा रहेका अधिकारलाई प्रस्ट पारिएको थियो । उक्त कार्य विस्तृतीकरणमा भने लाइसेन्स वितरणको अधिकार प्रदेशअन्तर्गत राखिएको छ । त्यसैमा आधारित भएर भौतिक पूर्वाधार तथा यातायात मन्त्रालयले प्रदेशबाट लाइसेन्स जारी गर्ने गरी त्यससम्बन्धी आवश्यक प्रस्ताव प्रधानमन्त्री तथा मन्त्रिपरिषद्मा पठाइसकेको छ । प्रस्तावमा अहिले केन्द्रबाट जारी स्मार्ट लाइसेन्स सातवटै प्रदेशबाट जारी हुने उल्लेख छ । त्यसका लागि प्रत्येक प्रदेशमा राख्ने कार्यालय र त्यसको सांगठनिक संरचना पनि प्रस्तावमा खुलाइएको छ । संघीय मामिला तथा स्थानीय विकास मन्त्रालयका सचिव दिनेश थपलियाले तत्काल स्थानीय तहसँग त्यस किसिमको क्षमता नभएका कारण पनि सवारी अनुमतिपत्र जारी गर्ने काम प्रदेश तहमै रहनु उपयुक्त देखिएको बताए । साझा अधिकार भए पनि कार्य विस्तृतीकरण र स्थानीय तहको हालको क्षमता हेरेर सवारी अनुमतिपत्र जारी गर्ने जिम्मा प्रदेशलाई दिने सहमति भएको हो, थपलियाले जानकारी दिए ।"
सामुदायिकको सिकाइ निराशाजनक,"काठमाडौं सामुदायिक विद्यालयहरूमा विद्यार्थीहरूको सिकाइ स्तर अत्यन्त निराशाजनक रहेको निष्कर्ष शिक्षा मन्त्रालयको अध्ययनले निकालेको छ । सामुदायिक विद्यालयमा अध्ययन गर्ने कक्षा २ र ३ का विद्यार्थी जोडा मिलाउन र वाक्य लेखनमा समेत कमजोर पाइएको छ । शिक्षा मन्त्रालयको शैक्षिक गुणस्तर परीक्षण केन्द्र (ईआरओ) ले गरेको अध्ययनले ६० प्रतिशत विद्यार्थीले नेपालीमै सरल वाक्य लेख्नसमेत नसकेको औंल्याएको हो । ईआरओले ११ जिल्लाका २ हजार ६ सय ५ सामुदायिक विद्यालयका ७२ हजार ५ सय ३८ विद्यार्थीमाथि अनुसन्धान गर्दा यो तथ्य बाहिर आएको हो । कक्षा २ का ३५ हजार ९ सय ८३ र कक्षा ३ का ३६ हजार ५ सय ५५ विद्यार्थीमाथि अनुसन्धान गरिएको थियो । परीक्षणका क्रममा श्रुति लेखनमा सबभन्दा कमजोर पाइएको हो । कक्षा २ का विद्यार्थीको कक्षाकोठामा आधारित प्रारम्भिक कक्षा पठन सीप परीक्षण गर्दा यस्तो वाक्य लेखनको सिकाइ उपलब्धि ४० मात्रै छ । यसमा शिक्षकले म फलफूल खान्छु, पिउने पानी सफा हुनुपर्छ, पाकेको आँप गुलियो हुन्छ, रामले झोलामा आफ्नो किताब राख्यो जस्ता वाक्य उच्चारण गरेर विद्यार्थीलाई लेख्न लगाइएको थियो । यस्ता वाक्य लेख्न नजान्नेमा धनकुटामा ६० प्रतिशत, सप्तरीमा ५८, पर्सामा ५३, भक्तपुरमा ४५, कास्कीमा ४८, मनाङमा ७६, दाङमा ६७, बाँकेमा ६५, बर्दियामा ७४, कञ्चनपुरमा ६५ प्रतिशत विद्यार्थी छन् । कक्षा ३ मा श्रुतिबोधमा भँगेरा र भँगेरीको कविता सुनाएर प्रश्न सोधिएको थियो । यसमा पनि सिकाइ उपलब्धि औसतमा ४९ प्रतिशत मात्रै थियो । औसत अंक पनि नल्याउनेमा सप्तरी, दाङ, बाँके, बर्दिया, कञ्चनपुरका विद्यार्थी छन् । ईआरओले कक्षा २ का विद्यार्थीको अक्षर मात्राको पहिचान, परिचित शब्द लेखन, श्रुतिबोध, सरल वाक्य गठन, शब्द भण्डार, सरल वाक्य र शब्द पठन बोध, जोडिएको शब्द छुट्याउने, श्रुति लेखन, क्यालेन्डरको जानकारीको परीक्षण गरिएको थियो । जोडा मिलाउनेमा ६२, जोडिएको अक्षर छुट्याउनेमा ५२, वाक्य लेखनमा ४० प्रतिशत पास भए । कक्षा ३ मा शब्द र वाक्य पठन, सही शब्द छनोट, चित्र वर्णन, शब्द छुट्याउने, श्रुति लेखन, पोस्टर पढ्न, कविता पढ्न, पात्रो हेर्न सक्छन् कि सक्दैनन् भन्ने परीक्षण गरिएको थियो । यसमध्ये चित्र वर्णमा सिकाइ उपलब्धि ४९, जोडिएको शब्द छुट्याउनेमा ५९, वाक्य लेखनमा ४६, पोस्ट पठनमा ६५, कविता पठनमा ४९ प्रतिशत औसत सिकाइ देखियो । कक्षा २ का विद्यार्थीलाई तयार पारेको प्रश्नमा जोडा मिलाउन बायाँतिरको लहरमा समूह क मा शिर, ज्योति, अन्धकार, उचाली शब्द राखिएको थियो भने समूह ख दायाँतिरको लहरमा अँध्यारो, उठाएर, टाउको, उज्यालो र शरीर शब्द राखिएको थियो । शिर शब्द टाउकोसँग मिल्छ भनेपछि बालबालिकालाई ज्योति केसँग मिल्छ होला भनी प्रश्न गरिएको थियो । विद्यार्थीलाई २ मिनेट प्रश्न पढ्न लगाएर उत्तर दिन लगाइएको थियो । यसको मूल्यांकनमा औसतमा ३८ प्रतिशतले जोडा मिलाउनै सकेनन् । धनकुटाका ५३ प्रतिशत, सप्तरीका ६८, पर्साका ७१, भक्तपुरका ७७, कास्कीका ७१, मनाङका ७०, मुस्ताङका ६६, दाङका ५६, बाँकेका ५९, बर्दियाका ४९ र कञ्चनपुरका ५७ प्रतिशत विद्यार्थीले मात्रै जोडा मिलाए । त्यस्तै २० मिनेटको समय दिएर जोडिएका शब्द छुट्याउने कार्यको पनि परीक्षण भएको छ । मेरोघरछ, घरमाभाइछ जस्ता वाक्य छुट्याउन लगाइएको थियो । यो विधामा औसत ५१ प्रतिशत मात्रै सिकाइ रहेको पाइएको छ । यसको सिकाइ परीक्षण गर्दा मनाङको ७५, भक्तपुरको ७१ र कास्कीको ६९ प्रतिशत सिकाइ उपलब्धि रहेको पाइयो । अक्षर छुट्याउन कमजोर हुनेमा धनकुटा, सप्तरी, पर्सा, मुस्ताङ, दाङ, बाँके, बर्दिया र कञ्चनपुरका विद्यार्थी छन् ।ईआरओको अध्ययनमा ३२ हजार ७ सय ११ छात्र र ३९ हजार ८ सय २७ छात्रा सहभागी थिए । कक्षा २ र ३ को सिकाइ औसत ६५ प्रतिशतमा सीमित रहेको पाइएको छ । शिक्षकलाई नै सहभागी गराएर यो अध्ययन गरिएको ईआरओले जनाएको छ । जुन दिन परीक्षा लिएको हो, त्यही दिन अभिभावकलाई जानकारीसमेत गराइएको थियो । यो अध्ययनले आफ्ना बालबालिका कुन विधामा कमजोर छन् भन्ने शिक्षक र अभिभावकले समेत थाहा पाएका छन्, परीक्षण केन्द्रका प्रमुख लेखनाथ पौडेलले भने, यो स्थानीय तहमा विद्यालय सुधार गर्न सकिने आधार हो । अक्षर मात्राको पहिचानमा ३३ प्रतिशतले केही पनि नजानेको पाइयो । मनाङका विद्यार्थीमा यो आधारमा राम्रो सिकाइ रहेको पाइएको छ । परिचित शब्द लेखन (खाउ, आउ, जाउ) जस्ता शब्द चिन्ने विद्यार्थी अन्य जिल्लाको भन्दा मनाङ र मुस्ताङको योग्य पाइएको छ । ईआरओका अनुसार मनाङमा ९२ र ९० प्रतिशतसम्म सिकाइ उपलब्धि रहेको पाइएको छ । सरल वाक्य पठनमा औसतमा ६८ प्रतिशत मात्रै छ । दाङ, बाँके, बर्दिया, कञ्चनपुरको औसत सिकाइसमेत नरहेको पाइएको छ । यसमा वाक्य चिन्नुपर्ने थियो । शब्द भण्डारको सिकाइ उपलब्धि ७१ प्रतिशत मात्रै छ । यो विधामा पनि मनाङकै विद्यार्थी योग्य देखिए । मनाङको ९१ र सबैभन्दा कम बर्दियाको ६४ प्रतिशत सिकाइ रहेको पाइएको छ । शब्द पठनमा अन्य विधाको भन्दा कमजोर पाइएको छ । यो विधामा औसत सिकाइ नै ६५ प्रतिशत छ । औसतसमेत पूरा नगर्नेमा धनकुटा, मुस्ताङ, दाङ, बाँके, बर्दिया र कञ्चनपुर छन् । भक्तपुरमा सबभन्दा बढी ७६ प्रतिशत सिकाइ उपलब्धि पाइएको छ । पौडेलले एउटा कक्षामा २ र ३ मा कम्तीमा ५ जना विद्यार्थी भएका ११ जिल्लाका सबै विद्यालयको अध्ययन गर्दा यस्ता नतिजा आएको जानकारी दिए । सुधार गर्नुपर्ने क्षेत्र कुन हो ? भन्ने स्पष्ट भएको छ, उनले भने, सिकाइ कमजोर हुनुमा स्थानीय भाषाले पनि हुन सक्छ ।६७ प्रतिशतले घरमा नेपाली बोल्दैनन्कक्षा २ र ३ का ६७ प्रतिशत विद्यार्थीले घरमा नेपालीबाहेकका भाषा बोल्ने गरेको पाइएको छ । ईआरओले ११ जिल्लाको २ हजार ६ सय ५ विद्यालयका ७२ हजार ५ सय ३८ विद्यार्थी माथि अनुसन्धान गर्दा यो तथ्य बाहिर आएको हो । अध्ययन गरिएका विद्यार्थीमध्ये ४८ हजार ४ सय ५७ अर्थात् ६७ प्रतिशतले घरमा नेपालीबाहेकका भाषा प्रयोग गर्ने गरेको पाइएको हो । ईआरओले धनकुटा, पर्सा, सप्तरी, भक्तपुर, कास्की, मनाङ, मुस्ताङ, दाङ, बाँके, बर्दिया, कञ्चनपुरको कक्षाकोठामा आधारित प्रारम्भिक कक्षा पठन सीप परीक्षण गर्दा यस्तो पाइएको हो । अध्ययनअनुुसार बाँकेमा ७२ प्रतिशत बालबालिकाले घरमा नेपालीबाहेकका भाषा प्रयोग गर्ने गरेको पाइएको छ । सप्तरीमा सबभन्दा बढी ९८ प्रतिशत विद्यार्थीले घरमा आफ्नै भाषा प्रयोग गरेको पाइएको छ । पर्सामा ९४, मनाङमा ७९, कञ्चनपुरमा ७७, बर्दियामा ६६ प्रतिशतले घरमा आफ्नै भाषा प्रयोग गरेको पाइएको हो । कास्कीमा सबभन्दा बढी ९० प्रतिशत विद्यार्थीले नेपाली भाषा प्रयोग गर्ने गरेको पाइएको छ । ईआरओएले कक्षा २ र ३ का विद्यार्थीमाथि अध्ययन गरेको हो । अध्ययनअनुसार कक्षा २ का विद्यार्थीमध्ये ६७ प्रतिशत र ३ का ६६ प्रतिशतले घरमा आफ्नै भाषा प्रयोग गर्ने गरेको पाइएको छ ।"
एमाले बैठकमा ओलीको ब्रिफिङ  एकताबारे बोल्न निषेध,"काठमाडौं एमाले अध्यक्ष केपी ओलीले माओवादी केन्द्रका अध्यक्ष पुष्पकमल दाहाल पार्टी एकताको पक्षमा एक सय प्रतिशत दृढ रहेको उल्लेख गर्दै आशंका नगर्न आफ्नै पार्टीका नेताहरूलाई आग्रह गरेका छन् ।नेताहरूबाट एकता प्रक्रियाबाट माओवादी टाढिने आशंका व्यक्त भइरहँदा अध्यक्ष ओलीले दाहालसँग आफ्नो लामो छलफल भइरहेको र एकताको विषय सकारात्मक दिशामा अघि बढिरहेको प्रस्ट पारेका हुन् । आइतबार साँझ मात्र दाहालसँग करिब एक घण्टा कुरा गरेका उनले सोमबार दिउँसो पार्टी स्थायी समिति बैठकमा पछिल्लो छलफलबारे ब्रिफिङ गरे ।बैठकमा ओलीले एकताको विषयमा सार्वजनिक रूपमा पोजिसन बनाउने गरी नबोल्न नेताहरूलाई निर्देशनसमेत दिए । एकताका विकल्पहरूबारे नेताहरूले सार्वजनिक रूपमा बोल्ने गरेका थिए । एकताको विषयमा छलफल र निर्णय गर्न पार्टी एकता संयोजन समिति बनाइएको उल्लेख गर्दै ओलीले त्यहीँबाट सम्बन्धित काम अघि बढाइने बताए । ओलीको निर्देशनपछि एमाले बैठकले यससम्बन्धी प्रस्ताव नै पारित गरेको छ ।एकीकरणका सम्बन्धमा सार्वजनिक रूपमा कुनै पोजिसन, अडान या सर्त तेस्र्याउने कुराले एकता प्रक्रियालाई नसघाउने, बरु उल्टै जटिल बनाउने हुनाले यसो नगर्न सम्बद्ध सबैको ध्यानाकर्षण गरिन्छ, एमाले बैठकको निर्णयमा छ, त्यसरी नै, एकीकरणलाई असहज तुल्याउने गरी सार्वजनिक सञ्चार माध्यमबाट नीति, नेतृत्व र एकताका अन्य पक्षका बारेमा आफ्ना निजी धारणाहरू चर्चामा नल्याउन पनि आम पार्टीपंक्तिलाई निर्देशित गरिन्छ । माओवादी नेताहरूबाट समेत एकताका सम्बन्धमा बाहिर धारणा आइरहेकोतर्फ पनि एमालेले चासो व्यक्त गरेको छ । घुमाउरो तरिकाले पार्टी एकताका पक्षमा कुनै अडान नराख्न बैठकले माओवादी पंक्तिलाई समेत अनुरोध गरेको छ ।चुनावले पार्टी एकताका पक्षमा समेत जनमत दिएको उल्लेख गर्दै बैठकले यसलाई छिटो निष्कर्षमा पुर्याउने प्रतिबद्धता जनाएको छ । आम जनताको चाहनाअनुरूप यस एकता प्रक्रियालाई यथासम्भव छिटो निष्कर्षमा पुर्याउनु र एकीकृत पार्टीको अगुवाइमा राजनीतिक स्थायित्व तथा आर्थिक समृद्धिको जनचाहनालाई छिटोभन्दा छिटो साकार पार्नु हाम्रो काँधमा आएको ऐतिहासिक दायित्व हो, एमालेले भनेको छ, एमाले यस दायित्वप्रति संवेदनशील, सजग र क्रियाशील छ । दुवै पार्टीबीच निकट भविष्यमै एकीकरण भएर एकीकृत कम्युनिस्ट पार्टी निर्माण हुनेमा निश्चिन्त हुन र यस सम्बन्धमा विभिन्न ढंगले व्यक्त हुने कुनै पनि भ्रम, अफवाह या अनुमानबाट प्रभावित नहुन बैठकले आग्रह गरेको छ ।एकताकै विषयमा छलफल गर्न मंगलबार एकता संयोजन समितिको बैठक बस्ने सम्भावना छ । माओवादीका शीर्ष नेताहरूको सोमबारको बैठकले मंगलबार एकता संयोजन समितिको बैठकबाट प्रक्रिया अघि बढाउने निर्णय गरेको छ । ओली बुधबार उपचारका लागि थाइल्यान्ड जाने भएकाले मंगलबार बैठक बस्ने गरी दुई दलबीच कुराकानी भएको जनाइएको छ । सरकार र आयोगप्रति आपत्ति एमालेले संविधानको मर्म र भावनाविपरीत सरकार आफ्नो आयु लम्ब्याउनेतर्फ लागेको भन्दै आपत्ति जनाएको छ । निर्वाचन आयोगले पनि संविधानको मर्मविपरीत काम गरिरहेको भन्दै बैठकले असन्तुष्टि जनाएको छ ।प्रतिनिधिसभा तथा प्रदेशसभाको निर्वाचन सकिएको एक महिनाभन्दा बढी र सम्पूर्ण मतगणना सकिएको तीन हप्ताभन्दा बढी समय बितिसक्दा पनि प्रतिनिधिसभाको समानुपातिकतर्फको परिणाम सार्वजनिक नगरिएको र त्यसैलाई आधार बनाएर नयाँ सरकार गठनको प्रक्रिया अवरुद्ध बनाइएको छ, एमालेको निर्णय छ ।एमालेले संविधानमा केही समस्या रहेका रहेछन् भने त्यसलाई संविधान र कानुनकै भावनाका आधारमा समाधान हुनुपर्ने उल्लेख गरेको छ । संविधानको अपव्याख्या गर्दै वर्तमान सरकार जसरी आफ्नो आयु लम्ब्याउन र नयाँ सरकार गठनको ढोका थुन्न उद्यत छ, यो संविधानको भावना र मर्मविपरीतको विषय हो, एमालेले भनेको छ, यो स्थिरता र समृद्धिको अपेक्षासहित उत्साहपूर्वक निर्वाचनमा सहभागी भएका सार्वभौम जनताको भावना र मतमाथिको खेलवाड पनि हो ।अध्यादेश जारी भएको लामो समय व्यतीत गरेर मात्र राष्ट्रिय सभा निर्वाचनको मिति घोषणा गरिनु र छोटो समयमै सम्पन्न हुन सक्ने यस निर्वाचनका लागि एक महिनाभन्दा लामो समय तोकिनुले नयाँ सरकार गठनको ढोका बन्द गर्न खोजेको पुष्टि भएको एमाले ठहर छ ।प्रदेशको केन्द्र नतोकेको विषयमा पनि एमाले बोलेको छ । अस्थायी केन्द्र नतोकी राजधानीमै शपथ गराउने तयारी संघीयताको मर्मविपरीत भएको एमाले ठहर छ । प्रदेशका अस्थायी केन्द्र तोक्ने काम नगरी प्रदेश प्रमुखहरू मात्रै नियुक्त गर्ने र प्रदेशसभा सदस्यहरूको शपथ काठमाडौंमा गराउने सरकारको तयारीप्रति हाम्रो गम्भीर ध्यानाकर्षण भएको छ, एमालेको निर्णयमा छ, यसले सरकारको संघीयता मर्म विपरीतको चरित्र मात्रै उजागर भएको छैन, यो सरकार आफ्नो संवैधानिक दायित्वबाट विमुख भएको र प्रदेश केन्द्रजस्तो विषयमा संकीर्ण दलीय स्वार्थबाट सञ्चालित भएको पनि प्रस्ट देखिन्छ । संविधानको व्यवस्थाअनुसार प्रदेशका राजधानीहरू प्रदेशसभाको दुई तिहाइ बहुमतले निर्णय गर्ने व्यवस्था भए पनि त्यस्तो निर्णय नहुन्जेल प्रदेशसभाका कामकारबाहीका लागि सरकारले अस्थायी केन्द्र तोक्ने व्यवस्था संविधानको धारा २८८ मा छ ।एमालेले प्रदेश प्रमुखको नियुक्ति र प्रदेशको अस्थायी मुकाम तोक्ने काम संविधानको व्यवस्थाअनुसार एकसाथ अघि बढाउन पनि माग गरेको छ । त्यस्तै निर्वाचन आयोगले निर्वाचन परिणाम राष्ट्रपतिसमक्ष नबुझाउने कुरालाई एमालेले संविधानको भावनाविपरीत र अनुत्तरदायी भनेको छ । कसैको दबाब र प्रभावमा नपरी आफ्नो संवैधानिक दायित्व पूरा गर्न, आफ्नो पूर्वप्रकाशित कार्यतालिकाअनुसार निर्वाचन परिणाम सार्वजनिक गर्न एमालेले आयोगको ध्यानाकर्षण गराएको छ । एमालेले निर्वाचन सकिएपछि सरकारले जथाभावी नियुक्ति, सरुवा, बढुवा र राज्यकोषबाट रकम बाँडेको भन्दै आपत्ति जनाएको छ । बैठकले युवा संघ, नेपालका अगुवा कार्यकर्ता एवं फर्निचर व्यवसायी वसन्त पौडेलको हत्या घटनाप्रति चिन्ता व्यक्त गरेको छ ।"
शीतलहर प्रभावितको समस्या समाधान होस्,"काठमाडौं (कास) राष्ट्रपति विद्यादेवी भण्डारीले तराई क्षेत्रको शीत लहरबाट उत्पन्न समस्या समाधान गर्न सरकारको ध्यानाकर्षण गराएकी छन् । तराईलगायत देशभर बढेको चिसोले जनताको दैनिक जीवनयापनमा परेको कठिनाइप्रति आफ्नो ध्यानाकर्षण भएको उल्लेख गर्दै भण्डारीले विगत वर्षमा पनि यस किसिमका प्राकृतिक घटना हुने गरेकाले अब उचित र दिगो व्यवस्थापनका लागि पूर्वतयारी अपनाउन सरकारलाई आग्रह गरेकी छन् ।राष्ट्रपतिको कार्यालयका प्रवक्ता कुलप्रसाद चुडालद्वारा सोमबार जारी विज्ञप्तिअनुसार राष्ट्रपतिले शीतलहर एवं महामारीले विशेष गरी बालबालिका, ज्येष्ठ नागरिक, असहाय, गरिब र निमुखालाई बढी प्रभावित पारेको कुराले सिंगो देशलाई दु:खित र स्तब्ध तुल्याएको उल्लेख गरेकी छन् । विज्ञप्तिमा सरकारसँग हातेमालो गरी पीडितको उद्धार एवं राहतको उचित प्रबन्ध मिलाउन गैरसरकारी संस्था, नागरिक समाज, निजी क्षेत्र र सर्वसाधारणलाई आह्वान गरिएको छ । राष्ट्रपतिले केही दिनदेखि तराई क्षेत्रमा लागेको बाक्लो हुस्सु र शीतलहर एवं पश्चिम पहाडका केही क्षेत्रमा फैलिएको झाडापखाला र ज्वरोका कारणबाट भएको मानवीय क्षतिप्रति दु:ख व्यक्त गर्दै शोकसन्तप्त परिवारजनप्रति समवेदना तथा उपचारका क्रममा रहेकाहरूको शीघ्र स्वास्थ्यलाभको कामनासमेत गरेकी छन् ।"
प्रदेश प्रमुखमा सहमति प्रयास,"काठमाडौं (कास) सरकारले संसदमा प्रतिनिधित्व गर्ने पाँच दलकै सहमतिमा प्रदेश प्रमुख नियुक्ति गर्ने प्रयास गरेको छ । यही प्रयासका कारण सोमबार बस्ने भनिएको मन्त्रिपरिषद् बैठक हुन सकेन । प्रधानमन्त्री शेरबहादुर देउवाले एमाले, माओवादी केन्द्र, राष्ट्रिय जनता पार्टी र संघीय समाजवादी फोरमका नेताहरूसँग यसबारे अनौपचारिक संवाद गरिरहेको बालुवाटार स्रोतले बतायो । एमालेका दोस्रो तहका नेताहरूमार्फत प्रधानमन्त्रीले संवाद गरिरहनुभएको छ, स्रोतले भन्यो, सकभर प्रमुख दलहरूबीच भागबन्डाकै आधारमा प्रदेश प्रमुख नियुक्ति गर्ने प्रयास हुँदै छ । देउवाले सोमबारै राष्ट्रपति विद्यादेवी भण्डारीसँगको भेटमा पनि सहमतिकै आधारमा प्रदेश प्रमुख नियुक्ति गर्न चाहेको बताएका थिए । सरकारका एक मन्त्रीका अनुसार मंगलबार मन्त्रिपरिषद् बैठक बसेर प्रदेश प्रमुख नियुक्ति हुने सम्भावना छ ।"
आईएफए प्रमुखलाई नयाँ नियम,काठमाडौं (कास) सरकारले ६० वर्ष नाघेका व्यक्ति परराष्ट्र मामिला अध्ययन प्रतिष्ठान (आईएफए) को कार्यकारी निर्देशक हुन नपाउने व्यवस्था गरेको छ । मन्त्रिपरिषद्बाट पारित भएर राजपत्रमा आउने तयारीमा रहेको परराष्ट्र मामिला अध्ययन प्रतिष्ठान विकास समिति गठन आदेश २०६८ को पहिलो संशोधन २०७४ मा त्यस्तो व्यवस्था उल्लेख भएको हो । पूर्वराजदूत डा दिनेश भट्टराई नेतृत्वको टोलीले तयार पारेको प्रतिवेदनका आधारमा तयार पारिएको उक्त गठन आदेशमा यस्तो प्रावधान राखिएपछि अहिले यसमा बहस अघि बढेको छ ।
निकुञ्जमा वार्डेन विवाद,"काठमाडौं (कास) वनसचिव युवकध्वज जीसीले उपसचिवमा बढुवा भएका प्रमोद भट्टराईलाई बर्दिया निकुञ्जको प्रमुख (चिफ वार्डेन) मा पदस्थापन गरेको झन्डै दुई महिना भयो । पदस्थापनपछि पत्र लिएर भट्टराई निकुञ्ज व्यवस्थापन गर्ने मुख्य निकाय निकुञ्ज तथा वन्यजन्तु विभाग हाजिर भए । भट्टराई बर्दिया निकुञ्जको चिफ वार्डेनमा पदस्थापन भएकोबारे विभागका महानिर्देशक मनबहादुर खड्कालाई पत्तो थिएन । जनरल फरेस्ट्री समूह बाट सहायक वन अधिकृत रहेका भट्टराईले वाइल्डलाइफ तथा नेसनल पार्क समूह अन्तर्गत उपसचिवमा नाम निकालेका थिए । उपसचिवको दरबन्दी रहेको बर्दियामा लामो समयदेखि प्रमुख रिक्त रहेको र तलबै खान नपाएको भट्टराईको गुनासोपछि आफूले उनको पदस्थापन गरेको सचिव जीसीले कान्तिपुरलाई बताए । नयाँ उपसचिवलाई बर्दियामा पदस्थापन गरेकामा खड्काको चित्त नबुझ्नुको कारण थियो विभागअन्तर्गत अनुभवी र अवसर नपाएका वरिष्ठ उपसचिव अरू थुप्रै थिए । विभागका वरिष्ठ उपसचिवहरू युवराज रेग्मी, गणेश पन्त, मनोज साहलगायत वर्षौंदेखि दुर्गमका हिमाली निकुञ्जमा खटिएका छन् । चोरीसिकार, वन्यजन्तुमानव द्वन्द्व र अन्य व्यवस्थापनमा बर्दिया निकुञ्ज संवेदनशील भएकाले विगतमा पनि त्यहाँ वरिष्ठ उपसचिवमध्येबाट वार्डेन बनाइने गरिन्थ्यो । पहाड, हिमाल र तराईका निकुञ्जको व्यवस्थापनमा अनुभवी वेद ढकाल, हरिभद्र आचार्य र कमलजंग कुँवर पनि बर्दियाका लागि आकांक्षी थिए । हिमाली निकुञ्जमा रहेका पन्त र साहसहित अन्य उपसचिवहरूले न्याय नपाएको विषयमा विभागमन्त्रालयमा पटकपटक आवाज पनि उठदै आएको हो । त्यसैले महानिर्देशक खडकाले बर्दियामा उपसचिव मनोज साहलाई सरुवा गर्न चाहेका थिए । किनभने यसअघि पनि साहको नाम बर्दियाका लागि सिफारिस भएर पनि अन्तिममा काटिएको थियो । उनी तीन वर्षदेखि दुर्गम मानिने मकालुवरुण निकुञ्जको वार्डेन छन् । साहजस्तै पन्त पनि दुर्गम सूचीको सगरमाथा निकुञ्जमा छन् । मन्त्रालयले गरेको सरुवा न्यायोचित नभएको भन्दै महानिर्देशक खडकाले सचिव जीसीसमक्ष गुनासो मात्रै गरेनन्, आफूखुसी गरिएको सरुवा कार्यान्वयन नगर्ने अडान लिए । त्यसैले भट्टराई दुई महिनासम्म बर्दिया निकुञ्जमा हाजिर हुन सकेका छैनन् । त्यहाँ सहायक वार्डेन अशोक भण्डारीले निमित्त प्रमुखको जिम्मेवारी सम्हालेका छन् । सचिव जीसीले भट्टराईलाई अन्यत्रै पदस्थापन गरी बर्दियामा अनुभवी र वरिष्ठ उपसचिवमध्येबाट पदस्थापन गर्ने प्रक्रिया अघि बढाइएको जानकारी दिए । विभागबाट असहयोग हुने भएपछि भट्टराईले आफू जहाँसुकै काम गर्न तयार भएको सचिवलाई जनाउ दिएका छन् ।"
डिपोको अनुमति लिएर अलकत्रा प्लान्ट ?,"ललितपुर नख्खु खोला किनारामा निर्माण सामग्रीको डिपो राख्ने अनुमति पाएको एक ठेकेदार कम्पनीले अवैध रूपमा असफाल्ट (अलकत्रा तयार गर्ने मेसिन) प्लान्ट सञ्चालन गरेको छ । ललितपुर महानगरपालिका२७ सुनाकोठीमा सैलुङ कन्स्ट्रक्सनले कानुन मिचेर प्लान्ट सञ्चालन गरेको हो । सुनौलो खिम्ती कन्स्ट्रक्सन कम्पनीले पनि ललितपुर महानगरपालिकासँग समन्वय नै नगरी प्लान्ट सञ्चालन गरेको छ । दुवै कम्पनीले वातावरणीय प्रभाव मूल्यांकन पनि गरेका छैनन् । माओवादी केन्द्रका नेता शारदाप्रसाद अधिकारीको लगानी रहेको सैलुङ र अन्य केही ठेकेदार मिलेर सञ्चालन गरिरहेको सुनौलो कम्पनी दुवै अवैध हुन् । उद्योग स्थापना गर्न वातावरण संरक्षण ऐन २०५३ को दफा ३ बमोजिम वातावरणीय परीक्षण तथा वातावरण प्रभाव मूल्यांकन अनिवार्य गर्नुपर्छ । ऐनको दफा ४ बमोजिम उद्योग स्थापनाको प्रस्ताव स्वीकृति नगराई सञ्चालनमा ल्याउन नमिल्ने कानुनी व्यवस्था छ । सुनौलो र सैलुङले राजनीतिक पहुँचको आडमा ऐन मिचेर सञ्चालन गरिरहेको आरोप छ । २७ वडाका वडाध्यक्ष बाबुराजा महर्जनले प्लान्टबारे स्थानीयको पटकपटक गुनासो आउने गरेको बताए । दुईपटक निरीक्षण गरिसकेको छु, उनले भने, प्लान्टबाट निस्केएको धूवाँधूलोले जनस्वास्थ्यमा प्रत्यक्ष असर पर्ने गरेको छ । उनले सञ्चालकलाई उक्त स्थानमा प्लान्ट सञ्चालन गर्न मिल्ने आधारसहितको प्रमाण पेस गर्न पत्र काट्ने तयारीमा गरिरहेको बताए । प्लान्टको बारेमा ललितपुर महानगरपालिकाको बोर्ड बैठकमा कुरा उठाउनेछु, उनले भने ।सैलुङले प्लान्ट राखेको जग्गा स्थानीय कृष्णहरि महर्जन र उनका दाजुभाइको हो । सुरुमा प्लान्ट ठेचोमा स्थापना गर्ने योजना थियो । ठेचोवासीले विरोध जनाएपछि सुनाकोठीमा स्थापना गरिएको थियो । स्रोतका अनुसार जग्गाधनी महर्जनको ग्रान्ड डिजाइनमा सुनाकोठीमा उक्त प्लान्ट स्थापना गरिएको थियो । त्यतिबेला १८ औं सार्क शिखर सम्मेलनमा सडक कालोपत्रे गर्ने चटारोले गर्दा छोटो समयका लागि भनी स्थापना गरिएको थियो । तर, सार्क बैठक सकिएको तीन वर्ष बितिसक्दा पनि प्लान्ट जस्ताको तस्तै छ । सञ्चालकले कम्पनीको बारेमा विरोध जनाउनेलाई मिलाउन सुनाकोठीका चार जना टोले गुन्डालाई मासिक तलब दिएर राखेको स्रोतको भनाइ छ । उद्योग टिकाउनमा भने माओवादी केन्द्रका नेता एवं पूर्वसांसद राजकाजी महर्जनको भूमिका रहेको स्रोतले बताएका छन् । तर, महर्जनले भने प्लान्ट सुनाकोठीमा स्थापना भएको समेत आफूलाई थाहा नभएको दाबी गरे । प्लान्ट उनको घरबाट ५ सय मिटरको दूरीमा छ । उनले यसबारेमा बुझेर खबर गर्ने बताए । लान्टबाट निस्केको धूवाँधूलोले असर गरेको भन्दै एक वर्षअघि नखिपोटका स्थानीयवासीले जिल्ला प्रशासन कार्यालय ललितपुरमा उजुरी दर्ता गरे । प्रशासनले प्लान्टले पारेको असरबारे छानबिन गरी कारबाही गर्न साविकको सुनाकोठी गाविसमा पत्र पाठएको थियो । डिजेलबाट सञ्चालित प्लान्टले प्रदूषण बढाएकोले अहिले भैंसेपाटी, नखिपोट, सुनाकोठीवासी मर्कामा छन् । दुर्गन्ध बढ्ने, धूलो उड्नलगायत कारणले वृद्धवृद्धालाई बढी समस्या भएको सुनाकोठीका राम महर्जनले बताए । प्लान्टले खोला र वरिपरिका बालीनालीलाई समेत असर गरेको छ, उनले भने । ललितपुर महानगरपालिकाका वातावरणीय इन्जिनियर प्रदीप अमात्यले अस्फाल्ट मिक्सिङ प्लान्टबाट अस्फाल्ट तयार गर्दा निस्कने कालो धूवाँले वातावरणलाई प्रदूषण गर्ने बताए । प्लान्ट वरपर कालो धूवाँको निसाना देखिने र धूवाँले सीधै जनस्वास्थ्यमा नकारात्मक प्रभाव पार्छ, उनले भने, बस्तीबाट २ किमि टाढा दूरीमा मात्र प्लान्ट स्थापना गर्नुपर्छ । उनले प्लान्ट निर्माण गर्दा वरिपरि पर्खालले घेरी ६ मिटरभन्दा अग्लो भित्ता हुनुपर्ने अन्तर्राष्ट्रिय मापदण्ड रहेको बताए । सैलुङ र सुनौलोले क्रमश: करिब २० र १० रोपनीमा प्लान्ट सञ्चालन गरिरहेका छन् । यस्तै, प्लान्ट नेपाल आदर्श निर्माण कम्पनीले बागडोलमा सञ्चालनमा ल्याएको थियो । बागडोलवासीले संघर्ष समिति नै खडा गरी संविधानले प्रदान गरेको स्वच्छ वातावरणमा बाँच्न पाउने अधिकारबाट वञ्चित भएको भन्दै विरोध गरेपछि अहिले प्लान्ट बन्द छ ।"
दुर्घटनामा चारको मृत्यु,"काठमाडौं (कास) काठमाडौंका छुट्टाछुट्टै स्थानमा भएका दुर्घटनामा आइतबार ४ जनाको ज्यान गएको छ । बुढानीलकण्ठ नगरपालिका मिलनचोकमा बा२ख २१०६ नम्बरको माइक्रोबसले त्यहीँ बस्ने टपेन्द्र खड्काका दुईवर्षीय छोरा सुगमलाई ठक्कर दिएको थियो । उपचारका क्रममा शिक्षण अस्पताल महाराजगन्जमा उनको मृत्यु भएको हो । बाफलमा बा२ख १७८१ नम्बरको बसले चित्लाङ घर भएका २२ वर्षीय विनोद गोलेलाई ठक्कर दिएपछि अस्पताल पुर्याउने क्रममा उनको मृत्यु भएको छ । दुवै घटनामा चालक फरार रहेको प्रहरीले जनाएको छ । तारकेश्वर नगरपालिका गोलढुंगाको एक घरमा आइतबार आगो लाग्दा गोरखा घर भएकी ६० वर्षीय चम्पा गुरुङको मृत्यु भएको छ । यस्तै, मित्रनगरस्थित एक गेस्टहाउसमा शनिबारदेखि बस्दै आएका वागलुङका ४१ वर्षीय बलबहादुर घर्ती मृत भेटिएका छन् । उनको मृत्युबारे अनुसन्धान भइरहेको प्रहरीले जनाएको छ ।"
किस्टको वार्ता निष्कर्षविहीन,"ललितपुर (कास) २४ दिनदेखि ठप्प ग्वार्कोस्थित किस्ट मेडिकल कलेजमा कार्यरत कर्मचारी र अस्पताल व्यवस्थापन पक्षबीच सोमबार बसेको वार्ता निष्कर्षविहीन भएको छ । अखिल नेपाल स्वास्थ्य श्रमिक संघ किस्ट अस्पतालका अध्यक्ष रूपेश केसीले बुधबार बस्ने गरी बैठक सरेको बताए । अस्पतालका सञ्चालक नआएमा कर्मचारीसँग वार्तामा बस्दैनौं, उनले भने । वार्तामा किस्टका वरिष्ठ प्रशासक अक्षयप्रसाद गौतम उपस्थित थिए । कर्मचारीले अस्पतालको विनियमावली श्रम ऐनअनुसार हुनुपर्ने, तलबभत्ता समयनुकूल वृद्धि, औषधोपचार र जोखिम भत्ता नपाइएका, ठेकेदारमार्फत कर्मचारी आपूर्ति बन्द गर्नुपर्नेलगायत १५ बुँदे माग राखेर आन्दोलन गरेका छन् ।"
सूचना प्रवाहलाई सहज बनाउँदै कामपा,"काठमाडौं (रासस) काठमाडौं महानगरपालिकाले सूचना प्रवाहलाई सहज, छिटो र प्रभावकारी बनाउन सबै वडा कार्यलयमा विद्युतीय प्रणाली सुरु गरेको छ । कामपाको वेभसाइट डब्लुडब्लुडब्लु डट काठमाडौं डट जीओभी डट एनपीअन्तर्गत रहने गरी ३२ वटै वडा कार्यालयमा उक्त प्रणाली सुरु गरिएको हो । कामपाको सूचना प्रविधि महाशाखा प्रमुख धुव्र काफ्लेका अनुसार यस प्रणालीबाट कार्यालय प्रमुखले विविध सूचना कामपाको केन्द्रीय कार्यालयमा पठाउन लामो समय लिएर आउनुपर्ने र कहिलेकाहीं बीच बाटोमा सूचनाको दुरुपयोग हुने समस्याको अन्त्य हुने तथा केन्द्रबाट पनि सूचना आदानप्रदान गर्न सहज हुनेछ । कामपाले उपलब्ध गराएको युजरनेम र पासवर्ड प्रयोग गरी वडा कार्यालयले उक्त प्रविधिको प्रयोग गर्न सक्नेछन् । कामपाका प्रमुख, उपप्रमुख, विभागीय प्रमुख र वडा कार्यालयका प्रमुखको कार्यसम्पादन र भावी योजनाका बारेमा सोही प्रणालीमार्फत नै सल्लाह हुनेछ ।"
"बन्द स्थगित, धर्ना जारी","डोटी (कास) लगातारको यातायात बन्दले सुदूरपश्चिमका पहाडी जिल्लाको जनजीवन अस्तव्यस्त बनेपछि आन्दोलनको स्वरूप फेरिएको छ । प्रदेश ७ को राजधानी दिपायलमा राख्न माग गर्दै स्थानीयले यातायात बन्द गरेर दैनिक प्रदर्शन गरिरहेका थिए ।संघर्ष समितिको बैठकले बन्दका सबै कार्यक्रम स्थगित गर्ने निर्णय गरेको हो । संघर्ष समिति सदस्य राजेन्द्र शाहीले सोमबार बेलुकीबाटै यातायात र व्यापार व्यवसाय खुलेको बताए । जनतालाई सास्ती भएको महसुस गर्दै केही समयलाई आन्दोलनको स्वरूप बदलेका छौं, उनले भने, प्रशासनमा दैनिक दुई घण्टा धर्ना दिनेबाहेक सबै कार्यक्रम हाललाई स्थगित गरिएको छ ।१३ दिनदेखिको बन्दले खाद्यान्न, लुगाकपडा र अत्यावश्यक औषधिको अभाव भएको थियो । संघर्ष समितिले विज्ञप्ति जारी गर्दै राजधानीको माग गर्दै गरिएको आन्दोलनका क्रममा सर्वसाधरणमा पर्न गएको कष्टप्रति क्षमा मागेको छ । संघर्ष समिति संयोजक नरेन्द्र खडकाले विज्ञप्ति जारी गर्दै आन्दोलनको स्वरूप मात्र बदलिएको र सरकारको ध्यानकेन्द्रित गर्न दैनिक धर्ना भने जारी रहने बताए ।"
फेसबुक चलाउँदा,"धादिङ (कास) कक्षाकोठामा फेसबुक चलाएको भन्दै शिक्षिकाले एक छात्रालाई निर्घात कुटपिट गरी अभिभावकको जिम्मा लगाएकी छन् ।धादिङबेंसीस्थित बालमन्दिर माध्यमिक विद्यालयमा ८ कक्षा अध्ययनरत दुर्गा सुनारलाई शिक्षिकाले कुटेर अब स्कुल नपठाउनु भन्दै अभिभावकको जिम्मा लगाएकी हुन् । सुनारको जिल्ला अस्पतालमा उपचार भइरहेको छ । मीना मेडमले धेरै पिट्नुभयो, अन्य ५ जना मेडमले पनि पालैपालो पिटे, शरीरका नीलडाम देखाउँदै उनले भनिन् । शैक्षिक सत्र सकिन २ महिना मात्र बाँकी छँदा घर पठाएर अन्याय गरेको आमा लक्ष्मी सुनारले बताइन् ।विद्यालयकी प्रिन्सिपल कमला श्रेष्ठले फेसबुकले विद्यार्थी बिगारेको बताइन् । म दुई महिनादेखि बिरामी भएर घरमै छु, त्यसरी कुटपिट गर्न हुँदैनथ्यो । दुई महिना बाँकी छँदा निष्कासन गर्ने कि नगर्ने छलफलमै छौं, उनले भनिन् । फेसबुकमै व्यस्त हुने गरेको भन्दै कक्षा ८ मा अध्यनरत विष्णु श्रेष्ठ, सूर्य थापामगर र सिर्जना गुरुङलाई पनि निष्कासन गरिएको छ ।"
चालु वर्षभित्रै ६० प्रतिशत घर बन्ने,"पोखरा (कास) राष्ट्रिय पुनर्निर्माण प्राधिकरणका प्रमुख कार्यकारी अधिकृत युवराज भुसालले चालु आवभित्रै ६० प्रतिशत निजी घर निर्माण सम्पन्न हुने बताएका छन् । उनले टिम्बर कर्पोरेसनमार्फत घर बनाउन आवश्यक काठको व्यवस्था हुने पनि बताए । साथै ढुंगा, गिट्टी र बालुवाजस्ता पदार्थ स्थानीय तहमार्फत नि:शुल्क वा सहुलियत दरमा उपलब्ध गराउने वातावरण मिलाइएको उनको भनाइ थियो । आगामी असार मसान्तभित्र ६० प्रतिशत घर बनाउने गरी काम अघि बढाएका छौं, भूकम्पबाट भएको क्षतिको पुनर्निर्माण सम्बन्धमा आयोजित अन्तक्र्रियामा उनले भने, सरकारले एउटा टोकनका रूपमा मात्र सानो रकम छुट्याएको हो । यसको सदुपयोग गरी छिटोभन्दा छिटो घर बनाउन म आग्रह गर्छु ।७ लाख ६७ हजार ७ सय ५ निजी आवास बनाउनुपर्नेमा अहिलेसम्म ८२ हजार ८ सय ८३ घर बनिसकेका र २ लाख १५ हजार ५ सय ७० घर बन्दै गरेको प्राधिकरणले जनाएको छ । भूकम्पपीडितलाई २ प्रतिशत ब्याजदरमा ऋण दिने कुरा अझै नटुंगिएको तर कुराकानीकै क्रममा रहेको उनले बताए ।कोही पीडित लाभग्राही सूचीमा नपरेको भए त्यसलाई सच्याइने र कसैले बदमासी गरी सरकारी रकम लगेको पाइए फिर्ता गरिने उनले बताए । पारदर्शी हिसाबले मन, वचन र कर्मले पुनर्निर्माणमा जुट्न उनले सरोकारवालासमक्ष आग्रह गरे । प्राविधिकहरूलाई स्थानीय तहअन्तर्गत रहेर पुनर्निर्माणको काममा लाग्न पनि उनले निर्देशन दिए । मानवीय सेवा नै ठूलो धर्म हो । यसबाट आफ्नो करियर वृद्धि पनि गर्नुपर्छ, उनले भने ।प्राधिकरणका उपसचिव मनोहर घिमिरेले भूकम्पले बढी क्षति निजी आवासमा गरेकाले पुनर्निर्माणमा पनि त्यसैमा बढी केन्द्रित रहेको बताए ।"
"कतै खोला जमे, कतै धारा","चिसोले हिमाली जिल्ला मनाङमा खोलाको पानी नै जमेको छ । म्याग्दीका लेकाली बस्तीमा पाइपमै पानी जम्दा जनजीवन प्रभावित भएको छ । लमजुङको घनपोखराको अवस्था पनि फरक छैन । स्थानीय रुद्रशंकर गुरुङले भने, भित्रभित्रै जमेर धारामा पानी आउनै छाड्यो । सिरेटो पनि उत्तिकै चलेको छ । बाहिर निस्कन सक्ने अवस्था छैन ।चिसो बढेपछि स्थानीय घर छाडेर बेंसीखेत झरेका छन् । बेंसीमा घर नभएका र बस्नैपर्ने २४ घर मात्रै गाउँमा होलान् । नत्र गाउँ सुनसान जस्तै भएका छन्, उनले भने, हिउँ परेको भए पनि यति धेरै चिसो हुन्थेन । दोर्दी५ पाचोक छैलुङकी फुन्दा गुरुङले जाडो थेग्नै नसक्ने गरी बढेको बताइन् । घर बन्ला भन्दाभन्दै तीन जाडो लाग्यो । चिसोले बिरामी परेकी छु, भूकम्पपीडित गुरुङले भनिन्, यही चिसोले लैजालाजस्तो छ ।टहराको बसाइँमा चिसो खप्न नसकेर उनका पति राजमान बिरामी छन् । रात कटाउन मुस्किल भयो, थोत्रो सिरक पनि चिसो हुन्छ, उनले भनिन्, आगोले अगाडि मात्रै तातो बनाउँछ । पछाडि चिसै । सिउरुङकी पारकाशी गुरुङले पनि खप्नै गाह्रो हुनेगरी चिसो बढेको बताइन् ।बेंसीसहर नगरपालिका८ की वडाअध्यक्ष पवित्रा रानाले साँझबिहान पानी छुनै नसक्ने गरी चिसो भएको बताइन् । खाना पकाउन र भाँडा धुन पनि मुस्किल भयो, उनले भनिन् । खुदीस्थित जल तथा मौसम विज्ञान विभागको तापमापन केन्द्रका प्रतिनिधि लेखमान कतिलाले सोमबार साँझ पौने ६ बजे तापक्रम ३ डिग्री मापन गरिएको बताए ।मनाङमा ठाडाखोलाका पानी जम्न थालेको छ । बगेको पानी चट्टानजस्तै कडा बनेको छ । सदरमुकाम चामेमाथिका सबैजसो ठाडाखोलामा बग्दै गरेको पानी जमेको स्थानीयले बताए । मस्र्याङ्दी नदीको छेउछाउ पनि जमेको छ । चामेकी खरिमाया गुरुङका अनुसार पिउनका लागि पानी पगाल्नुपर्छ । पाइपभित्र पानी जमेकाले धाराहरू बन्द छन् । स्थानीय बाहिर निस्कनै सकेका छैनन् । सिंगो बजार सुनसान छ । घरका ढोका बन्द छन् । दुइटा पसल मात्रै खुले, उनले भनिन्, चिसो बढेपछि कोही बेंसी झरे । नझरेकाहरू झ्यालढोका थुनेर घरमै बसेका छन् ।चामे गाउँपालिका अध्यक्ष लोकेन्द्र घलेले चिसो बढेपछि बाटोमा हिँड्डुल नै घटेको बताए । जाडो छल्न स्थानीयसँगै जनप्रतिनिधिसमेत राजधानी गएका छन् । अन्नपूर्ण संरक्षण क्षेत्र आयोजना (एक्याप) मनाङका संरक्षण अधिकृत बाबुलाल तिरुवाका अनुसार राति मनाङ गाउँमा तापक्रम माइनस १६ डिग्री सेल्सियससम्म झरेको छ । थोराङफेदी, खाङसारतिर माइनस २० सम्म झरेको उनले बताए । साँझबिहानसमेत माइनस १० देखि १२ डिग्री सेल्सियसको हाराहारीमा छ । बाहिर निस्कन सक्ने अवस्था छैन, उनले भने ।माथिल्लो मनाङका अधिकांश स्थानीय चिसो छल्न अन्यत्र गइसकेको उनले बताए । यहाँ दिनभरि सिरक ओडेर सुत्नुबाहेक कुनै उपाय छैन, प्रमुख जिल्ला अधिकारी हरिप्रसाद पन्तले भने, धारा र खोला सबै जमिसके । घाम लागेका बेला अलिअलि तापक्रम बढ्छ, नत्र घटेकै छ । चिसोका कारण सरकारी कार्यालयमा सेवाग्राही पनि पातलिएका छन् ।हिमालपारिका जिल्ला मनाङ र मुस्ताङबाट चिसो छल्न हिउँदमा बस्ती छाडेर अन्यत्र जाने चलन पुरानै हो । पछिल्ला वर्ष सडक सञ्जालको विस्तारले सुविधा पुग्न थालेपछि उँधौली झर्ने चलन घटे पनि चिसोले विकास पूर्वाधारका कामहरू भने ठप्प छन् ।पाइपमै जम्छ पानीम्याग्दीमा पाइपमै पानी जमेपछि पर्यटकीय बस्ती घोडेपानीमा खानेपानीको आपूर्ति अवरुद्ध छ । यसले करिब तीन दर्जन पर्यटकीय होटल र स्थानीयलाई सास्ती छ । पाइपमा मात्र होइन मुहान नै जमेको छ, पर्यटन व्यवसायी टेकसर बुद्धुजाले भने, टाढाको मुहानबाट पानी बोकेर ल्याउन थालेका छौं । पानी लिन आउजाउ गर्दा नै चिसोले मार्लाजस्तो हुन्छ ।घोडेपानीको देउराली क्षेत्रमा वितरित पानी २ किमि टाढाको मुहानबाट ल्याइएको छ । पाइप ल्याइएको क्षेत्रमा प्राय: घाम पर्दैन । केही दिनयता बढेको चिसोसँगै मुहान र पाइपमा पानी जमेको हो । मुहानमै पानी जम्छ । घाम लाग्दा आइस टक्टक्याएर पानी सप्लाइ खोल्न कोसिस गर्छौं, स्थानीय व्यवसायी सुशील पुनले भने, हिउँदका तीन महिना यस्तै समस्या हुन्छ ।म्याग्दीका नागी, पुनहिल, चित्रे र गुर्जालगायत अधिकांश माथिल्लो बस्तीमा दिउँसो पारिलो घाम लाग्दा पनि तापक्रम माइनस २ डिग्रीभन्दा तल झरेको छ । साँझबिहान तापक्रम अझै घटेर माइनस ६ डिग्रीसम्म पुग्छ ।खेतबारी र बाटोमा तुषारो जमेर सिसाझैं देखिन्छ । चर्पीमा समेत तातोपानी खन्याएर शौच बस्नुपर्ने अवस्था रहेको स्थानीयले बताए । लेकाली बस्तीको जनजीवन कष्टकर भएको छ । दाउरा बालेर ताप्ने, पानी तताएर मात्र पिउने, तताएकै पानी बस्तुभाउलाई खुवाउने गरिएको छ ।लेकाली बस्तीमा घर काठ वा ढुंगामाटोले बनाइने भएकाले तुलनात्मक रूपमा सहरबजारका पक्की घरभन्दा न्याना हुन्छन् । पानी र हिउँ नपरेकाले दिउँसो घरबाहिर निक्लेर घाँसदाउरा गर्दा ज्यान आफंै तात्छ । साँझबिहान भने घर वा गोठ जहाँ भए पनि ठूल्ठूला मुढा बालेर तापिन्छ, हिमालमुनिको बस्ती गुर्जाका वडाध्यक्ष झकबहादुर छन्त्यालले भने, हिउँदलाई प्राय: सबैले अन्न, घाँसपात र दाउराको जोहो गरेर राख्छन् । गाईबस्तुलाई पनि न्यानो गोठमा राख्ने गरिएको छ । माथिल्लो क्षेत्रका विद्यालयमा चिसो बढ्दा कक्षाकोठामै आगो बालेरमात्रै पढाउने गरिएको छ ।नदी किनारका बस्तीमा सिरेटोपर्वतको कालीगण्डकी किनारमा बालुवा चालेर गुजारा गर्दै आएका कुश्मा१ मालढुंगाका दिनेश माझीले सातायता काम गर्न सकेका छैनन् । ठिहिर्याउने चिसो खप्न नसकेर उनले काम छाडेका हुन् । चिसोले मरियो भने परिवारकै बिचल्ली हुन्छ, उनले भने, बरु केही समय ऋणमै चल्नुपर्यो भनेर कामै छाडेको हुँ । मालढुंगाकै सरस्वती माझीले चिसो भए पनि गिट्टी कुट्न नछाडेको बताइन् । गिट्टीको भरमा बाँच्नुपर्छ, चिसो भनेर कहाँ सुख पाइन्छ , उनले भनिन्, गिट्टी कुटेर बेच्न पाए दुईचार पैसो आउँछ । नत्र भोकभोकै परिन्छ, छोराछोरीको मुखमा माड कसरी हाल्नु ?१ सय २७ परिवारको बसोबास रहेको मालढुंगाका अधिकांशको बसाइँ नदी किनाराका छाप्रामा छ । धेरैका छानाबाट शीत चुहिन्छ । बिहान उठ्दा ओढ्ने निथ्रुक्कै भिज्छ, दिनेशले भने, बाक्लो ओढ्ने किन्न सक्ने हैसियत छैन ।चिसिएको मौसमले नदी किनार र लेकाली बस्ती बढी प्रभावित छन् । विभिन्न ठाउँबाट आएर यहाँका आयोजनाहरूमा कार्यरत मजदुर र तिनका परिवारलाई पनि ठन्डीले सताएको छ । मध्यपहाडी लोकमार्गको काममा खटिएका डेढ सय मजदुरको बिचल्ली छ । दैनिक ८ घण्टा काम नगरे हाजिर काटिन्छ, सर्लाहीबाट आएका रामनारायण यादवले भने, चिसोले दुई साता भयो काम गर्न सकिएको छैन । पहाडमा तराईको भन्दा बढी चिसो अनुभव भएको उनले बताए । सडक किनारमा त्रिपालमुनि सुत्दै आएका धेरैजसो मजदुर निमोनियाले थलिएका छन् । पर्वतका लेकफाँट, शालिजा, चित्रे, तिलाहार, लुंखु र क्याङलगायतका गाउँमा चिसो निकै बढेको छ ।पोखरामा यस वर्षकै चिसोसोमबार पोखरामा यस वर्षकै कम तापक्रम मापन भएको छ । क्षेत्रीय हावापानी कार्यालयका अनुसार बिहान पौने ९ बजेको समयमा चार डिग्री सेल्सियस तापक्रम मापन भएको हो । कार्यालय प्रमुख राजारामप्रसाद ढकालका अनुसार पोखरामा यो चिसो यस वर्षकै धेरै हो । शनिबार र आइतबार ४ दशमलव ५ डिग्री सेल्सियस न्यूनतम तापक्रम रहेकामा सोमबार अझै बढेको हो । हिमालमा हिमपात भएको छैन । तर चिसो हावा बहिरहेको छ, उनले भने, दिउँसो आकाश खुलेर घाम लागे पनि चिसो बढ्दै गएको छ । बढ्दो सहरीकरण, सवारी चाप, धूलोधूवाँलगायत कारण वायू प्रदूषण भएर पनि चिसो बढेको हुन सक्ने उनको भनाइ छ । पोखरामा यसअघि सन् २०१२ जनवरी १३ मा सबैभन्दा कम शून्य दशमलव ५ डिग्री सेल्सियस न्यूनतम तापक्रम मापन भएको कार्यालयका मौसमविज्ञ सहायक सरोज अधिकारीले बताए । लुम्लेस्थित कृषि हावापानी केन्द्रमा सोमबार न्यूनतम तापक्रम ३ डिग्री सेल्सियस मापन भएको थियो ।(लमजुङबाट आश गुरुङ, म्याग्दीबाट घनश्याम खड्का, पर्वतबाट अगन्धर तिवारी र पोखराबाट लालप्रसाद शर्माको रिपोर्ट)"
प्रदेशमा एकीकृत कार्यालय,"प्रदेश सरकारका मन्त्रालय र मुख्य प्रशासनिक निकायहरू अलगअलग भवनमा राख्न सरकारले गृहकार्य गरिरहेको छ । एकीकृत कार्यालय व्यवस्थापनबाट चुस्त र मितव्ययी प्रादेशिकप्रशासनिक संरचना बनाउन विज्ञहरूले दिएका सुझावलाई थन्क्याइएको छ । सरकारको प्रारम्भिक खाकाअनुसार प्रदेश प्रमुख, मुख्यमन्त्री, ६ मन्त्रालय र तिनका निवासहरू छुट्टाछुट्टै भवनमा रहनेछन् । प्रदेशसभा, सचिवालय, सभामुख, प्रदेश प्रमुख सचिव र अन्य उच्च पदाधिकारीका लागि पनि भिन्दाभिन्दै संरचना खडा गर्न खोजिएको छ । यसले राज्यकोषमाथि अनावश्यक एवं अत्यधिक व्यवभार बढाउनेछ । संघीयताबाट समृद्धितर्फ जानुपर्ने अवस्थामा सान र मान सहितको शासन होइन, राजनीतिक प्रणालीबाट देश विकासमा योगदान चाहिएको छ । जनताले सत्ताको विकेन्द्रीकरण होइन, सेवाको विकेन्द्रीकरण चाहेका हुन् । संघीयताको भावना र मर्म पनि त्यही हो । प्रदेशमा एकीकृत सरकारी संरचनाले मूलखर्च घटाउने मात्र होइन, अन्य धेरै फाइदासमेत छन् । सरकारी सेवा लिन सर्वसाधारणले धेरै ठाउँ धाउनु पर्दैन । प्रमुख निकायहरूबीच समन्वय र तालमेल राम्रो हुन पाउनेछ । इन्धनमा हुने फजुल खर्च बच्नेछ । समय बचत हुनेछ । त्यसैलाई ध्यान दिएर भारत र अन्य मुलुकका राज्यमा मन्त्रालय भवन को अवधारणा प्रयोगमा छ । एउटै भवनभित्र मुख्यमन्त्री र मन्त्रीहरू अटाएका छन् । मन्त्रालयहरू मुख्यमन्त्रीका विभागसरह हुन् । तिनकै एकीकृत एवं समन्वयात्मक सेवाबाट तल्लो वर्गले लाभ हासिल गर्ने हो । पुस २० सम्म सरकारी ढुकुटीको खर्च ३ खर्ब ७५ अर्ब रुपैयाँ भइसकेको छ । यस अवधिमा राजस्व भने २ खर्ब ७६ अर्ब मात्रै उठेको छ । अपुग ९९ अर्ब ऋणबाट पूर्ति गरिएको छ । हालसम्म सरकारले १ खर्ब १० अर्ब रुपैयाँ आन्तरिक ऋण लिइसकेको छ । चालु आर्थिक वर्षमा ऋण माग्ने दायरा अब ३५ अर्ब मात्रै बाँकी छ । ठीक विपरीत पुसमा लक्ष्यभन्दा ८ अर्ब राजस्व कम उठेको छ । खर्च र राजस्वको खाडल भर्न भरथेग गरिरहेको रेमिट्यान्स ओरालो लागेको छ । खर्च बढ्नु तर राजस्वका स्रोत घट्नु देश क्रमश: ऋणात्मक हुनु हो । संघीयता कार्यान्वयनसँगै एक तहको कमाइले तीन तह चलाउनुपर्ने बाध्यता छ । त्यसैले प्रदेश र स्थानीय तहलाई खर्चिला अवधारणाबाट चलाउनुभन्दा मितव्ययी एवं स्वावलम्बी बनाउनु अहिलेको आवश्यकता हो । बरु त्यसका लागि तिनले राजस्वका स्रोत पहिचाननिर्माण गर्न, प्राकृतिक सम्पदालाई भरपूर उपयोगमा ल्याउन र समृद्धितर्फ अघि लैजान गुरुयोजना बनाउन सक्नुपर्छ । विवेक प्रयोग गर्नुपर्ने समय अहिल्यै हो । तर, आम्दानीका सिर्जनशील अवधारणा कतैबाट आएको छैन, खर्चका ढोकाहरू बढेका बढ्यै छन् । यसलाई देशले धान्नै सक्दैन । फलस्वरूप संघीयता बोझिलो हुन जानेछ र जनमानसमा नकारात्मक सन्देश पुग्नेछ । यसतर्फ पनि बेलैमा सचेत हुनु जरुरी छ । रूपमा होइन, सारमा संघीयतामार्फत लाभ हासिल गर्न सरकारका तहतहमा आर्थिक अनुशासन व्यवहारमै कार्यान्वयन गरिनुपर्छ । त्यसको अनुहार देखिने मुख्य ठाउँ नै प्रदेशका संरचना निर्माणको चरण हो । त्यसमा ध्यान दिनुपर्ने बेला अहिल्यै हो । प्रदेशमा मन्त्रालयपिच्छे भौतिक संरचना खडा गर्ने हो भने यति ठूलो धनराशि खर्च हुनेछ, जुन देशले मागेर पनि जुटाउन सक्ने छैन । एकीकृत कार्यालय मात्र यस्तो समाधान हो, जसले स्रोत साधनको बचत, सेवा सुविधाको सहजता र योजनाबद्ध सहरी विकासमा मद्दत गर्नेछ । सातै प्रदेशका अस्थायी राजधानी निर्माणका चरणबाटै यसमा ध्यान पुर्याउनुपर्छ । ठूलो र फराकिलो भवन छानेर सरकारी संरचना सकेसम्म एउटै छानामुनि अटाउनुपर्छ । सुरुमै मन्त्रालय अलगअलग राखियो भने दीर्घकालीन योजनामा त्यसको प्रभाव पर्नेछ । प्रारम्भिक खर्चसमेत निकै बढ्नेछ । त्यसलाई भाडामा लिनुभन्दा उपलब्ध सरकारी भवनहरूबाट काम चलाउनुपर्छ । राजनीतिक दल र तिनका नेताकार्यकर्ताले पनि कम खर्चिलो संघीय संरचनाका लागि उपल्लो तहमा दबाब दिन सक्नुपर्छ । वर्तमान वा आसन्न जुन सरकारले संघीयता कार्यान्वयनका जेजति निर्णय गर्नेछन्, मितव्ययितालाई मुख्य प्राथमिकता दिनुपर्छ । किनकि, यो खर्च बढाउने होइन, देश बनाउने बेला हो ।"
छाया अर्थतन्त्र दुई तिहाइ,"सुधार कसरी ?नेपालले के गर्न सक्ला ? यो अहम् प्रश्न अगाडि छ । अति उदारवादी चिन्तकले चलेकै छ, सबै खुसी नै छन् भने किन चिन्ता ? पनि भन्न सक्ला । सिधै कुरा के हो भने यत्तिकै मात्राको सेवासुविधा (मुख्यत: शिक्षा, स्वास्थ्य र पूर्वाधार) मा चित्त बुझाउने, विकास नभएको रोइलो नगर्ने हो भने धेरै चिन्ता आवश्यक नपर्ला । कतिपय ठूला अर्थतन्त्रहरू जहाँ वास्तविक (उत्पादनशील) अर्थतन्त्रको उपस्थितिले राजस्व र रोजगारी प्रदायमा मुख्य हिस्सा ओगट्छ, छाया अर्थतन्त्र ठूलो हुँदाको असर कम पर्ने देखिएको छ । तर नेपालमा उत्पादनशील गतिविधि शून्य बराबरमा ओर्लेको छ र युवाहरूले रोजगारीका लागि विदेश नै ताक्नुपर्ने अवस्था छ । त्यसैले यहाँ छाया अर्थतन्त्र मौलाउन दिँंदा मुलुककै अस्तित्व संकटमा पर्ने अवस्था आउँछ । झल्को त आइसकेको छ । हातखुट्टा चल्ने सबै नागरिक यो मुलुक छोड्न आतुर छन् । जो निरीह छन्, तिनीहरू छाया अर्थतन्त्र सञ्चालन गर्ने खलनायकहरूले सिर्जना गरेको असमानता र अन्यायको सिकार भएका छन् । राजनीति त्यसको संरक्षक बनेको छ ।अहिलेका लागि कसैको स्वार्थमा एकैपटक ठूलो चोट नपर्नेगरी, असल नियतका साथ क्रमिक सुधारको रणनीति अपनाउने हो भनेमात्रै पनि तात्त्विक फरक पार्न सक्छ । पेरुको उदाहरणले त्यही देखाउँछ । जस्तै नेपालभारत र नेपालचीन सीमाका प्रमुख भन्सार नाकाहरूमा आयातनिर्यात तथ्यांक कम्युटर सञ्जालमार्फत आदानप्रदान गर्ने प्रणाली पहिलो सुरुवात हुनसक्छ । भारतमा जीएसटी लागू भएपछि ६ उत्पादन विन्दुदेखिकै मूल्य अभिवृद्धि अनलाइन उपलब्ध हुनथालेको छ । त्यो जानकारी न्यून वा अधिक बिजकीकरण रोक्न पर्याप्त हुन्छ । सनातनी अर्थशास्त्रीहरू सम्पत्ति, आयकर र भन्सार लगायतका अन्य राजस्वका दर घटाएर वा दायरा बढाएर अनौपचारिक आर्थिक गतिविधिलाई औपचारिक सीमाभित्र ल्याउन सकिने तर्क गर्छन् । रेमिटेन्स र मानव तस्करी नियन्त्रणका लागि अलि विशिष्ट रणनीति आवश्यक पर्नेछ । सारमा, अहिलेसम्म सुधार असम्भव नै भइसकेकोचाहिँ छैन । तर त्यसका लागि सरकारी संत्रन्त्रको प्रभावकारिता र इमानदारी निर्णायक हुन्छ । मनसाय र राजनीतिक इच्छाशक्ति अपरिहार्य छ । नेपालले अहिलेलाई छाया अर्थतन्त्रको आयतनको लगभग सामिप्य अनुमान र केही सांकेतिक कदममात्रै सुरु गर्नसके पनि मुलुक नै लिक्विडेट हुनबाट बँच्थ्यो कि ?ट्विटर :"
तराईमा शीतलहर र सावधानी,"केही समययता राजनीति चिस्सिए जसरी मुलुकभरको मौसम पनि दिनप्रतिदिन चिस्सिँदैछ । खासगरी उच्च हिमाली भेग तथा पहाडमा ठन्डी र तराईका समथर क्षेत्रमा शीतलहरले जनजीवन प्रभावित बनेको छ । हामीकहाँ बाह्रै महिना हिउँ पर्नेदेखि प्राय: जाडो हुने क्षेत्र धेरै छन् । तर ती क्षेत्रमा चिसोकै कारण मरेका भनेर कमै समाचार आउँछ । जबकि तराईमा मुख्यत: यही पुस र माघमा जाडो हुने हो वा शीतलहरले कठ्यांग्रिने भनेको बढीमा दुईतीन महिना हो । अधिकांश गरिब वा पिछडिएका वर्ग अभावले मात्र होइन, परम्पराजस्तो रातभर घुर तापेर घर बाहिर वा घरका छेउकुनामा न्यानो मानेर बस्छन् । फेरि जस्तै नहुनेले पनि एकसरो न्यानो ओछ्याउने त बनाउन सक्छ, चाहने हो भने । राजनीतिक दल वा अब त स्थानीय सरकार भएकोले अति विपन्न वर्ग तथा क्षेत्रमा बसोबास गरेकालाई केही बजेट छुट्याएर जाडोमा न्यानो कपडा तथा गर्मीका लागि एउटा झुल भए पनि दिन सक्छ । सरकारको करोडौं बजेट अहिले पनि दिसा गरेपछि साबुनपानीले हात धुनुपर्छ भन्नेमा हिसाब मिलान हुन्छ । केही दिन पहिले कर्णालीका गाउँपालिका प्रमुखहरूको गाडी चढ्ने होडबाजी वा मोह पढेको थिएँ । हिजो ५७ दिन लगाएर सदरमुकाम वा सहर बजार धाउन सक्थे । अहिले एउटा गाउँबाट अर्को गाउँ जान पनि गाडी चाहिने भएछ । कर्णालीका मात्र होइन, खासगरी पहाडी क्षेत्रका अधिकांश गाउँपालिकाले अहिले गाडी खरिद गर्न टेन्डर आह्वान गरेको विज्ञापन दिनहँुजस्तो देख्न पाइन्छ । त्यो गाडी किन्ने पैसाले गाउँपालिकाले गरिबको आय बढाउन सोचे हुन्छ । श्रीकृष्ण राजवंशी सुनकोसी३, सिन्धुलीसबैलाई थाहै छ भौगोलिक हिसाबले विभाजन गर्दा हाम्रो देशलाई हिमाली क्षेत्र, पहाडी क्षेत्र र तराई क्षेत्र गरी तीन क्षेत्रमा विभाजन गर्न सकिन्छ । यीमध्ये हिमाली क्षेत्रमा बढी चिसो र तराई क्षेत्रमा बढी तातो हावापानी पाइन्छ भने पहाडी क्षेत्रमा न तातो न चिसो, मध्यम खालको हावापानी पाइन्छ । तर प्राकृतिक विशेषता नै भनौं, हिमाली तथा पहाडी क्षेत्रमा तराई क्षेत्रमा भन्दा बढी चिसो हुने भए तापनि ती क्षेत्रहरूमा मानिस जाडोले मरेको भन्ने विरलै सुनिन्छ । तर बढी तातो मानिएको तराई क्षेत्रमै भने वर्षेनि शीतलहरका कारण सर्वसाधारणको मृत्यु हुने गरेको छ । यस क्रममा यो वर्ष पनि त्यस्तो अप्रिय समाचार सुन्नुपर्दा दु:ख लाग्नुु स्वाभाविकै हो । वास्तवमा शीतलहर पनि, भूकम्प, हुरीबतास, बाढीपहिरोजस्तै एउटा प्राकृतिक प्रकोप हो । यस्तो प्रकोप वर्षेनि तराईमा नै उही समयमा आउँछ भन्ने कुरा त्यहाँ बस्ने सर्वसाधारण र सरकार दुवैलाई थाहा छ । विभिन्न समय र भौगोलिक क्षेत्रमा हुने यस्ता अनेक किसिमका प्रकोप एवं जोखिमलाई न्यूनीकरण गर्न यसअघि नै सरकारले विभिन्न समयमा दैवी प्रकोप (उद्धार) ऐन, दैवी प्रकोप व्यवस्थापन कार्ययोजना, विपत् जोखिम व्यवस्थापन राष्ट्रिय रणनीति, विपत् व्यवस्थापन ऐन र प्रकोप जोखिम न्यूनीकरण सम्बन्धी जनघोषणा इत्यादि बनाइसकेको अवस्थामा तिनलाई व्यवस्थित कार्ययोजना बनाएर कार्यान्वयन गरिनुपर्ने हो । तर त्यसको प्रभावकारिता निकै कम देखिन्छ । चुनावको बेलामा भने मत लिन यो गर्छु र त्यो गर्छु भन्ने खालका अनेक हावादारी कुरा गर्ने तर जसको मतले जितिएको थियो, पछि तिनैलाई बेवास्ता गर्ने गरिएकोमा त्यस क्षेत्रका जनप्रतिनिधि पनि दोषी देखिन्छन् । सर्वसाधारणले जाडोमा लगाउने महंँगामहँंगा लुगाकपडाहरू किनेर व्यवस्था गर्न नसके पनि जाडोबाट बच्नका लागि सनपाटको बोराभित्र पराल हालेर भए पनि न्यानो दिनसक्ने तर सस्तैमा पाइने त्यस्ता बोरालाई खापेर सिलाएर सिरकडसना बनाएर भए पनि स्थानीय तहमै उपलब्ध हुने साधनको अधिकतम सदुपयोग गर्न सक्छन् । जाडोको समयमा न्यानो कपडा नलगाई विशेष काम भए पनि बाहिर ननिस्कने कुरामा पनि ध्यान दिनुपर्ने हो । इन्द्रकुमार श्रेष्ठ कमलाकुञ्ज, ओखलढुंगा तराई क्षेत्रमा चिसो बढेसँगै लागेको शीतलहरले यतिबेला त्याहाँको जनजीवन कष्टकर बनेको छ । तराईका जिल्लाहरूमा चिसो र शीतलहरकै कारण ७ जनाको मृत्यु भइसकेको छ । तराई भूभागमा चिसोका कारण ज्यान गुमाउनेको संख्या बढ्दै गए पनि गृह मन्त्रालयले चिसोबाट सर्वसाधारणलाई राहत दिने काम गरेको देखिँदैन । उल्टै चिसोको कारणले कसैको पनि मृत्यु नभएको जानकारी दिइरहेको छ । अधिक चिसोले कोल्ड डाइरिया, श्वासप्रश्वास, निमोनिया, दम लगायतका बिरामीलाई थप समस्या पारेर ज्यानै पनि लिरहेको छ । विगत एक सातायता निरन्तर परेको शीतलहर र बाक्लो हुस्सुका कारण अत्यधिक चिसो बढेपछि तराईका जिल्लाका बालबालिका तथा वृद्धवृद्धा त्यसको प्रत्यक्ष मारमा परेका छन् भने जाडोबाट दैनिक मजदुरी गरी जीविकोपार्जन गर्ने मजदुर, किसान र रिक्सा चालक पनि प्रभावित भएका छन् । सर्वसाधारणले जाडो छल्न ठाउँठाउँमा आगो बालेर बसेका छन् । बाक्लो हुस्सु सहितको चिसोका कारण सडकसमेत राम्रोसँग नदेखिँदा छोटो तथा लामो दूरीका सवारी साधन चलाउन कठिनाइ भएको छ । बाक्लो कुहिरोका कारण तराईकाठमाडाँै सेक्टरका हवाई उडानसमेत प्रभावित भएका छन् । विगतमा तराईमा चिसो छल्नका लागि त्यहाँस्थित स्थानीय निकायले चोकचोकमा मुढा बालेर आगो ताप्ने व्यवस्था मिलाएका हुन्थे, तर यसपालि भने त्यस्तो कार्य गरेको समाचार आएको छैन । हुन त गृह मन्त्रालयले विपत् व्यवस्थापनसँग सम्बन्ध राख्ने विभिन्न निकायलाई बोलाएर सतर्कता अपनाउन भनेको खबर छ । जयराम पुडासैनीबौद्ध, काठमाडौं"
राजधानीको किचलो,"राजनीतिक नेताहरूको अदूरदृष्टिले नै नेपाललाई सधैं अलमल र किचलोमाझ रुमल्लिन बाध्य बनाएको छ । निर्वाचन सम्पन्न भएको महिना दिन बितिसक्दा पनि सरकार हस्तान्तरण प्रक्रिया अघि बढ्न नसक्नु यसको ज्वलन्त उदाहरण हो । भनिन्छ, कानुनी जटिलता भयो । यस्तो कानुनी जटिलताको सिर्जना हुनसक्छ भन्ने पूर्वआँकलन किन गरेनन्, तत्कालीन सरकार र संसदले ? छेपारोको कथाजस्तै आजको समस्या समाधान भएपछि भोलिका बारेमा नसोच्ने प्रवृत्तिले नेपालको राजनीतिलाई गाँजेको मात्र छैन, समृद्धिका सपनालाई समेत बन्धक बनाएको छ । ढिलागरी भएको राष्ट्रियसभा गठन सम्बन्धी प्रक्रियाले प्रमुख राजनीतिक दलहरूको चरित्रलाई उदाङ्गो बनाइदिएको छ । जित र हारभन्दा पनि बेइमानी राजनीतिक चरित्र छताछुल्ल भएको छ । प्रदेशसभा निर्वाचन हुनुपूर्व नै राजधानी तोक्ने लगायतका तयारी सरकारबाट हुनुपथ्र्यो । जनताको मनस्थिति र राजनीतिक दलहरूको चरित्रमाझ कुनै पनि बेला स्वार्थको धरातलमा उभिएर आन्दोलन हुनसक्छ भन्ने आँकलन गर्न नसक्नु सरकारको कमजोरी हो । हरेक कार्यको आरम्भ समुचित समयमा हुनुपर्छ । प्रदेशसभा निर्वाचन सम्पन्न भइसकेको परिस्थितिमा यसबखत बिभिन्न ठाउँमा जित्ने र हार्नेहरूको नेतृत्वमा अलग स्थानमा राजधानी तोक्न दबाब सिर्जना गर्दै आन्दोलन प्रारम्भ भएका छन् । निर्वाचनको पूर्वसन्ध्यामा यो कार्य हुन्थ्यो भने यति ठूलो समस्या उत्पन्न हुने थिएन । सरकार निर्णयमा पुग्न विलम्ब गरिरहँदा आन्दोलनले समेत गति निर्धारण गर्दै गइरहेको अवस्था छ । प्रदेशको राजधानी सम्बन्धी किचलोको सिर्जना सरकारी उदासीनताले निम्त्याएको हो । यसबखत वाम गठबन्धन लगायतका नेताहरू आफू अनुकूल प्रदेश राजधानी घोषणाका लागि दबाब सिर्जना गरिरहेका छन् भने सरकार आफ्नो दायित्वबाट पन्छिंँदै रजाधानी घोषणाबिना नै प्रदेशसभा सदस्यहरूको सपथको व्यवस्था मिलाउन तल्लिन छ । समयमा नसोच्ने र समय घर्किएपछि समस्याबाट भाग्ने प्रवृत्तिको अन्त्यका लागि अब बन्ने सरकारले एक कदम अगाडि सोच्ने परिपाटीको विकास गरोस् । उत्तम पुडासैनी जोरपाटी, काठमाडौं गिजोलियो प्रदेश राजधानीको मुद्दा भनेर कान्तिपुरले प्रकाशित गरेको प्रमुख समाचारसँग हुबहु मिल्ने खालको राजनीति अहिले देशमा विकसित भएको पक्कै हो । अब देशकै केन्द्रीय राजधानी काठमाडौंमा अन्य ७ वटा राजधानी थपिँदा ८ वटा राजधानी बन्न पुग्दैछन् भन्दा अपत्यारिला लाग्न सक्छन् नै, तर साँच्चै हो यो कुरा । त्यसो भए अब कस्ताकस्ता होलान्, मुकाम राजधानीका आकृति र स्वरूपहरू र कति दिन डेरामा अस्थायी बस्ने होलान्, यी प्रदेशका राजधानी र राजधानी प्रमुख निस्सासिएर काठमाडौँमै ? तर अहिले सरकारले आआफ्ना प्रदेशमै तिनका राजधानी नतोकेर भाडाका अफिस खोज्ने परिस्थिति निम्त्याउनु लाजमर्दो कुरा हो । कोही रिसाउने, कोही खुसाउने त राजनीतिका नियमित आकस्मिकता हुन् नै दलीय पद्धतिमा । तर प्रदेशका राजधानीको सम्भाव्यताबारे दलहरूमै पनि व्यापक बहस चलाइनुपथ्र्यो र सम्भावित नामहरू छलफबाट खोजी लेखाजोखा गरिनुपथ्र्यो । सरकारले हरेक हिसाबले अनुकूल स्थान चुनेर सर्वसम्मत घोषणा गर्नुपथ्र्यो, चुनावअघि नै सातै प्रदेशका राजधानी । तर चुनावअघि त्यसो नगरिँदा र पन्छाउन खोजिँदा त्यसले भयानक रूप लिँदैछ । नेतैपिच्छे मनलागी शैलीमा प्याच्चप्याच्च यो जिल्लालाई म राजधानी बनाउँछु भन्ने खालका कुरा आइरहेका छन् । सस्तो लोकप्रियता बटुल्न र भोट सोहर्न प्रयोग भएका वाणीले उब्जाएका तमाम समस्याले विकराल रूप लिन बेर छैन । त्यसैले बेलैमा सावधानी अपनाउन नेतृत्वसित आग्रह गर्न चाहन्छु । सरकारले गठन गरेको संघीय पुनर्संरचना समितिले तथा काँशीराज दाहालको पुनर्संरचना कार्यान्वयन सहजीकरण समितिले सिफारिस गरेकै आधारमा प्रदेशका राजधानी तोकेको भए आज यो अवस्था पैदा हुँदैनथ्यो पनि । श्यामसुन्दर कुइँकेलहाँडीगाउँ, काठमाडौँसरकारले अस्थायी राजधानीको मनोमानी ढंगले खाका ल्याउँदा देश नै अशान्त भएको छ । बन्द, हड्ताल, जुलुसले तीव्रता पाउँदा अस्थायी राजधानीको बहसबाट पछि हटे पनि बन्द, हड्ताल, जुलुसलाई निस्तेज पार्न सकेन । सरकारले पूर्वतयारी नै नगरी मनोमानी ढंगले अस्थायी राजधानी तोक्नु ठूलो गल्ती हो । सुरुदेखि नै अस्थायीको सट्टा स्थायी राजधानीको लबिङ गरेको भए असहज परिस्थितिको सामना एकपटक मात्र गर्नुपथ्र्याे । अब अस्थायी र स्थायीको बहसमा पटकपटक चुनौतीको सामना गर्नुपर्ने हुन्छ । तर राजधानीको खाका बनाउँदा सुगमलाई पन्छाएर दुर्गमलाई प्राथमिकतामा राख्दा केही हदसम्म दुर्गमको विकास तथा त्यहाँको बासिन्दाको जीवनशैलीमा परिवर्तन आउँथ्यो । सहरमा त विकास भएका छन् । यहाँको जीवनशैली उच्च रहेको छ, दुर्गमको तुलनामा । त्यसकारण सरकारले राजधानी तोक्दा विचार पुर्याएर तोक्न आवश्यक छ । प्रमोद पौडेलश्रीपुर११, वीरगन्जप्रदेश प्रमुख, मुख्यमन्त्रीको सचिवालय, प्रदेशसभा र आवश्यक मन्त्रालयहरूको लागि चाहिने भवनहरूको व्यवस्थापन र तयारी प्रादेशिक राजधानीको निश्चित ठाउँमा नभई छुट्टाछुट्टै ठाउँमा गर्नेगरी सरकारको तयारी भइरहेको समाचारले ध्यानाकर्षण गरायो । यसरी छुट्टाछुट्टै ठाउँमा भएका मन्त्रालय र सचिवालयहरूको भवन निर्माण कार्य महँंगो हुने त निश्चित नै छ । यसका साथै समन्वय र सञ्चारमा ढिलाइले गर्दा कार्यान्वयन पक्षमा समेत असर पर्ने देखिन्छ । सरोकारवालाहरूले ठाउँठाउँमा दौडधुप गर्दा अनावश्यक समय र धनको बर्बादीसमेत हुनेछ । हतारमा होइन कि योजनाबद्ध ढंगले मुख्यमन्त्री सचिवालय र मन्त्रालय एउटै हातामा निर्माण गर्नुपर्छ । निर्माण कार्य पूर्ण नभएसम्म काम चलाउन अहिलेका उपलब्ध संरचनालाई अस्थायी रूपमा प्रयोगमा ल्याउन सकिन्छ । महेन्द्रसिंह बमटीकापुर१, कैलाली"
औषधि खरिदमा अलमल किन ?,"सोमबार प्रकाशित सम्पादकीय औषधी खरिदमा अलमलमा सरकारी अलमललाई राम्ररी उदाङ्ग पारिएको छ । औषधी जस्तो अत्यावश्यक वस्तुमा यो हदैभन्दा पनि बढीको लापरबाही हो, नकि अलमल मात्र । केन्द्रीय सरकार त के भर्खरै जन्मिएका गाउँपालिकाका स्थानीय पदाधिकारीहरूसमेत आफ्नो सेवासुविधा र सयरका लागि सवारी साधन खरिद गर्ने र खरिद गर्न नपाएकाहरू प्राप्त सरकारी रकमबाट महँगो शुल्कमा भाडाका सवारी साधन प्रयोग गर्न सक्षम देखिए । तर जनसरोकारका समस्या समाधान गर्ने सिलसिलामा चाहिँं ऐन, नियम, नियमावली आदिइत्यादिका अड्चन अगाडि राख्ने गर्छन् । सम्पादकीयमा औंल्याइएझैं रू ५ लाखसम्मको औषधी बजारबाट सोझै खरिद गर्न सकिन्छ भने अर्काेतर्फ हालै मुलुकैभरि अत्यधिक चिसो बढेको कारणले जनताको स्वास्थ्यमा प्रतिकूल असर परेको हँुंदा विद्यमान कानुनमा रहेको आपत्कालीन र विशेष परिस्थितिको व्यवस्था अनुसार पनि औषधी खरिद गर्न सकिन्छ । कि विशेष परिस्थिति र आपत्कालीन अवस्था भनेको ठूलालाई मात्र लागू हुने हो ? साथै स्थानीय तहको हालको संरचना नयाँ भए पनि गाउँपालिका बाहेक सबै नगरपालिकामा लेखा र प्रशासन सेवा समूहका अधिकृत र सहायक कर्मचारीहरू विद्यमान रहेकै अवस्था छ र अन्य सामग्री खरिद प्रक्रियामा उनीहरूले काम पनि गर्दै आएका छन् । जनसरोकारका समस्या समाधानमा गाउँ र नगरपालिकाका नवनिर्वाचित पदाधिकारीहरूको जम्मिेवारी बोध र इच्छाशक्ति हुने हो भने जिल्लामा विद्यमान कोष तथा लेखा नियन्त्रण कार्यालय, प्रमुख जिल्ला अधिकारी, जिल्ला जनस्वास्थ्य कार्यालय, जिल्ला समन्वय समिति र सम्भव र उपलव्ध भएसम्मको सरोकारवाला निकायहरूको सहयोग र उपस्थितिमा औषधीजस्तो अत्यावश्यक र संवेदनशील वस्तु खरिद गर्ने निर्णय गर्न सकिन्छ । केवल जनताप्रति उपेक्षाभाव नराख्ने हो भने यो काम गर्न नसकिने होइन । विश्वेश्वर कर्माचार्यमहालक्ष्मी नपा२, इमाडोल, ललितपुर"
पूर्वाग्रही विश्लेषण,"पुस २१ गते प्रकाशित प्राकृष्ण पोखरेलको राजनीतिक गतिरोधको हाम्रो नियतिमा केही लेखकीय पूर्वाग्रही देखियो । न्यायका नौसिङ भनेझैँ अहिलेको गतिरोधमा संवैधानिक जटिलतालाई आधार बनाउन सकिन्छ होला । तर संविधानको मूल स्पिरिट भन्छन् क्यार अंग्रेजीमा, हो यही कुरा र निर्वाचन आयोगका बेलाबेला फेरिएका कुरा हेर्दा पोखरेलले झैँ संविधान निर्माता प्रमुख दललाई आलोचना गरेर मात्र लेखकले उम्किन मिल्दैन होला । उपदेशचाहिँ आफूलाई काम लाग्दैन पनि भन्छन्, विज्ञहरू । संविधानमा पहिलो हुने निर्वाचित बन्ने वा बहुमतीय प्रणाली ठाउँठाउँमा सुनिश्चित गरेपछि यही भावना अनुसार चल्ने हो कि नौसिङ खोज्दै हिँड्ने हो । अनि प्रतिनिधिसभाको निर्वाचन पहिले हुँदाचाहिँ सरकार गठन गर्न मिल्थ्यो, तर अहिलेचाहिँ किन मिल्दैन ? फेरि राष्ट्रिय सभा कांग्रेसमुक्त बनाउन योभन्दा ठूलो मौका अरू नहुने ठानेर एमालेले अड्डी लिएको हो र ? यसमा कांग्रेस सहमतिमा आउनुपरेन ? उसले उल्टो टेक, अहं र अतिशय घमन्ड प्रदर्शन गरेर हुन्छ ? यो कुनै दयामायाले दिनेलिने कुरा हो र ? राजनीतिमा सहमति हुन्छ, तर दयामाया कहाँ हुन्छ ? त्यस्तै राष्ट्रपतिबाट शिक्षा, स्वास्थ्यसम्बन्धी अध्यादेश विषयमा विधिवत् औपचारिक विवाद नभएर समयमै प्रमाणीकरण भएको होइन र ? राष्ट्रिय सभासम्बन्धी अध्यादेशसित ती अध्यादेश तुलना गरेर राष्ट्रपतिलाई आरोपित गर्न सुहाउँछ ? डा बद्रीविशाल पोखरेलइटहरी"
कर्मचारी समायोजनको सकस,"मुलुकको संघीयकरणका मूलभूत ३ पक्ष राजनीतिक संघीयकरण, वित्तीय संघीयकरण र प्रशासनिक संघीयकरणमध्ये निर्वाचनबाट स्थापित हुने राजनीतिक संघीयकरणको प्रक्रियाका लागि तयारी गर्नुपर्ने प्रशासनिक संयन्त्रको संघीयकरण ढिला हुनपुगेको छ । संघीयता कार्यान्वयनका लागि संक्रमणकालीन योजना अनुसार नै प्रशासनको संघीयकरण सम्बन्धी कार्ययोजना तयार गरी काम गर्न नसक्दा समायोजनले समयबद्ध गति लिन सकेन । स्थानीय तहमा कर्मचारीको समस्या देखिसकेको छ । प्रदेशमा निर्वाचित प्रतिनिधि बहालअघि नै कर्मचारीको व्यवस्थापन हुनु उत्तिकै जरुरी हुन्छ । स्थानीय तहमा नवनिर्वाचित प्रतिनिधिले कर्मचारीको अभावमा राम्रोसँग काम गर्न नपाएको अवस्था छ भने प्रदेशमा कुनै प्रशासनिक संरचना बन्नसकेको छैन । संविधानले निर्दिष्ट गरे बमोजिम निजामती कर्मचारीको समायोजनका लागि जारी भएको कर्मचारी समायोजन ऐनले सरकारी सेवामा रहेका कर्मचारीलाई संघ, प्रदेश र स्थानीय तहमा समायोजनको बाटो खुला गरेको छ । यसले समायोजनका आधार र मापदण्ड निर्धारण गरेको छ । त्यसबाट समायोजनको सम्पूर्ण प्रक्रिया निर्देशित हुन्छ ।कर्मचारी कामका लागि भर्ना गरिएको हुन्छ । भर्ना गरिएको वा हाल सम्पादन गरिएको काम सरकारको जुन तहमा जान्छ, कर्मचारीहरू स्वत: कामसँगै जाने हो । कर्मचारी समायोजन ऐनले निर्धारण गरेको मापदण्ड कामसँगै कर्मचारी पठाउँदा न्यायपूर्ण ढंगबाट पठाउने आधार हुन् । कर्मचारी पठाउने र पुगेर सेवा दिने विषयलाई समायोजनको रूपमा लिइएको छ । यो समायोजन नभएर संविधानको धारा ३०२ (१) बमोजिम सेवा व्यवस्थापन मात्र हो । यो व्यवस्थापनको क्रममा खटाइएका कर्मचारी खटाइएको ठाउँमा जान नमानिरहेको अवस्थालाई हेर्दा भविष्यको समयोजनको पीडा कठिन हुने सहजै आंँकलन गर्न सकिन्छ । आम कर्मचारी आफूलाई केन्द्रीय सेवाका कर्मचारीको रूपमा बुझ्ने र समायोजनमा अन्य तहमा जानुपर्ने कुरालाई असहज मान्ने मनोदशा व्याप्त छ । संविधानले संघ, प्रदेश र स्थानीय तहका भिन्नाभिन्नै सरकारी सेवाको व्यवस्था गर्नुका साथै प्रदेशबाट मात्र संघमा सेवा परिवर्तन भएर आउनसक्ने प्रावधानले स्थानीय तहको अनुभव संघीय सरकारमा न्यून हँुदै जाने र यसले संघीय प्रशासनको नीति निर्माण र बुझाइ प्रभावित हुने देखिन्छ । कर्मचारी समायोजन ऐनका साथसाथै समायोजित कर्मचारीको सेवा सञ्चालन तथा व्यवस्थापन गर्न संघमा संघीय निजामती सेवा ऐन, प्रदेशमा प्रदेश निजामती सेवा ऐन र स्थानीय तहमा स्थानीय सेवा सम्बन्धी ऐन संँगसँंगै आउनुपर्ने हुन्छ । तीमध्ये अहिलेसम्म संघीय निजामती सेवा ऐनको मस्यौदामात्र सार्वजनिक हुनसकेको छ । अन्य दुई कानुनको मस्यौदा आउन ढिला भएको छ । स्थानीय सरकार सञ्चालन ऐनले स्थानीय तहका कर्मचारीहरूको स्वत: समायोजन गरे पनि उनीहरूको सञ्चालनको लागि आवश्यक स्थानीय सेवा सञ्चालन सम्बन्धी ऐन बन्नसकेको छैन ।कर्मचारी आफैमा सचेत र आफ्नो हितप्रति बढी नै सजग हुने हुन्छ । समायोजनले कुनै न कुनै रूपमा प्रत्येक कर्मचारीलाई असर पार्ने भएकोले सम्भाव्य समस्यालाई लिएर व्यक्तिगत वा संगठनात्मक प्रतिरोध र कोकोहोलो हुन्छ । स्वाभाविक रूपमा यसले समायोजनको काममा व्यवधान गर्छ । समायोजन ऐनले तोकेको मापदण्ड पूरा गरेका करिब २२ हजार कर्मचारीमध्ये धेरैजसोले स्वेच्छिक अवकाश लिन चाहेमा करिब ४० अर्ब रुपैयाँको आवश्यकता पर्ने आंँकलन छ । यसैगरी श्रेणीबाट तह मिलान र समायोजन भएर जाने कर्मचारीलाई नयाँ स्थानमा व्यवस्थापनका लागि ससाना वित्तीय उत्प्रेरणा दिने अवस्थामा यसको भार अझ उच्च हुन जान्छ । स्वेच्छिक अवकाशको सुविधा विदा गर्नुपर्ने कर्मचारीले भन्दा सरकारलाई आवश्यक पर्ने कर्मचारीले बढी लिने जोखिम नकार्न सकिने अवस्था छैन । निजामती सेवाको पुनर्संरचना गरी कर्मचारी समायोजनले लामो तयारीका बाबजुद मूर्तता पाउनसकेको छैन । संक्रमणीय राजनीतिक वातावरणले यसक्रममा खासै अग्रसरता पाउन नसक्दा प्रशासनिक नेतृत्व पनि यस विषयमा उदासीन देखिन्छ । निर्वाचित राजनीतिक नेतृत्वले यसको किनारा लगाउनुपर्ने हुन्छ । यस क्रममा तत्काल निम्न कार्य सम्पादन हुन आवश्यक देखिन्छ :विवरण अद्यावधिक गर्ने : कर्मचारीको समायोजनका लागि सरकारले तत्काल तीन महत्त्वपूर्ण काम सम्पन्न गर्न आवश्यक हुन्छ । पहिलो, निजामती कर्मचारीको समूह र उपसमूहगत विवरण अद्यावधिक गर्ने । साथै स्थानीय तहमा कार्यरत स्थायी कर्मचारीको विवरणसमेत अद्यावधिक गर्नु पर्नेछ । लामो समयदेखि विदामा वा अनुपस्थित कर्मचारीहरूको अभिलेख पनि व्यवस्थित गर्नुपर्ने हुन्छ । यस निम्ति सामान्य प्रशासन मन्त्रालय र सेवा सञ्चालन गर्ने मन्त्रालयले तत्काल काम आरम्भ गर्न आवश्यक छ । संगठन तथा व्यवस्थापन सर्वेक्षण : सरकारले संविधानको धारा ३०२ बमोजिम कर्मचारी समायोजन गर्ने प्रयोजनका लागि सबै तहको संरचनाको संगठन तथा व्यवस्थापन अध्ययन गरी आवश्यक दरबन्दी, सेवा समूह, संगठनको कार्यविवरण, पदगत कार्यविवरण तयार गरी आवश्यक पद यकिन गर्नुपर्ने हुन्छ । यस निम्ति सर्वप्रथम संघीय सरकारमा रहने मन्त्रालय र निकायको यकिन गर्न आवश्यक हुन्छ । सिद्धान्तत: कामको आधारमा संगठनको निर्माण गरिने हो । तर संविधानमा नै मन्त्रीको संख्या तोकिएको सन्दर्भमा केन्द्रीय र प्रदेश संरचनाको प्रारूप सरकारबाट निक्र्योल हुनु उपयुक्त हुन्छ । संगठनात्मक पुन:संरचनासम्बन्धी तालिम : नेपाल सरकारका करिब ८ हजार कार्यालय रहेका छन् । समायोजन ऐनले संगठन तथा व्यवस्थापन समितिले ६ महिनाभित्र उक्त कार्य सम्पन्न गर्नुपर्ने समयावधि निर्धारण गरेको सन्दर्भमा केन्द्रमा गठित यस्तो समितिले ७५३ वटै स्थानीय तह ७७ जिल्ला ७ प्रदेश र सबै केन्द्रीय तहको संगठन तथा व्यवस्थापन सर्वेक्षण गरेर टुङ्गो लगाउन सक्ने अवस्था रहँदैन । समितिले निश्चित कार्यविधि र मार्गदर्शनसाथ तत्तत् निकायबाट सर्वेक्षणको कार्यगरी पेस गर्नुपर्ने हुन्छ । यसका लागि ती निकायमा संगठन तथा व्यवस्थापन सर्वेक्षण सम्बन्धी ज्ञान तथा सीप प्रदान गर्न ढिला हुन लागिसकेको छ । यसले समायोजनको कार्य समयमा सम्पन्न गर्न अवरोध सिर्जना हुनसक्छ ।प्रशासनको संघीयकरण मार्गचित्र : संघीयता कार्यान्वयनको काम व्यवस्थित तवरले सम्पन्न गर्नसकेमा नै मुलुकले संक्रमणबाट पार पाउन सक्छ । यस निम्ति प्रशासनको संघीयकरण आवश्यक हुन्छ । प्रशासनिक पुनर्संरचनाको काम पेचिलो हुन्छ । आफै कर्मचारी यसमा समावेश हुने भएकाले स्वाभाविक रूपमा आफ्नो हितमा असर पर्ने अवस्थामा कार्यान्वयनमा जटिलता आउने गर्छ । दह्रो राजनीतिक अगुवाइमा मात्र प्रशासनिक पुनर्संरचना सम्पन्न गर्न सकिन्छ । यसैले प्रशासनिक पुनर्संरचनाको सन्दर्भमा विवेकशील निर्ममता शब्दको प्रयोग हुने गरेको पाइन्छ । धेरै निकायलाई समन्वयात्मक रूपमा बढाउन निश्चित योजना सहितको मार्गचित्र तयार गरी कार्यान्वयन गर्न आवश्यक हुन्छ । कानुन निर्माण : सरकारका तीनै तहको कर्मचारीको सेवा सञ्चालन गर्न आवश्यक संघीय र प्रदेश निजामती सेवा तथा स्थानीय सेवा सञ्चालन सम्बन्धी ऐन, नियम तर्जुमालाई तीव्रता दिई शीघ्र जारी गर्नु आवश्यक छ । यसो नभएमा समायोजन हुने कर्मचारीको सुव्यवस्थित सेवा सञ्चालन, वृत्तिविकासको मार्ग र तत्तत् तहप्रति उत्तरदायित्व सुनिश्चित गर्न कठिन हुन्छ ।सूचना सञ्चार : कर्मचारी समायोजन सार्वजनिक प्रशासनको संघीयकरणका लागि गर्नुपर्ने पुनर्संरचनाको अभिन्न हिस्सा हो । यस क्रममा सबै सरोकारवालाको विश्वास र भरोसा हासिल गर्न प्रभावकारी सूचना तथा सञ्चार प्रणाली अवलम्बन हुन जरुरी देखिन्छ ।राजनीतिक परिवर्तनको व्यवस्थापकीय कार्य सार्वजनिक प्रशासनले गर्ने भएकाले प्रशासनिक पुनर्संरचनाको कार्य पहिला नै सम्पन्न गरी तयारी अवस्थामा रहनुपर्ने हो । तर प्रशासनिक संघीयता राजनीतिक पुनर्संरचनाको गतिभन्दा पछाडि पर्नपुगेको छ । अत: राजनीतिक संघीयताको कार्यान्वयन गतिअनुसार नै प्रशासनिक पुनर्संरचनाको कामलाई द्रुतता दिन आवश्यक छ । यस क्रममा सबै सरोकारवालालाई विश्वासमा लिई कर्मचारी समायोजनको कार्य सम्पन्न गरी संविधान अनुसार तीनै तहका सरकारको कार्यसम्पादन सुचारु गर्न आवश्यक छ । भट्टराई नेपाल सरकारका पूर्वसचिव हुन् ।"
जग भत्किने भय,"अल पोलिटिक्स इज लोकल । अर्थात् राजनीतिको नाभी भन्नु नै स्थानीय तह हो । स्थानीय मतदाता तथा जनता हुन् । तिनले नै केन्द्रसंघ र प्रदेशलाई टेको दिने सामथ्र्य राख्छन् । यदि तिनीहरूले नै आम नागरिकको सेवाभन्दा आफ्नो सुविधालाई बढावा दिनथाले भने राजनीति लथालिङ्ग र भताभुङ्ग हुनपुग्छ । राजनीतिको जगै खल्बलिन्छ ।करिब ६ महिनाअघि निर्वाचित स्थानीय सरकारका पदाधिकारीहरूको सुविधाभोगी र विलासी मनस्थितिले लोकतन्त्रको जग भत्किन बेर लाग्दैन । निर्वाचनताका मतदातासमक्ष गरेका वाचाबन्धन एकातिर मिल्काएर पदीय सुविधामा मात्र तल्लिन हुनु विडम्बना हो । गाउँपालिकानगरपालिकामा निर्वाचित पदाधिकारीले गाडी भाडा र खरिदमा लाखौँ खर्च गरेका छन् । यो उनीहरूको सुविधाभोगी मनस्थितिको पराकाष्ठा हो । अधिकांश केन्द्रीय नेतृत्व करोड बढीको गाडीमा गुड्छन् । यही मनस्थितिबाट स्थानीय प्रतिनिधिहरू पनि अघि बढ्न खोजेपछि लोकतन्त्रको जगै डगमगाउने भय उत्पन्न भएको छ । जनता सामान्य बिरामी पर्दा औषधोपचार नपाई अकालमा ज्यान गुमाउन विवश छन्, अस्पताल र स्वास्थ्य चौकीहरूमा औषधी छैन । गुणस्तरीय शिक्षा नपाएर बालबालिकाको भविष्य बिग्रँदैछ, विद्यालयहरू लथालिङ्ग छन् । गाउँसहरका पक्कीकच्ची दुवै खाले सडकको बेहाल छ, विकासको यस्तो बेथितिमा गठन भएका गणतन्त्र नेपालको पहिलो स्थानीय सरकारले विकासको बाटो पहिल्याउनुपर्छ । गाउँनगरपालिका भित्रका जनताको मुख हेरेर विकासको खाका कोर्नुपर्छ । कच्ची सडकहरूमा कुहिरीमण्डल धुलोभित्र महंँगा सवारी साधन गुडाएर बकम्फुसे विकासको कुरा गर्न स्थानीय सरकारका प्रतिनिधिहरूलाई सुहाउँदैन ।लोकतन्त्रमा भुइँतह मजबुत हुनुपर्छ । त्यो भनेको स्थानीय जनता अनि तिनले चुनेको सरकार सक्षम हुनु हो । जबसम्म राजनीतिक, आर्थिक र सामाजिकसांस्कृतिक रूपमा स्थानीय तह मजबुत हुँदैन, तबसम्म लोकतन्त्र र विकासको जग बस्दैन । अहिलेका स्थानीय जनप्रतिनिधिहरूको काँधमा लोकतन्त्र र विकासको जग बसाउने अहम् जिम्मेवारी छ । यसलाई भुलेर यदि तिनीहरू सुविधाभोगी भए भने तिनको पनि केन्द्रीय नेतृत्वको जस्तै जनविश्वास टुट्छ । केन्द्रमा त के हुन्छ र ? नेताहरूको बढी भाषणबाजी, कर लगाउने र सुविधा बढाउने कुरामा नै केन्द्रीय राजनीति रुमल्लिएको हुन्छ । दैनिक जनताको घरदैलोमा पुग्ने र तिनका सुखदु:खमा साथ दिने त स्थानीय राजनीतिकर्मी नै हुन् । त्यसैले तिनले जनतालाई भुल्न मिल्दैन । जनसेवा नै तिनको पहिलो प्राथमिकता हुनुपर्छ । अहिले के छ, तिनीहरूसित गाडी भाडामा लिएर वा किनेर चढ्ने सामथ्र्य ? के गरिब जनताको करलाई तिनीहरू पनि केन्द्रीय ठालुहरूले जस्तै आफ्नै सुखसुविधानिम्ति दुरुपयोग गर्न चाहन्छन् ? होइन भने के तिनीहरूले नवसंरचित आफ्नो गाउँपालिकानगरपालिकाको लागि जनतालाई पायक पर्ने कार्यालय स्थापन गरे ? जसले जनतालाई सेवा पुर्याउन कार्यालयसमेत कहाँ राख्ने भन्ने टुंगो लगाउनसकेका छैनन्, तिनलाई महंँगा गाडी चढ्ने सोख कहाँबाट पलायो ? के तिनीहरू आफ्ना केन्द्रीय नेताहरूको सिको गर्न खोज्दैछन् ? यदि केन्द्रीय नेताहरूकै सिको गरेर आयस्रोत विनाको सुविधा लिन तिनीहरू तयार भएका हुन् भने लोकतन्त्रप्रति जनताको विश्वास गुम्नेछ ।अहिले निर्वाचित स्थानीय प्रतिनिधिहरू गाउँपालिका र नगरपालिकाको क्षेत्र निकै ठूलो भएकाले जनताको घरदैलोमा पुगेर विकासको पोका फुकाउन गाडी नभई नहुने जिकिर गर्दैछन् । तर उनीहरू जनताको सेवा र विकासका लागि केही वर्ष कुर्न र अलिकति पसिना चुहाउन पनि चाहँदैनन् भन्ने उदाहरण तिनको गाडी लगायत अन्य सुविधा लिने सोचले देखाउँछ । लोकतन्त्रमा नेता भनेकै स्थानीय तहका हुन् । उनीहरू नै जनतासित नजिक हुन्छन् । रातदिन जनताकै सेवामा समर्पित हुनु नै जनमुखी लोकतन्त्रको सार हो । तर स्थानीय जनप्रतिनिधिहरू यो सिद्धान्त विपरीत जान खोज्दैछन् । यदि अहिलेकै ढर्रामा तिनीहरू अघि बढे, सच्चिएनन् भने लोकतन्त्र कुरूप बन्नेछ । र अन्त्यमा हामीसित लोकतन्त्ररूपी एउटा विकृत शासन प्रणालीमात्र हुनेछ । त्यसैले स्थानीय सरकारका प्रतिनिधिहरूले सबैभन्दा पहिले जनतालाई पायक पर्ने ठाउँमा आफ्नो कार्यालय स्थापना गर्नुपर्छ । अनि आफ्नो गाउँपालिकानगरपालिकामा कति सामुदायिक र निजी स्कुल छन् ? तिनमा कति विद्यार्थी पढ्छन् ? कति शिक्षक छन् ? कलेज छछैन ? यकिन गर्नुपर्छ र शिक्षाको खाका कोर्नुपर्छ । कतिवटा स्वास्थ्य चौकी छन् ? तिनमा चिकित्सक र औषधीको अवस्था के छ ? त्यो तथ्यांक संकलन गर्नुपर्छ । कति किलोमिटर सडक छन् ? सबै वडामा सडक पुगेको छछैन ? त्यसको लागत लिनुपर्छ । कति जनसंख्या बसोबास गर्छन् ? जातीय र लिंगीय बनोट कस्तो छ ? त्यो तथ्यांक उतार्नुपर्छ । खेतीयोग्य जमिन, जंगल, ऐलानी र पर्ति जमिन, खोलानाला, झरना, खानी, हिमाल कति छन्, त्यसको हिसाबकिताब सही तरिकाले निकाल्नुपर्छ । बिजुली निकाल्ने क्षमता कति छ ? त्यसको सम्भाव्यता यकिन गर्नुपर्छ । आफ्नो गाउँपालिका नगरपालिकामा के कति भौतिक पूर्वाधार छन् ? सरकारी अड्डा कति छन् ? कर्मचारी व्यवस्थापनको अवस्था के छ ? प्रहरी चौकी छछैन ? प्राकृतिक प्रकोपको कतिको खतरा छ ? गैरसरकारी संघसंस्था प्रवेशको अवस्था कस्तो छ ? यी यावत् विषयका तथ्यांक आफ्नो कार्यालयको टेबलमा राखेर मात्र स्थानीय जनप्रतिनिधिले अहिले विकासको खाका कोर्नुपर्छ । किनकि यो गणतन्त्र नेपालको जनताको दैलोमा पुग्ने पहिलो निर्वाचित सरकार हो । अहिलेका गाउँपालिका नगरपालिकाका अध्यक्षप्रमुख नेतामात्र होइनन्, स्थानीय सरकारका योजनाविद पनि हुन् । तसर्थ अहिले नै तातै खाउँ जल्दै मरुँझैँ सुविधा लिन खोज्नु हुँदैन । धुले सडकमा गाडी चढेर जिम्मेवारी बहन गरेको भ्रम दिनखोजेमा त्यसबाट जनप्रतिनिधि त बदनाम हुन्छ नै, त्योभन्दा बढी लोकतन्त्रको जग नै भत्किनेछ । अनि जनताको लोकतन्त्रप्रतिको विश्वास गुम्नेछ ।"
कहिले आउँछ चिनियाँ रेल ?,"भूकम्पबाट बन्द रहेको तातोपानी नाकापछि चीनले केरुङलाई नेपालसँगको सबैभन्दा ठूलो र महत्त्वपूर्ण नाकाका रूपमा विकास गरेको छ । चीनको स्वायत्त प्रदेश तिब्बतको ल्हासाबाट सिगात्से पुगेको रेल सेवालाई चीनले केरुङसम्म पुर्याउने घोषणा पहिले नै गरिसकेको छ । भारतीय नाकाबन्दीले नेपालमा चिनियाँ रेल र तेल आवश्यक छ भन्ने कुरालाई जनस्तरसम्म पुर्याउने काम गर्यो । प्रधानमन्त्री हुँदा २ वर्षअघि केपी ओलीले चीनसँग गरेको पारवहन तथा व्यापार सम्झौताले नेपालमा चिनियाँ रेल गुड्ने बहसलाई तीव्र बनाएको हो । निकट भविष्यमै वाम गठबन्धनको बहुमतीय सरकार बन्ने र त्यसको नेतृत्व आफूले गर्ने आत्मविश्वास बोकेर ओली केरुङ पुगे । विभिन्न स्तरका दुईपक्षीय छलफलमा चिनियाँ अधिकारीले रेललाई नेपाल हुँदै भारत पुर्याउने बताउँदै आएका छन् । तत्कालका लागि केरुङबाट काठमाडौँ पुर्याई त्यहाँबाट पोखरा र लुम्बिनी जोड्नेबारे चिनियाँ प्राविधिकको स्थलगत अध्ययन र चासो कतै लुकेको छैन । चनियाँ पक्षले नेपालमा चिनियाँ रेल गुडाउने विषयमा तीनवटा समस्या रहेको बताउँदै आएको छ । तिब्बती उच्च सतहबाट काठमाडौँ कम उचाइमा रेल जाँदा त्यसको गति नियन्त्रण गर्नु पहिलो समस्या हुनेछ । दोस्रो, रेलवे सेवालाई केरुङदेखि काठमाडौँसम्म र त्यहाँबाट पोखरा र लुम्बिनी पुर्याउँदा निकै कठिन भूगोल छिचोल्नुपर्छ । यस्तो भूगोलमा रेलवे लाइन बनाउँदा लगानी अपेक्षा गरेभन्दा धेरै हुन्छ । तेस्रो, अत्यन्त ठूलो लगानीमा निर्माण भइसकेपछि उक्त रेलवे सेवामा लगानीको तुलनामा उपभोक्ता कम भएमा र रेल सेवाले संकलन गर्ने शुल्क कम भएमा यसको दीर्घकालीन असर पर्छ । चिनियाँ पक्षले उठाएका तीनवटै समस्याको समाधान हुँदै नभएको चाहिँ होइन । नेपाली पक्षको प्रतिबद्धता र एकता नै यतिबेला चीनले चाहेको छ । नेपाली नेताहरू चिनियाँ नेतासँगको भेटमा रेलको कुरा त गर्छन्, तर त्यस सम्बन्धी कुनै औपचारिक कागजपत्र पेस गर्दैनन् । चिनियाँ पक्षले उठाएको दुइटा समस्या उनीहरूले नै समाधान गर्ने हो । संसारकै सबैभन्दा उच्च भूभागमा रेल कुदाउने, समुद्रमाथि विमानस्थल बनाउने, सबैभन्दा तीव्र गतिमा गुड्ने चालकरहित रेल बनाउने जस्ता चमत्कार गरिसकेको चीनका लागि तिब्बतको उच्च भूभागबाट काठमाडौँको न्यून भूभागमा रेल जाँदा अपनाइने प्रविधि महङ्गो भए पनि ठूलोचाहिँ होइन । काठमाडौँको जनसंख्या पुरै तिब्बतको भन्दा बढी छ । तिब्बतमा जम्मा ३३ लाखमात्र मानिस बस्छन् । चिनियाँ पक्षको आशंका के हो भने तिब्बतबाट काठमाडौँ जाँदा मालसामान र यात्रुले खचाखच भरिने रेल फर्कंदा रित्तै हुन्छ कि भन्ने हो । नेपालबाट चीन भ्रमणमा आउने त्यत्रो विधि पर्यटक नभए पनि चीनबाट रेल चढेर नेपाल भ्रमणमा गएका यात्रीले फर्कंदा पनि त्यही रेल प्रयोग गर्छन् । चीनबाट सामान लिएर गएको रेलमा नेपाली उत्पादन चीनतिर पठाउने कुराको राम्रो तयारीचाहिँ नेपालले गर्न सक्नुपर्छ । यो विषयमा नेपालले चीनलाई भरपर्दो सम्बोधन गर्नुपर्छ ।नेपालमा रेलवे सेवा विस्तार गर्दा चीनलाई हुने फाइदाबारे पूर्वी अफ्रिकामा चीनले गरेको लगानीलाई उदाहरणका रूपमा लिन सकिन्छ । चीनले केन्यामा रेलवे निर्माणमा ४ अर्ब अमेरिकी डलर लगानी गरेको छ । यो विगत ५० वर्षमा केन्याको पूर्वाधार विकासमा भएको सबैभन्दा ठूलो लगानी हो । यो परियोजना आगामी २ वर्षमा सम्पन्न हुनेछ । केन्या बेलायती उपनिवेश हुँदा नै १९ औँ शताब्दीमा रेलवे निर्माण गरेको थियो । पहिले बनाइएको साँघुरो गेजको रेलवे लाइनलाई फराकिलो गेजमा चीनले स्तरोन्नति गर्न थालेको हो । २९८ माइलको नैरोबीमोम्बासा लाइनले पूर्वी अफ्रिकाका युगान्डा, प्रजातान्त्रिक गणतन्त्र कंगो, रुवान्डा, बुरुन्डी, दक्षिण सुडान र इथियोपिया जोडिनेछन् । यसले यात्रा समयलाई आधा बनाउने र बसको भन्दा सस्तो दरमा यात्रा गर्न सकिने बताइएको छ । पूर्वी अफ्रिकामा अर्को ४५० माइल दूरीको अदिसजिबौटी लाइन निर्माणमा ४ अर्ब डलर लगानी चीनले गर्दैछ । यी लगानीमध्ये पहिलो परियोजनाका लागि ९० प्रतिशत लगानी चिनियाँ एक्जिम बैंकले ऋण दिनेछ भने बाँकी १० प्रतिशत केन्या सरकारले लगानी गर्नेछ । यी परियोजना ६ जोड २ को मोडलमा बनाइएका छन् । ६ जोड २ को अर्थ परियोजना सकिएपछि ६ वर्षसम्म चिनियाँ कम्पनीले यसको सञ्चालन र मर्मत गर्नेछ ।यसमा भएको लगानीमध्ये २५ प्रतिशत चिनियाँ प्रविधिमा मात्र खर्च हुनेछ । पूर्वी अफ्रिकाको रेलवे परियोजनामा मात्र चीनले २ अर्ब डलरको चिनियाँ प्रविधि बिक्री गर्दैछ । त्यसपछि चिनियाँ कम्पनीको नाफा र ती परियोजनामा चिनियाँ प्राविधिकहरूको कामको अवसर पनि चिनियाँ हितका विषय हुन् । परियोजनाको ६० प्रतिशत लगानी चिनियाँ प्राविधिक, प्रविधि र नाफाका रूपमा चीनतिरै फर्कनेछ । योसँगै चिनियाँ ऋण पनि प्रवाह हुने भएकाले दीर्घकालीन रूपमा चीनलाई फाइदा छँदैछ । मोम्बासानैरोवी रेलवे परियोजनाले मात्र केन्याको कुल गार्हस्थ उत्पादनमा साढे एक प्रतिशत योगदान पुर्याउनेछ ।नेपालको छिमेकी मुलुक बंगलादेशमा पनि चिनियाँ सहयोगमा रेलवे सेवा विस्तार भइरहेको छ । बंगलादेशको दक्षिणपश्चिममा रहेको जेसोरलाई राजधानी ढाकासँग जोड्ने यो रेलवे लाइनको लम्बाइ १६८ किलोमिटर रहेको छ र यसमा चीनले ३ अर्ब १० करोड डलर लगानी गरेको छ । आगामी ४ वर्षमा सम्पन्न हुने यो परियोजनलाई चीनले बीआरआईको फ्रेमवर्कभित्र राखेको छ । नेपाल पनि बीआरआई फ्रेमवर्कमा आबद्ध भइसकेको छ । चीनले आफ्नो भूमिभन्दा धेरै टाढा गएर रेलवे निर्माण गरिरहेको छ भने आफ्नो भूमिसँग सिधै सीमा जोडिएको नेपालमा रेलवे निर्माण नगर्ने कुरै आउँदैन । नेपालसँग रेलवे सञ्जालमा जोडिँदा चीनको स्वायत्त प्रदेश तिब्बतको विकास र आयमा पनि व्यापक परिवर्तन आउनेछ । ताप्के नताती बिँड तातेर काम हुँदैन भनेझैँ ठोस कदम नेपालले थालनी गर्नुपर्छ । आचार्य चिनियाँ अन्तर्राष्ट्रिय रेडियो (सीआरआई) नेपाली सेवा, बेइजिङमा विदेशी विशेषज्ञका रूपमा कार्यरत छन् ।"
घट्दै छ लिम्बू भाषाको पढाइ,"बहुभाषीय आधारभूत विद्यालयले लिम्बू भाषाको पढाइ २०५१ सालमा सुरु गर्दा सरकारले त्यसको पाठ्यक्रमसमेत तयार गरेको थिएन । इटहरी उपमहानगरपालिकास्थित हाँसपोसाको तामाङ टोलमा रहेको त्यो विद्यालयमा लिम्बू भाषा पढाउन थालिएको ३ वर्षपछि राई, तामाङ र मगर भाषाका कक्षाहरू थपिए । उक्त विद्यालयले ४ वटा मातृभाषामा पढाएर नमुना बनेको थियो । तर त्यो धेरै समय टिक्न सकेन । अहिले ती भाषाको सट्टा विद्यालयले अंग्रेजी पढाइरहेको छ ।अंग्रेजीले जितेको आनीपानशिक्षकलाई तलब दिन नसकेकाले राम्ररी पढाइ भएन र विद्यार्थी घट्दै गएपछि विद्यालयले २०६२ सालदेखि लिम्बू भाषा पढाउन बन्द गर्यो । एकातिर पठनपाठनका लागि पुस्तक अभाव अर्कोतिर अभिभावकको अंग्रेजी मोहले चेपुवामा परेपछि ११ वर्षसम्म चलेको लिम्बू भाषाको सट्टा विद्यालयले अंग्रेजी पढाउन थाल्यो । तर अंग्रेजी पढाउन थालेपछि पनि विद्यार्थीहरू निजी विद्यालय जानबाट नरोकिएको प्रधानाध्यापक असिम सम्वाहाङ्फेले बताए ।लिम्बूको सट्टा अंग्रेजी पढाउँदा पनि विद्यार्थी संख्या घट्दै जानुले सामुदायिक विद्यालयको पढाइप्रति अभिभावकहरू विश्वस्त हुन नसकेको देखिन्छ । आफ्ना छोराहरूलाई एक निजी विद्यालयमा पढाइरहेका स्वर्णिम हाङफोम्बोले भने, सरकारी स्कुलको पढाइ स्तरीय नभएकाले अंग्रेजी बोर्डिङ स्कुल पठाउनुपरेको हो । लिम्बू भाषा पढाइ भइरहेका अधिकांश विद्यालयमा स्थानीय लिम्बूहरूको दबाबका कारणमात्र त्यसको पढाइ जसोतसो चलेको देखिन्छ । नयाँ पुस्ताका अधिकांशले लिम्बू भाषा बोल्न छोडिसकेकाले भाषाको संरक्षण गर्ने उद्देश्यसाथ लिम्बू भाषा लिपि विकास केन्द्रको पहलमा धरानका ११ वटा सामुदायिक विद्यालयले लिम्बू भाषालाई ऐच्छिक विषयका रूपमा २०६४ सालदेखि पढाउन थाले । यो भाषा पढाउन राजी भएका विद्यालयमध्ये धरान१९ स्थित किरातेश्वर माध्यमिक विद्यालय पनि एक थियो । पठनपाठनका लागि मावि र केन्द्रबीच २०६४ मंसिर ८ गते सहमति भयो । तर कुनै पनि प्रकारको आर्थिक भार नव्यहोर्ने सर्तमा मात्र कक्षा सञ्चालन गर्न विद्यालयले सहमति जनायो । बाँकी १० विद्यालयलाई पनि यही सर्तमा लिम्बू भाषा पठनपाठन गराउन मुस्किलले राजी बनाएको भाषा लिपि केन्द्रका सदस्य मदन चेम्जोङले बताए ।धरानका पञ्चायत मावि, पब्लिक उच्च मावि, शिक्षा निकेतन, भानु स्मृति मावि, लेबोरेटरी मावि, सहिद स्मृति, किरातेश्वर मावि, सदन मावि, बद्रीनाथ, जनता पञ्चायत माविमा लिम्बू भाषा पठनपाठन भयो । तर आर्थिक अभावले केन्द्रको निस्क्रियता बढेसँगै त्यहाँका सबै विद्यालयले लिम्बू भाषा पढाउन छाडेको पनि ४ वर्ष भइसक्यो । लिम्बू भाषाको सट्टा अंग्रेजी पढाउनुको कारणबारे किरातेश्वर माविका प्रधानाध्यापक योगेन्द्र पालुङवाले भने, स्थानीयबासीले पढाउनुपर्छ भनेर माग गरेका छैनन् । अभिभावकको चाहना पनि अंग्रेजी पढाओस् भन्ने छ । अनिवार्य अंग्रेजी बाहेक ऐच्छिक विषय पनि अंग्रेजी पढायो भने शिक्षक राख्नुपर्ने झन्झट पनि भएन । विद्यार्थीहरूको अंग्रेजी पनि सुध्रिने भयो ।लिम्बू भाषा पढाइ सञ्चालनका लागि धरान उपमहानगरपालिकाले केन्द्रलाई २०६७६८ मा ५० हजार, २०६८६९ मा २ लाख १० हजार र २०६९७० मा ८७ हजार सहयोग गरेको थियो । लिम्बू भाषा र लिपि विकासका लागि छुट्याइएको उक्त बजेट अहिले सांस्कृतिक कार्यक्रमको नाममा किरात याक्थुङ चुम्लुङ धरान उपमहानगर शाखाले लगिरहेको धरान उपमहानगरपालिकाको अभिलेखमा छ । संविधान २०४७ ले पहिलोपटक मातृभाषा शिक्षा लिन पाउने अधिकार सुनिश्चित गरेका कारण आनिपान (हाम्रो भाषा) को पठनपाठन लिम्बूहरूको बसोबास भएका स्थानका विद्यालयहरूमा सुरु भएको हो । अर्को महत्त्वपूर्ण जगको रूपमा २०५० सालमा तिलविक्रम नेम्वाङको संयोजकत्वमा बनेको राष्ट्रिय भाषा नीति सुझाव आयोगले लिम्बू भाषा लिखित परम्पराका रूपमा विकसित भएको, साहित्य र व्याकरण भएकाले पठनपाठन सुरु गर्दा उचित हुने ठहर गरेको थियो । अनि पाठ्यक्रम विकास केन्द्रले २०५४ सालमा लिम्बू भाषाको नमुना पाठ्यक्रम बनाएपछि पठनपाठनले औपचारिक रूप लिएको हो । केन्द्रले ५ कक्षासम्मको लिम्बू भाषाको पाठ्यक्रम बनाएको २० वर्षपछि कक्षा ६ देखि ८ सम्मको पाठ्यक्रम जिल्ला शिक्षा कार्यालय पाँचथरले स्थानीय लिम्बू भाषाविदहरूको पहलमा बनाएको छ । नीति छ, बजेट छैन बहुभाषिक विद्यालयहरूलाई सरकारले वार्षिक ५० हजार रुपैयाँ अनुदान दिन्छ । सुनसरीमा बहुभाषिक शिक्षा सञ्चालन गर्ने विद्यालय नभएकाले ३ वर्षदेखि यस्तो बजेट फ्रिज भइरहेको छ । लिम्बू भाषा ऐच्छिक विषयको रूपमा पढाउने विद्यालयका लागि भने कुनै पनि जिल्लामा बजेट नभएको शिक्षा कार्यालयहरूले जानकारी दिएका छन् । मातृभाषा पढाउने देशभरिका विद्यालयहरूलाई केही समयअघि २५ देखि ३० हजार रुपैयाँ अनुदान दिएको थियो । २ वर्षदेखि जिल्ला शिक्षा कार्यालयले आफ्नो बजेट आफै बनाउन थालेपछि केन्द्रीय स्तरबाट दिइने अनुदान रोकिएको बहुभाषिक शिक्षा शाखाका उपनिर्देशक नारायणप्रसाद सुवेदीले बताए । शिक्षा मन्त्रालयले तोकेको मान्यताभित्र रहेर मात्र जिल्लाले बजेट बनाउन पाउने भएकाले मातृभाषाका लागि जिल्लाले छुट्टै शीर्षकमा रकम छुट्याउन नसकेको सुनसरीका शिक्षा अधिकारी खगेन्द्रप्रसाद सुवेदीले बताए । उनले भने, जिल्लालाई दिएका छांै भनेर केन्द्र पन्छिन मिल्दैन । यसमा केन्द्र पनि जिम्मेवार छ ।लिम्बू भाषा पढाउने शिक्षकलाई बेलाबेलामा तालिम दिने बाहेक जिल्ला शिक्षा कार्यालयहरूले केही पनि लगानी गरेको देखिँदैन । भाषा पढाउने विद्यालयलाई आर्थिक सहयोग किन नगरेको भन्ने प्रश्नमा शिक्षा प्रदायक संस्थाहरू एकले अर्कालाई दोष देखाएर पन्छिने गर्छन् । देउसी खेलेर शिक्षकलाई तलबजिल्ला शिक्षा कार्यालयहरूको अभिलेख अनुसार लिम्बू भाषा पढाउने विद्यालयहरूको संख्या घट्दै गइरहेको छ । तेह्रथुममा अहिले ६७ वटा स्कुलमा लिम्बू भाषा पढाइ भइरहेको छ । पहिला ८५ वटामा पढाइ हुन्थ्यो । ताप्लेजुङमा ८५ वटामा पढाइ भइरहेको छ । पहिला १ सयभन्दा बढी विद्यालयमा पढाइ हुन्थ्यो । इलाममा १० विद्यालयमा पढाइ भइरहेको छ । धनकुटामा ४८ वटामा पढाइ हुन्थ्यो, तर अहिले त्यसको संख्या घटेको छ । मोरङका केही विद्यालयमा पढाइ भइरहेको छ । पाँचथरमा १ सय ६६ विद्यालयमा पढाइ भइरहेको छ । पहिला झन्डै २ सयमा पढाइ हुन्थ्यो । यो वर्षदेखि ४० वटा विद्यालयमा कक्षा ६ को पढाइ पनि सुरु भएको जिल्ला शिक्षा कार्यालय पाँचथरले जानकारी दिएको छ । बहुभाषिक शिक्षा कार्यान्वयन निर्देशिका २०६६ मा उल्लेख भए अनुसार शिक्षकहरूले पढाउने बाहेक भाषिक समुदायहरूसँग छलफल गर्नुपर्ने हुन्छ । तर त्यसो गरेको देखिँदैन ।निर्देशिकामा मातृभाषा पढाउँदा शिक्षा कार्यालयले शिक्षक व्यवस्था गर्ने भनिएको छ । नसकेमा विद्यालयले आवश्यक आर्थिक स्रोतका लागि तत्कालीन गाउँ विकास समिति र नगरपालिकालाई सहयोग माग गर्नसक्ने भनेको छ । त्यही अनुरूप गाविस र नगरपालिकाहरूले वार्षिक ५० देखि ६० हजार रुपैयाँ रकम मातृभाषा पढाइ हुने विद्यालयहरूलाई उपलब्ध गराउँदै आएको थियो । तर ४ वर्षदेखि सहयोग रोकिएपछि शिक्षकलाई तलब दिन गाह्रो भएको जोरपोखरी माविका प्रधानाध्यापक धनपति निरौलाले बताए । उनले भने, लिम्बू भाषा पढाउने शिक्षकलाई मासिक ६ हजार तलब दिइरहेका छौं । यो वर्ष देउसी खेलेर शिक्षकलाई दिने तलब संकलन गरेका छांै । सुनसरीस्थित वराह नगरपालिकामा रहेको श्रीजङ्गा युक्सिङ निसामहिमले लिम्बू भाषा पढाउने शिक्षकलाई मुस्किलले पारिश्रमिक उपलब्ध गराएको व्यवस्थापन समितिका अध्यक्ष अमर गुरुङले बताए । तेह्रथुम, ताप्लेजुङ, पाँचथर र इलामका ३ सय २८ विद्यालयमा विषयको रूपमा लिम्बू भाषा पढाउने शिक्षकहरू निजी स्रोतमा नै राखिएका छन् । बजेट अभावका कारण शिक्षक दरबन्दी उपलब्ध गराउन नसकेको शिक्षा विभागका बहुभाषिक शिक्षा शाखाका उपनिर्देशक नारायणप्रसाद सुवेदीले बताए । सरकारले पाठ्यपुस्तक निशुल्क भनेको छ, तर लिम्बू भाषाको पुस्तक केही विद्यालयहरूले किनिरहेका छन् । जोरपोखरी माविले लिम्बू भाषाको किताब किन्न १५ देखि २० हजार वार्षिक खर्च गर्छ । अन्य विषयको पाठ्यपुस्तक निशुल्क दिइरहेको भए पनि लिम्बू भाषाका पुस्तक भने किन्नुपर्छ । उता पाठ्यक्रम विकास केन्द्रले भने मातृभाषाको पुस्तक निशुल्क उपलब्ध गराइरहेको केन्द्रकी पाठ्यक्रम अधिकृत रजनी धिमाल बताउँछिन् । समाधान के त ?जनगणना २०६८ का अनुसार लिम्बू भाषा बोल्नेको संख्या ३ लाख ४३ हजार ६ सय ३ छ । लिम्बू भाषा दोस्रो भाषाको रूपमा बोल्नेको संख्या २२ हजार २ सय २ छ । स्थानीय सरकार सञ्चालन ऐन २०७४ मा मातृभाषामा शिक्षा दिने, विद्यालयको अनुमति, अनुगमन तथा नियम स्थानीय तहले गर्नुपर्ने उल्लेख गरेको छ । तर आगामी दिनमा स्थानीय तहले मातृभाषा पठनपाठनमा नयाँ नीति ल्याउनुपर्ने हुन्छ । लिम्बू भाषाका लेखक अमर तुम्याङका अनुसार सामाजिक सेवाका हिसाबले मात्र लिम्बू भाषाको पढाइ चलिरहेको छ । नेपाली भाषा कमजोर हुन्छ भनेर नै सरकारले लगानी गर्न सकेन । यसलाई हेर्ने छुट्टै शाखा स्थापना गरी लिम्बू भाषा विकासका लागि कक्षा पनि थप्दै लानुपर्छ । आधारभूत र मावि तहमा सरकारले भाषा शिक्षकको दरबन्दी खोल्ने हो भने सबैले त्यो भाषा पढ्न थाल्छन् ।मादेम्बा बीबीसी नेपाली सेवासँग आबद्ध छिन् ।"
एक औँलाका भरमा उपन्यास,"काभ्रे (कास) समिता श्रेष्ठ पूरा बोल्न सक्दिनन् । दुवै गोडा चल्दैनन्, दाहिने हात पनि चल्दैन । दुवै हातका मुठी बाँधिएका छन् । देब्रे हातको चोरीऔँलो मात्र चल्छ । विगत १२ वर्षदेखि ओछयानमा नै पल्टिरहने समिताले देब्रे हातको चोरऔँलाको मदतले उपन्यास लेखकी छन् ।बनेपा४, नाला शेराकी समिताको कृति नयाँ सोच सोमबार शब्दयात्रा प्रकाशनद्वारा आयोजित एक कार्यक्रमबीच सार्वजनिक गरिएको छ । एउटा औँलाको मदतले आफैं टयाबलेटमा युनिकोड टाइप गरेकी हुन्, समिताकी फुपू निर्मला श्रेष्ठले भनिन्, १२ वर्षदेखि बिरामी परी बाहिरी संसारसँग सम्बन्धविच्छेद गरी बसेकी एक युवतीले लेखेको यो पुस्तकले धेरैलाई ऊर्जा दिन सक्छ ।४२ पृष्ठको नयाँ सोच मा कृषिमार्फत स्वदेशमै स्वरोजगारी सिर्जना गर्न सकिने र युवाहरूको पलायनलाई रोक्न सकिने औंल्याइएको छ । उपन्यास लोकार्पण गर्दै डा चिन्तामणि योगीले अशक्तता भए पनि कृति तयार गर्ने समिता सबैको प्रेरणाको स्रोत बन्ने बताए । २०६२ साल पुस २ गते एक्कासि चिच्याएर भुइँमा बसेकी समिता त्यसयता उठ्न, बोल्न, हिँड्न र केही गर्न सकेकी छैनन् । आमा सावित्रीले उनको स्याहारसुसार गर्ने गरेकी छन् । चार महिना भेन्टिलेटरमा राखिएकी र ६ महिनाभन्दा बढी अस्पताल बसेकी उनको स्वास्थ्यमा कुनै सुधार आएको छैन । ९ कक्षा पढदादेखि नै थलिएकी उनको औपचारिक शिक्षा त्यसयता बढेको छैन ।"
फिल्ममा लोकशैलीका गीतको लहर,"काठमाडौं पचासको दशकको मध्यतिर गाउँले फिल्मबाट दीपाश्री निरौलाले अभिनय यात्रा थालिन् । फिल्मको गोली सिसाको गीत निकै हिट भयो । त्यसले संगीतकार टीका भण्डारीलाई स्थापित गरायो नै, दीपाश्रीलाई समेत अगाडि ल्याइदियो । त्यसको झन्डै दुई दशकपछि उज्ज्वल घिमिरे निर्देशित वडा नं ६ को सुर्के थैली खै गीतमा दीपाले माग्नेबूढासँग कम्मर मर्काइन् । त्यसले पनि फिल्मको इतिहासमै पहिलोपटक युटयुबमा करोड भ्यु कटायो ।पछिल्लो समय फिल्ममा लोकशैलीका गीतहरूको प्रयोग ह्वात्तै बढेको छ । कतिपयले सुर्के थैली खै लाई लोकशैलीका गीतको ट्रेन्डसेटरका रूपमा व्याख्या पनि गरेका छन् । तर दीपाश्रीले फिल्ममा लोकशैलीको गीतको प्रयोग गर्नु नयाँ नभएको बताउँछिन् । पहिलेका फिल्ममा पनि लोकशैलीकै गीत र पहिरनको प्रयोग हुन्थ्यो, उनी भन्छिन्, पछि बिस्तारै फिल्ममा संगीत नै नभएको वा आधुनिक र पपशैलीका गीतहरूको प्रयोग बढेकाले हराएको जस्तो भएको मात्रै हो । तर पुन: लोक फ्लेभरको गीतको जरो गाड्न पाएकोमा भने गर्व लाग्छ ।फिल्मले कला र संस्कृति पनि जोगाउनुपर्छ भन्ने उद्देश्यले लोकशैलीका गीतहरूलाई प्रयोग गरेको दीपाश्री बताउँछिन् । लोक शैलीका गीतले दर्शकलाई फिल्म हलसम्म बोलाउने काम गर्ने उनको ठम्याइ छ । भन्छिन्, अहिले फिल्मको प्रोमोभन्दा पनि गीत रिलिज गर्ने चलन बढेको छ । गीतले दर्शकलाई हलसम्म बोलाउँछ तर फिल्म चल्नका लागि भने फिल्मको विषयवस्तु नै सशक्त हुनुपर्छ । पछिल्लो समय फिल्ममा लोकशैलीका गीतहरूको प्रयोग बढ्नु सकारात्मक भएको उनी सुनाउँछिन् । मनोरञ्जन भन्नेबित्तिकै हिन्दी र अंग्रेजी गीतहरू घन्किने गरेका बेला आफ्नै गीतहरू बज्नु राम्रो रहेको उनलाई लाग्छ । एउटामा जे चल्यो, त्यसैको फलो गरेर बनाउने प्रचलन पनि बढी रहेको छ अहिले । तर त्यस्तो प्रकृतिको एउटा गीत सुटिङ गर्नकै लागि १५ देखि २० लाखसम्म खर्च हुने उनी जनाउँछिन् ।६० को दशकदेखि सांगीतिक क्षेत्रमा प्रवेश गरेका राजनराज सिवाकोटी अहिले चर्चित संगीतकार एवं गीतकार हुन् । सुर्के थैली खै, पूर्व पश्चिम रेल, कुटुमा कुटु, चरी चट्ट परी, टाकन टुकन, लामकाने बाख्रा लगायत हिट गीत दिइसकेका छन् । लोप हुँदै गइरहेका शब्दावलीको प्रयोग गरेर दशकअघि नै लेखेको र संगीत भरेका गीतले अहिले लोकप्रियता पाइरहेका छन् ।म एक्सपेरिमेन्ट गर्न रुचाउँछु । कस्तो गीत मार्केटमा चल्छ भनेर आधुनिक, पपलगायत लोकशैलीमा दशक अघिदेखि नै एक्सपेरिमेन्ट गर्दै थिएँ, उनी भन्छन्, केवल प्लाटफर्म पाएको थिइनँ । अहिले पाएको छु । उनकै शैलीलाई फलो गर्दै त्यस्तै गीत बनाउनेहरू पनि प्रशस्तै छन् । उनी भन्छन्, म त यसलाई स्वाभाविक रूपमा लिन्छु । करोडौँ दर्शक खुसी भइरहेका छन् । दर्शकले यही रुचाएका छन् । दर्शकको तिर्खा मेटिएपछि इन्डस्ट्रीमा आफैँ चेन्ज आउँछ । गीतमा प्रयोग हुने शब्दका कारण श्रोताले आफ्ना गीत मन पराएको उनी बताउँछन् । शब्द प्रगतिशील र त्यसभित्र सकारात्मक सन्देशका साथै शब्दहरूको संयोजन मिल्नुपर्नेमा उनी जोड दिन्छन् । सुर्के थैली मा उनले लोप हुन लागेका झन्डै चालीस शब्द प्रयोग गरेका छन् । त्यसले बजारमा सुर्के थैलीको व्यापार पनि बढाइदियो । उनी भन्छन्, पूर्व पश्चिम रेल चाहिँ विकासे अवधारणामा बनेको छ र कुटुमा कुटु गीतमा धूमपानमद्यपान स्वास्थ्यको लागि खतरनाक छ भन्ने सन्देश छ । सकारात्मक सन्देशले नै गीतहरू दर्शकश्रोताले रुचाएका हुन् । शत्रु गते को रूपै मोहनी गीतमार्फत चासोमा रहेका नृत्य निर्देशक कविराज गहतराजचाहिँ पछिल्लो समय गोर्खा पल्टन फिल्मको गीतले लोकशैलीका पहिरन र नृत्यलाई पुनर्जीवित गरेको ठोकुवा गर्छन् । गीतमा पहिरन परिवर्तन गर्दै जाँदा गीतहरू पनि परिवर्तन भएर आधुनिक हुन पुगेको उनी सुनाउँछन् । उनले पूर्व पश्चिम रेल र कुटुमा कुटु गीतमा मौलिक पहिरनमा कलाकारलाई मेलामा नचाएका छन् । अहिले त झन् उनकै शैली पछयाएर मेलामा नचाएका भिडियोहरूको बाढी नै आएको छ ।फिल्मको सिचुएसन अनुसार नै ठाउँ र वातावरण क्रिएट गर्ने हो, तर अहिले मेलामै नचाएका गीतहरू आइरहेका छन्, उनी भन्छन्, एउटाले जे गर्यो, त्यही पछयाउने परम्परा छ । लोकशैलीकै गीतको पनि प्रेजेन्टेसन फरक बनाउन सकिन्छ नि । तर यहाँ त लोकशैलीको गीतमा पहिरन लोक हुन्छ तर स्टेप भने वेस्टर्न हुन्छन् । मेरोमा त्यस्तो गर्दिनँ ।उनलाई बेलाबेला एउटै शैलीको प्रेजेन्टेसन भयो भनेर कमेन्ट पनि आउने गरेका छन् । सोमबार भैरे फिल्मको गीतको सुटिङका लागि पोखरामा रहेका कविराज भन्छन्, एउटै गर्दा दर्शकले नरुचाउन सक्छन् । त्यसैले अहिले गर्दै गरेको भैरे को गीतमा १ सय २० जना कोरस डान्सर नचाएको छु । केही फरक गर्ने कोसिस गरेको छु ।"
तीन सहरमा नेपथ्यको प्रस्तुति,"काठमाडौं (कास) स्थापनाको रजत महोत्सव मनाउँदै गरेको नेपथ्यले मुलुकका तीन सहरको सांगीतिक यात्रा गर्ने भएको छ । केही समयअघि मात्र काठमाडौं, पोखरा र बुटवलका दर्शकसामु प्रस्तुत भइसकेको ब्यान्डले पुस २८ गते झापाको दमकबाट सांगीतिक यात्रा थाल्ने भएको हो । माघ १ गते नारायणघाट हुँदै माघ ४ गते भैरहवा पुगेर सांगीतिक यात्रा सम्पन्न हुनेछ नेपथ्यले जनाएको छ ।मुलुकको पूर्वी, मध्य र पश्चिम भागको प्रतिनिधित्व गर्ने सांगीतिक यात्रा तय भएको विज्ञप्तिमा जनाइएको छ । यात्राअन्तर्गत पहिलो सो दमकको सरस्वती निम्न माध्यमिक विद्यालयमा हुनेछ । स्थानीय आयोजकको रूपमा थ्रिइन्क भिजन, जय मिडिया र पूर्वाञ्चल रक्सले सघाउने बताइएको छ । माघे संक्रान्तिका दिन नारायणी नदीको किनारमै बेलुकी कन्सर्ट हुने र स्थानीय आयोजकको रूपमा दाताज इभेन्ट म्यानेजमेन्ट ले सहकार्य गर्ने विज्ञप्तिमा छ । यसअघि पनि दुई वर्ष पहिले नेपथ्यले नदीको यस किनारमै भव्य कन्सर्ट गरेको थियो ।भैरहवामा भने पक्लिहवा हाई स्कुलमा प्रस्तुति हुनेछ । त्यसै दिन सोनाम ल्होछार पनि परेकाले तामाङ समुदायको नयाँ वर्ष मनाउने अवसर नेपथ्यको कन्सर्टमा हुनेछ । नेपथ्यले तामाङ भेगबाट भेंडाको ऊनजस्तो लगायत थुप्रै गीतहरू संकलन गरेको छ । भैरहवामा पर्फेक्ट इभेन्ट स्क्वाड सँग सहकार्य हुने नेपथ्यले जनाएको छ । द्वन्द्वले मुलुकका विद्यालयहरू बिथोलेपछि हामीले लामो समयसम्म विद्यालयका सहयोगार्थ शान्तिका लागि शिक्षा कार्यक्रम गरेका थियौं, नेपथ्यका मुख्य गायक एवं अगुवा अमृत गुरुङले भने, त्यस क्रममा निरन्तर खतरालाई चिर्दै मोफसलका दर्शकश्रोतासँग जोडिएका हामी अहिले पनि कुनै न कुनै हिसाबले भेट्ने कोसिस गरिरहेकै छौं । नयाँ पुराना सबै लोकप्रिय गीतहरूमध्येबाट प्रस्तुतिका लागि चयन गरेको गुरुङले बताए ।"
लोकपप आइडलको अडिसन,"पाल्पा (कास) पाल्पा लोक आइडल को तेस्रो अडिसन सकिएको छ । पहिलो बगनासकाली, दोस्रो रिब्दीकोट र तेस्रो रैनादेवी छहरा गाउँपालिकामा अडिसन गरिएको हो । जिल्लाका सबै स्थानीय तहमा अडिसन गरिने आयोजक श्रीनगर सामुदायिक टेलिभिजनले जनाएको छ । यहाँ दुई नगर र आठ गाउँपालिका छन् । सबै गाउँ र नगरबाट चुनिएका कलाकारबीच तानसेनमा पुन: प्रतिस्पर्धा गराइनेछ ।खेली, झ्याउरे, कौडा र लोकदोहोरी बढी गाइने पाल्पामा लोक तथा दोहोरी गीतका कहलिएका व्यक्तित्व जन्मेका छन् । हामी लोक संस्कृतिको जगेर्ना गर्दै प्रतिभावान् लोक कलाकार जन्माउन चाहन्छौं, टेलिभिजनका उपाध्यक्ष कमलराज तिमिल्सेनाले भने, जसले गर्दा लुकेका प्रतिभालाई बाहिर ल्याउन सकियोस् ।उनका अनुसार, आइडल विजेताले पुरस्कारस्वरूप एक लाख रुपैयाँ पाउनेछन् । उत्कृष्ट चारमा परेकाहरूलाई म्यूजिक भिडियो निर्माणको अवसर दिइनेछ । सबै स्थानीय तहका १० जना उत्कृष्ट गायकगायिकालाई समेत पुरस्कृत गरिनेछ ।"
यतियति र रूपै मोहनीबीच उछिनपाछिन,युटयुब ट्रेन्डिङका टप फाइभ (सोमबार दिउँसोसम्म)१ यतियति पानी२ रूपै मोहनी३ कम्मरको टयाटु४ रुद्रप्रिया (फुल फिल्म)५ जेरो
सकियो १० मिनेट नाटक मेला,"काठमाडौं चित्रकार सुन्दर लामा क्यानभास मात्रै कोर्दैनन् । उनले पर्फमेन्स आर्टमा समेत आफूलाई तिखार्दै आएका छन् । मनभरिका अनेक संवेगलाई सजिलै सुनाउन र बुुझाउन सकिने भएकाले उनी यस क्षेत्रमा लागेका हुन् । तर, राजधानीमा सोमबार भने चित्रकार एवं आर्ट पर्फमर सुन्दर रंगमञ्चमा देखिए । कालिकास्थानस्थित सर्वनाम थिएटरमा उनले १० मिनेट नाटक मेलामा नाटक प्रस्तुत गरेका हुन् । बिनासंवाद पर्फमेन्स आर्ट शैलीको नाटक देखाएका उनी आफंैले निर्देशन गरेका हुन् । अर्गानिक जोक नामको उनको नाटक अमूर्त चित्रजस्तै अमूर्त धारमा थियो । नाटकमा उनले फेस पेन्टिङ गरेर शारीरिक हाउभाउमार्फत विषयवस्तु खुलाउने प्रयास गरेका थिए । सुन्दर रंगमञ्चमा लाग्नुको पछाडि उनको आफ्नै कारण पनि छ । उनकी पत्नी दलित समुदायकी भएकीले जातीय विभेद भोग्दै आएकी छन् । यो घटनाले म आफंै पनि भावनात्मक रूपमा पीडामा छु, उनले भने, समाज परिवर्तन भएको मानिए तापनि वास्तविकता अझै उस्तै रहेको भाव प्रकट गर्न यो नाटक गरेको हुँ । स्याउ टोक्दै गरेका कलाकारको समूहबाट नाटकका दृश्य सुरु हुन्छ । १० मिनेटको अवधिमा सुन्दरले विभेद भोग्नुपर्दाको पीडालाई अमूर्त शैलीमा दर्शकलाई बुुझाउने प्रयास गरेका थिए । तर, दर्शकले भने उनले बुुझाउन खोजेको विषय सहजै बुझ्न सकेनन् । सोमबार नाटक मेलाको चौथो दिन ७ वटा नाटक मञ्चन गरिएको थियो । अर्गानिक जोक सँगै, केशव मगरको अर्गानिक रोमियो, रेनुका कार्कीको थ्री सिस्टर्स, राम सेन्चुरीको सैनिक जीवन, राजेश घिमिरेको रात, रिनेक्स बस्नेतको कु र शर्मिला नगरकोटीको म प्रस्तुत गरिएको थियो । थ्री सिस्टर्स मा रेनुकासहित तीन जना युवतीले अभिनय गरेका थिए । उक्त नाटक माइम शैलीमा आधारित थियो । हाउभाउ र शारीरिक भाषाबाट विषयवस्तु खुलाउन गरिएको प्रयास सकारात्मक थियो । दैनिक जीवनमा घरभित्र र बाहिर गरिने गतिविधिलाई तीन युवतीले अत्यन्त रोचक र व्यंग्यात्मक तरिकाले नाटकमा प्रस्तुत गरेका थिए । नाटक भने कुनै सन्देशमूलक नभई दर्शकलाई हँसाएर मनोरञ्जन प्रदान गर्ने उद्देश्यको थियो । रंगमञ्चमा निरन्तर लागेकी रेनुकाको समूहको अभिनय भने अब्बल थियो । अर्गानिक रोमियो मार्फत केशव मगर रंगमञ्चमा पहिलो पटक उत्रिएका हुन् । नाटकमा उनी आफंै निर्देशन, लेखन र एकल अभिनय गरेका थिए । एउटा वियोगान्त प्रेमीको भावनालाई उनले एकल प्रस्तुतिमा देखाएका थिए । नाटक हेर्दा जति रमाइलो र सजिलो लाग्छ, अभिनय गर्न चाहिँ सजिलो रहेनछ, उनले भने, अझ १० मिनेटमै काम गर्नु चुनौतीपूर्ण लाग्यो । चार दिनसम्म जारी रहेको नाटक मेलामा २० वटा नाटक मञ्चन भए । सोमबार अन्तिम दिन सहभागीलाई प्रमाणपत्र वितरण गरेर हौसला प्रदान गरिएको थियो ।"
सञ्चारमन्त्रीले हेरे फिर्के,"काठमाडौं (कास) सञ्चारमन्त्री मोहनबहादुर बस्नेत सोमबार फिल्म हलमा भेटिए । इकु को छविमा चिनिने हास्य कलाकार सुलेमान शंकरको निम्तोमा उनी फिर्के हेर्न हल पुगेका हुन् ।फिल्म हेरेपछि बस्नेतले फिर्के ले वास्तविक घटनालाई पर्दामा उतारेको दाबी गरे । म खासै फिल्म हेर्न मान्छे त हैन, तैपनि भन्नुपर्दा सामाजिक विकृति हटाउने क्रममा फिर्के सन्देशमूलक फिल्म बनेको रहेछ, उनले भने । रवि डंगोलको निर्देशन रहेको फिल्ममा गाउँबाट सहर पसेपछि सुरु हुने एउटा युवकको संघर्षको कथा छ । फिल्ममा सुलेमानका साथ अर्पण थापा, क्रिस्टिना पौडेल, अर्जुन गुरुङ, ऋचा शर्मालगायतको अभिनय छ । ओमलाल गुरुङ र राजेश श्रेष्ठ निर्माताका रूपमा रहेका छन् । अभिमन्यू निरबीको लेखन रहेको फिल्ममा अष्ट महर्जनको द्वन्द्व निर्देशन, मित्र गुरुङको सम्पादन तथा रामकुमार केसीको छायांकन रहेको छ ।"
बल्ल अघि बढयो जिफान,"लमजुङ (कास) प्रतिनिधि चयनको विषयमा विवाद बढेपछि स्थगित भएको गुरुङ फिल्म एसोसिएसन नेपाल (जिफान) को गाँठो चार महिनापछि फुकेको छ । गत भदौ ११ गते आयोजित जिफानको पाँचौं राष्ट्रिय महाधिवेशन बन्दसत्रमा प्रवेशपछि विवादका कारण स्थगित भएको थियो । विधानलाई आआफ्नै ढंगले व्याख्या गर्दै प्रतिनिधि छनोट गरिएपछि नेतृत्व चयनमा विवाद भएको थियो । विवादका कारण सर्वसम्मत चयन प्रयास असफल भएको थियो । विधानको अडानका कारण नेतृत्व चयन स्थगित भएपछि जिफानका संस्थापक अध्यक्ष एवं प्रमुख सल्लाहकार माओत्से गुरुङको संयोजत्वमा रहेको केन्द्रीय कार्यसम्पादन समितिको पहलमा सर्वसम्मत २१ सदस्यीय कार्यसमिति चयन गरिएको छ । यसअघिका कोषाध्यक्ष गिरिप्रसाद गुरुङलाई अध्यक्षमा सर्वसम्मत चयन गरिएको हो । यसअघि सर्वसम्मत अध्यक्षमा प्रस्तावित राजबहादुर गुरुङ राजेश र प्रथम उपाध्यक्षका दाबेदारद्वय नौजंग गुरुङ र जसु गुरुङ कार्यसमितिमा छैनन् । शनिबारको छलफल र आइतबार पोखरास्थित दूधपोखरी तमु समाजमा सम्पन्न विशेष भेलाले नयाँ कार्यसमिति चयन गरेको हो । समितिको प्रथम उपाध्यक्षमा भोजबहादुर गुरुङ, द्वितीय उपाध्यक्षमा गुञ्जबहादुर गुरुङ, महासचिवमा गमन घले, सचिवमा पवित्रा गुरुङ र कोषाध्यक्षमा धनबहादुर गुरुङ (डीबी) चयन भएका छन् । महिला विभाग प्रमुखमा मिनु गुरुङ, प्रचारप्रसार विभाग प्रमुखमा धनकुमारी गुरुङ (नियोना), आर्थिक विभाग प्रमुखमा अनुता गुरुङ, संघसस्था विभाग प्रमुखमा सीता गुरुङ, प्राविधिक विभाग प्रमुखमा खिमबहादुर गुरुङ, भाषा विभाग प्रमुखमा गजेन्द्र गुरुङ, गीतसंगीत विभाग प्रमुखमा सरुण गुरुङ र बजार व्यवस्थापन विभाग प्रमुखमा रेशम गुरुङ चयन भएका छन् । सदस्यमा विवेक गुरुङ, निस्ता गुरुङ, खुसी गुरुङ (लमजुङ), खेम गुरुङ (स्याङ्जा), विरुप घले (काठमाडौं), अश्मी गुरुङ (काठमाडौं), प्रीति गुरुङ (लमजुङ) चयन गरिएका छन् । निर्मातानिर्देशक विभागीय प्रमुख र दुई जना सदस्य पछि कार्यसमितिको बैठकले मनानित गर्ने भएको छ ।सबैको मनभित्र गुरुङ चलचित्र नाराका साथ २०६५ मा स्थापित जिफानले गुरुङ फिल्ममार्फत गुरुङ समुदाय एवं नेपाली सामाजिक, सांस्कृतिक, आर्थिक प्रवद्र्धनमा योगदान पुर्याउँदै आएको जिफानका संस्थापक अध्यक्ष माओत्से गुरुङले बताए । नवगठित जिफानको कार्यसमितिको आइतबार बसेको बैठकद्वारा यसै वर्ष गुरुङ फिल्म महोत्सव २०७४ तथा विचार गोष्ठी आयोजना गर्ने निर्णय गरिएको प्रचारप्रसार प्रमुख धनकुमारी गुरुङ (नियोना) ले बताइन् ।"
राष्ट्र बैंकले २ अर्ब माग्दा दोब्बर दिन आए,"काठमाडौं (कास) राष्ट्र बैंकले सोमबार बजारमा ल्याएको निक्षेप संकलनमा बैंकहरूले करिब ४ अर्ब रुपैयाँ प्रस्ताव गरेका छन् । आइतबार अन्तरबैंक ब्याजदर ३ प्रतिशत तल झरेपछि सोमबार राष्ट्र बैंकले २ अर्ब रुपैयाँ बराबरको निक्षेप संकलन आहवान गरेको थियो । उक्त आहवानमा बैंकहरूबाट ३ अर्ब ९० करोड रुपैयाँको प्रस्ताव आएको राष्ट्र बैंक अनुसन्धान विभाग प्रमुख नरबहादुर थापाले बताए । निक्षेप संकलनका लागि बैंकहरूबाट मागेको भन्दा बढी झन्डै दोब्बर प्रस्ताव आउनुले बजारमा पर्याप्त तरलता रहेको पुष्टि हुन्छ, थापाले भने । सोमबार पनि बैंक तथा वित्तीय संस्थामा अनिवार्य नगद अनुपात (सीआरआर) बाहेक ५१ अर्ब रुपैयाँ अधिक तरलता रहेको थापाले जनाए । बजारमा पर्याप्त रूपमा अधिक तरलता रहेपछि राष्ट्र बैंकले ३ प्रतिशत ब्याजदरमा १४ दिनका लागि २ अर्ब रुपैयाँ बजारबाट उठाएको हो । उक्त रकम दुई सातापछि (माघ ८ गते) बजारमा आउनेछ । यसअघि राष्ट्र बैंकले पटकपटक गरी करिब २५ अर्ब रुपैयाँ बजारमा पठाइसकेको छ । ब्याजदर करिडोर लागू भएपछि अन्तर बैंक ब्याजदर तीन प्रतिशतभन्दा तल रहँदा राष्ट्र बैंकले बजारबाट पैसा उठाउनुपर्छ । यसको विपरीत अन्तर बैंक दर ५ प्रतिशतभन्दा माथि पुगेपछि बजारमा पैसा पठाउनुपर्छ ।राष्ट्र बैंकले बजारको आवश्यकताअनुसार तरलता रहेको जनाइरहेको समयमा बैंकहरूले सरकारी ढुकुटीमा रहेको पैसा मागिरहेका छन् । यही कारण अर्थ मन्त्रालयले ढुकुटीमा रहेको पैसा कसरी बजारमा पठाउन सकिन्छ भनेर गृहकार्य गरिरहेको छ ।"
नेप्से उकालोतिर,"काठमाडौं (कास) सेयर कारोबार मापक नेप्से परिसूचक सोमबार १२ अंकले बढयो । अघिल्लो दिन करिब ८ अंकले बढेर १ हजार ४ सय ३१८० विन्दुमा बन्द भएको नेप्से सोमबार पुन: बढेर १ हजार ४ सय ४३८० विन्दुमा उक्लेको हो । बजार खुलेदेखि नै उच्च अंकले बढेको नेप्से पहिलो एक घण्टामै १ हजार ४ सय ४८ विन्दुमा पुगेको थियो । त्यसपछि ओरालो लागेको बजार १ हजार ४ सय ३६ मा झर्यो । फेरि सुधारको बाटोमा लागेको नेप्से अन्तत: दोहोरो अंकको वृद्धिसहित १४ सय ८० नजिक पुगेर बन्द भयो । गत सातायता नेप्से सुधारको बाटामा देखिएको छ । खासगरी नयाँ सरकार गठनका लागि कानुनी आधार तयार भएको, बैंकहरूमा देखिएको तरलता अभाव समस्या समाधान गर्न सरकार र राष्ट्र बैंक लागिपरेकोलगायत कारण बजारमा सुधार देखिएको विज्ञहरू बताउँछन् । सोमबार परिसूचकसँगै कारोबार रकम पनि बढेको छ । दिनभरको कारोबारमा ४६ करोड ४६ लाख रुपैयाँ परिचालन भएको छ । करिब साढे ४ हजार कारोबारबाट १ सय ५७ कम्पनीका ८ लाख ५५ हजार १ सय ३९ कित्ता सेयर किनबेच भए । कारोबारमा आएकामध्ये ९२ कम्पनीको सेयर मूल्य बढयो, ४६ कम्पनीको सेयर मूल्य घटयो र १९ कम्पनीको सेयर मूल्य स्थिर छ । दिनभरको कारोबारमा सेयर बजारको आकार (कुल बजार पुँजीकरण) पनि बढेर १६ खर्ब ८६ अर्ब रुपैयाँ पुगेको छ । उक्त दिन क वर्गका कम्पनीहरूको कारोबार मापक सेन्सेटिभ परिसूचक ०९३ प्रतिशत र व्यापारमा रहेका सबै कम्पनीहरूको कारोबार मापक फ्लोट परिसूचक ०७३ प्रतिशतले बढयो ।दिनभरको कारोबारमा होटलबाहेक सबै समूहको परिसूचक बढे । तर, होटल समूहको परिसूचक ०८२ प्रतिशतले घटयो ।"
लुंग्रीमाडी सिँचाइ अधुरै,"प्यूठान (कास) जिल्लाको लुंग्रीमाडी सिँचाइ आयोजना सञ्चालन नहुँदै भत्किएको छ । सुवर्णवतीको कोइरालखर्क जोड्ने सडक निर्माण गर्दा नहर भत्किनुका साथै पुरिएको हो । नहरमा पानी बगाउने तयारी भइरहेको अवस्थामा क्षति भएपछि स्थानीयको जमिन सिँचाइ गर्ने वर्षौंको सपना अधुरै भएको छ । रोल्पा सुलिचौरस्थित रुनीबाङ क्षेत्रमा तेबाङ, अरेस र गाम पुर्याउने सडक खन्नेक्रममा नहर बर्सौंदेखि पुरिँदै आएको थियो । त्यसैगरी छिर्नेकोइरालखर्क पुर्याउने ग्रामीण सडक निर्माणले नहर पुरिएको सिँचाइ विकास डिभिजन कार्यालयको भनाइ छ । ३० वर्षदेखि निर्माणाधीन आयोजनामा यस वर्ष पानी चलाउने योजना बनाएका थियौं, डिभिजन कार्यालय प्रमुख कृष्ण विश्वकर्माले भने । विश्वकर्माले थप ३ करोड ४ लाख ८६ हजार रुपैयाँ बजेट आवश्यक हुने अनुमान गरे । सडक निर्माणलगायत भौतिक पूर्वाधार निर्माण गर्दा नहरलाई क्षति नपुर्याउने स्थानीयले प्रतिबद्धता जनाएपछि मात्र थप बजेट स्वीकृत हुने विभागबाट निर्देशन आएको उनले जनाए । नहरलाई रोल्पा लुंग्रीखोलाको पुरानो मुहानदेखि ३ सय ६० मिटरसम्म तेबाङअरेस सडक खन्ने क्रममा यसअघि नै क्षति पुगेको थियो ।"
विस्फोटमा २३ मारिए,दमास्कस (बीबीसी) सिरियाको इडलिबमा सोमबार भएको शक्तिशाली विस्फोटमा कम्तीमा २३ जना मारिएका छन् । मारिनेमा ७ जना सर्वसाधारण छन् । इडबिल विद्रोहीको नियन्त्रणमा रहेको सिरियाको उत्तरपश्चिमी सहर हो । बेलायती मानव अधिकारवादी संस्था अब्जरभेटरी फर हयुमन राइट्स ले एक सानो विद्रोही समूहको मुख्यालयमा विस्फोट भएको हो । विस्फोटन कसले गराएको भन्नेबारे थाहा हुन सकेको छैन । प्रत्यक्षदर्शीमध्ये केहीले कारबम आक्रमण भएको बताए पनि केहीले ड्रोन हमला भएको दाबी गरे । अब्जरभेटरी फर हयुमन राइट्स ले घाइतेहरूको उद्धार गरिएको जनाएको छ । उक्त संस्थाले विभिन्न स्रोतको माध्यमबाट सिरियाली द्वन्द्वको निगरानी गर्दै आएको छ । सिरियाली सेनाले गत वर्षदेखि नै अज्नद अलक्वाकज समूहले फतेह अलसाम फ्रन्टसँग संघर्ष गर्दै आएका छन् । अज्नद अलक्वाकज समूहमा सयौं एसियाली लडाकुहरू रहेका छन् । फतेह अलसाम फ्रन्ट समूह यसअघि अल कायदा समूहसँग आवद्ध थियो ।
थ्री स्टारको पुनरागमन,"धनगढी चौध महिनापछि खेलमा फर्केको थ्री स्टार क्लबले धनगढीमा जारी नेपाल आइस सुदूरपश्चिम खप्तड गोल्डकप फुटबलमा झापा ११ लाई ३१ ले हराउँदै सुखद कमब्याक गरेको छ । एन्फासँगको विवादका कारण थ्री स्टारले १४ महिनायता कुनै पनि प्रतियोगिता खेलेको थिएन ।सोमबार खेलमा चारै गोल पहिलो हाफमा भयो । १० मिनेटभित्र चार गोल भएको हो । विदेशी खेलाडी मार्टिनले ३४ औं मिनेटमा गोल गरेर थ्री स्टारलाई अग्रता दिलाए । त्यसअघि १९ औं मिनेटमा उनैले गोल गर्ने मौका चुकाएका थिए । अनन्त तामाङको पासमा पोस्ट छेउबाटै प्रहार गरे पनि मार्टिन गोल गर्न असफल भए । ११ औं मिनेटमा पनि मार्टिनले राम्रो अवसर खेर फाले । पहिलो गोल भएको पाँच मिनेट नबित्दै थ्री स्टारका बुद्ध चेम्जोङले थप्दै गोल गर्दै टोलीको अग्रता बलियो पारेका थिए । सुरुदेखि नै दबाबमा रहेको रमपम झापाका लागि कर्ण लिम्बूले ४१ औं मिनेटमा गोल फर्काएर खेल रोचक मोडमा ल्याए । दुई मिनेट (४३ मिनेट) पछि नै बुद्धले व्यक्तिगत दोस्रो गोल गरी मध्यान्तरसम्म थ्री स्टारलाई ३१ ले अगाडि राखे । खेलका नायक बनेका बुद्धले यसअघि दुईपल्ट गोल गर्ने मौका गुमाएका थिए । उनी म्यान अफ द म्याच हुँदै पुरस्कृत भए ।अन्य दिनभन्दा झन्डै दोब्बर दर्शकले भरिएको रंगशालामा थ्री स्टारका चर्चित खेलाडी विमल घर्तीमगर पटकपटक गोल गर्न चुकेका थिए । दोस्रो हाफमा दुवै टिमबाट थप गोल हुन सकेन । तर दोस्रो हाफको खेलमा पनि थ्री स्टारले झापालाई निरन्तर दबाबमा राखेको थियो । दबाबबीच झापाका खेलाडीले तीनपल्ट गोल गर्ने राम्रो मौका गुमाए । झापाका योगेश गुरुङले केही अवसर चुकाए । पहिलो हाफमै बलियो बनेको थ्री स्टारले दोस्रो हाफमा जोखिम नलिने रणनीतिअनुरुप खेलेको थियो । थ्री स्टारका प्रशिक्षक मेघराज केसीले टिम सेट गर्न गाह्रो भइरहेका बेला आफ्ना खेलाडीले राम्रो खेलेर सुखद नतिजा ल्याएको बताए । उनले भने, झन्डै डेढ बर्षपछि पहिलोपल्ट खेल्दा कस्तो होला भन्ने लागेको थियो तर टिमलाई राम्रोमात्र नभई सुखद पुनरागमनसमेत गराएको छ । प्रशिक्षक केसीले पहिलो हाफमा राम्रो अग्रता लिएका कारण दोस्रो हाफमा आक्रामक खेल नखेलेको प्रस्टयाए । अरु पनि खेल खेल्नुपर्ने कारणले रणनीतिअनुसार दोस्रो हाफमा आक्रामक खेल प्रदर्शन गरेनौं, उनले भने । झापाका प्रशिक्षक प्रवेश कटुवालले आफूहरूले राम्रो खेले पनि आफ्नै गल्तीका कारण हार्नुपरेको बताए । उनले भने, पटक पटक गोल गर्ने मौकाबाट चुक्नु नै हारको मुख्य कारण हो । नत्र समग्रमा हामीले राम्रो प्रदर्शन गरेका हौं ।"
सेभेन ए साइडमा ६ देश,"लेखनाथ १२ औं दक्षिण एसियाली सेभेन ए साइड फुटबल प्रतियोगितामा ६ देश सहभागी हुने भएका छन् । पोखरामा पुस २९ देखि माघ ४ सम्म हुने प्रतियोगितामा नेपालसहित भारत, पाकिस्तान, बंगलादेश, भुटान र माल्दिभ्सले सहभागिता जनाउने भएका हुन् । नेपाल सेभेन ए साइड फुटबल महासंघको आयोजनामा लेकसाइडको बाराहीघाट मैदानमा हुने प्रतियोगितामा प्रभु बैंक मुख्य प्रायोजक रहेको छ । सोमबार आयोजित पत्रकार सम्मेलनमा महासंघका अध्यक्ष नवीन पुनले ६ देशका टोली सहभागी हुने निश्चित भएको बताए । उनका अनुसार श्रीलंकाले सहभागिता तयारी गरे पनि त्यहाँ चलिरहेको निर्वाचनका कारण आउने निश्चित भइसकेको छैन । प्रतियोगिताको सम्पूर्ण तयारी पूरा हुने क्रममा छ, उनले भने, अब हामी पाहुना टोलीलाई स्वागत गर्ने तयारीमा जुटेका छौं । पश्चिमाञ्चल क्षेत्रीय खेलकुद विकास समिति अध्यक्ष खगराज पौडेलले खेलकुद र पर्यटनलाई जोड्न प्रतियोगिताले महत्त्वपूर्ण भूमिका खेल्ने बताए । लिगकम नकआउटका आधारमा हुने प्रतियोगिता विजेताले २ हजार र उपविजेताले १ हजार अमेरिकी डलर जित्ने आयोजकका महासचिव डीबी नेपालीले बताए । महासंघले यसअघि सन् २००८ मा सातौं संस्करण पनि पोखरामै गरेको थियो । जित हाम्रै पक्षमा पार्छौंप्रतियोगितामा रवि थापाको कप्तानीमा नेपाली टोलीले भाग लिँदै छ । प्रशिक्षकमा पूर्व राष्ट्रिय खेलाडी राजेन्द्र तामाङ छन् । पत्रकार सम्मेलनमा उनले उपाधि जित आफ्नो पक्षमा पार्ने गरी तयारी गरिरहेको बताए । नेपालको टिमबाट रविसहित अन्जन देवकोटा, टंक गुरुङ, हरि गुरुङ, रमेश मगर, विनोद गुरुङ, सुनील विक, सुशील लामा, अनिश शाही र पूर्व राष्ट्रिय खेलाडी अनिल गुरुङले खेल्दै छन् । राष्ट्रिय टोलीबाट हालै संन्यास लिएका अनिल आफ्नै भूमिमा अन्तर्राष्ट्रिय प्रतियोगिता हुने भएकाले खेल्न तयार रहेको प्रशिक्षक तामाङले बताए ।"
आर्मीविरुद्ध मध्यपश्चिमको जित,"काठमाडौं राखेप च्याम्पियनसिपअन्तर्गत १५ औं पुरुष तथा १४ औं राष्ट्रिय बास्केटबलको महिलातर्फ मध्यपश्चिमाञ्चल सोमबार सेमिफाइनल पुगेको छ ।त्रिपुरेश्वरस्थित राखेप कभर्डहलमा समूह बी को लिगमा मध्यपश्चिम नेपाल आर्मीलाई ४५३२ स्कोरले हराउँदै समूह विजेता बन्यो । मध्यपश्चिमकी शान्ति श्रेष्ठले २७ स्कोर गरिन् । यो समूहमा दुई टिममात्र रहेकाले आर्मी पनि सेमिफाइनल पुग्यो ।महिलामै डिफेन्डिङ च्याम्पियन मध्यमाञ्चलले पूर्वाञ्चललाई ६३८ स्कोरले हराउँदा स्नेहा श्रेष्ठले १६ स्कोर जोडिन् ।पुरुषमा आर्मी र पुलिस क्लब विजयी रहे । साबिक विजेता आर्मीले पूर्वाञ्चललाई ९३७२ स्कोरले हराउँदा सदीश प्रधान र रविन खत्रीले समान २१ स्कोर जोडे । विकास गुरुङको २७ स्कोरमा पुलिसले मध्यपश्चिममाथि ९३५४ को जित दर्ता गर्यो । गुलरियामा कबड्डी सुरुगुलरिया भुरीगाउस्थित सिंह बाहिनी खेल मैदानमा सोमबार राष्ट्रिय कबड्डी प्रतियोगिता सुरु भएको छ । पहिलो दिन १७ औं संस्करणमा महिलातर्फ त्रिभुवन आर्मी क्लबले मध्यमाञ्चललाई ५८२५ अंकले हरायो । अर्को खेलमा एपीएफले पूर्वाञ्चलमाथि ७६२१ अंक अन्तरमा विजय पायो । मध्यपश्चिमल पश्चिमाञ्चलविरुद्धको रोमाञ्चक खेलमा २९२८ ले विजय प्राप्त गर्यो । २२ औं संस्करणको पुरुषतर्फ विभागीय टोली त्रिभुवन आर्मीले एपीएफलाई ४३ ३० अंकले हरायो । आर्मी दुवैतर्फको डिफेन्डिङ च्याम्पियन हो । पुस २७ सम्म चल्ने प्रतियोगितामा महिलापुरुष दुवैतर्फ पॉच विकास क्षेत्र, आर्मी, एपीएफ र पुलिस क्लबसहित ८८ टिम सहभागी छन् । स्पर्धा लिगकम नकआउट आधारमा भएको अखिल नेपाल कबड्डी संघका महासचिव विनोद प्रजापतिले जनाए । बक्सिङमा आर्मीको वर्चस्वझापा बिर्तामोडमा जारी २७ औं पुरुष र आठौं महिला राष्ट्रिय बक्सिङमा आर्मीका खेलाडीले वर्चस्व राखेका छन् । आर्मीका खेलाडी अपराजित रहँदै १८ वटै तौल समूहमा सेमिफाइनल पुगेका छन् । सोमबार आर्मीका विष्णु घले र दीपक श्रेष्ठ सेमिफाइनल पुगे । ६९ केजीमा विष्णुले सन्देश लिम्बूलाई र ६४ केजीमा दीपकले कास्कीका सविन गुरुङलाई हराए । ४९ केजीमा एपीएफका लक्ष्मण तामाङ, सुनसरीका सुलभराज तण्डुकार, पुलिसका चन्द्रबहादुर थापा र टीएसीका तेजबहादुर देउवा सेमिफाइनल पुगे । ५२ केजीमा आर्मीका प्रेम चौधरी, बक्सिङ ट्रेनिङ फिटनेसका मिङमार ग्याल्जेन शेर्पा, सुर्खेतका विकास मानन्धर र एपीएफका विक्रम परियार पनि सेमीफाइनल पुगेका छन् । ५६ केजीमा एपीएफका पूरन राई, कास्कीका दिनेश बानियाँ, भक्तपुरका प्रकाशकुमार विष्ट र आर्मीका विमल रोका सेमिफाइनल पुगेका छन् । ६० केजीमा झापाका प्रकाश लिम्बू, बक्सिङ ट्रेनिङ फिटनेसका अभिषेक शाही ठकुरी, पुलिसका दिनेश श्रेष्ठ र आर्मीका एकबहादुर घले विजयी भई सेमिफाइनल पुगेका छन् ।पुरुष ६४ केजीमा बाँकेका यमराज चौलागाईं, झापाका अभियान राई र पुलिसका भूपेन्द्र थापा अन्तिम चारमा पुगेका छन् । ६९ केजीमा दमकका प्रेम गुरुङ, बानुज फिटनेसका अनिशलाल श्रेष्ठ, एपीएफका विकास लामा सेमिफाइनल पुगेका छन् । पुरुष ७५ केजी तौलमा पुलिसका कमल थापा, सुनसरीका आयुष पौडेल र एपीएफका कैलाशजंग थापा तथा ८१ केजीमा झापाका मनोहर बस्नेत (म्याक्स), टीकाथलीका सुजन थापा र धनुषाका बिमलकुमार मण्डल सेमिफाइनल पुगेका छन् ।"
अन्तरकलेज क्रिकेट,काठमाडौं (कास) ओमेगा अन्तरकलेज प्लस टु ट्वान्टी२० क्रिकेट माघ २७ देखि फागुन ५ सम्म हुने भएको छ । ओमेगा कलेजले आयोजना गर्ने प्रतियोगितामा १६ टोलीले भाग लिनेछन् । त्यसमा भारत मथुरास्थित अमरनाथ क्रिकेट एकेडेमी पनि हुने ओमेगाका प्रिन्सिपल लावण्यप्रसाद ढुंगानाले जनाए । अन्य १५ टोली नेपालकै हुनेछन् । पुल्चोक क्याम्पस मैदानमा हुने प्रतियोगिता विजेताले ५० हजार र उपविजेताले २५ हजार रुपैयाँ पुरस्कार पाउने छन् । १९ वर्षमुनिका खेलाडीले खेल्ने प्रतियोगितामा एउटा कलेजले बाहिर कलेजका ४ जनासम्म खेलाउन पाउने नियम छ ।
ज्वालामुखीलाई उपाधि,धादिङ (कास) ज्वालामुखी युवा क्लब चैनपुरले धादिङबेंसीमा आयोजित प्रथम जिल्लास्तरीय फुटसलको उपाधि जितेको छ । फाइनलमा ज्वालामुखीले वासुदेव स्मृति क्लब सुनौलाबजारलाई ९४ ले हरायो । ज्वालामुखीका अनिल शाही उत्कृष्ट गोलरक्षक र वासुदेव स्मृतिका सुरेन मगर उत्कृष्ट खेलाडी घोषित भए । विजेता र उपविजेताले क्रमश: ३५ र २० हजार रुपैयाँ पुरस्कार पाए । धादिङ फुटसल एकेडेमीद्वारा आयोजित स्पर्धामा १६ टोली सहभागी थिए ।
प्रीतिमान स्मृति कप सुरु,लम्जुङ (कास) सुन्दरबजारको भोटेओडारमा प्रीतिमान बम्जन तामाङ स्मृति फुटबल प्रतियोगिता सुरु भएको छ । प्रतियोगितामा जिल्लाभरका तामाङ समुदायका नौ टोलीले भाग लिएका छन् । सोमबार राइनास नगरपालिकाले मस्र्याङ्दी गाउँपालिकालाई ३१ ले हरायो ।
आइडियललाई मल्पी कप,"काठमाडौं (कास) आइडियलले प्रथम मल्पी कप अन्तरकलेज छात्र फुटबलको उपाधि जितेको छ । फाइनलमा आइडियलले गीताञ्जलीलाई टाइब्रेकरमा ४३ गोलले हरायो । गौरव श्रेष्ठ, सागर स्याङतान, अमित लामा र सागर थापाले पेनाल्टीमा गोल गरे । गीताञ्जलीबाट राजीव शाक्य, अर्पण कार्की र सुजन तामाङमात्र गोल गर्न सफल भए ।"
ढोरपाटनलाई साँचो,काठमाडौं (कास) ढोरपाटन महिला डबल लिग भलिबलको १३ औ संस्करणको सहप्रायोजक यूएम आईएमई अटोमोटिप्सले प्रतियोगिता आयोजक ढोरपाटन स्पोर्टस क्लबलाई सोमबार स्कुटीको साँचो हस्तान्तरण गरेको छ । यूएमले चार उत्कृष्ट खेलाडी र एक दर्शकका ५ स्कुटर प्रायोजन गर्ने भएको छ । माघ ४ देखि १९ सम्म हुने प्रतियोगितामा १२ टोलीले दोहोरो लिगमा प्रतिस्पर्धा गर्नेछन् ।
नागरिक अभियन्ता केसी पक्राउ,"जेलमै अनशन बस्छु : डा केसीम सर्वोच्च अदालत र त्यहाँ सही तरिकाले न्याय सम्पादन गर्ने न्यायाधीशहरूको कदर गर्छु, स्वास्थ्य र चिकित्सा शिक्षा क्षेत्रलाई डाँवाडोल बनाउन कसैले प्रयास गर्छ भने त्यसका विरुद्ध लड्नु मेरो कर्तव्य बन्छ किन १४ औं अनशन सुरु गर्नुभयो ? स्वास्थ्य र चिकित्सा शिक्षा क्षेत्रको सुधार र मुलुकमा सुशासनका लागि यत्रो समयदेखि लडिरहेका छौं तर हाम्रो अभियानलाई बिथोल्ने गरी सर्वोच्च अदालतका प्रधानन्यायाधीश गोपाल पराजुलीले हिजो आफ्नै बेन्चमा तत्कालीन मन्त्रिपरिषद्का अध्यक्ष तथा प्रधानन्यायाधीश खिलराज रेग्मीले बर्खास्त गरेका व्यक्तिलाई ४ वर्षे कार्यकालको ४ दिन बाँकी रहँदा उहाँकै पक्षमा निर्णय गरिदिनुभयो । हाम्रा पटक पटकका आन्दोलनबाट चिकित्साशास्त्र अध्ययन संस्थानमा सुधार आइरहेको थियो । तर अब त्यही सुधारलाई प्रतिकूल प्रभाव पार्ने व्यक्तिलाई पठाउनुको मतलब के ? सुधारकार्य बिथोल्नु भनेको ३ करोड नेपालीको स्वास्थ्य र विद्यार्थीको पढ्न पाउने अधिकारमाथिको खेलबाड हो । मैले डेढ महिनाअघि पनि प्रधानन्यायाधीश पराजुलीले निजी मेडिकल कलेजहरूका मुद्दामा गलत फैसला गरेको बारे प्रमाणसहित भनेको थिएँ । अब त पराकाष्ठै भयो । पहिला सुशीला कार्की, कल्याण श्रेष्ठ प्रधानन्यायाधीश हुनुहुन्थ्यो । उहाँहरूले न्यायपालिकाको गरिमा बढाउनुभयो । तर अहिले त्यस्तो भएन । त्यसैले प्रधानन्यायाधीशलाई बर्खास्त गर्नुपर्छ र कारबाही गर्नुपर्छ भनेर अनशन बसेको हुँ । अर्को कुरा म न्यायपालिका र सर्वोच्च अदालतलाई कदर गर्छु र त्यहाँ सही तरिकाले न्याय सम्पादन गर्ने न्यायाधीशहरूको कदर गर्छु । स्वास्थ्य र चिकित्सा शिक्षा क्षेत्रलाई डाँवाडोल बनाउन कसैले प्रयास गर्छ भने त्यसका विरुद्घ लड्नु नागरिक र चिकित्सकका हैसियतले मेरो कर्तव्य बन्छ । म त्यही कर्तव्य निभाइरहेको छु । तपाईंलाई पक्राउ गरेर सर्वोच्च अदालत उपस्थित गराइँदै छ नि ? मैले भर्खरै सुनेको हो । एक जनाले भन्नुभयो मेराविरुद्घ मानहानिको मुद्दा लाग्यो । एकछिनपछि अर्कोले भन्नुभयो मलाई पक्राउ पुर्जी जारी गरेको छ रे । खास कुरा के भने म अनशन बस्दा मेरो मृत्यु पनि हुन सक्छ । ज्यान हत्केलामा राखेरै म अनशन बस्दा मलाई कसैले जेलमा लान्छ भने म झनै गौरव गर्छु । पक्रेर प्रहरीले जेलमा राख्ला । त्यहाँ पनि मेरो अनशन जारी रहन्छ । म कहिल्यै डराउनेछैन । त्यसो भए अब के हुन्छ ? चिकित्साशास्त्र अध्ययन संस्थान एउटा पवित्र स्थल हो । जसलाई पठाएको हो, उहाँलाई म डिन मान्दिनँ । जसका विरुद्घ लडेर र जोबाट यो स्थललाई मुक्त राख्ने प्रयास गर्यौं, फेरि उसैलाई पठाइयो । अदालतको निर्णय तुरुन्त बदर हुनुपर्छ । वरिष्ठता र योग्यताका आधारमा बनाइएको व्यक्ति नै डिन हुनुपर्छ । सरकारले पहिला गरेका सम्झौता अझै कार्यान्वयन भएका छैनन् । त्यो हुनुपर्यो । अस्पतालमा भएका बेथितिविसंगतिविरुद्घ हामी विगत र अहिले पनि लडिरहेका छौं । ती विसंगति अन्त्य हुनैपर्छ । (पक्राउ पर्नुअघि डा केसीसँग अतुल मिश्रले गरेको कुराकानी)"
छाउगोठमै मृत्यु,"अछाम तुर्माखाद गाउँपालिका ३ भैरवस्थानको लकान्द्रामा छाउपडी गोठमा एक महिलाको मृत्यु भएको छ । सोमबार छाउगोठमा २३ वर्षीया गौरी बुढा (वयक) मृत अवस्थामा भेटिएकी जिल्ला प्रहरी कार्यालय अछामका प्रमुख डीएसपी दधिराम न्यौपानेले जानकारी दिए । प्रहरी टोली घटनास्थल पुगेको छ । कसरी ज्यान गयो भन्ने जानकारी पोस्टमार्टमपछि मात्र थाहा हुनेछ, न्यौपानेले भने ।स्थानीय उजिर विकका अनुसार आइतबार बेलुका खाना खाएर सुतेकी गौरी सोमबार बिहान मृत फेला परेकी हुन् । किन ढिलो उठिन् भनेर सोधखोज गर्न जाँदा मृत अवस्थामा भेटिएकी हुन्, विकले भने, अघिल्लो साँझ खाना खाएर सुत्न जान्छु भन्दै छाउगोठ जाँदासम्म उनी बिरामीजस्तो थिइनन् । घरबाट टाढा रहेको छाउपडी गोठमा झ्याल थिएन, भित्र आगो बालेको खरानी भेटिएकाले निसास्सिएर मृत्यु भएको स्थानीयको अनुमान छ ।२०७३ मंसिर ४ गते साबिकको तिमिल्सैन गाविसकी २१ वर्षीया डम्बरा उपाध्याय र पुस ३ गते साबिकको गाज्रा गाविसकी १५ वर्षीया रोशनी तिरुवाको छाउपडी गोठमा मृत्यु भएको थियो । अछामको छाउपडी कुप्रथा न्यूनीकरण गर्न साबिकका ७५ वटा गाविसमा महिनावारी भएको बेला महिलालाई छाउपडी गोठमा राख्ने परिवारलाई सामाजिक रूपमा बहिष्कार गर्नुका साथै गाविसबाट प्रदान गरिने सबै सेवा(सुविधाबाट वञ्चित गरिने निर्णय गरे पनि गोठमा बस्नेको संख्यामा कमी आएको छैन । महिनावारी सुरु भएपछि महिलालाई छाउपडी गोठमा पठाइन्छ । त्यहाँ आवश्यक खाना, लत्ताकपडा भने दिइँदैन । चिसो महिनामा कठ्यांग्रिएर, आगो बाल्दा निसास्सिएर थुप्रै महिलाको ज्यान गएको छ । छाउपडी कुप्रथा अन्त्य गर्न भन्दै जिल्लामा दर्जनौं गैरसरकारी संस्था कार्यरत छन् । एक दशकदेखि महिला अधिकार क्षेत्रमा काम गर्दै आएकी पशुपति कुँवर एक्लै लागेर कुनै प्रतिफल प्राप्त गर्न नसकिने बताउँछिन् । कुनै एनजीओ आईएनजीओले काम गरेजस्तो गरेर छाउपडी कुप्रथा हटदैन, उनले भनिन्, यसलाई राजनीतिक मुद्दा बनाइएन । नेताहरू बोल्दैनन् । स्थानीय नेता, वकिल र शिक्षकहरूले छाउपडीविरुद्ध खुलेर बोल्न नसकेको उनको आरोप छ । बर्सेनि अछाममा गोठमै ज्यान जाने गरेको सुन्दा म जस्ता अभियान चलाउँदै हिँडेका महिला नै थाक्नुपर्ने अवस्था आएको छ, उनले छाउपडीविरुद्धको कानुन कार्यान्वयन गर्नुपर्ने बताइन् । १० वर्षयता जिल्लामा ९ महिलाको छाउगोठमै मृत्यु भएको छ । चार वर्षअघि अछामको रिडिकोट ४ की १५ वर्षीया शर्मिला भुलको छाउपडी गोठमै मृत्यु भएको थियो । त्यसअघि जिल्लाको ढकारी, बारला, पायल, हत्तीकोटलगायत गाविसमा महिलाहरूले गोठमै ज्यान गुमाएको तथ्यांंक छ । शर्मिलाको ज्यान गएपछि अछाममा छाउपडी गोठ भत्काउने अभियान सुरु भएको थियो । उक्त अभियानअन्तर्गत हालसम्म साबिकका ३१ गाविस छाउपडी गोठमुक्त घोषणा भइसकेका छन् । जिल्लामा यो अभियान चलिरहे पनि महिलाले गोठमा ज्यान गुमाउने क्रम रोकिएको छैन ।"
अस्थायी मुकाम तोक्न राष्ट्रपतिको सुझाव,"काठमाडौं (कास) राष्ट्रपति विद्यादेवी भण्डारीले प्रदेशको अस्थायी मुकाम यथाशक्य चाँडो तोक्न प्रधानमन्त्री शेरबहादुर देउवालाई सुझाव दिएकी छन् । प्रदेश प्रमुख, अस्थायी मुकामलगायत विषयमा छलफल गर्न सोमबार शीतलनिवास पुगेका देउवालाई भण्डारीले उक्त सुझाव दिएकी हुन् । मुकाम नतोक्दा शपथलगायत प्रशासनिक काममा बाधा पर्ने राष्ट्रपतिको तर्क थियो । प्रधानमन्त्री देउवाले भने आफूले दलहरूसँग राजनीतिक परामर्श लिएर त्यसबारे निर्णय गर्ने अवगत गराएका थिए । अस्थायी मुकाम तोक्न ढिलाइ गर्न नहुने सुझाव राष्ट्रपतिको हो, राष्ट्रपतिका प्रमुख स्वकीय सचिव भेषराज अधिकारीले भने ।"
सवारी लाइसेन्स अब सातै प्रदेशबाट,"काठमाडौं सरकारले सवारीचालक अनुमतिपत्र (लाइसेन्स) सातवटै प्रदेशबाट वितरण गर्ने गरी आवश्यक प्रशासनिक संरचनाको खाका तयार पारेको छ । संघीय मामिला तथा स्थानीय विकास मन्त्रालयका अधिकारीले प्रदेश सरकारमातहत रहने यातायात कार्यालयबाट लाइसेन्स वितरण थालिने जानकारी दिए ।काठमाडौं र देशका केही सीमित सहरबाट वितरण हुँदै आएका कारण सवारीचालक अनुमतिपत्रका लागि सर्वसाधारणले सास्ती खेप्दै आएका छन् । बर्सेनि लाखौं व्यक्ति लाइसेन्स लिन इच्छुक देखिए पनि न्यून संख्यामा मात्र लाइसेन्स जारी हुँदै आएको छ जसका कारण आवेदन खुल्नासाथ यातायात कार्यालयमा लाइसेन्स लिन चाहनेको लामो भीड लाग्ने गरेको छ र लाइसेन्स प्रक्रिया जटिल र सकसपूर्ण भएको भन्दै यातायात विभाग पनि विगत लामो समयदेखि आलोचित हुँदै आएको छ ।समयमा लाइसेन्स प्रक्रिया सुरु नभएका कारण पछिल्लो समय बिनालाइसेन्स सार्वजनिक सवारी चलाउने क्रम बढ्दै गएको थियो । केही वर्षयता भएका ठूला दुर्घटनाका पछाडि पनि जटिल र सुस्त लाइसेन्स वितरण प्रक्रियालाई समेत कारक औंल्याइएको थियो । सरकारले तयार पारेको पछिल्लो प्रस्ताव कार्यान्वयनमा आए सर्वसाधारणले अहिले भोगिरहेको सास्तीबाट केही हदसम्म मुक्ति पाउने अपेक्षा गरिएको छ । प्रस्तावमा सातवटै प्रदेशमा साबिकका १४ वटै अञ्चलमा भएको जस्तै यातायात व्यवस्था कार्यालय रहनेछन् । ती कार्यालयले सवारी अनुमतिपत्र जारी गर्नेदेखि नवीकरण र करसमेत उठाउनेछन् । सांगठनिक संरचनाका सम्बन्धमा सुझाव लिन उक्त प्रस्ताव सामान्य प्रशासन मन्त्रालय पठाइएको मन्त्रालयका एक उच्च अधिकारीले जानकारी दिए । मन्त्रालयले तयार पारेको प्रस्ताव मन्त्रिपरिषद्ले पारित गरेपछि प्रदेशले सवारी लाइसेन्स जारी गर्ने बाटो खुल्नेछ । प्रस्तावमा सवारी तथा यातायात व्यवस्था ऐन २०४९ मा भएको अञ्चलको अधिकार प्रदेशलाई दिने गरी संशोधन गरिने उल्लेख छ । त्यसका लागि आवश्यक कानुन, मापदण्ड र निर्देशिकासहितको तर्जुमा गरिएको ती अधिकारीले जानकारी दिए । प्रस्तावअनुसार सवारी दर्ता गर्ने, लाइसेन्स जारी गर्ने र सवारी कर उठाउने अधिकार पनि प्रदेशको हुनेछ । त्यसैगरी प्रदेशभित्रका सडक रुटको अनुमति पनि प्रदेश सरकारबाट जारी हुनेछ ।संविधानको अनुसूची ९ मा सवारीसाधन अनुमतिलाई संघ, प्रदेश र स्थानीय तहको साझा अधिकार उल्लेख गरिए पनि लाइसेन्स सम्बन्धमा भने कुनै प्रस्ट व्यवस्था गरिएको थिएन । सवारीसाधन कर उठाउने अधिकार भने प्रदेश र स्थानीय तहमा रहने व्यवस्था गरिएको छ । अघिल्लो माघमा तत्कालीन मुख्य सचिव सोमलाल सुवेदीको अध्यक्षता गठित संघीयता कार्यान्वयन तथा प्रशासन पुन:संरचना समन्वय समितिले तयार पारेको संघ, प्रदेश र स्थानीय तहको एकल तथा साझा अधिकार सूचीको कार्य विस्तृतीकरणसम्बन्धी प्रतिवेदनलाई सरकारले अनुमोदन गरेको थियो जसमा संविधानको अनुसूची ५, ६, ७, ८ र ९ मा रहेका अधिकारलाई प्रस्ट पारिएको थियो । उक्त कार्य विस्तृतीकरणमा भने लाइसेन्स वितरणको अधिकार प्रदेशअन्तर्गत राखिएको छ । त्यसैमा आधारित भएर भौतिक पूर्वाधार तथा यातायात मन्त्रालयले प्रदेशबाट लाइसेन्स जारी गर्ने गरी त्यससम्बन्धी आवश्यक प्रस्ताव प्रधानमन्त्री तथा मन्त्रिपरिषद्मा पठाइसकेको छ । प्रस्तावमा अहिले केन्द्रबाट जारी स्मार्ट लाइसेन्स सातवटै प्रदेशबाट जारी हुने उल्लेख छ । त्यसका लागि प्रत्येक प्रदेशमा राख्ने कार्यालय र त्यसको सांगठनिक संरचना पनि प्रस्तावमा खुलाइएको छ । संघीय मामिला तथा स्थानीय विकास मन्त्रालयका सचिव दिनेश थपलियाले तत्काल स्थानीय तहसँग त्यस किसिमको क्षमता नभएका कारण पनि सवारी अनुमतिपत्र जारी गर्ने काम प्रदेश तहमै रहनु उपयुक्त देखिएको बताए । साझा अधिकार भए पनि कार्य विस्तृतीकरण र स्थानीय तहको हालको क्षमता हेरेर सवारी अनुमतिपत्र जारी गर्ने जिम्मा प्रदेशलाई दिने सहमति भएको हो, थपलियाले जानकारी दिए ।"
सामुदायिकको सिकाइ निराशाजनक,"काठमाडौं सामुदायिक विद्यालयहरूमा विद्यार्थीहरूको सिकाइ स्तर अत्यन्त निराशाजनक रहेको निष्कर्ष शिक्षा मन्त्रालयको अध्ययनले निकालेको छ । सामुदायिक विद्यालयमा अध्ययन गर्ने कक्षा २ र ३ का विद्यार्थी जोडा मिलाउन र वाक्य लेखनमा समेत कमजोर पाइएको छ । शिक्षा मन्त्रालयको शैक्षिक गुणस्तर परीक्षण केन्द्र (ईआरओ) ले गरेको अध्ययनले ६० प्रतिशत विद्यार्थीले नेपालीमै सरल वाक्य लेख्नसमेत नसकेको औंल्याएको हो । ईआरओले ११ जिल्लाका २ हजार ६ सय ५ सामुदायिक विद्यालयका ७२ हजार ५ सय ३८ विद्यार्थीमाथि अनुसन्धान गर्दा यो तथ्य बाहिर आएको हो । कक्षा २ का ३५ हजार ९ सय ८३ र कक्षा ३ का ३६ हजार ५ सय ५५ विद्यार्थीमाथि अनुसन्धान गरिएको थियो । परीक्षणका क्रममा श्रुति लेखनमा सबभन्दा कमजोर पाइएको हो । कक्षा २ का विद्यार्थीको कक्षाकोठामा आधारित प्रारम्भिक कक्षा पठन सीप परीक्षण गर्दा यस्तो वाक्य लेखनको सिकाइ उपलब्धि ४० मात्रै छ । यसमा शिक्षकले म फलफूल खान्छु, पिउने पानी सफा हुनुपर्छ, पाकेको आँप गुलियो हुन्छ, रामले झोलामा आफ्नो किताब राख्यो जस्ता वाक्य उच्चारण गरेर विद्यार्थीलाई लेख्न लगाइएको थियो । यस्ता वाक्य लेख्न नजान्नेमा धनकुटामा ६० प्रतिशत, सप्तरीमा ५८, पर्सामा ५३, भक्तपुरमा ४५, कास्कीमा ४८, मनाङमा ७६, दाङमा ६७, बाँकेमा ६५, बर्दियामा ७४, कञ्चनपुरमा ६५ प्रतिशत विद्यार्थी छन् । कक्षा ३ मा श्रुतिबोधमा भँगेरा र भँगेरीको कविता सुनाएर प्रश्न सोधिएको थियो । यसमा पनि सिकाइ उपलब्धि औसतमा ४९ प्रतिशत मात्रै थियो । औसत अंक पनि नल्याउनेमा सप्तरी, दाङ, बाँके, बर्दिया, कञ्चनपुरका विद्यार्थी छन् । ईआरओले कक्षा २ का विद्यार्थीको अक्षर मात्राको पहिचान, परिचित शब्द लेखन, श्रुतिबोध, सरल वाक्य गठन, शब्द भण्डार, सरल वाक्य र शब्द पठन बोध, जोडिएको शब्द छुट्याउने, श्रुति लेखन, क्यालेन्डरको जानकारीको परीक्षण गरिएको थियो । जोडा मिलाउनेमा ६२, जोडिएको अक्षर छुट्याउनेमा ५२, वाक्य लेखनमा ४० प्रतिशत पास भए । कक्षा ३ मा शब्द र वाक्य पठन, सही शब्द छनोट, चित्र वर्णन, शब्द छुट्याउने, श्रुति लेखन, पोस्टर पढ्न, कविता पढ्न, पात्रो हेर्न सक्छन् कि सक्दैनन् भन्ने परीक्षण गरिएको थियो । यसमध्ये चित्र वर्णमा सिकाइ उपलब्धि ४९, जोडिएको शब्द छुट्याउनेमा ५९, वाक्य लेखनमा ४६, पोस्ट पठनमा ६५, कविता पठनमा ४९ प्रतिशत औसत सिकाइ देखियो । कक्षा २ का विद्यार्थीलाई तयार पारेको प्रश्नमा जोडा मिलाउन बायाँतिरको लहरमा समूह क मा शिर, ज्योति, अन्धकार, उचाली शब्द राखिएको थियो भने समूह ख दायाँतिरको लहरमा अँध्यारो, उठाएर, टाउको, उज्यालो र शरीर शब्द राखिएको थियो । शिर शब्द टाउकोसँग मिल्छ भनेपछि बालबालिकालाई ज्योति केसँग मिल्छ होला भनी प्रश्न गरिएको थियो । विद्यार्थीलाई २ मिनेट प्रश्न पढ्न लगाएर उत्तर दिन लगाइएको थियो । यसको मूल्यांकनमा औसतमा ३८ प्रतिशतले जोडा मिलाउनै सकेनन् । धनकुटाका ५३ प्रतिशत, सप्तरीका ६८, पर्साका ७१, भक्तपुरका ७७, कास्कीका ७१, मनाङका ७०, मुस्ताङका ६६, दाङका ५६, बाँकेका ५९, बर्दियाका ४९ र कञ्चनपुरका ५७ प्रतिशत विद्यार्थीले मात्रै जोडा मिलाए । त्यस्तै २० मिनेटको समय दिएर जोडिएका शब्द छुट्याउने कार्यको पनि परीक्षण भएको छ । मेरोघरछ, घरमाभाइछ जस्ता वाक्य छुट्याउन लगाइएको थियो । यो विधामा औसत ५१ प्रतिशत मात्रै सिकाइ रहेको पाइएको छ । यसको सिकाइ परीक्षण गर्दा मनाङको ७५, भक्तपुरको ७१ र कास्कीको ६९ प्रतिशत सिकाइ उपलब्धि रहेको पाइयो । अक्षर छुट्याउन कमजोर हुनेमा धनकुटा, सप्तरी, पर्सा, मुस्ताङ, दाङ, बाँके, बर्दिया र कञ्चनपुरका विद्यार्थी छन् ।ईआरओको अध्ययनमा ३२ हजार ७ सय ११ छात्र र ३९ हजार ८ सय २७ छात्रा सहभागी थिए । कक्षा २ र ३ को सिकाइ औसत ६५ प्रतिशतमा सीमित रहेको पाइएको छ । शिक्षकलाई नै सहभागी गराएर यो अध्ययन गरिएको ईआरओले जनाएको छ । जुन दिन परीक्षा लिएको हो, त्यही दिन अभिभावकलाई जानकारीसमेत गराइएको थियो । यो अध्ययनले आफ्ना बालबालिका कुन विधामा कमजोर छन् भन्ने शिक्षक र अभिभावकले समेत थाहा पाएका छन्, परीक्षण केन्द्रका प्रमुख लेखनाथ पौडेलले भने, यो स्थानीय तहमा विद्यालय सुधार गर्न सकिने आधार हो । अक्षर मात्राको पहिचानमा ३३ प्रतिशतले केही पनि नजानेको पाइयो । मनाङका विद्यार्थीमा यो आधारमा राम्रो सिकाइ रहेको पाइएको छ । परिचित शब्द लेखन (खाउ, आउ, जाउ) जस्ता शब्द चिन्ने विद्यार्थी अन्य जिल्लाको भन्दा मनाङ र मुस्ताङको योग्य पाइएको छ । ईआरओका अनुसार मनाङमा ९२ र ९० प्रतिशतसम्म सिकाइ उपलब्धि रहेको पाइएको छ । सरल वाक्य पठनमा औसतमा ६८ प्रतिशत मात्रै छ । दाङ, बाँके, बर्दिया, कञ्चनपुरको औसत सिकाइसमेत नरहेको पाइएको छ । यसमा वाक्य चिन्नुपर्ने थियो । शब्द भण्डारको सिकाइ उपलब्धि ७१ प्रतिशत मात्रै छ । यो विधामा पनि मनाङकै विद्यार्थी योग्य देखिए । मनाङको ९१ र सबैभन्दा कम बर्दियाको ६४ प्रतिशत सिकाइ रहेको पाइएको छ । शब्द पठनमा अन्य विधाको भन्दा कमजोर पाइएको छ । यो विधामा औसत सिकाइ नै ६५ प्रतिशत छ । औसतसमेत पूरा नगर्नेमा धनकुटा, मुस्ताङ, दाङ, बाँके, बर्दिया र कञ्चनपुर छन् । भक्तपुरमा सबभन्दा बढी ७६ प्रतिशत सिकाइ उपलब्धि पाइएको छ । पौडेलले एउटा कक्षामा २ र ३ मा कम्तीमा ५ जना विद्यार्थी भएका ११ जिल्लाका सबै विद्यालयको अध्ययन गर्दा यस्ता नतिजा आएको जानकारी दिए । सुधार गर्नुपर्ने क्षेत्र कुन हो ? भन्ने स्पष्ट भएको छ, उनले भने, सिकाइ कमजोर हुनुमा स्थानीय भाषाले पनि हुन सक्छ ।६७ प्रतिशतले घरमा नेपाली बोल्दैनन्कक्षा २ र ३ का ६७ प्रतिशत विद्यार्थीले घरमा नेपालीबाहेकका भाषा बोल्ने गरेको पाइएको छ । ईआरओले ११ जिल्लाको २ हजार ६ सय ५ विद्यालयका ७२ हजार ५ सय ३८ विद्यार्थी माथि अनुसन्धान गर्दा यो तथ्य बाहिर आएको हो । अध्ययन गरिएका विद्यार्थीमध्ये ४८ हजार ४ सय ५७ अर्थात् ६७ प्रतिशतले घरमा नेपालीबाहेकका भाषा प्रयोग गर्ने गरेको पाइएको हो । ईआरओले धनकुटा, पर्सा, सप्तरी, भक्तपुर, कास्की, मनाङ, मुस्ताङ, दाङ, बाँके, बर्दिया, कञ्चनपुरको कक्षाकोठामा आधारित प्रारम्भिक कक्षा पठन सीप परीक्षण गर्दा यस्तो पाइएको हो । अध्ययनअनुुसार बाँकेमा ७२ प्रतिशत बालबालिकाले घरमा नेपालीबाहेकका भाषा प्रयोग गर्ने गरेको पाइएको छ । सप्तरीमा सबभन्दा बढी ९८ प्रतिशत विद्यार्थीले घरमा आफ्नै भाषा प्रयोग गरेको पाइएको छ । पर्सामा ९४, मनाङमा ७९, कञ्चनपुरमा ७७, बर्दियामा ६६ प्रतिशतले घरमा आफ्नै भाषा प्रयोग गरेको पाइएको हो । कास्कीमा सबभन्दा बढी ९० प्रतिशत विद्यार्थीले नेपाली भाषा प्रयोग गर्ने गरेको पाइएको छ । ईआरओएले कक्षा २ र ३ का विद्यार्थीमाथि अध्ययन गरेको हो । अध्ययनअनुसार कक्षा २ का विद्यार्थीमध्ये ६७ प्रतिशत र ३ का ६६ प्रतिशतले घरमा आफ्नै भाषा प्रयोग गर्ने गरेको पाइएको छ ।"
एमाले बैठकमा ओलीको ब्रिफिङ  एकताबारे बोल्न निषेध,"काठमाडौं एमाले अध्यक्ष केपी ओलीले माओवादी केन्द्रका अध्यक्ष पुष्पकमल दाहाल पार्टी एकताको पक्षमा एक सय प्रतिशत दृढ रहेको उल्लेख गर्दै आशंका नगर्न आफ्नै पार्टीका नेताहरूलाई आग्रह गरेका छन् ।नेताहरूबाट एकता प्रक्रियाबाट माओवादी टाढिने आशंका व्यक्त भइरहँदा अध्यक्ष ओलीले दाहालसँग आफ्नो लामो छलफल भइरहेको र एकताको विषय सकारात्मक दिशामा अघि बढिरहेको प्रस्ट पारेका हुन् । आइतबार साँझ मात्र दाहालसँग करिब एक घण्टा कुरा गरेका उनले सोमबार दिउँसो पार्टी स्थायी समिति बैठकमा पछिल्लो छलफलबारे ब्रिफिङ गरे ।बैठकमा ओलीले एकताको विषयमा सार्वजनिक रूपमा पोजिसन बनाउने गरी नबोल्न नेताहरूलाई निर्देशनसमेत दिए । एकताका विकल्पहरूबारे नेताहरूले सार्वजनिक रूपमा बोल्ने गरेका थिए । एकताको विषयमा छलफल र निर्णय गर्न पार्टी एकता संयोजन समिति बनाइएको उल्लेख गर्दै ओलीले त्यहीँबाट सम्बन्धित काम अघि बढाइने बताए । ओलीको निर्देशनपछि एमाले बैठकले यससम्बन्धी प्रस्ताव नै पारित गरेको छ ।एकीकरणका सम्बन्धमा सार्वजनिक रूपमा कुनै पोजिसन, अडान या सर्त तेस्र्याउने कुराले एकता प्रक्रियालाई नसघाउने, बरु उल्टै जटिल बनाउने हुनाले यसो नगर्न सम्बद्ध सबैको ध्यानाकर्षण गरिन्छ, एमाले बैठकको निर्णयमा छ, त्यसरी नै, एकीकरणलाई असहज तुल्याउने गरी सार्वजनिक सञ्चार माध्यमबाट नीति, नेतृत्व र एकताका अन्य पक्षका बारेमा आफ्ना निजी धारणाहरू चर्चामा नल्याउन पनि आम पार्टीपंक्तिलाई निर्देशित गरिन्छ । माओवादी नेताहरूबाट समेत एकताका सम्बन्धमा बाहिर धारणा आइरहेकोतर्फ पनि एमालेले चासो व्यक्त गरेको छ । घुमाउरो तरिकाले पार्टी एकताका पक्षमा कुनै अडान नराख्न बैठकले माओवादी पंक्तिलाई समेत अनुरोध गरेको छ ।चुनावले पार्टी एकताका पक्षमा समेत जनमत दिएको उल्लेख गर्दै बैठकले यसलाई छिटो निष्कर्षमा पुर्याउने प्रतिबद्धता जनाएको छ । आम जनताको चाहनाअनुरूप यस एकता प्रक्रियालाई यथासम्भव छिटो निष्कर्षमा पुर्याउनु र एकीकृत पार्टीको अगुवाइमा राजनीतिक स्थायित्व तथा आर्थिक समृद्धिको जनचाहनालाई छिटोभन्दा छिटो साकार पार्नु हाम्रो काँधमा आएको ऐतिहासिक दायित्व हो, एमालेले भनेको छ, एमाले यस दायित्वप्रति संवेदनशील, सजग र क्रियाशील छ । दुवै पार्टीबीच निकट भविष्यमै एकीकरण भएर एकीकृत कम्युनिस्ट पार्टी निर्माण हुनेमा निश्चिन्त हुन र यस सम्बन्धमा विभिन्न ढंगले व्यक्त हुने कुनै पनि भ्रम, अफवाह या अनुमानबाट प्रभावित नहुन बैठकले आग्रह गरेको छ ।एकताकै विषयमा छलफल गर्न मंगलबार एकता संयोजन समितिको बैठक बस्ने सम्भावना छ । माओवादीका शीर्ष नेताहरूको सोमबारको बैठकले मंगलबार एकता संयोजन समितिको बैठकबाट प्रक्रिया अघि बढाउने निर्णय गरेको छ । ओली बुधबार उपचारका लागि थाइल्यान्ड जाने भएकाले मंगलबार बैठक बस्ने गरी दुई दलबीच कुराकानी भएको जनाइएको छ । सरकार र आयोगप्रति आपत्ति एमालेले संविधानको मर्म र भावनाविपरीत सरकार आफ्नो आयु लम्ब्याउनेतर्फ लागेको भन्दै आपत्ति जनाएको छ । निर्वाचन आयोगले पनि संविधानको मर्मविपरीत काम गरिरहेको भन्दै बैठकले असन्तुष्टि जनाएको छ ।प्रतिनिधिसभा तथा प्रदेशसभाको निर्वाचन सकिएको एक महिनाभन्दा बढी र सम्पूर्ण मतगणना सकिएको तीन हप्ताभन्दा बढी समय बितिसक्दा पनि प्रतिनिधिसभाको समानुपातिकतर्फको परिणाम सार्वजनिक नगरिएको र त्यसैलाई आधार बनाएर नयाँ सरकार गठनको प्रक्रिया अवरुद्ध बनाइएको छ, एमालेको निर्णय छ ।एमालेले संविधानमा केही समस्या रहेका रहेछन् भने त्यसलाई संविधान र कानुनकै भावनाका आधारमा समाधान हुनुपर्ने उल्लेख गरेको छ । संविधानको अपव्याख्या गर्दै वर्तमान सरकार जसरी आफ्नो आयु लम्ब्याउन र नयाँ सरकार गठनको ढोका थुन्न उद्यत छ, यो संविधानको भावना र मर्मविपरीतको विषय हो, एमालेले भनेको छ, यो स्थिरता र समृद्धिको अपेक्षासहित उत्साहपूर्वक निर्वाचनमा सहभागी भएका सार्वभौम जनताको भावना र मतमाथिको खेलवाड पनि हो ।अध्यादेश जारी भएको लामो समय व्यतीत गरेर मात्र राष्ट्रिय सभा निर्वाचनको मिति घोषणा गरिनु र छोटो समयमै सम्पन्न हुन सक्ने यस निर्वाचनका लागि एक महिनाभन्दा लामो समय तोकिनुले नयाँ सरकार गठनको ढोका बन्द गर्न खोजेको पुष्टि भएको एमाले ठहर छ ।प्रदेशको केन्द्र नतोकेको विषयमा पनि एमाले बोलेको छ । अस्थायी केन्द्र नतोकी राजधानीमै शपथ गराउने तयारी संघीयताको मर्मविपरीत भएको एमाले ठहर छ । प्रदेशका अस्थायी केन्द्र तोक्ने काम नगरी प्रदेश प्रमुखहरू मात्रै नियुक्त गर्ने र प्रदेशसभा सदस्यहरूको शपथ काठमाडौंमा गराउने सरकारको तयारीप्रति हाम्रो गम्भीर ध्यानाकर्षण भएको छ, एमालेको निर्णयमा छ, यसले सरकारको संघीयता मर्म विपरीतको चरित्र मात्रै उजागर भएको छैन, यो सरकार आफ्नो संवैधानिक दायित्वबाट विमुख भएको र प्रदेश केन्द्रजस्तो विषयमा संकीर्ण दलीय स्वार्थबाट सञ्चालित भएको पनि प्रस्ट देखिन्छ । संविधानको व्यवस्थाअनुसार प्रदेशका राजधानीहरू प्रदेशसभाको दुई तिहाइ बहुमतले निर्णय गर्ने व्यवस्था भए पनि त्यस्तो निर्णय नहुन्जेल प्रदेशसभाका कामकारबाहीका लागि सरकारले अस्थायी केन्द्र तोक्ने व्यवस्था संविधानको धारा २८८ मा छ ।एमालेले प्रदेश प्रमुखको नियुक्ति र प्रदेशको अस्थायी मुकाम तोक्ने काम संविधानको व्यवस्थाअनुसार एकसाथ अघि बढाउन पनि माग गरेको छ । त्यस्तै निर्वाचन आयोगले निर्वाचन परिणाम राष्ट्रपतिसमक्ष नबुझाउने कुरालाई एमालेले संविधानको भावनाविपरीत र अनुत्तरदायी भनेको छ । कसैको दबाब र प्रभावमा नपरी आफ्नो संवैधानिक दायित्व पूरा गर्न, आफ्नो पूर्वप्रकाशित कार्यतालिकाअनुसार निर्वाचन परिणाम सार्वजनिक गर्न एमालेले आयोगको ध्यानाकर्षण गराएको छ । एमालेले निर्वाचन सकिएपछि सरकारले जथाभावी नियुक्ति, सरुवा, बढुवा र राज्यकोषबाट रकम बाँडेको भन्दै आपत्ति जनाएको छ । बैठकले युवा संघ, नेपालका अगुवा कार्यकर्ता एवं फर्निचर व्यवसायी वसन्त पौडेलको हत्या घटनाप्रति चिन्ता व्यक्त गरेको छ ।"
शीतलहर प्रभावितको समस्या समाधान होस्,"काठमाडौं (कास) राष्ट्रपति विद्यादेवी भण्डारीले तराई क्षेत्रको शीत लहरबाट उत्पन्न समस्या समाधान गर्न सरकारको ध्यानाकर्षण गराएकी छन् । तराईलगायत देशभर बढेको चिसोले जनताको दैनिक जीवनयापनमा परेको कठिनाइप्रति आफ्नो ध्यानाकर्षण भएको उल्लेख गर्दै भण्डारीले विगत वर्षमा पनि यस किसिमका प्राकृतिक घटना हुने गरेकाले अब उचित र दिगो व्यवस्थापनका लागि पूर्वतयारी अपनाउन सरकारलाई आग्रह गरेकी छन् ।राष्ट्रपतिको कार्यालयका प्रवक्ता कुलप्रसाद चुडालद्वारा सोमबार जारी विज्ञप्तिअनुसार राष्ट्रपतिले शीतलहर एवं महामारीले विशेष गरी बालबालिका, ज्येष्ठ नागरिक, असहाय, गरिब र निमुखालाई बढी प्रभावित पारेको कुराले सिंगो देशलाई दु:खित र स्तब्ध तुल्याएको उल्लेख गरेकी छन् । विज्ञप्तिमा सरकारसँग हातेमालो गरी पीडितको उद्धार एवं राहतको उचित प्रबन्ध मिलाउन गैरसरकारी संस्था, नागरिक समाज, निजी क्षेत्र र सर्वसाधारणलाई आह्वान गरिएको छ । राष्ट्रपतिले केही दिनदेखि तराई क्षेत्रमा लागेको बाक्लो हुस्सु र शीतलहर एवं पश्चिम पहाडका केही क्षेत्रमा फैलिएको झाडापखाला र ज्वरोका कारणबाट भएको मानवीय क्षतिप्रति दु:ख व्यक्त गर्दै शोकसन्तप्त परिवारजनप्रति समवेदना तथा उपचारका क्रममा रहेकाहरूको शीघ्र स्वास्थ्यलाभको कामनासमेत गरेकी छन् ।"
प्रदेश प्रमुखमा सहमति प्रयास,"काठमाडौं (कास) सरकारले संसदमा प्रतिनिधित्व गर्ने पाँच दलकै सहमतिमा प्रदेश प्रमुख नियुक्ति गर्ने प्रयास गरेको छ । यही प्रयासका कारण सोमबार बस्ने भनिएको मन्त्रिपरिषद् बैठक हुन सकेन । प्रधानमन्त्री शेरबहादुर देउवाले एमाले, माओवादी केन्द्र, राष्ट्रिय जनता पार्टी र संघीय समाजवादी फोरमका नेताहरूसँग यसबारे अनौपचारिक संवाद गरिरहेको बालुवाटार स्रोतले बतायो । एमालेका दोस्रो तहका नेताहरूमार्फत प्रधानमन्त्रीले संवाद गरिरहनुभएको छ, स्रोतले भन्यो, सकभर प्रमुख दलहरूबीच भागबन्डाकै आधारमा प्रदेश प्रमुख नियुक्ति गर्ने प्रयास हुँदै छ । देउवाले सोमबारै राष्ट्रपति विद्यादेवी भण्डारीसँगको भेटमा पनि सहमतिकै आधारमा प्रदेश प्रमुख नियुक्ति गर्न चाहेको बताएका थिए । सरकारका एक मन्त्रीका अनुसार मंगलबार मन्त्रिपरिषद् बैठक बसेर प्रदेश प्रमुख नियुक्ति हुने सम्भावना छ ।"
आईएफए प्रमुखलाई नयाँ नियम,काठमाडौं (कास) सरकारले ६० वर्ष नाघेका व्यक्ति परराष्ट्र मामिला अध्ययन प्रतिष्ठान (आईएफए) को कार्यकारी निर्देशक हुन नपाउने व्यवस्था गरेको छ । मन्त्रिपरिषद्बाट पारित भएर राजपत्रमा आउने तयारीमा रहेको परराष्ट्र मामिला अध्ययन प्रतिष्ठान विकास समिति गठन आदेश २०६८ को पहिलो संशोधन २०७४ मा त्यस्तो व्यवस्था उल्लेख भएको हो । पूर्वराजदूत डा दिनेश भट्टराई नेतृत्वको टोलीले तयार पारेको प्रतिवेदनका आधारमा तयार पारिएको उक्त गठन आदेशमा यस्तो प्रावधान राखिएपछि अहिले यसमा बहस अघि बढेको छ ।
निकुञ्जमा वार्डेन विवाद,"काठमाडौं (कास) वनसचिव युवकध्वज जीसीले उपसचिवमा बढुवा भएका प्रमोद भट्टराईलाई बर्दिया निकुञ्जको प्रमुख (चिफ वार्डेन) मा पदस्थापन गरेको झन्डै दुई महिना भयो । पदस्थापनपछि पत्र लिएर भट्टराई निकुञ्ज व्यवस्थापन गर्ने मुख्य निकाय निकुञ्ज तथा वन्यजन्तु विभाग हाजिर भए । भट्टराई बर्दिया निकुञ्जको चिफ वार्डेनमा पदस्थापन भएकोबारे विभागका महानिर्देशक मनबहादुर खड्कालाई पत्तो थिएन । जनरल फरेस्ट्री समूह बाट सहायक वन अधिकृत रहेका भट्टराईले वाइल्डलाइफ तथा नेसनल पार्क समूह अन्तर्गत उपसचिवमा नाम निकालेका थिए । उपसचिवको दरबन्दी रहेको बर्दियामा लामो समयदेखि प्रमुख रिक्त रहेको र तलबै खान नपाएको भट्टराईको गुनासोपछि आफूले उनको पदस्थापन गरेको सचिव जीसीले कान्तिपुरलाई बताए । नयाँ उपसचिवलाई बर्दियामा पदस्थापन गरेकामा खड्काको चित्त नबुझ्नुको कारण थियो विभागअन्तर्गत अनुभवी र अवसर नपाएका वरिष्ठ उपसचिव अरू थुप्रै थिए । विभागका वरिष्ठ उपसचिवहरू युवराज रेग्मी, गणेश पन्त, मनोज साहलगायत वर्षौंदेखि दुर्गमका हिमाली निकुञ्जमा खटिएका छन् । चोरीसिकार, वन्यजन्तुमानव द्वन्द्व र अन्य व्यवस्थापनमा बर्दिया निकुञ्ज संवेदनशील भएकाले विगतमा पनि त्यहाँ वरिष्ठ उपसचिवमध्येबाट वार्डेन बनाइने गरिन्थ्यो । पहाड, हिमाल र तराईका निकुञ्जको व्यवस्थापनमा अनुभवी वेद ढकाल, हरिभद्र आचार्य र कमलजंग कुँवर पनि बर्दियाका लागि आकांक्षी थिए । हिमाली निकुञ्जमा रहेका पन्त र साहसहित अन्य उपसचिवहरूले न्याय नपाएको विषयमा विभागमन्त्रालयमा पटकपटक आवाज पनि उठदै आएको हो । त्यसैले महानिर्देशक खडकाले बर्दियामा उपसचिव मनोज साहलाई सरुवा गर्न चाहेका थिए । किनभने यसअघि पनि साहको नाम बर्दियाका लागि सिफारिस भएर पनि अन्तिममा काटिएको थियो । उनी तीन वर्षदेखि दुर्गम मानिने मकालुवरुण निकुञ्जको वार्डेन छन् । साहजस्तै पन्त पनि दुर्गम सूचीको सगरमाथा निकुञ्जमा छन् । मन्त्रालयले गरेको सरुवा न्यायोचित नभएको भन्दै महानिर्देशक खडकाले सचिव जीसीसमक्ष गुनासो मात्रै गरेनन्, आफूखुसी गरिएको सरुवा कार्यान्वयन नगर्ने अडान लिए । त्यसैले भट्टराई दुई महिनासम्म बर्दिया निकुञ्जमा हाजिर हुन सकेका छैनन् । त्यहाँ सहायक वार्डेन अशोक भण्डारीले निमित्त प्रमुखको जिम्मेवारी सम्हालेका छन् । सचिव जीसीले भट्टराईलाई अन्यत्रै पदस्थापन गरी बर्दियामा अनुभवी र वरिष्ठ उपसचिवमध्येबाट पदस्थापन गर्ने प्रक्रिया अघि बढाइएको जानकारी दिए । विभागबाट असहयोग हुने भएपछि भट्टराईले आफू जहाँसुकै काम गर्न तयार भएको सचिवलाई जनाउ दिएका छन् ।"
डिपोको अनुमति लिएर अलकत्रा प्लान्ट ?,"ललितपुर नख्खु खोला किनारामा निर्माण सामग्रीको डिपो राख्ने अनुमति पाएको एक ठेकेदार कम्पनीले अवैध रूपमा असफाल्ट (अलकत्रा तयार गर्ने मेसिन) प्लान्ट सञ्चालन गरेको छ । ललितपुर महानगरपालिका२७ सुनाकोठीमा सैलुङ कन्स्ट्रक्सनले कानुन मिचेर प्लान्ट सञ्चालन गरेको हो । सुनौलो खिम्ती कन्स्ट्रक्सन कम्पनीले पनि ललितपुर महानगरपालिकासँग समन्वय नै नगरी प्लान्ट सञ्चालन गरेको छ । दुवै कम्पनीले वातावरणीय प्रभाव मूल्यांकन पनि गरेका छैनन् । माओवादी केन्द्रका नेता शारदाप्रसाद अधिकारीको लगानी रहेको सैलुङ र अन्य केही ठेकेदार मिलेर सञ्चालन गरिरहेको सुनौलो कम्पनी दुवै अवैध हुन् । उद्योग स्थापना गर्न वातावरण संरक्षण ऐन २०५३ को दफा ३ बमोजिम वातावरणीय परीक्षण तथा वातावरण प्रभाव मूल्यांकन अनिवार्य गर्नुपर्छ । ऐनको दफा ४ बमोजिम उद्योग स्थापनाको प्रस्ताव स्वीकृति नगराई सञ्चालनमा ल्याउन नमिल्ने कानुनी व्यवस्था छ । सुनौलो र सैलुङले राजनीतिक पहुँचको आडमा ऐन मिचेर सञ्चालन गरिरहेको आरोप छ । २७ वडाका वडाध्यक्ष बाबुराजा महर्जनले प्लान्टबारे स्थानीयको पटकपटक गुनासो आउने गरेको बताए । दुईपटक निरीक्षण गरिसकेको छु, उनले भने, प्लान्टबाट निस्केएको धूवाँधूलोले जनस्वास्थ्यमा प्रत्यक्ष असर पर्ने गरेको छ । उनले सञ्चालकलाई उक्त स्थानमा प्लान्ट सञ्चालन गर्न मिल्ने आधारसहितको प्रमाण पेस गर्न पत्र काट्ने तयारीमा गरिरहेको बताए । प्लान्टको बारेमा ललितपुर महानगरपालिकाको बोर्ड बैठकमा कुरा उठाउनेछु, उनले भने ।सैलुङले प्लान्ट राखेको जग्गा स्थानीय कृष्णहरि महर्जन र उनका दाजुभाइको हो । सुरुमा प्लान्ट ठेचोमा स्थापना गर्ने योजना थियो । ठेचोवासीले विरोध जनाएपछि सुनाकोठीमा स्थापना गरिएको थियो । स्रोतका अनुसार जग्गाधनी महर्जनको ग्रान्ड डिजाइनमा सुनाकोठीमा उक्त प्लान्ट स्थापना गरिएको थियो । त्यतिबेला १८ औं सार्क शिखर सम्मेलनमा सडक कालोपत्रे गर्ने चटारोले गर्दा छोटो समयका लागि भनी स्थापना गरिएको थियो । तर, सार्क बैठक सकिएको तीन वर्ष बितिसक्दा पनि प्लान्ट जस्ताको तस्तै छ । सञ्चालकले कम्पनीको बारेमा विरोध जनाउनेलाई मिलाउन सुनाकोठीका चार जना टोले गुन्डालाई मासिक तलब दिएर राखेको स्रोतको भनाइ छ । उद्योग टिकाउनमा भने माओवादी केन्द्रका नेता एवं पूर्वसांसद राजकाजी महर्जनको भूमिका रहेको स्रोतले बताएका छन् । तर, महर्जनले भने प्लान्ट सुनाकोठीमा स्थापना भएको समेत आफूलाई थाहा नभएको दाबी गरे । प्लान्ट उनको घरबाट ५ सय मिटरको दूरीमा छ । उनले यसबारेमा बुझेर खबर गर्ने बताए । लान्टबाट निस्केको धूवाँधूलोले असर गरेको भन्दै एक वर्षअघि नखिपोटका स्थानीयवासीले जिल्ला प्रशासन कार्यालय ललितपुरमा उजुरी दर्ता गरे । प्रशासनले प्लान्टले पारेको असरबारे छानबिन गरी कारबाही गर्न साविकको सुनाकोठी गाविसमा पत्र पाठएको थियो । डिजेलबाट सञ्चालित प्लान्टले प्रदूषण बढाएकोले अहिले भैंसेपाटी, नखिपोट, सुनाकोठीवासी मर्कामा छन् । दुर्गन्ध बढ्ने, धूलो उड्नलगायत कारणले वृद्धवृद्धालाई बढी समस्या भएको सुनाकोठीका राम महर्जनले बताए । प्लान्टले खोला र वरिपरिका बालीनालीलाई समेत असर गरेको छ, उनले भने । ललितपुर महानगरपालिकाका वातावरणीय इन्जिनियर प्रदीप अमात्यले अस्फाल्ट मिक्सिङ प्लान्टबाट अस्फाल्ट तयार गर्दा निस्कने कालो धूवाँले वातावरणलाई प्रदूषण गर्ने बताए । प्लान्ट वरपर कालो धूवाँको निसाना देखिने र धूवाँले सीधै जनस्वास्थ्यमा नकारात्मक प्रभाव पार्छ, उनले भने, बस्तीबाट २ किमि टाढा दूरीमा मात्र प्लान्ट स्थापना गर्नुपर्छ । उनले प्लान्ट निर्माण गर्दा वरिपरि पर्खालले घेरी ६ मिटरभन्दा अग्लो भित्ता हुनुपर्ने अन्तर्राष्ट्रिय मापदण्ड रहेको बताए । सैलुङ र सुनौलोले क्रमश: करिब २० र १० रोपनीमा प्लान्ट सञ्चालन गरिरहेका छन् । यस्तै, प्लान्ट नेपाल आदर्श निर्माण कम्पनीले बागडोलमा सञ्चालनमा ल्याएको थियो । बागडोलवासीले संघर्ष समिति नै खडा गरी संविधानले प्रदान गरेको स्वच्छ वातावरणमा बाँच्न पाउने अधिकारबाट वञ्चित भएको भन्दै विरोध गरेपछि अहिले प्लान्ट बन्द छ ।"
दुर्घटनामा चारको मृत्यु,"काठमाडौं (कास) काठमाडौंका छुट्टाछुट्टै स्थानमा भएका दुर्घटनामा आइतबार ४ जनाको ज्यान गएको छ । बुढानीलकण्ठ नगरपालिका मिलनचोकमा बा२ख २१०६ नम्बरको माइक्रोबसले त्यहीँ बस्ने टपेन्द्र खड्काका दुईवर्षीय छोरा सुगमलाई ठक्कर दिएको थियो । उपचारका क्रममा शिक्षण अस्पताल महाराजगन्जमा उनको मृत्यु भएको हो । बाफलमा बा२ख १७८१ नम्बरको बसले चित्लाङ घर भएका २२ वर्षीय विनोद गोलेलाई ठक्कर दिएपछि अस्पताल पुर्याउने क्रममा उनको मृत्यु भएको छ । दुवै घटनामा चालक फरार रहेको प्रहरीले जनाएको छ । तारकेश्वर नगरपालिका गोलढुंगाको एक घरमा आइतबार आगो लाग्दा गोरखा घर भएकी ६० वर्षीय चम्पा गुरुङको मृत्यु भएको छ । यस्तै, मित्रनगरस्थित एक गेस्टहाउसमा शनिबारदेखि बस्दै आएका वागलुङका ४१ वर्षीय बलबहादुर घर्ती मृत भेटिएका छन् । उनको मृत्युबारे अनुसन्धान भइरहेको प्रहरीले जनाएको छ ।"
किस्टको वार्ता निष्कर्षविहीन,"ललितपुर (कास) २४ दिनदेखि ठप्प ग्वार्कोस्थित किस्ट मेडिकल कलेजमा कार्यरत कर्मचारी र अस्पताल व्यवस्थापन पक्षबीच सोमबार बसेको वार्ता निष्कर्षविहीन भएको छ । अखिल नेपाल स्वास्थ्य श्रमिक संघ किस्ट अस्पतालका अध्यक्ष रूपेश केसीले बुधबार बस्ने गरी बैठक सरेको बताए । अस्पतालका सञ्चालक नआएमा कर्मचारीसँग वार्तामा बस्दैनौं, उनले भने । वार्तामा किस्टका वरिष्ठ प्रशासक अक्षयप्रसाद गौतम उपस्थित थिए । कर्मचारीले अस्पतालको विनियमावली श्रम ऐनअनुसार हुनुपर्ने, तलबभत्ता समयनुकूल वृद्धि, औषधोपचार र जोखिम भत्ता नपाइएका, ठेकेदारमार्फत कर्मचारी आपूर्ति बन्द गर्नुपर्नेलगायत १५ बुँदे माग राखेर आन्दोलन गरेका छन् ।"
सूचना प्रवाहलाई सहज बनाउँदै कामपा,"काठमाडौं (रासस) काठमाडौं महानगरपालिकाले सूचना प्रवाहलाई सहज, छिटो र प्रभावकारी बनाउन सबै वडा कार्यलयमा विद्युतीय प्रणाली सुरु गरेको छ । कामपाको वेभसाइट डब्लुडब्लुडब्लु डट काठमाडौं डट जीओभी डट एनपीअन्तर्गत रहने गरी ३२ वटै वडा कार्यालयमा उक्त प्रणाली सुरु गरिएको हो । कामपाको सूचना प्रविधि महाशाखा प्रमुख धुव्र काफ्लेका अनुसार यस प्रणालीबाट कार्यालय प्रमुखले विविध सूचना कामपाको केन्द्रीय कार्यालयमा पठाउन लामो समय लिएर आउनुपर्ने र कहिलेकाहीं बीच बाटोमा सूचनाको दुरुपयोग हुने समस्याको अन्त्य हुने तथा केन्द्रबाट पनि सूचना आदानप्रदान गर्न सहज हुनेछ । कामपाले उपलब्ध गराएको युजरनेम र पासवर्ड प्रयोग गरी वडा कार्यालयले उक्त प्रविधिको प्रयोग गर्न सक्नेछन् । कामपाका प्रमुख, उपप्रमुख, विभागीय प्रमुख र वडा कार्यालयका प्रमुखको कार्यसम्पादन र भावी योजनाका बारेमा सोही प्रणालीमार्फत नै सल्लाह हुनेछ ।"
"बन्द स्थगित, धर्ना जारी","डोटी (कास) लगातारको यातायात बन्दले सुदूरपश्चिमका पहाडी जिल्लाको जनजीवन अस्तव्यस्त बनेपछि आन्दोलनको स्वरूप फेरिएको छ । प्रदेश ७ को राजधानी दिपायलमा राख्न माग गर्दै स्थानीयले यातायात बन्द गरेर दैनिक प्रदर्शन गरिरहेका थिए ।संघर्ष समितिको बैठकले बन्दका सबै कार्यक्रम स्थगित गर्ने निर्णय गरेको हो । संघर्ष समिति सदस्य राजेन्द्र शाहीले सोमबार बेलुकीबाटै यातायात र व्यापार व्यवसाय खुलेको बताए । जनतालाई सास्ती भएको महसुस गर्दै केही समयलाई आन्दोलनको स्वरूप बदलेका छौं, उनले भने, प्रशासनमा दैनिक दुई घण्टा धर्ना दिनेबाहेक सबै कार्यक्रम हाललाई स्थगित गरिएको छ ।१३ दिनदेखिको बन्दले खाद्यान्न, लुगाकपडा र अत्यावश्यक औषधिको अभाव भएको थियो । संघर्ष समितिले विज्ञप्ति जारी गर्दै राजधानीको माग गर्दै गरिएको आन्दोलनका क्रममा सर्वसाधरणमा पर्न गएको कष्टप्रति क्षमा मागेको छ । संघर्ष समिति संयोजक नरेन्द्र खडकाले विज्ञप्ति जारी गर्दै आन्दोलनको स्वरूप मात्र बदलिएको र सरकारको ध्यानकेन्द्रित गर्न दैनिक धर्ना भने जारी रहने बताए ।"
फेसबुक चलाउँदा,"धादिङ (कास) कक्षाकोठामा फेसबुक चलाएको भन्दै शिक्षिकाले एक छात्रालाई निर्घात कुटपिट गरी अभिभावकको जिम्मा लगाएकी छन् ।धादिङबेंसीस्थित बालमन्दिर माध्यमिक विद्यालयमा ८ कक्षा अध्ययनरत दुर्गा सुनारलाई शिक्षिकाले कुटेर अब स्कुल नपठाउनु भन्दै अभिभावकको जिम्मा लगाएकी हुन् । सुनारको जिल्ला अस्पतालमा उपचार भइरहेको छ । मीना मेडमले धेरै पिट्नुभयो, अन्य ५ जना मेडमले पनि पालैपालो पिटे, शरीरका नीलडाम देखाउँदै उनले भनिन् । शैक्षिक सत्र सकिन २ महिना मात्र बाँकी छँदा घर पठाएर अन्याय गरेको आमा लक्ष्मी सुनारले बताइन् ।विद्यालयकी प्रिन्सिपल कमला श्रेष्ठले फेसबुकले विद्यार्थी बिगारेको बताइन् । म दुई महिनादेखि बिरामी भएर घरमै छु, त्यसरी कुटपिट गर्न हुँदैनथ्यो । दुई महिना बाँकी छँदा निष्कासन गर्ने कि नगर्ने छलफलमै छौं, उनले भनिन् । फेसबुकमै व्यस्त हुने गरेको भन्दै कक्षा ८ मा अध्यनरत विष्णु श्रेष्ठ, सूर्य थापामगर र सिर्जना गुरुङलाई पनि निष्कासन गरिएको छ ।"
चालु वर्षभित्रै ६० प्रतिशत घर बन्ने,"पोखरा (कास) राष्ट्रिय पुनर्निर्माण प्राधिकरणका प्रमुख कार्यकारी अधिकृत युवराज भुसालले चालु आवभित्रै ६० प्रतिशत निजी घर निर्माण सम्पन्न हुने बताएका छन् । उनले टिम्बर कर्पोरेसनमार्फत घर बनाउन आवश्यक काठको व्यवस्था हुने पनि बताए । साथै ढुंगा, गिट्टी र बालुवाजस्ता पदार्थ स्थानीय तहमार्फत नि:शुल्क वा सहुलियत दरमा उपलब्ध गराउने वातावरण मिलाइएको उनको भनाइ थियो । आगामी असार मसान्तभित्र ६० प्रतिशत घर बनाउने गरी काम अघि बढाएका छौं, भूकम्पबाट भएको क्षतिको पुनर्निर्माण सम्बन्धमा आयोजित अन्तक्र्रियामा उनले भने, सरकारले एउटा टोकनका रूपमा मात्र सानो रकम छुट्याएको हो । यसको सदुपयोग गरी छिटोभन्दा छिटो घर बनाउन म आग्रह गर्छु ।७ लाख ६७ हजार ७ सय ५ निजी आवास बनाउनुपर्नेमा अहिलेसम्म ८२ हजार ८ सय ८३ घर बनिसकेका र २ लाख १५ हजार ५ सय ७० घर बन्दै गरेको प्राधिकरणले जनाएको छ । भूकम्पपीडितलाई २ प्रतिशत ब्याजदरमा ऋण दिने कुरा अझै नटुंगिएको तर कुराकानीकै क्रममा रहेको उनले बताए ।कोही पीडित लाभग्राही सूचीमा नपरेको भए त्यसलाई सच्याइने र कसैले बदमासी गरी सरकारी रकम लगेको पाइए फिर्ता गरिने उनले बताए । पारदर्शी हिसाबले मन, वचन र कर्मले पुनर्निर्माणमा जुट्न उनले सरोकारवालासमक्ष आग्रह गरे । प्राविधिकहरूलाई स्थानीय तहअन्तर्गत रहेर पुनर्निर्माणको काममा लाग्न पनि उनले निर्देशन दिए । मानवीय सेवा नै ठूलो धर्म हो । यसबाट आफ्नो करियर वृद्धि पनि गर्नुपर्छ, उनले भने ।प्राधिकरणका उपसचिव मनोहर घिमिरेले भूकम्पले बढी क्षति निजी आवासमा गरेकाले पुनर्निर्माणमा पनि त्यसैमा बढी केन्द्रित रहेको बताए ।"
"कतै खोला जमे, कतै धारा","चिसोले हिमाली जिल्ला मनाङमा खोलाको पानी नै जमेको छ । म्याग्दीका लेकाली बस्तीमा पाइपमै पानी जम्दा जनजीवन प्रभावित भएको छ । लमजुङको घनपोखराको अवस्था पनि फरक छैन । स्थानीय रुद्रशंकर गुरुङले भने, भित्रभित्रै जमेर धारामा पानी आउनै छाड्यो । सिरेटो पनि उत्तिकै चलेको छ । बाहिर निस्कन सक्ने अवस्था छैन ।चिसो बढेपछि स्थानीय घर छाडेर बेंसीखेत झरेका छन् । बेंसीमा घर नभएका र बस्नैपर्ने २४ घर मात्रै गाउँमा होलान् । नत्र गाउँ सुनसान जस्तै भएका छन्, उनले भने, हिउँ परेको भए पनि यति धेरै चिसो हुन्थेन । दोर्दी५ पाचोक छैलुङकी फुन्दा गुरुङले जाडो थेग्नै नसक्ने गरी बढेको बताइन् । घर बन्ला भन्दाभन्दै तीन जाडो लाग्यो । चिसोले बिरामी परेकी छु, भूकम्पपीडित गुरुङले भनिन्, यही चिसोले लैजालाजस्तो छ ।टहराको बसाइँमा चिसो खप्न नसकेर उनका पति राजमान बिरामी छन् । रात कटाउन मुस्किल भयो, थोत्रो सिरक पनि चिसो हुन्छ, उनले भनिन्, आगोले अगाडि मात्रै तातो बनाउँछ । पछाडि चिसै । सिउरुङकी पारकाशी गुरुङले पनि खप्नै गाह्रो हुनेगरी चिसो बढेको बताइन् ।बेंसीसहर नगरपालिका८ की वडाअध्यक्ष पवित्रा रानाले साँझबिहान पानी छुनै नसक्ने गरी चिसो भएको बताइन् । खाना पकाउन र भाँडा धुन पनि मुस्किल भयो, उनले भनिन् । खुदीस्थित जल तथा मौसम विज्ञान विभागको तापमापन केन्द्रका प्रतिनिधि लेखमान कतिलाले सोमबार साँझ पौने ६ बजे तापक्रम ३ डिग्री मापन गरिएको बताए ।मनाङमा ठाडाखोलाका पानी जम्न थालेको छ । बगेको पानी चट्टानजस्तै कडा बनेको छ । सदरमुकाम चामेमाथिका सबैजसो ठाडाखोलामा बग्दै गरेको पानी जमेको स्थानीयले बताए । मस्र्याङ्दी नदीको छेउछाउ पनि जमेको छ । चामेकी खरिमाया गुरुङका अनुसार पिउनका लागि पानी पगाल्नुपर्छ । पाइपभित्र पानी जमेकाले धाराहरू बन्द छन् । स्थानीय बाहिर निस्कनै सकेका छैनन् । सिंगो बजार सुनसान छ । घरका ढोका बन्द छन् । दुइटा पसल मात्रै खुले, उनले भनिन्, चिसो बढेपछि कोही बेंसी झरे । नझरेकाहरू झ्यालढोका थुनेर घरमै बसेका छन् ।चामे गाउँपालिका अध्यक्ष लोकेन्द्र घलेले चिसो बढेपछि बाटोमा हिँड्डुल नै घटेको बताए । जाडो छल्न स्थानीयसँगै जनप्रतिनिधिसमेत राजधानी गएका छन् । अन्नपूर्ण संरक्षण क्षेत्र आयोजना (एक्याप) मनाङका संरक्षण अधिकृत बाबुलाल तिरुवाका अनुसार राति मनाङ गाउँमा तापक्रम माइनस १६ डिग्री सेल्सियससम्म झरेको छ । थोराङफेदी, खाङसारतिर माइनस २० सम्म झरेको उनले बताए । साँझबिहानसमेत माइनस १० देखि १२ डिग्री सेल्सियसको हाराहारीमा छ । बाहिर निस्कन सक्ने अवस्था छैन, उनले भने ।माथिल्लो मनाङका अधिकांश स्थानीय चिसो छल्न अन्यत्र गइसकेको उनले बताए । यहाँ दिनभरि सिरक ओडेर सुत्नुबाहेक कुनै उपाय छैन, प्रमुख जिल्ला अधिकारी हरिप्रसाद पन्तले भने, धारा र खोला सबै जमिसके । घाम लागेका बेला अलिअलि तापक्रम बढ्छ, नत्र घटेकै छ । चिसोका कारण सरकारी कार्यालयमा सेवाग्राही पनि पातलिएका छन् ।हिमालपारिका जिल्ला मनाङ र मुस्ताङबाट चिसो छल्न हिउँदमा बस्ती छाडेर अन्यत्र जाने चलन पुरानै हो । पछिल्ला वर्ष सडक सञ्जालको विस्तारले सुविधा पुग्न थालेपछि उँधौली झर्ने चलन घटे पनि चिसोले विकास पूर्वाधारका कामहरू भने ठप्प छन् ।पाइपमै जम्छ पानीम्याग्दीमा पाइपमै पानी जमेपछि पर्यटकीय बस्ती घोडेपानीमा खानेपानीको आपूर्ति अवरुद्ध छ । यसले करिब तीन दर्जन पर्यटकीय होटल र स्थानीयलाई सास्ती छ । पाइपमा मात्र होइन मुहान नै जमेको छ, पर्यटन व्यवसायी टेकसर बुद्धुजाले भने, टाढाको मुहानबाट पानी बोकेर ल्याउन थालेका छौं । पानी लिन आउजाउ गर्दा नै चिसोले मार्लाजस्तो हुन्छ ।घोडेपानीको देउराली क्षेत्रमा वितरित पानी २ किमि टाढाको मुहानबाट ल्याइएको छ । पाइप ल्याइएको क्षेत्रमा प्राय: घाम पर्दैन । केही दिनयता बढेको चिसोसँगै मुहान र पाइपमा पानी जमेको हो । मुहानमै पानी जम्छ । घाम लाग्दा आइस टक्टक्याएर पानी सप्लाइ खोल्न कोसिस गर्छौं, स्थानीय व्यवसायी सुशील पुनले भने, हिउँदका तीन महिना यस्तै समस्या हुन्छ ।म्याग्दीका नागी, पुनहिल, चित्रे र गुर्जालगायत अधिकांश माथिल्लो बस्तीमा दिउँसो पारिलो घाम लाग्दा पनि तापक्रम माइनस २ डिग्रीभन्दा तल झरेको छ । साँझबिहान तापक्रम अझै घटेर माइनस ६ डिग्रीसम्म पुग्छ ।खेतबारी र बाटोमा तुषारो जमेर सिसाझैं देखिन्छ । चर्पीमा समेत तातोपानी खन्याएर शौच बस्नुपर्ने अवस्था रहेको स्थानीयले बताए । लेकाली बस्तीको जनजीवन कष्टकर भएको छ । दाउरा बालेर ताप्ने, पानी तताएर मात्र पिउने, तताएकै पानी बस्तुभाउलाई खुवाउने गरिएको छ ।लेकाली बस्तीमा घर काठ वा ढुंगामाटोले बनाइने भएकाले तुलनात्मक रूपमा सहरबजारका पक्की घरभन्दा न्याना हुन्छन् । पानी र हिउँ नपरेकाले दिउँसो घरबाहिर निक्लेर घाँसदाउरा गर्दा ज्यान आफंै तात्छ । साँझबिहान भने घर वा गोठ जहाँ भए पनि ठूल्ठूला मुढा बालेर तापिन्छ, हिमालमुनिको बस्ती गुर्जाका वडाध्यक्ष झकबहादुर छन्त्यालले भने, हिउँदलाई प्राय: सबैले अन्न, घाँसपात र दाउराको जोहो गरेर राख्छन् । गाईबस्तुलाई पनि न्यानो गोठमा राख्ने गरिएको छ । माथिल्लो क्षेत्रका विद्यालयमा चिसो बढ्दा कक्षाकोठामै आगो बालेरमात्रै पढाउने गरिएको छ ।नदी किनारका बस्तीमा सिरेटोपर्वतको कालीगण्डकी किनारमा बालुवा चालेर गुजारा गर्दै आएका कुश्मा१ मालढुंगाका दिनेश माझीले सातायता काम गर्न सकेका छैनन् । ठिहिर्याउने चिसो खप्न नसकेर उनले काम छाडेका हुन् । चिसोले मरियो भने परिवारकै बिचल्ली हुन्छ, उनले भने, बरु केही समय ऋणमै चल्नुपर्यो भनेर कामै छाडेको हुँ । मालढुंगाकै सरस्वती माझीले चिसो भए पनि गिट्टी कुट्न नछाडेको बताइन् । गिट्टीको भरमा बाँच्नुपर्छ, चिसो भनेर कहाँ सुख पाइन्छ , उनले भनिन्, गिट्टी कुटेर बेच्न पाए दुईचार पैसो आउँछ । नत्र भोकभोकै परिन्छ, छोराछोरीको मुखमा माड कसरी हाल्नु ?१ सय २७ परिवारको बसोबास रहेको मालढुंगाका अधिकांशको बसाइँ नदी किनाराका छाप्रामा छ । धेरैका छानाबाट शीत चुहिन्छ । बिहान उठ्दा ओढ्ने निथ्रुक्कै भिज्छ, दिनेशले भने, बाक्लो ओढ्ने किन्न सक्ने हैसियत छैन ।चिसिएको मौसमले नदी किनार र लेकाली बस्ती बढी प्रभावित छन् । विभिन्न ठाउँबाट आएर यहाँका आयोजनाहरूमा कार्यरत मजदुर र तिनका परिवारलाई पनि ठन्डीले सताएको छ । मध्यपहाडी लोकमार्गको काममा खटिएका डेढ सय मजदुरको बिचल्ली छ । दैनिक ८ घण्टा काम नगरे हाजिर काटिन्छ, सर्लाहीबाट आएका रामनारायण यादवले भने, चिसोले दुई साता भयो काम गर्न सकिएको छैन । पहाडमा तराईको भन्दा बढी चिसो अनुभव भएको उनले बताए । सडक किनारमा त्रिपालमुनि सुत्दै आएका धेरैजसो मजदुर निमोनियाले थलिएका छन् । पर्वतका लेकफाँट, शालिजा, चित्रे, तिलाहार, लुंखु र क्याङलगायतका गाउँमा चिसो निकै बढेको छ ।पोखरामा यस वर्षकै चिसोसोमबार पोखरामा यस वर्षकै कम तापक्रम मापन भएको छ । क्षेत्रीय हावापानी कार्यालयका अनुसार बिहान पौने ९ बजेको समयमा चार डिग्री सेल्सियस तापक्रम मापन भएको हो । कार्यालय प्रमुख राजारामप्रसाद ढकालका अनुसार पोखरामा यो चिसो यस वर्षकै धेरै हो । शनिबार र आइतबार ४ दशमलव ५ डिग्री सेल्सियस न्यूनतम तापक्रम रहेकामा सोमबार अझै बढेको हो । हिमालमा हिमपात भएको छैन । तर चिसो हावा बहिरहेको छ, उनले भने, दिउँसो आकाश खुलेर घाम लागे पनि चिसो बढ्दै गएको छ । बढ्दो सहरीकरण, सवारी चाप, धूलोधूवाँलगायत कारण वायू प्रदूषण भएर पनि चिसो बढेको हुन सक्ने उनको भनाइ छ । पोखरामा यसअघि सन् २०१२ जनवरी १३ मा सबैभन्दा कम शून्य दशमलव ५ डिग्री सेल्सियस न्यूनतम तापक्रम मापन भएको कार्यालयका मौसमविज्ञ सहायक सरोज अधिकारीले बताए । लुम्लेस्थित कृषि हावापानी केन्द्रमा सोमबार न्यूनतम तापक्रम ३ डिग्री सेल्सियस मापन भएको थियो ।(लमजुङबाट आश गुरुङ, म्याग्दीबाट घनश्याम खड्का, पर्वतबाट अगन्धर तिवारी र पोखराबाट लालप्रसाद शर्माको रिपोर्ट)"
प्रदेशमा एकीकृत कार्यालय,"प्रदेश सरकारका मन्त्रालय र मुख्य प्रशासनिक निकायहरू अलगअलग भवनमा राख्न सरकारले गृहकार्य गरिरहेको छ । एकीकृत कार्यालय व्यवस्थापनबाट चुस्त र मितव्ययी प्रादेशिकप्रशासनिक संरचना बनाउन विज्ञहरूले दिएका सुझावलाई थन्क्याइएको छ । सरकारको प्रारम्भिक खाकाअनुसार प्रदेश प्रमुख, मुख्यमन्त्री, ६ मन्त्रालय र तिनका निवासहरू छुट्टाछुट्टै भवनमा रहनेछन् । प्रदेशसभा, सचिवालय, सभामुख, प्रदेश प्रमुख सचिव र अन्य उच्च पदाधिकारीका लागि पनि भिन्दाभिन्दै संरचना खडा गर्न खोजिएको छ । यसले राज्यकोषमाथि अनावश्यक एवं अत्यधिक व्यवभार बढाउनेछ । संघीयताबाट समृद्धितर्फ जानुपर्ने अवस्थामा सान र मान सहितको शासन होइन, राजनीतिक प्रणालीबाट देश विकासमा योगदान चाहिएको छ । जनताले सत्ताको विकेन्द्रीकरण होइन, सेवाको विकेन्द्रीकरण चाहेका हुन् । संघीयताको भावना र मर्म पनि त्यही हो । प्रदेशमा एकीकृत सरकारी संरचनाले मूलखर्च घटाउने मात्र होइन, अन्य धेरै फाइदासमेत छन् । सरकारी सेवा लिन सर्वसाधारणले धेरै ठाउँ धाउनु पर्दैन । प्रमुख निकायहरूबीच समन्वय र तालमेल राम्रो हुन पाउनेछ । इन्धनमा हुने फजुल खर्च बच्नेछ । समय बचत हुनेछ । त्यसैलाई ध्यान दिएर भारत र अन्य मुलुकका राज्यमा मन्त्रालय भवन को अवधारणा प्रयोगमा छ । एउटै भवनभित्र मुख्यमन्त्री र मन्त्रीहरू अटाएका छन् । मन्त्रालयहरू मुख्यमन्त्रीका विभागसरह हुन् । तिनकै एकीकृत एवं समन्वयात्मक सेवाबाट तल्लो वर्गले लाभ हासिल गर्ने हो । पुस २० सम्म सरकारी ढुकुटीको खर्च ३ खर्ब ७५ अर्ब रुपैयाँ भइसकेको छ । यस अवधिमा राजस्व भने २ खर्ब ७६ अर्ब मात्रै उठेको छ । अपुग ९९ अर्ब ऋणबाट पूर्ति गरिएको छ । हालसम्म सरकारले १ खर्ब १० अर्ब रुपैयाँ आन्तरिक ऋण लिइसकेको छ । चालु आर्थिक वर्षमा ऋण माग्ने दायरा अब ३५ अर्ब मात्रै बाँकी छ । ठीक विपरीत पुसमा लक्ष्यभन्दा ८ अर्ब राजस्व कम उठेको छ । खर्च र राजस्वको खाडल भर्न भरथेग गरिरहेको रेमिट्यान्स ओरालो लागेको छ । खर्च बढ्नु तर राजस्वका स्रोत घट्नु देश क्रमश: ऋणात्मक हुनु हो । संघीयता कार्यान्वयनसँगै एक तहको कमाइले तीन तह चलाउनुपर्ने बाध्यता छ । त्यसैले प्रदेश र स्थानीय तहलाई खर्चिला अवधारणाबाट चलाउनुभन्दा मितव्ययी एवं स्वावलम्बी बनाउनु अहिलेको आवश्यकता हो । बरु त्यसका लागि तिनले राजस्वका स्रोत पहिचाननिर्माण गर्न, प्राकृतिक सम्पदालाई भरपूर उपयोगमा ल्याउन र समृद्धितर्फ अघि लैजान गुरुयोजना बनाउन सक्नुपर्छ । विवेक प्रयोग गर्नुपर्ने समय अहिल्यै हो । तर, आम्दानीका सिर्जनशील अवधारणा कतैबाट आएको छैन, खर्चका ढोकाहरू बढेका बढ्यै छन् । यसलाई देशले धान्नै सक्दैन । फलस्वरूप संघीयता बोझिलो हुन जानेछ र जनमानसमा नकारात्मक सन्देश पुग्नेछ । यसतर्फ पनि बेलैमा सचेत हुनु जरुरी छ । रूपमा होइन, सारमा संघीयतामार्फत लाभ हासिल गर्न सरकारका तहतहमा आर्थिक अनुशासन व्यवहारमै कार्यान्वयन गरिनुपर्छ । त्यसको अनुहार देखिने मुख्य ठाउँ नै प्रदेशका संरचना निर्माणको चरण हो । त्यसमा ध्यान दिनुपर्ने बेला अहिल्यै हो । प्रदेशमा मन्त्रालयपिच्छे भौतिक संरचना खडा गर्ने हो भने यति ठूलो धनराशि खर्च हुनेछ, जुन देशले मागेर पनि जुटाउन सक्ने छैन । एकीकृत कार्यालय मात्र यस्तो समाधान हो, जसले स्रोत साधनको बचत, सेवा सुविधाको सहजता र योजनाबद्ध सहरी विकासमा मद्दत गर्नेछ । सातै प्रदेशका अस्थायी राजधानी निर्माणका चरणबाटै यसमा ध्यान पुर्याउनुपर्छ । ठूलो र फराकिलो भवन छानेर सरकारी संरचना सकेसम्म एउटै छानामुनि अटाउनुपर्छ । सुरुमै मन्त्रालय अलगअलग राखियो भने दीर्घकालीन योजनामा त्यसको प्रभाव पर्नेछ । प्रारम्भिक खर्चसमेत निकै बढ्नेछ । त्यसलाई भाडामा लिनुभन्दा उपलब्ध सरकारी भवनहरूबाट काम चलाउनुपर्छ । राजनीतिक दल र तिनका नेताकार्यकर्ताले पनि कम खर्चिलो संघीय संरचनाका लागि उपल्लो तहमा दबाब दिन सक्नुपर्छ । वर्तमान वा आसन्न जुन सरकारले संघीयता कार्यान्वयनका जेजति निर्णय गर्नेछन्, मितव्ययितालाई मुख्य प्राथमिकता दिनुपर्छ । किनकि, यो खर्च बढाउने होइन, देश बनाउने बेला हो ।"
छाया अर्थतन्त्र दुई तिहाइ,"सुधार कसरी ?नेपालले के गर्न सक्ला ? यो अहम् प्रश्न अगाडि छ । अति उदारवादी चिन्तकले चलेकै छ, सबै खुसी नै छन् भने किन चिन्ता ? पनि भन्न सक्ला । सिधै कुरा के हो भने यत्तिकै मात्राको सेवासुविधा (मुख्यत: शिक्षा, स्वास्थ्य र पूर्वाधार) मा चित्त बुझाउने, विकास नभएको रोइलो नगर्ने हो भने धेरै चिन्ता आवश्यक नपर्ला । कतिपय ठूला अर्थतन्त्रहरू जहाँ वास्तविक (उत्पादनशील) अर्थतन्त्रको उपस्थितिले राजस्व र रोजगारी प्रदायमा मुख्य हिस्सा ओगट्छ, छाया अर्थतन्त्र ठूलो हुँदाको असर कम पर्ने देखिएको छ । तर नेपालमा उत्पादनशील गतिविधि शून्य बराबरमा ओर्लेको छ र युवाहरूले रोजगारीका लागि विदेश नै ताक्नुपर्ने अवस्था छ । त्यसैले यहाँ छाया अर्थतन्त्र मौलाउन दिँंदा मुलुककै अस्तित्व संकटमा पर्ने अवस्था आउँछ । झल्को त आइसकेको छ । हातखुट्टा चल्ने सबै नागरिक यो मुलुक छोड्न आतुर छन् । जो निरीह छन्, तिनीहरू छाया अर्थतन्त्र सञ्चालन गर्ने खलनायकहरूले सिर्जना गरेको असमानता र अन्यायको सिकार भएका छन् । राजनीति त्यसको संरक्षक बनेको छ ।अहिलेका लागि कसैको स्वार्थमा एकैपटक ठूलो चोट नपर्नेगरी, असल नियतका साथ क्रमिक सुधारको रणनीति अपनाउने हो भनेमात्रै पनि तात्त्विक फरक पार्न सक्छ । पेरुको उदाहरणले त्यही देखाउँछ । जस्तै नेपालभारत र नेपालचीन सीमाका प्रमुख भन्सार नाकाहरूमा आयातनिर्यात तथ्यांक कम्युटर सञ्जालमार्फत आदानप्रदान गर्ने प्रणाली पहिलो सुरुवात हुनसक्छ । भारतमा जीएसटी लागू भएपछि ६ उत्पादन विन्दुदेखिकै मूल्य अभिवृद्धि अनलाइन उपलब्ध हुनथालेको छ । त्यो जानकारी न्यून वा अधिक बिजकीकरण रोक्न पर्याप्त हुन्छ । सनातनी अर्थशास्त्रीहरू सम्पत्ति, आयकर र भन्सार लगायतका अन्य राजस्वका दर घटाएर वा दायरा बढाएर अनौपचारिक आर्थिक गतिविधिलाई औपचारिक सीमाभित्र ल्याउन सकिने तर्क गर्छन् । रेमिटेन्स र मानव तस्करी नियन्त्रणका लागि अलि विशिष्ट रणनीति आवश्यक पर्नेछ । सारमा, अहिलेसम्म सुधार असम्भव नै भइसकेकोचाहिँ छैन । तर त्यसका लागि सरकारी संत्रन्त्रको प्रभावकारिता र इमानदारी निर्णायक हुन्छ । मनसाय र राजनीतिक इच्छाशक्ति अपरिहार्य छ । नेपालले अहिलेलाई छाया अर्थतन्त्रको आयतनको लगभग सामिप्य अनुमान र केही सांकेतिक कदममात्रै सुरु गर्नसके पनि मुलुक नै लिक्विडेट हुनबाट बँच्थ्यो कि ?ट्विटर :"
तराईमा शीतलहर र सावधानी,"केही समययता राजनीति चिस्सिए जसरी मुलुकभरको मौसम पनि दिनप्रतिदिन चिस्सिँदैछ । खासगरी उच्च हिमाली भेग तथा पहाडमा ठन्डी र तराईका समथर क्षेत्रमा शीतलहरले जनजीवन प्रभावित बनेको छ । हामीकहाँ बाह्रै महिना हिउँ पर्नेदेखि प्राय: जाडो हुने क्षेत्र धेरै छन् । तर ती क्षेत्रमा चिसोकै कारण मरेका भनेर कमै समाचार आउँछ । जबकि तराईमा मुख्यत: यही पुस र माघमा जाडो हुने हो वा शीतलहरले कठ्यांग्रिने भनेको बढीमा दुईतीन महिना हो । अधिकांश गरिब वा पिछडिएका वर्ग अभावले मात्र होइन, परम्पराजस्तो रातभर घुर तापेर घर बाहिर वा घरका छेउकुनामा न्यानो मानेर बस्छन् । फेरि जस्तै नहुनेले पनि एकसरो न्यानो ओछ्याउने त बनाउन सक्छ, चाहने हो भने । राजनीतिक दल वा अब त स्थानीय सरकार भएकोले अति विपन्न वर्ग तथा क्षेत्रमा बसोबास गरेकालाई केही बजेट छुट्याएर जाडोमा न्यानो कपडा तथा गर्मीका लागि एउटा झुल भए पनि दिन सक्छ । सरकारको करोडौं बजेट अहिले पनि दिसा गरेपछि साबुनपानीले हात धुनुपर्छ भन्नेमा हिसाब मिलान हुन्छ । केही दिन पहिले कर्णालीका गाउँपालिका प्रमुखहरूको गाडी चढ्ने होडबाजी वा मोह पढेको थिएँ । हिजो ५७ दिन लगाएर सदरमुकाम वा सहर बजार धाउन सक्थे । अहिले एउटा गाउँबाट अर्को गाउँ जान पनि गाडी चाहिने भएछ । कर्णालीका मात्र होइन, खासगरी पहाडी क्षेत्रका अधिकांश गाउँपालिकाले अहिले गाडी खरिद गर्न टेन्डर आह्वान गरेको विज्ञापन दिनहँुजस्तो देख्न पाइन्छ । त्यो गाडी किन्ने पैसाले गाउँपालिकाले गरिबको आय बढाउन सोचे हुन्छ । श्रीकृष्ण राजवंशी सुनकोसी३, सिन्धुलीसबैलाई थाहै छ भौगोलिक हिसाबले विभाजन गर्दा हाम्रो देशलाई हिमाली क्षेत्र, पहाडी क्षेत्र र तराई क्षेत्र गरी तीन क्षेत्रमा विभाजन गर्न सकिन्छ । यीमध्ये हिमाली क्षेत्रमा बढी चिसो र तराई क्षेत्रमा बढी तातो हावापानी पाइन्छ भने पहाडी क्षेत्रमा न तातो न चिसो, मध्यम खालको हावापानी पाइन्छ । तर प्राकृतिक विशेषता नै भनौं, हिमाली तथा पहाडी क्षेत्रमा तराई क्षेत्रमा भन्दा बढी चिसो हुने भए तापनि ती क्षेत्रहरूमा मानिस जाडोले मरेको भन्ने विरलै सुनिन्छ । तर बढी तातो मानिएको तराई क्षेत्रमै भने वर्षेनि शीतलहरका कारण सर्वसाधारणको मृत्यु हुने गरेको छ । यस क्रममा यो वर्ष पनि त्यस्तो अप्रिय समाचार सुन्नुपर्दा दु:ख लाग्नुु स्वाभाविकै हो । वास्तवमा शीतलहर पनि, भूकम्प, हुरीबतास, बाढीपहिरोजस्तै एउटा प्राकृतिक प्रकोप हो । यस्तो प्रकोप वर्षेनि तराईमा नै उही समयमा आउँछ भन्ने कुरा त्यहाँ बस्ने सर्वसाधारण र सरकार दुवैलाई थाहा छ । विभिन्न समय र भौगोलिक क्षेत्रमा हुने यस्ता अनेक किसिमका प्रकोप एवं जोखिमलाई न्यूनीकरण गर्न यसअघि नै सरकारले विभिन्न समयमा दैवी प्रकोप (उद्धार) ऐन, दैवी प्रकोप व्यवस्थापन कार्ययोजना, विपत् जोखिम व्यवस्थापन राष्ट्रिय रणनीति, विपत् व्यवस्थापन ऐन र प्रकोप जोखिम न्यूनीकरण सम्बन्धी जनघोषणा इत्यादि बनाइसकेको अवस्थामा तिनलाई व्यवस्थित कार्ययोजना बनाएर कार्यान्वयन गरिनुपर्ने हो । तर त्यसको प्रभावकारिता निकै कम देखिन्छ । चुनावको बेलामा भने मत लिन यो गर्छु र त्यो गर्छु भन्ने खालका अनेक हावादारी कुरा गर्ने तर जसको मतले जितिएको थियो, पछि तिनैलाई बेवास्ता गर्ने गरिएकोमा त्यस क्षेत्रका जनप्रतिनिधि पनि दोषी देखिन्छन् । सर्वसाधारणले जाडोमा लगाउने महंँगामहँंगा लुगाकपडाहरू किनेर व्यवस्था गर्न नसके पनि जाडोबाट बच्नका लागि सनपाटको बोराभित्र पराल हालेर भए पनि न्यानो दिनसक्ने तर सस्तैमा पाइने त्यस्ता बोरालाई खापेर सिलाएर सिरकडसना बनाएर भए पनि स्थानीय तहमै उपलब्ध हुने साधनको अधिकतम सदुपयोग गर्न सक्छन् । जाडोको समयमा न्यानो कपडा नलगाई विशेष काम भए पनि बाहिर ननिस्कने कुरामा पनि ध्यान दिनुपर्ने हो । इन्द्रकुमार श्रेष्ठ कमलाकुञ्ज, ओखलढुंगा तराई क्षेत्रमा चिसो बढेसँगै लागेको शीतलहरले यतिबेला त्याहाँको जनजीवन कष्टकर बनेको छ । तराईका जिल्लाहरूमा चिसो र शीतलहरकै कारण ७ जनाको मृत्यु भइसकेको छ । तराई भूभागमा चिसोका कारण ज्यान गुमाउनेको संख्या बढ्दै गए पनि गृह मन्त्रालयले चिसोबाट सर्वसाधारणलाई राहत दिने काम गरेको देखिँदैन । उल्टै चिसोको कारणले कसैको पनि मृत्यु नभएको जानकारी दिइरहेको छ । अधिक चिसोले कोल्ड डाइरिया, श्वासप्रश्वास, निमोनिया, दम लगायतका बिरामीलाई थप समस्या पारेर ज्यानै पनि लिरहेको छ । विगत एक सातायता निरन्तर परेको शीतलहर र बाक्लो हुस्सुका कारण अत्यधिक चिसो बढेपछि तराईका जिल्लाका बालबालिका तथा वृद्धवृद्धा त्यसको प्रत्यक्ष मारमा परेका छन् भने जाडोबाट दैनिक मजदुरी गरी जीविकोपार्जन गर्ने मजदुर, किसान र रिक्सा चालक पनि प्रभावित भएका छन् । सर्वसाधारणले जाडो छल्न ठाउँठाउँमा आगो बालेर बसेका छन् । बाक्लो हुस्सु सहितको चिसोका कारण सडकसमेत राम्रोसँग नदेखिँदा छोटो तथा लामो दूरीका सवारी साधन चलाउन कठिनाइ भएको छ । बाक्लो कुहिरोका कारण तराईकाठमाडाँै सेक्टरका हवाई उडानसमेत प्रभावित भएका छन् । विगतमा तराईमा चिसो छल्नका लागि त्यहाँस्थित स्थानीय निकायले चोकचोकमा मुढा बालेर आगो ताप्ने व्यवस्था मिलाएका हुन्थे, तर यसपालि भने त्यस्तो कार्य गरेको समाचार आएको छैन । हुन त गृह मन्त्रालयले विपत् व्यवस्थापनसँग सम्बन्ध राख्ने विभिन्न निकायलाई बोलाएर सतर्कता अपनाउन भनेको खबर छ । जयराम पुडासैनीबौद्ध, काठमाडौं"
राजधानीको किचलो,"राजनीतिक नेताहरूको अदूरदृष्टिले नै नेपाललाई सधैं अलमल र किचलोमाझ रुमल्लिन बाध्य बनाएको छ । निर्वाचन सम्पन्न भएको महिना दिन बितिसक्दा पनि सरकार हस्तान्तरण प्रक्रिया अघि बढ्न नसक्नु यसको ज्वलन्त उदाहरण हो । भनिन्छ, कानुनी जटिलता भयो । यस्तो कानुनी जटिलताको सिर्जना हुनसक्छ भन्ने पूर्वआँकलन किन गरेनन्, तत्कालीन सरकार र संसदले ? छेपारोको कथाजस्तै आजको समस्या समाधान भएपछि भोलिका बारेमा नसोच्ने प्रवृत्तिले नेपालको राजनीतिलाई गाँजेको मात्र छैन, समृद्धिका सपनालाई समेत बन्धक बनाएको छ । ढिलागरी भएको राष्ट्रियसभा गठन सम्बन्धी प्रक्रियाले प्रमुख राजनीतिक दलहरूको चरित्रलाई उदाङ्गो बनाइदिएको छ । जित र हारभन्दा पनि बेइमानी राजनीतिक चरित्र छताछुल्ल भएको छ । प्रदेशसभा निर्वाचन हुनुपूर्व नै राजधानी तोक्ने लगायतका तयारी सरकारबाट हुनुपथ्र्यो । जनताको मनस्थिति र राजनीतिक दलहरूको चरित्रमाझ कुनै पनि बेला स्वार्थको धरातलमा उभिएर आन्दोलन हुनसक्छ भन्ने आँकलन गर्न नसक्नु सरकारको कमजोरी हो । हरेक कार्यको आरम्भ समुचित समयमा हुनुपर्छ । प्रदेशसभा निर्वाचन सम्पन्न भइसकेको परिस्थितिमा यसबखत बिभिन्न ठाउँमा जित्ने र हार्नेहरूको नेतृत्वमा अलग स्थानमा राजधानी तोक्न दबाब सिर्जना गर्दै आन्दोलन प्रारम्भ भएका छन् । निर्वाचनको पूर्वसन्ध्यामा यो कार्य हुन्थ्यो भने यति ठूलो समस्या उत्पन्न हुने थिएन । सरकार निर्णयमा पुग्न विलम्ब गरिरहँदा आन्दोलनले समेत गति निर्धारण गर्दै गइरहेको अवस्था छ । प्रदेशको राजधानी सम्बन्धी किचलोको सिर्जना सरकारी उदासीनताले निम्त्याएको हो । यसबखत वाम गठबन्धन लगायतका नेताहरू आफू अनुकूल प्रदेश राजधानी घोषणाका लागि दबाब सिर्जना गरिरहेका छन् भने सरकार आफ्नो दायित्वबाट पन्छिंँदै रजाधानी घोषणाबिना नै प्रदेशसभा सदस्यहरूको सपथको व्यवस्था मिलाउन तल्लिन छ । समयमा नसोच्ने र समय घर्किएपछि समस्याबाट भाग्ने प्रवृत्तिको अन्त्यका लागि अब बन्ने सरकारले एक कदम अगाडि सोच्ने परिपाटीको विकास गरोस् । उत्तम पुडासैनी जोरपाटी, काठमाडौं गिजोलियो प्रदेश राजधानीको मुद्दा भनेर कान्तिपुरले प्रकाशित गरेको प्रमुख समाचारसँग हुबहु मिल्ने खालको राजनीति अहिले देशमा विकसित भएको पक्कै हो । अब देशकै केन्द्रीय राजधानी काठमाडौंमा अन्य ७ वटा राजधानी थपिँदा ८ वटा राजधानी बन्न पुग्दैछन् भन्दा अपत्यारिला लाग्न सक्छन् नै, तर साँच्चै हो यो कुरा । त्यसो भए अब कस्ताकस्ता होलान्, मुकाम राजधानीका आकृति र स्वरूपहरू र कति दिन डेरामा अस्थायी बस्ने होलान्, यी प्रदेशका राजधानी र राजधानी प्रमुख निस्सासिएर काठमाडौँमै ? तर अहिले सरकारले आआफ्ना प्रदेशमै तिनका राजधानी नतोकेर भाडाका अफिस खोज्ने परिस्थिति निम्त्याउनु लाजमर्दो कुरा हो । कोही रिसाउने, कोही खुसाउने त राजनीतिका नियमित आकस्मिकता हुन् नै दलीय पद्धतिमा । तर प्रदेशका राजधानीको सम्भाव्यताबारे दलहरूमै पनि व्यापक बहस चलाइनुपथ्र्यो र सम्भावित नामहरू छलफबाट खोजी लेखाजोखा गरिनुपथ्र्यो । सरकारले हरेक हिसाबले अनुकूल स्थान चुनेर सर्वसम्मत घोषणा गर्नुपथ्र्यो, चुनावअघि नै सातै प्रदेशका राजधानी । तर चुनावअघि त्यसो नगरिँदा र पन्छाउन खोजिँदा त्यसले भयानक रूप लिँदैछ । नेतैपिच्छे मनलागी शैलीमा प्याच्चप्याच्च यो जिल्लालाई म राजधानी बनाउँछु भन्ने खालका कुरा आइरहेका छन् । सस्तो लोकप्रियता बटुल्न र भोट सोहर्न प्रयोग भएका वाणीले उब्जाएका तमाम समस्याले विकराल रूप लिन बेर छैन । त्यसैले बेलैमा सावधानी अपनाउन नेतृत्वसित आग्रह गर्न चाहन्छु । सरकारले गठन गरेको संघीय पुनर्संरचना समितिले तथा काँशीराज दाहालको पुनर्संरचना कार्यान्वयन सहजीकरण समितिले सिफारिस गरेकै आधारमा प्रदेशका राजधानी तोकेको भए आज यो अवस्था पैदा हुँदैनथ्यो पनि । श्यामसुन्दर कुइँकेलहाँडीगाउँ, काठमाडौँसरकारले अस्थायी राजधानीको मनोमानी ढंगले खाका ल्याउँदा देश नै अशान्त भएको छ । बन्द, हड्ताल, जुलुसले तीव्रता पाउँदा अस्थायी राजधानीको बहसबाट पछि हटे पनि बन्द, हड्ताल, जुलुसलाई निस्तेज पार्न सकेन । सरकारले पूर्वतयारी नै नगरी मनोमानी ढंगले अस्थायी राजधानी तोक्नु ठूलो गल्ती हो । सुरुदेखि नै अस्थायीको सट्टा स्थायी राजधानीको लबिङ गरेको भए असहज परिस्थितिको सामना एकपटक मात्र गर्नुपथ्र्याे । अब अस्थायी र स्थायीको बहसमा पटकपटक चुनौतीको सामना गर्नुपर्ने हुन्छ । तर राजधानीको खाका बनाउँदा सुगमलाई पन्छाएर दुर्गमलाई प्राथमिकतामा राख्दा केही हदसम्म दुर्गमको विकास तथा त्यहाँको बासिन्दाको जीवनशैलीमा परिवर्तन आउँथ्यो । सहरमा त विकास भएका छन् । यहाँको जीवनशैली उच्च रहेको छ, दुर्गमको तुलनामा । त्यसकारण सरकारले राजधानी तोक्दा विचार पुर्याएर तोक्न आवश्यक छ । प्रमोद पौडेलश्रीपुर११, वीरगन्जप्रदेश प्रमुख, मुख्यमन्त्रीको सचिवालय, प्रदेशसभा र आवश्यक मन्त्रालयहरूको लागि चाहिने भवनहरूको व्यवस्थापन र तयारी प्रादेशिक राजधानीको निश्चित ठाउँमा नभई छुट्टाछुट्टै ठाउँमा गर्नेगरी सरकारको तयारी भइरहेको समाचारले ध्यानाकर्षण गरायो । यसरी छुट्टाछुट्टै ठाउँमा भएका मन्त्रालय र सचिवालयहरूको भवन निर्माण कार्य महँंगो हुने त निश्चित नै छ । यसका साथै समन्वय र सञ्चारमा ढिलाइले गर्दा कार्यान्वयन पक्षमा समेत असर पर्ने देखिन्छ । सरोकारवालाहरूले ठाउँठाउँमा दौडधुप गर्दा अनावश्यक समय र धनको बर्बादीसमेत हुनेछ । हतारमा होइन कि योजनाबद्ध ढंगले मुख्यमन्त्री सचिवालय र मन्त्रालय एउटै हातामा निर्माण गर्नुपर्छ । निर्माण कार्य पूर्ण नभएसम्म काम चलाउन अहिलेका उपलब्ध संरचनालाई अस्थायी रूपमा प्रयोगमा ल्याउन सकिन्छ । महेन्द्रसिंह बमटीकापुर१, कैलाली"
औषधि खरिदमा अलमल किन ?,"सोमबार प्रकाशित सम्पादकीय औषधी खरिदमा अलमलमा सरकारी अलमललाई राम्ररी उदाङ्ग पारिएको छ । औषधी जस्तो अत्यावश्यक वस्तुमा यो हदैभन्दा पनि बढीको लापरबाही हो, नकि अलमल मात्र । केन्द्रीय सरकार त के भर्खरै जन्मिएका गाउँपालिकाका स्थानीय पदाधिकारीहरूसमेत आफ्नो सेवासुविधा र सयरका लागि सवारी साधन खरिद गर्ने र खरिद गर्न नपाएकाहरू प्राप्त सरकारी रकमबाट महँगो शुल्कमा भाडाका सवारी साधन प्रयोग गर्न सक्षम देखिए । तर जनसरोकारका समस्या समाधान गर्ने सिलसिलामा चाहिँं ऐन, नियम, नियमावली आदिइत्यादिका अड्चन अगाडि राख्ने गर्छन् । सम्पादकीयमा औंल्याइएझैं रू ५ लाखसम्मको औषधी बजारबाट सोझै खरिद गर्न सकिन्छ भने अर्काेतर्फ हालै मुलुकैभरि अत्यधिक चिसो बढेको कारणले जनताको स्वास्थ्यमा प्रतिकूल असर परेको हँुंदा विद्यमान कानुनमा रहेको आपत्कालीन र विशेष परिस्थितिको व्यवस्था अनुसार पनि औषधी खरिद गर्न सकिन्छ । कि विशेष परिस्थिति र आपत्कालीन अवस्था भनेको ठूलालाई मात्र लागू हुने हो ? साथै स्थानीय तहको हालको संरचना नयाँ भए पनि गाउँपालिका बाहेक सबै नगरपालिकामा लेखा र प्रशासन सेवा समूहका अधिकृत र सहायक कर्मचारीहरू विद्यमान रहेकै अवस्था छ र अन्य सामग्री खरिद प्रक्रियामा उनीहरूले काम पनि गर्दै आएका छन् । जनसरोकारका समस्या समाधानमा गाउँ र नगरपालिकाका नवनिर्वाचित पदाधिकारीहरूको जम्मिेवारी बोध र इच्छाशक्ति हुने हो भने जिल्लामा विद्यमान कोष तथा लेखा नियन्त्रण कार्यालय, प्रमुख जिल्ला अधिकारी, जिल्ला जनस्वास्थ्य कार्यालय, जिल्ला समन्वय समिति र सम्भव र उपलव्ध भएसम्मको सरोकारवाला निकायहरूको सहयोग र उपस्थितिमा औषधीजस्तो अत्यावश्यक र संवेदनशील वस्तु खरिद गर्ने निर्णय गर्न सकिन्छ । केवल जनताप्रति उपेक्षाभाव नराख्ने हो भने यो काम गर्न नसकिने होइन । विश्वेश्वर कर्माचार्यमहालक्ष्मी नपा२, इमाडोल, ललितपुर"
पूर्वाग्रही विश्लेषण,"पुस २१ गते प्रकाशित प्राकृष्ण पोखरेलको राजनीतिक गतिरोधको हाम्रो नियतिमा केही लेखकीय पूर्वाग्रही देखियो । न्यायका नौसिङ भनेझैँ अहिलेको गतिरोधमा संवैधानिक जटिलतालाई आधार बनाउन सकिन्छ होला । तर संविधानको मूल स्पिरिट भन्छन् क्यार अंग्रेजीमा, हो यही कुरा र निर्वाचन आयोगका बेलाबेला फेरिएका कुरा हेर्दा पोखरेलले झैँ संविधान निर्माता प्रमुख दललाई आलोचना गरेर मात्र लेखकले उम्किन मिल्दैन होला । उपदेशचाहिँ आफूलाई काम लाग्दैन पनि भन्छन्, विज्ञहरू । संविधानमा पहिलो हुने निर्वाचित बन्ने वा बहुमतीय प्रणाली ठाउँठाउँमा सुनिश्चित गरेपछि यही भावना अनुसार चल्ने हो कि नौसिङ खोज्दै हिँड्ने हो । अनि प्रतिनिधिसभाको निर्वाचन पहिले हुँदाचाहिँ सरकार गठन गर्न मिल्थ्यो, तर अहिलेचाहिँ किन मिल्दैन ? फेरि राष्ट्रिय सभा कांग्रेसमुक्त बनाउन योभन्दा ठूलो मौका अरू नहुने ठानेर एमालेले अड्डी लिएको हो र ? यसमा कांग्रेस सहमतिमा आउनुपरेन ? उसले उल्टो टेक, अहं र अतिशय घमन्ड प्रदर्शन गरेर हुन्छ ? यो कुनै दयामायाले दिनेलिने कुरा हो र ? राजनीतिमा सहमति हुन्छ, तर दयामाया कहाँ हुन्छ ? त्यस्तै राष्ट्रपतिबाट शिक्षा, स्वास्थ्यसम्बन्धी अध्यादेश विषयमा विधिवत् औपचारिक विवाद नभएर समयमै प्रमाणीकरण भएको होइन र ? राष्ट्रिय सभासम्बन्धी अध्यादेशसित ती अध्यादेश तुलना गरेर राष्ट्रपतिलाई आरोपित गर्न सुहाउँछ ? डा बद्रीविशाल पोखरेलइटहरी"
कर्मचारी समायोजनको सकस,"मुलुकको संघीयकरणका मूलभूत ३ पक्ष राजनीतिक संघीयकरण, वित्तीय संघीयकरण र प्रशासनिक संघीयकरणमध्ये निर्वाचनबाट स्थापित हुने राजनीतिक संघीयकरणको प्रक्रियाका लागि तयारी गर्नुपर्ने प्रशासनिक संयन्त्रको संघीयकरण ढिला हुनपुगेको छ । संघीयता कार्यान्वयनका लागि संक्रमणकालीन योजना अनुसार नै प्रशासनको संघीयकरण सम्बन्धी कार्ययोजना तयार गरी काम गर्न नसक्दा समायोजनले समयबद्ध गति लिन सकेन । स्थानीय तहमा कर्मचारीको समस्या देखिसकेको छ । प्रदेशमा निर्वाचित प्रतिनिधि बहालअघि नै कर्मचारीको व्यवस्थापन हुनु उत्तिकै जरुरी हुन्छ । स्थानीय तहमा नवनिर्वाचित प्रतिनिधिले कर्मचारीको अभावमा राम्रोसँग काम गर्न नपाएको अवस्था छ भने प्रदेशमा कुनै प्रशासनिक संरचना बन्नसकेको छैन । संविधानले निर्दिष्ट गरे बमोजिम निजामती कर्मचारीको समायोजनका लागि जारी भएको कर्मचारी समायोजन ऐनले सरकारी सेवामा रहेका कर्मचारीलाई संघ, प्रदेश र स्थानीय तहमा समायोजनको बाटो खुला गरेको छ । यसले समायोजनका आधार र मापदण्ड निर्धारण गरेको छ । त्यसबाट समायोजनको सम्पूर्ण प्रक्रिया निर्देशित हुन्छ ।कर्मचारी कामका लागि भर्ना गरिएको हुन्छ । भर्ना गरिएको वा हाल सम्पादन गरिएको काम सरकारको जुन तहमा जान्छ, कर्मचारीहरू स्वत: कामसँगै जाने हो । कर्मचारी समायोजन ऐनले निर्धारण गरेको मापदण्ड कामसँगै कर्मचारी पठाउँदा न्यायपूर्ण ढंगबाट पठाउने आधार हुन् । कर्मचारी पठाउने र पुगेर सेवा दिने विषयलाई समायोजनको रूपमा लिइएको छ । यो समायोजन नभएर संविधानको धारा ३०२ (१) बमोजिम सेवा व्यवस्थापन मात्र हो । यो व्यवस्थापनको क्रममा खटाइएका कर्मचारी खटाइएको ठाउँमा जान नमानिरहेको अवस्थालाई हेर्दा भविष्यको समयोजनको पीडा कठिन हुने सहजै आंँकलन गर्न सकिन्छ । आम कर्मचारी आफूलाई केन्द्रीय सेवाका कर्मचारीको रूपमा बुझ्ने र समायोजनमा अन्य तहमा जानुपर्ने कुरालाई असहज मान्ने मनोदशा व्याप्त छ । संविधानले संघ, प्रदेश र स्थानीय तहका भिन्नाभिन्नै सरकारी सेवाको व्यवस्था गर्नुका साथै प्रदेशबाट मात्र संघमा सेवा परिवर्तन भएर आउनसक्ने प्रावधानले स्थानीय तहको अनुभव संघीय सरकारमा न्यून हँुदै जाने र यसले संघीय प्रशासनको नीति निर्माण र बुझाइ प्रभावित हुने देखिन्छ । कर्मचारी समायोजन ऐनका साथसाथै समायोजित कर्मचारीको सेवा सञ्चालन तथा व्यवस्थापन गर्न संघमा संघीय निजामती सेवा ऐन, प्रदेशमा प्रदेश निजामती सेवा ऐन र स्थानीय तहमा स्थानीय सेवा सम्बन्धी ऐन संँगसँंगै आउनुपर्ने हुन्छ । तीमध्ये अहिलेसम्म संघीय निजामती सेवा ऐनको मस्यौदामात्र सार्वजनिक हुनसकेको छ । अन्य दुई कानुनको मस्यौदा आउन ढिला भएको छ । स्थानीय सरकार सञ्चालन ऐनले स्थानीय तहका कर्मचारीहरूको स्वत: समायोजन गरे पनि उनीहरूको सञ्चालनको लागि आवश्यक स्थानीय सेवा सञ्चालन सम्बन्धी ऐन बन्नसकेको छैन ।कर्मचारी आफैमा सचेत र आफ्नो हितप्रति बढी नै सजग हुने हुन्छ । समायोजनले कुनै न कुनै रूपमा प्रत्येक कर्मचारीलाई असर पार्ने भएकोले सम्भाव्य समस्यालाई लिएर व्यक्तिगत वा संगठनात्मक प्रतिरोध र कोकोहोलो हुन्छ । स्वाभाविक रूपमा यसले समायोजनको काममा व्यवधान गर्छ । समायोजन ऐनले तोकेको मापदण्ड पूरा गरेका करिब २२ हजार कर्मचारीमध्ये धेरैजसोले स्वेच्छिक अवकाश लिन चाहेमा करिब ४० अर्ब रुपैयाँको आवश्यकता पर्ने आंँकलन छ । यसैगरी श्रेणीबाट तह मिलान र समायोजन भएर जाने कर्मचारीलाई नयाँ स्थानमा व्यवस्थापनका लागि ससाना वित्तीय उत्प्रेरणा दिने अवस्थामा यसको भार अझ उच्च हुन जान्छ । स्वेच्छिक अवकाशको सुविधा विदा गर्नुपर्ने कर्मचारीले भन्दा सरकारलाई आवश्यक पर्ने कर्मचारीले बढी लिने जोखिम नकार्न सकिने अवस्था छैन । निजामती सेवाको पुनर्संरचना गरी कर्मचारी समायोजनले लामो तयारीका बाबजुद मूर्तता पाउनसकेको छैन । संक्रमणीय राजनीतिक वातावरणले यसक्रममा खासै अग्रसरता पाउन नसक्दा प्रशासनिक नेतृत्व पनि यस विषयमा उदासीन देखिन्छ । निर्वाचित राजनीतिक नेतृत्वले यसको किनारा लगाउनुपर्ने हुन्छ । यस क्रममा तत्काल निम्न कार्य सम्पादन हुन आवश्यक देखिन्छ :विवरण अद्यावधिक गर्ने : कर्मचारीको समायोजनका लागि सरकारले तत्काल तीन महत्त्वपूर्ण काम सम्पन्न गर्न आवश्यक हुन्छ । पहिलो, निजामती कर्मचारीको समूह र उपसमूहगत विवरण अद्यावधिक गर्ने । साथै स्थानीय तहमा कार्यरत स्थायी कर्मचारीको विवरणसमेत अद्यावधिक गर्नु पर्नेछ । लामो समयदेखि विदामा वा अनुपस्थित कर्मचारीहरूको अभिलेख पनि व्यवस्थित गर्नुपर्ने हुन्छ । यस निम्ति सामान्य प्रशासन मन्त्रालय र सेवा सञ्चालन गर्ने मन्त्रालयले तत्काल काम आरम्भ गर्न आवश्यक छ । संगठन तथा व्यवस्थापन सर्वेक्षण : सरकारले संविधानको धारा ३०२ बमोजिम कर्मचारी समायोजन गर्ने प्रयोजनका लागि सबै तहको संरचनाको संगठन तथा व्यवस्थापन अध्ययन गरी आवश्यक दरबन्दी, सेवा समूह, संगठनको कार्यविवरण, पदगत कार्यविवरण तयार गरी आवश्यक पद यकिन गर्नुपर्ने हुन्छ । यस निम्ति सर्वप्रथम संघीय सरकारमा रहने मन्त्रालय र निकायको यकिन गर्न आवश्यक हुन्छ । सिद्धान्तत: कामको आधारमा संगठनको निर्माण गरिने हो । तर संविधानमा नै मन्त्रीको संख्या तोकिएको सन्दर्भमा केन्द्रीय र प्रदेश संरचनाको प्रारूप सरकारबाट निक्र्योल हुनु उपयुक्त हुन्छ । संगठनात्मक पुन:संरचनासम्बन्धी तालिम : नेपाल सरकारका करिब ८ हजार कार्यालय रहेका छन् । समायोजन ऐनले संगठन तथा व्यवस्थापन समितिले ६ महिनाभित्र उक्त कार्य सम्पन्न गर्नुपर्ने समयावधि निर्धारण गरेको सन्दर्भमा केन्द्रमा गठित यस्तो समितिले ७५३ वटै स्थानीय तह ७७ जिल्ला ७ प्रदेश र सबै केन्द्रीय तहको संगठन तथा व्यवस्थापन सर्वेक्षण गरेर टुङ्गो लगाउन सक्ने अवस्था रहँदैन । समितिले निश्चित कार्यविधि र मार्गदर्शनसाथ तत्तत् निकायबाट सर्वेक्षणको कार्यगरी पेस गर्नुपर्ने हुन्छ । यसका लागि ती निकायमा संगठन तथा व्यवस्थापन सर्वेक्षण सम्बन्धी ज्ञान तथा सीप प्रदान गर्न ढिला हुन लागिसकेको छ । यसले समायोजनको कार्य समयमा सम्पन्न गर्न अवरोध सिर्जना हुनसक्छ ।प्रशासनको संघीयकरण मार्गचित्र : संघीयता कार्यान्वयनको काम व्यवस्थित तवरले सम्पन्न गर्नसकेमा नै मुलुकले संक्रमणबाट पार पाउन सक्छ । यस निम्ति प्रशासनको संघीयकरण आवश्यक हुन्छ । प्रशासनिक पुनर्संरचनाको काम पेचिलो हुन्छ । आफै कर्मचारी यसमा समावेश हुने भएकाले स्वाभाविक रूपमा आफ्नो हितमा असर पर्ने अवस्थामा कार्यान्वयनमा जटिलता आउने गर्छ । दह्रो राजनीतिक अगुवाइमा मात्र प्रशासनिक पुनर्संरचना सम्पन्न गर्न सकिन्छ । यसैले प्रशासनिक पुनर्संरचनाको सन्दर्भमा विवेकशील निर्ममता शब्दको प्रयोग हुने गरेको पाइन्छ । धेरै निकायलाई समन्वयात्मक रूपमा बढाउन निश्चित योजना सहितको मार्गचित्र तयार गरी कार्यान्वयन गर्न आवश्यक हुन्छ । कानुन निर्माण : सरकारका तीनै तहको कर्मचारीको सेवा सञ्चालन गर्न आवश्यक संघीय र प्रदेश निजामती सेवा तथा स्थानीय सेवा सञ्चालन सम्बन्धी ऐन, नियम तर्जुमालाई तीव्रता दिई शीघ्र जारी गर्नु आवश्यक छ । यसो नभएमा समायोजन हुने कर्मचारीको सुव्यवस्थित सेवा सञ्चालन, वृत्तिविकासको मार्ग र तत्तत् तहप्रति उत्तरदायित्व सुनिश्चित गर्न कठिन हुन्छ ।सूचना सञ्चार : कर्मचारी समायोजन सार्वजनिक प्रशासनको संघीयकरणका लागि गर्नुपर्ने पुनर्संरचनाको अभिन्न हिस्सा हो । यस क्रममा सबै सरोकारवालाको विश्वास र भरोसा हासिल गर्न प्रभावकारी सूचना तथा सञ्चार प्रणाली अवलम्बन हुन जरुरी देखिन्छ ।राजनीतिक परिवर्तनको व्यवस्थापकीय कार्य सार्वजनिक प्रशासनले गर्ने भएकाले प्रशासनिक पुनर्संरचनाको कार्य पहिला नै सम्पन्न गरी तयारी अवस्थामा रहनुपर्ने हो । तर प्रशासनिक संघीयता राजनीतिक पुनर्संरचनाको गतिभन्दा पछाडि पर्नपुगेको छ । अत: राजनीतिक संघीयताको कार्यान्वयन गतिअनुसार नै प्रशासनिक पुनर्संरचनाको कामलाई द्रुतता दिन आवश्यक छ । यस क्रममा सबै सरोकारवालालाई विश्वासमा लिई कर्मचारी समायोजनको कार्य सम्पन्न गरी संविधान अनुसार तीनै तहका सरकारको कार्यसम्पादन सुचारु गर्न आवश्यक छ । भट्टराई नेपाल सरकारका पूर्वसचिव हुन् ।"
जग भत्किने भय,"अल पोलिटिक्स इज लोकल । अर्थात् राजनीतिको नाभी भन्नु नै स्थानीय तह हो । स्थानीय मतदाता तथा जनता हुन् । तिनले नै केन्द्रसंघ र प्रदेशलाई टेको दिने सामथ्र्य राख्छन् । यदि तिनीहरूले नै आम नागरिकको सेवाभन्दा आफ्नो सुविधालाई बढावा दिनथाले भने राजनीति लथालिङ्ग र भताभुङ्ग हुनपुग्छ । राजनीतिको जगै खल्बलिन्छ ।करिब ६ महिनाअघि निर्वाचित स्थानीय सरकारका पदाधिकारीहरूको सुविधाभोगी र विलासी मनस्थितिले लोकतन्त्रको जग भत्किन बेर लाग्दैन । निर्वाचनताका मतदातासमक्ष गरेका वाचाबन्धन एकातिर मिल्काएर पदीय सुविधामा मात्र तल्लिन हुनु विडम्बना हो । गाउँपालिकानगरपालिकामा निर्वाचित पदाधिकारीले गाडी भाडा र खरिदमा लाखौँ खर्च गरेका छन् । यो उनीहरूको सुविधाभोगी मनस्थितिको पराकाष्ठा हो । अधिकांश केन्द्रीय नेतृत्व करोड बढीको गाडीमा गुड्छन् । यही मनस्थितिबाट स्थानीय प्रतिनिधिहरू पनि अघि बढ्न खोजेपछि लोकतन्त्रको जगै डगमगाउने भय उत्पन्न भएको छ । जनता सामान्य बिरामी पर्दा औषधोपचार नपाई अकालमा ज्यान गुमाउन विवश छन्, अस्पताल र स्वास्थ्य चौकीहरूमा औषधी छैन । गुणस्तरीय शिक्षा नपाएर बालबालिकाको भविष्य बिग्रँदैछ, विद्यालयहरू लथालिङ्ग छन् । गाउँसहरका पक्कीकच्ची दुवै खाले सडकको बेहाल छ, विकासको यस्तो बेथितिमा गठन भएका गणतन्त्र नेपालको पहिलो स्थानीय सरकारले विकासको बाटो पहिल्याउनुपर्छ । गाउँनगरपालिका भित्रका जनताको मुख हेरेर विकासको खाका कोर्नुपर्छ । कच्ची सडकहरूमा कुहिरीमण्डल धुलोभित्र महंँगा सवारी साधन गुडाएर बकम्फुसे विकासको कुरा गर्न स्थानीय सरकारका प्रतिनिधिहरूलाई सुहाउँदैन ।लोकतन्त्रमा भुइँतह मजबुत हुनुपर्छ । त्यो भनेको स्थानीय जनता अनि तिनले चुनेको सरकार सक्षम हुनु हो । जबसम्म राजनीतिक, आर्थिक र सामाजिकसांस्कृतिक रूपमा स्थानीय तह मजबुत हुँदैन, तबसम्म लोकतन्त्र र विकासको जग बस्दैन । अहिलेका स्थानीय जनप्रतिनिधिहरूको काँधमा लोकतन्त्र र विकासको जग बसाउने अहम् जिम्मेवारी छ । यसलाई भुलेर यदि तिनीहरू सुविधाभोगी भए भने तिनको पनि केन्द्रीय नेतृत्वको जस्तै जनविश्वास टुट्छ । केन्द्रमा त के हुन्छ र ? नेताहरूको बढी भाषणबाजी, कर लगाउने र सुविधा बढाउने कुरामा नै केन्द्रीय राजनीति रुमल्लिएको हुन्छ । दैनिक जनताको घरदैलोमा पुग्ने र तिनका सुखदु:खमा साथ दिने त स्थानीय राजनीतिकर्मी नै हुन् । त्यसैले तिनले जनतालाई भुल्न मिल्दैन । जनसेवा नै तिनको पहिलो प्राथमिकता हुनुपर्छ । अहिले के छ, तिनीहरूसित गाडी भाडामा लिएर वा किनेर चढ्ने सामथ्र्य ? के गरिब जनताको करलाई तिनीहरू पनि केन्द्रीय ठालुहरूले जस्तै आफ्नै सुखसुविधानिम्ति दुरुपयोग गर्न चाहन्छन् ? होइन भने के तिनीहरूले नवसंरचित आफ्नो गाउँपालिकानगरपालिकाको लागि जनतालाई पायक पर्ने कार्यालय स्थापन गरे ? जसले जनतालाई सेवा पुर्याउन कार्यालयसमेत कहाँ राख्ने भन्ने टुंगो लगाउनसकेका छैनन्, तिनलाई महंँगा गाडी चढ्ने सोख कहाँबाट पलायो ? के तिनीहरू आफ्ना केन्द्रीय नेताहरूको सिको गर्न खोज्दैछन् ? यदि केन्द्रीय नेताहरूकै सिको गरेर आयस्रोत विनाको सुविधा लिन तिनीहरू तयार भएका हुन् भने लोकतन्त्रप्रति जनताको विश्वास गुम्नेछ ।अहिले निर्वाचित स्थानीय प्रतिनिधिहरू गाउँपालिका र नगरपालिकाको क्षेत्र निकै ठूलो भएकाले जनताको घरदैलोमा पुगेर विकासको पोका फुकाउन गाडी नभई नहुने जिकिर गर्दैछन् । तर उनीहरू जनताको सेवा र विकासका लागि केही वर्ष कुर्न र अलिकति पसिना चुहाउन पनि चाहँदैनन् भन्ने उदाहरण तिनको गाडी लगायत अन्य सुविधा लिने सोचले देखाउँछ । लोकतन्त्रमा नेता भनेकै स्थानीय तहका हुन् । उनीहरू नै जनतासित नजिक हुन्छन् । रातदिन जनताकै सेवामा समर्पित हुनु नै जनमुखी लोकतन्त्रको सार हो । तर स्थानीय जनप्रतिनिधिहरू यो सिद्धान्त विपरीत जान खोज्दैछन् । यदि अहिलेकै ढर्रामा तिनीहरू अघि बढे, सच्चिएनन् भने लोकतन्त्र कुरूप बन्नेछ । र अन्त्यमा हामीसित लोकतन्त्ररूपी एउटा विकृत शासन प्रणालीमात्र हुनेछ । त्यसैले स्थानीय सरकारका प्रतिनिधिहरूले सबैभन्दा पहिले जनतालाई पायक पर्ने ठाउँमा आफ्नो कार्यालय स्थापना गर्नुपर्छ । अनि आफ्नो गाउँपालिकानगरपालिकामा कति सामुदायिक र निजी स्कुल छन् ? तिनमा कति विद्यार्थी पढ्छन् ? कति शिक्षक छन् ? कलेज छछैन ? यकिन गर्नुपर्छ र शिक्षाको खाका कोर्नुपर्छ । कतिवटा स्वास्थ्य चौकी छन् ? तिनमा चिकित्सक र औषधीको अवस्था के छ ? त्यो तथ्यांक संकलन गर्नुपर्छ । कति किलोमिटर सडक छन् ? सबै वडामा सडक पुगेको छछैन ? त्यसको लागत लिनुपर्छ । कति जनसंख्या बसोबास गर्छन् ? जातीय र लिंगीय बनोट कस्तो छ ? त्यो तथ्यांक उतार्नुपर्छ । खेतीयोग्य जमिन, जंगल, ऐलानी र पर्ति जमिन, खोलानाला, झरना, खानी, हिमाल कति छन्, त्यसको हिसाबकिताब सही तरिकाले निकाल्नुपर्छ । बिजुली निकाल्ने क्षमता कति छ ? त्यसको सम्भाव्यता यकिन गर्नुपर्छ । आफ्नो गाउँपालिका नगरपालिकामा के कति भौतिक पूर्वाधार छन् ? सरकारी अड्डा कति छन् ? कर्मचारी व्यवस्थापनको अवस्था के छ ? प्रहरी चौकी छछैन ? प्राकृतिक प्रकोपको कतिको खतरा छ ? गैरसरकारी संघसंस्था प्रवेशको अवस्था कस्तो छ ? यी यावत् विषयका तथ्यांक आफ्नो कार्यालयको टेबलमा राखेर मात्र स्थानीय जनप्रतिनिधिले अहिले विकासको खाका कोर्नुपर्छ । किनकि यो गणतन्त्र नेपालको जनताको दैलोमा पुग्ने पहिलो निर्वाचित सरकार हो । अहिलेका गाउँपालिका नगरपालिकाका अध्यक्षप्रमुख नेतामात्र होइनन्, स्थानीय सरकारका योजनाविद पनि हुन् । तसर्थ अहिले नै तातै खाउँ जल्दै मरुँझैँ सुविधा लिन खोज्नु हुँदैन । धुले सडकमा गाडी चढेर जिम्मेवारी बहन गरेको भ्रम दिनखोजेमा त्यसबाट जनप्रतिनिधि त बदनाम हुन्छ नै, त्योभन्दा बढी लोकतन्त्रको जग नै भत्किनेछ । अनि जनताको लोकतन्त्रप्रतिको विश्वास गुम्नेछ ।"
कहिले आउँछ चिनियाँ रेल ?,"भूकम्पबाट बन्द रहेको तातोपानी नाकापछि चीनले केरुङलाई नेपालसँगको सबैभन्दा ठूलो र महत्त्वपूर्ण नाकाका रूपमा विकास गरेको छ । चीनको स्वायत्त प्रदेश तिब्बतको ल्हासाबाट सिगात्से पुगेको रेल सेवालाई चीनले केरुङसम्म पुर्याउने घोषणा पहिले नै गरिसकेको छ । भारतीय नाकाबन्दीले नेपालमा चिनियाँ रेल र तेल आवश्यक छ भन्ने कुरालाई जनस्तरसम्म पुर्याउने काम गर्यो । प्रधानमन्त्री हुँदा २ वर्षअघि केपी ओलीले चीनसँग गरेको पारवहन तथा व्यापार सम्झौताले नेपालमा चिनियाँ रेल गुड्ने बहसलाई तीव्र बनाएको हो । निकट भविष्यमै वाम गठबन्धनको बहुमतीय सरकार बन्ने र त्यसको नेतृत्व आफूले गर्ने आत्मविश्वास बोकेर ओली केरुङ पुगे । विभिन्न स्तरका दुईपक्षीय छलफलमा चिनियाँ अधिकारीले रेललाई नेपाल हुँदै भारत पुर्याउने बताउँदै आएका छन् । तत्कालका लागि केरुङबाट काठमाडौँ पुर्याई त्यहाँबाट पोखरा र लुम्बिनी जोड्नेबारे चिनियाँ प्राविधिकको स्थलगत अध्ययन र चासो कतै लुकेको छैन । चनियाँ पक्षले नेपालमा चिनियाँ रेल गुडाउने विषयमा तीनवटा समस्या रहेको बताउँदै आएको छ । तिब्बती उच्च सतहबाट काठमाडौँ कम उचाइमा रेल जाँदा त्यसको गति नियन्त्रण गर्नु पहिलो समस्या हुनेछ । दोस्रो, रेलवे सेवालाई केरुङदेखि काठमाडौँसम्म र त्यहाँबाट पोखरा र लुम्बिनी पुर्याउँदा निकै कठिन भूगोल छिचोल्नुपर्छ । यस्तो भूगोलमा रेलवे लाइन बनाउँदा लगानी अपेक्षा गरेभन्दा धेरै हुन्छ । तेस्रो, अत्यन्त ठूलो लगानीमा निर्माण भइसकेपछि उक्त रेलवे सेवामा लगानीको तुलनामा उपभोक्ता कम भएमा र रेल सेवाले संकलन गर्ने शुल्क कम भएमा यसको दीर्घकालीन असर पर्छ । चिनियाँ पक्षले उठाएका तीनवटै समस्याको समाधान हुँदै नभएको चाहिँ होइन । नेपाली पक्षको प्रतिबद्धता र एकता नै यतिबेला चीनले चाहेको छ । नेपाली नेताहरू चिनियाँ नेतासँगको भेटमा रेलको कुरा त गर्छन्, तर त्यस सम्बन्धी कुनै औपचारिक कागजपत्र पेस गर्दैनन् । चिनियाँ पक्षले उठाएको दुइटा समस्या उनीहरूले नै समाधान गर्ने हो । संसारकै सबैभन्दा उच्च भूभागमा रेल कुदाउने, समुद्रमाथि विमानस्थल बनाउने, सबैभन्दा तीव्र गतिमा गुड्ने चालकरहित रेल बनाउने जस्ता चमत्कार गरिसकेको चीनका लागि तिब्बतको उच्च भूभागबाट काठमाडौँको न्यून भूभागमा रेल जाँदा अपनाइने प्रविधि महङ्गो भए पनि ठूलोचाहिँ होइन । काठमाडौँको जनसंख्या पुरै तिब्बतको भन्दा बढी छ । तिब्बतमा जम्मा ३३ लाखमात्र मानिस बस्छन् । चिनियाँ पक्षको आशंका के हो भने तिब्बतबाट काठमाडौँ जाँदा मालसामान र यात्रुले खचाखच भरिने रेल फर्कंदा रित्तै हुन्छ कि भन्ने हो । नेपालबाट चीन भ्रमणमा आउने त्यत्रो विधि पर्यटक नभए पनि चीनबाट रेल चढेर नेपाल भ्रमणमा गएका यात्रीले फर्कंदा पनि त्यही रेल प्रयोग गर्छन् । चीनबाट सामान लिएर गएको रेलमा नेपाली उत्पादन चीनतिर पठाउने कुराको राम्रो तयारीचाहिँ नेपालले गर्न सक्नुपर्छ । यो विषयमा नेपालले चीनलाई भरपर्दो सम्बोधन गर्नुपर्छ ।नेपालमा रेलवे सेवा विस्तार गर्दा चीनलाई हुने फाइदाबारे पूर्वी अफ्रिकामा चीनले गरेको लगानीलाई उदाहरणका रूपमा लिन सकिन्छ । चीनले केन्यामा रेलवे निर्माणमा ४ अर्ब अमेरिकी डलर लगानी गरेको छ । यो विगत ५० वर्षमा केन्याको पूर्वाधार विकासमा भएको सबैभन्दा ठूलो लगानी हो । यो परियोजना आगामी २ वर्षमा सम्पन्न हुनेछ । केन्या बेलायती उपनिवेश हुँदा नै १९ औँ शताब्दीमा रेलवे निर्माण गरेको थियो । पहिले बनाइएको साँघुरो गेजको रेलवे लाइनलाई फराकिलो गेजमा चीनले स्तरोन्नति गर्न थालेको हो । २९८ माइलको नैरोबीमोम्बासा लाइनले पूर्वी अफ्रिकाका युगान्डा, प्रजातान्त्रिक गणतन्त्र कंगो, रुवान्डा, बुरुन्डी, दक्षिण सुडान र इथियोपिया जोडिनेछन् । यसले यात्रा समयलाई आधा बनाउने र बसको भन्दा सस्तो दरमा यात्रा गर्न सकिने बताइएको छ । पूर्वी अफ्रिकामा अर्को ४५० माइल दूरीको अदिसजिबौटी लाइन निर्माणमा ४ अर्ब डलर लगानी चीनले गर्दैछ । यी लगानीमध्ये पहिलो परियोजनाका लागि ९० प्रतिशत लगानी चिनियाँ एक्जिम बैंकले ऋण दिनेछ भने बाँकी १० प्रतिशत केन्या सरकारले लगानी गर्नेछ । यी परियोजना ६ जोड २ को मोडलमा बनाइएका छन् । ६ जोड २ को अर्थ परियोजना सकिएपछि ६ वर्षसम्म चिनियाँ कम्पनीले यसको सञ्चालन र मर्मत गर्नेछ ।यसमा भएको लगानीमध्ये २५ प्रतिशत चिनियाँ प्रविधिमा मात्र खर्च हुनेछ । पूर्वी अफ्रिकाको रेलवे परियोजनामा मात्र चीनले २ अर्ब डलरको चिनियाँ प्रविधि बिक्री गर्दैछ । त्यसपछि चिनियाँ कम्पनीको नाफा र ती परियोजनामा चिनियाँ प्राविधिकहरूको कामको अवसर पनि चिनियाँ हितका विषय हुन् । परियोजनाको ६० प्रतिशत लगानी चिनियाँ प्राविधिक, प्रविधि र नाफाका रूपमा चीनतिरै फर्कनेछ । योसँगै चिनियाँ ऋण पनि प्रवाह हुने भएकाले दीर्घकालीन रूपमा चीनलाई फाइदा छँदैछ । मोम्बासानैरोवी रेलवे परियोजनाले मात्र केन्याको कुल गार्हस्थ उत्पादनमा साढे एक प्रतिशत योगदान पुर्याउनेछ ।नेपालको छिमेकी मुलुक बंगलादेशमा पनि चिनियाँ सहयोगमा रेलवे सेवा विस्तार भइरहेको छ । बंगलादेशको दक्षिणपश्चिममा रहेको जेसोरलाई राजधानी ढाकासँग जोड्ने यो रेलवे लाइनको लम्बाइ १६८ किलोमिटर रहेको छ र यसमा चीनले ३ अर्ब १० करोड डलर लगानी गरेको छ । आगामी ४ वर्षमा सम्पन्न हुने यो परियोजनलाई चीनले बीआरआईको फ्रेमवर्कभित्र राखेको छ । नेपाल पनि बीआरआई फ्रेमवर्कमा आबद्ध भइसकेको छ । चीनले आफ्नो भूमिभन्दा धेरै टाढा गएर रेलवे निर्माण गरिरहेको छ भने आफ्नो भूमिसँग सिधै सीमा जोडिएको नेपालमा रेलवे निर्माण नगर्ने कुरै आउँदैन । नेपालसँग रेलवे सञ्जालमा जोडिँदा चीनको स्वायत्त प्रदेश तिब्बतको विकास र आयमा पनि व्यापक परिवर्तन आउनेछ । ताप्के नताती बिँड तातेर काम हुँदैन भनेझैँ ठोस कदम नेपालले थालनी गर्नुपर्छ । आचार्य चिनियाँ अन्तर्राष्ट्रिय रेडियो (सीआरआई) नेपाली सेवा, बेइजिङमा विदेशी विशेषज्ञका रूपमा कार्यरत छन् ।"
घट्दै छ लिम्बू भाषाको पढाइ,"बहुभाषीय आधारभूत विद्यालयले लिम्बू भाषाको पढाइ २०५१ सालमा सुरु गर्दा सरकारले त्यसको पाठ्यक्रमसमेत तयार गरेको थिएन । इटहरी उपमहानगरपालिकास्थित हाँसपोसाको तामाङ टोलमा रहेको त्यो विद्यालयमा लिम्बू भाषा पढाउन थालिएको ३ वर्षपछि राई, तामाङ र मगर भाषाका कक्षाहरू थपिए । उक्त विद्यालयले ४ वटा मातृभाषामा पढाएर नमुना बनेको थियो । तर त्यो धेरै समय टिक्न सकेन । अहिले ती भाषाको सट्टा विद्यालयले अंग्रेजी पढाइरहेको छ ।अंग्रेजीले जितेको आनीपानशिक्षकलाई तलब दिन नसकेकाले राम्ररी पढाइ भएन र विद्यार्थी घट्दै गएपछि विद्यालयले २०६२ सालदेखि लिम्बू भाषा पढाउन बन्द गर्यो । एकातिर पठनपाठनका लागि पुस्तक अभाव अर्कोतिर अभिभावकको अंग्रेजी मोहले चेपुवामा परेपछि ११ वर्षसम्म चलेको लिम्बू भाषाको सट्टा विद्यालयले अंग्रेजी पढाउन थाल्यो । तर अंग्रेजी पढाउन थालेपछि पनि विद्यार्थीहरू निजी विद्यालय जानबाट नरोकिएको प्रधानाध्यापक असिम सम्वाहाङ्फेले बताए ।लिम्बूको सट्टा अंग्रेजी पढाउँदा पनि विद्यार्थी संख्या घट्दै जानुले सामुदायिक विद्यालयको पढाइप्रति अभिभावकहरू विश्वस्त हुन नसकेको देखिन्छ । आफ्ना छोराहरूलाई एक निजी विद्यालयमा पढाइरहेका स्वर्णिम हाङफोम्बोले भने, सरकारी स्कुलको पढाइ स्तरीय नभएकाले अंग्रेजी बोर्डिङ स्कुल पठाउनुपरेको हो । लिम्बू भाषा पढाइ भइरहेका अधिकांश विद्यालयमा स्थानीय लिम्बूहरूको दबाबका कारणमात्र त्यसको पढाइ जसोतसो चलेको देखिन्छ । नयाँ पुस्ताका अधिकांशले लिम्बू भाषा बोल्न छोडिसकेकाले भाषाको संरक्षण गर्ने उद्देश्यसाथ लिम्बू भाषा लिपि विकास केन्द्रको पहलमा धरानका ११ वटा सामुदायिक विद्यालयले लिम्बू भाषालाई ऐच्छिक विषयका रूपमा २०६४ सालदेखि पढाउन थाले । यो भाषा पढाउन राजी भएका विद्यालयमध्ये धरान१९ स्थित किरातेश्वर माध्यमिक विद्यालय पनि एक थियो । पठनपाठनका लागि मावि र केन्द्रबीच २०६४ मंसिर ८ गते सहमति भयो । तर कुनै पनि प्रकारको आर्थिक भार नव्यहोर्ने सर्तमा मात्र कक्षा सञ्चालन गर्न विद्यालयले सहमति जनायो । बाँकी १० विद्यालयलाई पनि यही सर्तमा लिम्बू भाषा पठनपाठन गराउन मुस्किलले राजी बनाएको भाषा लिपि केन्द्रका सदस्य मदन चेम्जोङले बताए ।धरानका पञ्चायत मावि, पब्लिक उच्च मावि, शिक्षा निकेतन, भानु स्मृति मावि, लेबोरेटरी मावि, सहिद स्मृति, किरातेश्वर मावि, सदन मावि, बद्रीनाथ, जनता पञ्चायत माविमा लिम्बू भाषा पठनपाठन भयो । तर आर्थिक अभावले केन्द्रको निस्क्रियता बढेसँगै त्यहाँका सबै विद्यालयले लिम्बू भाषा पढाउन छाडेको पनि ४ वर्ष भइसक्यो । लिम्बू भाषाको सट्टा अंग्रेजी पढाउनुको कारणबारे किरातेश्वर माविका प्रधानाध्यापक योगेन्द्र पालुङवाले भने, स्थानीयबासीले पढाउनुपर्छ भनेर माग गरेका छैनन् । अभिभावकको चाहना पनि अंग्रेजी पढाओस् भन्ने छ । अनिवार्य अंग्रेजी बाहेक ऐच्छिक विषय पनि अंग्रेजी पढायो भने शिक्षक राख्नुपर्ने झन्झट पनि भएन । विद्यार्थीहरूको अंग्रेजी पनि सुध्रिने भयो ।लिम्बू भाषा पढाइ सञ्चालनका लागि धरान उपमहानगरपालिकाले केन्द्रलाई २०६७६८ मा ५० हजार, २०६८६९ मा २ लाख १० हजार र २०६९७० मा ८७ हजार सहयोग गरेको थियो । लिम्बू भाषा र लिपि विकासका लागि छुट्याइएको उक्त बजेट अहिले सांस्कृतिक कार्यक्रमको नाममा किरात याक्थुङ चुम्लुङ धरान उपमहानगर शाखाले लगिरहेको धरान उपमहानगरपालिकाको अभिलेखमा छ । संविधान २०४७ ले पहिलोपटक मातृभाषा शिक्षा लिन पाउने अधिकार सुनिश्चित गरेका कारण आनिपान (हाम्रो भाषा) को पठनपाठन लिम्बूहरूको बसोबास भएका स्थानका विद्यालयहरूमा सुरु भएको हो । अर्को महत्त्वपूर्ण जगको रूपमा २०५० सालमा तिलविक्रम नेम्वाङको संयोजकत्वमा बनेको राष्ट्रिय भाषा नीति सुझाव आयोगले लिम्बू भाषा लिखित परम्पराका रूपमा विकसित भएको, साहित्य र व्याकरण भएकाले पठनपाठन सुरु गर्दा उचित हुने ठहर गरेको थियो । अनि पाठ्यक्रम विकास केन्द्रले २०५४ सालमा लिम्बू भाषाको नमुना पाठ्यक्रम बनाएपछि पठनपाठनले औपचारिक रूप लिएको हो । केन्द्रले ५ कक्षासम्मको लिम्बू भाषाको पाठ्यक्रम बनाएको २० वर्षपछि कक्षा ६ देखि ८ सम्मको पाठ्यक्रम जिल्ला शिक्षा कार्यालय पाँचथरले स्थानीय लिम्बू भाषाविदहरूको पहलमा बनाएको छ । नीति छ, बजेट छैन बहुभाषिक विद्यालयहरूलाई सरकारले वार्षिक ५० हजार रुपैयाँ अनुदान दिन्छ । सुनसरीमा बहुभाषिक शिक्षा सञ्चालन गर्ने विद्यालय नभएकाले ३ वर्षदेखि यस्तो बजेट फ्रिज भइरहेको छ । लिम्बू भाषा ऐच्छिक विषयको रूपमा पढाउने विद्यालयका लागि भने कुनै पनि जिल्लामा बजेट नभएको शिक्षा कार्यालयहरूले जानकारी दिएका छन् । मातृभाषा पढाउने देशभरिका विद्यालयहरूलाई केही समयअघि २५ देखि ३० हजार रुपैयाँ अनुदान दिएको थियो । २ वर्षदेखि जिल्ला शिक्षा कार्यालयले आफ्नो बजेट आफै बनाउन थालेपछि केन्द्रीय स्तरबाट दिइने अनुदान रोकिएको बहुभाषिक शिक्षा शाखाका उपनिर्देशक नारायणप्रसाद सुवेदीले बताए । शिक्षा मन्त्रालयले तोकेको मान्यताभित्र रहेर मात्र जिल्लाले बजेट बनाउन पाउने भएकाले मातृभाषाका लागि जिल्लाले छुट्टै शीर्षकमा रकम छुट्याउन नसकेको सुनसरीका शिक्षा अधिकारी खगेन्द्रप्रसाद सुवेदीले बताए । उनले भने, जिल्लालाई दिएका छांै भनेर केन्द्र पन्छिन मिल्दैन । यसमा केन्द्र पनि जिम्मेवार छ ।लिम्बू भाषा पढाउने शिक्षकलाई बेलाबेलामा तालिम दिने बाहेक जिल्ला शिक्षा कार्यालयहरूले केही पनि लगानी गरेको देखिँदैन । भाषा पढाउने विद्यालयलाई आर्थिक सहयोग किन नगरेको भन्ने प्रश्नमा शिक्षा प्रदायक संस्थाहरू एकले अर्कालाई दोष देखाएर पन्छिने गर्छन् । देउसी खेलेर शिक्षकलाई तलबजिल्ला शिक्षा कार्यालयहरूको अभिलेख अनुसार लिम्बू भाषा पढाउने विद्यालयहरूको संख्या घट्दै गइरहेको छ । तेह्रथुममा अहिले ६७ वटा स्कुलमा लिम्बू भाषा पढाइ भइरहेको छ । पहिला ८५ वटामा पढाइ हुन्थ्यो । ताप्लेजुङमा ८५ वटामा पढाइ भइरहेको छ । पहिला १ सयभन्दा बढी विद्यालयमा पढाइ हुन्थ्यो । इलाममा १० विद्यालयमा पढाइ भइरहेको छ । धनकुटामा ४८ वटामा पढाइ हुन्थ्यो, तर अहिले त्यसको संख्या घटेको छ । मोरङका केही विद्यालयमा पढाइ भइरहेको छ । पाँचथरमा १ सय ६६ विद्यालयमा पढाइ भइरहेको छ । पहिला झन्डै २ सयमा पढाइ हुन्थ्यो । यो वर्षदेखि ४० वटा विद्यालयमा कक्षा ६ को पढाइ पनि सुरु भएको जिल्ला शिक्षा कार्यालय पाँचथरले जानकारी दिएको छ । बहुभाषिक शिक्षा कार्यान्वयन निर्देशिका २०६६ मा उल्लेख भए अनुसार शिक्षकहरूले पढाउने बाहेक भाषिक समुदायहरूसँग छलफल गर्नुपर्ने हुन्छ । तर त्यसो गरेको देखिँदैन ।निर्देशिकामा मातृभाषा पढाउँदा शिक्षा कार्यालयले शिक्षक व्यवस्था गर्ने भनिएको छ । नसकेमा विद्यालयले आवश्यक आर्थिक स्रोतका लागि तत्कालीन गाउँ विकास समिति र नगरपालिकालाई सहयोग माग गर्नसक्ने भनेको छ । त्यही अनुरूप गाविस र नगरपालिकाहरूले वार्षिक ५० देखि ६० हजार रुपैयाँ रकम मातृभाषा पढाइ हुने विद्यालयहरूलाई उपलब्ध गराउँदै आएको थियो । तर ४ वर्षदेखि सहयोग रोकिएपछि शिक्षकलाई तलब दिन गाह्रो भएको जोरपोखरी माविका प्रधानाध्यापक धनपति निरौलाले बताए । उनले भने, लिम्बू भाषा पढाउने शिक्षकलाई मासिक ६ हजार तलब दिइरहेका छौं । यो वर्ष देउसी खेलेर शिक्षकलाई दिने तलब संकलन गरेका छांै । सुनसरीस्थित वराह नगरपालिकामा रहेको श्रीजङ्गा युक्सिङ निसामहिमले लिम्बू भाषा पढाउने शिक्षकलाई मुस्किलले पारिश्रमिक उपलब्ध गराएको व्यवस्थापन समितिका अध्यक्ष अमर गुरुङले बताए । तेह्रथुम, ताप्लेजुङ, पाँचथर र इलामका ३ सय २८ विद्यालयमा विषयको रूपमा लिम्बू भाषा पढाउने शिक्षकहरू निजी स्रोतमा नै राखिएका छन् । बजेट अभावका कारण शिक्षक दरबन्दी उपलब्ध गराउन नसकेको शिक्षा विभागका बहुभाषिक शिक्षा शाखाका उपनिर्देशक नारायणप्रसाद सुवेदीले बताए । सरकारले पाठ्यपुस्तक निशुल्क भनेको छ, तर लिम्बू भाषाको पुस्तक केही विद्यालयहरूले किनिरहेका छन् । जोरपोखरी माविले लिम्बू भाषाको किताब किन्न १५ देखि २० हजार वार्षिक खर्च गर्छ । अन्य विषयको पाठ्यपुस्तक निशुल्क दिइरहेको भए पनि लिम्बू भाषाका पुस्तक भने किन्नुपर्छ । उता पाठ्यक्रम विकास केन्द्रले भने मातृभाषाको पुस्तक निशुल्क उपलब्ध गराइरहेको केन्द्रकी पाठ्यक्रम अधिकृत रजनी धिमाल बताउँछिन् । समाधान के त ?जनगणना २०६८ का अनुसार लिम्बू भाषा बोल्नेको संख्या ३ लाख ४३ हजार ६ सय ३ छ । लिम्बू भाषा दोस्रो भाषाको रूपमा बोल्नेको संख्या २२ हजार २ सय २ छ । स्थानीय सरकार सञ्चालन ऐन २०७४ मा मातृभाषामा शिक्षा दिने, विद्यालयको अनुमति, अनुगमन तथा नियम स्थानीय तहले गर्नुपर्ने उल्लेख गरेको छ । तर आगामी दिनमा स्थानीय तहले मातृभाषा पठनपाठनमा नयाँ नीति ल्याउनुपर्ने हुन्छ । लिम्बू भाषाका लेखक अमर तुम्याङका अनुसार सामाजिक सेवाका हिसाबले मात्र लिम्बू भाषाको पढाइ चलिरहेको छ । नेपाली भाषा कमजोर हुन्छ भनेर नै सरकारले लगानी गर्न सकेन । यसलाई हेर्ने छुट्टै शाखा स्थापना गरी लिम्बू भाषा विकासका लागि कक्षा पनि थप्दै लानुपर्छ । आधारभूत र मावि तहमा सरकारले भाषा शिक्षकको दरबन्दी खोल्ने हो भने सबैले त्यो भाषा पढ्न थाल्छन् ।मादेम्बा बीबीसी नेपाली सेवासँग आबद्ध छिन् ।"
एक औँलाका भरमा उपन्यास,"काभ्रे (कास) समिता श्रेष्ठ पूरा बोल्न सक्दिनन् । दुवै गोडा चल्दैनन्, दाहिने हात पनि चल्दैन । दुवै हातका मुठी बाँधिएका छन् । देब्रे हातको चोरीऔँलो मात्र चल्छ । विगत १२ वर्षदेखि ओछयानमा नै पल्टिरहने समिताले देब्रे हातको चोरऔँलाको मदतले उपन्यास लेखकी छन् ।बनेपा४, नाला शेराकी समिताको कृति नयाँ सोच सोमबार शब्दयात्रा प्रकाशनद्वारा आयोजित एक कार्यक्रमबीच सार्वजनिक गरिएको छ । एउटा औँलाको मदतले आफैं टयाबलेटमा युनिकोड टाइप गरेकी हुन्, समिताकी फुपू निर्मला श्रेष्ठले भनिन्, १२ वर्षदेखि बिरामी परी बाहिरी संसारसँग सम्बन्धविच्छेद गरी बसेकी एक युवतीले लेखेको यो पुस्तकले धेरैलाई ऊर्जा दिन सक्छ ।४२ पृष्ठको नयाँ सोच मा कृषिमार्फत स्वदेशमै स्वरोजगारी सिर्जना गर्न सकिने र युवाहरूको पलायनलाई रोक्न सकिने औंल्याइएको छ । उपन्यास लोकार्पण गर्दै डा चिन्तामणि योगीले अशक्तता भए पनि कृति तयार गर्ने समिता सबैको प्रेरणाको स्रोत बन्ने बताए । २०६२ साल पुस २ गते एक्कासि चिच्याएर भुइँमा बसेकी समिता त्यसयता उठ्न, बोल्न, हिँड्न र केही गर्न सकेकी छैनन् । आमा सावित्रीले उनको स्याहारसुसार गर्ने गरेकी छन् । चार महिना भेन्टिलेटरमा राखिएकी र ६ महिनाभन्दा बढी अस्पताल बसेकी उनको स्वास्थ्यमा कुनै सुधार आएको छैन । ९ कक्षा पढदादेखि नै थलिएकी उनको औपचारिक शिक्षा त्यसयता बढेको छैन ।"
फिल्ममा लोकशैलीका गीतको लहर,"काठमाडौं पचासको दशकको मध्यतिर गाउँले फिल्मबाट दीपाश्री निरौलाले अभिनय यात्रा थालिन् । फिल्मको गोली सिसाको गीत निकै हिट भयो । त्यसले संगीतकार टीका भण्डारीलाई स्थापित गरायो नै, दीपाश्रीलाई समेत अगाडि ल्याइदियो । त्यसको झन्डै दुई दशकपछि उज्ज्वल घिमिरे निर्देशित वडा नं ६ को सुर्के थैली खै गीतमा दीपाले माग्नेबूढासँग कम्मर मर्काइन् । त्यसले पनि फिल्मको इतिहासमै पहिलोपटक युटयुबमा करोड भ्यु कटायो ।पछिल्लो समय फिल्ममा लोकशैलीका गीतहरूको प्रयोग ह्वात्तै बढेको छ । कतिपयले सुर्के थैली खै लाई लोकशैलीका गीतको ट्रेन्डसेटरका रूपमा व्याख्या पनि गरेका छन् । तर दीपाश्रीले फिल्ममा लोकशैलीको गीतको प्रयोग गर्नु नयाँ नभएको बताउँछिन् । पहिलेका फिल्ममा पनि लोकशैलीकै गीत र पहिरनको प्रयोग हुन्थ्यो, उनी भन्छिन्, पछि बिस्तारै फिल्ममा संगीत नै नभएको वा आधुनिक र पपशैलीका गीतहरूको प्रयोग बढेकाले हराएको जस्तो भएको मात्रै हो । तर पुन: लोक फ्लेभरको गीतको जरो गाड्न पाएकोमा भने गर्व लाग्छ ।फिल्मले कला र संस्कृति पनि जोगाउनुपर्छ भन्ने उद्देश्यले लोकशैलीका गीतहरूलाई प्रयोग गरेको दीपाश्री बताउँछिन् । लोक शैलीका गीतले दर्शकलाई फिल्म हलसम्म बोलाउने काम गर्ने उनको ठम्याइ छ । भन्छिन्, अहिले फिल्मको प्रोमोभन्दा पनि गीत रिलिज गर्ने चलन बढेको छ । गीतले दर्शकलाई हलसम्म बोलाउँछ तर फिल्म चल्नका लागि भने फिल्मको विषयवस्तु नै सशक्त हुनुपर्छ । पछिल्लो समय फिल्ममा लोकशैलीका गीतहरूको प्रयोग बढ्नु सकारात्मक भएको उनी सुनाउँछिन् । मनोरञ्जन भन्नेबित्तिकै हिन्दी र अंग्रेजी गीतहरू घन्किने गरेका बेला आफ्नै गीतहरू बज्नु राम्रो रहेको उनलाई लाग्छ । एउटामा जे चल्यो, त्यसैको फलो गरेर बनाउने प्रचलन पनि बढी रहेको छ अहिले । तर त्यस्तो प्रकृतिको एउटा गीत सुटिङ गर्नकै लागि १५ देखि २० लाखसम्म खर्च हुने उनी जनाउँछिन् ।६० को दशकदेखि सांगीतिक क्षेत्रमा प्रवेश गरेका राजनराज सिवाकोटी अहिले चर्चित संगीतकार एवं गीतकार हुन् । सुर्के थैली खै, पूर्व पश्चिम रेल, कुटुमा कुटु, चरी चट्ट परी, टाकन टुकन, लामकाने बाख्रा लगायत हिट गीत दिइसकेका छन् । लोप हुँदै गइरहेका शब्दावलीको प्रयोग गरेर दशकअघि नै लेखेको र संगीत भरेका गीतले अहिले लोकप्रियता पाइरहेका छन् ।म एक्सपेरिमेन्ट गर्न रुचाउँछु । कस्तो गीत मार्केटमा चल्छ भनेर आधुनिक, पपलगायत लोकशैलीमा दशक अघिदेखि नै एक्सपेरिमेन्ट गर्दै थिएँ, उनी भन्छन्, केवल प्लाटफर्म पाएको थिइनँ । अहिले पाएको छु । उनकै शैलीलाई फलो गर्दै त्यस्तै गीत बनाउनेहरू पनि प्रशस्तै छन् । उनी भन्छन्, म त यसलाई स्वाभाविक रूपमा लिन्छु । करोडौँ दर्शक खुसी भइरहेका छन् । दर्शकले यही रुचाएका छन् । दर्शकको तिर्खा मेटिएपछि इन्डस्ट्रीमा आफैँ चेन्ज आउँछ । गीतमा प्रयोग हुने शब्दका कारण श्रोताले आफ्ना गीत मन पराएको उनी बताउँछन् । शब्द प्रगतिशील र त्यसभित्र सकारात्मक सन्देशका साथै शब्दहरूको संयोजन मिल्नुपर्नेमा उनी जोड दिन्छन् । सुर्के थैली मा उनले लोप हुन लागेका झन्डै चालीस शब्द प्रयोग गरेका छन् । त्यसले बजारमा सुर्के थैलीको व्यापार पनि बढाइदियो । उनी भन्छन्, पूर्व पश्चिम रेल चाहिँ विकासे अवधारणामा बनेको छ र कुटुमा कुटु गीतमा धूमपानमद्यपान स्वास्थ्यको लागि खतरनाक छ भन्ने सन्देश छ । सकारात्मक सन्देशले नै गीतहरू दर्शकश्रोताले रुचाएका हुन् । शत्रु गते को रूपै मोहनी गीतमार्फत चासोमा रहेका नृत्य निर्देशक कविराज गहतराजचाहिँ पछिल्लो समय गोर्खा पल्टन फिल्मको गीतले लोकशैलीका पहिरन र नृत्यलाई पुनर्जीवित गरेको ठोकुवा गर्छन् । गीतमा पहिरन परिवर्तन गर्दै जाँदा गीतहरू पनि परिवर्तन भएर आधुनिक हुन पुगेको उनी सुनाउँछन् । उनले पूर्व पश्चिम रेल र कुटुमा कुटु गीतमा मौलिक पहिरनमा कलाकारलाई मेलामा नचाएका छन् । अहिले त झन् उनकै शैली पछयाएर मेलामा नचाएका भिडियोहरूको बाढी नै आएको छ ।फिल्मको सिचुएसन अनुसार नै ठाउँ र वातावरण क्रिएट गर्ने हो, तर अहिले मेलामै नचाएका गीतहरू आइरहेका छन्, उनी भन्छन्, एउटाले जे गर्यो, त्यही पछयाउने परम्परा छ । लोकशैलीकै गीतको पनि प्रेजेन्टेसन फरक बनाउन सकिन्छ नि । तर यहाँ त लोकशैलीको गीतमा पहिरन लोक हुन्छ तर स्टेप भने वेस्टर्न हुन्छन् । मेरोमा त्यस्तो गर्दिनँ ।उनलाई बेलाबेला एउटै शैलीको प्रेजेन्टेसन भयो भनेर कमेन्ट पनि आउने गरेका छन् । सोमबार भैरे फिल्मको गीतको सुटिङका लागि पोखरामा रहेका कविराज भन्छन्, एउटै गर्दा दर्शकले नरुचाउन सक्छन् । त्यसैले अहिले गर्दै गरेको भैरे को गीतमा १ सय २० जना कोरस डान्सर नचाएको छु । केही फरक गर्ने कोसिस गरेको छु ।"
तीन सहरमा नेपथ्यको प्रस्तुति,"काठमाडौं (कास) स्थापनाको रजत महोत्सव मनाउँदै गरेको नेपथ्यले मुलुकका तीन सहरको सांगीतिक यात्रा गर्ने भएको छ । केही समयअघि मात्र काठमाडौं, पोखरा र बुटवलका दर्शकसामु प्रस्तुत भइसकेको ब्यान्डले पुस २८ गते झापाको दमकबाट सांगीतिक यात्रा थाल्ने भएको हो । माघ १ गते नारायणघाट हुँदै माघ ४ गते भैरहवा पुगेर सांगीतिक यात्रा सम्पन्न हुनेछ नेपथ्यले जनाएको छ ।मुलुकको पूर्वी, मध्य र पश्चिम भागको प्रतिनिधित्व गर्ने सांगीतिक यात्रा तय भएको विज्ञप्तिमा जनाइएको छ । यात्राअन्तर्गत पहिलो सो दमकको सरस्वती निम्न माध्यमिक विद्यालयमा हुनेछ । स्थानीय आयोजकको रूपमा थ्रिइन्क भिजन, जय मिडिया र पूर्वाञ्चल रक्सले सघाउने बताइएको छ । माघे संक्रान्तिका दिन नारायणी नदीको किनारमै बेलुकी कन्सर्ट हुने र स्थानीय आयोजकको रूपमा दाताज इभेन्ट म्यानेजमेन्ट ले सहकार्य गर्ने विज्ञप्तिमा छ । यसअघि पनि दुई वर्ष पहिले नेपथ्यले नदीको यस किनारमै भव्य कन्सर्ट गरेको थियो ।भैरहवामा भने पक्लिहवा हाई स्कुलमा प्रस्तुति हुनेछ । त्यसै दिन सोनाम ल्होछार पनि परेकाले तामाङ समुदायको नयाँ वर्ष मनाउने अवसर नेपथ्यको कन्सर्टमा हुनेछ । नेपथ्यले तामाङ भेगबाट भेंडाको ऊनजस्तो लगायत थुप्रै गीतहरू संकलन गरेको छ । भैरहवामा पर्फेक्ट इभेन्ट स्क्वाड सँग सहकार्य हुने नेपथ्यले जनाएको छ । द्वन्द्वले मुलुकका विद्यालयहरू बिथोलेपछि हामीले लामो समयसम्म विद्यालयका सहयोगार्थ शान्तिका लागि शिक्षा कार्यक्रम गरेका थियौं, नेपथ्यका मुख्य गायक एवं अगुवा अमृत गुरुङले भने, त्यस क्रममा निरन्तर खतरालाई चिर्दै मोफसलका दर्शकश्रोतासँग जोडिएका हामी अहिले पनि कुनै न कुनै हिसाबले भेट्ने कोसिस गरिरहेकै छौं । नयाँ पुराना सबै लोकप्रिय गीतहरूमध्येबाट प्रस्तुतिका लागि चयन गरेको गुरुङले बताए ।"
लोकपप आइडलको अडिसन,"पाल्पा (कास) पाल्पा लोक आइडल को तेस्रो अडिसन सकिएको छ । पहिलो बगनासकाली, दोस्रो रिब्दीकोट र तेस्रो रैनादेवी छहरा गाउँपालिकामा अडिसन गरिएको हो । जिल्लाका सबै स्थानीय तहमा अडिसन गरिने आयोजक श्रीनगर सामुदायिक टेलिभिजनले जनाएको छ । यहाँ दुई नगर र आठ गाउँपालिका छन् । सबै गाउँ र नगरबाट चुनिएका कलाकारबीच तानसेनमा पुन: प्रतिस्पर्धा गराइनेछ ।खेली, झ्याउरे, कौडा र लोकदोहोरी बढी गाइने पाल्पामा लोक तथा दोहोरी गीतका कहलिएका व्यक्तित्व जन्मेका छन् । हामी लोक संस्कृतिको जगेर्ना गर्दै प्रतिभावान् लोक कलाकार जन्माउन चाहन्छौं, टेलिभिजनका उपाध्यक्ष कमलराज तिमिल्सेनाले भने, जसले गर्दा लुकेका प्रतिभालाई बाहिर ल्याउन सकियोस् ।उनका अनुसार, आइडल विजेताले पुरस्कारस्वरूप एक लाख रुपैयाँ पाउनेछन् । उत्कृष्ट चारमा परेकाहरूलाई म्यूजिक भिडियो निर्माणको अवसर दिइनेछ । सबै स्थानीय तहका १० जना उत्कृष्ट गायकगायिकालाई समेत पुरस्कृत गरिनेछ ।"
यतियति र रूपै मोहनीबीच उछिनपाछिन,युटयुब ट्रेन्डिङका टप फाइभ (सोमबार दिउँसोसम्म)१ यतियति पानी२ रूपै मोहनी३ कम्मरको टयाटु४ रुद्रप्रिया (फुल फिल्म)५ जेरो
सकियो १० मिनेट नाटक मेला,"काठमाडौं चित्रकार सुन्दर लामा क्यानभास मात्रै कोर्दैनन् । उनले पर्फमेन्स आर्टमा समेत आफूलाई तिखार्दै आएका छन् । मनभरिका अनेक संवेगलाई सजिलै सुनाउन र बुुझाउन सकिने भएकाले उनी यस क्षेत्रमा लागेका हुन् । तर, राजधानीमा सोमबार भने चित्रकार एवं आर्ट पर्फमर सुन्दर रंगमञ्चमा देखिए । कालिकास्थानस्थित सर्वनाम थिएटरमा उनले १० मिनेट नाटक मेलामा नाटक प्रस्तुत गरेका हुन् । बिनासंवाद पर्फमेन्स आर्ट शैलीको नाटक देखाएका उनी आफंैले निर्देशन गरेका हुन् । अर्गानिक जोक नामको उनको नाटक अमूर्त चित्रजस्तै अमूर्त धारमा थियो । नाटकमा उनले फेस पेन्टिङ गरेर शारीरिक हाउभाउमार्फत विषयवस्तु खुलाउने प्रयास गरेका थिए । सुन्दर रंगमञ्चमा लाग्नुको पछाडि उनको आफ्नै कारण पनि छ । उनकी पत्नी दलित समुदायकी भएकीले जातीय विभेद भोग्दै आएकी छन् । यो घटनाले म आफंै पनि भावनात्मक रूपमा पीडामा छु, उनले भने, समाज परिवर्तन भएको मानिए तापनि वास्तविकता अझै उस्तै रहेको भाव प्रकट गर्न यो नाटक गरेको हुँ । स्याउ टोक्दै गरेका कलाकारको समूहबाट नाटकका दृश्य सुरु हुन्छ । १० मिनेटको अवधिमा सुन्दरले विभेद भोग्नुपर्दाको पीडालाई अमूर्त शैलीमा दर्शकलाई बुुझाउने प्रयास गरेका थिए । तर, दर्शकले भने उनले बुुझाउन खोजेको विषय सहजै बुझ्न सकेनन् । सोमबार नाटक मेलाको चौथो दिन ७ वटा नाटक मञ्चन गरिएको थियो । अर्गानिक जोक सँगै, केशव मगरको अर्गानिक रोमियो, रेनुका कार्कीको थ्री सिस्टर्स, राम सेन्चुरीको सैनिक जीवन, राजेश घिमिरेको रात, रिनेक्स बस्नेतको कु र शर्मिला नगरकोटीको म प्रस्तुत गरिएको थियो । थ्री सिस्टर्स मा रेनुकासहित तीन जना युवतीले अभिनय गरेका थिए । उक्त नाटक माइम शैलीमा आधारित थियो । हाउभाउ र शारीरिक भाषाबाट विषयवस्तु खुलाउन गरिएको प्रयास सकारात्मक थियो । दैनिक जीवनमा घरभित्र र बाहिर गरिने गतिविधिलाई तीन युवतीले अत्यन्त रोचक र व्यंग्यात्मक तरिकाले नाटकमा प्रस्तुत गरेका थिए । नाटक भने कुनै सन्देशमूलक नभई दर्शकलाई हँसाएर मनोरञ्जन प्रदान गर्ने उद्देश्यको थियो । रंगमञ्चमा निरन्तर लागेकी रेनुकाको समूहको अभिनय भने अब्बल थियो । अर्गानिक रोमियो मार्फत केशव मगर रंगमञ्चमा पहिलो पटक उत्रिएका हुन् । नाटकमा उनी आफंै निर्देशन, लेखन र एकल अभिनय गरेका थिए । एउटा वियोगान्त प्रेमीको भावनालाई उनले एकल प्रस्तुतिमा देखाएका थिए । नाटक हेर्दा जति रमाइलो र सजिलो लाग्छ, अभिनय गर्न चाहिँ सजिलो रहेनछ, उनले भने, अझ १० मिनेटमै काम गर्नु चुनौतीपूर्ण लाग्यो । चार दिनसम्म जारी रहेको नाटक मेलामा २० वटा नाटक मञ्चन भए । सोमबार अन्तिम दिन सहभागीलाई प्रमाणपत्र वितरण गरेर हौसला प्रदान गरिएको थियो ।"
सञ्चारमन्त्रीले हेरे फिर्के,"काठमाडौं (कास) सञ्चारमन्त्री मोहनबहादुर बस्नेत सोमबार फिल्म हलमा भेटिए । इकु को छविमा चिनिने हास्य कलाकार सुलेमान शंकरको निम्तोमा उनी फिर्के हेर्न हल पुगेका हुन् ।फिल्म हेरेपछि बस्नेतले फिर्के ले वास्तविक घटनालाई पर्दामा उतारेको दाबी गरे । म खासै फिल्म हेर्न मान्छे त हैन, तैपनि भन्नुपर्दा सामाजिक विकृति हटाउने क्रममा फिर्के सन्देशमूलक फिल्म बनेको रहेछ, उनले भने । रवि डंगोलको निर्देशन रहेको फिल्ममा गाउँबाट सहर पसेपछि सुरु हुने एउटा युवकको संघर्षको कथा छ । फिल्ममा सुलेमानका साथ अर्पण थापा, क्रिस्टिना पौडेल, अर्जुन गुरुङ, ऋचा शर्मालगायतको अभिनय छ । ओमलाल गुरुङ र राजेश श्रेष्ठ निर्माताका रूपमा रहेका छन् । अभिमन्यू निरबीको लेखन रहेको फिल्ममा अष्ट महर्जनको द्वन्द्व निर्देशन, मित्र गुरुङको सम्पादन तथा रामकुमार केसीको छायांकन रहेको छ ।"
बल्ल अघि बढयो जिफान,"लमजुङ (कास) प्रतिनिधि चयनको विषयमा विवाद बढेपछि स्थगित भएको गुरुङ फिल्म एसोसिएसन नेपाल (जिफान) को गाँठो चार महिनापछि फुकेको छ । गत भदौ ११ गते आयोजित जिफानको पाँचौं राष्ट्रिय महाधिवेशन बन्दसत्रमा प्रवेशपछि विवादका कारण स्थगित भएको थियो । विधानलाई आआफ्नै ढंगले व्याख्या गर्दै प्रतिनिधि छनोट गरिएपछि नेतृत्व चयनमा विवाद भएको थियो । विवादका कारण सर्वसम्मत चयन प्रयास असफल भएको थियो । विधानको अडानका कारण नेतृत्व चयन स्थगित भएपछि जिफानका संस्थापक अध्यक्ष एवं प्रमुख सल्लाहकार माओत्से गुरुङको संयोजत्वमा रहेको केन्द्रीय कार्यसम्पादन समितिको पहलमा सर्वसम्मत २१ सदस्यीय कार्यसमिति चयन गरिएको छ । यसअघिका कोषाध्यक्ष गिरिप्रसाद गुरुङलाई अध्यक्षमा सर्वसम्मत चयन गरिएको हो । यसअघि सर्वसम्मत अध्यक्षमा प्रस्तावित राजबहादुर गुरुङ राजेश र प्रथम उपाध्यक्षका दाबेदारद्वय नौजंग गुरुङ र जसु गुरुङ कार्यसमितिमा छैनन् । शनिबारको छलफल र आइतबार पोखरास्थित दूधपोखरी तमु समाजमा सम्पन्न विशेष भेलाले नयाँ कार्यसमिति चयन गरेको हो । समितिको प्रथम उपाध्यक्षमा भोजबहादुर गुरुङ, द्वितीय उपाध्यक्षमा गुञ्जबहादुर गुरुङ, महासचिवमा गमन घले, सचिवमा पवित्रा गुरुङ र कोषाध्यक्षमा धनबहादुर गुरुङ (डीबी) चयन भएका छन् । महिला विभाग प्रमुखमा मिनु गुरुङ, प्रचारप्रसार विभाग प्रमुखमा धनकुमारी गुरुङ (नियोना), आर्थिक विभाग प्रमुखमा अनुता गुरुङ, संघसस्था विभाग प्रमुखमा सीता गुरुङ, प्राविधिक विभाग प्रमुखमा खिमबहादुर गुरुङ, भाषा विभाग प्रमुखमा गजेन्द्र गुरुङ, गीतसंगीत विभाग प्रमुखमा सरुण गुरुङ र बजार व्यवस्थापन विभाग प्रमुखमा रेशम गुरुङ चयन भएका छन् । सदस्यमा विवेक गुरुङ, निस्ता गुरुङ, खुसी गुरुङ (लमजुङ), खेम गुरुङ (स्याङ्जा), विरुप घले (काठमाडौं), अश्मी गुरुङ (काठमाडौं), प्रीति गुरुङ (लमजुङ) चयन गरिएका छन् । निर्मातानिर्देशक विभागीय प्रमुख र दुई जना सदस्य पछि कार्यसमितिको बैठकले मनानित गर्ने भएको छ ।सबैको मनभित्र गुरुङ चलचित्र नाराका साथ २०६५ मा स्थापित जिफानले गुरुङ फिल्ममार्फत गुरुङ समुदाय एवं नेपाली सामाजिक, सांस्कृतिक, आर्थिक प्रवद्र्धनमा योगदान पुर्याउँदै आएको जिफानका संस्थापक अध्यक्ष माओत्से गुरुङले बताए । नवगठित जिफानको कार्यसमितिको आइतबार बसेको बैठकद्वारा यसै वर्ष गुरुङ फिल्म महोत्सव २०७४ तथा विचार गोष्ठी आयोजना गर्ने निर्णय गरिएको प्रचारप्रसार प्रमुख धनकुमारी गुरुङ (नियोना) ले बताइन् ।"
राष्ट्र बैंकले २ अर्ब माग्दा दोब्बर दिन आए,"काठमाडौं (कास) राष्ट्र बैंकले सोमबार बजारमा ल्याएको निक्षेप संकलनमा बैंकहरूले करिब ४ अर्ब रुपैयाँ प्रस्ताव गरेका छन् । आइतबार अन्तरबैंक ब्याजदर ३ प्रतिशत तल झरेपछि सोमबार राष्ट्र बैंकले २ अर्ब रुपैयाँ बराबरको निक्षेप संकलन आहवान गरेको थियो । उक्त आहवानमा बैंकहरूबाट ३ अर्ब ९० करोड रुपैयाँको प्रस्ताव आएको राष्ट्र बैंक अनुसन्धान विभाग प्रमुख नरबहादुर थापाले बताए । निक्षेप संकलनका लागि बैंकहरूबाट मागेको भन्दा बढी झन्डै दोब्बर प्रस्ताव आउनुले बजारमा पर्याप्त तरलता रहेको पुष्टि हुन्छ, थापाले भने । सोमबार पनि बैंक तथा वित्तीय संस्थामा अनिवार्य नगद अनुपात (सीआरआर) बाहेक ५१ अर्ब रुपैयाँ अधिक तरलता रहेको थापाले जनाए । बजारमा पर्याप्त रूपमा अधिक तरलता रहेपछि राष्ट्र बैंकले ३ प्रतिशत ब्याजदरमा १४ दिनका लागि २ अर्ब रुपैयाँ बजारबाट उठाएको हो । उक्त रकम दुई सातापछि (माघ ८ गते) बजारमा आउनेछ । यसअघि राष्ट्र बैंकले पटकपटक गरी करिब २५ अर्ब रुपैयाँ बजारमा पठाइसकेको छ । ब्याजदर करिडोर लागू भएपछि अन्तर बैंक ब्याजदर तीन प्रतिशतभन्दा तल रहँदा राष्ट्र बैंकले बजारबाट पैसा उठाउनुपर्छ । यसको विपरीत अन्तर बैंक दर ५ प्रतिशतभन्दा माथि पुगेपछि बजारमा पैसा पठाउनुपर्छ ।राष्ट्र बैंकले बजारको आवश्यकताअनुसार तरलता रहेको जनाइरहेको समयमा बैंकहरूले सरकारी ढुकुटीमा रहेको पैसा मागिरहेका छन् । यही कारण अर्थ मन्त्रालयले ढुकुटीमा रहेको पैसा कसरी बजारमा पठाउन सकिन्छ भनेर गृहकार्य गरिरहेको छ ।"
नेप्से उकालोतिर,"काठमाडौं (कास) सेयर कारोबार मापक नेप्से परिसूचक सोमबार १२ अंकले बढयो । अघिल्लो दिन करिब ८ अंकले बढेर १ हजार ४ सय ३१८० विन्दुमा बन्द भएको नेप्से सोमबार पुन: बढेर १ हजार ४ सय ४३८० विन्दुमा उक्लेको हो । बजार खुलेदेखि नै उच्च अंकले बढेको नेप्से पहिलो एक घण्टामै १ हजार ४ सय ४८ विन्दुमा पुगेको थियो । त्यसपछि ओरालो लागेको बजार १ हजार ४ सय ३६ मा झर्यो । फेरि सुधारको बाटोमा लागेको नेप्से अन्तत: दोहोरो अंकको वृद्धिसहित १४ सय ८० नजिक पुगेर बन्द भयो । गत सातायता नेप्से सुधारको बाटामा देखिएको छ । खासगरी नयाँ सरकार गठनका लागि कानुनी आधार तयार भएको, बैंकहरूमा देखिएको तरलता अभाव समस्या समाधान गर्न सरकार र राष्ट्र बैंक लागिपरेकोलगायत कारण बजारमा सुधार देखिएको विज्ञहरू बताउँछन् । सोमबार परिसूचकसँगै कारोबार रकम पनि बढेको छ । दिनभरको कारोबारमा ४६ करोड ४६ लाख रुपैयाँ परिचालन भएको छ । करिब साढे ४ हजार कारोबारबाट १ सय ५७ कम्पनीका ८ लाख ५५ हजार १ सय ३९ कित्ता सेयर किनबेच भए । कारोबारमा आएकामध्ये ९२ कम्पनीको सेयर मूल्य बढयो, ४६ कम्पनीको सेयर मूल्य घटयो र १९ कम्पनीको सेयर मूल्य स्थिर छ । दिनभरको कारोबारमा सेयर बजारको आकार (कुल बजार पुँजीकरण) पनि बढेर १६ खर्ब ८६ अर्ब रुपैयाँ पुगेको छ । उक्त दिन क वर्गका कम्पनीहरूको कारोबार मापक सेन्सेटिभ परिसूचक ०९३ प्रतिशत र व्यापारमा रहेका सबै कम्पनीहरूको कारोबार मापक फ्लोट परिसूचक ०७३ प्रतिशतले बढयो ।दिनभरको कारोबारमा होटलबाहेक सबै समूहको परिसूचक बढे । तर, होटल समूहको परिसूचक ०८२ प्रतिशतले घटयो ।"
लुंग्रीमाडी सिँचाइ अधुरै,"प्यूठान (कास) जिल्लाको लुंग्रीमाडी सिँचाइ आयोजना सञ्चालन नहुँदै भत्किएको छ । सुवर्णवतीको कोइरालखर्क जोड्ने सडक निर्माण गर्दा नहर भत्किनुका साथै पुरिएको हो । नहरमा पानी बगाउने तयारी भइरहेको अवस्थामा क्षति भएपछि स्थानीयको जमिन सिँचाइ गर्ने वर्षौंको सपना अधुरै भएको छ । रोल्पा सुलिचौरस्थित रुनीबाङ क्षेत्रमा तेबाङ, अरेस र गाम पुर्याउने सडक खन्नेक्रममा नहर बर्सौंदेखि पुरिँदै आएको थियो । त्यसैगरी छिर्नेकोइरालखर्क पुर्याउने ग्रामीण सडक निर्माणले नहर पुरिएको सिँचाइ विकास डिभिजन कार्यालयको भनाइ छ । ३० वर्षदेखि निर्माणाधीन आयोजनामा यस वर्ष पानी चलाउने योजना बनाएका थियौं, डिभिजन कार्यालय प्रमुख कृष्ण विश्वकर्माले भने । विश्वकर्माले थप ३ करोड ४ लाख ८६ हजार रुपैयाँ बजेट आवश्यक हुने अनुमान गरे । सडक निर्माणलगायत भौतिक पूर्वाधार निर्माण गर्दा नहरलाई क्षति नपुर्याउने स्थानीयले प्रतिबद्धता जनाएपछि मात्र थप बजेट स्वीकृत हुने विभागबाट निर्देशन आएको उनले जनाए । नहरलाई रोल्पा लुंग्रीखोलाको पुरानो मुहानदेखि ३ सय ६० मिटरसम्म तेबाङअरेस सडक खन्ने क्रममा यसअघि नै क्षति पुगेको थियो ।"
विस्फोटमा २३ मारिए,दमास्कस (बीबीसी) सिरियाको इडलिबमा सोमबार भएको शक्तिशाली विस्फोटमा कम्तीमा २३ जना मारिएका छन् । मारिनेमा ७ जना सर्वसाधारण छन् । इडबिल विद्रोहीको नियन्त्रणमा रहेको सिरियाको उत्तरपश्चिमी सहर हो । बेलायती मानव अधिकारवादी संस्था अब्जरभेटरी फर हयुमन राइट्स ले एक सानो विद्रोही समूहको मुख्यालयमा विस्फोट भएको हो । विस्फोटन कसले गराएको भन्नेबारे थाहा हुन सकेको छैन । प्रत्यक्षदर्शीमध्ये केहीले कारबम आक्रमण भएको बताए पनि केहीले ड्रोन हमला भएको दाबी गरे । अब्जरभेटरी फर हयुमन राइट्स ले घाइतेहरूको उद्धार गरिएको जनाएको छ । उक्त संस्थाले विभिन्न स्रोतको माध्यमबाट सिरियाली द्वन्द्वको निगरानी गर्दै आएको छ । सिरियाली सेनाले गत वर्षदेखि नै अज्नद अलक्वाकज समूहले फतेह अलसाम फ्रन्टसँग संघर्ष गर्दै आएका छन् । अज्नद अलक्वाकज समूहमा सयौं एसियाली लडाकुहरू रहेका छन् । फतेह अलसाम फ्रन्ट समूह यसअघि अल कायदा समूहसँग आवद्ध थियो ।
थ्री स्टारको पुनरागमन,"धनगढी चौध महिनापछि खेलमा फर्केको थ्री स्टार क्लबले धनगढीमा जारी नेपाल आइस सुदूरपश्चिम खप्तड गोल्डकप फुटबलमा झापा ११ लाई ३१ ले हराउँदै सुखद कमब्याक गरेको छ । एन्फासँगको विवादका कारण थ्री स्टारले १४ महिनायता कुनै पनि प्रतियोगिता खेलेको थिएन ।सोमबार खेलमा चारै गोल पहिलो हाफमा भयो । १० मिनेटभित्र चार गोल भएको हो । विदेशी खेलाडी मार्टिनले ३४ औं मिनेटमा गोल गरेर थ्री स्टारलाई अग्रता दिलाए । त्यसअघि १९ औं मिनेटमा उनैले गोल गर्ने मौका चुकाएका थिए । अनन्त तामाङको पासमा पोस्ट छेउबाटै प्रहार गरे पनि मार्टिन गोल गर्न असफल भए । ११ औं मिनेटमा पनि मार्टिनले राम्रो अवसर खेर फाले । पहिलो गोल भएको पाँच मिनेट नबित्दै थ्री स्टारका बुद्ध चेम्जोङले थप्दै गोल गर्दै टोलीको अग्रता बलियो पारेका थिए । सुरुदेखि नै दबाबमा रहेको रमपम झापाका लागि कर्ण लिम्बूले ४१ औं मिनेटमा गोल फर्काएर खेल रोचक मोडमा ल्याए । दुई मिनेट (४३ मिनेट) पछि नै बुद्धले व्यक्तिगत दोस्रो गोल गरी मध्यान्तरसम्म थ्री स्टारलाई ३१ ले अगाडि राखे । खेलका नायक बनेका बुद्धले यसअघि दुईपल्ट गोल गर्ने मौका गुमाएका थिए । उनी म्यान अफ द म्याच हुँदै पुरस्कृत भए ।अन्य दिनभन्दा झन्डै दोब्बर दर्शकले भरिएको रंगशालामा थ्री स्टारका चर्चित खेलाडी विमल घर्तीमगर पटकपटक गोल गर्न चुकेका थिए । दोस्रो हाफमा दुवै टिमबाट थप गोल हुन सकेन । तर दोस्रो हाफको खेलमा पनि थ्री स्टारले झापालाई निरन्तर दबाबमा राखेको थियो । दबाबबीच झापाका खेलाडीले तीनपल्ट गोल गर्ने राम्रो मौका गुमाए । झापाका योगेश गुरुङले केही अवसर चुकाए । पहिलो हाफमै बलियो बनेको थ्री स्टारले दोस्रो हाफमा जोखिम नलिने रणनीतिअनुरुप खेलेको थियो । थ्री स्टारका प्रशिक्षक मेघराज केसीले टिम सेट गर्न गाह्रो भइरहेका बेला आफ्ना खेलाडीले राम्रो खेलेर सुखद नतिजा ल्याएको बताए । उनले भने, झन्डै डेढ बर्षपछि पहिलोपल्ट खेल्दा कस्तो होला भन्ने लागेको थियो तर टिमलाई राम्रोमात्र नभई सुखद पुनरागमनसमेत गराएको छ । प्रशिक्षक केसीले पहिलो हाफमा राम्रो अग्रता लिएका कारण दोस्रो हाफमा आक्रामक खेल नखेलेको प्रस्टयाए । अरु पनि खेल खेल्नुपर्ने कारणले रणनीतिअनुसार दोस्रो हाफमा आक्रामक खेल प्रदर्शन गरेनौं, उनले भने । झापाका प्रशिक्षक प्रवेश कटुवालले आफूहरूले राम्रो खेले पनि आफ्नै गल्तीका कारण हार्नुपरेको बताए । उनले भने, पटक पटक गोल गर्ने मौकाबाट चुक्नु नै हारको मुख्य कारण हो । नत्र समग्रमा हामीले राम्रो प्रदर्शन गरेका हौं ।"
सेभेन ए साइडमा ६ देश,"लेखनाथ १२ औं दक्षिण एसियाली सेभेन ए साइड फुटबल प्रतियोगितामा ६ देश सहभागी हुने भएका छन् । पोखरामा पुस २९ देखि माघ ४ सम्म हुने प्रतियोगितामा नेपालसहित भारत, पाकिस्तान, बंगलादेश, भुटान र माल्दिभ्सले सहभागिता जनाउने भएका हुन् । नेपाल सेभेन ए साइड फुटबल महासंघको आयोजनामा लेकसाइडको बाराहीघाट मैदानमा हुने प्रतियोगितामा प्रभु बैंक मुख्य प्रायोजक रहेको छ । सोमबार आयोजित पत्रकार सम्मेलनमा महासंघका अध्यक्ष नवीन पुनले ६ देशका टोली सहभागी हुने निश्चित भएको बताए । उनका अनुसार श्रीलंकाले सहभागिता तयारी गरे पनि त्यहाँ चलिरहेको निर्वाचनका कारण आउने निश्चित भइसकेको छैन । प्रतियोगिताको सम्पूर्ण तयारी पूरा हुने क्रममा छ, उनले भने, अब हामी पाहुना टोलीलाई स्वागत गर्ने तयारीमा जुटेका छौं । पश्चिमाञ्चल क्षेत्रीय खेलकुद विकास समिति अध्यक्ष खगराज पौडेलले खेलकुद र पर्यटनलाई जोड्न प्रतियोगिताले महत्त्वपूर्ण भूमिका खेल्ने बताए । लिगकम नकआउटका आधारमा हुने प्रतियोगिता विजेताले २ हजार र उपविजेताले १ हजार अमेरिकी डलर जित्ने आयोजकका महासचिव डीबी नेपालीले बताए । महासंघले यसअघि सन् २००८ मा सातौं संस्करण पनि पोखरामै गरेको थियो । जित हाम्रै पक्षमा पार्छौंप्रतियोगितामा रवि थापाको कप्तानीमा नेपाली टोलीले भाग लिँदै छ । प्रशिक्षकमा पूर्व राष्ट्रिय खेलाडी राजेन्द्र तामाङ छन् । पत्रकार सम्मेलनमा उनले उपाधि जित आफ्नो पक्षमा पार्ने गरी तयारी गरिरहेको बताए । नेपालको टिमबाट रविसहित अन्जन देवकोटा, टंक गुरुङ, हरि गुरुङ, रमेश मगर, विनोद गुरुङ, सुनील विक, सुशील लामा, अनिश शाही र पूर्व राष्ट्रिय खेलाडी अनिल गुरुङले खेल्दै छन् । राष्ट्रिय टोलीबाट हालै संन्यास लिएका अनिल आफ्नै भूमिमा अन्तर्राष्ट्रिय प्रतियोगिता हुने भएकाले खेल्न तयार रहेको प्रशिक्षक तामाङले बताए ।"
