शीर्षक,विवरण
सांसदको १० मात्रै प्रदेश मन्त्री,"काठमाडौं (कास) वाम गठबन्धनले आफ्नो नेतृत्वमा बन्ने प्रादेशिक सरकारको मन्त्रिमण्डल सांसद संख्याको १० प्रतिशतभन्दा ठूलो नबनाउने सैद्धान्तिक समझदारी गरेको छ । संविधानमा प्रदेश सांसद संख्याको २० प्रतिशतसम्म मन्त्री बनाउन पाइने प्रावधान भए पनि मन्त्रिपरिषद् त्योभन्दा सानो बनाउन उपयुक्त हुने ठहर गठबन्धन कार्यदलले गरेको हो ।प्रादेशिक सरकारको स्वरूप र दुई दलबीच पदीय बाँडफाँटको गृहकार्य गर्न बनेको कार्यदल बैठकमा बिहीबार प्रादेशिक मन्त्रिपरिषद्को संख्याबारे छलफल भएको थियो । अन्य मुलुकमा पनि १० प्रतिशतभन्दा बढी मन्त्री नबनाउने प्रचलन छ, हाम्रै संविधानमा पनि केन्द्रमा १० प्रतिशत मात्र मन्त्री हुने व्यवस्था छ, कार्यदलका संयोजक सुवास नेम्वाङले कान्तिपुरसँग भने, त्यसैले प्रदेशका हकमा पनि त्यही खालको व्यवस्था गर्नु उपयुक्त हुने हाम्रो निष्कर्ष छ । मन्त्रीहरूको संख्या धेरै हुँदा राज्यकोषमा व्ययभार थपिने भएकाले सकेसम्म कम गर्नु उपयुक्त हुने उनले बताए । संविधानमा भएको प्रावधानअनुसार सांसद संख्याको २० प्रतिशत मन्त्री राख्ने हो भने सबै प्रदेशमा गरी ११० जना मन्त्री हुन सक्छन् । २० प्रतिशत प्रावधानअनुसार प्रदेश १ मा १९, प्रदेश २ मा २१, प्रदेश ३ मा २२ , प्रदेश ४ मा १२, प्रदेश ५ मा १७, प्रदेश ६ मा ८ र प्रदेश ७ मा ११ मन्त्री हुन्छन् । १० प्रतिशत मापदण्ड लागू गर्ने हो भने प्रादेशिक मन्त्रीको संख्या आधा घट्छ । प्रदेश ६ को हकमा भने सांसद नै थोरै भएकाले १० प्रतिशत मापदण्ड लागू गर्दा मुख्यमन्त्रीसहित ४ जना मात्र मन्त्री हुनेछन् । त्यसैले यो प्रदेशमा फरक मापदण्ड हुनसक्ने नेम्वाङले संकेत गरे । प्रदेशमा कति मन्त्रालय आवश्यक पर्छन्, त्यस आधारमा मन्त्री संख्या निर्धारण हुन्छ । हाल सामान्य प्रशासन मन्त्रालयले प्रत्येक प्रदेशमा ७ वटा मन्त्रालय रहने खालको प्रस्ताव तयार गरेको छ । प्रादेशिक सरकारले हाल प्रस्तावित मन्त्रालयकै संख्यालाई स्विकारे गठबन्धनले तोकेको १० प्रतिशत मापदण्डसँग करिब मेल खानेछ । तर प्रादेशिक सरकारलाई आफ्नो निर्णय गर्ने अधिकार हुन्छ । प्रदेश २ बाहेक बाँकी ६ वटा प्रदेशमा आफ्नो सरकार बन्ने भए पनि वाम गठबन्धनले त्यहाँका मुख्यमन्त्री, सभामुख र मन्त्री बाँडफाँटको विषयमा केही टुंगो लगाएको छैन । छलफल जारी रहेको र आउँदो आइतबारसम्म निष्कर्ष निकाल्ने प्रयास गरिने नेम्वाङले जानकारी दिए ।"
शर्मामाथि अर्को भ्रष्टाचार मुद्दा,"चौथो मुद्दा : कर फस्र्योट आयोग२ चूडामणि शर्मा सदस्य सचिव रहेको कर फस्र्योट आयोगले विभिन्न कम्पनीका १ हजार ७९ फाइलमाथि कारबाहीका क्रममा करिब २१ अर्ब रुपैयाँ कर छुट दिने निर्णय गरेको थियो । एकैपटक सबै फाइलको अनुसन्धान गर्न नसकेको अख्तियारले पहिलो चरणमा कर फस्र्योट आयोगले निर्णय गरेका ४३ फाइलमाथि मात्रै अनुसन्धान गरी शर्मासहित विरुद्ध मुद्दा दायर गरेको थियो । ठूलो रकम छुटका आधारमा फाइल छनोटमा परेका थिए । कर फस्र्योट आयोगले निर्णय गरेका बाँकी १ हजार ३६ फाइलमाथि अख्तियारले हाल अनुसन्धान गरिरहेको छ । सबै निर्णयमा अनियमितता नदेखिए पनि अधिकांशमा प्रचलित कानुनी मान्यता र नियम मिचेर कर फस्र्योट गरिएकाले भ्रष्टाचारको मुद्दा लैजानुपर्ने अवस्था देखिएको अख्तियार स्रोतले बतायो । केही महिना लाग्ने यो अनुसन्धानपछि दायर हुने भ्रष्टाचार मुद्दा शर्माका लागि चौथो हुनेछ । कर फस्र्योट आयोगबाट भएका विभिन्न कामकारबाहीले राज्यलाई ठूलो आर्थिक नोक्सानी पुर्याएको आरोपमा अख्तियारले अनुसन्धान थालेको हो । अख्तियारको दाबीअनुसार कर संकलनमा प्रतिकूल असर पारी राज्यकोषमा हानिनोक्सानी हुने खालका क्रियाकलाप गरेका कारण भ्रष्टाचार मुद्दा दायर भएको हो । अख्तियारले विशेष अदालतमा पेस गरेको आरोपपत्रमा कर फस्र्योट आयोगले क्षेत्राधिकार नाघेर दर्जनौं निर्णय गरेको उल्लेख छ । कर छलीका फाइलमा समेत निर्णय गरेर कर मिनाहा भएको छ । अघिल्लोपटक आयोगले निर्धारण गरेर असुल गरेको करसमेत फिर्ता दिने गरी सम्झौता भएको छ । कर निर्धारण भएपछि चित्त बुझाएर मौन बसेका र कुनै विरोधको प्रक्रियामा नगएका कारण बक्यौता रहेका करदाताको करसमेत मिनाहा भएको छ । माग नभएको रकमसमेत छुट दिइएको छ भने नक्कली भ्याट बिल प्रकरणका व्यावसायिक फर्म र कम्पनीहरूको कर पनि मिनाहा भएको छ । अदालतमै विचाराधीन मुद्दासमेत फिर्ता नलिएकै अवस्थामा करदाताको बक्यौता मिनाहा गरिएको छ । त्यसैगरी करदाता आफैंले गरेको घोषणाको भ्याट रकम पनि फिर्ता भएको छ । आयोगको कार्यावधि समाप्त हुने मितिमा समेत सम्झौता गरेको अख्तियारको आरोपपत्रमा उल्लेख छ । विवादास्पद पृष्ठभूमिदर्जनौं अनियमितताको उजुरी र पत्रका बाबजुद शर्मा लामो समय आन्तरिक राजस्व विभागको महानिर्देशक थिए । उनीविरुद्ध तत्कालीन प्रमुख आयुक्त लोकमानसिंह कार्कीकै पालामा दर्जनौं उजुरी परेका थिए । तर छानबिन हुनुको साटो कार्कीको संरक्षण आडमा शर्माले एकपछि अर्को विवादास्पद निर्णय गर्दै आएका थिए । व्यापारीहरूले उठाइसकेको मूल्य अभिवृद्धि करसमेत छुट दिएको आरोपमा उनीविरुद्ध उजुरी परेको थियो । यी गतिविधि भइरहँदा निलम्बित महानिर्देशक शर्मा हरेक साता लोकमानको कार्यकक्षमा पुग्ने गर्थे । निजामती सेवामा प्रवेश गर्न चाहने प्रतिस्पर्धीमाझ पुस्तक लेखकका रूपमा परिचित शर्मा अत्यन्त विवादास्पद पात्र हुन् । सुनसरीको प्रमुख जिल्ला अधिकारी हुँदा सुगम ग्यासको फुटरिङ कटिङजस्तो संवेदनशील कालोबजारी मुद्दामा मिलेमतो गरेका कारण विवादमा परेका शर्मा त्यसपछि ललितपुरको प्रजिअमा सरुवा भए । त्यहाँँ रहँदा उनले गैरकानुनी रूपमा ढुंगाखानी सञ्चालनको अनुमति दिने विवादास्पद र अनियमित निर्णय गरेका थिए । त्यसपछि काठमाडौंका प्रमुख जिल्ला अधिकारीको रूपमा समेत उनको कार्यकाल विवादमुक्त हुन सकेन । स्रोतले भन्यो, काठमाडौं जिल्ला प्रशासन कार्यालयमा अवैध हातहतियारदेखि अन्य मुद्दामा उनी खुलमखुला मोलमोलाइ गर्थे । सुडान प्रकरणमा जोडिएका शम्भु भारतीको नाममा नेपाल भित्र्याउन लागिएको १० करोड रुपैयाँको फाइल अघि बढाउन खोजेपछि तत्कालीन अर्थसचिव रामेश्वर खनालले उनलाई राजस्व प्रशासनबाट हटाएका थिए । पछि फेरि नेताहरूलाई प्रभावमा पारी उनी अर्थ मन्त्रालय भित्रिए । राजनीतिक पहुँच र प्रभावका आधारमा एकपछि अर्को आकर्षक पदमा पुग्न सफल शर्मा त्यसपछि सम्पत्ति शुद्धीकरण विभागको महानिर्देशक बने । त्यहाँ रहँदा अधिकृत शम्भु चालिसे १० लाख रुपैयाँ घूससहित पक्राउ परेको घटनामा उनको समेत नाम जोडिएको थियो । शर्माबाट परिचालित चालिसेले पछि भने नाटकीय रूपमा घूस प्रकरणमा आफूमात्रै संलग्न रहेको बयान दिई महानिर्देशक शर्मालाई जोगाए । त्यही घटनापछि उनी अख्तियार प्रमुख लोकमानको प्रियपात्र बन्न सफल भए, स्रोतले भन्यो । आन्तरिक राजस्व विभागको महानिर्देशक भइसकेपछि शर्मा जोसुकै मन्त्री आए पनि त्यहीँ रहन सफल भए । अर्थमन्त्रीमा कृष्णबहादुर महरा नियुक्त भएपछि शर्मालाई सरुवा गर्ने प्रयास लोकमानको हस्तक्षेपका कारण असफल भएको स्रोत बताउँछ । सचिवमा बढुवा हुने तरखरमा रहेका चूडामणिले आन्तरिक राजस्व विभागमै सचिवको दरबन्दी सिर्जना गरी त्यहीँ रहने योजनासमेत बनाएका थिए, जुन सफल हुन सकेन । एनसेल कर विवादमा समेत उनले समयमा निर्णय नगरी विवादास्पद कम्पनीलाई उन्मुक्ति दिन खोजेका थिए । उनीमाथिको कारबाही सुरु भएपछि मात्रै एनसेलले केही कर बुझाएको थियो । अर्थ मन्त्रालयका एक सहसचिवका अनुसार भन्सारमा जस्तो मुलुकको राजस्व प्रशासन मातहतका कार्यालय प्रमुखबाट रकम उठाउने चलन थिएन । तर शर्मा महानिर्देशक भएपछि राजस्व कार्यालयहरूले विभागमा खडा गरिएको बास्केटमा रकम जम्मा गर्नुपर्ने विसंगति भित्र्याए । मैले कति जना मानिस कहाँकहाँ पाल्नुपर्छ, थाहा नभए पीएलाई सोध्नू आफूलाई भेट्न आएका एक राजस्व उपसचिवले दुई लाख रुपैयाँमात्रै बुझाएपछि शर्माले दिएको जवाफ केही महिनाअघि अर्थ मन्त्रालयभर चर्चाको विषय बनेको थियो । स्रोतका अनुसार आफ्नो सम्बन्धित मन्त्रालयबाहेक प्रमुख दलका प्रभावशाली नेताहरूसँग समेत उनको आउजाउ थियो ।"
जथाभावी नियुक्ति र निर्णय,"एमाले अध्यक्ष केपी ओली र पार्टी नेताहरू बिहीबार पत्रकार सम्मेलन गर्दै । तस्बिर : अंगद ढकालकान्तिपुरकाठमाडौं एमालेले राज्यमाथि आर्थिक भार थोपर्ने गरी वर्तमान सरकारले गरेका सबै निर्णय नयाँ सरकारले खारेज गर्ने घोषणा गरेको छ । कामचलाउ हैसियतमा पुगिसकेको सरकारले मुलुकको अर्थतन्त्र र प्रशासनमा दूरगामी नकारात्मक प्रभाव पार्ने गरी निर्णय गरिरहेको आरोप लगाउँदै एमालेले कडा आपत्ति जनाएको छ ।एमाले अध्यक्ष केपी ओलीले बिहीबार पत्रकार सम्मेलन गर्दै अनुचित र अनैतिक क्रियाकलाप बन्द गर्न सरकारको ध्यानाकर्षण गराए । उनले दीर्घकालीन हानि पुर्याउने निर्णय प्रक्रियामा सहभागी नहुन कर्मचारी प्रशासनलगायतलाई चेतावनीसमेत दिएका छन् ।आर्थिक कोषमा व्ययभार थपिने गरी कर्मचारी स्वैच्छिक योजना ल्याएको, वृद्धभत्ता दिने उमेर ६५ वर्षमा झारेको, नेपाल प्रहरीमा नयाँ दरबन्दी सिर्जना गर्ने र उमेर हद बढाउने गरी अध्यादेश जारी गर्ने तयारी गरेको, झन्डै हजार कर्मचारीलाई बिनाप्रयोजन विदेश भ्रमणमा पठाएको लगायतका प्रसंग उठाउँदै एमालेले आपत्ति जनाएको हो । अर्थतन्त्र अप्ठ्यारोमा परेका बेलामा झन् अप्ठ्यारोमा पार्ने गरी सरकारले निर्लज्ज ढंगले काम गरिरहेको छ, ओलीले भने, अर्थतन्त्र, शासनसंयन्त्र र व्यवस्थालाई नै अराजक, संकटग्रस्त र भताभुंग पार्ने गरी सरकार अगाडि बढिरहेको छ ।सरकारको वार्षिक नीति तथा कार्यक्रम र बजेटमा समावेश नगरिएका, कुनै जनप्रतिनिधिमूलक निकायबाट स्वीकृत नभएका र राज्यलाई साढे ५ खर्बको दायित्व थपिने गरी अन्धाधुन्ध नयाँ कार्यक्रम ल्याइएको एमालेको भनाइ छ । सरकार वित्तीय अराजकता सिर्जना गर्न उद्यत भएको स्पष्ट देखिन्छ, यो विषय नेपालको संविधानको धारा ११९ को भावनाविपरीत समेत छ, अध्यक्ष ओलीले भने ।वृद्धभत्ता दिने उमेर ६५ वर्ष बनाउने सरकारको निर्णय सस्तो लोकप्रियताका लागि गैरजिम्मेवार ढंगले गरिएको एमालेको भनाइ छ । सरकारको वार्षिक नीति तथा कार्यक्रम र बजेटमै समावेश नभएको यो निर्णय कसरी कार्यान्वयन गर्ने भन्ने स्पष्ट नरहेकाले यो राज्यकोषको दुरुपयोगको प्रयोजनबाट प्रेरित रहेको उनले उल्लेख गरे । औसत आयु बढ्ने क्रममा छ, तर भत्ता दिने उमेर घटाइएको छ । अब कति वर्षलाई बूढो मान्नुपर्ने हो ? कि बैंसमै भत्ता खाने हो ? अध्यक्ष ओलीले भने, यो बेठीक ढंगले निर्णय भएको छ, नयाँ सरकारले यस बीचमा भएका अनैतिक र अनधिकृत काम अस्वीकार गर्ने स्पष्ट पार्न चाहन्छु ।संघीयता कार्यान्वयनका लागि कर्मचारी अभाव भइरहेका बेला अहिलेका कर्मचारीलाई नै समायोजनमार्फत मिलाउनुपर्नेमा अवकाश योजना अघि सारेर ६० अर्ब रुपैयाँ व्ययभार थपिएको एमालेले जनाएको छ । भएकै कर्मचारीलाई खटाउनुपर्नेमा अवकाश योजना ल्याइएको छ, अब नयाँ कर्मचारी भर्ना गर्नुपर्ने अवस्था छ, उनले भने, यसले थप आर्थिक भार बढ्छ, यो देशलाई संकटमा पार्ने सुनियोजित षड्यन्त्र हो । ओलीले प्रहरीमा एआईजीको दरबन्दी थप्न खोजिएको विषय जोडदै यसको औचित्यमाथि प्रश्न गरेका छन् । वर्षौंदेखिका प्रहरीको प्रमोसन भएको छैन, यहाँ उमेर थप्न खोजिँदै छ, एआईजी दरबन्दी बढाउन खोजिँदै छ, उनले भने, ककसका छिमेकीलाई एआईजी हुनुपर्ने हो ?संविधान कार्यान्वयनका लागि विभिन्न सेटिङ बाट व्यवधान खडा गरिएको आरोपसमेत ओलीले लगाए । त्यही व्यवधानअन्तर्गत विभिन्न व्याख्या गर्दै सरकार लम्ब्याउन खोजिएको दाबी उनको थियो । नयाँ निर्वाचनमा वाम गठबन्धनका पक्षमा स्पष्ट बहुमत आएको र सरकार सञ्चालनको स्पष्ट जनादेश प्राप्त भइसकेको सन्दर्भमा पनि कांग्रेस नेतृत्वको वर्तमान सरकार जनादेशलाई कसैलाई पनि बहुमत प्राप्त नभएको भन्दै लाञ्छित गरिरहेको छ, अध्यक्ष ओलीले भनेका छन्, वाम गठबन्धनलाई विभाजित गर्ने खुलेआम उद्घोष गरिरहेको छ र कानुनी छिद्रहरू खोज्दै नयाँ सरकार गठनको बाटो अवरुद्ध गर्न उद्यत छ ।सरकारले राज्यकोषबाट आफू निकटका मान्छेलाई अन्धाधुन्ध रकम बाँडिरहेको भन्दै त्यसमा पनि उनले आपत्ति जनाएका छन् । एकातिर तीन तहको निर्वाचनका लागि भएको ठूलो प्रशासनिक व्ययभारका कारण राज्यको सञ्चित कोषमाथि ठूलो दबाब परिरहेको छ भने अर्कातिर पुँजीगत खर्च अवस्था निकै दयनीय छ, ओलीले भने, यस्तो अवस्थामा आफू निकटका व्यक्तिको स्वार्थपूर्तिका लागि भइरहेको राज्यकोषको यो दुरुपयोग निन्दनीय छ ।भूकम्पपीडित तथा बाढीपहिरोपीडितलाई दिने भनिएको करिब ९० अर्ब दायित्व थपिने अनुदान वृद्धिसमेत सदाशययुक्त नरहेको ओलीले उल्लेख गरे । एकातिर भूकम्प पुनर्निर्माण प्राधिकरणमा चरम राजनीतिक हस्तक्षेप गर्ने, पुनर्निर्माणको काम अलपत्र पारेर सम्बन्धित पदाधिकारीलाई निर्वाचनमा पठाउने र यतिबेला आएर बिना कुनै मूल्यांकन, मापदण्ड र समयतालिका अनुदान वृद्धिको कुरा गर्नु सस्तो लोकप्रियता र प्रचारमुखी काम मात्रै हो भन्ने स्पष्ट छ, उनले भने ।सार्वजनिक निर्माण कार्यलाई अनावश्यक महँगो, ढिलो र गुणस्तरहीन बनाउने गरी ठूला परियोजनाको डिजाइन र ठेक्कापट्टा निश्चित व्यक्तिसमूहलाई मात्रै लाभ हुने गरी कार्टेलिङलाई प्रश्रय दिने र ठूला योजनालाई टुक्रयाएर आफ्ना कार्यकर्ता पोस्ने काम भइरहेको ओलीको आरोप छ ।पत्रकार सम्मेलनमा ओलीले ललितपुुरका निर्वाचित सांसद नवराज सिलवालले आफ्नो ज्यानमा खतरा भएको भन्दै दिएको वक्तव्य जायज रहेको उल्लेख गरे । सिलवालको विषय उनी डीआईजी हुँदादेखिकै भएकाले नयाँ बन्ने सरकारले निष्पक्ष छानबिन गर्ने उनले बताए । नेपालमा अनेक अपराधी फरार छन्, सरकार कानमा तेल हालेर बसेको छ तर एउटा निर्वाचित जनप्रतिनिधिलाई किर्ते गरेको भन्ने लाञ्छनामा १ सय ६५ जनाको टोली खटाइरहेको छ, ओलीले भने, जनप्रतिनिधि भएपछि शपथ खान आउलान् नि, किन यो तमासा गरिँदै छ ?उनले पर्साको छपकैयामा सीमा मिचिएका सम्बन्धमा आपसी वार्ताद्वारा समाधान गर्नुपर्ने बताए । हाम्रो टोलीले सर्वेक्षण गरिरहेको यथार्थ के हो ? त्यसको रिपोर्ट पछि थाहा होला, ओलीले भने, तर सीमा मिचिएको हो भने त्यो मान्य हुँदैन, यो सरकारलाई त सीमाको विषयमा केही चासो छैन, ध्यान अन्तै छ ।"
सहयोग गर्न भारत तयार,"काठमाडौं (कास) भारतले तीनै तहको निर्वाचनपछि बन्न लागेको नयाँ सरकारलाई आफू जस्तोसुकै सहयोग गर्न पनि तयार रहेको जनाएको छ । भारतको ६९ औं गणतन्त्र दिवसको पूर्वसन्ध्यामा बिहीबार राजधानीमा आयोजित कार्यक्रममा भारतीय राजदूत मन्जिवसिंह पुरीले उक्त कुरा बताएका हुन् । द्विपक्षीय सम्बन्ध भनेको सहकार्य र उन्नतिको स्थायी मित्रता नै हो । नेपालभारत सम्बन्ध सुमधुर र विशिष्ट छ, उनले भने, यसैले नेपालमा अब बन्ने सरकारलाई भारतको पूर्ण सहयोग र समर्थन रहनेछ । भारतले नयाँ सरकारसँग सुमधुर र प्रगाढ सम्बन्ध राखेर अघि बढ्न चाहेको उनले बताए । भारतीय प्रधानमन्त्री नरेन्द्र मोदीले एमाले अध्यक्ष केपी ओलीसँग फोन संवाद गरेर त्यसको संकेत गरिसकेका छन् । नेपालमा हालै जारी भएको बहुदलीय लोकतान्त्रिक गणतन्त्रात्मक संविधान कार्यान्वयनका लागि यो निर्वाचन महत्त्वपूर्ण खुड्किलो भएको उनले बताएका थिए । आगामी दिनमा दुई देशबीचको आर्थिक साझेदारीलाई बढावा दिँदै अघि बढ्नुपर्छ । यसमा दुवै देशले उत्तिकै उदार हुँदै दुवैले फाइदा लिने गरी अघि बढ्नु नै अहिलेको आवश्यकता हो, राजदूत पुरीले भने । दुवै देशले एकअर्काबीच विनविन सहकार्यका आधारमा आर्थिक (सबैखाले) सहकार्य हुनुपर्नेमा उनले जोड दिए । अर्को प्रसंगमा उनले नेपालमा उत्पादन भएको अदुवामा समस्या नरहेको बताउँदै खुला सीमा र स्वतन्त्र आउजाउ रहेको भए पनि व्यापारको पक्षमा भएका सम्झौताअनुसार चल्न सक्नुपर्ने बताए । कार्यक्रममा विभिन्न राजनीतिक दलका नेता तथा प्राध्यापकहरूले पनि नेपालभारत सम्बन्ध मजबुत हुनुपर्ने बताएका थिए ।"
विश्वको गतिअनुसार अगाडि बढ्नुपर्छ,"काठमाडौं (कास) सामाजिक सञ्जालमा सक्रिय २० प्रतिशत मानिसले नै राजनीतिक प्रभाव कायम गर्ने हो भने लोकतन्त्रमाथि प्रश्नचिह्न खडा हुने सञ्चार क्षेत्रका विज्ञहरूले बताएका छन् । फेक आईडी सहितका सामाजिक सञ्जाल प्रयोगकर्ताले विश्वका ठूला निर्वाचनमा प्रभाव परेको उनीहरूले जनाए । नेपालको पछिल्लो राजनीतिक संस्कारमा कम काम, गफ बढी ले प्रश्रय पाएको उनीहरूको दाबी छ । फ्रान्सेली दूतावासले नाइट अफ आइडियाज २०१८ अन्तर्गत कल्पना गर्ने शक्ति (पावर टु इम्याजिनेसन) विषयमा काठमाडौंमा बिहीबार गरेको अन्तक्र्रियामा नेपालका लागि फ्रान्सका राजदूत एभेस कार्मोनाले विश्वको गतिअनुसार मानिसहरू अगाडि बढ्नुपर्ने बताए । फ्रान्सले विभिन्न अन्तक्र्रियामार्फत कल्पना गर्ने शक्तिमा नयाँपन दिएको उनले दाबी गरे । २०१६ देखि फ्रान्सले गर्दै आएका यस्ता क्रियाकलापले पुराना विचार, संस्कृति र अवधारणालाई नयाँ रूपमा ढाल्न प्रयास गरिरहेको छ, उनले भने । पछिल्लो दशक डिजिटल मिडिया, अनलाइन, इन्टरनेटको पहँुचलगायतले विश्वमा तीव्र परिवर्तन ल्याइरहेको उनले दाबी ग्रे । काठमाडौं पोस्टका प्रधान सम्पादक अखिलेश उपाध्यायले नेपाली समाज कल्पनाशील भएको बताए । उनले नेपाली समाज परापूर्वकालदेखि नै सभ्य रहेको बताउँदै भने, १९९० को दशकदेखिको इतिहास हेर्ने हो भने यो प्रस्ट हुन्छ । हामी उदारता र विकासमा घस्रिरहे पनि राजनीतिक अस्थिरताका कारण सफलता चुम्न सकेका छैनौं, उनले सामाजिक सञ्जालले छिटो सूचना दिएको तर यसप्रति सशंकित हुनुपर्ने बेला आएको बताए । अल जजिरा टेलिभिजनकी पत्रकार तथा डकुमेन्ट्री निर्मात्री सुविना श्रेष्ठले पिछडिएको क्षेत्र, समूहलाई सम्बोधन गर्ने प्रतिबद्धताअनुसार काम हुन नसकेको बताइन् । फ्रान्सेली चुनावको उदाहरण दिँदै फ्रान्सका पत्रकार रिचर्ड वार्लीले पुरानो समाजबाट हालको परिवेशअनुसार ढाल्न गाह्रो परेको बताए ।"
ओमनमा २० नेपाली अलपत्र,"काठमाडौं एक महिनाअघि ओमन पुगेका २० नेपाली कामदार अलपत्र परेका छन् । अनेस्टी ओभरसिजलाई प्रतिव्यक्ति १ लाख २० हजारसम्म तिरेर गएका उनीहरूको रोजगारी तथा गाँसबासको अभाव दयनीय अवस्थामा पुगेका हुन् । मुवाराद वादी मोर्डन ट्ेरड कम्पनीमा स्काफफोल्डिङको काम गर्न डिसेम्बर २६ मा गएका उनीहरू अहिले ओमनको राजधानी मस्कटबाट झन्डै तीन सय किलोमिटर टाढा सोहरमा अलपत्र अवस्थामा छन् । बिहीबार साँझ कान्तिपुरसँग टेलिफोनमा कुरा गर्दै फालासी रामेछापका यमबहादुर चौहानले भने, यतिबेलासम्म हामीलाई खाना दिइएको छैन । हिजो रोटी ल्याएर दिएको थियो । अस्ती बासी भात खान दिएको थियो । ओमन पुगेदेखि नै कम्पनीले काम दिलाउन सकेको छैन । पैसा माग्दा तिमीहरूले कामै गरेको छैन, कसरी पैसा दिन सकिन्छ भन्छ, उनले भने, आउँदा ओमनी १० रियाल दिएको थियो । त्यसले सिम र ब्यालेन्स हाल्दा सकियो ।धनुषाका रामललित यादवले आफूहरूलाई चिसो भुइँमा बिस्तारा लगाएर राखेको बताए । हामी २० जना आएका थियौं । ११ जनालाई एउटा पुरानो घरमा ल्याएर राखेको छ । सुत्ने बेड छैन । भुइँमा ओछ्यान लगाएर बसेका छौं । खाना बनाउने भाँडाकुँडा पनि छैन, उनले भने, बाँकी ९ जनालाई साइटमा लगेर राखेको छ । उनीहरूलाई कस्तो ठाउँमा राखेको छ भनेर बुझ्न पाएका छैनौं । म्यानपावरले मासिक १ सय २० ओमनी रियाल तलब पाउने गरी पठाएको थियो । हिजो कम्पनीबाट भन्दै पाकिस्तानी आएको थियो । उसले काम गर्ने साइट देखायो । सडक खन्नुपर्ने भन्यो । हामी सबै स्काफफोल्डिङ कामका लागि आएका हौं । सडक खन्ने काम गर्न सक्तैनौं, प्यूठानका वसन्त गिरीले भने, काम नगर्ने भए चार सय रियाल (१ लाख ५ हजार रुपैयाँ) बुझाए मात्रै पठाउने कुरा गर्छ ।पीडितहरूले कम्पनीको कार्यालय नै नभएको बताए । कम्पनीको अफिस नै छैन रहेछ । एउटा टेबल मात्रै छ । त्यसमा कोही बस्दैन, कैलालीका शेरबहादुर खत्रीले भने, कम्पनीका मान्छे बताउनेले हाम्रो पताका (परिचयपत्र) र एटीएम पनि लिएर गएको छ । पीडित कामदार सबै खाडीका विभिन्न देशमा काम गरेका अनुभवी हुन् । उनीहरूले उद्धारका लागि म्यानपावर र एजेन्टलाई बारम्बार अनुरोध गर्दा पनि सुनुवाइ भएको छैन । हाम्रा परिवारहरू म्यानपावर अफिस धाइरहेका छन् । म्यानपावर उल्टो कम्पनीबाट काम दिएको र खाने, बस्ने व्यवस्था राम्रो भएको भन्दै तर्किन्छ, अर्का पीडित गोरखाका गोकर्ण त्रिपाठीले भने, हामीलाई यहाँ मरुभूमिमा ल्याएर बिजोग बनाएर राखेको छ । गैरआवासीय नेपाली सामाजिक क्लबका अध्यक्ष दीपक श्रेष्ठले पीडितको अवस्था निकै नाजुक देखिएकाले तुरुन्त उद्धार गर्नुपर्ने अवस्था रहेको बताए । पीडितको अवस्था बुझ्न क्लबबाट प्रतिनिधि सोहर पुगेको थियो । पीडितहरू ओमनस्थित नेपाली दूतावासको सम्पर्कमा छन् । ओमनका लागि नेपाली राजदूत शर्मिला पराजुलीले कम्पनीका प्रतिनिधिसँग निरन्तर सम्पर्कमा रहेको बताइन् । यो समस्या समाधान गर्न कम्पनीले दूतावाससँग सात दिनको समय मागेको छ, पराजुलीले कान्तिपुरलाई भनिन्, सात दिनभित्र यहाँ समाधान नगरेमा नेपालीलाई स्वदेश पठाउन ओमन सरकारसँग समन्वय गर्नेछौं ।"
धमाधम डाकिए प्रदेशसभा अधिवेशन,"कुन प्रदेशको कहिले कहाँ ?प्रदेश २ माघ २१ : जिल्ला शैक्षिक तालिम केन्द्र, जनकपुरप्रदेश ३ माघ १८ : क्षेत्रीय शैक्षिक तालिम केन्द्र, हेटौंडाप्रदेश ७ माघ २१ : जिल्ला समन्वय समिति भवन, धनगढी"
कुष्ठरोगी घरनिकाला,"काठमाडौं खुट्टामा सानो दाग देखिँदा उनले वास्ता गरिनन् । दाग फोका बनेर उठे, फोकाहरू घाउ बनेर रगतै बग्न थालेपछि बल्ल उनी स्वास्थ्य संस्था पुगिन् । बाराकी २४ वर्षीया चुनचुनी देवीलाई कुष्ठरोगले छोइसकेको रहेछ । जिल्ला अस्पतालले उनलाई ललितपुरको आनन्दवन अस्पतालमा रिफर गर्यो । आनन्दवनमा दुई महिना बसेर उनले उपचार गरिन् । रोगमुक्त भएर घर फर्किंदा उनलाई परिवारले स्वीकार नगरेको सुनाइन् । पहिले त श्रीमान् अस्पतालमै भेट्न आउँथे, पछिपछि आएनन् । मलाई घरमा छिर्न पनि दिएनन्, उनले भनिन् । अहिले उनी काठमाडौंको एक कागज कारखानामा काम गरेर जीविका चलाइरहेकी छन् । साथमा दुई छोरी छन् । भन्छिन्, मैले दूध खुवाएका छोरी पनि रोगी हुन्छन् भनेर लिन मानेनन् । अस्पतालले उनीहरूको उपचार र पुन:स्थापना गरेको छ । विशेषज्ञहरूका अनुसार कुष्ठरोग वशांणुगत रोग होइन, यसलाई सरुवा रोग भनेर चिनिंदै आए तापनि यो रोग सर्ने सम्भावना निकै कम हुने विशेषज्ञहरू बताउँछन् । संसारका ९९ प्रतिशत मानिसमा यो रोगसँग लड्ने शक्ति हुन्छ । स्वास्थ्य मन्त्रालयको कुष्ठरोग नियन्त्रण महाशाखाका छालारोग विशेषज्ञ रवीन्द्र बाँस्कोटा भन्छन्, रोगीसँग लामो बस्दैमा, जुठो खाँदैमा, रोगी गर्भवती आमाबाट जन्मने बच्चामा पनि यो रोग सर्दैन । यति हुँदाहुँदै पनि कुष्ठरोग प्रभावित व्यक्तिमाथि सामाजिक विभेद हट्न सकेको छैन । एक वर्षसम्म निरन्तर औषधि सेवन गरेमा यो रोग पूर्णरूपमा निको हुन्छ । समयमै उपचार हुन नसकेमा कीटाणुले स्नायुलाई बिगारेर हातखुट्टाका औंलाहरू लाटोबाङ्गो बनाइदिन्छ र बिरामीको अंगभंग हुने खतरा हुन्छ । कुष्ठरोगको औषधि सरकारी स्वास्थ्य संस्थाबाट नि:शुल्क पाइन्छ । विश्व स्वास्थ्य संगठनका अनुसार हालसम्म विश्वबाट ५२ लाख बिरामी कुष्ठरोगमुक्त भइसकेका छन् । नेपालमा भने एक लाख ८० हजार व्यक्ति यसबाट मुक्त भएका छन् । कुष्ठरोगकै कारण नेपालमा ३० हजार व्यक्तिमा अपांगता छ । नेपालमा हरेक वर्ष ३ हजारको हाराहारीमा कुष्ठरोगका नयाँ बिरामी थपिने गरेको कुष्ठरोग नियन्त्रण महाशाखाको तथ्यांक छ । आव ०७३०७४ मा ३ हजार २ सय १५ जना नयाँ बिरामी पत्ता लागेको महाशाखाको तथ्यांक छ । विश्वमा हाल एक लाख ७१ हजार ९ सय ४८ जनाले कुष्ठरोगको औषधि खाइरहेका छन् । सन् २०१६ को अन्त्यसम्म विश्वमा यो रोगका दुई लाख १४ हजार ७ सय ८३ नयाँ बिरामी पत्ता लागेका छन् । संगठनले विश्वका २२ वटा मुलुकलाई कुष्ठरोग जोखिम मानेको छ । नेपाल छैटौं नम्बरमा छ । कुष्ठरोगका कारण अधिकांशमा अपांगता भएकाले उनीहरूलाई राज्यले अपांगताको परिचयपत्र दिनुपर्ने बिरामीको माग छ । परिचयपत्र पाएपछि उनीहरूले अपांगताको वर्गअनुसार राज्यबाट सेवासुविधा पाउने व्यवस्था छ । बिरामीमाथि सामाजिक विभेद भएकै कारण उनीहरू खुल्न नमान्ने, स्वास्थ्य संस्थासम्म पुगेर औषधि खान हिच्किचाउने प्रवृत्ति रहेको आनन्दवन अस्पतालका छालारोग विशेषज्ञ डा महेश शाहले बताए । दुर्घटनाबाट अपांग भए भेदभाव गर्दैनन्, कुष्ठरोगबाट अपांग हुँदा घरैबाट निकालिदिन्छन्, डाशाहले भने । आठ वर्ष पहिले नै नेपाल कुष्ठरोगमुक्त घोषणा भइसकेको छ । प्रतिदस हजारमा एकजना पनि बिरामी नभेटिँदा कुष्ठरोगमुक्त उन्मूलन घोषणा भएको हो । समाजमा अझै पनि बिरामी खुलेर आउन नसकेको महाशाखाका निर्देशक मोहम्मद साउदले बताए ।"
ओझेलमा भ्युटावर,"काठमाडौं काठमाडौंको तारकेश्वर नगरपालिका ३ र ५ बीचमा पर्ने स्थानमा भ्युटावर ओझेलमा परेको छ । प्रचारप्रसारमा कमी र स्थानीय तहबाट संरक्षण नहुँदा ओझेलमा परेको स्थानीयको गुनासो छ । पासाङल्हामु लोकमार्गछेउ पर्ने मुड्खु भन्ज्याङको पश्चिममा पर्ने गढीथुम्कोमाथि लगभग ३० फिट अग्लो भ्युटावर छ । टावरबाट उत्तरमा शिवपुरी राष्ट्रिय निकुञ्ज, हिमाल र दक्षिणपूर्वमा तामाङ बस्ती चोगाउँ र काठमाडौं देख्न सकिन्छ । सेतो रङको तीनतले टावरको माथि पुग्दा जथाभावी कोरिएको पाइन्छ । चाउचाउ, बिस्कुटका खोल र पानीका बोतल माथिल्लो तला र टावर वरपरका जंगलमा प्रशस्त भेटिन्छन् । नगरपालिकाले फोहोर व्यवस्थापन गरेको छैन । प्राय: मान्छे नआउने तर बिदाको दिन सयडेढ सय जति आउने गरेको स्थानीय सरस्वती भुसालले बताइन् । यहाँ पुग्ने मान्छे प्राय: वरपरका गोलढुंगा, काभ्रेस्थली, बालाजु जस्ता क्षेत्रबाट आउने गरेका छन् । त्यहीँ भेटिएका बाइपासका उत्सव रसाइलीले साथीे भनेको सुनेर यहाँ आएको बताए । उनले भने, सरस्वती पूजाको बिदामा शान्त ठाउँमा जाऊँ भनेर साथीहरूसँग आएको हुँ । चोगाउँ हुँदै आउने मानिसलाई जोडी डाँफेको मूर्तिले आकर्षित गर्छ । ६ लाख रुपैयाँमा मूर्ति बनाइएको हो । तर, यही आकर्षण पनि उचित सम्भारको अभावमा रङरोगनविहीन बनिसकेको छ । गाँजा र लागूऔषध प्रयोगकर्ता पनि यहाँ आउँछन्, भ्युटावर व्यवस्थापन तथा वातावरण संरक्षण समितिका अध्यक्ष फूलबहादुर तामाङले भने, जथाभावी नजिकका झारपातमा आगो लगाइदिने घटना कैयन् पटक भए । यस्तोमा नजिकको प्रहरीलाई खबर गर्ने गरेका छौं ।यहाँसम्म पुग्ने रूटबारे प्रचार र यसलाई संरक्षण गर्नुपर्ने संरक्षण समितिका अध्यक्ष तामाङको सुझाव छ । नजिकै शिवपुरी नागार्जुन राष्ट्रिय निकुञ्ज पर्ने भएकाले यो क्षेत्र पनि बफर जोनमा पर्छ । त्यसैले कुनै संरचना निर्माण गर्दा निकुञ्जको स्वीकृति लिनुपर्ने हुन्छ । समितिले पर्याप्त काम गर्न नपाउनुको कारण यो पनि एक रहेको तामाङले बताए । समिति गठन भएको बल्ल एक वर्ष हुँदैछ । भूकम्पले पुर्याएको क्षतिपछि गत वर्ष मन्त्रालयबाटै ११ लाख खर्चेर रेट्रोफिटिङ गरिएको थियो । समितिले दातृसंस्थाको सहयोगमा सौन्दर्य वृद्धि गर्ने र फलफूलका गरी ८ हजार बिरुवा रोपेको छ । ३५ लाख दातृसंस्थाकै सहयोगमा बिरुवामा सिँचाइका लागि पानीका ट्यांकी राखिएको छ । पानीको अत्यन्तै समस्या हुन्छ । त्यसैले धेरै बिरुवा मरे, तामाङले भने ।"
भगवतीको मूर्ति नियन्त्रणमा,"ललितपुर (कास) पुरातत्त्व विभागले ३ फिट लम्बाइ र २३ फिट चौडाइको कालो प्रस्तरबाट निर्मित भगवतीको मूर्ति नियन्त्रणमा लिएको छ । मूर्ति २०७० मा शंखमूलस्थित वाग्मती नदीको तटबन्ध निर्माणका क्रममा फेला परेयता वाग्मती अपार्टमेन्ट परिसरमा राखिएको थियो । पुरातत्त्व विभाग दरबार हेरचाह तथा स्मारक संरक्षण कार्यालयका प्रमुख काजी प्याकुरेलले पुरातात्त्विक महत्त्वको मूर्ति निजी आवासमा राख्नु कानुनविपरीत भएकाले विभागले नियन्त्रणमा लिएको बताए । पुरातात्त्विक मूर्ति निजी घरमा राख्न नमिल्ने भएकाले विभागले नियन्त्रणमा लिएको हो, उनले भने ।"
स्कुटर चालकको मृत्यु,"भक्तपुर (कास) भक्तपुरबाट बनेपातर्फ जाँदै गरेको बा६८प ४४७१ नम्बरको स्कुटरलाई विपरीत दिशाबाट आउँदै गरेको ना६ख ५९१९ नम्बरको ट्रकले ठक्कर दिँदा स्कुटर चालकको मृत्यु भएको छ । बुधबार राति सूर्यविनायक९ नलिञ्चोकमा ट्रकले स्कुटरलाई ठक्कर दिँदा घाइते भएका स्कुटर चालक बनेपा६, काभ्रेका ३९ वर्षीय प्रकाश मानन्धरको मृत्यु भएको प्रहरीले जनाएको छ । घाइते मानन्धरको उपचारको क्रममा भक्तपुर अस्पतालमा मृत्यु भएको महानगरीय प्रहरी परिसर भक्तपुरका प्रवक्ता डीएसपी कृष्ण प्रसाईंले बताए । ट्रक र चालक लालबन्दी१६ सर्लाहीका यज्ञबहादुर बस्नेतलाई प्रहरीले नियन्त्रणमा लिएको छ ।"
प्रदेश मुकाममा पुगेनन् कर्मचारी,"कर्मचारी नआउँदा बैठक मिति तोकिएनबुटवल केन्द्र सरकारले प्रशासन सम्हाल्न कर्मचारी नपठाएका कारण प्रदेश ५ प्रमुख उमाकान्त झा संसद् बैठक आहवानका बारेमा अलमलमा परेका छन् । मुख्यालयदेखि सचिवालय व्यवस्थापनका लागि आउनुपर्ने कर्मचारी आएकै छैनन्, प्रमुख झाले भने, सचिवालयका लागि ठाउँ त तोकिएको छ तर कर्मचारी आएर आवश्यक तयारी नगरी बैठक बोलाउन सकिँदैन । प्रदेश सरकार नयाँ संरचना भएकाले तत्कालीन अवस्थामा कर्मचारी व्यवस्थापनदेखि भौतिक पूर्वाधार जुटाउन केन्द्रीय सरकारको बाटो हेर्नुपरेको प्रमुख झाले बताए । मुख्यालय, सचिवालय र कार्यालयहरूमा निजामती कर्मचारी खटाउने होस् या कहाँ, कुन कार्यालय र मन्त्रालय राख्ने भन्ने पूर्वाधार व्यवस्थापन होस्, दुवैमा केन्द्रीय सरकारले सहयोग गर्नुपर्ने भएको छ, उनले भने । यद्यपि संविधानले तोकेकै दिनभित्र संसद् बैठक बोलाउने तयारी गरेको उनले बताए । प्रदेश मुख्यालयमा करिब १८ कर्मचारी रहने भनिए पनि अहिलेसम्म ३ जना मात्रै छन् । सरकारी र निजी सचिवालय रित्तोसुर्खेत सरकारले प्रदेश प्रमुख नियुक्ति गरेको एक साता बितिसक्दा समेत प्रदेश प्रमुखको कार्यालयका लागि खटाइएका कर्मचारी अझै आइपुगेका छैनन् । प्रदेश प्रमुखको सचिवका रूपमा सहसचिव भरत ढुंगाना नेतृत्वमा १० कर्मचारी पठाइए पनि उनीहरू अझै हाजिर भएका छैनन् । कर्मचारीको ढिलाइका कारण प्रदेश प्रमुखको कार्यालयले सम्पादन गर्नुपर्ने काम प्रभावित बन्न पुगेको छ । प्रदेश प्रमुख दुर्गाकेशर खनालले संसद सचिवालय र आफ्नो कार्यालयका लागि खटाइएका कर्मचारी आउन ढिलाइ हुँदा प्रदेशसभाको पहिलो बैठक आहवान गर्न समस्या भइरहेको बताए । हाल प्रदेश प्रमुखको कार्यालयमा क्षेत्रीय प्रशासनले उपसचिव गंगाप्रसाद न्यौपाने, एक शाखा अधिकृत र केही सहयोगी कर्मचारी काजमा खटाएको छ । प्रदेश प्रमुख खनालले सभाका ज्येष्ठ सदस्य हिमबहादुर शाही, संसद्मा प्रतिनिधित्व गर्ने तीन दलका नेतासँग बिहीबार बैठक आह्वानसम्बन्धी परामर्श लिए । अझै आएनन् कर्मचारीधनगढी प्रदेशसभा तथा प्रदेश सरकारका लागि चाहिने आवश्यक जनशक्ति सरकारले तोके पनि प्रदेश ७ मा अहिलेसम्म कर्मचारी आइपुगेका छैनन् । सरकारले तोकेका कर्मचारी अझै आइपुगेका छैनन्, प्रदेश मुख्यसचिव लक्ष्मीराम पौड्यालले भने, सरकारले बुधबारमात्र निर्णय गरेको छ, केही दिनमा कर्मचारी आइपुग्छन् । उनका अनुसार सरकारले ७ मन्त्रालय, प्रदेशसभा सचिवालय र प्रदेश सरकारका लागि तोकेका ४०५० कर्मचारीले मात्र नपुग्ने देखिएको छ । पौड्यालले भने, स्थानीय स्तरवाट बिस्तारै कर्मचारीको व्यवस्थापन हुन्छ । प्रदेशसभा सचिवालय, मुख्यमन्त्री र मन्त्रालयका लागि आवश्यक भवन र भौतिक पूर्वाधारको तयारी भइरहेको उनले जानकारी दिए । (लीलाबल्लभ घिमिरे (विराटनगर), सन्तोष सिंह (जनकपुर), प्रताप बिस्ट (हेटौंडा), लालप्रसाल शर्मा (पोखरा), अमृता अनमोल (बुटवल), प्रकाश अधिकारी (सुर्खेत) र डीआर पन्त (धनगढी)"
अनुचित निर्णय बन्द गर,"प्रतिनिधिसभा निर्वाचन घोषणासँगै कामचलाउ हैसियतमा परिणत भएको शेरबहादुर देउवा नेतृत्वको सरकारले दीर्घकालीन प्रभाव पर्ने एकपछि अर्को निर्णय गरेर लोकतान्त्रिक पद्धतिको उपहास गरिरहेको छ । सत्ता चलाउने जनमत चुनावबाट गुमेको पृष्ठभूमिसमेत रहेको अवस्थामा आफूलाई अत्यावश्यक दैनन्दिन प्रशासन सञ्चालनमा सीमित गर्नुपर्नेमा देउवा सरकारले सरुवा, बढुवा, पद सिर्जना तथा सामाजिक सरोकारका विषयमा धमाधम निर्णयहरू लिइरहेको छ । सरकारले आफ्नो हैसियत तथा वस्तुस्थिति थाहा नपाएझैं निर्णयहरू गरिरहँदा संवैधानिक निकायहरूले प्रश्न उठाउन नसक्नु र कर्मचारीतन्त्र पनि निरीह देखिनु उदेकलाग्दो छ । लोकप्रिय बन्नेदेखाउने नाममा मुलुकको अर्थतन्त्र नै संकटमा पार्ने गरी निर्णयहरू हुनु सत्ताको नेतृत्व गरिरहेको जिम्मेवार लोकतान्त्रिक दल नेपाली कांग्रेस, जससँग सत्ता सञ्चालनको लामो अनुभव छ, का लागि पनि शोभनीय होइन । बहिर्गमन उन्मुख सरकारले आफ्नो हैसियत बिर्सेर दूरगामी प्रभाव पार्ने निर्णय गर्ने क्रममा बुधबार मात्रै सामाजिक सुरक्षा भत्ता पाउने न्यूनतम उमेर ७० वर्षबाट ६५ वर्षमा झारेको छ । यस्तै, भूकम्पपीडितको अनुदानमा १ लाख रुपैयाँ वृद्धि गरेको छ । यी दुवै आवश्यक छन्छैनन् भन्ने तर्कविर्तक हुन सक्छन् तर यस्तो निर्णय गर्ने हैसियत कामचलाउ सरकारको होइन । सरकारले चुनाव अघिपछि आर्थिक सहयोगका नाममा जथाभावी करोडौं बाँडिसकेको छ । विभिन्न क्षेत्रमा नयाँनयाँ पद सिर्जना गर्दै नियुक्ति, सरुवा, बढुवाका चलखेल चलिरहेका छन् । नीतिगत हेरफेरका कामसमेत भइरहेका छन् । नेपाल प्रहरीमा केही उच्च अधिकृतको स्वार्थमा अवकाशको ३० वर्षे सेवा अवधि प्रावधान अध्यादेशमार्फत हटाउने कसरत जारी छ । प्रश्न उठाउने संसद् बनिनसकेको अवस्थाबाट फाइदा उठाउँदै देउवा सरकारले दूरगामी प्रभाव पर्ने खालका निर्णय जथाभावी ढंगले गर्दै आएको हो । यस्ता कामकारबाहीले तीन तहको निर्वाचन सफलतापूर्वक सम्पन्न गराएर प्राप्त गरेको सफलतालाई देउवा सरकार आफैंले ओझेलमा पार्न लागेको छ । यसअघिका सरकारले पनि सत्ताबाट हट्ने बेला आफ्नो दल, आफूनिकट कार्यकर्ताकर्मचारीको स्वार्थका लागि केही निर्णय गर्ने गरेका दृष्टान्त छन् । तर वर्तमान सरकारले दीर्घकालीन प्रभाव पार्ने निर्णयहरू जुन मात्रामा जसरी गरिरहेको छ, यसअघि सम्भवत: भएको थिएन । सामान्यतया दीर्घकालीन प्रभाव पार्ने कार्यक्रमहरू बजेटमार्फत ल्याइन्थेल्याइनुपर्छ । मुलुकलाई आर्थिक स्रोत जुटाउनै धौधौ परेका बेला देउवा सरकारका निर्णयहरू चुनावी पराजयपछि लोकप्रियता हासिल गर्ने मनसायबाट प्रेरित देखिन्छन् । तर अहिले भइरहेका कतिपय निर्णय सत्ताको नेतृत्व गरिरहेको स्वयं कांग्रेस पार्टीका लागि समेत प्रत्युत्पादक बन्ने जोखिम छ । नेपालीको औसत आयु बढिरहेका बेला सामाजिक सुरक्षा भत्ता पाउने न्यूनतम उमेर पाँच वर्ष सार्दा मात्रै राज्यकोषमा बर्सेनि अर्बौं रुपैयाँको भार थपिन्छ । लोकतन्त्र प्राप्ति र रक्षाका लागि सात दशक संघर्ष गरेको दलको नेतृत्वमा रहेको सरकारले सामान्य नैतिकतासम्म प्रदर्शन गर्न नसक्नु दुर्भाग्यपूर्ण छ । निर्वाचनपछि सरकारबाट भइरहेका अनुचित कार्यमा प्रश्न उठाउन नसकेर संवैधानिक निकायहरूले निरीहता प्रदर्शन गरिरहेका छन् । नेपाल सरकारका सचिवहरूले जवाफदेहिता बहन गर्न नसक्नाले सरकार स्वेच्छाचारी बनेको छ । सरकारले गलत निर्णय गर्नै लाग्दा सचिवहरूले अडान लिन सक्नुपथ्र्यो । सम्बन्धित निकाय तथा व्यक्तिहरू दायित्व निर्वाहमा चुक्दाको परिणाम सिंगो मुलुकले दीर्घकालीन रूपमा बेहोर्नुपर्ने हुन सक्छ । संवैधानिक एवं कानुनी प्रक्रियाका कारण देउवा सरकार अझै एक महिनाजति कायम रहने देखिन्छ । यसबीच अझै कस्ताकस्ता निर्णय हुने हुन् भन्ने संशय जनमानसमा पैदा भएको छ । तर लोकप्रिय बन्ने लालसामा गरिने यस्ता निर्णय स्वयं सरकारमा संलग्न दल र व्यक्तिका लागि समेत प्रत्युत्पादक बन्न सक्छन् । दीर्घकालीन प्रभाव पार्ने नीतिगत निर्णय चुनावी जनादेश प्राप्त सरकारलाई नै गर्न दिनुपर्छ र देउवा सरकारले आफूलाई दैनिक प्रशासन सञ्चालनका नियमित काममै सीमित राख्नुपर्छ । यो विश्वव्यापी मान्यता पनि हो । अब बन्ने सरकारले समिति बनाएर यसबीच भएका नीतिगत निर्णयका विषयमा छानबिन गर्नैपर्छ र गलत कामलाई सच्याउन सक्नुपर्छ । यो थिति बस्नसके बहिगर्मन उन्मुख सरकारले जथाभावी निर्णय गर्ने प्रवृत्ति अन्त्य हुन सक्छ ।"
संघीयतासँग जोडिएका सवाल,"देश विधिवत् संघीय भएको छ, ७ प्रदेशको संघ । एकात्मक, केन्द्रीकृत नेपाल इतिहासको विषय बन्न पुगेको छ । मुलुक देख्दादेख्दै अर्कै भएको छ । प्रदेशैपिच्छे विधायिका निर्वाचित भइसकेका, कार्यपालिका र आआफ्नै प्रादेशिक प्रशासनको संरचना खडा भइरहेको छ । नागरिकका लागि सरकार काठमाडौंमा छ, भेट्न पो पाइन्छ पाइँदैन भन्नुपर्ने बाध्यता समाप्त हुने दिन अब नजिकै आउँदै छ । पूर्वी क्षेत्रमा बस्नेहरूले अब हरेक कामका लागि धाएर काठमाडौं आइरहनुपर्ने छैन, उनीहरूको सरकार विराटनगरमा भेटिनेछ । त्यसको सञ्जाल स्थानीय तहका गाउँपालिका र नगरपालिकाका वडावडामा पुगेको हुनेछ, हुनुपर्नेछ । अब केही दिनमा मध्यपूर्वी मधेसका निवासीले आफ्नै भाषा बुझ्ने, बोल्ने र त्यही भाषामा जवाफ दिने सरकार पाउने छन् । यसैप्रकारले प्रत्येक प्रदेशका निवासीले काठमाडौंको झमेलाबाट मुक्ति पाउनेछन् । स्वास्थ्य, शिक्षा, आवासजस्ता विषयमा काठमाडौंको मुख ताक्नुपर्नेछैन । उद्यमशील मानिसले विकास र समृद्धिका साना र मझौला योजनाहरूमा काम गर्न प्रदेशमार्फत नै पाउनेछन् । साना र मझौला उद्यमका लागि अनुमति पाउन सिंहदरबारको दक्षिणी गेटमा लाम लागेर भित्र जान कुर्नुपर्नेछैन । प्रशासनिक सेवामा जान चाहने आकांक्षीले काठमाडौंको लोकसेवामा नाम ननिस्किँदैमा निराश हुनुपर्नेछैन, प्रदेशको ढोका पनि खुला हुनेछ । दैनन्दिनीका लागि जनप्रतिनिधि भेट्न काठमाडौंमा डेरा खोज्दै भौंतारिनुपर्नेछैन । राज्यबाट पाउनुपर्ने अधिकारसम्मत सेवासुविधा पाउन अनावश्यक झैझमेला बेहोर्नुपर्नेछैन । यसरी आजपर्यन्त जनताले पाइआएको सास्तीको मात्रामा गुणात्मक कमी आउनेछ । मैले यहाँ वर्णन गरेको जस्तै भए, निश्चय नै संघीयता सुखद हुनेछ, लोककल्याणकारी हुनेछ र खोजेको पनि त्यही हो । तर यहाँ वर्णन गरेजस्तै हुनेनहुने भन्ने कुराचाहिँ यसको संस्थागत सञ्चालनमा निर्भर गर्छ र सञ्चालन गर्छन् राजनीतिक पात्रहरूले उनीहरूको प्रवृत्तिअनुसार । निश्चय नै संघीयता एउटा उन्नत प्रबन्ध हो । यद्यपि, यसमा अझै कमी छन् तर कुनै पनि प्रबन्ध उन्नत हुँदैमा यसले आफैं काम गर्ने होइन । प्रविधि अथवा प्रबन्ध जतिसुकै उन्नत अपनाइए पनि यसले आफैं काम गर्दैन । यहाँ के बिर्सन मिल्दैन भने प्रबन्ध यन्त्र हो, उपकरण हो । यन्त्रलाई, उपकरणलाई चालक चाहिन्छ । लोकतन्त्रमा चालक जनप्रतिनिधि हुन्, काम गर्ने तिनै हुन् । त्यसैले संघीयतामा समस्या आएका खण्डमा यस नयाँ व्यवस्थाका कारण होइन, यथार्थमा समस्या आउने छ पात्रहरूको प्रवृत्तिका कारण । हुन पनि विद्यमान पात्रहरूको प्रवृत्ति हेर्दा, बुझ्दा माथि भनिएजस्तो लोकमैत्रीपूर्ण शासन आशाका रूपमा सीमित हुन सक्ने सम्भावना पनि त्यतिकै छ । आशा ठूला छन् र ठूला आशा राख्नु जायज पनि हो । त्यसका लागि जनप्रतिनिधिहरूले जनताका आशा, आकांक्षा पूरा गर्न नै आफ्नो सम्पूर्ण ध्यान केन्द्रित गर्नुपर्ने हुन्छ । प्रश्न छ, त्यस्तो हुन्छ त ?यसको उत्तर हुन्छ भन्ने हुनसक्छ । अर्थात् यदि निर्वाचनमा पात्र छान्दा सही मान्छे छानिएका छन् भने समानुपातिकमा न्यायपूर्ण प्रतिनिधित्व गराइएको छ भने यसको उत्तर सकारात्मक हुन सक्छ । तर सही मान्छे छानिएका छैनन् भने माथि मुक्तभावले वर्णन गरिएको जस्तो नेपाल नवनिर्माणको परियोजना कार्यान्वयनको गति धेरै सुस्त हुनेछ । तीव्र गतिका लागि ५ वर्षपछिको निर्वाचन कुर्नुपर्नेछ । किनभने लोकतन्त्रमा निर्वाचनैपिच्छे केही न केही सुधार त भएकै हुन्छ, कमै भए पनि जनदबाब भइरहेकै हुन्छ । दबाबमै कतिपय काम भइरहेका हुन्छन् । आलोचना भइरहन्छ, भइ पनि रहनुपर्छ । जस्तै: समानुपातिक प्रतिनिधित्वबारे प्रशस्तै आलोचना भए । दलहरूले सुनेको नसुन्यै गरे, उदांगिए । अहिले राष्ट्रियसभामा प्रतिनिधित्व सम्बन्धमा पनि प्रशस्तै खबरदारी भइरहेको छ । दलहरू नमान्न सक्छन् । तर उदांगिन्छन् । जनता सूचित हुन्छन्, सूचनाले केही न केही सतर्कता अवश्य ल्याउँछ । जनस्तर कुनै न कुनै प्रकारले लाभान्वित भएकै हुन्छन् । सम्भवत: संघीयताको पक्षधर, अध्येता र आफैं अभियन्तासमेत भएका कारण यसका सकारात्मक पक्षहरूकै चर्चा गरिरहेको लाग्न सक्छ र त्यस्तो लाग्नु स्वाभाविक पनि हो । तर यसका अरू पाटा छन् र त्यसमा प्रमुख हो डर । पहिलो डर हो संघीयताले काम गरेन भने के हुन्छ ? यसले मानिसलाई निरास बनायो भने के हुन्छ ? त्यस्तो अवस्था नआउने कामना मात्रै होइन, नआउने गरी काम गर्नुपर्छ । तर, काम नगरिए के हुन्छ ? अहिलेसम्म अपनाई आएको शासकीय वृत्ति, प्रवृत्तिमा गुणात्मक सुधार आएन, पर्याप्त होस पुर्याइएन भने ७ प्रदेशको प्र हटेर ७ देश बनाउने उद्योग अथवा उद्दण्डता हुन सक्छ । नेताहरूले अहिलेजस्तै तुजुक देखाइरहे, हुकुम र हैकम चलाइरहे तथा आफूलाई राज्यकोषमाथि रजगज गर्ने प्राधिकारी ठानिरहे भने मान्नुहोस्नमान्नुहोस् क्षेत्रीय विद्रोहको विकल्प खुला भएको छ । यसका लागि संविधानमा आत्मनिर्णय लेखिरहनै पर्दैन, सिमाना कोरिएकै छन्, विधायिका बनेकै छन् र विखण्डनका लागि उचाल्नेहरू पनि त्यत्तिकै छन् । एकात्मक र केन्द्रीकृत राज्यमा यसका अधिकारीहरूलाई आचरणगत सुधार नगर्न धेरै छुट हुन्छ । त्यस्तो छुट पाएको दैनन्दिनीको अनुभवमै संकलित छ । संघीयतामा धेरै हदसम्म त्यस्तो छुट हुँदैन किनभने यसमा एकैसाथ देशै विरोधमा नउठे पनि क्षेत्रीयस्तरमा विरोधको स्वर संगठित हुन सक्छ । संघीयतामा राज्यको, चाहेर नचाहेर, लोकतन्त्रीकरण भएकै हुन्छ र लोकतन्त्रको सर्वोच्च गुण हो जनताको सार्वभौमिकता र यो सार्वभौमिकता शब्दमा सीमित नभएर सडकमा प्रदर्शित हुने विकल्प पनि यो प्रबन्धसँगै खुला भएको हुन्छ । संघीयतामा शासकहरूको दुराचार कमजोर, सदाचारको आग्रह प्रबल हुन्छ र त्यो आग्रहको अवहेलना भयो र भइ नै रह्यो भने सरकार मात्र होइन, नागरिक समूह राज्यविरुद्ध प्रस्तुत हुन सक्छ । यहाँ त्यस्तो होस् भनेर कामना गरिएको किमार्थ होइन तर अब सदैव लोकइच्छा खिलाफ भइरहने काम सहेर नबस्ने मार्ग पनि खुला भएको छ ।विदितै छ, मुलुकमा आएको यो परिवर्तन शासकहरूले चाहेर आएको होइन । गणतन्त्रको आगमन तत्कालीन शासकका विरुद्ध मुखरित आन्दोलनकै कारण भएको हो र यो विचार र यसका पक्षमा उभिने जनताको विजय हो, नेताहरूको होइन । संघीयता पनि त्यस्तै हो । न नेपाली कांग्रेस, न त एमाले नै संघीयताका पक्षमा थिए, नपत्याए आफ्नै दलको इतिहास दोहोर्याएर हेरे हुन्छ । यो नेपालका लागि नौलो विचार थियो र यसमाथि काम भइरहेको थियो । यो विचारकै आधार भूमिमा संयोगवश मधेस आन्दोलन भयो । त्यसले संघीयतासम्बन्धि विचारलाई जनजनमा पुर्यायो । पछि आएर दलहरू माध्यम बने । संविधानसभाले अनुमोदन गर्यो, संघीयतामा आधारित राज्य संरचना बन्यो । तर यहाँ के ख्याल राख्नु जरुरी छ भने संघीयतासम्बन्धी विचारका प्रणेता, यसको सञ्चालन गर्ने स्थानमा कतै छैनन् । प्रधानमन्त्री भएका र हुनेवाला भनेर चिनिएका संघसञ्चालनका जानकार होइनन्, बरु संघीयता विरोधीका रूपमा चिनिएका हुन् । त्यस्तै अधिकांश प्रदेश प्रमुखहरूले संघीयता बुझ्नु त कता कता, यो शब्द नै भर्खरभर्खरै सुनेका हुन सक्छन् । अझ, बन्ने भनेर चर्चित मुख्यमन्त्रीहरूमध्ये बिरलै मात्र यसको मर्मसित परिचित छन् । अझ याद रहोस्, संघीय प्रबन्धमा माथिल्लो सदन केन्द्रमा प्रदेशहरूको प्रतिनिधित्व गर्ने थलो हो, प्रदेशलाई केन्द्रसँग जोड्ने थलो हो अर्थात् राष्ट्रिय एकतालाई सुदृढ पार्ने संस्था हो । त्यहाँ प्रदेशका विविध आयामलाई प्रतिनिधित्व र पैरवी गर्न सक्नुपर्छ । अन्यथा, माथिल्लो सदनको औचित्य रहँदैन, निष्प्रभावी हुन जान्छ । निष्प्रभावी सदनले देशलाई संघबद्ध राख्न सक्दैन । माथिल्लो सदन, राष्ट्रिय सभा अर्थात् नेपालमा गठन हुन गइरहेको संघीय माथिल्लो सदनमा के कस्ता मानिस पठाइँदै छन्, त्यसको विवरण यहाँ दिइरहनु आवश्यक छैन, हिजोआजैका सामाजिक सञ्जालका भित्ताहरू हेरे पुग्छ । तिनीहरूले प्रदेशका आकांक्षाको त्यहाँ कसरी प्रतिनिधित्व गर्लान्, सहजै अनुमान गर्न सकिन्छ । संघीयता केवल देशलाई प्रदेशहरूमा विभाजन (डिएग्रिगेट) गर्ने प्रबन्ध होइन, प्रदेशहरूलाई देशसँग पुन: एकीकृत (रिएग्रिगेट) गर्ने विधिसमेत हो र त्यसको प्रत्याभूति निरन्तरको अन्तक्र्रियाद्वारा राष्ट्रिय सभाले गर्छ । अब कल्पना गर्न सकिन्छ, नेपालमा बन्न गइरहेको माथिल्लो सदनले कसरी यस भावनाअनुरूप काम गर्न सक्छ ? गर्न नसक्दा के हुन्छ, त्यस अवस्थमा त्यो सभामा विद्वान्हरूको, संघीयताका मर्मज्ञहरूको अभाव खट्किनेछ । तर अभाव खट्किँदाखट्किँदै समय बितिसकेको हुन सक्छ । त्यसको परिणाम हुन्छ प्रदेश र केन्द्रबीच द्वन्द्व, प्रदेशप्रदेशबीच मनोमालिन्य । मनोमालिन्य हुँदै त्यो मुद्दा बन्न सक्छ । मुद्दाको सटीक अवतरण हुन नसक्दा भनिरहनु नपर्ला, स्पेनको क्याटालोनिया, भारतको कश्मीर अथवा क्यानडाको क्युबेकका जस्तै किस्सा नेपालमा अवतरित हुन सक्छन् । सुरुका अनुच्छेदमा भनेजस्तै संघीयता राज्य संगठनको उत्कृष्ट नभनी हालौं, एउटा उत्तम प्रकार निश्चय नै हो । तर, संघसञ्चालन सही ढंगले हुन सकेन भने पूर्वसोभियत संघ र युगोस्लाभियाको नक्सा नै समाप्त भएजस्तै देशकै नक्सा मेटिन पनि सक्छ । अत: राजनीतिक दलहरूसित अनुरोध छ, अब देश एकात्मक र केन्द्रीकृत रहेन, अब विगत र अहिले नै भइरहेको लोभपापपूर्ण तरिकाको राजनीतिले चल्दैन । संघीयता ज्यादै संवेदनशील व्यवस्था हो, मुलुकमाथि खेलाँची र तिकडमबाजी गर्नु, ख्याल रहोस्, राष्ट्रिय एकताका लागि घातक पनि हुन सक्छ ।"
६५ वर्षीय नियम : राज्यलाई भार,"राज्यको आम्दानी बढाएर विकास निर्माणमा सहयोग पुर्याउनुको साटो राज्यकोष लुटेर लोकप्रिय बन्ने होडबाजी नेपालमा चल्न थालेको छ । जसको पछिल्लो कडी शेरबहादुर देउवाको सरकारले गरेको ६५ वर्षमाथिकाले वृद्धभत्ता पाउने निणर्य हो । यसअघि नेपाल सरकारले ७० वर्षमाथिकालाई मात्र वृद्धभत्ता बाँड्ने नियम बनाएको थियो । देउवा सरकारको यो पछिल्लो निणर्यले राष्ट्रलाई वार्षिक १८ अरब रुपैयाँ भार थप्न पुगेको छ । जुन रकमले प्रत्येक वर्ष २०० मेगावाट बिजुली उत्पादन गर्न सकिन्थ्यो । वा भनौं सय किलोमिटर लामो बाटो निर्माण गर्न सकिन्थ्यो । आफ्नो निजी खल्तीबाट जाने होइन, जे गरे पनि हुन्छ भनेर यसरी राज्यकोष लुटाउने चलन राम्रो होइन । देउवा सरकारले यो निर्णय अविलम्ब फिर्ता लिनुपर्छ ।सरकारको यो निर्णयले राज्यलाई भार थपेको मात्र होइन, स्वास्थ्य क्षेत्रको उपलब्धिलाई पनि अमान्य गरेको छ । स्वास्थ्य क्षेत्रमा आएको सुधारले नेपालीहरूको औसत आयु लम्बिँदो छ । कुनै समय ४२ वर्ष औसत आयु रहेको नेपालीको अहिले औसत आयु ६२ नाघिसकेको छ । र, यो बढ्ने क्रममा छ । तर सरकार उल्टो ७० वर्षको सीमालाई ६५ मा झार्न उद्यत भएको छ । यो भनेको सरकारको अबुझपन र उल्टो यात्रा हो । जसलाई सच्याउन जरुरी छ । अन्यथा नेपाल पनि भेनेजुयलाजस्तै असफल राष्ट्र हुन्छ जहाँ यस्तै कामले राज्यको भार बढेर देशको अर्थतन्त्रले थाम्न सकेन ।अहिले सामाजिक भत्तामा सरकारले वार्षिक ३५ अरब रुपैयाँ खर्च गरिरहेको छ । ६५ वर्षको वृद्धलाई पनि सामाजिक भत्ता दिने हो भने राज्यको वार्षिक ५३ अरब खर्च हुन्छ । १० खर्बको बजेट भएको मुलुकले समाजिक भत्तामै राष्ट्रको ५ प्रतिशत खर्च गर्नु कति न्यायोचित होला ? यो पूर्वाधार बनाउने समय हो । तसर्थ राज्यको एकएक पैसाको सही सदुपयोग हुनुपर्छ । देश सम्पन्न भएपछि यस्ता काम जति गरे पनि हुन्छ तर अहिले समय आएको छैन । आफूलाई लोकप्रिय बनाउन अब बन्ने केपी ओली सरकारले वृद्ध भत्तालाई २ हजारबाट ५ हजार बनाउने कुरा गरेको छ । त्यो पनि जायज छैन । त्यसले राष्ट्रलाई अर्को २५ अरब रुपैयाँ भार थप्छ । हचुवाको तालमा राज्यकोष लुटाउने काम किमार्थ पनि उचित होइन । हिजोआज यस्ता सामाजिक भत्ता पेन्सन पाउने कर्मचारीदेखि धनी सम्पन्नहरूले पनि लिइरहेको छन् । जुन उद्देश्य र राज्यको नीतिविपरीत हो । यस्ता भत्ता गरिबीको रेखामुनि रहेका ४२ प्रतिशत जनताका वृद्धवृद्धाहरूले मात्र पाउनुपर्ने हो । तर सबैले लिएको देखिएको छ । जुन दुरुपयोग हो । यसर्थ यस्ता भत्ताबारे पुन: गहन अध्ययन र नीति परिमार्जन गर्नु आवश्यक भइसक्यो । गोपाल देवकोटागोकर्णेश्वर८, जोरपाटी, काठमाडौंसरकारले सरकारी ढुकुटीमा लगभग १८ अर्ब रुपैयाँ व्ययभार बढ्ने गरी आम ज्येष्ठ नागरिकले वृद्ध भत्ता पाउने उमेर ७० बाट घटाएर ६५ वर्ष बनाएको खबरले खुसी तुल्याएको छ । ६९९७ सालाखाला उमेर भएका नेपालीको वृद्ध भत्ता पाउने उमेरमा संशोधनले वृद्धहरूको स्वास्थ्य स्थितिमा सुधार ल्याई सालाखाला उमेर दरमा अझै सुधार हुने अपेक्षा गरिन्छ । अहिले ६० वर्ष उमेर काटेका वृद्धवृद्धालाई ज्येष्ठ नागरिक भनी परिभाषित गरिएको छ । वृद्धवृद्धाजस्ता सामाजिक भत्ताको वृद्धिले चुनाव जित्न सकिन्छ भन्ने सोचका कारणले सरकारले बिदा हुनेहुने बेलामा यो संशोधन गरेको हो भन्ने अडकल विश्लेषकहरूले गरिरहेका छन् । महेन्द्रसिंह बमटीकापुर१, कैलालीवैदेशिक रोजगारीका कारण गाउँबस्ती नै खाली हुँदै गएको यो समयमा युवा पलायनलाई रोक्न राजनीतिक दल र कुनै पनि सरकारले कुनै पनि प्रभावकारी कदम चालेको देखिँदैन । पटकपटकका सरकार परिवर्तनसँगै राजनीतिक दलहरू मात्र चुनाव केन्द्रीकृत भई मत आफ्नो पोल्टामा पार्ने सुरमा मात्र देखिन्छन् । बाध्यात्मक अवस्थाले गाउँमा शिक्षित वर्ग र युवाको कमीले वृद्ध, असहाय र एकल महिला मात्र रहेका छन् । यो अवस्थामा पटकपटक वृद्धभत्ताका नाममा बाँडिने अनि बढाइने रकम र अन्य सामाजिक सुरक्षा भत्ता मत पोल्टामा पार्न गतिलो माध्यम बनेका छन् । यसले राज्यलाई थप आर्थिक भार त थप्छ नै, यो दीर्घकालीन योजना भएको कारण यसले समाज र अर्थनीतिमा नै नकारात्मक प्रभाव पार्ने देखिन्छ । छोराले परदेशमा खुन पसिना बगाएर कमाएको पैसा उनीहरूकै आमाबुबालाई वृद्ध भत्ताजस्ता अनेक बहानामा बाँड्नु नितान्त राजनीतिक स्वार्थसिवाय अरू केही होइन । यदि सरकारले दीर्घकालीन सकारात्मक प्रभाव पर्ने काम गर्ने हो भने वृद्धभत्ता बाँड्ने नभई बुढेसकालका सहारा सन्तानसँगै रहने वातावरण सिर्जना गर्नेतर्फ र युवा स्वरोजगारलाई प्रभावकारी ढंगले सञ्चालन गर्नेतर्फ सरकारको ध्यान जानु जरुरी थियो जुन हुन सकेन । त्यसप्रति दु:ख लागेको छ । दिनेश वशिष्ठ भट्टराईअर्घाखाँची वृद्धभत्ता ६५ वर्षमै दिने निर्णय गरेर देउवा सरकारले जनतामाझ लोकप्रियता कमाउने उपाय रच्यो । सरकार वृद्धभत्ता भनेको के हो ? जब सक्षम युवा वृद्ध हुँदै अक्षम हुँदै जान्छ, उसलाई सरकारले आरक्षण भत्ता दिने सुरुवात एमालेले २०५१ सालबाट सुरु गर्यो । तत्कालीन एमाले अध्यक्ष मनमोहन अधिकारी नेतृत्वको सरकारले नेपालमा वृद्धभत्ता दिने निर्णय गर्यो र त्यही निर्णयले एमाले गाउँ समाजमा लोकप्रिय बन्दै गायो । जब दक्ष जनशक्तिबाट जनशक्ति अदक्षमा रूपान्तरण हुन्छ, त्यसलाई सरकारले आरक्षण स्वरूप भत्ताको व्यवस्था गर्नु जायज हो । तर हाम्रो देशमा अब ६५ वर्षका वृद्धहरूले भत्ता पाउने भएभन्दा अचम्म लाग्यो । जबकि नेताहरू आफूलाई ६० पुग्दा पनि युवा नै ठान्छन् । अब ६५ वर्ष पुगेका नेताहरूले पनि वृद्धभत्ता लिँदै राजनीतिबाट सन्यास लिने निर्णय पनि देउवा सरकारले गरिदिए त्यो झनै लोकप्रिय सरकार बन्ने थियो । अझ बेरोजगार भत्ता दिने निर्णय गरिदिएको भए त झनै कति लोकप्रियता कमाउने थियो होला सरकारले ? त्यसैले सरकारको ६५ वर्षमा वृद्धभत्ता दिने निर्णयलाई सम्मान गर्दै, बेरोजगार भत्ताको पनि सुनिश्चितता गरियोस् । अनि अब देशमा युवाहरूले राजनीतिमा नेतृत्व गर्ने वातावरण सिर्जना होस् । नवीनकुमार देवकोटापञ्चदेवल विनायक२, अछामभनिन्छ, पटकपटक सरकारमा जाँदा मत बटुल्नेखालका सस्ता लोकप्रिय काम नेपाली कांग्रेसले गर्न सकेन, जति गर्यो, त्यसको पनि प्रचारप्रसार गर्न र जस लिनै सकेन । अब अहिले संघ र प्रदेशको चुनाव हारेर कमजोर भएको स्थितिमा बल्ल उसको बुद्धि आएजस्तो देखिन्छ । कामचलाउ सरकार भएर पनि अब भरेभोलि सत्ताबाट बाहिरिन लाग्दा, जब भयो राति अनि बूढी ताती भनेझैं नचाहिँदा निर्णयहरू (जस्तो कि उपचार खर्च वितरण गर्ने निर्णय) को बीचबीचमा केही लोकप्रिय निर्णय पनि गरिरहेको छ । ६५ वर्षदेखि नै ज्येष्ठ नागरिक भत्ता दिने निर्णय त्यस्तै एउटा उदाहरण हो । यो निर्णयले हाताहाती केही चाहने सर्वसाधारणलाई खुसी तुल्याउने निश्चित छ । केही समयअघि क्यान्सरजस्ता खर्चिला र दु:साध्य रोग लागेकालाई मासिक ५ हजार रुपैयाँ भत्ता दिने निर्णय गरेको थियो । पहुँचवाला निरोगीहरूको अर्कै कुरा, सर्वसाधारण रोगीहरूले भने त्यस्तो भत्ता कुन प्रक्रियाद्वारा कहिले पाउने हुन् भनी बुझ्न गाह्रो भइरहेको छ । निजामती सेवाका कर्मचारीहरूका लागि स्वैच्छिक अवकाशको प्याकेज कार्यक्रम ल्याएर पनि सरकार सुधारप्रेमी देखियो । ल्याउन लागिएको संघीय प्रहरी ऐनले पनि कसै न कसैलाई फाइदा नै पुर्याउनेछ । यसै क्रममा शिक्षक र शिक्षाका कर्मचारीहरूलाई पनि स्वैच्छिक अवकाशको प्याकेज कार्यक्रम ल्याए, शैक्षिक क्षेत्रमा नयाँ जनशक्ति भित्रिएर शैक्षिक गुणस्तरमा धेरै सुधार हुने थियो । इन्द्रकुमार श्रेष्ठ कमलाकुञ्ज, ओखलढुंगा बाहिरिन एउटा खुट्टा उचालिरहेको सरकारले वृद्धभत्तामा थप १८ अर्ब र भूकम्पपीडितको अनुदानमा थप ८० अर्ब रुपैयाँ राज्यकोषमा व्ययभार पर्ने गरी निर्णय गर्नु उचित देखिन्न । संघीय राज्य व्यवस्था खर्चिलो भनी चर्चा चलिरहेको अवस्थामा यस किसिमको निर्णयले प्रधानमन्त्री शेरबहादुर देउवाको लोकप्रिय बन्ने सपना पूरा नहोला । आफ्नो दलले नराम्ररी हार बेहोरेको अपजस आफूमाथि खनिइरहेको अवस्थामा यसखाले निर्णय गरेर थुप्रै राम्रा काम गरेको देखाउने मनसाय हो भने उनको रोजाइ ठीक होइन । कामचलाउसम्मको स्थितिमा रहेको सरकारको यस किसिमको कामकारबाहीले शीर्ष स्थानमा पुगेका नेताहरूलाई लोकतन्त्रमा योगदान पुर्याउनेभन्दा पनि बेथिति निम्त्याउने युगपुरुषका रूपमा सम्झने बाटोको निर्माण मात्र हुने हो । महेशप्रसाद ढुंगानानयाँबानेश्वर, काठमाडौंअब ६५ वर्षमै वृद्धभत्ता शीर्षकमा बिहीबार प्रकाशित खबर पढेपछि नेपालको राजनीति र खासगरी कांग्रेसी नेतृत्व कुहिराको कागजस्तो बन्दै गएको भान हुन्छ । जनतालाई कसरी समृद्ध, सभ्य र स्वावलम्बी बनाउन सकिन्छ भन्ने दृष्टिकोण ७० वर्षे इतिहास बोकेको नेपाली कांग्रेसभित्र देख्न सकिएन । लथालिंग देशको भताभुंग चाला भनेझैं सामाजिक, आर्थिक, सांस्कृतिक, शैक्षिक, साहित्यिक, भाषिक कुनै क्षेत्रलाई पनि कांग्रेसले नौलो दृष्टिकोणबाट अगाडि बढाउन सकेन । अहिले सरकारले अन्तिम सास फेरिरहेको बेला जनताको सहानुभूति पाउने हिसाबबाट जथाभावी निर्णय गरेर सरकारी ढुकुटीमा नकारात्मक असर पार्न खोजेको आरोप सबैतिर बढ्न थालेको छ । २०५१ सालमा तत्कालीन एमाले अध्यक्ष मनमोहन अधिकारी नेतृत्वको सरकारले ७० वर्ष उमेर पुगेका ज्येष्ठ नागरिकलाई मासिक १ हजार रुपैयाँ भत्ता दिने निर्णय गरेपछि त्यसको सकारात्मक असर नेपालमा मात्र नभएर छिमेकी देश भारतमा पनि पुगेको थियो । त्योभन्दा पनि अघि बढेर अरू कुनै आर्थिक गतिविधि अघि सार्न नसकेपछि कांग्रेस सरकारले हतारिँदै ६५ वर्ष पुगेका नागरिकलाई वृद्धभत्ता दिने निर्णय गरेको हो । त्यसैगरी प्रणाली दीगो बनाउन नसकेका कारण भूकम्प गएको ३ वर्ष पुग्न लाग्दा पनि शासकले पुन:निर्माणका नाममा दुनियाँ हँसाउन छाडेका छैनन् । अहिले भूकम्पपीडितलाई राहत दिइने रकम ३ लाखबाट बढाएर ४ लाख पुर्याएको सन्दर्भलाई पनि सरकारको अकर्मण्य शैलीको निरन्तरता मान्न सकिन्छ । यहाँनिर जनतालाई भत्ता र सुविधा दिने विषयमाथि आलोचना गर्न खोजिएको होइन तर नियम, कानुन, पद्धति, प्रणाली, मापदण्ड कुनैलाई निश्चित आकार दिन नसकी आर्थिक र सामाजिक अवस्था धाराशायी बनाएर जथाभावी निर्णय गर्न अग्रसर शासकीय शैली भने मुलुकका निम्ति विध्वंशकारी बन्ने कुरा ठोकुवासाथ भन्न सकिन्छ । डा भुवनेश्वर शर्माचन्द्रागिरि२, काठमाडौं"
कांग्रेस पराजयका कारण,"२०७४ को आम निर्वाचनमा नेपाली कांग्रेसले ल्याएको मतलाई हेर्ने हो भने उसको हार भन्न मिल्दैन । यद्यपि, वाम गठबन्धन शक्ती एकजुट हुँदा दुई तिहाइ मत ल्याउन नसक्नु स्पष्ट मतादेश छैन भन्नु हो । यसमा कसैले घमन्ड नगर्दा हुन्छ । अब बन्ने नयाँ सरकारले यस कुरालाई राम्रोसँग ख्याल गरी सबैलाई मिलाएर समावेशी तरीकाले चल्नुुपर्छ अन्यथा दम्भको राजनीतिले आफूलाई नै खानेछ । आशा छ कि नयाँ बन्ने सरकारले राम्रो काम गरोस् । वास्तवमा कांग्रेस पराजयका प्रमुख कारण के हुन् त ? ९० प्रतिशतभन्दा बढी संख्याले पारित गरेको नेपालको संविधानलाई केही मधेसी दलहरू र छिमेकी राष्ट्रको दबाबमा संशोधन गर्नुपर्छ भन्ने नेपाली कांग्रेसको अडानलाई जनताले रुचाएनन् । भारतले नेपालमा नाकाबन्दी गर्दा तत्कालीन कांग्रेस सरकार भारतको रक्षात्मक स्थितिमा बस्नु र स्पष्ट धारणा राख्न नसक्नुले पार्टी कमजोर हुन पुग्यो । तत्कालीन प्रधानन्यायाधीश सुशीला कार्कीमाथि संसद्मा महाअभियोग प्रस्ताव दर्ता गर्नुले पनि कांग्रेसको साख कमजोर भयो । चुनावमा पुराना अनुहारलाई उम्मेदवार बनाउनु पनि अर्को कमजोरी भयो । संविधानको मर्मविपरीत आफ्नो पुरानो रेकर्ड तोड्दै देउवाले ६४ जनाको मन्त्रिपरिषद् बनाएर जग हँसाउने काम नगरेको भए पनि पार्टीलाई फाइदा पुग्ने थियो । अदु अनुसन्धान आयोगका तत्कालीन प्रमुख लोकमानसिंह कार्कीमाथि एमाले र माओवादी केन्द्रले मिलेर महाअभियोग प्रस्ताव ल्याउँदा देउवा चुप लाग्नुले पनि निर्वाचनमा पराजयको कारण बन्यो । भुवनसिंह पाण्डेबुढानीलकण्ठ८, काठमाडौं"
कमलपोखरीका माछा किन मरे ?,"ऐतिहासिक कमल पोखरीका माछा धमाधम मर्न थालेका छन् । त्यसो त गत हप्ता वाग्मती सफाइ अभियानका क्रममा वाग्मती नदी किनारमा मरेका माछा तैरिएको समाचार सार्वजनिक भएको थियो । वाग्मती नदीका माछाहरू दूषित र केमिकलयुक्त पानीका कारण मरेको वाग्मती अभियन्ताहरूको निष्कर्ष रहेको थियो । राजधानीको मध्यभागमा रहेको कमल पोखरीका माछाहरू किन मरे भन्नेबारे अझैसम्म खासै तथ्य खुल्न सकेको छैन । कमल पोखरीका माछाहरू एकाएक निकै ठूलो संख्यामा मरेको र ती मरेका माछाले वरपरको वातावरणलाई समेत दुर्गन्धित बनाइरहेको अवस्थामा सम्बन्धित निकायका तर्फबाट माछा मर्नुपछाडिका कारणबारे तत्कालै अनुसन्धान गरी रोकथामका उपाय अवलम्बन गर्ने तत्परता किन देखाइरहेको छैन ? किन उदासीन छन् हाम्रा निकायहरू ?खासगरी काठमाडौं महानगरपालिका क्षेत्रभित्रका ऐतिहासिक धरोहरको रक्षा गर्ने र जीवजन्तुको रक्षाका लागि विशेष जिम्मेवारी बहन गर्नुपर्ने महानगरपालिकाको उदासीनता उदेकलाग्दो छ । कमलपोखरीमा माछा मात्र मरिरहेका छैनन्, यसले त्यहाँको पानी र वातावरण प्राणीका लागि उपयुक्त छैन भन्ने सन्देश पनि दिएको छ । त्यसो त वातावरण बचाउका लागि क्रियाशील संस्थाहरू वाग्मती नदी अनि कमलपोखरीजस्तो स्थानमा प्रदूषणका कारण यत्रो संख्यामा माछा मारिँदा किन चलायमान हुँदैनन् ? जीवनचक्र परिस्थिति सन्ुतलनका लागि प्राणीहरूको अस्तित्व महत्त्वपूर्ण हुन्छ । कमलपोखरीमा माछा मर्नुको अर्थ मानवीय अस्तित्वसमेत बिस्तारै संकटतर्फ धकेलिँदै छ भन्ने संकेत पनि हो । वातावरण बचाउ स्वयंसेवी तवरले राष्ट्रव्यापी रूपमा नदी बचाउ अभियान र टोल, सहर सफाइ अभियान सञ्चालन भइरहँदा वातावरण संरक्षणमा मौलाएको सरकारी उदासीनतालाई अब चिर्नु जरुरी छ । कमलपोखरीमा के कति कारणले माछा मारिएका हुन् र यसका लागि जिम्मेवार कुन निकाय हो भन्नेबारे अब तथ्य बाहिर आउनु जरुरी छ । यो पृथ्वी ती सुन्दर प्राणीहरूको पनि हो जसले अप्रत्यक्ष रूपमा मानवीय जीवनको अस्तित्व र रौनकतामा योगदान पुर्याइरहेका हुन्छन् । उत्तम पुडासैनी जोरपाटी, काठमाडौं"
जथाभावी मूल्यवृद्धि,"आम नागरिक निर्वाचनपछि स्थायी सरकार बन्नेमा आश्वस्त थिए । रोजगारीे सिर्जना, महँगी नियन्त्रण, शान्तिसुरक्षा, नागरिकका आधारभूत आवश्यकतामा सरकार केन्द्रित हुनेमा ढुक्क थिए । तर विडम्बना, अहिले पुनर्निर्माणको समयमा एक महिनामा पाचपटक सम्म मूल्यवृद्धि भएको छ । ७ सय रुपैयाँमा पाइने सिमेन्ट १२ सयसम्म पुगेको छ भने करिब ७० रुपैयाँ प्रतिकिलो पर्ने रड १०० रुपैयाँ हाराहारी छ । सरकार मौन छ । यतिखेर व्यापारीले क्लिंकरदेखि डिजलसम्मको कुरा उठाइरहेका छन् । के हिजो १ सय १५ रुपैयाँको डिजल ७० रुपैयाँमा आउँदा बजारमा यसको प्रभाव परेको थियो ? होइन भने आज २ रुपैयाँ बढ्दैमा र केही समस्या सिर्जना हुँदैमा सिमेन्टमा प्रतिबोरा ५ सय रुपैयाँ बढाउनु युक्तिसंगत छ ? सरकारसमेत मौन बसिरहेको छ । जथाभावी मूल्य बढाउनेलाई कसले कारबाही गर्ने, जनतालाई अत्यावश्यक सामग्रीको सहज वितरण कसले गर्ने ? रामकृष्ण बरालजोरपाटी, काठमाडौं"
अन्तर्राष्ट्रिय सेवाकेन्द्रबाटै समृद्धि,"नयाँ संविधान कार्यन्वयन गर्ने क्रममा स्थानीय सरकार, प्रादेशिक सरकार तथा संघीय सरकारको चुनाव भइसकेको छ । अबको बाटो भनेको सामाजिक न्यायसहितको आर्थिक वृद्धि र समृद्ध समाज निर्माण नै हो । विश्वव्यापीकरणका कारण मुलुकमा परेको आर्थिक एवं सामाजिक प्रभाव, भूकम्पलागायत विपदबाट सिर्जित पुन:निर्माणको जिम्मेवारी र जनताको विकासको आकांक्षालाई एकसाथ सम्बोधन गर्न नेपाली जनताले निर्वाचनमार्फत आफ्नो मत जाहेर गरिसकेका छन् । तीव्र आर्थिक वृद्धि प्राप्ति अहिलेको काम गराइ तथा सोचाइले सम्भव हुँदैन भन्नेमा दुईमत छैन । विश्वको अति कम विकसित देशबाट मध्यम आय भएका राष्ट्रहरूको हाराहारीमा नेपाललाई पुर्याउने उद्देश्य लिने हो भने नेपाललाई अन्तर्राष्ट्रिय सेवा केन्द्रका रूपमा घोषणा गरी अन्तर्राष्ट्रिय बहुआयमिक आर्थिक केन्द्रहरूको ध्यानाकार्षण गर्न आवश्यक गृहकार्य थाल्न जरुरी भइसकेको छ । सेवा केन्द्रको आवश्यकताकुनै पनि सहर अथवा देश अन्तर्राष्ट्रिय आर्थिक सेवा केन्द्र बन्न सक्छ । आर्थिक सेवा केन्द्रमा विश्वका विभिन्न बैकिङ संस्था, बिमा कम्पनी, लगानी बोर्ड, वित्तीय कोषहरूजस्ता अन्तर्राष्ट्रिय आर्थिक केन्द्रहरू सञ्चालन भइरहेका हुन्छन् । यी संस्थालाई विश्वका विभिन्न देशमा आर्थिक गतिविधि गर्ने अनुमति र अवसर दिइएको हुन्छ । सामान्यत: अन्तर्राष्ट्रिय आर्थिक सेवा केन्द्र बन्नका लागि चाहिने आधारभूत पूर्वाधारमध्येमा हवाईमार्ग, सूचना तथा सञ्चारमा राम्रो विकास, भौतिक पूर्वाधार विकास भएको, वैदेशिक लगानी नीतिलाई सबै राजनीतिक दलहरूले प्रतिबद्धता जाहेर गरेको खण्डमा देश अन्तर्राष्ट्रिय आर्थिक सेवा केन्द्र बन्न सक्छ । डिजिटल नेपालको अवधारणालाई मूर्तरूप दिँदै अब आउने सरकारले नेपाललाई अन्तर्राष्ट्रिय आर्थिक सेवा केन्द्र घोषणा गरी त्यसको कार्यान्वयनतर्फ अग्रसर हुनुपर्छ । नेपालले स्पष्ट कर नीति बनाई लगानीमैत्री वातावरण सिर्जना गर्न तथा सुरक्षित र भरपर्दो ऐनकानुन बनाई मुलुकलाई विश्वकै सफल आर्थिक केन्द्र बनाउन सक्ने अवस्था देखिन्छ । भूपरिवेष्ठित देश नेपाल व्यापार पारबहनका लागि अनुपयुक्त मानिन्छ । भूउपग्रह, इन्टरनेट तथा अन्य आधुनिक सूचना प्रविधिलाई प्रथमिकता दिँदै नेपाललाई विश्वकै नमुना सुक्खा बन्दरगाहमा परिणत गर्न सकिन्छ । विश्व अर्थतन्त्रमा उदीयमान छिमेकी चीन र भारतको बिचमा अवस्थित नेपाल डिजिटल हाइवे का रूपमा रहन सक्छ । नेपाल भूस्थितिका दृष्टिले पनि अति रणनीतिक स्थानमा छ । त्यसकारण पनि नेपाल अन्तर्राष्ट्रिय आर्थिक सेवा केन्द्रका रूपमा सफल हुने देखिन्छ । देशको तीव्र आर्थिक विकासका लागि मात्र खाँचो छ दृढ राजनीतिक इच्छाशक्ति, पुँजी, दक्ष जनशक्ति, कुशल नीतिनियम । वास्तविक आर्थिक वृद्धिदरलाई औसत वार्षिक ११५ प्रतिशत पुर्याई प्रतिव्यक्ति आय ५ हजार डलर पुर्याउने हो भने नेपाललाई अन्तर्राष्ट्रिय सेवा केन्द्र बनाउनुपर्छ आर्थिक रुपान्तरणको आधार क्षेत्रफलका हिसाबले नेपालजस्ता साना देश स्विटजरल्यान्ड, सिंगापुर, मलेसिया, हङकङ आर्थिक केन्द्रका रूपमा स्थापित भइसकेका छन् । आर्थिक सेवा केन्द्रले मुलुकको अर्थतन्त्रमा ठूलो योगदान गरेको हुन्छ । विदेशी कम्पनीेहरूको उपस्थितिले रोजगारी र नेपाली क्रयशक्ति बढाउँछ । विभिन्न वैदेशिक कम्पनीहरूको अनुमतिपत्र, कर, आयकरबाट नेपालले लाभ लिन सक्छ । अन्तर्राष्ट्रिय आर्थिक सेवा केन्द्रले ठूलो संख्याका दक्ष तथा अर्धदक्ष कामदारलाई रोजगार सिर्जना गर्छ । रोजगारीका लागि विदेश जाने क्रम मात्र रोकिँदैन, विदेशमा रहेका नेपालीलाई स्वदेशमै फर्किर्ने वातावरण पनि सिर्जना गर्छ । दक्षिण कोरिया, चीन, भारत, सिंगापुरले छोटो समयमै आर्थिक समृद्धि हासिल गर्नुको मुख्य कारणमध्ये अन्तर्राष्ट्रिय सेवा केन्द्र स्थापना गर्नु नै हो । उनीहरूले विश्वसामु प्रचारप्रसार गरे भने ऐनकानुन तथा आर्थिक पूर्वाधार निर्माणलाई ठूलो महत्त्व दिए र उपयुक्त जनशक्तिको व्यवस्थापन गरी विदेशी कम्पनीहरूलाई नियन्त्रण तथा परिचालन गरे । नेपालको आर्थिक गतिविधिलाई प्रभावकारी ढंगले व्यवस्थापन गर्दै पूर्वाधार तथा ऐनकानुन बनाई कार्यान्वयनका लागि कार्यविधि तर्जुमा गरी अन्तर्राष्ट्रिय कम्पनीहरूलाई सेवा केन्द्र स्थापनाका लागि आह्वान गर्नुपर्छ । सुरुमा अन्तर्राष्ट्रिय कम्पनीहरूले आफ्नो विज्ञ तथा अनुभव प्राप्त जनशक्ति नेपालमा ल्याउँदा यहाँका जनशक्तिले प्रविधि एवं सीप सिक्ने अवसर प्राप्त गर्छन् । यसबाट स्थानीय जनशक्तिको ज्ञान तथा सीप परिमार्जन हुँदै जानेछ भने देशको अर्थव्यवस्थामा टेवा पुग्न गई स्थानीय व्यवसायले पनि ठूलो सहयोग प्राप्त गर्छन् । आर्थिक वृद्धिलाई प्रत्यक्ष सघाउ पुग्ने गरी पुँजी बजार परिचालन तथा संस्थागत सुशासनसम्बन्धी आचारसंहिता लागू गर्न सके अन्तर्राष्ट्रिय सेवा कम्पनीहरू आफ्ना आर्थिक केन्द्रहरू नेपालमै स्थापना गर्न इच्छुक हुन्छन् । स्थायी सरकार तथा सबै राजनीतिक दलको प्रतिबद्धता तथा भ्रष्टाचाररहित सार्वजनिक निकाय र गोपनीयता कायम गर्न तत्पर रहनुपर्छ । आर्थिक सेवा केन्द्रका आधार सामाजिक, प्राकृतिक, भौगोलिक, सांस्कृतिक, राजनीतिक एवम् रणनीतिक विशेषता नेपाल अन्तर्राष्ट्रिय आर्थिक सेवा केन्द्रका रूपमा सफल हुन सक्ने मुख्य आधार हुन् । लगानी र बचत तथा आयात र निर्यातबीचको खाडल घटाउन, देशमा नयाँ ज्ञान र प्रविधि भित्र्याउन, अन्तर्राष्ट्रिय कूटनीतिक, सांस्कृतिक, व्यापारिक एवम् रणनीतिक सम्बन्धलाई राष्ट्रिय स्वार्थ अनुकूल हुने गरी सञ्चालन गर्न नेपाल आर्थिक सेवा केन्द्रका रूपमा विश्वमाझ उपस्थित हुन जरुरी छ ।चीन तथा भारतजस्ता ठूला देशहरूको बीचमा रहनुले पनि नेपालले आर्थिक सेवा केन्द्र स्थापनाबाटै ठूलो उपलब्धि हासिल गर्न सक्ने अवस्था छ । नेपालले विभिन्न देशमा हवाईसेवा पनि सञ्चालनमा आइसकेको छ । सरकारी तथा निजी क्षेत्रको लगानीमा छोटो अवधिमा आवश्यक भौतिक पूर्वाधार निर्माण गर्न सकिने आधार पनि छन् । वैदेशिक ऋण सहयोगबाट पूर्वाधार जलविद्युत्, रेलमार्ग, हवाईमार्ग तथा स्मार्ट सिटी निर्माण गर्न सकिन्छ । विश्व बैक, एसियाली बैंक, एसियन पूर्वाधार लगानी बैंकजस्ता अन्तर्राष्ट्रिय बैकहरूलाई पूर्वाधार क्षेत्रमा लगानीका लागि आह्वान गर्न सकिन्छ । देशभित्रै रहेका वित्तीय संघ तथा संस्थालाई पनि पूर्वाधार निर्माणमा लगानी गर्न सक्ने वातावरण बनाउनुपर्छ । नेपालमा विद्यमान तथा नया प्राविधिक शिक्षण संस्थानहरूलाई उचित महत्त्व दिनसके केही वर्षमै नेपालमै विभिन्न विधाका दक्ष जनशक्ति उत्पादन हुन सक्छन् । त्यस्तै विदेशमा रहेका धेरै जनशक्ति नेपालमै फर्किने वातावरण तयार पनि हुन्छ । नेपालले सफल आर्थिक केन्द्रहरूको अध्ययन गरेर नीतिनियम बनाउनुपर्छ । जस्तै स्विजरल्यान्डको बैकिङ नीतिलाई अनुसरण गरेर नेपालको वैदेशिक बैंक नीति बनाउन सकिन्छ । नेपालले अहिलेकै व्यवस्थापन, कार्यशैली तथा सोचबाट आर्थिक समृद्धि हासिल हुँदैन भन्नेमा सबै राजनीतिक दलहरूले बुझ्न जरुरी छ । विदेशी सहायताको मात्र अपेक्षा गर्नु पनि उचित छैन यद्यपि नेपालको आर्थिक वृद्धिका लागि ठूलो मात्रामा पुँजी आवश्यक पर्छ । नेपालको आर्थिक, सामाजिक रूपान्तरणका लागि सैद्धान्तिक र व्यावहारिक पक्ष उत्तिकै सबल हुन जरुरी हुन्छ । यसका लागि पुँजी बजार पारदर्शी र प्रतिस्पर्धी हुनुका साथै पुँजी परिचालनकर्तालाई पहुँचयोग्य र विश्वसनीय बनाउन सकिन्छ । एसियाली देशहरूले आर्थिक क्षेत्रमा गरेको प्रगति तथा चीन तथा भारतजस्ता तीव्र आर्थिक वृद्धि भएका देशबीचमा रहेको हुनाले पनि नेपाललाई नयाँ आर्थिक सेवा केन्द्रका रूपमा रूपान्तरण गर्न सजिलो छ । अन्तर्राष्ट्रिय आर्थिक केन्द्रका रूपमा रहँदा अन्तर्राष्ट्रिय समुदाय मात्र नभएर स्थानीय नेपाली कम्पनीहरूले पनि लगानीमा भविष्य देख्न सक्छन् । हालैको निर्वाचनमा बहुमत ल्याएको वाम गठबन्धनको प्रतिबद्धतापत्रमा तीव्र आर्थिक वृद्धिबाट समृद्ध नेपाली सुखी नेपाली हुने उल्लेख छ । त्यसका लागि अब बन्ने सरकारको आर्थिक नीति नेपाली भूभागमा कसरी लगानी आकर्षित गर्ने भन्नेमा केन्द्रित हुनुपर्छ । सेवामुखी कम्पनीलाई उर्वर भूमि विदेशी बैंक तथा निजी कम्पनी, अन्तर्राष्ट्रिय बिमा कम्पनी, विभिन्न सूचना तथा सञ्चार कम्पनीलगायत वैदेशिक कम्पनीहरूको क्षेत्रीय प्रशासनिक कार्यालय खोल्नका लागि नेपालले आर्कषित गर्न सक्छ । अन्तर्राष्ट्रिय व्यापार कम्पनी, वैदेशिक घरजग्गा कारोबार कम्पनीहरूले नेपालमा आफ्नो आर्थिक सेवा केन्द्र स्थापना गर्न सक्छ । नेपाललाई छोटो समयमै एसियाको स्विटजरल्यान्ड बनाउने परिकल्पनालाई यथार्थमा रूपान्तरण गर्ने विकल्प अन्तर्राष्ट्रिय आर्थिक सेवा केन्द्र स्थापना नै हो । भारत तथा चीनका विभिन्न कम्पनी तथा व्यावसायिका लागि मात्र सेवा केन्द्र स्थापना गर्नसके नेपाल समृद्ध राष्ट्रमा परिणत हुन सक्छ । नया संविधान कार्यान्वयन सुरु भएपछि बन्दै गएको लगानीको वातावरण, प्राकृतिक सम्पदाको संरक्षण एवं जैविक तथा सांस्कृतिक विविधता, तुलनात्मक रूपमा न्यून ज्यालादर, नेपाली समुदायको विदेशमा बढ्दो उपस्थिति र उनीहरूको सीप, क्षमता र अनुभवको अधिकतम परिचालन गर्नका लागि पनि अन्तर्राष्टिय सेवा केन्द्र स्थापना गर्न जरुरी छ । वैदेशिक लगानी, व्यापार तथा विकास सहकार्यसम्बन्धी बहुपक्षीय, क्षेत्रीय र द्विपक्षीय सम्झौताबाट अन्तर्राष्ट्रिय बजार प्रवेशमा पाउने सहजता र छिमेकी मुलुकमा भएको उच्च आर्थक वृद्धि एवं बढ्दो मध्यमवर्गीय जनसंख्याबाट व्यापार र लगानीका क्षेत्रमा फाइदा लिन सकिने अवसर छ । अमात्य राष्ट्रिय योजना आयोगकी पूर्वसदस्य हुन् ।"
राज्यकोषको दोहन,"परिदृश्य४सहयोगस्वरूप राष्ट्रियकोषबाट मोटो उपचार खर्च लिनेहरूको पंक्ति लामो छ । घरीघरी विदेशलाई पानीपँधेरो ठानेर उपचार गर्न जानेहरू कम छैनन् । तिनको चर्चालाई थाती राखेर यो आलेखमा पूर्वराष्ट्रपतिलाई प्रतिनिधि पात्र मानिएको हो । डा रामवरण यादव ७० लाख रुपैयाँ उपचार खर्च लिएर परमूत्र रोगसम्बन्धी उपचारका निम्ति अमेरिका पुगे, नेपाली डाक्टरहरूलाई अचम्मित तुल्याए । राष्ट्रपति पदको बर्हिगमनपछि सानोतिनो विवादमा उनी तानिने क्रम जारी छ । अहिलेको अप्रमाणित चर्चाअनुसार तिनलाई सरकारले ४ गाडी सुम्पियो भन्ने छ । देशको प्रथम राष्ट्रपति घरीघरी विवादमा परिरहुनुको अर्थका ३ कारण हुन सक्छन् (क) तिनलाई आफूले पाएको पदको गरिमा वा महत्त्वको आभास नभएर (ख) वर्तमान राष्ट्रपतिलाई उक्त पदबाट कुनै दिन बिदा हुनुपर्छ भन्ने बोध नभएर अनि (ग) सरकार सञ्चालन गर्नेहरूलाई उक्त पदको महत्त्वका विषयमा चेतना नभएर । राष्ट्रपति हुँदा डा यादवको कार्यकाल केकस्तो रह्यो, यो आलेखको नाता त्यस विषयसँग छैन । प्रथम राष्ट्रपति निवासको बाहिर गमनपश्चात् पूर्वराष्ट्रपति सुहाउँदो घर पाइएन, दोस्रो घर मिल्यो, तिनी भित्रिए तर सरकारले समयमा भाडा तिरेन आदि, आदि । राष्ट्रपतिको बर्हिगमनका विषयमा सरकारले सोच्नुपर्ने हो । तिनको मान र साख राख्ने प्रमुख उत्तरदायित्व सरकारकै हो । सरकारले उनीप्रति सद्भाव देखाउन नसकेको हो त्यसमा कुनै शंका छैन । त्यसपछि कमसेकम आफ्नो हविगत पनि त्यस्तै हुन सक्ला भनी वर्तमान राष्ट्रपतिले नै पूर्वराष्ट्रपतिका निम्ति आफ्नो दायित्व निर्वाह गर्नुपर्ने थियो । तिनले सरकारलाई पूर्वराष्ट्रपतिको भविष्य पदको मर्यादाअनुरूपको गर्न सरकारलाई सल्लाह दिन सक्नुपथ्र्यो ।यक्ष प्रश्न चाहिँ किन पूर्वराष्ट्रपति स्वयंले नै म साधारण नेपाली नागरिक थिएँ, आफ्नो पुरुषार्थ र सामथ्र्यले यो शिखरमा पुगेको हँु, अब मेरो भूमिका समापन भयो । त्यसकारण पुन: जनसाधारणको जीवनमा फर्किन्छु भन्ने सोच राख्न सकेनन् भन्ने हो । तिनले जनकपुरमा गएर बिरामी जाँच्ने कामलाई निरन्तरता दिएको भए के हुन्थ्यो ? निश्चय पनि उनी सर्वसाधारण नागरिकका निम्ति सदाका लागि राष्ट्रपति नै भइरहने थिए । डा यादवलाई काठमाडौंमा सरकारी घर नै चाहिएको थियो भने किन सन्त नेताका निम्ति बाडेगाउँमा निर्माण गरिएको खाली आश्रम रोजेनन् ? आखिर उक्त आश्रम खाली छ । त्यहाँ गएको भए स्थान र भाडाको विवाद निम्तने थिएन । अनि उनी आफंै डाक्टर मानिस किन औषधिका निम्ति अमेरिकाजस्तो महँगो ठाउँ रोजे ? यदि पूर्वराष्ट्रपतिजस्तो व्यक्तिले आफ्नो पदको मानमर्यादाको ख्याल नगरेर आफ्नै पौरखमा आर्जेको इतिहासमा रहेको सुरक्षित स्थान लत्याउने हो भने यो देशमा प्रेरणाको स्रोत को हुने ? पूर्वराष्ट्रपतिले चाहेर वा नचाहेर प्रदर्शन गरेको व्यवहारलाई प्रतिनिधि पात्रका रूपमा प्रस्तुत गरिएको हो, तर यो प्रवृत्तिले देशलाई कुन दिशातर्फ अग्रसर तुल्याउँदै छ चिन्ताको विषय हो । देशले जनकपुर सपहीका रामवरण हुन् या डढेल्धुरा रुवाखोलाका शेरबहादुरलाई जे दिएको थियो र छ, त्योभन्दा बढी दिन यो मुलुकले के नै सक्छ र ? आफूले राष्ट्रबाट पाएको प्रतिफलबापत उनीहरूले राष्ट्रलाई फिर्तामा कमसेकम आफैंले आर्जेको ऐतिहासिक सुरक्षित स्थान छाड्ने निर्णय गरेको भए भविष्यको पुस्ताले केही नभए पनि तिनको पदचिह्न पछ्याउने थिए । उल्टो उनीहरू आफैंले विगतमा निर्माण गरेको पदचिह्न मेट्न थालेको देखेर नयाँपुस्ताले त्यही बाटो पछ्याउलान् भन्ने त्रास जनसाधारणमा बढ्नुले देश कुन दिशातर्फ अग्रसर हुँदै छ भन्ने संकेत दिन्छ ।"
नेपाल बनाउन कस्तो शिक्षा चाहिन्छ ?,"मुलुक विकासका लागि मध्यम र उच्चस्तरीय सीपयुक्त जनशक्ति आवश्यक पर्छ । के नेपालमा विगतमा ल्याइएका विकास मोडलले शिक्षालाई निर्देशित गर्न सके त ? प्राविधिक शिक्षा (सीपयुक्त जनशक्ति उत्पादन गर्ने कार्य) कुन सिद्धान्त वा दर्शनबाट निर्देशित छन् त ? निश्चय पनि विकास मोडलले मुलुकका लागि के कति जनशक्ति आवश्यक पर्छ भन्ने तथ्यांक अनुमान गर्न सहयोग गर्छ । क्षेत्रीय वा विश्व बजारमा जनशक्ति आपूर्ति गर्ने हो भने पनि त्यस्तो उत्पादन गर्न मागको विश्लेषण गर्नैपर्छ । माग र आपूर्तिको सम्बन्ध खोजिएमा शिक्षाले बेरोजगार नागरिक उत्पादन गर्छ भन्ने भनाइ सुन्नु पर्दैन । मुलुकका लागि जनशक्ति मागको अनुमान गर्न सर्वप्रथम विकासका क्षेत्र पहिचान गर्न सक्नुपर्छ । यसमध्ये पनि खुला बजारको सन्दर्भमा तुलनात्मक लाभका क्षेत्रबाट बढी प्रतिफल लिन सकिन्छ । चीन र भारतजस्ता ठूला अर्थतन्त्र र स्रोतसाधनसहितको क्षमता भएका मुलुकहरूको बीचमा रहेको नेपालले प्रतिस्पर्धात्मक लाभका क्षेत्रभन्दा तुलनात्मक लाभका क्षेत्रमा जोड दिनु बढी उपयुक्त हुन्छ । कृषि, पर्यटन, जैविकविविधता, जलस्रोत, पर्वतारोहण, वनपैदावरलगायत कतिपय क्षेत्रको विकासलाई मुलुक विकासको पहिलो सर्त मान्ने हो भने शिक्षाले यसका लागि आवश्यक मध्यमस्तरीय सीपयुक्त जनशक्ति उत्पादन गर्न सक्नुपर्छ, जसका लागि प्राविधिक व्यावसायिक शिक्षाको विकास र विस्तार आवश्यक हुन्छ । यही उद्देश्य राखेर २०४५ सालमा प्राविधिक शिक्षा तथा व्यावसायिक तालिम परिषद् ऐनको व्यवस्था गरियो । तापनि मध्यमस्तरीय जनशक्ति उत्पादन गर्ने कार्य मुलुक विकासको मूल प्रवाहमा आउनै सकेन । समस्या केमा छन् त ?यस क्षेत्रको सबैभन्दा ठूलो समस्या भनेको एउटै प्रकृतिको कामका लागि धेरै मन्त्रालय र निकायहरू संलग्न हुनु हो । एकीकृत स्वरूपको कायक्रमभन्दा पनि हरेक निकायका स्वार्थ र चाहनाबमोजिमका संरचना, नीति तथा कार्यक्रम तर्जुमा भई कार्यान्वयनमा आइरहे । प्राविधिक शिक्षा तथा व्यावसायिक तालिम परिषद्लाई अग्रणी संस्थाका रूपमा विकास गरी निजी क्षेत्रको सहभागितामा समन्वयात्मक ढंगबाट कार्यान्वयनमा ल्याउने काम हुनै सकेन । निकायपिच्छेका नीति, कानुनी व्यवस्था, संरचना र कार्यक्रम बन्न थाले । प्राविधिक शिक्षा तथा व्यावसायिक तालिम परिषद्ले सबल नेतृत्वद्वारा सबैको विश्वास जित्नेभन्दा पनि अपारदर्शी ढंगबाट सम्बन्धन बाँड्ने काम गरिरह्यो । निजी क्षेत्रले आफ्नै ढंगबाट चल्न सजिलो मान्यो । दातृ निकायहरू फरकफरक क्लबका रूपमा आफू अनुकूलका कार्यक्रम विकास गर्ने कार्यमा तल्लीन रहे । एउटा निकायले हुन्न भनेका कार्यक्रम अर्को निकायबाट कार्यान्वयन गराउने मौका दातृ निकायलाई मिल्यो । कतिपय कार्यक्रम स्थानीय आवश्यकता हेरेरभन्दा पनि सीमित स्वार्थका आधारमा सञ्चालित हुन पुगे । दूरदराजमा तत्कालको आवश्यकता कृषिमा जोड दिने हुन सक्छ तर विद्यालयले कम्प्युटर शिक्षा पढाइरहेको हुन सक्छ । यिनै कारणले गर्दा मुलुक विकासका लागि आवश्यक जनशक्ति विकास गर्ने काम छायामा पर्न पुग्यो, भएका स्रोतसाधन छरिन पुगे, सरकारी प्रयास एकीकृत स्वरूपका बन्न सकेनन् । अब के गर्ने त ? नयाँ ढंगबाट सोच्नुपर्ने बेला आएको छ ।अहिले मुलुक संघीय संरचनामा प्रवेश गरिसकेको छ । राज्यशक्तिको अधिकार र स्रोत संविधानत: विभिन्न तहका सरकारबीच बाँडफाँट भएको छ । यस क्रममा विगतका संरचनाहरू पुन:संरचना हुने नै छन् । विकासका लागि आवश्यक मध्यमस्तरीय जनशक्ति उत्पादन गर्न प्राविधिक शिक्षा तथा व्यावसायिक तालिम परिषद्को पुन:संरचना गरेर मात्र नपुग्ने देखिन्छ । नयाँ परिवेशमा नयाँ ढंगबाट अगाडि बढ्न प्राविधिक व्यावसायिक शिक्षा र तालिम क्षेत्रको पुन:संरचना आवश्यक देखिन्छ । छरिएर रहेका निकाय, संरचना, कार्यक्रम र स्रोतलाई एकीकृत गर्न पनि यो आवश्यक मात्र नभई अनिवार्यजस्तै देखिन्छ । यसका लागि देहायका उपाय उपयोगी हुन्छन् : सीपश्रम र रोजगार मन्त्रालय स्थापनाअहिले केन्द्रमा रहेका मन्त्रालयहरूको पुन:संरचना गर्दा सीप विकास तथा श्रम र रोजगारीसँग सम्बन्धित मन्त्रालयहरूलाई एकीकृत गरी संघमा एक मन्त्रालयको स्थापना गर्नु उपयुक्त हुन्छ । यस मन्त्रालयअन्र्तगत अहिले विभिन्न मन्त्रालय तथा निकायबाट सञ्चालनमा रहेका प्राविधिक व्यावसायिक शिक्षा र तालिमसँग सम्बन्धित निकाय, संरचना, कार्यक्रम र स्रोतसाधनलाई एकीकरण गर्नुपर्छ । प्राविधिक व्यावसायिक शिक्षा र तालिम ऐन (एकीकृत स्वरूपको ऐन) नबन्दासम्म यस मन्त्रालय प्रधानमन्त्रीको मातहतमा रहने व्यवस्था गर्नुपर्छ । किनकि हरेक निकायका विभागिय मन्त्रीले आफ्नो विभागको विस्तार गर्ने चाहना मानवीय स्वभावअन्तर्गत नै पर्छ । यसबाट एकीकृत स्वरूप बन्न कठिन हुन्छ । सीप विकासका कार्य मात्र एकीकृत नभएको अवस्थामा सीप, श्रम र रोजगारीलाई एकै निकायमा ल्याउन पक्कै पनि उच्चस्तरको समन्वय र निर्देशन आवश्यक हुन्छ ।थिङ्कट्यांकको व्यवस्थाप्राविधिक व्यावसायिक शिक्षा र तालिमको क्षेत्रमा रहेका निकाय, संरचना, कार्यक्रम र स्रोतसाधनलाई संघीय, प्रादेशिक र स्थानीय तहमा समायोजन गर्न र एकीकृत ऐनको मस्यौदा तर्जुमा गर्न छरितो आकारको थिङ्कट्यांक (विज्ञ समूह) मन्त्रालयमा गठन गर्नुपर्छ । यसले प्रधानमन्त्रीको मातहत रही काम गर्न पाउनुपर्छ । मन्त्रालयले तत्कालका कार्यक्रम कार्यान्वयनमा समन्वय गर्ने र विज्ञ समूहले नीतिगत पक्षमा काम गर्ने गरी कार्यविवरण स्वीकृत गर्नुपर्छ । विज्ञ समूहले तयार गरेको सुझाव मन्त्रिपरिषद्बाट स्वीकृत गर्दै कार्यान्वयनमा लैजान पनि प्रधानमन्त्रीको नेतृत्व आवश्यक हुन्छ । विज्ञ समूहको कामलाई सहयोग गर्न र अन्य तत्कालका लागि नीति तथा कार्यक्रम तर्जुमा तथा कार्यान्वयन गर्न मन्त्रालय संलग्न हुन सक्छ ।अवसर, स्रोतसाधन र क्षमता पहिचानमाध्यमिक तहमा प्राविधिक व्यावसायिक शिक्षाको विस्तार र विकासका लागि न्यूनतम रूपमा पनि प्रत्येक स्थानीय तह र प्रत्येक प्रदेशमा एक एक ओटा पर्ने गरी तुलनात्मक लाभका क्षेत्र पहिचान गर्नुपर्छ । उक्त क्षेत्रसँग मिल्ने ढंगबाट मात्र माध्यमिक तहमा (डिप्लोमा समेत) प्राविधिक व्यावसायिक शिक्षाका कार्यक्रम सञ्चालन गर्ने व्यवस्था मिलाउनुपर्छ । यस्ता कार्यक्रम सरकारी शिक्षालय वा सामुदायिक विद्यालयमा सञ्चालन गर्ने नीति लिनुपर्छ । निजी क्षेत्रसँग सहकार्यको ढाँचा हुन सक्छ तर अहिलेको जस्तो सम्बन्धन दिएर कार्यक्रम सञ्चालन गर्ने मोडल प्रयोगमा ल्याउनै हुँदैन । माध्यमिक तहमा प्राविधिक व्यावसायिक शिक्षाको विकार र विस्तार गर्न निम्न ढाँचा उपयोगी हुन सक्छ :ठूला मेसिनरी उपकरण र औजार तथा उच्चस्तरको प्रविधि आवश्यक पर्ने डिप्लोमा तहका कार्यक्रम नक्सांकनका आधारमा लाभका क्षेत्र एकिन गरेर मात्र प्रदेश सरकारको समन्वयमा सञ्चालन हुने व्यवस्था मिलाउनुपर्छ । अहिले सञ्चालनमा रहेका सबै कार्यक्रमलाई यही अवधारणाबमोजिम पुन:संरचित गर्नुपर्छ । ससानो प्रविधि आवश्यक पर्ने प्राविधिक व्यावसायिक शिक्षाका कार्यक्रम प्रत्येक स्थानीय तहमा सञ्चालन गर्ने व्यवस्था मिलाउनुपर्छ । यस्ता कार्यक्रम सञ्चालन गर्नुपूर्व मध्यमस्तरीय (न्यून र उच्चमध्यमस्तरीय) जनशक्तिको आकलन र प्रक्षेपण गर्नुपर्छ । किनकि, उत्पादन र रोजगारीको सुनिश्चितता गर्नु अति आवश्यक हुन्छ । उदाहरणका लागि मुस्ताङको कुनै स्थानीय तहको सामुदायिक माध्यमिक विद्यालयमा स्याउ खेतीसम्बन्धी पढाइ गर्न सकिन्छ, स्याउका उत्पादन र बजारीकरणसम्बन्धी विषयको पढाइ प्रदेश ४ ले उपयुक्त ठानेको स्थानमा बहुप्राविधिक शिक्षालयमा गर्न सकिन्छ । छोटो अवधिको तालिमका लागि स्थानीय तहका आवश्यकता, विविधता र बजार हेरेर तय गर्न सकिन्छ । यस्ता कार्यक्रमसम्बन्धी मापदण्ड, गुणस्तर, नियमन आदिमा संघ र प्रदेशले आवश्यक मानक बनाउन सक्नेछन् । कार्यान्वयन र जवाफदेहितामा स्थानीय तहलाई जिम्मेवार बनाउन सकिन्छ ।निजी क्षेत्रसँग सहकार्य र सम्बन्धप्राविधिक व्यावसायिक शिक्षा र तालिम कार्यक्रम सञ्चालन गर्न निजी क्षेत्र तथा उद्योगी, व्यवसायीको संलग्नता र सहभागिता अपरिहार्य भएकाले यसलाई एकीकृत ऐनद्वारा नै व्यवस्थित गर्नुपर्छ । प्राविधिक व्यावसायिक शिक्षामा विद्यार्थी भर्ना गर्नुपूर्व निजी क्षेत्रका उद्योग, व्यवसाय, कम्पनी वा उत्पादन स्थलमा काम गर्ने वातावरण सुनिश्चित गर्नुपर्छ । यस क्रममा विद्यार्थी, अभिभावक, काम गर्ने निकाय वा कार्यशाला, विद्यालय र सरकार सबैको बीचमा सम्झौता गर्ने पद्धति अवलम्बन गर्नुपर्छ । यसबाट मात्र उत्पादित जनशक्ति अध्ययन क्रममा र अध्ययनपश्चात सजिलैसँग काममा प्रवेश गर्न सक्छ ।राष्ट्रिय योग्यता प्रारुपको स्वीकृतिप्राविधिक व्यवसायिक शिक्षाको सामाजिक मान्यता र हैसियतमा वृद्धि गर्न साधारण र व्यावसायिक शिक्षाका बीचमा समकक्षता गर्ने पद्धति र संयन्त्र (राष्ट्रिय योग्यता प्रारूप) बनाउनुपर्छ । अनौपचारिक पद्धतिबाट सिकेका सीपका आधारमा औपचारिक प्रमाणपत्र पद्धतिमा जाने र औपचारिक पद्धतिबाट सीपको संसारमा प्रवेश गर्ने बाटो तयार भएको खण्डमा दुवै पद्धतिको सिकाइको हैसियत एउटै रहेछ भन्ने भावना समाजमा विकसित हुन सक्छ । यसले प्राविधिक व्यावसायिक शिक्षाको हैसियतमा सुधार गर्न सहयोग पुग्छ ।मुलुक विकासका लागि नागरिकको आयआर्जनमा सुधार आवश्यक छ । कृषि, वन, जैविक विविधता, पर्यटन, जडीबुटीजस्ता लाभका क्षेत्रमा उत्पादन बढाउनसके नागरिकको आयमा सुधार हुन सक्छ । यी क्षेत्रमा विकास गर्न मध्यमस्तरीय जनशक्ति आवश्यक हुन्छ, जसको परिपूर्ति माध्यमिक तहमा योजनाबद्ध ढंगबाट तयार गरिएको प्राविधिक व्यावसायिक शिक्षाबाट हुन सक्छ । प्राविधिक व्यावसायिक माध्यमिक शिक्षा र साना तथा मझौला व्यवसाय र उत्पादन उद्योगको बीचमा सहसम्बन्ध स्थापना गरेर अगाडि बढेमा शिक्षाले उत्पादनमा सहयोग गर्ने, रोजगारीका अवसर सिर्जना हुने, बढेको उत्पादनले आयआर्जनमा सुधार ल्याउने र त्यसको प्रभाव विकासमा पर्ने निश्चित छ । यसबाट सेवा क्षेत्रको पनि विस्तार हुन पुग्छ अनि विकासमा बिस्तारै दिगोपना हासिल गर्न सकिन्छ । सबैले बुझ्नुपर्ने पक्ष भनेको के हो भने पूर्वाधार र जलविद्युत्ले उत्पादन र रोजगारीमा सहजीकरण गर्न सक्छन् तर यी आफंैले न्यून मात्रामा रोजगारी सिर्जना गर्न सक्छन् । उत्पादन वृद्धि, व्यावसायीकरण, आयआर्जनमा सुधार र रोजगारीमा विविधतासहितको अवसर दिगो विकासको पूर्वसर्त हो जुन प्राविधिक व्यावसायिक शिक्षा र तालिमबाट सम्भव छ ।न्यून मध्यम आय भएका र अति न्यून आय भएका वर्ग दुवैका लागि शिक्षा र रोजगारी सँगसँगै आवश्यक हुन्छ जुन प्राविधिक व्यावसायिक शिक्षाबाट मात्र सम्भव छ । तसर्थ यस किसिमको शिक्षा नि:शुल्क हुनुपर्छ । किनकि, यिनीहरू शुल्क तिर्न सक्दैनन् । तसर्थ विद्यालय तहसम्मको प्राविधिक व्यावसायिक शिक्षा सरकारको जिम्मामा सन्चालन गर्नुपर्छ ।डालम्साल शिक्षा मन्त्रालयका प्रवक्ता हुन् ।"
राजधानी बनाउन सघाउँछु,"नेपालगन्ज (कास) माओवादी केन्द्रका अध्यक्ष तथा पूर्वप्रधानमन्त्री पुष्पकमल दाहालले ५ नम्बर प्रदेशको राजधानी बाँकेमा हुनुपर्ने भावनाको कदर गर्दै त्यसका लागि पहल गर्ने प्रतिबद्धता जनाएका छन् । उनले नेपालगन्जको इतिहाससँग आफू परिचित रहेको भन्दै यो जिल्लालाई पछाडि पार्न नदिने दाबी गरे । हाललाई कामचलाउ राजधानी मात्रै तोकिएको हो । खासमा राजधानी तोक्ने काम प्रदेशसभाले गर्नेछ, उनले यहाँ आयोजित प्रादेशिक महोत्सवको बिहीबार उद्घाटन गर्दै भने, यहाँबाट फर्किएपछि नेपालगन्जका बारेमा शीर्ष नेताहरूसँग छलफल गर्नेछु ।अध्यक्ष दाहालले प्रदेशको राजधानी तोक्ने विषयमा अरूको भन्दा फरक धारणा राखेको जिकिर गरे । बाँकेमा राजधानी कायम भए पनि सबै सरकारी निकायहरू एकै स्थानमा राख्न नहुने अध्यक्ष दाहालको तर्क थियो । बाँकेमा राजधानी भयो भने केही सरकारी निकाय दाङमा र केही बुटवलमा राखिनुपर्छ । यसो गरियो भने समानुपातिक पनि हुने र सबै जिल्लालाई न्याय पनि हुन्छ, उनले भने, प्रदेशसभाले स्थायी राजधानी तोकेपछि यहीअनुसारको काम सरकारले गर्नुपर्छ । उनले नेपालगन्जको एयरपोर्टलाई अन्तर्राष्ट्रिय क्षेत्रीय अड्डाका रूपमा विकास गर्न पहल थाल्ने प्रतिबद्वता पनि जनाए । उनले एयरपोर्टले यस क्षेत्रको समृद्धिलाई मद्दत पुगेको बताए ।"
कालिकोटमा भाइरल इन्फ्लुएन्जा,बालकको मृत्युजाजरकोट (कास) जुनीचाँदे गाउँपालिका३ डाँडाकोटमा रुघाखोकी र ज्वरोले एक बालकको मृत्यु भएको छ । डाँडाकोटका जयबहादुर विकका ६ महिने छोरा रोशनको मृत्यु भएको हो । तीन दिनदेखि रुघाखोकी र ज्वरोले थलिएका रोशनको बिहीबार मजकोटको सानाखोलास्थित निजी मेडिकलमा मृत्यु भएको वडाध्यक्ष रामबहादुर नेपालीले बताए । गत पुसमा जुनीचाँदेमा फैलिएको हङकङफ्लुबाट ७ बालबालिकासहित १४ जनाको ज्यान गएको थियो भने २ हजार बिरामी परेका थिए ।
हिंसामा शून्य सहनशीलता,"काठमाडौं (कास) प्रधानमन्त्री शेरबहादुर देउवाले महिला हिंसाप्रति राज्यले शून्य सहनशीलता अपनाउने बताएका छन् । साथी संस्थाको २५ औं वार्षिकोत्सवमा सहभागी भएका उनले यस कार्यमा सरकारको सहयोगीका रूपमा गैरसरकारी संस्थाले काम गरिरहेकामा धन्यवाद दिए । नेपालको वर्तमान संविधानले महिला तथा बालबालिकाका साथै आदिवासी, जनजाति सबैको अधिकार संरक्षण गरेको छ, देउवाले भने, राज्यले सबै प्रकारका हिंसाप्रति शून्य सहनशीलता अख्तियार गरेको छ ।"
बलात्कारपछि हत्या,खोटाङ (कास) रूपाकोट मझुवागढी नगरपालिका१० पाथेकाकी ८ वर्षीया बालिकाको बलात्कारपछि हत्या भएको प्रहरीले जनाएको छ । प्रहरी नायब उपरीक्षक लोकदर्शन थापाका अनुसार बुधबार दिउँसोदेखि हराएकी बालिकालाई आफ्नै काकाका १६ वर्षीय छोराले बलात्कारपछि हत्या गरेको खुलेको छ । उनको शव चिम्चिमा खोला नजिकको अलंैचीघारीको ढुंगाको चेपमा पत्करले छोपेर राखेको अवस्थामा फेला परेको छ । हत्यामा संलग्नलाई पक्राउ गरी कर्तव्य ज्यान मुद्दा चलाइएको प्रहरीले जनाएको छ ।
बालविवाह र मृत्युशय्या उस्तै,"कपिलवस्तु जब रेखा थापा मञ्चमा उक्लिइन्, धेरैले अपेक्षा गरेभन्दा भिन्न विषयसहित प्रस्तुत भइन् । नायिका भएकाले पनि फिल्मकै बारेमा बोल्लिन् वा नाचेर मनोरञ्जन देलिन् भन्ने अपेक्षाले पश्चिमको चन्द्रौटामा आयोजित कार्यक्रममा भेला भएकाहरू नारी वेदना र पीडाका कुरा सुनेर भावुक बने । आफ्ना पछिल्ला फिल्ममा नायकत्व प्रस्तुत गर्दै आएकी रेखा यहाँ सामाजिक अभियन्ताका रूपमा प्रस्तुत भएकी थिइन् । उनले नेपालमा नारी पछाडि पर्नुको कारण खोतलिन्, समस्या पहिचान गराइन् र त्यसबाट उम्कने सम्भावित बाटाहरूको पनि खोजी गरिन् । छोरीका निम्ति स्वर्णिम नेपाल महाअभियानअन्तर्गत बालविवाह अन्त्यका लागि संकल्प सम्मेलनमा रेखाले आफूले घरबाटै थालेको पहिलो विद्रोह सुनाइन् । आमाले भाइलाई भन्दा मलाई कम खान दिनुहुन्थ्यो, उनले भनिन्, मलाई किन थोरै दिएको भनेर मैले थाल नै फाल्दिएँ । आमा भन्नुहुन्थ्यो केटा मान्छेले बढी काम गर्नुपर्छ, त्यही भएर धेरै दिएको हुँ । तर रेखा चूप बसिनन् रे । भनिन्, म पनि काम गर्न सक्छु, मलाई पनि भाइकै जति खान दिनुस् भनेर आमालाई सम्झाएँ । त्यहाँदेखि बराबर खान दिन थाल्नुभयो ।रेखाले आफ्नै अर्को प्रसंग उप्काइन्, दाइ क्यारेमबोर्ड खेलेर राति अबेर आउँदा हुने, म टयुसन पढेर साँझ ६ बजेपछि आउँदा गाली गर्ने ? चित्त बुझेन । विद्रोह गरिहालें । त्यसपछि फेरि रेखालाई आमाले किन ढिला भनेर कहिल्यै भनिनछिन् । घरबाटै नारी समानताको कुरा उठाएँ । अध्ययन र सृजनात्मक काम गर्न थालें । त्यसैले अहिले सबैले चिन्ने बनेकी छु, रेखाले भनिन् । रेखाका नारी जागरण र सशक्तीकरणका कुरा पनि बालबालिकादेखि बूढापाकासम्मले चाख मानेरै सुने । बीचबीचमा उनले हँसाइन्, उखानटुक्का पनि भनिन् । दर्शकश्रोताले तालीका माध्यमले समर्थन जनाइरहे । ४५ मिनेटको उनको मन्तव्य चेतनामूलक थियो ।नारी समाजको इज्जत र सम्मानका लागि मात्रै होइनन्, उनले भनिन्, यही पुरानो मान्यताका कारण नारी झन्झन् पछि धकेलिएका छन् । छोरीले केही गर्न हुन्न, घरमै बस्नुपर्छ भन्ने पुरातन मान्यताले समाज जकडिएको छ । त्यसैकारण नारी घरमा सीमित भएका छन् । उनले नारीलाई घरकै पुरुषले अवसर नदिने, बरु छिटो विवाह गरेर पन्साउने गरेको उल्लेख गर्दै थपिन्, छिटो विवाह गराउनु वा बालविवाह गराउनु भनेको नारीलाई अपांग बनाउनुजस्तै हो । बालविवाह हुनु भनेको मृत्युशय्यामा पठाउनुजस्तै हो । यसले गर्दा पढाइ छुट्छ, सानैमा छोराछोरी जन्माउनु पर्दा अनेक शारीरिक समस्या आउँछन् र पछि नारी नै समाज र परिवारका लागि बोझ बन्छन् । उक्त अभियानका परिकल्पनाकार नरबहादुर कार्कीले आफनै खर्चमा बालविवाह अन्त्यका लागि अभियान चलाएको बताए । संयुक्त राष्ट्रसंघलगायत अन्तर्राष्ट्रिय मञ्चमा नेपालको मानव अधिकार प्रतिवेदनमाथि छलफल हुँदा बालविवाहका विषयमा नराम्रो सन्देश जाँदा मन अमिलो हुने गरेको उल्लेख गर्दै उनले रेखासँग मिलेर संयुक्त अभियान चलाएको सुनाए । २०१६ मार्चमा सुर्खेतबाट अभियान सुरु गरिएको हो । अहिलेसम्म अभियान १५ भन्दा बढी जिल्ला पुगिसकेको छ ।कम्तीमा तीन वर्षभित्र नेपाललाई बालविवाहमुक्त बनाउने चाहना छ, अभियन्ता कार्कीले भने ।"
भूकम्पपीडित टहरामा हिउँले सास्ती,"५० हजार घर बन्नै बाँकी काभ्रे (कास) पहिलो किस्ताबापतको ५० हजार रकम लिएका लाभग्राहीले पुस मसान्तसम्म डीपीसी तह सक्नुपर्ने भए पनि ५० हजार ८ सय ६ लाभग्राहीले अझै घर निर्माण थालेका छैनन् । पहिलो किस्ता बुझेका ६५ हजार ७ सय ७३ लाभग्राहीमध्ये १४ हजार ९ सय ६७ ले मात्रै घर निर्माण सुरु गरेका छन् । पुनर्निर्माणमा ढिलाइ हुनुका धेरै कारण छन् तर पहिलो कारण लाभग्राहीले घर बनाउन तदारुकता नदेखाउनु नै हो, सहरी विकास मन्त्रालयअन्तर्गतको जिल्ला आयोजना कार्यान्वयन इकाइका उपप्रमुख अशोक अधिकारीले भने, समयसीमा तोकेर नबनाए किस्ता नै नपाउने नीति लिएकाले अब केही गति लिन्छ होला । उनका अनुसार, पहिलो किस्ताबापतको रकम दसैंलगायतका चाडपर्व र घरायसी काममा खर्च भएकाले धेरैजसो भूकम्पपीडितले घर निर्माण नथालेका हुन् । दक्ष कामदार र काठलगायतका निर्माण सामग्रीको अभावका कारण पनि घर बनाउन कम चासो गएको हो । धेरै फर्जी पीडितले पहिलो किस्ता लिएका कारण पनि दोस्रो किस्ता लिनका लागि निर्माण नथालेका हुन् । जिल्ला आयोजना कार्यान्वयन इकाईका उपप्रमुख अधिकारीका अनुसार काभ्रेमा भूकम्पयता ५ हजार ३ सय ६५ घरको मात्रै निर्माण सम्पन्न भएको छ । आवास अनुदान लिएर ४ हजार ६० र १ हजार ३ सय १५ घर स्वत:स्फूर्त रूपमा निर्माण भएका छन् ।३ महिना म्याद थप्न प्रस्ताव धेरै लाभग्राहीले निर्माण नै सुरु नगरेपछि जिल्ला पुनर्निर्माण सहजीकरण समितिले ३ महिना म्याद थप्न प्रस्ताव गरेको छ । पुस मसान्तसम्म पहिलो किस्ता लिएका लाभग्राहीलाई असार मसान्तसम्म निर्माण सक्ने सर्तमा चैतसम्म म्याद थप्न उपयुक्त हुने निर्णय गरी सिफारिस गरेको समिति सदस्य सचिव धुव्र गैडाले जानकारी दिए । जिसस प्रमुख संयोजकत्वको समितिमा स्थानीय विकास, शिक्षा, भवन, नापी, मालपोत, स्थानीय समन्वय अधिकारी सदस्य रहने व्यवस्था छ ।६ हजारले सम्झौता नै गरेनन् भूकम्पपीडित आवास अनुदानको लाभग्राही सूचीमा नाम प्रकाशित भएका ६ हजार ६ सय ४४ लाभग्राहीले सम्झौता नै गरेका छैनन् । ७२ हजार ४ सय १७ कुल लाभग्राहीमध्ये ६५ हजार ७ सय ७३ लाभग्राहीले मात्रै आवास अनुदान सम्झौता गरेका छन् । उहाँहरू सम्पर्कमा आउनुभएको छैन, सदस्य सचिव गैडाले भने, अन्यत्र घर र विदेशमा पनि रहेका हुन सक्छन् ।"
बैठक नतोकिँदा फर्किए सांसद,"व्यवस्थापन छिटो सक्न दबाबबुटवल (कास) स्पष्ट बहुमत ल्याएको वाम गठबन्धनले संसदीय दलको प्रमुख छानेर सरकार निर्माणका लागि गृहकार्य थालेपछि स्थानीय प्रशासनलाई मन्त्रालय व्यवस्थापनको काम छिटो सक्न दबाब परेको छ । प्रमुख जिल्ला अधिकारी हरिप्रसाद मैनाली, प्रहरी प्रमुख एसपी गोपालप्रसाद ज्ञवाली, सहरी विकास तथा भवन निर्माण कार्यालयका प्रमुख सुरेश ठाकुरलगायतको टोली प्रदेश सरकार सञ्चालनका लागि आवश्यक भवन, सुरक्षा र पूर्वाधार व्यवस्थापनको तयारीमा जुटेको छ । भवनको अवस्था अवलोकन, लेखाजोखा, विश्लेषण र छलफलमा जुटेको प्रमुख जिल्ला अधिकारी मैनालीले बताए । यसअघि सरकारी अध्ययन टोलीले तोकेका कतिपय भवन निर्माणाधीन अवस्थामै छन् । केहीमा हाल सञ्चालनमा रहेका कार्यालय अन्यत्र सार्नुपर्ने अवस्था छ । तिनलाई कसरी खाली गर्ने र हालका कार्यालयलाई कता व्यवस्थापन गर्ने त्यो तयारीमा समेत प्रशासन जुटेको छ । प्रदेश प्रमुखको कार्यालय तोकिएको इलाका प्रशासन कार्यालयको भवन निर्माण सकिनै करिब ६ महिना लाग्ने भएपछि रूपन्देही व्यापार संघमा प्रदेश प्रमुखको कार्यालय खडा गरिएको छ । प्रमुख निवास तोकिएको रामनगरस्थित व्यावसायिक सीप विकास केन्द्रको भवन पनि तयारी अवस्थामा छैन । सहरी विकास तथा भवन डिभिजन कार्यालयका प्रमुख ठाकुरले अहिले आवश्यक मर्मत सम्भारको काम थालिएको बताए ।"
अदुवा निकासीमा भारतको फेरि अवरोध  बारी र गोदामै कुहिँदै,"लाइसेन्सको नाममा कडाइकान्तिपुर संवाददाताकाँकडभिट्टा भारतले आयातकर्ताको लाइसेन्सबिना अदुवा निकासी गर्न नपाउने भन्दै अवरोध खडा गरेको छ । मुख्य सिजनमै छिमेकी मुलुकबाट अवरोध भएपछि किसानहरू चिन्तित भएका छन् । उनीहरूले यसपालि लगानीसमेत डुब्ने अवस्था आएको बताएका छन् । नेपाल उद्योग वाणिज्य महासंघ प्रदेश १ का अध्यक्ष नरेन्द्रकुमार खड्काले भारतले सधंै सिजनकै समयमा अदुवा रोक्ने गरेको जनाए । हाल अदुवा निकासीमा भारतीय आयातकर्ताको लाइसेन्स अनिवार्य गरिएको छ । वैदेशिक व्यापारसम्बन्धी महानिर्देशनालय पटनाले केही दिनअघि सीमावर्ती भन्सारहरूमा पत्राचार गरी लाइसेन्स अनिवार्य गरिएको कोलकातास्थित नेपाली महावाणिज्य दूतावासका उपमहावाणिज्य दूतनारायण शर्माले जनाए । उनले भने, भारतीय आयातकर्ताको लाइसेन्स नहुँदा नेपाली अदुवा रोकियो ।अदुवा निकासी अवरोधबारे पानीटयांकीस्थित भन्सार कार्यालयले आयातकर्ताले लाइसेन्स नलिएसम्म अदुवा निकासी अवरोध जारी रहने जनायो । जसले आयात गर्छ, उसले लाइसेन्स लिनुपर्छ अनि मात्रै आयात सुचारु गर्नेछौं भन्ने जवाफ आयो, भारतीय भन्सारका डिपुटी कमिस्नरको भनाइ उद्धृत गर्दै शर्माले भने । भारतले यसअघि वस्तु तथा सेवा करको कारण देखाउँदै अदुवा निकासी रोकेपछि नेपाली अधिकारीले भारतीय पक्षसँग सिलिगुडीस्थित राजस्व कार्यालयमा छलफल गरी नरोक्ने सहमति गरेका थिए । वाणिज्य मन्त्रालयको द्विपक्षिय व्यापार तथा पारवहन शाखाका उपसचिव तर्कराज भट्टले भारतले अदुवामाथि बारम्बार अवरोध गर्नु वाणिज्य सन्धिविपरीत भएको बताए । उनले निकासी अवरोध हटाउन वाणिज्य मन्त्रालयले पहल गरिरहेको जनाए । सन्धिमा अदुवालगायतका कृषिजन्य वस्तु रोक्नै पाइँदैन, उनले भने, तर, विभिन्न बहानामा उसले रोक्ने क्रम जारी राखेको छ । भारतीय आयातकर्ता विमल प्रधानले अचानक भारतीय भन्सारले लाइसेन्स अनिवार्य गरेका कारण अदुवा आयात गर्न नसकिएको बताए । पहिला जीएसटीको कारण देखायो, अहिले इम्पोटर लाइसेन्सको झमेला झिकेका छन्, प्रधानले भने ।"
मूल्य घटाउन आलटाल,"काठमाडौं सिमेन्टरड व्यवसायीले तीन दिनभित्र अस्वाभाविक रूपमा बढाएको भाउ घटाउने सहमति जनाए पनि समय सकिँदा आलटाल गर्न थालेका छन् । उत्पादन लागत, क्लिंकर आयातमा समस्यालगायत बहानामा व्यवसायीहरूले अस्वाभाविक रूपमा मूल्य बढाएको फेला परेपछि आपूर्ति व्यवस्थापन तथा उपभोक्ता हित संरक्षण विभागले सोमबार व्यवसायीसँग छलफल गरेको थियो । त्यसक्रममा व्यवसायी स्वयम्ले तीन दिनभित्र मूल्य घटाउने प्रतिबद्धता जनाएका थिए । प्रतिबद्धताअनुसार शिवम् सिमेन्टले प्रतिबोरा २२ रुपैयाँ २६ पैसा घटाए पनि अन्य उद्योगीहरूले पालाना गरेका छैनन् । उनीहरूले मूल्य घटाउन आलटाल गर्दै आएका छन् । सोमबार भएको छलफलमा व्यवसायीले स्वयमले मूल्य घटाउने सहमति भएको थियो, विभागका महानिर्देशक कुमार दाहालले भने, तर, शिवम् सिमेन्टबाहेक अन्यले प्रतिबद्धता कार्यान्वन गरेनन् । विभागका अनुसार शिवम्ले ओपीसी सिमेन्टको कारखाना मूल्य प्रतिबोरा ९ सय १० रुपैयाँ (करसहित) मा बिक्री गर्दै आएको थियो । बुधबार (१० गते) देखी लागू हुने गरी मूल्य घटाएर ८ सय ८७ रुपैयाँ ४० पैसा तोकेको पत्र विभागमा पठाएको छ । व्यवसायीले सहमति कार्यान्वयन नगरेपछि विभागले बिहीबार पुन: २४ घण्टाभित्र उपस्थित हुन पत्रचार गरेको छ । विभागका शाखा अधिकृत रमेशकाजी श्रेष्ठका अनुसार मारुती, सर्वोत्तम, भूगर्भ, अग्नि, घोराही, अर्घाखाँची, अम्बे, बृज, शुभश्री, अरनिको, नारायणी, गोयन्कालगायत १८ वटा सिमेन्ट उद्योगलाई पत्र काटेको हो । अम्बे, काठमाडौं, गोयन्का, लक्ष्मी, जगदम्बा स्टिल उद्योगलाई पनि २४ घण्टाभित्र उपस्थित हुन पत्र काटेको विभागले जनाएको छ । विभागले मिति २०७४९२५ र २६ गते धादिङ जिल्लामा अनुगमन गर्दा कम्पनीबाट उत्पादित सिमेन्ट र छड बोकेका ट्रकबाट कम्पनीबाट जारी भएको बिलबीजक यस विभागले नियन्त्रणमा लिई कारबाही अगााडि बढाएको सन्दर्भमा थप अनुसन्धानका लागि २४ घण्टाभित्र उद्योगको आधिकारिक प्रतिनिधि बयानका लागि उपस्थित गराइदिनुहुन आदेशाअनुसार अनुरोध छ, विभागले उद्योगीहरूलाई पठाएको पत्रमा उल्लेख छ । विभागले तयार पारेको निर्माण सामग्रीको विश्लेषण प्रतिवेदन मा व्यवसायीहरूले १५ दिनमै ५ पटक मूल्य बढाएको फेला परेको उल्लेख छ । एक महिनाको अवधिमा ५ देखि १८ प्रतिशतसम्म मूल्य बढाएको प्रतिवेदनमा उल्लेख छ । यसरी अस्वाभाविक रूपमा मूल्य वृद्धि गराउने उद्योगीलाई कारबाहीको दायरामा ल्याउनुपर्ने उपभोक्ताकर्मीहरू बताउँछन् । उपभोक्ता अधिकार अनुसन्धान मञ्चका अध्यक्ष माधव तिमिल्सिनाले मूल्य नघटाउने उद्योगलाई तत्काल कारबाही गर्नुपर्ने बताए । विभागले तयार पारेको प्रतिवेदनमा बिनाकारण उच्च मूल्य बढाएको पुष्टि भए पनि कारबाहीको सट्टा मूल्य घटाउन समय दिनु भनेकै नियतमा शंका उब्जेको बताए ।प्रतिवेदनमा प्रस्ट अस्वाभाविक मूल्य वृद्धि उल्लेख भए पनि कारबाहीको सट्टा मूल्य घटाउन समय दिइएको छ, उनले भने, मूल्य घटाउन समय दिनु भनेकै खेल्न समय दिनु हो । यसले विभागको नियतमाथि शंका उब्जेको छ । निर्वाचनको बेला राजनीतिक दललाई दिएको चन्दा उठाउन पनि मूल्य बढाएको उनले आरोप लगाए । विभागका महानिर्देशक दाहालले कृत्रिम मूल्य वृद्धि गराउने व्यवसायीलाई छुट नहुने बताए । मूल्य नघटाउनुको कारणसहित उपस्थित हुन २४ घण्टे पत्र पठाएका छौं, उनले भने, २४ घण्टाभित्र उपस्थित नभए पक्राउ गर्न प्रहरीलाई पत्र पठाउँछौं ।विभागका अनुसार ट्रक व्यवसायीले इन्धनको मूल्य वृद्धिको बहानामा अवैज्ञानिक रूपमा ५ प्रतिशतदेखि १८ प्रतिशतसम्म भाडा वृद्धि गरेका छन् । जसअनुसार प्रतिबोरा २० रुपैयाँसम्म भाडा वृद्धि गरेको प्रतिवेदनमा उल्लेख छ । त्यसलाई पुष्टि गर्न ढुवानी व्यवसायीलाई पनि पत्र काटेको महानिर्देशक दाहालले बताए । क्लिंकर आयातमा केही असहजता भए पनि क्लिंकरको मूल्यमा खासै वृद्धि नभएको विभागको ठहर छ । तर, विभिन्न बहानामा व्यवसायीले मूल्य बढाएको विभागको दाबी छ । उद्योग अनुगमनका क्रममा मूल्य वृद्धिको कारण अन्तर्राष्ट्रिय बजारमा कच्चा पदार्थको मूल्य वृद्धि भनिए पनि क्लिंकर आफैं उत्पादन गर्ने उद्योगले समेत मनोमानी मूल्य वृद्धि गरेको प्रतिवेदनमा उल्लेख छ । उद्योगले गरेको मूल्य वृद्धि तथा भाडामा भएको मनोमानी मूल्य वृद्धिले हाल उपभोक्ताले प्रतिबोरा १२० रुपैयाँ तथा डन्डीमा प्रतिकिलो १० रुपैयाँसम्म बढी मूल्य तिर्न बाध्य छन् । मारुतीले प्रतिबोरा ७ सय ८० रुपैयाँमा बिक्री गर्ने सिमेन्ट हाल ८ सय ३० रुपैयाँमा बिक्री गर्दै आएको छ । प्रतिबोरा ६ सय ४० रुपैयाँमा बिक्री हुँदै आएको निर्माण सिमेन्ट हाल ७ सय २० रुपैयाँ तोकेको छ । ६ सय ५५ रुपैयाँ पर्ने अग्नि सिमेन्ट बढेर ७ सय २४ रुपैयाँ पुगेको छ ।७ सय ५० रुपैयाँ पर्ने शालिमार ८ सय ७० र ६ सय ५० रुपैयाँ पर्ने अम्बे सिमेन्ट बढेर ७ सय ६० रुपैयाँ पुगेको प्रतिवेदनमा उल्लेख छ । यस्तै सरकारी स्वामित्वमा सञ्चालित हेटौंडा सिमेन्टले पनि प्रतिबोरा १ सय ३ रुपैयाँ बढाएको छ । प्रतिवेदनअनुसार ७ सय ९५ रुपैयाँ पर्ने हेटौंडा सिमेन्ट हाल ८ सय ९८ रुपैयाँ पर्छ । महानिर्देशक दाहालले सरकारी सिमेन्टले पनि तत्त्काल मूल्य घटाउनुपर्ने बताए । सरकारी सिमेन्ट भन्दैमा जथाभावी मूल्य बढाउन पाइँदैन, दाहालले भने, हेटौंडा सिमेन्टलाई पनि २४ घण्टाभित्र उपस्थित हुन पत्र पठाउँछौं । अस्वाभाविक मूल्य वृद्धिको विरोध भएपछि नेपाल सिमेन्ट उत्पादक संघले पनि मूल्य घटाउन व्यवसायीहरूलाई पत्रचार गरेको छ ।"
भाउ नपाएपछि सुठो,"सल्यान (कास) अदुवाले मूल्य नपाएपछि यहाँ किसानले सुठो बनाउन थालेका छन् । भारत निकासी रोकिएर अदुवाको भाउ सस्तिँदा किसान सुठो बनाउन बाध्य भएका हुन् । हाल अदुवाको मूल्य प्रतिकिलो १५ रुपैयाँभन्दा बढेको छैन । यसअघि भारत निकासी हुँदा अदुवाले योभन्दा बढी भाउ पाएको थियो । थन्काएर राख्दा कुहिने भएपछि किसानले सुठो बनाएर भण्डारण गर्न थालेका हुन् । सुठो बनाएर राख्दा अदुवा कुहिनबाट जोगिन्छ, माल्नेटाका कृष्ण गिरीले भने, सस्तोमा अदुवा बेच्दा लगानी पनि उठ्दैन । उनका अनुसार गत वर्षदेखि अदुवाको भाउँमा गिरावट आएको छ । बजार अभावमा जिल्लाभरिका अदुवा उत्पादक किसान प्रभावित भएको उनको भनाइ छ । ऋण लिएर अदुवा खेती गर्दै आएका किसानलाई ऋण तिर्न हम्मेहम्मे परेको छ । अदुवाले भाउ नपाएपछि गत वर्षको अदुवासमेत सुठो बनाएर बेचेको उनले सुनाए । नबिकेपछि करिब १० क्विन्टल अदुवा सुठो बनाएर राखेको सिद्धेश्वरी खानीगाउँका चेतलाल घर्तीले बताए । सात वर्षदेखि व्यावसायिक रूपमा अदुवा खेती गर्दै आएका उनले गत वर्षदेखि भाउ घटेपछि समस्या भएको जनाए । ६ रोपनी जग्गामा उत्पादन भएको अदुवा बिकेन । अघिल्ला वर्षहरूमा वार्षिक ४ लाखसम्म आम्दानी हुन्थ्यो, उनले भने, यो वर्ष पनि घाटा हुने सम्भावना छ । उत्पादित २० क्विन्टलमध्ये आधा मात्र बेचेको र बाँकीको सुठो बनाएको माल्नेटाकै भीमबहादुर रोकाले बताए । बजार र भाउ नहुँदा दुई वर्षदेखि व्यावसायिक किसान मर्कामा परेको उनको भनाइ छ । नबिकेपछि सुठो बनाएर थन्काउँदा जीविकोपार्जनमा समस्या भएको कजेरीका मेघबहादुर रोकाले बताए । उनका अनुसार यसअघि भारतका विभिन्न ठाउँ तथा काठमाडौं, नारायणघाट, बुटवल, नेपालगन्जलगायत सहरहरूमा यहाँको अदुवा जाने गरेको थियो । जिल्लामा दुई हजार हेक्टरभन्दा बढी क्षेत्रफलमा अदुवा खेती हुने गरेको छ । जिल्ला कृषि विकास कार्यालयका अनुसार प्रत्येक वर्ष अदुवा बिक्रीबाट जिल्लामा १० करोड रुपैयाँभन्दा बढी रकम भित्रिने गरेको छ । भारतमा धेरै अदुवा उत्पादन भएकाले निकासी कम भएको वरिष्ठ कृषि विकास अधिकृत अमरराज शर्माले बताए । उनका अनुसार बर्सेनि भाउ खस्कँदै जाँदा किसानहरू मारमा परेका छन् ।"
हिमालयन बैंकद्वारा एक करोड सहयोग,काठमाडौं (कास) हिमालयन बैंकले २५ औं वार्षिकोत्सवको अवसरमा पाटन दरबार क्षेत्रको पुनर्निर्माणका लागि काठमाडौं भ्याली प्रिजर्भेसन ट्रस्ट लाई १ करोड रुपैयाँ सहयोग गरेको छ ।
ओपो ए ८३ बजारमा,सिभिल र एलआईसीबीच सम्झौता काठमाडौं (कास) सिभिल बैंकले जीवन बिमा सेवाको सुरुवात गर्ने उद्देश्यले लाइफ इन्स्योरेन्स कर्पोरेसन नेपालसँग सम्झौता गरेको छ । उक्त सम्झौतापत्रमा सिभिल बैंकका तर्फबाट प्रमुख कार्यकारी अधिकृत गोविन्द गुरुङ र एलआईसी नेपालको तर्फबाट प्रमुख कार्यकारी अभिजित घोष दस्तिदारले हस्ताक्षर गरेको विज्ञप्तिमा उल्लेख छ ।
विद्यालयमा नि:शुल्क कम्प्युटर शिक्षाको तयारी,"काठमाडांै (कास) सरकारले ३ वर्षभित्र सबै विद्यायलमा नि:शुल्क कम्प्युटर शिक्षा दिने तयारी गरेको छ । कम्प्युटर एसोसिएन नेपाल महासंघ (क्यान महासंघ) ले आयोजना गरेको सूचना प्रविधि मेला (क्यान इन्फोटेक) बिहीबारबाट उद्घाटनपछि सञ्चारमन्त्री मोहनबहादुर बस्नेतले बताएका हुन् । उद्घाटन कार्यक्रममा उनले २०१८ लाई डिजिटल वर्षका रूपमा मनाउन व्यवसायीहरूलाई प्रस्ताव गरेका छन् । उनले सूचना प्रविधिका क्षेत्रमा सरकारले गरिरहेको कामबारे जानकारीसमेत गराएका थिए । सबै विद्यालयमा अनिवार्य नि:शुल्क कम्प्युटर शिक्षाका लागि काम गरिरहेको छ, उनले भने, तीन वर्षभित्र यो काम पूरा गर्नका लागि तपाईहरूको सहयोग आवश्यक छ । हाल उक्त कार्यक्रममा १४ जिल्लामा चलिरहेको उनले बताए । सूचना प्रविधि क्षेत्रसँग सम्बन्धित २ सय २२ स्टल रहेको मेला आगामी १६ गतेसम्म चल्नेछ । क्यान इन्फोटेकमा नेपाली सफ्टवेयर कम्पनीका उत्पादन, स्टार्ट अप र स्वदेशी प्रविधिका लागि छुट्टाछुट्टै स्टलहरू राखिएका छन् । सुबिसु क्यान इन्फोटेक २०१८ इन एसोसिएसन विथ मोटोरोला नाम दिइएको मेलाका लागि हलभित्र ४९ वटा ठूला र हल बाहिर ५ वटा ब्रान्डिङ प्रदर्शनी कक्षहरू रहेका छन् । ट्रसमा १४४, खाली ठाउँहरूमा १४ र फुड स्टलहरू १० गरी २ सय २२ स्टलहरू रहेका छन् । उक्त स्टलमा १ सय ५५ कम्पनीहरूको सहभागिता रहेको महासंघले जनाएको छ । मेला अवलोकनका लागि सर्वसाधारणलाई प्रवेश शुल्क १ सय रुपैयाँ र विद्यार्थीलाई ५० रुपैयाँ तोकिएको छ । अवलोकनका लागि सरकारी विद्यालयहरूबाट अग्रिम रूपमा लिखित अनुरोध गरी उनीहरूले पठाएको नामावलीका आधारमा विद्यार्थीलाई नि:शुल्क प्रवेशको व्यवस्था मिलाएको छ । क्यान महासंघले अनलाइन टिकट खरिदमा २० प्रतिशत छुटको अफर ल्याएको छ । उक्त टिकटको भुक्तानी ईसेवामार्फत हुने व्यवस्था मिलाइएको छ । उद्घाटन भएकै दिनबाट मेलामा अवलोकनकर्ताको भीड लाग्न थालेको छ । सूचना प्रविधिको क्षेत्रमा क्यान महासंघले ठूलो योगदान पुर्याएको भए पनि सरकारको दृष्टिकोणमा परिवर्तन नआएको महासंघका अध्यक्ष हेमन्त चौरसियाले बताए । यो क्षेत्रलाई कहिले विज्ञान प्रविधि, कहिले सूचना तथा सञ्चार मन्त्रालय मातहत राख्ने गरिएको छ, उद्घाटन कार्यक्रममा उनले भने, सूचना प्रविधिलाई हेर्ने दृष्टिकोण परिवर्तन भएन भने नेपाल अझै पछि धकेलिने निश्चितप्राय: छ । सरकारको साथ भएमा आगामी तीन वर्षभित्र ईनेपाल (सूचना तथा सञ्चारयुक्त मुलुक) बनाउन सकिने उनले बताए । सन् १९९२ देखि क्यान महासंघले क्यान इन्फोटेक गर्दै आएको छ । इन्फोटेकमा एक दिन बिजनेस डेका रूपमा कार्यक्रम गर्ने गरेको छ । प्रदर्शनीमा हार्डवेयर सेल्स तथा मेन्टिनेन्स, पावर सोलुसन्स, मोबाइल एसेसोरिज, डिलर र डिस्ट्रिब्युटर्स, इन्टरनेट सेवा, टेलिकम्युनिकेसन्स, आईसीटी कलेज तथा ट्रेनिङ इन्स्टिच्युटस, सफ्टवेयर सोलुसन्स, पेमेन्ट सोलुसन्स्बारे जानकारी लिन सकिनेछ । यस वर्षको इन्फोटेकमा नेपाली सफ्टवेयर कम्पनीद्वारा उत्पादन गरिएका सफ्टवेयर, स्टार्ट अप तथा स्वदेशी प्रविधिलाई प्रवद्र्धन गर्ने उद्देश्यले छुट्टै सफ्टवेयर प्याविलोन निर्माण गरेको जनाएको छ । सफ्टवेयर प्याविलोनका लागि ४४ वटा स्टल सहभागी भएका छन् ।"
न्यु डायमन्ड र एपीएफको टक्कर,"काठमाडौं (कास) शिवम् न्यु डायमन्ड एकेडेमी र नेपाल एपीएफ क्लब १३ औं रेडबुल ढोरपाटन यूएम महिला डबल लिग भलिबलमा अपराजित रहेका छन् ।बिहीबार शीर्षस्थानको न्यु डायमन्डले पारामाउन्ट हाइस्कुललाई २५३, २५२, २५७ को सोझो सेटमा हरायो । एपीएफले दाङको श्रीगाउँ खेलकुद विकास समितिलाई २५११, २५११, २५९ को सोझो सेटमा हराएको थियो ।अपराजित न्यु डायमन्डले ८ खेलबाट २४ अंकसहित शीर्षस्थानमा रहँदा एक खेल कम खेलेको एपीएफ २१ अंकसहित दोस्रो स्थानमा छ । नयाँ बसपार्कस्थित कोर्टमा नेपाल पुलिस क्लबले टप्स उच्च मावि पोखरालाई ३१ को सेटमा हरायो । पुलिसले २५१६, १६२५, २६२४, २५२२ ले सेट जितेको थियो । टप्सको पहिलो हार हो । पुलिस ७ खेलबाट १५ अंकसहित तेस्रो स्थानमा छ । टप्स ६ खेलबाट १५ अंकसहित चौथो स्थानमा उक्लिएको छ । ७ खेलबाट आर्मी १५ अंकसहित पाँचौं स्थानमा छ । आर्मीले थ्रीस्टार एकेडमीलाई २५६, २५५, २५५ को सोझो सेटमा हरायो । मेघौली स्पोर्ट्स क्लबले पूर्वाञ्चलमाथि १७२५, २५१७, २५१४, २१२५, १५१३ माथि रोचक जित निकाल्यो । टप्सले न्यु डायमन्ड स्पोर्ट््समाथि २५८, २५१२, २५६ को सहज जित निकाल्यो ।"
मनाङ उपाधि नजिक,शनिबारको फाइनलमनाङविरुद्ध थ्रीस्टार
एपीएफलाई सफलता,"खलंगालाई मेयर कपबैतडी (कास) दशरथ चन्द नगरपालिकाको आयोजनामा सम्पन्न प्रथम मेयर कप क्रिकेट उपाधि नपा २ देहिमाण्डौलाई ६ विकेटले हराउँदै नपा ४ खलंगाले उपाधि जितेको छ ।खलंगाले ५० हजार र उपविजेता देहिमाण्डौले ३० हजार रुपैयाँ पुरस्कार पाए । बुड्डाबाजे क्रिकेट मैदान रातामाटामा बिहीबार फाइनलमा टस जितेको देहिमाण्डौंले १९१ ओभरमा १ सय ३८ रन बनायो । १९३ ओभरमा ४ विकेट गुमाउँदै खलंगाले लक्ष्य पूरा गरेको हो । खलंगाका सुरज बोहरा म्यान अफ द सिरिज, उत्कृष्ट ब्याट्सम्यान र म्यान अफ द फाइनल भए । उनले ७ विकेट लिँदै १ सय १४ रन बनाएका थिए । ९ विकेट लिएका देहिमाण्डौका ऋषिकेश बोहराले उत्कृष्ट बलरको उपाधि जिते ।"
खलंगालाई मेयर कप,"बैतडी (कास) दशरथ चन्द नगरपालिकाको आयोजनामा सम्पन्न प्रथम मेयर कप क्रिकेट उपाधि नपा २ देहिमाण्डौलाई ६ विकेटले हराउँदै नपा ४ खलंगाले उपाधि जितेको छ ।खलंगाले ५० हजार र उपविजेता देहिमाण्डौले ३० हजार रुपैयाँ पुरस्कार पाए । बुड्डाबाजे क्रिकेट मैदान रातामाटामा बिहीबार फाइनलमा टस जितेको देहिमाण्डौंले १९१ ओभरमा १ सय ३८ रन बनायो । १९३ ओभरमा ४ विकेट गुमाउँदै खलंगाले लक्ष्य पूरा गरेको हो । खलंगाका सुरज बोहरा म्यान अफ द सिरिज, उत्कृष्ट ब्याट्सम्यान र म्यान अफ द फाइनल भए । उनले ७ विकेट लिँदै १ सय १४ रन बनाएका थिए । ९ विकेट लिएका देहिमाण्डौका ऋषिकेश बोहराले उत्कृष्ट बलरको उपाधि जिते ।"
आईसीसी टोली नेपाल आउने,"काठमाडौं (कास) नेपाली क्रिकेट विवाद समाधानको प्रयासमा अन्तर्राष्ट्रिय क्रिकेट परिषद (आईसीसी) का कार्यवाहक प्रमुख इमरान ख्वाजाको नेतृत्वमा एउटा टोली फेरि काठमाडौं आउने भएको छ । आईसीसीले गत वर्ष वैशाख १३ गते नेपाल क्रिकेट संघ (क्यान) लाई निलम्बन गरेको थियो । क्यानको निलम्बन फुकुवा गर्न र संशोधनसहित नयाँ विधान बनाउन आईसीसीले ८ सदस्यीय सल्लाहकार समिति बनाएको थियो । सल्लाहकार समिति, क्यान र आईसीसीबीच विभिन्न चरणमा बैठकहरू भइसकेको छ । यही क्रममा आइतबार अर्को बैठक हुन लागेको आईसीसीले प्रेस विज्ञप्तिमार्फत जनाएको छ । यसअघि अक्टोबर ३० मा आईसीसीले आफूहरूबीच भएको सहमति विपरीत सल्लाहकार समितिले प्रस्ताव गरेको विधान संशोधन गरिएको भन्दै त्यो अमान्य भएको जनाएको थियो । त्यसपछि निर्वाचितले क्यानले आईसीसीको निर्देशन लत्याउँदै एकलौटी गरेको निर्वाचन स्थगन गर्न विश्व क्रिकेटको सर्वोच्च निकायले अनुरोध गरेको थियो । आईसीसीले यहीक्रममा क्यान पुनर्वहालीलाई डिसेम्बर २२ सम्म सन्तोषजनक कारणहरू बुझाउने समयसीमा तोकेको थियो । आईसीसीका प्रमुख कार्यकारी अधिकृत डेविड रिचर्डसनले निर्वाचित क्यानका महासचिव अशोकनाथ प्याकुर्याललाई पत्र लेख्दै दिएको चेतावनीमा भनेका थिए, फेब्रुअरीमा हुने आईसीसीको अर्को बोर्ड बैठकसम्म यदि पुनर्वहालीका सर्तहरूमा क्यानले सन्तोषजनक कदम नचालेको र त्यसमा असफल भएको पाएइमा आईसीसीको अर्को साधारणसभामा क्यानको सदस्यता खारेज गर्ने निष्कर्षसहितको प्रस्ताव अघि सार्नेछ । स्थितिको गाम्भीर्यता मध्यनजर गर्दै म फेरि पनि तपाईहरू सबैलाई पुनर्वहालीका सर्तहरू सन्तोषजनक रूपमा पूरा गर्न आग्रह गर्दछु ।बिहीबार जारी विज्ञप्तिमा पनि आईसीसीले यही विषय दोहोर्याएको छ । ख्वाजाले विज्ञप्तिमा भनेका छन्, विधान संशोधनका लागि सल्लाहकार समितिले उल्लेखनीय भूमिका खेलेको छ । क्यानले प्रस्ताव गरिएको विधान अवलम्बन नगर्दा हाम्रो ध्यानकर्षण भएको छ । यसबाहेक पनि अन्य विषय सम्बोधन गर्नुपर्ने देखिन्छ । हामीलाई आस छ क्यान, सल्लाहकार समिति र सरकारी प्रतिनिधिसँगको बैठकबाट नेपाली क्रिकेटले निकास पाउने छ ।"
रोहित डिभिजन २ टोलीमा,"काठमाडौं (कास) रोहित पौडेललाई समावेश गर्दै नेपालले नामिबियामा हुने विश्व क्रिकेट लिग डिभिजन २ का लागि १४ सदस्यीय अन्तिम टोली घोषणा गरेको छ । रोहित राष्ट्रिय यू१९ टोलीबाट राम्रो प्रभाव पार्दै आएका खेलाडी हुन् । गत महिना सम्पन्न एभरेस्ट प्रिमियर लिग (ईपीएल) को प्रदर्शनले पनि रोहितलाई राष्ट्रिय टोलीमा पुर्याउन महत्त्वपूर्ण भूमिका खेलेको थियो । मध्यक्रमका ब्याट्सम्यान रोहितको प्रदर्शन भैरहवा ग्लाडिएटर्स फाइनल पुग्नुको एउटा कारण थियो । पारस खड्काको कप्तानीमा रहने नेपाली टोलीमा ज्ञानेन्द्र मल्ल (उपकप्तान), शक्ति गौचन, वसन्त रेग्मी, शरद भेषावकर, सोमपाल कामी, करण केसी, आरिफ शेख, सन्दीप लामिछाने, दीपेन्द्रसिंह ऐरी, दिलीप नाथ, ललितसिंह भण्डारी, अनिल शाह र रोहित पौडेल छन् । सुनील धमला, ललितनारायण राजवंशी, सिद्धान्त लोहनी, किशोर महतो वैकल्पिक खेलाडी सूचीमा छन् । दीपेश श्रेष्ठ, रशिद खान र सुसन भारी वैकल्पिकबाटै बाहिरिएका छन् । दुई महिनाअघि मलेसियामा भएको एसिया कपमा राम्रो खेलेपछि अनिललाई विश्व क्रिकेट लिग च्याम्पियनसिपको यूएईसँग अन्तिम चरणको खेलका लागि वैकल्पिक खेलाडीमा अवुधाबी लगिएको थियो । अमेरिका र केन्यासँगको अभ्यास म्याचमा खेलेका अनिललाई दीपेन्द्र घाइते भएपछि राष्ट्रिय टोलीमा राखिए पनि खेल्न पाएका भने थिएनन् । फेब्रुअरी ६ देखि १६ सम्म हुने डिभिजन २ मा नामिबिया र नेपालसहित केन्या, यूएई, ओमान र क्यानडाले प्रतिस्पर्धा गर्दै छन् । प्रतियोगिताका शीर्ष दुई टोली मार्चमा जिम्बावेमा हुने विश्वकप छनोटमा पुग्ने छन् । नेपालले घरेलु टोलीसँग फेब्रुअरी ८ मा खेलेर प्रतियोगिताको सुरु गर्दै छ । नेपाली टोली डिभिजन २ को तयारीका लागि शनिबार यूएई जानेछ र त्यहाँ स्थानीय टोलीसँग ३ अभ्यास खेल खेल्नेछ । त्यहीबाट फेब्रुअरी ४ मा नेपाली टोली नामिबिया लाग्नेछ ।"
नवलपरासीमा अन्तरिम आदेश,नवलपरासी (कास) एकलौटी रूपमा जिल्ला फुटबल संघ नवलपरासीको निर्वाचन गरेको भन्दै असहमति जनाएका क्लबको निवेदनउपर उच्च अदालत बुटवलले कुनै पनि काम नगर्नू भनी बिहीबार अन्तरिम आदेश जारी गरेको छ ।नवलपरासीमा रहेका २९ क्लबमध्ये राजनीतिक आस्थाका आधारमा एमाले नजिकका १५ क्लबलाई मात्र सहभागी गराएर नवलपरासी फुटबल संघको चुनावी अधिवेशन गत साता गरिएको थियो । भ्रष्टाचार अभियोगमा प्रतिबन्धमा रहेका एन्फाका पूर्वअध्यक्ष गणेश थापा निकटस्थहरूले यहाँका १४ क्लबलाई जानकारी नदिई गोप्य रूपमा दुईपल्ट अधिवेशन गरेको थियो । त्यसैले क्लबहरूको तर्फबाट सुनबलस्थित मनकामना युवा क्लबका सदस्य धनबहादुर गुरुङले मुद्दा दायर गरे । उच्च अदालतले बिहीबार उत्प्रेषण परमादेश जारी गर्दै जिल्ला फुटबल संघ नवलपरासीका अध्यक्षसमेतका पदाधिकारी एवं सदस्यका हैसियतले कुनै कार्य नगर्नू नगराउनू भन्दै आन्तरिम आदेश दिएको हो ।न्यायाधीश गोकर्ण डाँगीको इजलाशले पछिल्लो पटक गठन गरिएको समितिले बिहीबार जिल्ला फुटबल संघका नामबाट कुनै काम नगर्नू भन्दै कारण देखाऊ आदेश पनि जारी गर्यो । जिल्ला लिग खेलेका १४ क्लबको असहमतिका बावजुद पनि तीन साताअघि प्रकाश पंगेनीले आफ्नै अध्यक्षतामा गोप्य रूपमा निर्वाचित कार्यसमिति बनेको दाबी गरेका थिए । उनैले त्यसलाई भंग गरेर अघिल्लो बिहीबार आफूनिकटलाई मात्र बोलाएर सेतबहादुर पुनको अध्यक्षतामा फेरि जिल्ला फुटबल संघको नयाँ कार्यसमिति बनाएका थिए । पुन: अघिल्लो कार्यसमितिमा महासचिव थिए ।
जीएचसीएको जित,काठमाडौं (कास) नेपाल यू१९ राष्ट्रिय टोलीका सदस्य कमलसिंह ऐरीको अलराउन्ड प्रदर्शनमा खुकुरी च्यालेन्जर कप टान्टी२० क्रिकेटअन्तर्गत बिहीबार वाइवाइ ग्रेट हिमालयन क्रिकेट क्लब (जीएचसीए) ले ओसिस क्लबलाई ५७ रनले हराएको छ । कमलले ३६ बलमा ५ चौका र ४ छक्कासहित ६१ रन जोडेपछि जीएचसीएले १ सय ३८ रनको लक्ष्य प्रस्तुत गर्यो । बलिङतर्फ उनले १४ रन खर्चेर ३ विकेट लिएपछि ओसिस ८० रनमा समेटियो । अर्को खेलमा इन्स्टिच्युट अफ इन्जिनियररिङ (आईओई) ले नेपाल क्रिकेट स्कुल (एनसीएस) लाई ४ विकेटले हरायो । एनसीएसले छाडेको १ सय २३ रनको लक्ष्य आईओईले ३ बल बाँकी छँदा ६ विकेट गुमाउँदै पाएको थियो । शुक्रबार शान्तिनगरले मलपोखरी र अल्टिमेट इन्डोरले आरसीए प्युठान च्यालेन्जर्ससँग खेल्दै छन् ।
आर्सनल फाइनलमा,"लन्डन (एएफपी) एलेक्सिस सान्चेज युग अन्त्यपछि आर्सनलले आकर्षक सुरुआत गर्दै बुधबार चेल्सीलाई २१ ले हराएर लिग कप फाइनलमा प्रिमियर लिगको शीर्ष टोली म्यानचेस्टर सिटीविरुद्ध खेल्ने पक्का गरेको छ ।पेप ग्वार्डिओलाको टिम सिटीले अघिल्लो दिन च्याम्पियनसिपको ब्रिस्टोलमाथि ३२ को नतिजासहित समग्रमा ५३ को जित निकाल्दै वेम्बलीको यात्रा तय गरेको थियो । सिटी सबै उपाधि जित्ने अभियानमा छ । आर्सनल र चेल्सीबीचको पहिलो लेग गोलरहित टुंगिएको थियो । इमिरेट्समा सुरुमै इडेन हाजार्डले गोल गरेपछि चेल्सीको सम्भावना बढेको थियो तर आर्सनलले एन्टोनियो रुडिगरको आत्मघाती गोलसँगै बराबरी गर्यो । ग्रानिट जाकाले दोस्रो हाफमा निर्णायक गोल गरे ।आर्सेन वेंगरको टिमको एफए कपमा आकर्षक तथ्यांक छ । तर, उनले २१ वर्षयताको जिम्मेवारीमा लिग कप जिताएका छैनन् । यसका लागि उनले युवा खेलाडीको जोसलाई प्राथमिकता दिएका छन् । चार उपाधि जित्ने अभियानमा रहेका व्यवस्थापक ग्वार्डिओला सिटी सम्हालेयता पहिलो ट्रफी कब्जा गर्ने दाउमा छन् । लिग कप फाइनल फेब्रुअरी २५ मा वेम्बलीमा हुनेछ ।रियल बाहिरियोम्याड्रिड स्पेनिस कोपा डेल रे अन्तर्गत बुधबार रियल म्याड्रिड घरेलु मैदानमा लेगानेससँग पराजित हुँदै प्रतियोगिताबाट बाहिरिएको छ । पहिलो लेग १० ले जितेको रियलले दोस्रो लेग २१ ले हारेपछि अवे गोलका आधारमा बाहिरिएको हो । जाभियर इरासोको गोलमा अघि बढेको लेगानेस करिम बेन्जेमाले गोल गरेपछि बराबरीमा आएको थियो । तर गाब्रियलले गोल गर्दै लेगानेसको जित पक्का गरे । अर्को खेलमा भ्यालेन्सियाले अलाभेसलाई पेनाल्टीमा ३२ ले पराजित गर्यो । दोस्रो लेगमा अलाभेस २१ ले विजयी भएपछि खेल पेनाल्टीमा धकेलिएको हो ।"
के गर्दैछन् महावीर ?,"नयाँ आइडिया लाई मूर्तरूप दिन चाहनेलाई सामान, सुविधा र आर्थिक सहायता प्रदान गरी काम सुरु गरिएको पुनले सुनाए । उनका अनुसार आविष्कार केन्द्रअन्तर्गत अहिले ड्रोन को अनुसन्धान भइरहेको छ, जसमार्फत औषधि, रगतजस्ता अत्यावश्यक वस्तु बोकेर निश्चित गन्तव्यसम्म पुर्याउन सकियोस् ।आगामी वैशाखसम्म ड्रोनको प्रोटोटाइप बनाएर सामान्य परीक्षण गर्ने योजना रहेको उनले बताए । यो स्वचालित हुनेछ । चार वर्षअघि ड्रोनको प्रोजेक्ट सुरु गरिएको थियो । यसका लागि इन्जिनियरिङका केही विद्यार्थी समूह सक्रिय छन् र उनीहरूलाई केही अनुभवीले सघाइरहेका छन् । ड्रोनको हार्डवेयर र सफ्टवेयर दुवैतर्फका काम भइरहेको र विभिन्न देशमा यसै क्षेत्रमा काम गरिरहेका अनुभवी इन्जिनियरहरूले नेपालमा रहेको टिमलाई सहयोग गरिरहेको उनले बताए ।अस्ट्रेलिया, जर्मनी, चीन, स्वीडेनजस्ता देशमा यही विषयमा काम गरिरहेका नेपालीले यहाँको टोलीलाई सघाइरहेका छन्, पुन भन्छन्, ड्रोन बनाउने टोलीलाई आवश्यक सामान र केही आर्थिक सहायता केन्द्रले उपलब्ध गराइरहेको छ । उनका अनुसार आविष्कार केन्द्रकै पहलमा केही इन्जिनियरको समूहले फरक खालको फिल्टरसमेत बनाएका छन्, जुन अहिले परीक्षणकै क्रममा छ । यो फिल्टरलाई दूषित पानीका कारण महामारी फैलिइरहने जाजरकोटजस्ता स्थानका लागि उपयोगी हुने उनको बुझाइ छ ।अहिले विभिन्न जिल्लाका पानीको नमुना मगाएर परीक्षण गरिरहेका छौं, पुन भन्छन्, परीक्षणले पूर्णता पाएपछि सस्तो मूल्यमा बजारमा पठाउनेछौं । अनुसन्धान गर्ने समूहलाई नै बजारमा बिक्रीको जिम्मा दिने उनले बताए । फिल्टरहरू दूषित पानीका कारण महामारी फैलिने स्थानका धारामा जडान गर्न उपयोगी हुने उनको विश्वास छ ।आविष्कार केन्द्रले नयाँ आइडियालाई कार्यान्वयन गर्न चाहनेका लागि सहयोग गरिरहेको छ । यसैमध्येको एक हो, पोते बनाउने मेसिन । महिलाले लगाउने पोते बुन्नका लागि मेसिनको प्रोटोटाइप अन्तिम चरणमा पुगेको छ ।अचेल विभिन्न सहरमा परम्परागत रिक्साको सट्टामा विद्युतीय रिक्सा प्रयोगको चलन बढ्दो छ । ब्याट्रीबाट चल्ने यस्ता रिक्सा विशेषत: तराईका सहरमा बढी प्रचलित छ । काठमाडौंमा पनि सफा टेम्पो चल्न थालेको धेरै भइसक्यो । सवारीको बढ्दो चाप र यसले गर्ने प्रदूषणका कारण विद्युतीय सवारीको माग र चाहना बढ्दो छ । यस्ता सवारीमा इन्जिनजत्तिकै महत्त्व छ, ब्याट्रीको । यस्ता रिक्सा र टेम्पोको ब्याट्रीलाई किफायती बनाउन पनि प्रयास भइरहेको पुनले बताए । यसका लागि चार्जिङ प्रणाली राम्रो बनाउनु अत्यावश्यक छ । आविष्कार केन्द्रअन्तर्गत नै एक टोली यसमा जुटेको छ । ब्याट्रीमा एक रसायन राखेर त्यसलाई ४८ घण्टा लगातार चार्ज गरेपछि यस्ता ब्याट्रीका आयु एक वर्ष बढ्ने दाबीसहित उनीहरू परीक्षणमा जुटेका छन् । यसलाई सम्भवत: विराटनगरमा परीक्षण गरी अन्य ठाउँमा विस्तार गर्ने योजना रहेको पुनले बताए ।आविष्कार केन्द्रको अभियान थालेपछि उनलाई दर्जनौं प्रस्ताव आएका छन् । तीमध्ये केही दैनिक जीवनलाई सघाउने सामान्य छन् भने केही महत्त्वाकांक्षी । शुभचिन्तकबाट आर्थिक जोहो गरेर सुरु भएको आविष्कार केन्द्रले ती महत्त्वाकांक्षी योजना साकार पार्न सहयोग गर्न सक्ला त ?हरेक योजना सुरुमा महत्त्वाकांक्षी लाग्छन्, पुन भन्छन्, त्यसलाई बेवास्ता गर्नु हुन्न । उनी अहिले पनि भेटे जतिलाई नयाँ योजनामा काम गर्न प्रोत्साहित गरिरहन्छन् । भन्छन्, बेलुनसमेत अर्को देशबाट आयात हुन्छ । अब हामीलाई चाहिने सामान आफैं अनुसन्धान गरी उत्पादन गर्नुपर्छ ।अनुसन्धानकै कामलाई सघाउन एउटा बृहत् ल्याब खोल्ने आविष्कार केन्द्रको उद्देश्य हो । यसैका लागि त्रिभुवन विश्वविद्यालयसँगको सहकार्यमा स्थान जुटिसकेको पुनले बताए । उनले त्रिवि परिसरमा ६ हजार वर्ग फिट क्षेत्रफलमा ल्याब बनाउन केही समयमै टेन्डर आह्वान गरिँदै छ । करिब एक करोडको लागतमा बन्ने ल्याबको संरचनाले काम गर्न चाहनेका लागि उपयुक्त वातावरण दिने उनको बुझाइ छ ।आविष्कार केन्द्रका लागि करिब ६ करोड रुपैयाँ जुटेको उनले बताए । त्यसका लागि उनले पोखरास्थित आफ्नो जग्गा बिक्री गरेर करिब तीन करोड रुपैयाँ थप्ने आशा गरेका छन् । अक्सनमा राखिएका मेरा मेडलहरू पनि सायद यसै महिना बिक्री हुन्छन्, पुनले भने, त्यसबाट एक करोडजति आउने अनुमान छ । यिनै पुँजीले अहिले अनुसन्धान र विकासको कामलाई निरन्तरता दिने सुरसारमा छन्, उनी ।"
शिखरमा रबाडा,"भिलियर्स र पोलकको विचारलाई सत्य सावित गर्दै रबाडाले २५ टेस्ट खेल्दै १ सय १४ विकेट लिइसकेका छन् । यसक्रममा उनले सातपल्ट इनिङ्समा ५ विकेट तथा ३ पटक १० विकेटको उपलब्धि हात पारेका छन् । त्रिचालीस वान डे इन्टरनेसनलमा ७० विकेट पनि लिइसकेका उनको करिअरको ग्राफले जुन स्तरमा उचाइ लिइरहेको छ, जुन रोकिने कुनै छाँट देखिन्न । उनी टेस्टमा चारपल्ट म्यान अफ द म्याच भइसकेका छन् भने वान डेमा तीनपल्ट ।२२ वर्षीय रबाडाले लगातार उत्कृष्ट प्रदर्शन गरिरहेका छन् । रबाडा अघिल्लो साता टेस्ट क्रिकेटको नम्बर १ बलर पनि भए, जुन दिन उनी २२ वर्ष २ सय ३१ दिनका थिए । उनी सबभन्दा कान्छो उमेरमा आईसीसी वरीयताको नम्बर १ बलर पनि बने । उनी शीर्षस्थानमा पुग्ने छैटौं दक्षिण अफ्रिकी बलर हुन् । अब उनको करियर कसरी अगाडि बढ्छ ? यसमा दक्षिण अफ्रिकी टिमको बलियोपन पनि जोडिएको छ । किनभने उनी टिमका मुख्य बलर हुन् ।दक्षिण अफ्रिकाको तेज बलिङका मुख्य खेलाडी मानिएका डेल स्टेन लगातार चोट र ढल्कँदो उमेरका कारण करियरको अन्त्यतिर आइपुगेका छन् । तर उनी टिममा छँदै रबाडाले नियमित खेलिरहेका थिए । स्टेन बिदाइनजिक पुग्दा रबाडाप्रति अझै जिम्मेवारी बढेको छ । उनलाई आदर्श मान्ने लुंगी एन्गिडीले पनि हाल भइरहेको भारतविरुद्धको टेस्ट सिरिजमार्फत डेब्यु गरेका छन् ।भारतविरुद्ध पहिलो टेस्टमा पाँच विकेट लिएका रबाडाले आफ्नो राम्रो प्रदर्शनलाई निरन्तरता दिनु मुख्य लक्ष्य रहेको बताएका छन् । दोस्रो खेलमा एन्गिडीसँग मिलेर भारतीय इनिङ ध्वस्त पारेका रबाडाले निरन्तर उत्कृष्ट प्रदर्शन गरिरहेका छन् । उनको लक्ष्य हो, टेस्टमा नम्बर टिम भारतविरुद्ध ह्वाइटवास गर्ने । व्यक्तिगत रूपमा राम्रो प्रदर्शन र टिमको नतिजाले उनको मनोबल पनि उच्च बनाएको छ । टेस्ट क्रिकेटमा २२ वर्षका खेलाडीलाई परपक्व मानिँदैन तर रबाडाको हकमा यस्तो परम्परा लागू हुन्न । उनी प्रतिभावान् खेलाडी हुन्, जसले युवा अवस्थामै परिपक्व खेल देखाइरहेका छन् । एजेन्सीको सहयोगमा"
वान इन मिलियन,"ट्वाइस कति चर्चित छ भने यसका हरेक क्रियाकलापले गहिरो प्रभाव पार्दछ । सन् २०१६ को ताइवानी राष्ट्रपति निर्वाचनका बेला ट्वाइस सदस्य चुही ताइवानको झन्डासहित टीभी कार्यक्रममा उपस्थित भएकी थिइन् । यसले ठूलै विवाद सिर्जना गर्यो । चीन र ताइवानको सम्बन्धमा असर पर्ने बताइयो । नवनिर्वाचित ताइवानी राष्ट्रपतिले आफ्नो पहिलो पत्रकार सम्मेलनमै उक्त घटनाबारे धारणा व्यक्त गरिन् । त्यसअघि नै १६ वर्षीया गायिका चुहीले आफ्नो अभिव्यक्तिले चीन र ताइवानलाई तनाव दिएकोमा माफी मागेकी थिइन्, जुन ठूला मिडियालाई पनि राम्रै समाचार बनेको थियो ।दक्षिण कोरियामा पप कल्चर अनुयायीका लागि अनेक अवसर छन् । रियालिटी शो प्रशस्त हुन्छन्, जसबाट ट्वाइसजस्ता समूह उत्पादन हुने नै भए । विभिन्न संघसंस्था, ब्रान्ड र प्रोडक्टहरूले समूहलाई प्रवद्र्धन दूत बनाउँछन् । विज्ञापन र स्टेज शो केपप ब्यान्डका प्रमुख आयस्रोत हुन् । यसका लागि ब्यान्डले आफूलाई विशिष्ट बनाउन आवश्यक हुन्छ । ट्वाइसको विशेषता यसका जिब्रोमै झुन्डिने खालका गीत र लोभ्याउँदो भिडियोहरू हुन् । सिक्सटिन नामक रियालिटी शोबाट उदाएका हुनाले पनि उनीहरू बढी प्रख्यात छन् ।चार वर्षअघि स्थापित ट्वाइस ब्यान्ड द स्टोरी बिगिन्स गीतमार्फत सांगीतिक क्षेत्रमा उपस्थित भएको थियो । त्यसपछि चियर अप टीटी, लाइक ओ आ, वान मोर टाइम, वान इन मिलियन जस्ता म्युजिक भिडियो निकाले । यी गीत चर्चित मात्र भएनन्, सबैले एकपछि अर्को रेकर्डसमेत तोडिदिए । कोरियामा एल्बम वा गीत बिक्रीमा भर पर्ने चलन छैन । यद्यपि, ट्वाइसलाई यसबाट राम्रो अर्थोपार्जन भइरहेको अलकेपप डटकममा उल्लेख छ ।ट्वाइसमा नायोन, मोमो, धायोन, मिना, साना, छंग्योन, चिह्यो, चुही र छेयोङ आबद्ध छन् । मोमो, मिना र साना जापानिज हुन् । मिना टेक्सास (अमेरिका) मा जन्मिएकी थिइन् । चुही ताइवानी हुन् । सबैको आआफ्नै ब्रान्ड भ्याल्यु छ । आफू प्रचारक रहेको ब्रान्डका उत्पादन (विशेषगरी पहिरन) लाई उनीहरू म्युजिक भिडियोमा समेटिरहेका हुन्छन् । ट्वाइसका सदस्यको जातीय वा राष्ट्रिय विविधतालाई यसको प्रसिद्धिसँग जोड्ने गरिन्छ । त्यो विविधताले नै यिनका काम (डान्स, गीत वा प्रस्तुति) अरूको भन्दा अलग हुने बताइन्छ ।ट्वाइसले सन् २०१६ मा निकालेको पेज टु एल्बम त्यो साल सर्वाधिक बिक्री भएको थियो । बिलबोर्डका अनुसार झन्डै दुई लाख प्रति बिक्री भएको त्यो नै एक मात्र केपप एल्बम थियो । एल्बम बिक्रीमा केटाहरूको ब्यान्डले वर्चस्व जमाइरहेका बेला ट्वाइसले त्यो लैंगिक विभेद अन्त्य गरेको मानिन्छ । बबलगम पपमा आधारित ट्वाइसका गीतमा इलेक्ट्रोनिका, हिपहप, ज्याज, र्यापलगायत विधा मिसाइएका हुन्छन् ।ट्वाइस हार्ट सेकर गीतका कारण डिसेम्बरयता समाचारको शीर्ष स्थानमा छ । यो गीतले हालै मात्र युट्युबमा १० करोड १६ लाख बढी भ्युज हासिल गरेको थियो । महिना दिनअघि मात्र लाइकी गीतको भिडियोले १० करोड भ्युज पार गरेको थियो । यस ब्यान्डका सात वटा म्युजिक भिडियोले १० करोड भ्युज पाइसकेका छन् ।  एजेन्सीको सहयोगमा"
फेरियो धार,एजेन्सीको सहयोगमा
स्टोरिज फिचर चाँडै डेस्कटपमा,"फेसबुकले आफ्नो स्टोरिज फिचर डेस्कटपमा पनि सुरु गर्ने भएको छ । फेसबुकका प्रवक्तालाई उद्धृत गर्दै सार्वजनिक भएको रिपोर्टका अनुसार चाँडै नै प्रयोगकर्ताहरूले डेस्कटपबाट पनि स्टोरिज फिचरमा फोटो वा भिडियो अपलोड गर्न सक्नेछन् ।अचेल प्रयोगकर्ताले मोबाइलबाट मात्रै स्टोरिज फिचर प्रयोग गर्न सक्छन् भने डेस्कटपमा हेर्न मात्रै मिल्छ । साथै, डेस्कटपको दायाँपट्टि माथिल्लो कुनामा रहेको स्टोरिजलाई मोबाइलमा जस्तै न्युजफिडमाथि राख्ने तयारी भएको प्रकाशित रिपोर्टमा जनाइएको छ । यसले गर्दा स्टोरिज फिचर प्रयोगकर्ता बढ्ने फेसबुकको अनुमान छ । अपलोड गरिएका स्टोरिज २४ घण्टापछि स्वत: डिलिट हुने भएकाले केही प्रयोगकर्ता यस्ता फिचर गर्न बढी रुचाउँछन् ।"
समस्यामा एप्पल,"पुराना आइफोनलाई एक्कासि बन्द हुनबाट रोक्न त्यसको कार्यक्षमता केही घटाउने गरेको खुलासा भएसँगै आइफोन निर्माता कम्पनी एप्पल समस्यामा पर्ने देखिएको छ । विभिन्न देशको कानुनअनुसार प्रयोगकर्ताको डिभाइसलाई यसरी नियन्त्रण गर्नु गैरकानुनी हुन्छ । त्यसअनुसार केही देशमा एप्पलमाथि अनुसन्धान सुरु भएको छ । त्यसैले भविष्यमा एप्पलले ठूलो जरिवाना तिर्नुपर्ने हुन सक्छ ।एप्पल आफैंले केही महिनाअघि पुराना मोडलका आइफोनलाई कम्पनीले नै स्लो बनाउने गरेको खुलासा गरेको थियो । प्रयोगकर्ताको ब्याट्री एकै पटक सकिएर फोन अफ नहोस् भन्नका लागि यसो गरिएको स्पष्टीकरण दिए पनि आइफोनमथि विभिन्न देशमा प्रश्न उठेको हो ।अमेरिका, दक्षिण कोरिया, चीन, इटालीजस्ता देशमा एप्पलको उक्त कामको विरोध भइरहेको छ भने सम्बन्धित निकायले उसलाई कारबाहीका लागि अनुसन्धानसमेत सुरु गरेका छन् ।"
