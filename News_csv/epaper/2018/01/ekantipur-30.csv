शीर्षक,विवरण
नक्कली डाक्टर पक्राउ,काठमाडौं (कास) प्रहरीको केन्द्रीय अनुसन्धान ब्युरो (सीआईबी) ले सोमबार राजधानीमा नक्कली अस्पतालका सञ्चालक र नक्कली डाक्टरको आशंकामा २० जनालाई पक्राउ गरेको छ । पक्राउ परेकाहरूको विवरण भने प्रहरीले सार्वजनिक गरेको छैन । सीआईबी प्रमुख डीआईजी पुष्कर कार्कीका अनुसार नेपाल मेडिकल काउन्सिलमा दर्ता नभएका डाक्टर र दर्तै नगरी अस्पताल चलाउने सञ्चालक पक्राउ गरिएको हो । तीमध्ये कति नक्कली हुन् भन्ने अनुसन्धानपछि खुल्ने कार्कीले जनाए । उपभोक्ता हित संरक्षण मञ्चका ज्योति बानियाँले आफूहरूले दिएको जाहेरीका आधारमा सीआईबीले नक्कली डाक्टर र नक्कली अस्पतालविरुद्घ कारबाही थालिएको बताए । देशभर यस्ता नक्कली डाक्टर र अस्पताल धेरै रहेको जनाउँदै बानियाँले अन्यत्र पनि कारबाही गरिनुपर्ने बताए ।
सामूहिक बलात्कार घटनामा प्रहरी गुपचुप,"काठमाडौं राजधानीको दरबारमार्गस्थित ल्यान्डमार्क होटलमा ४ जनाको समूहले एक युवतीलाई गत बिहीबार राति सामूहिक बलात्कार गरेको घटनामा प्रहरीले उजुरी दर्ता नगरी मिल्न दबाब दिएको पाइएको छ । महानगरीय प्रहरी परिसर, काठमाडौंले उक्त घटनाको अनुसन्धान गर्न सोमबार एसपी रामदत्त जोशीको नेतृत्वमा पाँच सदस्यीय छानबिन समिति गठन गरेपछि यो घटना बाहिर आएको हो ।स्रोतका अनुसार राति आफ्नो केटा साथीसहित होटलमा बसेकी ती युवतीलाई अबेर राति आएका केटाका ३ जना साथीले सामूहिक बलात्कार गरेका थिए । शुक्रबार बिहान करिब ८ बजे उनीहरूले ती युवतीलाई ट्याक्सीमा राखेर घर छाडिदिन भनेका थिए । युवतीले भने आफू बलात्कृत भएको बताउँदै घर होइन, प्रहरीकहाँ लगिदिन ड्राइभरलाई आग्रह गरेकी थिइन् ।ट्याक्सीका चालकले युवतीको अनुरोधपछि उनलाई महानगरीय प्रहरी वृत्त, कमलपोखरी पुर्याइदिएका थिए । मलाई केटाहरूले ५ सय रुपैयाँ थमाई ठेगाना दिएर पुर्याइदिनू भने । ट्याक्सीमा बसेपछि ती युवती रुनकराउन थालिन्, टेलिफोन सम्पर्कमा आएका ती चालकले कान्तिपुरसँग भने, उनले नजिकैको प्रहरी कार्यालयमा पुर्याइदिन अनुरोध गरिन् । उनी आत्तिएकी थिइन् । भक्कानिँदै रोएपछि मैले प्रहरी चौकीमा छाडिदिएँ । त्यसपछि के भयो, मलाई थाहा भएन ।स्रोतका अनुसार महानगरीय प्रहरी वृत्त, कमलपोखरी पुगेपछि युवतीले प्रहरीसामु आफू सामूहिक बलात्कारमा परेको बताएकी थिइन् । घटना सुनेलगत्तै कमलपोखरी वृत्तका प्रहरीले युवतीलाई घटना भएको एरिया हेर्ने महानगरीय प्रहरी वृत्त, दरबारमार्ग पुर्याए । स्रोतका अनुसार दरबारमार्ग वृत्तका प्रहरीले शुक्रबार बिहान होटलसम्म पुगेर घटनास्थलको अवलोकन गरेका थिए । युवतीसहित बसेको कोठामा मदिराका बोतल थिए ।कान्तिपुरको सम्पर्कमा आएकी युवतीले आफू पुराना कुरा सम्झिन नचाहने र ठूलो मानसिक तनावमा रहेको बताइन् । उनले यति मात्रै भनिन्, मैले दिएको लिखित निवेदन दर्ता भएन । कमलपोखरी वृत्तका एक प्रहरीका अनुसार प्रहरी टोली होटल पुग्दा चारै जना केटा त्यहाँ थिएनन् । प्रहरीले ४ मध्ये चक्रपथ क्षेत्रमा बस्ने २ जनाको नाम पहिचान गरेको थियो भने एक जना मंगोलियन अनुहार र झट्ट हेर्दा प्रहरीजस्तै हुलियाको रहेको भन्ने सूचना मात्रै पाएको थियो । घटनाको चार दिनपछि सोमबार मात्रै प्रहरी प्रधान कार्यालय, नक्सालले घटनाबारे जानकारी पाएको थियो । उच्च स्रोतका अनुसार बालाजु प्रहरी वृत्तमा दरबन्दी भई दरबारमार्ग वृत्तमा काम गरिरहेका लक्ष्मणसिंह ठकुरी उक्त घटनालाई दर्ता गर्नभन्दा मिलाउन तिर लागेका हुन् । स्रोतका अनुसार घटना सार्वजनिक भए सामाजिक अबगाल आइपर्ने र मुद्दामामिलाको झन्झट ब्यहोर्नुपर्ने भन्दै मोटो रकमको आश्वासन दिइएको थियो । युवतीलाई २० लाख रुपैयाँ बराबरको पसल खोलिदिने र ३० लाख नगदै दिने सर्तमा कुरा थामथुम पारिएको थियो । त्यसमा प्रहरीलाई पनि राम्रै लाभ हुने सहमति भएको स्रोतले बतायो ।स्रोतका अनुसार उच्च शक्तिकेन्द्रको पारिवारिक सदस्य रहेका एक युवकको पहुँचका भरमा दरबारमार्ग वृत्तले घटना गुपचुप राखेको थियो । घटनाबारे वृत्तले तालुकदार निकाय प्रहरी परिसरलाई कुनै जानकारी दिएको थिएन । वृत्तका डीएसपी तिलक भारतीले त्यस्तो कुनै घटनाबारे आफूहरूकहाँ कुनै उजुरी नपरेको बताए । कान्तिपुरसँग उनले आफू ३ दिनदेखि बिदामा रहेको बताए । उनका अनुसार घटनाको कुरा सुनेपछि प्रहरी होटलसम्म गएको हो । तर उक्त घटनाबारे युवतीले कुनै लिखित उजुरी दिइनन् । उनले भने, खै के भयो थाहा भएन । उनीहरू आफैंआफैं मिले होलान् । कसरी मिले भन्ने पनि थाहा भएन । उनले युवती दरबारमार्ग वृत्तसम्मै नआएको समेत दाबी गरे । तर कमलपोखरी वृत्तका एक प्रहरीका अनुसार युवतीलाई प्रहरीले नै दरबारमार्ग वृत्तको जिम्मा लगाएर फर्केको थियो । डीएसपी भारतीले यो घटनाबारे प्रहरी परिसर, काठमाडौंले छानबिन सुरु गरेकोबारे पनि आफूलाई थाहा नभएको बताए । मिलेमतोको यो घटना थामथुम पारिएको र पैसाको चलखेल भएको भन्ने सूचनाका आधारमा प्रहरी परिसर, काठमाडौंले अनुसन्धान समिति गठन गरेको हो । घटनामा दरबारमार्ग वृत्तको शंकास्पद भूमिका देखिएको भन्दै एसपी जोशीको नेतृत्वमा गठित समितिमा डीएसपीत्रय बेलबहादुर पाण्डे, शिखर खनाल र वसन्त रजौरे तथा इन्स्पेक्टर अनिल अधिकारी सदस्य छन् । परिसरका प्रमुख एसएसपी रवीन्द्र धानुकले घटना गम्भीर प्रकृतिको रहेकाले गम्भीर रूपले छानबिन थालिएको बताए । उनले भने, घटना किन गुपचुप राखियो र यसका पछाडि के रहस्य थियो भनेर अनुसन्धानपछि विस्तृतमा थाहा लाग्नेछ ।"
यसरी सिकेका थिए सन्दीपले,"जब सन्दीप भारतबाट आएर नवलपरासीको रजहरमा बसेका थिए, उनले चितवनको क्याम्पाचौरमा एउटा एकेडेमी भएको र त्यसमा मैले प्रशिक्षण दिन्छु भन्ने थाहा पाएर सीधै भेट्न आए । आउनेबित्तिकै सीधै मेरो खुट्टा छोए । म एकछिन अकमक्क परें । मैले प्रशिक्षण दिएको खेलाडी त होइन, को हो भनेर प्रश्न गरें । उनले मलाई गुरु मानिसकेका थिए सायद । उनको व्यवहार र अनुशासन देखेर अचम्म परें । खेलाडीमा हुनुपर्ने तीन गुण समर्पण, मिहिनेत र अनुशासन पहिलो भेटमै देखाएका थिए, जसले मेरो मनमा छोयो । उनले सोधे मैले यहाँ अभ्यास गर्न के गर्नुपर्छ ? भनेर । अर्को दिनदेखि उनी निरन्तर अभ्यासमा आए । उनले फालेको पहिलो बल टर्न भएको देख्दा लुकेको प्रतिभा भेटेजस्तो महसुस गरें मैले । यो खेलाडीमा केही न केही त छ भन्ने लाग्यो । ग्रुम गर्न सक्यो भने के थाहा मैले, जिल्लाले मात्र नभई देशले नै एउटा राम्रो खेलाडी पाउँछ भन्ने मलाई त्यति नै बेला लाग्यो । त्यसपछि उनका लागि निकै मिहिनेत गरें । जतिखेर उनी आएका थिए, त्यत्तिखेर उनको स्लो स्पिन थियो । अलिकति बलिङ स्पिड बढायौ भने नेपालको कुनै पनि ब्याट्सम्यानलाई ट्रयापमा पार्न सक्छौं, किनभने नेपाली ब्याट्सम्यानको स्तर अहिले राम्रो छ भनें मैले । उनले त्यसपछि थप मिहिनेत गरे । मैले ब्याटिङ गरेर उनलाई बलिङ गर्न लगाएँ । २५ वटा जति बलमा मैले ८९ वटा छक्का प्रहार गरेको थिएँ । उनलाई महसुस गराउन खोजेको थिएँ कि, यो स्थितिमा यस्तो बलले गाह्रो हुन्छ भनेर । एकेडेमीमा अन्य खेलाडीको तुलनामा उनको स्तर माथि नै थियो । तर पनि माथिल्लो स्तरमा यतिले मात्र पुग्दैन भनेर उनलाई महसुस गराएँ । पछि उनले मिहिनेत मात्र गरेनन्, बलिङमा गति बढाएर विविधता ल्याए । त्यसैको प्रतिफल उनी आज आईपीएल खेल्न सफल भएका छन् । उनी यहाँ आउँदै प्रतिभा लिएर आएका थिए । उनले पहिलो बलमै त्यो खुबी देखाएका थिए । सन्दीप फर्किएर आएपछि फेरि उनको बलिङमा ब्याटिङ गर्ने मेरो धोको छ । त्यसपछि म कतिको ट्रयापमा पर्छु, अनि मलाई थाहा हुन्छ उनको बलिङ सुधारिएको छ भनेर । नयाँ खेलाडीलाई सन्दीपको आईपीएल यात्राले धेरै प्रभाव पार्नेछ । धेरै स्कुलले सन्दीपको प्रशिक्षक भन्दै हाम्रा विद्यार्थीलाई सिकाइदिनुपर्यो भनेर आग्रह गरिरहेका छन् ।सन्दीपसँगै यहाँ एकेडेमीमा खेलेका खेलाडीले के बुझेका छन् भने भाग्यका साथै मिहिनेत पनि चाहिन्छ भनेर । आईपीएल नै मात्र नभई नेपालको टिमसम्म पुग्न पनि यो आवश्यक छ । अस्ट्रेलिया खेल्न जाँदा उनले मसँग केही टिप्स चाहियो भनेर मागेका थिए । मैले तिमीसँग माइकल क्लार्क जस्तो खेलाडी छन् भनेर जिस्काएको थिएँ । मैले एउटा कन्डिसन र अर्को स्थिति हेर्नु भनेको थिएँ । मैले यो बल, यस्तो बल, गुगली फाल भनेर भन्न जरुरी थिएन किनेभने उनीसँग पहिल्यै प्रतिभा थियो । कन्डिसन फरक भन्नाले क्लाइमेट हेर्नु, स्थिति भन्नाले त्यहाँको ब्याट्सम्यानहरूको उचाइ हेर्नु । उनीहरू ६ फिट माथि छन् भने तिमीले नेपालमा जस्तो गुड लेन्थ फाल्दा ओभर पिच हुन सक्छ त्यो हेर्नु भनेको थिएँ । त्यसपछिको खेलमा २३ विकेट लिएपछि उनले अस्ट्रेलियाबाटै फोन गरेर मलाई धन्यवाद दिएका थिए । उनी सम्पर्कमा रहिरहन्छन् । काठमाडौंबाट फर्किनेबित्तिकै समय मिल्यो भने यहाँ क्याम्पाचौरमा आएर प्रशिक्षण गरेर मात्र घर जान्छन् । उनमा क्रिकेट खेल र आफ्नो टिमप्रति लगाब छ । आईपीएल उनका लागि ट्रायल जस्तै हो । उनले धेरै सिक्ने अवसर पाउँछन् । त्यसले उनको सपना अस्ट्रेलियाको बिग बाससम्म पनि पुर्याउन सक्छ । जब सन्दीप आईपीएलमा परेको समाचार सुनें, आश्चार्य लागेको थियो । एकछिन अन्योलमै परें । सामाजिक सञ्जालमा खबर भाइरल भइरहँदा कतै सपना नै देखें कि जस्तो पनि लाग्यो । उनी यति चाँडै आईपीएल जस्तो प्रतियोगितामा छानिन्छन् भनेर मैले चिताएको थिइनँ । वास्तवमा टेस्ट नखेल्ने राष्ट्रका खेलाडीलाई खासै मौका पनि आउँदैन । अफगानिस्तान र आयरल्यान्डजस्ता राष्ट्रको दाँजोमा नेपालले एसोसिएट राष्ट्रमा त्यत्ति उपलब्धि पाइरहेको पनि छैन । उनको क्षमता हेर्दा नेपाली टिममा राम्रो खेलाडीका रूपमा उदाउँछन् भन्ने सुरुमै लागे पनि आईपीएलमा छनोट हुँदा चकित नै बनें । हाम्रो स्तर हेर्दा हामीले आईपीएलमा पुग्न अझै १०१५ वर्ष कुर्नुपर्ला जस्तो लागेको थियो । हामी अहिले विश्वकप र एकदिवसीय मान्यताका लागि संघर्ष गरिरहेका छौं । त्यसैले भोलिका दिनमा राम्रो गरेमा हाम्रा खेलाडी आईपीएलमा पुग्न सक्छन् भन्ने ठाने पनि यति चाँडो नेपाली खेलाडीलाई यो सफलता हात पर्छ भन्ने मैले ठानेको थिइनँ ।"
केन्द्रमा जस्तै बैठक,"काठमाडौं प्रदेशसभा अधिवेशन आह्वान भएका सबै प्रदेशमा पहिलो बैठकबाटै प्रदेश सभामुख निर्वाचनको मिति घोषणा हुने भएको छ । प्रदेश सरकार नबन्दासम्म अन्य राजनीतिक कार्यसूचीमा प्रवेश गर्न अप्ठ्यारो हुने भए पनि पहिलो बैठकबाट सदनको नेतृत्व चयनको प्रक्रिया सुरु गर्ने गृहकार्य भएको हो । सबै प्रदेशका प्रदेशसभामा सुरु हुने संसदीय अभ्यासको एकरूपताका लागि समन्वय गरिरहेको संघीय संसद्को विज्ञ टोलीले पहिलो बैठकलाई सकेसम्म कार्यमुखी बनाउन यो कार्यसूची प्रस्ताव गरेको हो । प्रस्तावित कार्यसूचीलाई प्रदेशसभाहरूले जस्ताको तस्तै अघि बढाए प्रदेशसभाहरूको पहिलो बैठकले अन्तरिम कार्यविधि पारित गरेपछि सदनमा प्रतिनिधित्व गर्ने दलका प्रतिनिधिहरूको मन्तव्य सत्र चल्ने छ । अधिवेशन आह्वानसम्बन्धी प्रदेश प्रमुखको पत्र वाचन गर्ने औपचारिकता पूरा गरेपछि प्रदेशसभाको पहिलो बैठकले आफ्नो कार्यविधि निर्माण गर्नेछ । विज्ञ टोलीले प्रस्ताव गरेको कार्यविधिलाई सदनमा पेस गर्ने, संक्षिप्त छलफल गर्ने र पारित गर्नेजस्ता संसदीय प्रक्रियाको प्रारम्भ पहिलो बैठकमा हुनेछ । प्रदेश सरकार बनेपछि मात्रै प्रदेशसभाको खास काम सुरु हुने भए पनि प्रदेशसभाको पहिलो बैठक बसेको मितिले १५ दिनभित्र सभाका सदस्यहरूले आफूमध्येबाट एक जना प्रदेश सभामुख र अर्को एकलाई उपसभामुख चुन्नुपर्छ । सभामुख र उपसभामुख फरक दल र फरक लिंगको हुनुपर्ने संवैधानिक बाध्यताका कारण पहिलो बैठकबाट सभामुख निर्वाचन मिति मात्रै घोषणा गर्ने कार्यसूचीको विकल्प नभएको संघीय संसद् सचिवालयका एक अधिकारीले बताए । सभामुख कुन दल र लिंगको निर्वाचित हुन्छ भन्ने आधारमा उपसभामुखको उम्मेदवारी दर्ता गर्नुपर्ने हुन्छ, ती अधिकारीले भने, नवनिर्वाचित सभामुखले जिम्मेवारी सम्हालेपछि मात्रै उपसभामुख निर्वाचनको मिति घोषणा हुन्छ । प्रदेशसभा सञ्चालनको प्रस्तावित खाका संविधानसभा र त्यसअघि केन्द्रमा अभ्यास गरिएको संसदीय डेकोरम सँग मिल्दो छ । संघीय संसद् सचिवालयका प्रवक्ता भरतराज गौतमका अनुसार केन्द्र र प्रदेशमा व्यवस्थापिका गठन र सञ्चालनबारे एकै खाले संवैधानिक व्यवस्थाका कारण संघ र प्रदेशको संसदीय अभ्यासमा धेरै समानता देखिने छ । प्रदेशसभाको औपचारिक बैठक सुरु हुनुअघि ५ मिनेट जनाउ घन्टी बजाउने, मर्यादापालकले सभामुख आसनअगाडि उभिएर माननीय सभामुखज्यू, माननीय सदस्यहरू भन्दै बैठक सुरु हुन लागेको जानकारी गराउने, राष्ट्रिय धुन बजाएर मात्रै औपचारिक कारबाही सुरु गर्नेजस्ता संसदीय डेकोरम सबै प्रदेशसभाले अपनाउने छन् । संविधानले तोकेका अधिकार क्षेत्रमा पर्ने विषयहरूमा कानुन निर्माण गरी प्रदेश सरकार सञ्चालनमा सहजीकरण गर्नुपर्ने मुख्य दायित्व भएको प्रदेशसभा बैठकहरूको रौनक भने प्रदेश सरकार गठनपछि मात्र देखिने छ । दुई वा दुईभन्दा बढी दलको संयुक्त सरकार बन्ने प्रदेशहरू (प्रदेश १ र ३ बाहेक) मा मुख्यमन्त्रीले आफू नियुक्त भएको एक महिनाभित्र विश्वासको मत लिनुपर्छ । संघीय संरचनाअनुरूप पहिलो पटक बन्न लागेका प्रदेश सरकारहरूले आफ्नो पहिलो नीतिकार्यक्रम र बजेट प्रदेशसभाको यसै अधिवेशनमा पेस गर्नेछन् । संघीय सदनमा राष्ट्रपतिबाट भएजस्तै प्रदेशसभाहरूमा सम्बन्धित प्रदेशमा प्रदेश प्रमुखले सरकारको नीति तथा कार्यक्रमका लागि सदनलाई सम्बोधन गर्नेछन् । सदनले प्रदेश प्रमुखलाई धन्यवाद ज्ञापन गरी सरकारको नीति तथा कार्यक्रम पारित गरेपछि प्रदेश सरकारका अर्थमन्त्रीले सदनमा पहिलो बजेट पेस गर्नेछन् । कार्यव्यवस्था परामर्श समिति र संसदीय समितिहरूको गठन, सभामुख र उपसभामुखको अनुपस्थितिमा बैठकको अध्यक्षता गर्ने समूहका सदस्यहरूको घोषणा, संसदीय समितिका सभापतिहरूको चयनजस्ता क्रियाकलापका कारण पनि प्रदेशसभाको पहिलो अधिवेशन नवनिर्वाचित सदस्यहरूका लागि विशेष हुनेछ । उनीहरूले संघीय संसद्मा जस्तै सार्वजनिक सरोकारका विषयलाई विशेष समय मा उठाउन सक्नेछन् भने संकल्प, ध्यानाकर्षण, जरुरी सार्वजनिक महत्त्वको प्रस्तावमार्फत प्रदेश सरकारलाई जनउत्तरदायी बनाउने अवसर पाउनेछन् । संसदीय अभ्यासमा सदनको पूर्ण बैठकमा भन्दा धेरै काम समितिहरूबाट हुनेछन् । केन्द्रको विज्ञ टोलीले प्रदेशसभाहरूमा सार्वजनिक लेखा, प्रदेश मामिला, अर्थ तथा विकास र विधायन गरी चारवटा समिति रहने गरी नियमावली मस्यौदा सिफारिस गरेको छ ।"
२४ सदस्य निर्विरोध,कोको भए निर्विरोध ?नाम प्रदेश दल क्लस्टरपरशुराम मेघी गुरुङ १ एमाले अन्यहरिचरण शिवाकोटी १ एमाले अन्यनैनकला ओझा १ एमाले महिलासुमनराज प्याकुरेल २ एमाले अन्यकोमल वली ५ एमाले महिलामीना बुढा ५ एमाले महिलाशेरबहादुर कुँवर ७ एमाले अन्यइन्दु कडरिया ७ एमाले महिलाकमलाकुमारी ओली ७ एमाले महिलारमेशजंग रायमाझी १ कांग्रेस अन्यसरिता प्रसाईं १ कांगेस महिलाजितेन्द्रनारायण देव २ कांग्रेस अन्यमुक्ताकुमारी यादव २ कांग्रेस महिलाप्रकाश पन्थ ४ कांग्रेस अल्पसंख्यकअपांगताअनिता देवकोटा ५ कांग्रेस महिला बद्रीप्रसाद पाण्डे ७ कांगेस अन्यतारादेवी भट्ट ७ कांग्रेस महिलाबिना पोखरेल १ माओवादी केन्द्र महिलाशशिकला दाहाल २ माओवादी केन्द्र महिलाहरिराम चौधरी ७ माओवादी केन्द्र अन्यरामेशप्रसाद यादव २ राजपा अन्यवृषेशचन्द्र लाल २ राजपा अल्पसंख्यकअपांगतारामप्रित पासवान २ फोरम दलितप्रमिला कुमारी २ फोरम महिला
चीनसँगका सम्झौता कार्यान्वयनमा राजनीतिक चासो,"काठमाडौं नेपाल र चीनबीच भएका सम्झौता कार्यान्वयनमा राजनीतिक चासो बढेपछि परराष्ट्र मन्त्रालय त्यससम्बन्धी आन्तरिक अध्ययनमा जुटेको छ । दुई वर्षअघि चीनसँग भएका पारवहनलगायत १० बुँदे सम्झौता र त्यसपछिका फलोअप बैठक बारे मन्त्रालयले अध्ययन थालेको हो । एमाले अध्यक्ष केपी ओली प्रधानमन्त्री हुँदा २०७२ चैत ८ मा नेपाल र चीनबीच भएका १० बुँदे सम्झौता कार्यान्वयनको तहबारे परराष्ट्रका अधिकारीहरूले अन्तरमन्त्रालय छलफलसमेत अघि बढाएका छन् । सम्झौता कार्यान्वयनबारे वाम गठबन्धनले अप्रत्यक्ष रूपमा चासो देखाउन थालेको मन्त्रालयका अधिकारीहरूले बताए । कर्मचारी तहबाट सम्झौता कार्यान्वयनमा आशातीत काम हुन नसकेको भन्दै नेतृत्वले चासो देखाउन थालेको हो ।मन्त्रालयले कर्मचारीको समान धारणाका लागि सम्झौता कार्यान्वयनमा भएका प्रयास एकीकृत गरिरहेको परराष्ट्र उच्च स्रोतले बतायो । मन्त्रालयको चीनसमेत हेर्ने महाशाखाले नियमित कामहरू गरिरहेको जनाएको छ । तर, कतिपय सम्झौता कार्यान्वयन मन्त्रालयको तहबाट मात्र अघि बढ्न नसक्ने भएकाले राजनीतिक नेतृत्वको इच्छाशक्ति र ढाडस चाहिने अधिकारीहरूले जनाए । पारवहन सम्झौताको प्रोटोकल ले समेत अन्तिम रूप पाउन सकेको छैन । सम्झौतासँगै चीनले अघि बढाएको बेल्ट एन्ड रोड इनिसिएटिभ्स (बीआरआई) को कार्यान्वयनमा पनि नेतृत्वले चासो दिएको छ । पारवहन सम्झौता भएको एक वर्षपछि नेपालले बीआरआई कार्यान्वयनका लागि हस्ताक्षर गरेको थियो । गत असार ६ मा सम्पन्न नेपालचीन परराष्ट्र सचिवस्तरीय परामर्श समितिको ११ औं बैठकमा पनि यसअघि भएका सम्झौता र प्रधानमन्त्रीस्तरीय भ्रमणमा भएका सहमति कार्यान्वयन गर्ने विषयमा छलफल भएको थियो । नेपालचीन समग्र दुईपक्षीय तथा बहुपक्षीय विषयमा पुनरावलोकन गर्न बनेको उक्त संयन्त्रको बैठक चार वर्षपछि बसेको थियो । चार वर्षको बीचमा नेपालमा चार प्रधानमन्त्री फेरिइसके । मुलुकले अबको एक महिनामा नयाँ प्रधानमन्त्री पाउने हुनाले मन्त्रालयले तयारी थालेको हो । ओली नेतृत्वको तत्कालीन सरकारले चीनसँग गरेका पारवहन तथा यातायातलगायत महत्त्वपूर्ण सम्झौताको कार्यान्वयन प्रक्रिया जारी रहेको सरकारी अधिकारीहरूले बताए पनि परराष्ट्र मन्त्रालयले आधिकारिक धारणा दिन सकेको छैन । यसमा काम भइरहेको छ । यही चरणमा पुग्यो कसरी भन्ने ? पक्कै प्रगति भएका होलान्, परराष्ट्र प्रवक्ता भरतराज पौड्यालले भने । कतिपय ठूला परियोजना र दीर्घकालीन असर गर्ने सम्झौता कार्यान्वयनका आधार तय गर्ने काम भइरहेको र यसमा समय लाग्ने धारणा परराष्ट्र अधिकारीको छ । दुई देशबीचका संयन्त्रको बैठक निरन्तर रूपमा बस्न थाल्यो भने सबै विषय टुंगो लाग्दै जानेछन् । सडक र रेलमार्ग बन्न भने अलिक समय लाग्नेछ । यो तत्काल नै हुने काम पनि होइन, अधिकारीहरूले भने । गत असारमा काठमाडौं आएका चिनियाँ सहायक विदेशमन्त्री कुङ सेन यूले पनि भनेका थिए, नेपाल र चीनको सम्बन्धमा नयाँ मोड आइरहेको छ । यसमा हामीले सहकार्य गरेर अघि बढ्ने हो । उनले दुई देशबीचका सम्झौता कार्यान्वयनमा चुनौती रहेकाले निकै सतर्क भएर दुवै पक्ष अघि बढ्नुपर्ने पनि बताएका थिए । कुनै पनि चुनौती आपसी सहकार्यमा कार्यान्वयन तहमा पुर्याउन चीन पूर्णत: तयार छ, उनको तत्कालीन धारणा उद्धृत गर्दै एक अधिकारीले भने, दुईपक्षीय धेरै काम अडकिरहेको छ । यसलाई हामीले समय निकालेर सम्बोधन गर्न आवश्यक छ ।पछिल्लो समयमा दुईपक्षीय सम्बन्धमा बढदै गएको समझदारी र निकटताको विषयलाई दिगो बनाउन दुवै पक्षबाट पहल भइरहेको छ । कर्मचारी तहमा समेत सम्पर्क मजबुत बनाउन राजनीतिक नेतृत्व लागेको छ । नेपालचीन आर्थिक सहयोग, पारवहन, लगानी, व्यापार र दुई देशबीच सतह र हवाईमार्गबाट सम्पर्क विस्तारबारे परामर्शहरू कर्मचारी स्तरमा लगातार भइरहेको दाबी परराष्ट्र अधिकारीको छ । तर, देखिनेखालको उपलब्धि हुन सकेको छैन । हवाई टिकटको अस्वाभाविक भाडाले चिनियाँ पर्यटक नेपालको सट्टा श्रीलंका गएको विषयसमेतमा ध्यान पुर्याउन नसकेको अवस्था छ । स्थायी संयन्त्र (कर्मचारीतन्त्र) को नेतृत्व रहने गरी भएका सम्झौता कार्यान्वयनका लागि पहल गर्न परराष्ट्र सचिव शंकरदास बैरागीलाई जिम्मा दिइएको थियो ।"
थापालाई जिताउन भुसाल फिर्ता,"काठमाडौं (कास) वाम गठबन्धनले राष्ट्रिय सभाको सांसदमा माओवादी केन्द्रका नेता रामबहादुर थापाको जित सुरक्षित गर्न एमालेका बेदुराम भुसालको उम्मेदवारी फिर्ता गराएको छ । गठबन्धनका तर्फबाट प्रदेश ३ को खुला सिटमा माओवादीका थापा तथा एमालेका भुसाल र बलराम बाँस्कोटाले उम्मेदवारी दिएका थिए । गठबन्धनको मतअनुसार ३ मध्ये २ सिटमा जित सुनिश्चित छ । विवेकशील, नयाँ शक्ति, नेमकिपालगायत अन्य दलसँग तालमेल भए तेस्रो सिट पनि जित्न सकिने आकलन गर्दै गठबन्धनले तीनवटै सिटमा उम्मेदवारी दिएको थियो । विवेकशीलले कांग्रेस उम्मेदवारलाई मत दिने निर्णय गर्यो भने नेमकिपाले वाम गठबन्धनलाई मत दिने सुनिश्चित भएन । जित्ने सुनिश्चित रहेका २ सिटमा एमालेकै उम्मेदवार मात्र विजयी हुन सक्ने देखिएपछि माओवादीले एक जनाको उम्मेदवारी फिर्ता लिन एमालेसँग आग्रह गरेको थियो । एमाले र माओवादीका अध्यक्षसहित नेताहरूबीच सोमबार भएको छलफलमा अध्यक्ष पुष्पकमल दाहाल र नेता थापाले एमालेका एक जनाले उम्मेदवारी फिर्ता लिनुपर्ने, नभए आफ्नो दल नै पछि हट्ने बताएका थिए । हार्ने जोखिम भएको अवस्थामा थापा चुनावमा नजाने मनस्थितिमा देखिएपछि एमाले भुसाललाई उम्मेदवारी फिर्ता लिन लगाउने निष्कर्षमा पुगेको हो । मेरो उम्मेदवारी रहँदा माओवादीका रामबहादुर थापा जोखिममा पर्नुहुन्छ भन्ने कुरा आयो, यसले पार्टी एकतामै पनि असर गर्छ भनेर हाम्रा अध्यक्ष केपी ओलीले भनेपछि फिर्ता लिएको हुँ, भुसालले कान्तिपुरसँग भने, म पार्टी एकता हुनुपर्छ भन्ने पक्षमा सधैं रहेको मान्छे, मेरो उम्मेदवारीकै कारण एकतामा असर पर्छ भन्ने भएपछि खुसीसाथ फिर्ता गरेको हुँ । बाँस्कोटा र भुसालमध्ये भुसालकै नाम फिर्ता लिनुका पछाडि स्थायी समितिले यसअघि नाम पठाउँदा तयार गरेको सूचीलाई आधार बनाइएको हो । स्थायी समितिले गठबन्धनका तर्फबाट उम्मेदवार बनेका मध्ये पहिलो नम्बरमा बाँस्कोटा, दोस्रोमा थापा र तेस्रोमा भुसालको नाम राखेको थियो । स्थायी समितिले यसअघि प्राथमिकता क्रम नै तोकेर पठाएकाले फिर्ता लिनेमा भुसालको नाम पहिले आएको हो । तर, यसभित्र एमालेको आन्तरिक समीकरणको प्रभाव पनि परेको छ । भुसाल माधव नेपाल निकट नेता हुन् भने बाँस्कोटा वामदेव गौतम नजिकका हुन् । गौतम चुनावमा हारेकाले पनि उनको सिफारिसका नेतालाई राष्ट्रिय सभामा लैजाने मनस्थिति ओली पक्षले बनाएको थियो । बाँस्कोटा यसअघि कहिल्यै सांसद नभएका कारण पनि उनलाई अवसर दिनुपर्छ भन्ने मानसिकता नेताहरूमा थियो । पार्टीभित्रको वरीयतामा भने भुसाल पोलिटब्युरो सदस्य हुन् भने बाँस्कोटा गत महाधिवेशनमा केन्द्रीय सदस्यमा पराजित हुन् ।"
समृद्ध समाजका लागि अग्रसर हुन राष्ट्रपतिको आग्रह,"काठमाडौं (कास) राष्ट्रपति विद्यादेवी भण्डारीले संघीय लोकतान्त्रिक गणतन्त्रको महत्त्वपूर्ण अवसर सदुपयोग गर्दै न्याय र समानतामूलक समृद्ध समाजको निर्माणमा जुट्न सबैलाई आग्रह गरेकी छन् । सहिद दिवसका सन्दर्भमा एक सन्देश दिंदै भण्डारीले इतिहासका विभिन्न कालखण्डमा भएका आन्दोलनमा होमिएर राष्ट्रका लागि वीरगति प्राप्त गरेका सहिदको योगदानको प्रतिफलस्वरूप मुलुकमा गणतन्त्र स्थापना भएको बताइन् । मुलुक र मुलुकवासीका लागि आफ्नो अमूल्य जीवन बलिदान गर्ने व्यक्ति नै सहिद बन्न योग्य हुने यथार्थलाई हामी सबैले ख्याल गर्नुपर्छ, सन्देशमा छ ।"
भारतीय विदेशमन्त्री आगामी साता आउँदै,"काठमाडौं (कास) भारतीय विदेशमन्त्री सुष्मा स्वराजले आगामी साता दुईदिने नेपाल भ्रमण गर्ने भएकी छन् । भारतीय विदेश मन्त्रालयले सोमबार विज्ञप्ति जारी गर्दै यही माघ १८ र १९ गते स्वराजको भ्रमण मिति तय भएको जनाएको हो । विदेश मन्त्रालयले दुई देशबीच हुँदै आएको उच्चस्तरीय राजनीतिक वार्ताको निरन्तरतास्वरूप भ्रमण हुन लागेको जनाएको छ । विज्ञप्तिमा उल्लेख छ, यो भ्रमण नेपाल र भारतबीचको द्विपक्षीय चासो र आपसी सम्बन्ध विस्तारको अवसर हुनेछ । भ्रमणका अवसरमा स्वराजले विभिन्न राजनीतिक दलका नेतासँग पनि भेटवार्ता गर्ने मन्त्रलायले जनाएको छ ।"
अझै शक्तिशाली बन्ने दाउ,"काठमाडौं प्रतिनिधिसभा तथा प्रदेशसभा चुनावमा कांग्रेसको लज्जास्पद पराजय भएपछि पहिलो पुस्ताले पार्टी नेतृत्व छाड्नुपर्ने दबाब तीव्र पारिरहेका बेला कांग्रेस सभापति शेरबहादुर देउवा भने पार्टीभित्र शक्तिशाली बन्ने रणनीतिमा अग्रसर भएका छन् । आसन्न महासमिति बैठकमा आफूअनुकूल विधान संशोधन गरेर पार्टीभित्र शक्तिशाली रहिरहने उद्देश्य देउवाको छ, जसलाई उनी निकट केन्द्रीय सदस्यहरूले सघाइरहेका छन् ।त्यसको ठीकविपरीत चन्द्र भण्डारी, गगन थापा, धनराज गुरुङ, गुरुराज घिमिरे, प्रदीप पौडेलसहितका केन्द्रीय कार्यसमितिका युवा सदस्यहरूको एउटा जमात भने महासमिति बैठक हुँदै अर्ली महाधिवेशन बोलाउन बाध्य पारेर नेतृत्व परिवर्तनको दिशासम्म पार्टीलाई लैजाने जनमत बनाउने प्रयत्नमा लागेको छ । त्यसलाई रोक्न सभापति स्वयं र उनी निकट सदस्यहरू यतिबेला अग्रसर देखिन्छन् ।निर्वाचनमा पार्टीको पराजयपछि त्यसको जिम्मेवारी लिँदै नेतृत्वबाट विश्राम लिन देउवामाथि चौतर्फी दबाब परेको थियो । तत्कालका लागि आफूविरुद्धको आक्रोश मत्थर पार्न उनले युवा नेता विश्वप्रकाश शर्मालाई पार्टी प्रवक्ता बनाए । चुनावअघि त्यही पदमा गगन थापालाई ल्याउने आश्वासन देउवाले दिएका थिए । केन्द्रीय कार्यसमितिको माघ ४ मा बसेको बैठकमा देउवाले निर्वाचनको समीक्षा भनेर एजेन्डा राखेनन् । समीक्षाका लागि पछि छुट्टै बैठक राख्ने भन्दै त्यतिबेला उनले राष्ट्रिय सभा निर्वाचनको विषयलाई मात्रै एजेन्डाका रूपमा प्रस्तुत गरे । निर्वाचन हारको रापतापमा नेतृत्वप्रति जुन स्तरमा आक्रोश उठदै थियो, त्यसलाई एक हदमा साँघुर्याउन देउवा सफल भए । राष्ट्रिय सभा निर्वाचनलगत्तै चुनावको समीक्षाका लागि केन्द्रीय कार्यसमिति बैठक बोलाउने र त्यसैले महासमिति बैठकको स्थान र तिथि तय गर्ने भन्दै माघ ४ गते सुरु भएको बैठक ५ गते नै सम्पन्न गरिएको थियो । देउवानिकट नेताहरू चैत दोस्रो साताभित्र महासमिति बैठक बोलाउनुपर्ने पक्षमा छन् । कांग्रेसका युवा नेता थापा जुन उद्देश्य र दृष्टिकोणका साथ महासमिति बैठक बोलाउन दबाब दिइएको हो, त्यसलाई विषयान्तर गराएर विधान संशोधनमार्फत पुन: अहिलेकै नेतृत्व बलियो बन्ने प्रयास भइरहेको बताउँछन् । पार्टीको वैचारिक, संगठनात्मक र नेतृत्व परिवर्तनको मुद्दालाई डाइभर्ट गराई विधान आफ्नोअनुकूल संशोधन गरेर केही नेताको व्यवस्थापन गर्ने पक्षमा नेतृत्व लागिरहेको देखिन्छ, थापा भन्छन्, यसले पार्टी सुधारका सबै ढोका बन्द हुने अवस्था छ र उही कर्मकाण्डी ढंगबाट पार्टी सञ्चालन हुने आमशंका छ । थापाले लिएको शंका यतिबेला आम कांग्रेसजनमा पनि व्याप्त छ । नेतृत्वमा आएको दुई वर्ष बित्दा पनि सभापति देउवाले उपसभापति, महामन्त्री र सहमहामन्त्री मनोनयन गर्न सकेका छैनन् । यसो हुनुमा उनी विधानलाई दोष दिने गर्छन् । विधानअनुसार सभापतिले पदाधिकारी मनोनयन प्रस्ताव मात्रै गर्न पाउँछ । त्यसलाई महाधिवेशनबाट निर्वाचित केन्द्रीय कार्यसमितिबाट अनुमोदन गराउनुपर्छ । यही प्रावधानलाई देउवा हटाउन चाहन्छन् । मनोनीतको संख्या बढाउने र निर्वाचितको संख्या घटाउनुपर्ने पनि उनको भित्री ध्येय रहेको स्रोत बताउँछ । पदाधिकारीका लागि आफ्नै समूहमा तीव्र प्रतिस्पर्धा छ । एउटालाई बनाउँदा अर्को असन्तुष्ट भई विरोधमा उत्रिए आफूले गरेको प्रस्ताव नै असफल हुने हो कि भन्ने भय देउवाले दुई वर्षदेखि पाल्दै आए । त्यही कारण देउवाले नेतृत्व क्षमता अघि बढाउन तम्सिएकालाई पनि बूढो बनाइदिए । देउवानिकट नेता बालकृष्ण खाँड भने सामूहिकभन्दा एकल नेतृत्व प्रणालीमै पार्टीको भलाई हुने देख्छन् । सामूहिक नेतृत्व प्रणालीले पार्टीभित्र अनुशासन कायम हुन नसकेको र नेतृत्वले काम गर्न नसकेको तर्क गर्दै खाँडले भने, सभापतिले आफूलाई उपयुक्त ठानेकालाई पदाधिकारी बनाउन नसक्ने विधानको प्रावधान छ । यही अप्ठ्याराले अहिलेसम्म पदाधिकारी नियुक्ति हुन सकेको छैन । उनले ४२ विभाग गठनमा ढिलाइ पनि पदाधिकारीसँग जोडिएको बताए । युवा नेता पौडेलले एक्काइसौं शताब्दीमा एउटै व्यक्तिलाई मुख्य शक्तिकेन्द्र बनाएर अघि बढ्ने दृष्टिकोण कम्युनिस्ट पार्टीमा मात्रै हुने बताए । विधानले पार्टीलाई सामूहिक नेतृत्व प्रणालीमा लान खोजे पनि अभ्यासमा एकल प्रणाली नै रहेको पौडेलको तर्क छ । बाहिर विधानले सभापतिको हातखुट्टा बाँध्ने काम भयो भन्ने गरिन्छ, तर सभापतिबाहेक अहिले सबै काम कसले गरेको छ र ? उनी प्रश्न गर्छन्, नगर, गाउँ, प्रदेश र प्रतिनिधिसभाको टिकट कसले बाँड्यो ? समानुपातिकको सूची त केन्द्रीय सदस्य होइन, आफूलाई प्रभावशाली भनिने नेताले हेर्नसम्म पनि पाएनन् । राष्ट्रिय सभाको उम्मेदवार सभापतिले बनाएका हुन् । अनि केले सभापतिलाई अधिकार पुगेन ? उनले कांग्रेसलाई व्यवहारमै सामूहिक नेतृत्व प्रणालीमा लैजान सभापतिका अधिकार अझै कटौती गर्न आवश्यक रहेको बताए । सबै पदाधिकारी र मनोनीत १६ केन्द्रीय सदस्य पनि निर्वाचित हुनुपर्ने उनको तर्क छ । थापाले सभापतिलाई अधिकारसम्पन्न बनाउने हो भने निर्वाचित हुने पार्टी प्रणाली नै परिवर्तन आवश्यक हुने बताए । पार्टीको सदस्यता खुला गर्ने, खुला सदस्यबाट प्रत्यक्ष निर्वाचित भएर सभापति हुने र उसैको नेतृत्वमा आम चुनावमा जाने विकल्प अघि सार्दै थापाले भने, चुनावमा पार्टी पराजित भयो भने जिम्मेवारी लिँदै नेतृत्वबाट बिदा लिने । खाँडले भने पुरानै शैलीको सभापतित्व प्रणालीको पक्ष नै राम्रो हुने तर्क गरे । नयाँ संविधान जारी भएर मुलुक व्यवहारमै संघीय प्रणालीको अभ्यासमा जुटिसकेका बेला कांग्रेसको पार्टी संरचना भने पुरानै ढर्रामा छ । संघीय संरचनाअनुसार पार्टी संरचनालाई रूपान्तरण गर्नुपर्ने मुख्य काम महासमिति बैठकको हुँदै हो । तर, शरीर कस्तो हुने भन्नेतिर भन्दा टाउकोमा छलफल केन्द्रित भएको थापा बताउँछन् । महासमिति बैठकले निर्वाचनपछिको सन्दर्भमा संगठन र सैद्धान्तिक पक्षमा नयाँ गन्तव्यको टुंगो पनि लगाउनुपर्छ, उनी भन्छन्, संविधानले तीन तहको सरकार बनाएको छ । कति अधिकार प्रदेशलाई दिने ? कति केन्द्रमा राख्ने पार्टीको संरचनामा हुनुपर्छ । क्रियाशील सदस्यता खुला बनाउने कि सच्याएर अघि बढ्ने टुंगो पनि लगाइनुपर्छ । तर हाम्रा मागलाई सहजतापूर्वक गरिहाल्छौं भन्ने नाममा पन्छाउन खोजिँदै छ । खाँडले संघीय संरचनाअनुसार पार्टी विधानमा संशोधन गर्ने मुख्य एजेन्डा नै महासमिति बैठकको भएको बताए । कांग्रेस स्थापनाकालदेखि सभापतित्व प्रणालीमा चलेको पार्टी हो, महाधिवेशनबाट सभापति चयन भएपछि आवश्यक परामर्श गरेर केन्द्रीय कार्यसमिति गठन हुन्थ्यो । अहिले दुई तिहाइ बढी महाधिवेशनबाट निर्वाचित हुन्छन्, खाँड भन्छन्, यसैलाई अघि बढाउने कि सभापतित्व प्रणालीमा फर्केर जाने भन्नेबारे पनि महासमितिले तय गर्छ । तर, युवा नेताहरूको योजना महासमितिमा मात्रै सीमित छैन । महासमितिमार्फत महाधिवेशन बोलाएर नेतृत्व परिवर्तन गर्नुपर्नेसम्मको योजना छ । संविधानअनुसार अहिलेको पार्टी संरचना काम चलाउमा परिणत भएको छ । संघीय ढाँचाअनुसार पार्टीको संरचना परिवर्तनका लागि पनि महाधिवेशन आवश्यक रहेको उनीहरूको तर्क छ । अब पनि नियमित महाधिवेशन कुर्नु भनेको पार्टीलाई ठूलो क्षति पुर्याउनु हो, थापाले भने, आसन्न महासमिति बैठकले अहिलेको नेतृत्वलाई जति सिंगार्न र सच्याउन खोजे पनि यो समूहबाट पार्टी अघि बढ्न नसक्ने हाम्रो निष्कर्ष छ । थापाकै भनाइलाई जोड दिँदै पौडेलले थपे, महासमिति बोलाएर विधान मात्रै संशोधन गर्नुको कुनै अर्थ हुन्न, विधिको व्यवस्थापन मुख्य कुरा होइन, पार्टीमा आमूल सुधार हाम्रो गन्तव्य हो ।"
अवैध कामदारलाई कुवेतमा आममाफी,"काठमाडौं कुवेतले आवासीय कानुन उल्लंघन गरी बिनाभिसा बस्दै आएका कामदारलाई आममाफी दिने एकमहिने कार्यक्रम सोमबारबाट लागू गरेको छ । यसले अवैध रूपमा बसिरहेका नेपाली कामदारलाई पनि बिनासजाय स्वदेश फिर्ने अवसर मिलेको छ । कुवेतका लागि नेपाली राजदूत यज्ञबहादुर हमालका अनुसार यातायातमा प्रतिबन्ध लागेबाहेकका कामदारलाई २२ फेब्रुअरीभित्र कुवेत छाड्न पाउने सुविधा दिइएको हो । स्वदेश फिर्न पहिलो दिनमै २ सय ६१ जनाले दूतावासबाट ट्राभल डकुमेन्ट बनाएका छन् जसमा १ सय ९७ महिला र ६४ पुरुष छन् । दूतावासका अनुसार कुवेतले बिनाभिसा काम गरेकालाई जरिवाना (गरामा) तिरेर भिसा लगाएर कुवेतमा बस्न वा जरिवाना नतिरी आफ्नो देश फर्कन पाउने विकल्प दिएको छ । जरिवाना महँगो पर्ने भएकाले अधिकांश नेपाली फर्किने पक्षमा छन् । कानुनी हैसियतका लागि करिब २ लाख रुपैयाँ जरिवाना भुक्तानी गर्नुपर्छ । आवासीय भिसा नलगाई कुवेत बसिरहेका र कुनै मुद्दा नभएका तथा यात्रा निषेध आदेश जारी नभएका नेपाली कामदारका हकमा आफूसँग सक्कल राहदानी भए टिकटको व्यवस्था गरी सिधै कुवेत विमानस्थलबाट स्वदेश फिर्न वा भिसा नवीकरण गर्न पाउने सुविधा छ, उनले भने ।आममाफीको यो अवसरको फाइदा घरेलु कामदारहरूले लिन सक्ने पनि राजदूत हमालले बताए । कुवेतमा झन्डै ३० हजार नेपाली महिला घरेलु कामदारका रूपमा कार्यरत छन् । घरमालिकको शारीरिक, मानसिक यातना र अत्यधिक श्रमशोषणमा परेका हाउसमेडहरू घर (स्पोन्सर) छाडेर भाग्ने गरेका छन् । उनीहरू बाहिर कोठा लिई अवैध ढंगले काम गर्दै आएका छन् । त्यसरी भागेर समस्यामा परेका नेपाली महिला प्रतिबन्धित कार्यमा समेत प्रयोग हुने गरेको पाइएको छ ।सिधै घर जान पाउने सुविधाले म निकै खुसी छु । यो नरकबाट मुक्ति हुन पाउने भएँ, ८ वर्षदेखि स्पोन्सरलाई छाडेर बसेकी सिन्धुपाल्चोककी रूपमाया थिङले भनिन्, मालिक्नीले जति काम गर्दा पनि देख्न सकेकी थिइनन् । धेरै पिट्न थालेपछि भागेर बाहिर आएँ । बाहिर पनि त्यति नै सास्ती खेप्नुपरेको थियो । दूतावासले आममाफीलाई अधिकतम सदुपयोग गर्न नेपालीलाई अपिल गरेको छ । कम्पनी तथा रोजगारदाताको घरबाट भागेका भनी मुद्दाउजुरी परेका नेपाली कामदारले आआफ्नो राहदानी, सिभिल आइडी, नागरिकताको सक्कलसहित वा फोटोकपी लिई दूतावासमा सम्पर्क राख्न अनुरोध छ, हमालले भने, नेपाल फर्कन चाहने तर साथमा कुनै कागजात नभएकालाई पनि आवश्यक प्रक्रिया पूरा गरी नेपाल पठाउन दूतावासले सहजीकरण गर्नेछ । भिसा नवीकरणका लागि भने कामदारहरू आवासीय मामिला विभागमा जानुपर्नेछ । आपराधिक गतिविधि तथा अन्य कुनै कसुरमा मुद्दा परेकाले भने मुद्दा फछ्र्योट नभएसम्म नेपाल फिर्न मिल्दैन, हमालले भने ।"
यूएईमा नेपालीलाई आजीवन कारावास,"काठमाडौं (कास) आफ्नै गाउँले युवतीको हत्या अभियोग लागेका भोताङ८, सिन्धुपाल्चोकका ३१ वर्षीय बुले तामाङलाई संयुक्त अरब इमिरेट्स (यूएई) को प्रारम्भिक अदालतले आइतबार आजीवान कारावासको फैसला सुनाएको छ । गत २० मेमा दुबईस्थित इमिरेट्स हिलको भिल्लामा उनले २५ वर्षीया लप्साङ तामाङको हत्या गरेको भन्दै अदालतले यस्तो सजाय सुनाएको हो । तामाङलाई दुबईको अल अवीर केन्द्रीय कारागारमा राखिएको छ । अदालतले उनलाई १५ दिनभित्र पुरावेदन गर्ने मौका दिएको छ । बुलेलाई सजाय भुक्तानपछि यूएईबाट निष्कासन गर्नसमेत आदेश दिइएको छ । तर कारावास सजाय कति वर्षमा पूरा हुन्छ भन्ने खुलाइएको छैन । बुलेले भने लप्साङलाई मार्ने उद्देश्य आफ्नो नभएको बयान अदालतसमक्ष दिएका थिए । लप्साङ छुट्टीका दिन बुले कार्यरत स्पोन्सर (साहु) को घरमा दिउँसो पुगेको र त्यहीं उनीहरूबीच विवाद हुँदा बुलेले लप्साङलाई धकेलिदिँदा शौचालयको भित्तामा ठोक्किएर मुत्यु भएको यूएई प्रहरीले दाबी गरेको छ । घटनाको भोलिपल्ट बिहान पाकिस्तानी सफाइ कामदारले युवतीको शव फोहोर राख्ने ठाउँमा फेला पारेका थिए । अबुधाबीस्थित नेपाली दूतावासका प्रवक्ता कृष्ण अर्यालले बुले तामाङसँग छिट्टै जेलमा गएर भेट्ने तयारी गरेको बताए । लप्साङ चार वर्षदेखि दुबईमा थिइन् । गत फेब्रुअरीदेखि उनी के पप चिकेन कम्पनीमा सेल्स गर्लका रूपमा काम गर्न गएकी थिइन् । उनी त्यस कम्पनीका सञ्चालक कोरियन नागरिक लुको घरमा कार्यरत थिइन् ।"
हरिशंकर मन्दिर मिचेर बनाइएका संरचना भत्काइने,"ललितपुर विश्व सम्पदामा सूचीकृत पाटन दरबार क्षेत्रस्थित हरिशंकर मन्दिर मिचेर बनाइएको संरचना भत्काउन दिएको सरकारी निर्देशन पसलकवल व्यवसायीले अटेर गरेको छ । पसल व्यवसायीले मन्दिरको दक्षिण पश्चिमपट्टि करिब साढे दुई मिटर पेटी ओगटी सटर बनाएको थियो ।ललितपुर महानगरपालिका, पुरातत्त्व विभाग र केन्द्रीय गुठी संस्थानका प्रतिनिधिको पुस ९ मा बसेको संयुक्त बैठकले मापदण्डविपरीत सञ्चालित कवल हटाउने निर्णय गरेको थियो । पसल सञ्चालकलाई निर्णय भएको मितिले १५ दिनभित्र खाली गर्न निर्देशन पनि दिएको थियो । तर, निर्देशनको चार साताभन्दा बढी बितिसक्दा पनि पसल व्यवसायीले हटाउन मानेका छैनन् । ललितपुर महानगरपालिका मेयर चिरीबाबु महर्जनले हटाउनुपर्ने पसलकवलका सञ्चालक सहमतिमा आइसकेको बताए । अब हटाउने काम अगाडि बढाउँछौं, उनले भने, यसमा सबै पाटनवासीले सहयोग गरेका छन् । पसल सञ्चालकले कवल खाली नगर्दा भूकम्पले ध्वस्त मन्दिरको पुनर्निर्माण रोकिएको छ । मन्दिर पुनर्निर्माण गर्न जर्मनी संस्था हेर्कल फाउन्डेसनबाट ५ करोड रुपैयाँ सहयोग गरेका थिए । प्राचीन स्मारक संरक्षण ऐनको दफा ९ मा सरकारको हेरचाहमा रहेको वा पुरातत्त्व महत्त्वको तीर्थस्थान तथा देवालयलाई दुरुपयोग वा त्यसमा कुनै किसिमको बेहिसाब हुनबाट रोक्न सक्ने प्रावधान छ । ऐनको दफा १२ को उपदफा ख मा कुनै प्राचीन स्मारकलाई अनधिकृत काममा लगाएमा वा अरू कुनै किसिमसँग हानि नोक्सानी पुर्याएमा बिगोबमोजिमको रकम असुलउपर गरी पच्चीस हजार रुपैयाँसम्म जरिवाना वा पाँच वर्षसम्म कैद वा दुवै सजाय गर्न सक्ने व्यवस्था छ ।पुरातत्त्व विभागका महानिर्देशक भेषनारायण दाहालले मन्दिरको जग भेटेको ठाउँसम्म क्लियर गरिदिने दायित्व विभागको भएको बताए । संघीय सरचनाअनुसार पसलकवलहरूको हकमा नगरपालिकाको बढी स्वामित्व छ, उनले भने, विभागले हस्तान्तरण गरिसकेको छ ।उक्त पसलकवल गुठी संस्थान ललितपुर शाखा कार्यालयअन्तर्गत मत्स्येन्द्रनाथ गुठीको नाममा छ । कबल भाडामा लिएबापत पाटनका एक व्यक्तिले सञ्चालक (बिचौलया) लाई मासिक १५ हजार रुपैयाँ बुझाउँछन् । उनले यसरी भाडा तिरे पनि संस्थानले भने मासिक भाडा १ सय रुपैयाँ मात्र पाउँछन् । बाँकी रकम बिचौलियाले हात पार्ने गरेको छ । संस्थानको लगतमा यस्ता पसलकवलहरू दरबारको ठूलो घण्टामुनि, सुन्दरी चोकको दक्षिणपट्टि र मंगलबजार चारदोबाटो चोक वरिपरि गरी ५६ वटा छन् । पाटनकै एक व्यक्तिले ४ वटा पसलकवल भाडामा लिएबापत मासिक ४० हजार रुपैयाँ बुझाउँछन् । अर्का व्यक्तिले पनि दरबार क्षेत्रमा २ वटा पसलकवल सञ्चालन गरेबापत मासिक ३० हजार रुपैयाँ बुझाउँछन् । पसलकवल भाडामा लिएबापत मासिक १० देखि ५० हजार रुपैयाँ बुझाउने अन्य थुप्रै छन् । उनीहरूले यसरी भाडा तिरे पनि संस्थानले भने मासिक भाडा १ सय पनि पाउँदैन भन्दा प्राय:लाई पत्याउन गाह्रो पर्ला । तर, वास्तविकता यही हो ।ललितपुरको मुख्य व्यापारिक केन्द्र मंगलबजार क्षेत्रमा संस्थानले वर्षौंदेखि वार्षिक एक सय, दुई सय ५०, तीन सय, पाँच सय रुपैयाँमा भाडामा दिइरहेको छ । अत्यन्त न्यून भाडा भए पनि बहालवालाहरूले संस्थानलाई भाडा नबुझाएकै ८ वर्ष बितिसकेको छ । यो क्षेत्रमा बिचौलियाले वर्षौंदेखि सरकारलाई भाडा नतिरी आफूखुसी सञ्चालन गरी अस्वाभाविक रूपमा मासिक लाखौ रुपैयाँ मुनाफा कमाउँदै आएका छन् । संस्थानको लगतमा पनि बहालवालामध्ये धेरैजसोले आफूले लिएको पसलकवल अरूलाई बढी रकममा भाडामा दिएको उल्लेख छ ।गुठी संस्थान ललितपुर शाखा कार्यालय प्रमुख शैलेन्द्र पौडेलले बहालवालाहरूलाई भाडा बुझाउन, नयाँ सम्झौता गर्न पटकपटक लिखित तथा मौखिक ताकेता गरिए पनि अटेर गरेको बसेको बताए । अब कारबाही प्रक्रियामा अगाडि बढाएका छौं, उनले भने । नयाँ वर्ष आउन साढे दुई महिना बाँकी छ । तर, अहिलेदेखि बिचौलियाले भाडा बढाउन थालेपछि बहालमा बस्नेहरूले मर्कामा परेको गुनासो व्यक्त गरेका छन् । बहालमा बस्ने एक व्यक्तिका अनुसार संस्थान र बिचौलियाबीचको मिलेमतोका कारणले सरकारलाई अत्यन्त कम राजस्व भित्रिने गरेको छ । संस्थानको लगतमा २०५४ सम्ममा पाँच जनाले मात्र संस्थानसँग सम्झौता गरेको उल्लेख छ । लगतमा एउटा पसलकवलको भाडा वार्षिक १ सयदेखि एक हजार ८ सय २८ रुपैयाँ मात्र उल्लेख छ । कानुनी प्रावधानअनुसार सम्झौता अवधि सकिइसकेकाले संस्थानले एकतर्फी रूपमा ठेक्का रद्द गर्न सक्छ । तर, सम्झौता रद्द मात्र नभई चलनचल्तीको भाडा उठाउनेतर्फ पनि कुनै प्रक्रिया सुरु गरेको छैन । संस्थानले सार्वजनिक सूचना प्रकाशित गरी लिलाम बढाबढमा आफ्नो पसलकवल भाडामा लगाउन सक्छ । यस्ता कुनै कदम नचाली संस्थान टुलुटुलु हेरेर बसेको आरोप छ । कवलमा बेचबिखन गर्न राखेको वस्तु पनि पुरातात्त्विक महत्त्व झल्कने खालका नभई चस्मा, कपडा, आइसक्रिम, चिया, मोबाइल, हुक्काजस्ता सामान छन् । यसले वास्तुकलाको उत्कृष्ट नमुनाको रूपमा रहेको दरबार क्षेत्र कुरूप बनेको स्थानीयवासीको गुनासो छ । मंगलटोल सुधार समितिका अध्यक्ष किरणमान प्रधानले मन्दिर मिचेर बनाइएको संरचना भत्काउनुको विकल्प नरहेको बताए । तर, पसल सञ्चाकलसँग गुठी संस्थानसँग सम्झौता भएको कागजात छ, उनले भने, उसलाई पनि मर्कामा नपर्ने गरी ललितपुर महानगरपालिकाले केही व्यवस्था गरिदिएमा सहज हुनेछ ।"
पुरातत्त्वको बखेडा,"काठमाडौं (कास) रानीपोखरीमा डेढ वर्षअघि विवाद आउँदा पुरातत्त्व विभागले प्रमाण भेटिए प्राचीन शैलीमा पुनर्निर्माण गर्न सकिने बताएको थियो । विभागका प्रवक्ता रामबहादुर कुँवरले कान्तिपुरसँग भनेका थिए, प्राचीन शैलीको प्रमाण भेटियो भने त्यहीअनुसार निमार्ण गर्न तयार छौं । रानीपोखरी पुनर्निर्माणको क्रममा विवाद भएपछि प्रताप मल्लकै शैलीमा पुनर्निर्माण गर्न सुझाव दिने गरी बनेको विज्ञ समिति सदस्यमा उनै कुँवर समितिमा छानिए । समितिले प्रतिवेदन बुझाउने क्रममा कुँवरसहित पुरातत्त्व विभागका तीन जना सदस्यले हस्ताक्षरै गरेनन् । हस्ताक्षर नगरेपछि कँुवरले भने, यो सांस्कृतिमा आएको परिवर्तन हो । राणाकालमा संस्कृतिमा परिवर्तन आयो । परिवर्तन आएको संस्कृतिलाई स्विकार्नुपर्छ । राणाकालमा आएको सांस्कृतिक परिवर्तनलाई हामीले मास्नु हुँदैन ।उनै व्यक्तिका दुईथरी कुरा किन आए भनेर आश्चर्यमा छन् सम्पदाप्रेमी । पहिला पुरातत्त्वले आफूले बनाउने जिम्मा लिएको थिएन । त्यतिबेला यसको निर्माणको जिम्मा महानगरपालिकाले लिएको थियो । महानगरले बनाउने बेलामा चाहिं प्राचीन शैली भन्ने अनि अहिले आफूले बनाउनुपर्ने बेलामा चाहिं सांस्कृतिक परिवर्तन भनेर बखेडा निकाल्ने ? सम्पदा अभियन्ता आलोकसिद्धि तुलाधर भन्छन्, यो सब कमिसनको खेल हो । ठेक्कापट्टाको खेल हो । हामी यो वा त्यो बहानामा सम्पदा मासिन दिंदैनौं । विज्ञले प्रमाणसहित प्रताप मल्लको पालाको स्वरूप दिएको छ । यसलाई पुरातत्त्वले नमानी सुखै छैन । अनेक परिभाषा दियो भन्दैमा हामी पत्याउन तयार छैनौं । विज्ञले दिएकै शैलीमा बनाउन हामी पुरातत्त्व विभागलाई बाध्य बनाउँछौं । रानीपोखरीको अहिले भएको शैली गुम्बज हो । प्रताप मल्लको पालामा चाहिं यो ग्रन्थ कुट (शिखर) शैलीमा भएको प्रमाण भेटिएको विज्ञ समितिका संयोजक पुरातत्त्व विभागका पूर्वमहार्निदेशक विष्णु कार्कीले जानकारी दिए । यसको प्रमाण हाल मन्दिरको चारैतर्फको प्रवेशद्वारमा राखिएको ढुंगाद्वारा निर्मित संघारले पनि पुष्टि गर्छ । उक्त कुरा प्राप्त पुरानो मन्दिरको शैलीको स्केचबाट पनि प्रस्ट हुन्छ । उक्त चित्र सन् १८४५ फेब्रुअरीमा तत्कालीन प्रुसिया देशका राजकुमार वाल्डमार नेपाल घुम्न आउँदा उनका साथ आएका कलाकारले बनाएको चित्र हो, कार्कीले भने, उनीभन्दा १ सय २४ वर्षअघि नेपाल आएका इटालीका जेस्विट्इपोलिटो डेसिडेरी तिब्बतबाट भारत फर्कने क्रममा गरेको यात्रा वर्णनले पनि पुष्टि गर्छ ।रानीपाखरीमा पोखरीको भाग महानगरपालिकाले र मन्दिरको कामको निर्माणको जिम्मा पुरातत्त्व विभागले लिएको छ । मन्दिरको पनि पहिला महानगरले पुरातात्त्विक मापदण्डविपरीत बनाएपछि त्यसलाई भत्काएर पुरातत्त्वले निर्माणको जिम्मा लिएको थियो । मन्दिरको निर्माण लागत १ करोड २६ लाख रुपैयाँ छ । पोखरीको पुरातात्त्विक एवं ऐतिहासिक तथ्यको खोजी गर्ने क्रममा विभिन्न तथ्यसमेत प्राप्त भएको कार्कीले जानकारी दिए । त्यही प्राप्त तथ्यको आधारामा पोखरी पुनर्निर्माण गर्न पनि समितिले सुझाव दिएको छ । पुरातत्त्वले भने विज्ञ समिति पोखरीको अध्ययन गर्नका लागि मात्रै भएकाले मन्दिरको विषयमा विज्ञ समितिले दिएको प्रतिवेदन मान्नुपर्ने बाध्यता नरहेको बताएको छ । मन्दिरका धेरै काम सकिएका छन् । अब यसलाई चलाउन थाल्ने हो भने ५ वर्षमा पनि मन्दिर निर्माण सकिंदैन ।"
आर्थिक गणना वैशाखमै,"काठमाडौं (कास) केन्द्रीय तथ्यांक विभागले पहिलोपटक आगामी वैशाखमा राष्ट्रिय आर्थिक गणना गर्ने भएको छ । उसले मुलुक संघीय संरचनामा बदलिएसँगै सरकारको लक्ष्य आर्थिक अभिवृद्धितर्फ केन्द्रित हुने भएकाले स्थानीय निकायको वडा तहसम्मको आर्थिक गणना गर्न लागेको हो । यो जनगणनाजस्तै देशव्यापी कार्य हो, विभागका उपमहानिर्देशक नेबिनलाल श्रेष्ठले कान्तिपुरसित भने, गणना परिणामबाट कुल गार्हस्थ्य उत्पादनमा सहयोग पुग्नेछ भने दीर्घ विकास लक्ष्य (एसडीजी) मा आधारभूत सूचक निर्माण हुनेछ । आर्थिक गणना कार्य देशभित्रका आर्थिक एकाइहरूको आकार, प्रकार, संरचना पत्ता लगाउन गर्न लागिएको हो, जसमा सडक फुटपाथमै भए पनि स्थायी रूपमा एकै थलोमा गरिने चियापसलदेखि ठूला उद्योग, व्यावसायको तथ्यांक समेटिनेछ । सामान्य जीविकोपार्जनका निम्ति स्थायी रूपमा चलाइएका सानो पसलदेखि ठूला उद्योग व्यावसाय सबैको गणना गरिनेछ ।आर्थिक गणनाका निम्ति चालु आवमा ४० करोड रुपैयाँ विनियोजन गरिएको छ । त्यसनिम्ति जापान अन्तर्राष्ट्रिय सहयोग नियोग (जाइका) ले प्राविधिक सहयोग गर्नेछ । वैशाखदेखि असार १५ गतेभित्र सम्पन्न हुनेछ । पहिलोपटक हुन लागेको राष्ट्रिय आर्थिक गणना अबदेखि हरेक पाँच वर्षमा गरिनेछ । विभागको देशभरिमा ३३ तथ्यांक कार्यालय छन् भने अब ७७ वटै जिल्लामा राष्ट्रिय आर्थिक गणना कार्यालय स्थापना गरिनेछ । त्यसैगरी गणना कार्यमा खटाउन ४ हजार ५ सय जनशक्तिलाई तालिम दिइनेछ । आउँदो फागुनबाट मुख्य प्रशिक्षक प्रशिक्षण कार्य सुरु हुनेछ । त्यसलगत्तै जिल्ला अधिकृतको तालिम दिइनेछ । चैत १५ गतेभित्र सबै जिल्लामा कार्यालय स्थापना भइसक्नेछ भने लगत्तै जनचेतना अभियान सुरु गरिनेछ । तथ्यांक ऐन, २०१५ अनुसार गर्नका लागि आर्थिक गणना कार्यको राष्ट्रिय जनगणनाजस्तै सबै विवरण गोप्य रहनेछ । यसको सूचना कर प्रयोजनका लागि प्रयोग गरिने छैन, श्रेष्ठले भने, सरकारको तथ्यांकीय प्रयोजनका लागि सामूहिक रूपमा मात्र प्रयोग हुनेछ । त्यसैले कुनै पनि व्यावसायी यो गणनाबाट त्रसित हुनुपर्दैन । राष्ट्रिय जनगणना २०७८ को पनि तयारीत्यसैगरी केन्द्रीय तथ्यांक विभागले राष्ट्रिय जनगणना २०७८ को तयारी थालेको छ । विभाग राष्ट्रिय जनगणना गर्ने एक मात्र सरकारी निकाय हो । यो विभाग राष्ट्रिय योजना आयोगअन्तर्गत रहेको छ । प्रत्येक १० वर्षमा राष्ट्रिय जनगणना हुने गर्छ । अब हुने जनगणना एघारौं हुनेछ । विभागले मुलुक संघीय संरचनामा बदलिएसँगै जनगणनाको मोडालिटी परिमार्जन गर्ने भएको छ ।"
ठेचोमा माधवनारायण,"ललितपुर (कास) ठेचोका बासिन्दाले महादेवको आराधनासहित सोमबार मावधनारायण पर्व मनाएका छन् । वर्षको प्रत्येक महिनामा ११ नारायण गरी द्वादश नारायणको पूजा गर्ने चलन छ । प्रत्येक महिना नारायणको नाम फरक भएझंै, नारायणका चार बाहुमा रहने शंख, चक्र, गदा, पद्महरू पनि फेरिन्छ । वैशाखमा मधुसूदन नारायण, जेठमा त्रिविक्रम, असारमा वामन, साउनमा श्रीधरजस्तै माघमा माधवनारायण पर्व मनाउने चलन रहेको माघ महात्म्य संघका अध्यक्ष इच्छा महर्जन बताउँछन् । भन्छन्, मकरमा सूर्य रहँदा प्रभासमा गरिएको स्नानले मनुष्यरूद्रको गुण हुन्छ । माघमा नारायणले दायाँतर्फ चक्र, शंख र बायाँतर्फ गदा र पद्म लिएका हुन्छन् । माधवनारायण पर्व तल्लो लाछीस्थित ब्रह्मायणी माघ महात्मा संघद्वारा आयोजना हुँदै आएको छ । यसपालि स्थानीय बेखाराम महर्जनले पालो लिएका छन् । ठेचोमा बाहेक अधिकांश ठाउँमा यो पर्व लोप भइसकेको छ । यो पर्व माग शुक्लपक्ष पूर्णिमादेखि फागुन शुक्ल पूर्णिमासम्म मनाउने गरिन्छ ।"
प्रत्यारोपणबाहेक मुटुका सबै उपचार,"काठमाडौं (कास) सहिद गंगालाल राष्ट्रिय हृदयरोग केन्द्रले मुलुकमा प्रत्यारोपणबाहेक मुटुका सबै प्रकारको उपचार सेवा प्रदान गरिरहेको जनाएको छ । ९ शय्याबाट सुरु भएर हाल दुई सय शय्याको माध्यमले उपचार सेवा दिइरहेको यो केन्द्रले सोमबार आफ्नो २२ औं वार्षिकोत्सव समारोहमा उक्त जानकारी दिएको हो । हामी हृदय प्रत्यारोपणबाहेक मुटुका सबै प्रकारका अन्तर्राष्ट्रिय गुणस्तरको उपचार सेवा दिइरहेका छौं, केन्द्रका कार्यकारी निर्देशक डाज्योतिन्द्र शर्माले भने, अब हाम्रो लक्ष्य विभिन्न क्षेत्रमा सेवा विस्तारसँगै यसलाई एकेडेमिक प्रतिष्ठानको रूपमा विकसित गरी उपचार सेवालाई दिगो बनाउनु हो । राजधानीबाहिर गंगालालको सेवा विस्तारअन्तर्गत हाल नेपालगन्जको भेरी अञ्चल अस्पताल र जनकपुरको जनकपुर अञ्चल अस्पतालसँग सहमतिलगायतका काम कारबाहीसमेत अगाडि बढिसकेको छ । उच्चस्तरीय मुटु उपचार सेवाको विकेन्द्रीकरणको सोचअनुसार अगाडि बढिरहेको केन्द्रले हालसम्म केन्द्रले एकेडेमिक प्रतिष्ठानको रूपमा सञ्चालन नहुँदा मुलुकलाई चाहिने जनशक्तिको उत्पादनसँगै शैक्षिक कार्यक्रम सञ्चालन गर्न सकेको छैन । एकेडेमिक प्रतिष्ठानको रूपमा अगाडि नबढे गंगालालको भविष्य अन्योलपूर्ण हुनुको साथै नेपाली जनताले यसको वास्तविक फाइदा पाउँदैनन्, केन्द्रका वरिष्ठ कन्सलटेन्ट कार्डियोलजिस्ट डादिवाकर शर्माले भने ।"
ठगी गर्ने मेडिकल कलेजलाई कारबाही माग,काठमाडौं (कास) सोलिडारिटी फर डा केसी अलायन्सले केही निजी मेडिकल कलेजहरूले अवैध रूपमा थप शुल्क लिइरहेको आरोप लगाउँदै उनीहरूलाई तुरुन्त कालोबजारी तथा ठगी मुद्दामा कारबाही गर्नुपर्ने माग गरेको छ । सरकारले एमबीबीएसलगायतका शैक्षिक कार्यक्रमहरूको शुल्क तोकेको र त्यसलाई चिकित्साशास्त्र अध्ययन संस्थानले कार्यान्वयन गरेको अवस्थामा केही निजी मेडिकल कलेजले अवैध रूपमा थप शुल्क लिएको अलायन्सले आरोप लगाउँदै कारबाहीको माग गरेको हो । यस प्रकारको ठगीमा विद्यार्थी अझै संगठित भएर विरोध गर्नुको साथै थप अवैध शुल्क नतिर्नसमेत अलायन्सले आग्रह गरेको छ । अलायन्सले काठमाडौं विश्वविद्यालयका पदाधिकारीले सरकारले तोकेभन्दा बढी शुल्क निर्धारण गर्नुको साथै विराट र नोबेल मेडिकल कलेजले अवैध रूपमा मेडिकल काउन्सिलले दिएकोभन्दा बढी सिटमा भर्ना लिएको जनाउँदै यसमा गम्भीर आपत्ति प्रकट गरेको छ । अलायन्सले अवैध रूपमा थप सिटमा भर्ना भएका विद्यार्थीहरूलाई लाइसेन्स नदिने भनेर मेडिकल काउन्सिलले सार्वजनिक सूचना निकालिसकेकाले त्यस्ता विद्यार्थी तथा अभिभावकलाई समयमै भर्ना रद्द गर्न आग्रहसमेत गरेको छ ।
सरकार गठनका लागि गृहकार्य,"बुटवल प्रदेशसभा अधिवेशनको मिति तय भएपछि सरकार निर्माणका लागि एमाले र माओवादी केन्द्रले आन्तरिक छलफल थालेका छन् । आकांक्षीबीच मन्त्री हुने होडबाजी चलेपछि व्यवस्थापनका लागि दुवै दलले छुट्टाछुट्टै छलफल सुरु गरेका हुन् । त्यसमा प्रदेशस्तरीय नेताले सहजीकरण गरिरहेका छन् । एमाले नेताका अनुसार आन्तरिक रूपमा आकांक्षीको इच्छा बुझ्ने र राय लिने काम भइरहेको छ । सबैलाई समेट्न र सहमतीय सरकार गठनका लागि रायसुझाव लिने काम भइरहेको उनले बताए । सबैसँग राय लिए पनि सरकारमा लैजाँदा भने अनुभव र विज्ञता हेरेर निर्णय गर्ने ती नेताले बताए ।एमालेका प्रमुख सचेतक भूमीश्वर ढकालले मन्त्री बन्ने चाहना धेरैको भए पनि थोरै मन्त्रालयले गर्दा समेट्न गाह्रो हुने भएकाले सहजीकरण आवश्यक रहेको बताए । पहिलो पटक ३ सदस्यीय मन्त्रिमण्डल बनाउने योजना छ, उनले भने, त्यसपछि विस्तृत तयारीका साथ अन्य मन्त्रालय गठन हुनेछन् । त्यसपछि ७ र १० हुँदै आवश्यक परेमा १३ मन्त्रालयसम्म बनाउने एमालेको योजना छ । माओवादी केन्द्रले संसदीय दलको नेता छान्न ढिलाइ गरेपछि वाम गठबन्धनबीच औपचारिक छलफल भने हुन सकेको छैन । दुवै दलबीच एमालेबाट शंकर पोखरेललाई मुख्यमन्त्री बनाउने र माओवादीबाट सभामुख बनाउने औपचारिक सहमति भएको छ । सभामुखमा माओवादीले पुरुष पठाउने तयारी गरेको छ । यसो भएमा एमालेले महिलाबाट उपसभामुख बनाउनेछ । उपसभामुखका लागि अहिलेसम्म कसैले दाबी भने गरेका छैनन् । गृह र अर्थ मन्त्रालयमा भने एमाले र माओवादी दुवैको दाबी छ । एमालेका तर्फबाट कपिलवस्तुका सांसद विष्णु पन्थीले चुनाव अघिदेखि नै अर्थमन्त्रीको दाबी गरिरहेका छन् । माओवादी केन्द्रबाट समेत अर्थ र गृहमन्त्रीमा ४ जनाको दाबी छ । एमालेबाट नवलपरासीका बैजनाथ चौधरी, रूपन्देहीका लीला गिरी, गुल्मीका कमल श्रेष्ठ र अर्घाखाँचीका चेतनारायण आचार्यको नाम चर्चामा छ । महिलातर्फ प्रत्यक्षतर्फ निर्वाचित बाँकेकी आरती पौडेल र रुकुमकी आशा स्वर्णकारमध्ये एकलाई समेट्ने एमालेको आन्तरिक योजना छ । एमाले उपमहासचिव तथा प्रदेश नम्बर ५ का प्रमुख विष्णु पौडेलले भूगोल, लिंग, समुदाय सबैलाई सन्तुलन मिलाएर मन्त्रालय गठन हुने बताए । सबै जिम्मा संसदीय दलका नेता छनोट गरेर शंकर पोखरेललाई दिएका छांै, उनले भने, सायद माओवादी केन्द्रले संसदीय दलको नेता छानेपछि उहाँहरूकै अगुवाइमा औपचारिक छलफल अघि बढ्नेछ ।बैठक राजधानीमा माओवादीले पनि प्रदेश सञ्चालन र सरकार गठनबारे औपचारिक छलफल सुरु गरेको छ । छलफलका लागि प्रदेश ५ का इन्चार्ज वर्षमान पुनको अध्यक्षतामा प्रदेश ५ स्तरीय संसदीय दलको बैठक सोमबार राजधानीमा बस्यो । शपथग्रहणपछि पहिलो पटक बैठक बसेको हो । माओवादीका पोलिटब्युरो सदस्य दधिराम न्यौपानेले सोमबार पार्टी अध्यक्ष बैठकमा नआएकाले संसदीय दलको नेता र प्रमुख सचेतकको टुंगो लगाउन नसकेको बताए । अध्यक्ष बैठकमा नआएका कारण आजको बैठकले संसदीय दलको नेता र प्रमुख सचेतक लगायतको छनोट गर्न सकेन, उनले भने, भोलि अध्यक्षसहितको बैठक बसेर टुंग्याउने तयारी भएको छ । सम्भवत: मंगलबारको बैठकले सभामुखको टुंगो लगाउनेछ । थोरै पदमा धेरैको दाबी रहेकाले भरसक एकैपटक सबै पदबारे निर्णय गर्ने माओवादीको योजना छ । सभामुखदेखि संसदीय दलको नेता र मन्त्री बन्न माओवादीमा रोल्पाका कुलबहादुर केसी, रूपन्देहीका दधिराम न्यौपाने, गुल्मीका सुदर्शन बराल, प्यूठानका कृष्णध्वज खडका, रुकुमका पूर्ण घर्तीमगर लगायतका नेता लबिइङ गरिरहेका छन् । मन्त्री हुन महिलामा माओवादी नेता दामा शर्माको नाम सर्वसम्मत जस्तै छ । बाँकेबाट प्रत्यक्षमा चुनाव जितेकी कृष्ण केसीले पनि दाबेदारी पेस गरेकी छन् । क्षेत्रका हिसाबले एमालेमाओवादीमा दाङ पश्चिम र दाङ पूर्व लुम्बिनी अञ्चल गरी दुई धार देखिएको छ । पश्चिम क्षेत्र दाङबाट पोखरेल मुख्यमन्त्री बन्ने भएपछि त्यसपछिका शक्तिशाली मन्त्रालय लुम्बिनी क्षेत्रबाट पाउनुपर्ने दुवै दलका नेताको तर्क छ ।एमाले संसदीय दलका नेता पोखरेलले भने सरकार गठन प्रक्रिया निकै सरल तरिकाबाट हुने बताए । अनौपचारिक कुराकानी भए पनि सरकार गठनका लागि औपचारिक छलफल र संवाद सुरु नभएको बताउँदै उनले पहिलो बैठक बसिसकेपछि मात्रै यसबारे गृहकार्य गर्ने बताए । दुई पार्टी छलफलमा बसेपछि सरकार गठन प्रक्रिया सहजै टुंगिनेछ, उनले भने ।"
मुख्यमन्त्री बन्न लबिइङ,"विराटनगर प्रदेश १ को मुख्यमन्त्री बन्न एमालेभित्र तीव्र गुटबन्दी सुरु भएको छ । तीनजना आकांक्षीबीच गुटबन्दी सुरु भएको हो । उनीहरू राष्ट्रिय नेताको आशीर्वाद आफूलाई रहेको भन्दै प्रदेशसभा सदस्यहरूलाई प्रभावमा पार्न प्रयत्न गरिरहेका छन् । मुख्यमन्त्रीको दौडमा रहेका एमाले स्थायी कमिटी सदस्य तथा प्रदेश इन्चार्ज भीम आचार्यले तीन दिनअघि काठमाडौंमा पत्रकार सम्मेलन गरी आफ्नो दाबी प्रस्तुत गरे । आइतबार बिहान अर्का आकांक्षी पोलिटब्युरो सदस्य तथा प्रदेश सहइन्चार्ज शेरधन राईले विराटनगरमा पत्रकारमाझ त्यस्तै दाबी गरे ।आइतबार दिउँसो एमाले केन्द्रीय सदस्य जीवन घिमिरेले पनि पत्रकार सम्मेलन गरे । उनले प्रदेश मुख्यमन्त्रीमा आफ्नो विकल्प नरहेको दाबी मात्र गरेनन्, वरिष्ठ नेता माधवकुमार नेपालको आधिकारिक उम्मेदवार आफंै भएको समेत बताए । आचार्य पनि नेपाल निकट मानिन्छन् । राई भने पार्टी अध्यक्ष केपी ओली निकट हुन् । तीनैजनाले केन्द्रीय नेताको शक्ति उपयोग गर्दै चुनाव आफ्नो पक्षमा पार्ने रणनीति बनाएपछि एमालेभित्रको गुटबन्दी सतहमै आएको हो । उनीहरू भेटघाटमा पनि व्यस्त हुन थालेका छन् ।पार्टी अध्यक्षदेखि वरिष्ठ नेतासम्मको नाम जोडेरै प्रचारमा उत्रिएका उम्मेदवारसँग उनीहरूकै सहकर्मी पनि रुष्ट छन् । हामी वाम एकताको प्रक्रियामा छौं । माओवादी केन्द्रसँग पार्टी एक हुँदै छ । यस्तो बेलामा प्रदेशको मुख्यमन्त्री पदका लागि गुट बनाएर लाग्नु लज्जास्पद कुरा हो, एमाले मोरङका संगठन विभाग प्रमुख रूपेश खतिवडाले भने, अहिले बन्ने गुटले एमालेलाई नोक्सानी पुर्याउँछ । पार्टी नेताहरूको नाम लिएर भोट माग्नु गलत भएको उनले बताए । पहिलो पटक संघीयताको अभ्यासमा रहेकाले संसदीय दलको नेता सर्वसम्मत चयन गर्न सक्नुपर्ने धनकुटाका प्रदेशसभा सदस्य निरन राईले बताए । हामी अभ्यासमा छौं । यसलाई बलियो बनाउनु पहिलो कर्तव्य हो । त्यसले गुटभन्दा पनि सबै एक भएर अघि जानुपर्छ, उनले भने, अधिकांश एमालेबाट विजयी भएका प्रदेश सदस्यहरू सहमतिको पक्षमा छन् । नेताहरू मुख्यमन्त्रीका लागि गुटगत लडाइँमा लागेपछि सदस्यहरू अन्योलमा छन् । यो प्रदेशमा एमालेका ५१ सदस्य छन् । स्थायी समितिको बैठकलाई मुख्यमन्त्रीको टुंगो लगाउने अधिकार छ । त्यहाँ सर्वसम्मत हुन नसके संसदीय दलभित्र निर्वाचन जित्नुपर्ने हुन्छ । तीनैजना आफ्नो पक्षमा बहुमत भएको दाबी गर्छन् । तर, यो निर्वाचनमा गुटको आधारमा मत नखस्ने एक नेताले बताए ।प्रदेश १ का १४ जिल्लामा प्रत्यक्षतर्फ ५६ सिट र समानुपातिकतर्फ ३७ सिट गरी ९३ सिट संख्या छ । यो प्रदेशमा एमालेका ५१, माओवादी केन्द्र १५, कांग्रेस २१, संघीय समाजवादी फोरम ३, स्वतन्त्र १, राप्रपा १ र संघीय लोकतान्त्रिक मञ्चले १ सिट जितेको छ । एमालेको दुवैतर्फको संख्या जोडदा ५१ हुन्छ । यो संख्या प्रदेश सरकारका लागि सहज बहुमत हो । प्रदेशमा वम गठबन्धनको प्रस्ट दुईतिहाइ मत छ ।"
प्रदेश मुकाम तयारी  भाडाका घर खोज्न हम्मे,"भैरहवा बुटवलस्थित राजस्व अनुसन्धान क्षेत्रीय कार्यालयका प्रमुख नरेन्द्र पाण्डे सातादेखि कार्यालय सञ्चालनका लागि भाडामा घर खोज्न भौंतारिरहेका छन् । अन्य कर्मचारीको दैनिकी पनि यस्तै छ । तर, उपयुक्त घर अझै भेटिएको छैन । कर्मचारीको व्यस्तताले कार्यालयका दैनिक औपचारिकबाहेक अन्य काम प्रभावित भएका छन् ।प्रदेश ५ को अस्थायी मुकाम बुटवल कायम भएपछि प्रदेशका लागि आवश्यक भौतिक संरचनाको खोजी सुरु भएको छ । साबिकको ठाउँ छाड्नुपर्ने भएपछि केही सरकारी कार्यालयलाई भाडाका घर खोज्नुपर्ने बाध्यता छ । राजस्व अनुसन्धानको कार्यालय परिसर मुख्यमन्त्री निवासका लागि प्रस्तावित छ । म बिहानै घर खोज्न निस्किने गरेको छु, पाण्डेले भने, बाहिरै हुने भएकाले सेवा प्रदान गर्न समस्या भयो । सरकारले गरेको निर्णय अनुरूप अहिले कार्यालय सञ्चालनमा रहेको घर खाली गर्न कुनै अप्ठ्यारो नलागे पनि आवश्यकता पूरा हुने खालको नयाँ घर भाडामा नपाउँदा तनाव भएको उनले बताए ।अस्थायी मुकाम सञ्चालनका लागि आवश्यक भौतिक संरचना जुटाउने क्रममा बुटवलका केही सरकारी कार्यालय अन्यत्र सार्नुपर्ने भएपछि यस्ता समस्या देखा परेका छन् । भाडामा घर खोज्नुपर्ने, नयाँमा सर्न नपाएर पुरानैबाट काम चलाउनुपर्ने, एउटै भवन बारेर काम चलाउनुपर्ने लगायतका समस्या आएका छन् ।अस्थायी मुकाम सञ्चालन गर्ने क्रममा राजस्व अनुसन्धान कार्यालय, शैक्षिक तालिम केन्द्र, नापतौल तथा गुणस्तर कार्यालय, महिला तथा बालबालिका कार्यालय र यातायात कार्यालयलाई भवन उपलब्ध गराउन स्थानीय प्रशासनले पत्राचार गरिसकेको छ । पत्राचार गरिनुअघि सम्बन्धित कार्यालय प्रमुखलाई बैठकमा छलफल गराई अर्को भवन खोज्ने तथा सर्नका लागि तयारी मनस्थितिमा बस्न जानकारी गराइएको थियो । रूपन्देहीका प्रमुख जिल्ला अधिकारी हरिप्रसाद मैनालीले सेवा प्रभावित नहुने गरी कार्यालय सार्न भनिएको बताए । उनका अनुसार केही कार्यालय सञ्चालनका लागि अर्को सरकारी भवन उपलब्ध गराइनेछ । यसका लागि स्थानीय तहमा समाहित हुनुपर्ने कार्यालय खोजिएका छन् । भैरहवाको पर्यटन, जनस्वास्थ्य, महिला तथा बालबालिका, शैक्षिक तालिम केन्द्र, राष्ट्रिय गँहु बाली अनुसन्धान केन्द्र, भैरहवालुम्बिनी भूमिगत जल परियोजना र शिक्षा कार्यालयलाई प्रयोगमा ल्याइने छ । राष्ट्रिय गहुँबाली अनुसन्धान केन्द्र, भैरहवालुम्बिनी भूमिगत जल परियोजनाको भवन मन्त्री निवासका लागि प्रयोगमा ल्याउने विकल्पमा राखिएको छ । बुटवलको राजस्व अनुसन्धान, सडक विभागको गेस्ट हाउस, नापतौल तथा गुणस्तर, निर्माणाधीन उच्च सरकारी वकिलको कार्यालय, श्रम कार्यालय, व्यावसायिक सीप विकास केन्द्र, भूमिगत सिँचाइ विकास सबडिभिजन, इलाका वन, खानेपानी तथा सरसफाइ डिभिजन कार्यालयलगायत सरकारी भवन प्रयोगमा ल्याइनेछन् । श्रम कार्यालयका नायब सुब्बा रुमलाल पुरीले कार्यालय अन्यत्र सार्नुपर्दा आवश्यकता अनुरूपको भवन र सबै सेवाग्राहीलाई पायक पर्ने स्थानमा पाउनै मुस्किल भएको बताए ।"
माघ २२ मा प्रदेश अधिवेशन,"विराटनगर प्रदेश १ को प्रथम अधिवेशन माघ २२ गते डाकिएको छ । प्रदेश प्रमुख गोविन्दबहादुर तुम्बाहाङले संविधानको धारा १८३ को उपधार (१) बमोजिम माघ २२ गते सोमबार दिनको १ बजे प्रदेशसभा भवन (जिल्ला समन्वय समिति मोरङको कार्यालय) मा प्रथम अधिवेशन बोलाएका हुन् ।सोमबार साँझ आफ्नै निवासमा आयोजित पत्रकार सम्मेलनमा उनले भने, अब प्रदेशसभामा बहुमत प्राप्त दलको नेतालाई सरकार गठनको बाटो खुल्यो । संविधानबमोजिम अब प्रक्रिया अघि बढ्छ । पहिलो अधिवेशनको मिति घोषणा गर्नुअघि तुम्बाहाङले राजनीतिक दलका प्रमुख तथा कानुनविद्सँग छलफल गरेका थिए ।पहिलो बैठकका लागि जिल्ला समन्वय समितिको सभाहल मर्मत गरिँदै छ । हलमा १ सय ४० सिट छन् । प्रदेश १ मा ९३ जना सदस्य छन् । अधिवेशन सञ्चालनका लागि कम्तीमा १० जना कर्मचारी आवश्यक पर्छन् । २२ जना जति मर्यादापालक र १० जना सञ्चारकर्मी अट्ने हल बन्दै छ । प्रदेश १ मा वाम गठबन्धनको दुई तिहाइ मत छ । एमाले एक्लैको समेत बहुमत पुग्छ ।"
विकास र समृद्धिका लागि राजनीति,"भजनी, कैलाली (कास) माओवादी केन्द्रका अध्यक्ष तथा पूर्वप्रधानमन्त्री पुष्पकमल दाहालले अबको राजनीति विकास र समृद्धिमा केन्द्रित हुने बताएका छन् । कैलालीको भजनीमा सोमवार महोत्सव उद्घाटन गर्दै उनले लोकतान्त्रिक गणतन्त्रको संस्थागत विकाससँगै अबको राजनीति देशको विकास र समृद्धिमा केन्द्रित हुने बताए । स्थिर सरकारका लागि जनताले दिएको जनादेश विकास र समृद्धिका लागि उपयोग हुनेछ, उनले भने ।महोत्सव उद्घाटनलगत्तै संक्षिप्त कुरा गर्दै अध्यक्ष दाहालले पार्टी एकताका लागि विभिन्न कार्यदलले काम गरिरहेकाले छिट्टै एकताको प्रक्रिया अघि बढ्ने दाबी गरे । प्रदेश सरकार गठन, राष्ट्रियसभा निर्वाचन सँगसँगै पार्टी एकताका लागि पनि ठोस पहल भइरहेको छ, उनले भने । ११ दिनसम्म चल्ने महोत्सवको उद्घाटन अवसरमा भजनी उद्योग वाणिज्य संघका अध्यक्ष प्रेमराज जैसीले यस क्षेत्रका समस्या समाधानका लागि पूर्वप्रधानमन्त्री दाहाललाई ज्ञापनपत्र समेत बुझाएका थिए । पृथ्वीपुरमा रहेको भन्सार नाकालाई मुख्य भन्सार बनाइनुपर्ने, मोहना नदीमा पक्की पुल निर्माण लगायतका मागसहित ज्ञापनपत्र बुझाइएको थियो ।"
उपमेयरले च्यातिन् माइन्युट,"धनुषा गणेशमान चारनाथ नगरपालिकाकी उपमेयर मीनाकुमारी यादवले कार्यपालिका बैठकको माइन्युट च्यातेकी छन् । गाडी सुविधाको प्रस्ताव समावेश नगरिएको झोँकमा उनले आइतबार माइन्युट च्यातेकी हुन् । प्रशासकीय अधिकृत दीपकबहादुर कार्कीले हस्ताक्षर गराउन जाँदा उपमेयर यादवले कार्यपालिका बैठकले गरेको ९ बुँदे निर्णयको माइन्युट च्यातेको बताए । नगर परिषद् गर्न कार्यपालिका बैठक डाकिएको थियो । बैठकमा उहाँले गाडी सुविधाको प्रस्ताव समावेश गर्न खोज्नुभयो । मेयरमार्फत त्यो प्रस्ताव नआएकाले छलफल हुने कुरा भएन । बैठक सकिएपछि हस्ताक्षर गराउन खोज्दा माइन्युट च्यात्नुभयो, कार्कीले भने ।उपमेयर यादव बैठकमा सामान्य रूपमा प्रस्तुत भएकी थिइन् । तर हस्ताक्षर गराउन खोज्दा नगर परिषद्सँग सम्बन्धित निर्णय च्यातेकी हुन् । मेयर रामबाबु यादवले बजेट अभावका कारण उपमेयरलाई तत्काल गाडी सुविधा दिन सक्ने अवस्था नरहेको बताए । बजेट अभावले उहाँको प्रस्ताव समावेशै गरिएन, उनले भने, नगरसभा गर्ने बजेट समेत छैन । गाडी कहाँबाट खरिद गर्ने ?उपमेयरले रिसाएर माइन्युट च्यातेपछि २० गतेका लागि तोकिएको नगर परिषद् अन्योलमा परेको छ । आइतबार माइन्युट च्यातेकी उपमेयर सोमबार नगरपालिकाको गाडी लिएर हिँडेपछि मेयर आफ्नो निजी गाडीमा जनकपुर आएका थिए । यो नगरपालिकामा संघीय समाजवादी फोरमबाट मेयर र माओवादी केन्द्रबाट उपमेयर निर्वाचित भएका थिए । उपमेयरसहित ३ वडाध्यक्ष माओवादीले जितेका थिए । एमालेले ३ वडाध्यक्ष जितेको थियो । बहुमत हुँदाहँुदै मेयर र प्रशासकीय अधिकृतले एकलौटी गरेको आरोप लगाउँदै उपमेयर आक्रोशित भएको एक वडाध्यक्षले बताए ।स्थानीय तहको निर्वाचनअघि कार्यकारी अधिकृतले प्रयोग गर्दै आएको गाडी अहिले मेयर चढिरहेका छन् । उनले गाडी प्रयोग गर्न थालेपछि उपमेयरले पनि गाडी सुविधा माग्दै आएकी थिइन् । बजेट अभाव देखाउँदै नगरपालिकाले गाडी सुविधा मागेकी उपमेयरलाई दुई महिनाअघि स्कुटी दिइएको थियो । गाडी माग गरेको भए पनि मेयर र प्रशासकीय अधिकृतको व्यवहारले गर्दा विवाद भएको उपमेयर यादवले बताइन् । मेयर र प्रशासकीय अधिकृतले कुनै छलफल नगरी काठमाडौं पुगेर एकलौटी निर्णय गरी लाद्न खोजेपछि माइन्युट च्यातेको हो, उपमेयर यादवले भनिन्, मेयरलाई मन लागेको बेला बैठक बोलाउँछन् । छलफल र योजना तर्जुमा नगरी नगरपरिषद् गर्न खोज्दा विवाद भएको हो ।आफन्त भर्ती केन्द्र बनाइँदैजिल्ला समन्वय समिति धनुषाका कार्यालय सहायक छोटेन्द्रप्रसाद यादव तथा नासु सर्वनारायण मिश्रलाई दुई महिनाअघि जिल्ला कर्मचारी व्यवस्थापन समितिको निर्णयअनुसार मुखियापट्टी गाउँपालिकामा खटाइयो तर उनीहरूलाई हाजिर गर्न दिइएन । यसअघि धनौजी गाउँपालिकामा खटाइएका जिससका सुपरभाइजर राजेश झालाई पनि हाजिर गराइएन । हंसपुर नगरपालिकामा जिसस कर्मचारी सपना साहलाई हाजिर नगराइएपछि उनलाई सहिद नगरपालिका पठाइयो । विदेह नपाका मेयरले त प्रमुख कार्यकारी अधिकृतसमेतलाई हाजिर गराउन मानेका थिएनन् । निमित्त समन्वय अधिकृत किरण मिश्रका अनुसार जिससमा कार्यरत सकल दर्जाका २८ कर्मचारीलाई जिल्लाका १८ स्थानीय तहमा आवश्यकताअनुसार समायोजन गरिएको छ । प्रजिअ संयोजक तथा जिल्ला समन्वय अधिकृत सदस्य सचिव रहेको कर्मचारी व्यवस्थापन समितिको निर्णयअनुसार उनीहरूलाई समायोजन गरिएको हो । समितिको निर्णयअनुसार खटनपटन गरिएका कर्मचारीलाई हाजिर गराउन कुनै समस्या हुँदैन, मिश्र भन्छन् ।तर, अधिकारप्राप्त समितिको निर्णय बेवास्ता गर्दै स्थानीय तहका प्रमुख तथा प्रमुख कार्यकारी अधिकृतहरू खटाइएका कर्मचारीलाई हाजिर गराउन मानिरहेका छैनन् । स्रोतका अनुसार केही कार्यकारी अधिकृत तथा निर्वाचित पदाधिकारीहरू नातागोताका व्यक्तिलाई नियुक्त गराउन पुराना कर्मचारीको हाजिर रोकिरहेका छन् ।मुखियापट्टी गाउँपालिका अध्यक्ष मनोज यादवले ज्वाइँ चन्द्रप्रकाश यादवलाई सूचना प्रविधि अधिकृत पदमा नियुक्त गरेका छन् । प्रमुख कार्यकारी अधिकृत हरिशंकर यादवले पनि दुई आफन्तलाई काममा लगाएका छन् । हाजिर गर्न नदिइएका कार्यालय सहायक छोटेन्द्रप्रसाद यादवले भने, हाकिम साहेबले दुई आफन्तलाई काममा लगाएकाले हामीलाई हाजिर गराइरहेका छैनन् । अध्यक्ष र प्रमुख कार्यकारी अधिकृतले भने चन्द्रप्रकाशलाई योग्यताकै आधारमा नियुक्ति दिइएको दाबी गरेका छन् । पत्रपत्रिकामा विज्ञापन प्रकाशित गरेर, घोषित मापदण्डअनुसार योग्यतम व्यक्तिलाई सूचना प्रविधि अधिकृतमा नियुक्त गरेका हौं, कार्यकारी अधिकृत हरिशंकरले फोनमा भने ।अध्यक्ष मनोजले देशमा सबैलाई जागिर खाने अधिकार रहेको भन्दै जिल्ला कर्मचारी व्यवस्थापन समितिले पठाएकालाई कुनै हालतमा हाजिर नगराउने चेतावनी दिए । जुन कार्यालयले नियुक्ति दिएको छ, त्यसैले काम दिनुपर्ने हो । हामीकहाँ काम लगाउने ? उनले प्रश्न गरे । स्थानीय सरकार सञ्चालन अध्यादेशमा गापा तथा नपा सञ्चालनका लागि ७० कर्मचारी दरबन्दीको परिकल्पना गरिएको छ ।"
सन्दीपले देखाएको सम्भावना,"स्पिनर सन्दीप लामिछानेलाई दिल्ली डेयरडेभिल्सले आइतबार इन्डियन प्रिमियर लिग (आईपीएल) मा अनुबन्धित गर्नु नेपाली क्रिकेटका लागि सुखद घटना हो । कान्छो संस्करणको ट्वान्टीट्वान्टी प्रतियोगिता आईपीएल विश्व क्रिकेटकै आकर्षणका रूपमा रहेको छ र यसमा आबद्ध हुने पहिलो नेपाली खेलाडी सन्दीप भएका छन् । सन्दीप दिल्ली डेयरडेभिल्समा आबद्ध भएसँगै सम्भावनाको एउटा इँटा त थपियो नै, अब यसलाई प्रेरक मान्दै नेपाली क्रिकेट जगत्मा त्यो सफलतालाई कसरी प्रतिबिम्बित गर्ने भन्ने प्रश्न पनि सामुन्नेमा आएको छ । सन्दीपले उत्कृष्ट खेल प्रदर्शन गर्दै अरू खेलाडीका निम्ति पनि अवसरका ढोका खोल्दै नेपाली क्रिकेटको स्तरवृद्धिमा महत्त्वपूर्ण भूमिका निर्वाह गर्न सक्नुपर्छ । सन्दीप आईपीएलमा भाउ लाग्ने एसोसिएट सदस्यका एक्लो खेलाडी हुन् । दिल्लीमा आठ विदेशीसहित २५ खेलाडी छन् । उनले अस्ट्रेलियाका ग्लेन म्याक्सवेल, दक्षिण अफ्रिकी कागिसो रबाडा, न्युजिल्यान्डका ट्रेन्ट बोल्ट, भारतका गौतम गाम्भीर, अमित मिश्रा, मोहम्मद सामी, इंग्ल्यान्डका जेसन रोयलगायत स्टारहरूसँगै अभ्यास गर्नेछन्, खेल्नेछन् पनि । चर्चित खेलाडीहरूको घुइँचो रहेको टिममा ११ जनाभित्र रहेर आईपीएल खेल्न पाउनु पनि महत्त्वपूर्ण अनुभव हुनेछ ।चितवन क्रिकेट एकेडेमीबाट आएका सन्दीप तीन वर्षभित्रै नेपालका स्टार खेलाडी भएका हुन् । अन्तर्राष्ट्रिय प्रतियोगितामा नेपाली टिमको सफलतासँगै प्रतिभावान् खेलाडीहरू आइरहेका छन् र यसमा उनी प्रतिनिधि पात्र हुन् । दिल्लीले भारु २० लाख भाउ लगाएका लेग ब्रेक गुगली बलर सन्दीपले ७ मेदेखि हुने आईपीएलमा राम्रो प्रदर्शन गर्नसके त्यसले अरू नेपाली खेलाडीका लागि पनि यस्ता ठूला प्रतियोगितामा अवसर सिर्जना गर्न सक्छ । त्यसैले १७ वर्षीय सन्दीपको आईपीएल यात्रा आफ्नो करिअरका लागि मात्र होइन, नेपाली क्रिकेटकै निम्ति पनि कोसेढुंगा साबित हुन सक्छ ।क्रिकेटमा प्रतिभावान् खेलाडीका निम्ति पैसाको कुनै कमी छैन । भारतका आठ सहरका आठ फ्रेन्चाइज टिमले प्रतिस्पर्धा गर्ने आईपीएल झन्डै दुई महिना चल्छ । यस्तै खालका प्रतियोगिता अस्ट्रेलियाको बिग बास, पाकिस्तान सुपरलिग (पीएसएल), बंगलादेश प्रिमियर लिग (बीपीएल), क्यारेवियन प्रिमियर लिग पनि हुन्छन् । इंग्ल्यान्डमा पनि यस्तै ट्वान्टीट्वान्टी प्रतियोगिता सुरु हँुदै छ । त्यसैले अब्बल खेलाडीका निम्ति यस्ता प्रतियोगिताले खेल्ने अवसरसँगै आकर्षक कमाइ गर्ने मौका पनि दिनेछ । आईपीएलमा जम्नसके सन्दीपले यस्ता अवसर नियमित पाउन सक्छन् । सन्दीप पछिल्ला पीएसएल र बीपीएलको ड्राफ्ट मा थिए, तर उनलाई कुनै पनि टिमले भाउ लगाएका थिएनन् । त्यसका निम्ति उनले आईपीएल अक्सन नै कुर्नुपर्यो । अक्सनअघि ट्रायलका रूपमा नेटमा अभ्यास गर्न उनी दिल्ली पुगेका थिए । सन्दीपसहितको नेपाली टिम विश्व क्रिकेट लिग डिभिजन २ मा खेल्ने तयारीमा अहिले दुबई पुगेको छ । नामिबियामा हुने डिभिजन २ मा शीर्ष दुईमा रहनसके नेपाल विश्वकप २०१९ को छनोटमा पुग्नेछ । यो वान डे विश्वकपको छनोटको यात्रा तय गर्दै त्यसमा राम्रो नतिजा हात पार्नसके नेपाली क्रिकेटले मुहार फेर्न सक्छ । नेपाली क्रिकेटको व्यवस्थापकीय पक्ष भने दयनीय नै छ । अन्तरिक खिचातानी चर्किएपछि नेपाल क्रिकेट संघलाई अन्तर्राष्ट्रिय क्रिकेट परिषद् (आईसीसी) ले निलम्बन गरेको २१ महिना भइसक्यो । आईसीसीले प्रतियोगिता खेल्न दिए पनि नेपाललाई उपलब्ध गराउँदै आएको विकास र चालु बजेट रोकेको छ । बेङ्लोरमा आईपीएल अक्सन चलिरहँदा राजधानीमा आईसीसीका प्रतिनिधि र उसले बनाइदिएको सल्लाहकार समूहबीच बैठक भइरहेको थियो । तर बैठकले क्यानको समस्या समाधानका लागि ठोस निर्णय लिन सकेन । निलम्बन जारी रहे नेपालमाथि प्रतिबन्ध पनि लाग्न सक्छ । सन्दीपमाथि दिल्लीको भाउ लागेसँगै सामाजिक सञ्जालमा प्रधानमन्त्रीदेखि ठूला नेताहरूको बधाईको ओइरो नै लागेको थियो । तर, कुनै पनि सरकारले क्रिकेटको समस्या समाधान गर्न दरिलो कदम चालेका छैनन् । सरकार आफैं लागिपर्ने हो भने नेपाली क्रिकेटको समस्या तुरुन्तै हल हुन सक्छ । संघको समस्या समाधान नगरेसम्म क्रिकेटको तीव्र विकास सम्भव छैन । त्यसैले स्वार्थ त्यागेपछि मात्र सन्दीपसँगै नेपाली क्रिकेटले पनि छलाङ मार्न सक्छ ।"
समृद्धिको चाहना,"सन् १९५० को दशकमा जतिबेला धेरै देशले प्रजातन्त्रको नामसम्म सुनेका थिएनन्, त्यतिबेला नै नेपालले अहिले चलनचल्तीमा आएको प्रजातन्त्रको अभ्यास गरिसकेको थियो । त्यसैगरी जतिबेला धेरै देशमा विकासको बहससम्म भएको थिएन, नेपालमा विकासको लागि चाहिने योजना तर्जुमा गर्ने परिपाटीको सुरुवात भइसकेको थियो । अहिलेको विश्व व्यवस्था निर्माण गर्दाखेरिको प्रक्रिया नेपालले नजिकबाट नियालेर हेरेको थियो र केही हदसम्म यसमा सहभागी पनि थियो । अहिले समावेशी र सहभागितामूलक विकास र राजनीतिको जुन अभ्यास हुँदैछ, सयौं वर्ष पहिले नै यो विषयमा बहस गरिसकेका थिए । यो तर्कलाई पुष्टि गर्ने आधारहरू प्रशस्त छन् । यद्यपि पछिल्ला वर्षहरूमा तर्क र कुतर्क गरेर यी सबैलाई खण्डन गर्ने परम्पराको पनि विकास भएको छ । र यसो गर्नका लागि प्रशस्त आधारहरू पनि छन् । किनभने अहिले हाम्रो व्यवहार फरक भएर गएको छ र हामीले शासन पद्धतिको लागि चाहिने स्थायी संरचनाको निर्माणसम्म पनि गर्नसकेका छैनौं । अहिलेको सत्य र यथार्थ यही हो । यसको उत्तर हामीले खोज्नु जरुरी भइसकेको छ । अबको पुस्तालाई आन्दोलन गरिराख्नुपर्ने पुख्र्यौली रोगबाट छुटकारा दिन पनि यो जरुरी छ ।सुखद पक्ष के हो भने अहिले नयाँ तथा पुराना राजनीतिक दलहरू तथा अन्य सर्वसाधारण सबैले समृद्धिको बहसको सुरुवात गरेका छन् । अब कुरा के आउँछ भने हामीले समृद्धि कसरी प्राप्ति गर्ने अर्थात् यसका लागि चाहिने आधारहरू केके हुन् र हामीले कसरी अगाडि बढ्दा राम्रो हुन्छ ? यो लेख यी विषयमा नै केन्द्रित हुनेछ ।समृद्धिका लागि चाहिने सबभन्दा महत्त्वपूर्ण विषय राजनीतिक स्थायित्व हो । समृद्धि र राजनीतिक स्थायित्व दुवै एकअर्काका पुरक हुन् । त्यसैगरी अर्को महत्त्वपूर्ण विषय बाह्य जगतसँगको सम्बन्ध हो । किनकि भूमण्डलीकृत अर्थतन्त्र र सूचनामा आएको परिवर्तनले समृद्धिका आधार र तरिका पनि फरक भएर गएका छन् । यिनबाट फाइदा उठाउन हाम्रो बाह्य संसारसँग राम्रो सम्बन्धमात्र होइन, घुलमिल हुन जरुरी छ ।जहाँसम्म राजनीतिक स्थायित्वको सवाल छ, यसको लागि संगठनात्मक संरचना र त्यसलाई चलायमान बनाउने व्यक्तिहरूको भूमिका महत्त्वपूर्ण हुन्छ । त्यसैगरी यिनीहरूको उद्देश्यमा पनि एकरूपता हुनु जरुरी छ । यी दुइटा विषयलाई अगाडि बढाएर नेपालको राजनीतिको व्याख्या गर्यौं भने हामीकहाँ त्यत्ति धेरै प्रशंसा गरिहाल्नुपर्ने अवस्था आजका दिनसम्म देखिएको छैन । प्राग्ऐतिहासिक र ऐतिहासिक कालको व्याख्या यहाँ त्यत्ति सान्दर्भिक नहोला । अहिलेको अवस्था भनेको पटकपटकको राजनीतिक परिवर्तनपछि यसको स्थायित्वको लागि चाहिने संस्थाहरू निर्माण गर्ने प्रक्रियामा हामी चुकेका हौँ । कथंकदाचित त्यस्ता संस्थाहरू निर्माण गरिहाले पनि आफू सुहाउँदो प्रशासनिक संरचनाको निर्माण गर्नेतिर केन्द्रित भयौं । उदाहरणका लागि विगतमा प्रत्येक राजनीतिक परिवर्तनपछि देशको भौगोलिक प्रशासनिक संरचनाहरू पटकपटक फेरबदल गर्यौं । अहिले हामी संघीयतामा जाँदैछौं र भौगोलिक प्रशासनमा देखिएको यो सबभन्दा ठूलो परिवर्तन हो । तर यो पनि कति दिनसम्म चल्छ ? त्यसै भन्ने अवस्था छैन । सत्ता केन्द्रित भौगोलिक, प्रशासनिक संरचना निर्माण गर्ने परिपाटीले हाम्रो विकास र समृद्धिलाई ठूलो बाधा पुर्याएको छ । हामी लामो समयसम्म यी विषयमा नै अल्झिएका छौं । पुरानो भत्काउँछौं, नयाँ निर्माण गर्दैनौं । निर्माण गरिहाले पनि माथि भनेजस्तै आफ्नो स्वार्थ अनुसार निर्माण गर्छौं, जुन फेरि अर्कोले आएर भत्काइदिन्छ । यस्तो परिपाटीको जबसम्म अन्त्य हुँदैन, तबसम्म हामी राजनीतिक स्थायित्वका लागि चाहिने आवश्यक संस्थाहरूको निर्माण गर्न सक्दैनौं । त्यो भन्दा पनि अर्को महत्त्वपूर्ण विषय भनेको विभाजित राजनीतिको लामो इतिहास । यो राजनीतिक विभाजन पछाडि विभिन्न कारण छन्, जसको प्रत्यक्ष असर आर्थिक समृद्धिमा पर्न गएको छ । अहिले हामीले संघीयताबाट धेरै अपेक्षा गरेका छौं । मूलत: संघीयता हामी समृद्धि र विकासको लागि नै अपनाउँदैछौं । तर कसरी समृद्धि गर्ने र कसको समृद्धि भन्ने विषय त्यति स्पष्ट देखिँदैन । के चाहिँं स्पष्ट देखिन्छ भने यसले राजनीतिक बेरोजगारीको केही हदसम्म व्यवस्थापना गर्नेछ । तर यसले अनुत्पादक आर्थिक व्ययभारचाहिँं ह्वात्तै बढाएको छ । यतातिर नीति निर्माणकर्ता, दाता र कर्मचारीतन्त्रको पनि त्यति ध्यान गएको देखिँदैन ।समृद्धिको लागि चाहिने सबभन्दा ठूलो आधार भनेको अर्थ (पुँजी) हो । यसको निर्माणको लागि चाहिने महत्त्वपूर्ण दुइटा साधन हुन् : प्रकृति र मानव संशाधन । यसैसँग गाँसिएको अर्को महत्त्वपूर्ण विषय भनेको पुँजी केका लागि भन्ने हो ? वस्तुगत रूपमा हेर्ने हो भने पुँजीको उद्देश्य सृष्टिको आदिकालदेखि नै जीवनयापन गर्नका लागि चाहिने परिस्थितिको निर्माण गर्नु हो । यसलाई पछिल्ला दिनहरूमा विकास भनेर बुझ्ने गरेका छौं । प्रकृति र मानव संशाधनको अनुपस्थितिमा पुँजीको निर्माण गर्न सकिँंदैन । पूर्वीय मान्यता अनुसार पुँजी नाशवान हो, प्रकृति र मानव अविनाशी । दुवैको रूपान्तरण मात्र हुन्छ । यी दुवै साधन हामीकहाँ छन् र दुवैले निरन्तर पुँजीको निर्माण गर्दै आएका पनि छन् । तर दुर्भाग्यवश, न पुँजीको नै सही सदुपयोग हुनसकेको छ, नत हामीले साध्य र साधन नै पहिचान गर्न सक्यौं । यसका पछाडिको मूलभूत कारण भनेको पुँजीको व्याख्या गर्ने परिपाटी हो । उदाहरणका लागि १९ औं शताब्दीमा पुँजी उदारवादी अवधारणाको सिकार हुनपुग्छ भने १९२९ को आर्थिक मन्दीपछि फेरि विकासवादी अवधारणामा रूपान्तरित हुन जान्छ । दोस्रो युद्धपछि पुँजी पूर्णरूपमा विचारधाराको आधारमा विभाजित हुन जान्छ । उदाहरणका लागि उदारवाद र साम्यवाद । यी वादमा विश्वास गर्नेहरूले पुँजीलाई फरकफरक तरिकाले व्याख्या गर्न पुग्छन् । अर्थात् पुँजी विचारधाराबाट बाँधिन पुग्छ । यस्तो अवस्थामा पुँजीको परिचालन, राष्ट्र र आम नागरिकको विकासको लागिभन्दा विचारधाराको प्रयोजनका लागिमात्र हुन जान्छ । जेजस्ता विकास र समृद्धिका कार्यक्रम आउँछन्, ती पनि यो परिधिभन्दा बाहिर जाँदैनन् । सैद्धान्तिक रूपमा यसको व्याख्या गर्ने हो भने विकासका कार्यक्रमहरूया पुँजी जम्मा गर्न (निर्माण होइन) का लागि अगाडि बढाइन्छन् या यसको वितरणका लागि । यस्तो किसिमको परम्पराको सिर्जना विश्वका तेस्रो भनी नामकरण गरिएका मुलुकहरूमा ज्यादै गहिरो जरा गाड्न पुग्छ, जहाँ विकास र पुँजी दुवै विचारधाराको सिकार हुन पुग्छन् । यो समस्या भनेको मूलत: पुँजीवाद (पुँजीसँग होइन) र साम्यवादसँग सम्बन्धित छ । तर पूर्वीय शास्त्रहरू यसबाट मुक्त देखिन्छन् । उदाहरणका लागि ऋग्वेदमा प्रस्टसँग उल्लेख गरिएको छ : शतहस्त: समाहार: सहस्त्रहस्त: सङ्कीर । अर्थात् सय हातले कमाऔं, हजार हातले बाँडांै । कमाउने र वितरण सँगसँगै गर्नुपर्छ भन्ने मान्यता ऋग्वेदले राख्छ । यहाँ फरकफरक वाद र विचारधाराको प्रसंग नै आउँदैन । नेपाल पनि पछिल्ला दिनहरूमा यो चङ्गुलबाट बाहिर निस्कनुको सट्टा झन्झन् त्यसैभित्र भासिएर जाँदैछ । यहाँनिर हामीले विचार गर्नुपर्ने विषय के हो भने जहाँबाट यस्ता बहसको सुरुवात भएको थियो, उनीहरूले यी विषयहरूलाई चटक्कै छाडेर व्यावहारिकतातिर लम्किँदैछन् । यो तर्कलाई हामी कसरी पुष्टि गर्न सक्छौं भने पछिल्ला वर्षहरूमा धेरैजसो व्यावहारिक अर्थशास्त्रीहरूका विचारधारा र पुस्तकहरू बढी जनप्रिय हुँदैछन् । तर विडम्बनासाथ भन्नुपर्छ, हामी अहिलेसम्म शास्त्रीय, समाजशास्त्री र अर्थशास्त्रीहरूले व्याख्या गरेको पुँजी र समाजभन्दा बाहिर निस्कन सकिराखेका छैनौं । यसको ज्वलन्त उदाहरण हो, हाम्रो संविधान, जुन या जातिवादी छ या विचारवादी । यस्तो अवस्थामा समृद्धिका योजनाहरू अगाडि बढाउन अप्ठ्यारो हुन जान्छ । किनकि पुँजीको प्रयोग या जातिवादबाट निर्देशित हुनेछ या विचारबाट । पुँजीको प्रयोग सबैको विकासका लागि नहुन सक्छ । अर्को कुरा, हामीकहाँ पुँजी (हार्ड क्यास) को अभाव होइन, तरलताको अवस्था हो । उदाहरणका लागि काठमाडौंको स्टक एक्सचेन्जमा एकदिनमा मात्र ८ देखि ९ सय रुपैयाँ मिलियनको कारोबार हुन्छ । तर यसको सही सदुपयोग हुनसकेको छैन । धेरैजसो पुँजी निश्चित वर्ग र समुदायको नियन्त्रणमा पर्नगएको छ र यो वर्गलाई मुलुकको अर्थतन्त्र निर्माण र रोजगारी सिर्जनासंँग खासै सरोकार छैन । यिनको स्वार्थ वित्तीय पुँजी निर्माणमा मात्र छ । फलस्वरूप वर्षेनि लाखौं युवायुवती विदेशिन बाध्य हुन्छन् । र उनीहरू नागरिकबाट श्रमिकमा रूपान्तरण हुन्छन् । नेपालको कुल जनसंख्याको एक चौथाइ भाग यो वर्गभित्र पर्छ । यिनीहरूको समृद्धिका लागि सोचेनांै भने हामीले भनेका ठूला उपलब्धिहरू अर्थहीन हुनेछन् । समृद्धि सीमित वर्ग र समूहका लागिमात्र हुन जानेछ ।अन्त्यमा, डग्म्याटिक विचारधारा र वादको चक्रव्यूहबाट बाहिर निस्केर राजनीति गर्नु अपरिहार्य भइसकेको छ । किनभने दुइटै इष्र्याबाट प्रेरित हुन्छन् र यिनले अरूको विचार र वादलाई नराम्रो देख्छन् । वाद र विचारधाराहरू धेरै हदसम्म रणनीतिक रूपमा प्रयोग गर्ने गरिन्छ । यसकारण हामीले राष्ट्रको नै दर्शन विकास गर्दा राम्रो हुनेछ । यसैगरी राजनीति र सत्ता नै सबै कुरा हो र अन्तिम सत्य यही हो भनी राजनीति गर्यौं र त्यही अनुसारका संरचना र परिपाटीको विकास गर्यौं भने राजनीतिक स्थायित्व र समृद्धि यस्तो अवस्थामा अलि अप्ठ्यारो हुनेछ । जहाँजहाँ राजनीतिक अस्थिरता हुन्छ, त्यहाँ के देखिन्छ भने शासकहरूले आफू सुहाउँदो राजनीतिक वाद अगाडि बढाउँछन् र यिनको प्रयोग गरेर पँुजी, राज्य र बजारको नियन्त्रण गर्छन् । त्यस्तै किसिमका आर्थिक नीतिहरू बनाउँछन् र सम्बन्धहरूको पनि विकास गर्छन् । अहिलेको हाम्रो अवस्था भनेको १८ औं र १९ औं शताब्दीमा प्रसिद्ध युरोपियनरोथ चाइल्ड्स परिवारले वित्तीय पुँजीको नियन्त्रण गर्नका लागि बिहेवारी पनि आफ्नै बन्धुबान्धवमा सीमित गरेजस्तै भएको छ । यो चक्रव्यूहमा जुन राष्ट्रहरू पर्छन्, तिनीहरू अगाडि आउन सक्दैनन् । जसले वादलाई वादको रूपमा नै राखेर व्यवहारमा पुँजीको सही सदुपयोग गर्छन्, उनीहरू अगाडि बढेका छन् । चीन र पश्चिमेली राष्ट्रहरू यसको ज्वलन्त उदाहरण हुन्, जसले वादलाई राष्ट्र, शासन र व्यक्तिको जीवन र व्यवहारसँग जोडे । उनीहरू कोरा सिद्धान्त र वादको दौडमा लागेनन् । हाम्रो सन्दर्भमा अर्को समस्या भनेको सिद्धान्तले एउटा कुरा सिकाउँछ, समाज अर्कै छ । तर राजनीतिज्ञदेखि, नीति निर्माणकर्ता सबै यसमै अल्झिएका छन् । अर्को महत्त्वपूर्ण पक्ष भनेको पुँजीको सही परिचालन । पुँजीको परिचालन पुँजी निर्माणभन्दा जागिरको सिर्जनाको लागि हुनुपर्छ । पछिल्ला दिनमा मौलाएको वित्तीय पुँजीवादभन्दा अलि फरक हिसाबले अगाडि बढ्नु जरुरी छ । किनकि वित्तीय पुँजीवादले अर्थतन्त्रको निर्माण गर्दैन । अर्थतन्त्र प्रकृतिसँग सम्बन्ध राख्छ । वित्त शासन व्यवस्थासँग अर्थात् वित्त शासकहरूले नियन्त्रण गर्छन् । अर्थतन्त्र प्रकृति र मानिससँग सम्बन्धित हुने हुनाले सबैको पहुँच यसमा हुनसक्छ ।"
बधाई सन्दीप,"नेपाल क्रिकेट एसोसियसन (क्यान) निलम्बनमा परेको धेरै समय भएर पनि अझै फुकुवा हुन सकिरहेको छैन । राजनीतिक अस्थिरता र संक्रमणकालको नाममा भएको बेथितिले नेपाली क्रिकेटलाई पनि बाँकी राखेन । त्यसकै फलस्वरूप यसको विकास कसरी गर्नेभन्दा पनि यसमा आएका अवसरलाई कसरी आफ्नो अनुकूल बनाउने भन्ने स्वार्थले आज पनि क्यान आक्रान्त छ । क्यान निलम्बनमा हुँदा यसको जिम्मा अन्तर्राष्ट्रिय क्रिकेट काउन्सिलले लिइरहेको समयमा विश्व क्रिकेटमा घरेलु लिग मध्येको प्रतिष्ठित लिग इन्डियन प्रिमियर लिगमा छनोट हुनु सन्दिप लगायत नेपाली खेलाडीका लागि निकै गर्वको कुरा हो । विना पूर्वाधार राज्यको आँखा नपर्दासमेत खेलाडीको व्यक्तिगत मिहिनेतका भरमा पनि नेपाली क्रिकेटले गरेको सफलता र प्रगतिलाई यहाँनेर बिर्सन मिल्दैन । छिमेकी देशहरू क्रिकेटका वादशाह भए पनि अहिलेसम्म नेपालले त्यसको फाइदा लिनसकेको देखिँदैन । पछिल्लो समय अफगानिस्तानले खेलकुदमा गरेको प्रगति निकै लोभलाग्दो छ । कुनै समय यस्तो थियो, जहाँ अफगानिस्तानलाई पराजित गर्नु सामान्य थियो । तर समय यसरी कोल्टे फेरिएको छ, अहिले हरेक प्रतियोगितामा नेपालको तगारो अफगानिस्तान भएर आउँछ । यसको कारण उनीहरूले पाकिस्तानको घरेलु लिग र ऊसँगको सहकार्य नै हो । तर नेपालले नत छिमेकी देशबाट फाइदा लिन सक्यो, न आफ्नो संरचना र खेलको विकास नै गर्न सक्यो । विविध बाधा र व्यवधानबीच पनि सन्दिप आईपीएलमा छनोट भएर नेपाली खेलाडीको भविष्य अझै उज्ज्वल भएको सन्देश दिएका छन् । रामसुदन नेपालमण्डनदेउपुर१०, काभ्रे"
सहिद कसैको पेवा होइन,"हाम्रो देशमा मनाउँदै आइरहेका कुनै पनि राष्ट्रिय दिवस कार्यक्रमका लागि कार्यक्रमको रूपमा मात्र मनाई राष्ट्रिय ढुकुटीबाट रकमको दोहन गर्ने बहाना बाहेक केही भइरहेको छैन । होइन भने त्यसले जनतालाई प्रत्यक्ष राहत महसुस हुनुपर्ने हो । सहिद सप्ताहको नाममा ७ दिनसम्म धेरै शीर्षकमा कार्यक्रमहरू हुने गरेको पाइन्छ । तर देखावटी तवरले बाहिर देखिने कार्यक्रम भने सहिद गेटबाट लैनचौरसम्मको र्याली नै हो । सहिद कुनै पनि राष्ट्रको माथिल्लो श्रेणीमा पर्छ । जसको कुनै वर्ण, जातजाति, समुदाय, क्षेत्र भन्ने हुँदैन । देश र जनतालाई पीडा, उत्पीडन, शोषणबाट मुक्त गर्न आफ्नो प्राण आहुति दिने ती महान व्यक्तिहरू मात्र सहिद हुन् । यिनलाई कोही कसैले पेवाको रूपमा सम्बोधन गर्नु हुँदैन । कुनै पनि वर्ग, क्षेत्रसंँग सीमित राखेर तिनको उपहास गर्न मिल्दैन र पाइँदैन पनि ।हामीकहाँ वर्षेनि मनाउँदै आइरहेको सहिद सप्ताहले कुनै माने राखेजस्तो लाग्दैन । राजनीतिक दल प्राय: यिनै सहिद शब्दलाई उपहास गर्ने एउटा गुटभन्दा केही होइन । नभए किन आज आफ्नो अनुकूलतामा रहेकालाई हरेक तवरले निहित स्वार्थमा सहिदको नामले नौटंकी मञ्चन गर्दै छ त ? कुनै पनि दल, संगठन जे नामले सम्बोधन गरे पनि जनतासामु तिनीहरूले आफ्नो घोषणापत्रमार्फत प्रतिबद्धता जाहेर गरेका हुन्छन् । त्यही घोषणापत्रलाई मूल उद्देश्य अनि त्यो प्राप्तिको लागि जनता आन्दोलनमा होमिन्छन् । आन्दोलन दबाउने क्रममा शासक वर्ग क्रूर दमन गर्नतर्फ लाग्दा मानवीय क्षति हुने गरेको पाइन्छ । आस्थाका साथ बेमेल र विभेदकारी नीति विरुद्ध आन्दोलनमा होमिएका जनता वा नेतृत्व पंक्ति शासक वर्गद्वारा नियोजित तवरले मारिने क्रममा मृतकलाई आन्दोलन र संघर्षले सफलता हासिल गरेपश्चात् गठित सरकारले सहिद घोषणा गर्छ । हामी अहिले तिनै सहिदहरूले गर्दा आज गर्वसाथ देशलाई संघीय राज्य व्यवस्थामा रूपान्तरित हुन सफल भएका छौं । २००७ सालको क्रान्तिमा प्रजातन्त्रको नाममा राजतन्त्रको लागि जनता प्रयोग भए । आज गणतन्त्रको नाममा कत्ति पनि त्याग गर्न नसक्ने नेतृत्वका लागि जनआन्दोलनमा होमिएर आफ्नो प्राण आहुति दिएको भन्दा अत्युक्ति नहोला । यदि होइन भने किन आजसम्म राजनीतिको नाममा हदैसम्मको पीडाको नियति भोग्नु परिरहेको छ, जनताले ? कहिलेसम्म यस्तै नियोजित प्रपञ्चमा हामी जकडिरहनुपर्ने हो ? सहिद कसैको पेवा होइन । राष्ट्रकै शान र स्वाभिमानको द्योतक हो । तसर्थ यिनको सपनालाई उपेक्षित बनाउनु आफैलाई नालायक सिद्ध गर्नु हो । आज पार्टीहरू आआफ्नै दाउपेचमा देश र जनतालाई भाँडिरहेको अवस्था छ । यो शैलीले के साँच्चिकै सहिदप्रति सम्मान हुन्छ त ? सहिद त सहिद नै हो । सदाचार, सद्भाव र समर्पणले मात्र सहिदप्रति सच्चा सम्मान गरेको ठहर्छ । अहिले हामी यतिसम्म निर्लज्ज तवरले गिरेका छौं कि सहिदलाई वर्ग, जाति, समुदाय, क्षेत्रगत आदिइत्यादि प्रकारमा समेत घोषणा गर्न पछि पर्दैनौं । यसरी सहिदलाई मागिखाने भाँडाको रूपमा समेत प्रयोग गर्न थालिएको अवस्था छ । यस्तो कुशैली र कुसंस्कारलाई कहिलेसम्म पालिराख्ने हो ? आफू भित्रको क्लेसलाई कहिले पखाल्ने हो ? सहिदप्रति सधैं एउटै भावले एउटै व्यवहारबाट सम्बोधन गरी सहिद सप्ताहको औचित्य पुष्टि गर्न सक्नुपर्छ । प्रेमसागर कर्माचार्यकाठमाडौंधर्मभक्त माथेमा, दसरथ चन्द, शुक्रराज शास्त्री र गंगालाल श्रेष्ठलाई मात्र सम्भँदा कतै अन्य सहिदको अपमान त हुने होइन जस्तो लाग्छ । तर पक्कै पनि त्यसो होइन । जर्जर अवस्थामा रहेको नेपाली समाजलाई क्रान्तिको बाटोमा हिंँडाएर मुक्तिको कामना गर्नु पक्कै सहज थिएन । सामान्य शिक्षा र राजनीतिक चेत पनि नभएको अवस्थामा समग्र समाजमा परिवर्तनको स्वरूप निर्धारण गर्नु कम्ता चुनौतीको कुरा होइन । देश र जनता तत्कालीन राणाशाही सरकारको दमन र थिचोमिचोको कारण टाउकोसमेत उठाउन नसकेको अवस्थामा विद्रोह गरी जनताको राज्य स्थापित गर्न तत्पर ती महान आत्मालाई एक नेपालीको हैसियतले जहिल्यै सम्मान गर्न मन लाग्छ । आफू र आफ्नो परिवारको होइन, समग्र देशबासीको सुखको कामना गर्ने तिनै महान सहिदको बलिदानीले आज देशले नयाँ गति लिनसकेको हो । जनताका हक र अधिकार स्थापित भएका छन् । आफू मरेर आम जनताको मुक्तिको कामना गर्नेहरू विरलै पाइन्छन् । तथ्यांकमा सहिदको संख्या धेरै होला, तर वास्तविक सहिदको मर्म उनीहरूको महानतामा प्रतिविम्बित भइरहेको हुन्छ । उनीहरूको त्याग, समर्पण र देशप्रेमले दर्शाइरहेको हुन्छ । अहिले व्यक्तिगत लाभका आधारमा सहिद शब्दलाई परिभाषित गर्नेहरूको संख्या पनि कम छैन । प्रजातन्त्रको आवश्यकता र जनताको राज्य स्थापित हुनुपर्ने माग राखेर कसैसँग नझुक्ने महान आत्माहरू नै सच्चा सहिद हुन् । उनै सहिदहरूको बलिदानीले आज प्रजातान्त्रिक अधिकार स्थापित भएको छ । सामाजिक, आर्थिक, राजनीतिक र शैक्षिक जागरण आएको छ । गोविन्द रिमालगैंडाकोट नगरपालिका५, नवलपरासी"
प्रश्नपत्र किनबेच,"पुस २२ मा लिइएको आईएलटीको परीक्षाको प्रश्नपत्र बाहिरियो भनी परीक्षा नै रद्द गरिएको थियो । परीक्षापत्र बेचिएको शंकाको आधारमा प्रहरीले ३ जनालाई पक्राउ गरेको थियो । अन्तर्राष्ट्रिय स्तरको परीक्षा आईएलटीको प्रश्नपत्र त यसरी बाहिरिन्छ भने अरू साधारण प्रश्नपत्र बाहिरिनुलाई सामान्य नै मान्न सकिन्छ । फितलो कानुनी कारबाहीका कारण धेरैजसो आपराधिक क्रियाकलाप गर्न सजिलो भएको छ, नेपाली भूमि । अष्ट्रेलिया लगायत अन्य युरोपियन मुलुकमा पढ्न जान योग्य व्यक्तिले मात्र पास गर्ने आईएलटीको परीक्षामाथि शंका उत्पन्न भएको छ । दुईचारजना खराब विद्यार्थीका कारण असल विद्यार्थीलाई मर्का परेको छ । खराबले त सजाय भोग्नु ठूलो कुरो होइन, असलले समेत सजाय भोग्नुपर्यो । आईएलटीको प्रश्नपत्र बाहिरिएसँगै सबै परीक्षा रद्द भए । परीक्षा रद्दसँंगै राम्रो नम्बर ल्याएर पास गर्ने विद्यार्थीका लागि ठूलो धोका भयो । पछिल्लो समय नियम, कानुन कडा नहँुदा अपराधीको मनबोल दिनप्रतिदिन बढ्दै गएको छ । त्यसैले अब नियम, कानुन कडा बनाई अपराधीलाई सजायको दायरामा ल्याउन ढिलाइ गर्नु हुँदैन । पुरुषोत्तम घिमिरेजोरपाटी, काठमाडौं"
विश्वविद्यालय युवाहरूको सपना !,"विश्वविद्यालयको हविगत साधना प्रतीक्षाको विचार पढेपछि केही लेख्न मन लाग्यो । देशकै ठूलो त्रिभुवन विश्वविद्यालयको फोटो राखेर लेखिएको यो लेखले त्रिविकै प्राध्यापक आवासगृह र त्रिभुवन विश्वविद्यालयको केन्द्रीय क्याम्पस परिसरको हविगतलाई औंल्याएको देखिन्छ । नेपाली उखान गर्नेलाई भन्दा देख्नेलाई लाज भनेको यही हो । पहिले विदेशिएका अनि विदेशबाट नेपाल आउने नेपालीहरूले नै नेपालभित्र विश्वविद्यालय एवं शैक्षिक जगतलाई कसरी कुन दृष्टिकोणले हेर्छन् भन्ने उदाहरण पनि हो यो । विश्वविद्यालयभित्र थुप्रै विकृति, बेथितिको थुप्रो छ भन्ने नजरअन्दाज यो लेख पढ्ने जोकोहीले सहजै गर्न सक्छ । हुन त त्रिभुवन विश्वविद्यालयभित्र राजनीतिक भागबन्डामा नियुक्ति खाने सबै तहका पदाधिकारीहरूलाई यस प्रकारका विचार र लेख पढ्ने फुर्सद नहोला । तर यसरी सञ्चार माध्यमबाट दिनप्रतिदिन आउने समाचार, लेख र टीकाटिप्पणीहरूलाई पृष्ठपोषणका रूपमा गम्भीरतापूर्वक लिएर ती तिनमा सुधारको लागि तत्काल प्रयास थाल्नुचाहिँ जवाफदेहिता हो र यो जवाफदेहिता बहन गर्नुपर्ने जिम्मेवारी संस्थाको नेतृत्वमा हुनुपर्छ ।त्रिभुवन विश्वविद्यालयले समयसापेक्ष आफूलाई सूचना प्रविधिमैत्री बनाउन सक्नुपर्छ । सञ्चार माध्यमहरूमा आएका सकारात्मक सुझावहरूलाई पृष्ठपोषणको रूपमा लिएर भावी पुस्तासम्म विश्वविद्यालयको गरिमालाई जोगाउनु जरुरी छ । नोदनाथ त्रिताल भोजपुर बहुमुखी क्याम्पस, भोजपुर"
मेलम्चीको मोह,"कुनै समय सपना बनेको मेलम्ची खानेपानी आयोजना राजधानीबासीको जीवनधारा बनेर भित्रिने तयारी गरिरहेको छ । मेलम्ची राजधानीको प्रतिष्ठा बनेर भित्रिने तयारी भइरहँदा कम्तीमा यस्ले वाग्मती नदीमा समेत प्राण भर्ने विश्वास गर्न सकिन्छ । राजधानी काकाकुल बनेर एकथोपा पानीको खोजीमा भौंतारिंँदा बहसमा आउन नसकेको सुन्दरीजलको पानीमाथि अब बहस सञ्चालन हुनु जरुरी छ । वाग्मतीको मुहान हुँदै बगेको पानीमाथि नेपाल खानेपानी संस्थानले जमाएको एकाधिकारले वाग्मती नदीको प्राण समाप्त भएको अवस्था थियो । मुहानबाट सुन्दरीजल हुँदै अघि बढेको सम्पूर्ण पानीलाई पाइपमार्फत खानेपानी संस्थानले कब्जा जमाएपछि सुन्दरीजलको तल्लो तटबाट निस्किएका सीमित पानीलाई बोकेर वाग्मती नदीले आफ्नो प्राण धानिरहेको अवस्थाको अब अन्त्य हुनु जरुरी छ । त्यसो त अबको ४ महिनामा राजधानी भित्रन सक्ने भनिएको दैनिक १७ करोड लिटर पानीको वितरण र भण्डारणको पूर्ण तयारी नभइसकेको अवस्थामा मेलम्चीको पानीको केही अंश सीमित अवधिका लागि वाग्मती नदीले पाउने निश्चित छ । यद्यपि मेलम्चीको पानीले राजधानी स्पर्श गरेसँंगै वाग्मती मुहान र नागमती, स्यालमती मुहानबाट गन्तव्यतर्फ अघि बढ्दै गरेको पानीमाथिको रुकावटको अन्त्यका लागि खानेपानी संस्थानको स्पष्ट धारणा आउनु जरुरी छ । देश संघीय संरचनामा प्रवेश गरिसकेको अवस्था र पछिल्लो समय नदी र नदी तटमा बस्ने बासिन्दाको अधिकारबारे बहस प्रारम्भ भइसकेको परिस्थितिमा नदी मुहानको पानीको बाँडफाँडमा अब सम्बन्धित नगरपालिका तथा स्थानीय बासिन्दा समेतको ध्यान जानु जरुरी छ । उत्तम पुडासैनी जोरपाटी, काठमाडौं"
यी संस्था किन बोल्दैनन् ?,"विजयपुर दरबारमाथि डोजर अर्जनबाबु माबुहाङको लेखले विजयपुर राज्यको इतिहास स्पष्ट पारेको छ । यस किसिमको विजयपुरको इतिहास सायदै लेखिएको थियो । लेखमा प्रवीन पन्धाक र अरूहरूले लिम्बु लगायत ऐतिहासिक, पुरातात्त्विक तथा सांस्कृतिक सम्पदामा राज्यले विकासका नाममा विनाश गरेकाले यस्ता ऐतिहासिक सम्पदा नष्ट गर्ने काम गर्नुहुन्न भन्ने रिट दायर गरेको कुरा पनि उल्लेख छ । सर्वोच्च अदालतले असार १४ गते त्यस्ता ऐतिहासिक, पुरातात्त्विक तथा सांस्कृतिक सम्पदा विकासका नाममा विनाश नगर्न अन्तरिम आदेश दिएपछि विशेषत: लिम्बुवान क्षेत्रका बुद्धिजीवी तथा सांस्कृतिक संरक्षणकर्मीहरू अत्यन्त खुसी भइरहेको अवस्थामा विजयपुर राज्यको दरबार रहेकै स्थानमा खानेपानीको ट्यांकी बन्न लाग्नु ज्यादै दु:खद अवस्था हो । सेनकालमै विजयपुर राज्यमा किरात इतिहास, संस्कृति तथा परम्परा निस्प्रभावित तुल्याउनका लागि दन्तकाली, पिण्डेश्वर आदि स्थापना गरेको चर्चा केही इतिहासविद गर्छन् । अहिले संघीय व्यवस्था लागू हँुदै गरेको अवस्थामा सर्वोच्च अदालतले समेत ऐतिहासिक स्थल विनाश नगर्न आदेश दिँदादिँदै विजयपुर दरबार रहेको स्थानमै खानेपानीको ट्यांकी बनाउननिम्ति त्यहीमात्र एक उपयुक्त स्थान कसरी भयो ? विगतमा किरात याक्थुम चुम्लुङ, किरात राई यायोक्खा, किरात याक्खा छुम्माजस्ता संस्थाहरूले विजयपुर दरबार क्षेत्रको संरक्षणको कुरा उठाइरहेका थिए । कसरी अहिले उल्लेखित संस्थाका प्रतिनिधिहरूले समर्थन जनाए ? र त्यहीँ खानेपानीको ट्यांकी नै बनाउनुपर्छ भनी सहमति गरे ? यसबारे उल्लेखित संघ, संस्थाका आधिकारिक धारणा आए वेश हुन्थ्यो भन्ने लाग्छ । कमल मादेनभैंसेपाटी, ललितपुर"
भारतका ४ अमैत्रीपूर्ण कार्य,"भारत हाम्रो छिमेकी हो । छिमेकीहरू कोही असल त कोही खराब हुन्छन् । असल छिमेकी भएमा दुबैको कल्याण हुन्छ । तर खराब भएमा दुबैलाई हानि पुग्छ । भारतले हालै देखाएका केही कदमले ऊ असल छिमेकी हो भन्ने कुरामा संशय पैदा भएको छ । भारतले छिमेकी देशसँंग मित्रतापूर्ण सम्बन्ध राख्न निम्न ४ बुँदामा ध्यान दिनु आवश्यक छ । १ पूर्वका किसानहरूले भारत निकासी गर्न भनी पठाएको १८ ट्रक अदुवा १० दिनसम्म सिमानामा कुराएर अन्त्यमा भारत निकासी गर्न दिइएन । हजारौं किसानलाई त्यसले असर पारेको छ । क्वारेन्टाइन चेक जाँचको नाममा भारतले वर्षेनि नेपाली किसानहरूलाई यस्तै दु:ख दिने गरेको छ । आइन्दा यस्तो व्यवहार नगरियोस् ।२ वीरगन्जको बजार छपकैयाको सिमानामा भारतले आफूखुसी नयाँ सीमास्तम्भ बनाई नेपालको ५० औं बिगाहा जमिन मिचेको कुरा आएको छ । प्रधानमन्त्री शेरबहादुर देउवाले समेत त्यो कुरा स्वीकारेको छापामा आएको छ । यस्तो एकतर्फी मिचाहा काम गरेर नेपालीहरूको चित्त दुखाउने काम भारतले नगरोस् । ३ अहिले नेपालमा पूर्वाधार विकासको काम धेरै भइरहेको छ । त्यसको लागि सिमेन्टको खपत र माग धेरै छ । यस्तो बेला भारतको सत्तारुढ पार्टी बीजेपीकै केही नेताको उक्साहटमा सिमेन्टमा मिसाउन प्रयोग गरिने कच्चा पदार्थ क्लिङ्करले सीमापारि रक्सौलमा प्रदूषण बढायो भन्दै हड्ताल गर्न लगाइयो । क्लिङ्कर आयात रोक्का गरियो । फलस्वरूप नेपालका सिमेन्ट उद्योगहरू बन्द हुने अवस्थामा पुगेका छन् । सिमेन्टको मूल्य ह्वात्तै बढेको छ । यी सबले नेपालको पूर्वाधार विकासमा प्रतिकूल असर परिरहेको छ । यसमा भारतले अर्घेलो नगरोस् ।४ फलामे डन्डी बनाउन प्रयोग हुने कच्चा पदार्थ पनि भारतबाट नेपाल ल्याउन भारत सरकार नियन्त्रित रेल्वे कम्पनीले रेलका र्याकहरू उपलब्ध गराउन नमानेको समाचार आएका छन् । फलस्वरूप अहिले नेपाली बजारमा फलामे डन्डीको मूल्य प्रतिकिलो १० रुपैयाँले बढेको छ । यसले पनि देश विकासमा असर पारेको छ । किन भारतले यो बेला सिमेन्ट र छडमा यस्तो शत्रुतापूर्ण व्यवहार गरिरहेको छ ? गोपाल देवकोटागोकर्णेश्वर८, जोरपाटी, काठमाडांै"
बुद्धि कज्याउने राजनीतिक मन्त्र,"अर्गानिक बौद्धिकको निर्माणनिश्चित रूपमा राज्यको संविधान निर्माणदेखि ज्ञान उत्पादनमा संलग्न बुद्धिजीवीहरूसँग सत्ताशक्ति केन्द्रको सम्बन्ध सपाटमात्रै छैन, द्वन्द्वात्मक पनि छ । स्थापित प्रभुत्वशाली धर्म, शास्त्र, राज्य र तिनको ज्ञानविरुद्ध गौतम बुद्ध र ज्ञान दिलदासदेखि योगमाया न्यौपाने र पारिजातहरूले विद्रोह गर्दै सन्देह, प्रश्न, आलोचनात्मक विवेकको झण्डा फहराएको इतिहास पनि छ । तर पनि सत्ताप्रतिष्ठानहरू कति बलिया छन् भने अधिकांश विद्रोहलाई १९९७ सालमा जस्तै निलेको, तिनका मुद्दाको अपहरण गरेको र बुद्धिजीवीहरूलाई पद, पैसा, प्रतिष्ठाका लागि बौद्धिकहरूलाई भुलाएको तितो वर्तमान हामीसँग छ । राज्य र पार्टीजस्ता सत्तासंरचना विरुद्ध सन्देह, प्रश्न र आलोचनाको बौद्धिक अस्त्र प्रयोग गर्नेहरूलाई फाँडिएको अवस्थामा वैकल्पिक जनमुखी चिन्तन र कर्म कठिन हुनु अस्वाभाविक होइन ।चिन्तक अन्तोनियो ग्राम्सीले भनेझैँ वैकल्पिक जनमुखी चिन्तन र कर्मका लागि परम्परागत बुद्धिजीवीभन्दा अर्गानिक बौद्धिकको निर्माण जरुरी हुने रहेछ । समाजबाट कटेका परम्परागत बुद्धिजीवीहरूको निर्माण नै राज्य र पार्टीजस्ता सत्ताप्रतिष्ठानका लागि उपयोगका लागि हुने हो । अत: सत्ताप्रतिष्ठान र परम्परागत बुद्धिजीवीहरूबीच पद, पैसा, प्रतिष्ठासँग बुद्धि, ज्ञान, चातुर्यको लेनदेन हुनु कुनै अनौठो होइन । कम्युनिस्ट पार्टीहरू पनि केवल यथास्थितिवादी वा सुधारवादी सत्ताप्रतिष्ठानमा सीमित हुने र उत्पीडित जनताका मुद्दाबाट मुक्त हुने अवस्थामा अर्गानिक बौद्धिकको निर्माण तथा वैकल्पिक जनमुखी चिन्तन र कर्म अति आवश्यक हुन्छ । उत्पीडित वर्ग, वर्णजात, जाति, समुदाय, लिंग र क्षेत्रका अर्गानिक बौद्धिकको निर्माण तथा ती सबै अर्गानिक बौद्धिकले एकले अर्काे पहिचानका मुद्दामा सम्यक चिन्तन र कर्म गर्नुभन्दा उन्नत विकल्प देखिएको छैन । एक हातले माक्र्सवादको जप गर्दै, अर्काे हातले गाईभैंसी पूजा गर्दै समाजवादमा छलाङ मार्ने पार्टीका सत्ताधीशहरूले बौद्धिक अध्ययन, चिन्तन र आचरणको बत्ती निभाउने प्रयास जारी राख्ने नै छन् । तर जोजोसँग सन्देह, प्रश्न र आलोचनात्मक विवेक बाँकी छ, उनीहरूका लागि बुद्धले भनेझैँ आफ्नो दीयो आफै बन्ने (अप्पो दीप भव) भन्दा सचेत र सम्यक मानवीय कर्म के होला र ? ट्विटर :"
बैंक नोटमा रहने फोटो,"कागजी मुद्रा अर्थात् बैंक नोटको सर्वस्वीकार्यता आजसम्म निर्विवाद छ । मोबाइल बैंकिङ, डेबिटक्रेडिट कार्ड तथा इन्टरनेट प्रविधिमार्फत गरिने डिजिटल मनीको प्रचलन बढ्दै गइरहेको आजको समयमा पनि देशको आधिकारिक निकायबाट जारी बैंक नोटलाई नै ग्राह्यता दिने ठूलो समूह समाजमा यद्यपि छँदैछ । आफ्नै कुनै मूल्य नहुने कागजी मुद्रा वास्तवमा यस्तो मूल्यवान देखिनुमा सामाजिक र मनोवैज्ञानिक कारणहरू पनि प्रमुख रहने अध्ययनकर्ताहरू बताउँछन् । यसरी बैंक नोटलाई सर्वस्वीकार्य बनाइराख्न त्यस नोटमा प्रयुक्त विशिष्ट चित्र वा चिन्हहरूको पनि अहम् भूमिका रहेको हुन्छ । यस अर्थमा बैंक नोटको अग्रभागमा रहने मुख्य फोटो चित्र (पोट्ेर्रट) को नै प्रमुख चर्चा गर्नुपर्ने हुन्छ । किनकि बैंक नोटलाई हातमा लिने बित्तिकै त्यसमा रहेका कुन चित्र वा चिन्हमा सर्वसाधारण जोकोहीको झट्ट आंँखा लाग्ने हुन्छ, सोही चित्र वा चिन्हलाई नै विशेष महत्त्व दिनुपर्ने हुन्छ । फोटो चित्रको प्रसङ्ग उठाउँदा मानिसको अनुहार जत्तिको प्रभावकारी अरू चित्र हुँदैन भन्ने विज्ञहरूको धारणा पाइन्छ । विभिन्न जनावर, तालतलैया, हिमाल, जङ्गल वा समुद्र आदिको चित्रभन्दा मानिसको अनुहार भएको फोटो चित्र हेरेर नोट सक्कली वा नक्कली के हो भन्ने यकिन गर्न सहज हुने हुन्छ । अन्य चित्रहरू जस्तै समुद्रमा छाल उठेनउठेको, हिमालमा हिउँ जमेनजमेको, रुखमा पातहरू कमबढी भएनभएको त्यति ख्याल नहुन सक्छ । तर मानिसको अनुहारको फोटो चित्र हेर्ने बित्तिकै अनुहार प्रस्ट भएनभएको, आँखा टेडोमेडो भएको वा जुङ्गा लामोछोटो भएकोमा ध्यान पुगिहाल्छ र नोट सक्कलीनक्कली के हो भन्ने पनि तत्काल छुट्याउन सहयोग पुग्न सक्छ । प्राविधिक हिसाबले हेर्दा पनि नोटमा अन्य फोटो चित्र राख्नुभन्दा मानिसको अनुहारको फोटो चित्र राख्दा बढी प्रविधिको प्रयोग आवश्यक हुने हुनाले यस प्रकारका फोटो चित्र बढी प्रभावकारी हुने गर्छन् ।बैंक नोट हातमा पर्ने बित्तिकै हेर्दा कुन चित्र वा बनोटमा आँखा पर्छ ? उत्तर सजिलो छ, फोटो चित्रमा । जसरी खबर पत्रिका हातमा पर्नासाथ त्यसमा छापिएको तस्बिरहरू, कार्टुनहरूमा आँखा लाग्छ, बैंक नोटमा रहेको फोटो चित्रले पनि पहिलो ध्यान खिच्ने हुन्छ । नोटमा रहने फोटो चित्र कुनै सर्वमान्य राष्ट्रिय गौरवका प्रतीकको नै हुने हुँदा यसमा सबैको ध्यान स्वभावत: जान्छ नै । र त्यही अर्थमा यसैका आधारमा नोटको सुरक्षण व्यवस्था थप दरिलो बनाउन सहयोग पुग्छ । किनकि माथि नै भनियो, अनुहारको फोटो चित्रको नक्कल गर्न सर्वथा कठिन हुन्छ र कहीं कतैबाट नक्कल गर्ने काम भइहाले पनि केही कमजोरी रहनगई समातिने सम्भावना बढी रहन्छ ।बैंक नोटमा रहने अग्रभागको फोटो चित्र सम्बन्धमा विश्वका विभिन्न देशमा विभिन्न व्यवस्था रहेको पाइन्छ । जस्तो कि पश्चिमा कतिपय एकै देशका अलगअलग दरका नोटमा अलगअलग राष्ट्रिय व्यक्तित्वहरूको फोटो चित्र देख्न सकिन्छ । उदाहरणका लागि अमेरिकी डलर १ मा अमेरिकी प्रथम राष्ट्रपति जर्ज वासिङटनको फोटो चित्र रहेको छ भने अमेरिकी डलर १०० मा बहुमुखी प्रतिभाका धनी, सुविख्यात बेञ्जामिन फ्र्याङ्कलिनको फोटो चित्र रहेको छ । अन्य युरोपियन देशमा राष्ट्राध्यक्षका सट्टा सुविख्यात नाटककार, वैज्ञानिक वा खेलाडीहरूका फोटो चित्र राख्ने पनि प्रचलन छ । तर अर्कोतर्फ हाम्रो छिमेकी मुलुक भारतमा भने सबै दरका नोटमा राष्ट्रपिता महात्मा गान्धीको फोटो चित्र रहेको छ । त्यस्तै चीनका सबै दरका नोटमा प्रथम राष्ट्राध्यक्ष माओत्सेतुङको फोटो चित्र रहेको छ । त्यस्तै अर्को नजिकको देश पाकिस्तानमा पनि सबै दरका नोटमा संस्थापक, गभर्नर जनरल मोहम्मद अली जिन्नाको फोटो चित्र रहेको देखिन्छ । अलिक पर थाइल्यान्ड, मलेसिया, सिंगापुर आदि देशमा पनि ती देशका नोटहरूमा एकल राष्ट्रिय व्यक्तित्वको फोटो चित्र रहेको पाइन्छ । समग्रमा हेर्दा के देखिन्छ भने बैंक नोटको फोटो चित्रमा रहने यस्ता व्यक्तित्वहरू राष्ट्रनिर्माताका रूपमा वा सर्वमान्य नेतृत्वकर्ताका रूपमा वा राष्ट्रका गौरव, धरोहरका रूपमा स्थापित भएका हुन्छन् । फोटो चित्रमा यिनको उपस्थितिले नोटको ओज र गरिमा बढाउने मात्र होइन कि नोट साथमा लिनेलाई पनि गौरवको अनुभूति हुन्छ ।त्यसो त विश्वका केही सुन्दर बैंक नोटहरूमा नेपालको नाम पनि अग्र पङ्क्तिमा छ । १४ सेप्टेम्बर २०१७ को द टेलिग्राफ पत्रिकाको खबर अनुसार संसारका सुन्दर नोटहरूमध्ये नेपाली रु ५००, रु ५, रु १ र सिक्का रु २ को डिजाइन उत्कृष्ट रही क्रमश: १२ औं, १३ औं, १४ औं र २० औं स्थान हासिल गर्न सफल भएका छन् । यसरी नोट तथा सिक्कामा रहने चित्रको उत्कृष्ट डिजाइन तथा संयोजन गरी देशलाई गौरवान्वित गराउनुहुने सम्मानित विद्वान तथा विज्ञ महोदयहरू धन्य हुनुहुन्छ ।बैंक नोटले देशको एतिहासिक, सांस्कृतिक, भौगोलिक मूल्यमान्यताको मात्र प्रतिनिधित्व गर्ने होइन कि देशको सार्वभौम अखण्डताको पहिचान दिने र त्यसको सम्बद्र्घनसमेत गर्छ । यसले देशको भौगोलिक सीमाभन्दा बाहिर भएर पनि यो मेरो देशको पैसा भन्ने आत्मगौरवको अनुभूति दिलाउँछ । यस्तो भावनात्मक सम्बन्ध रहने नोटमा सर्वस्वीकार्य कुनै राष्ट्रिय एकता र धरोहरका प्रतीक व्यक्तित्वको फोटो चित्र राखी थप सुरक्षित र आकर्षक किन नबनाउने ? सोच्नुपर्ने बेला आएको छ ।कँडेल नेपाल राष्ट्र बैंकका कार्यकारी निर्देशक हुन् । यो लेखकको निजी विचार हो ।"
भीम विराग प्रतिष्ठानद्वारा पुरस्कार,"हेटौँडा (कास) भीम विराग संगीत, साहित्य, कला प्रतिष्ठान हेटाँैडाले बिजुली माया वन श्रेष्ठ राष्ट्रिय संगीत पुरस्कार वरिष्ठ गीतकारफिल्म निर्देशक चेतन कार्कीलाई प्रदान गरेको छ । एक लाख राशिको उक्त पुरस्कार सोमबार भीम विरागको ८४ औं जन्मजयन्ती अवसरमा प्रदान गरिएको हो । कार्कीलाई गायक जगत्मर्दन थापाले पुरस्कार हस्तान्तरण गरे । उक्त पुरस्कार हेटाँैडाका उद्यमी कन्हैयाकृष्ण श्रेष्ठले आफ्नी आमाको सम्मानमा स्थापना गरेका हुन् । प्रतिष्ठानले २५ हजार रुपैयाँसहितको हर्षनर बज्राचार्य स्मृति पुरस्कार नाटयकर्मी कुमार शाहलाई र २० हजार राशिको विजय बानियाँ स्मृति लोक संगीत पुरस्कार लोकगायिका कोमल वलीलाई प्रदान गर्यो ।यसै गरी, मुक्ति गोविन्द वैद्यले स्थापना गरेको १० हजार रुपैयाँसहितको तुलसीमाया शिवकुमारी सृजनशील नारी पुरस्कार अनिता न्यौपानेलाई र ७ हजार ५ सय रुपैयाँ रहेको भीममथुरा बाल प्रतिभा पुरस्कार बाल गायक चिराग डंगोल दिइयो । १५ हजार रुपैयाँ रहेको शिला नारी संगीत पुरस्कार गायिका विद्या तिवारी प्रदान गरियो । ११ हजार १ सय ११ रुपैयाँको चिनुकुमारी लामा स्मृति साहित्य पुरस्कार कवि निमेष निखिललाई दिइयो । स्वास्थ्य क्षेत्रमा सक्रिय स्वयंसेवी चम्पा कोजूलाई १० हजार नगद राशिको मंगलादेवी श्रेष्ठ स्मृति स्वास्थ्य पुरस्कार प्रदान गरियो ।"
विवादमा अरिजित,"गायकीबाट सबैको मन जित्दै आएका अरिजित सिंह अहिले विवादमा तानिएका छन् । एउटा पुरानो भिडियो सामाजिक सञ्जालमा आएपछि उनको पक्षविपक्षमा बोल्नेदेखि मजाक उडाउनेहरूसम्म सलबलाएका छन् । भिडियोमा उनी रकस्टार फिल्मको नादान परिंदे गाइरहेका देखिन्छन् । गाउँदै जाँदा माइक निहुरिन्छ अनि उनी एक्कासि मुख छाड्छन् । आयोजकहरू तुरुन्तै स्टेजमा आएर उनको माइक मिलाइदिन्छन् । यद्यपि, अरिजित रौद्र मुद्रामै रहेको प्रस्ट देखिन्छ । उनी गितार बजाउँदै स्टेज कभर गर्छन् । अचम्म त के भने उनको गायन समेत साह्रै खस्किएको सुनिन्छ, झुर गाएका छन् । साढे एक मिनेटको भिडियोलाई लिएर भारतका सामाजिक सञ्जाल प्रयोगकर्ताहरूले अनेक ट्रोल र मिमहरू बनाइरहेका छन् । उनले दर्शकसामु रिस नदेखाएको भए राम्रो हुने सल्लाह दिइएको छ ।अरिजित धेरै पटक विवादमा फसिसकेका छन् । सलमान खानसँगको खटपट सर्वविदितै छ । सलमान आफ्ना फिल्ममा अरिजितका गीत राख्दैनन् । सुलतान मा अरिजितको गीत हटाइदिएका थिए । तर, सलमानले नराखे पनि पछिल्लो समय बलिउडका अधिकांश फिल्ममा अरिजितको स्वर अनिवार्य जस्तै हुने गरेको छ । उनले गाएका सबै गीत चल्छन् पनि । उनलाई किङ अफ हिन्दी म्युजिक भन्न थालिएको छ ।सन् २००५ को एउटा रियालिटी सोमा भाग लिँदा उनी उत्कृष्ट पाँचमा पनि परेका थिएनन् । त्यसपछि उनले गुजारा चलाउन प्रितम चक्रवर्ती, विशाल शेखरजस्ता संगीत निर्देशकसँग काम गरे । उनी डमी गाउने, प्रोग्रामिङ गर्ने लगायत काम गर्थे । पश्चिम बंगालको सानो गाउँमा जन्मिएका उनलाई प्रितमले नै प्लेब्याक सिंगिङमा उतारेका हुन् । कर्ली कपाल र दाह्रीवाला लुक्सबारे प्रश्न सोध्दा उनी भन्छन्, फुर्सद नभएर छाँटकाट नगरेको हो । तर, म यस्तै भयानक हुलियामै हुन्छु प्राय: ।धेरैजसो शान्त र लजालु स्वभावमा देखिने उनले स्टेजमै मुख छाडेको दृश्य अनौठो मानिएको छ । यद्यपि, भिडियो पुरानो भएकाले अरिजितले अब त सार्वजनिक स्थलमा कसरी प्रस्तुत हुनुपर्छ भन्नेबारे सिकिसकेको अनुमान गर्न सकिन्छ ।"
दर्शकको उत्साह अनपेक्षित,"धरान (कास) कुनै समय पूर्वको रंगमञ्चीय राजधानी मानिन्थ्यो धरानलाई । बिस्तारै यो सेलायो । छिटफुटबाहेक यहाँ रंगमञ्चीय गतिविधि हुन छाडे । मुलुक संघीयता कार्यान्वयनतिर तीव्र रूपमा लम्किरहेको बेला रंगभूमि एकेडेमीले धरानमा रंगमञ्च ब्यँुताउने सानो प्रयास गरेको छ । लिम्बू समुदायको सामाजिक परिवेश र आसपासको समाज समेटेर तयार पारेको नाटक इङघङ (सन्देश) यहाँ एक साता चल्यो । दर्शकको मनग्गे साथले निर्देशक विष्णु मोक्तान तामाङ मुग्ध बने । दर्शकको यति राम्रो साथ पाउँछ भन्ने सोचेकै थिएनौं, तामाङले आइतबार मञ्चन सकिएको नाटकको अनुभव सुनाए, पूर्वमा रंगमञ्चको राम्रो सम्भावना छ भन्ने यसले पनि पुष्टि गर्छ । धरान सभागृहको हलमा माघ ९ देखि नाटक लगातार मञ्चनमा थियो । गाउँले परिवेशमा तयार पारिएको नाटकमा दर्शकहरू घरी हाँस्थे, घरी गम्भीर बन्थे । पूर्वेली लवज, संस्कृति र भेषभूषाको प्रयोग नाटकको मौलिक पक्ष थियो । एक घण्टा ४५ मिनेटको नाटकले अशिक्षा, अन्धविश्वास र छुवाछुत जस्ता घटनालाई विषयवस्तु बनाएको थियो । साथसाथै, पछिल्लो समय आधुनिक सूचना प्रविधिले नयाँ पुस्तामा पारेको सकारात्मक र नकारात्मक दुवै असरलाई नाटकले केलाउने कोसिस गरेको थियो भने लिम्बू समुदाय र आसपासका अन्य समुदायबीचको सांस्कृतिक सामाजिक सम्बन्धलाई पनि यसले पर्गेल्ने प्रयास गरेको थियो । मौलिक संस्कृतिको जगेर्ना गर्नुपर्छ भन्ने सन्देशलाई फरक ढंगले उठाउने कोसिस गरेका हौं, निर्देशक तामाङले भने ।निर्देशक स्वयंसहित नाटकमा दीपेन्द्रसिंह दर्नाल, प्रेसिका निरौला, हरि इवाहाङ लिम्बू, तुलसा थापा, शंकर थापा, कुमारी राई, गेभी लिम्बू, मिलन राई, निश्चल कुलुङ, उदित इवाहाङ लिम्बूले अभिनय गरेका थिए ।अढाइ दशकअघि नेपाली रंगमञ्चमा धरानको चम्किलो नाम थियो, नाटक लेखनसमेत गरेका तामाङले भने, ५० को दशकदेखि खडेरी सुरु भयो । यो खडेरीलाई हटाउन रंगभूमि एकेडेमीमार्फत सानो थालनी गरेका हौं ।"
क्यान इन्फोमा लिलिबिली,"काठमाडौं (कास) राजधानीको भृकुटीमण्डपमा जारी क्यान इन्फो टेक मेलामा लिलिबिली ले प्रमोसनल क्याम्पेन गरेको छ । क्याम्पेनमा क्रममा युवामाझ फिल्मका नायक प्रदीप खड्का आफ्नो अनुभव सेयर गरेका थिए । मेलामा उपस्थित दर्शकले खडकासँगै सेल्फी र अटोग्राफ लिएका थिए । केही दर्शकले हालै सार्वजनिक फिल्मको गीत इज इट लभ को छायांकनबारे जिज्ञासा राखेका थिए । दुईपटक युट्युब ट्रेन्डिङको नम्बर वान र लामो समय टप फाइभमा रहेको यो गीत टर्कीको इस्तानबुलमा अत्यधिक चिसोमा छायांकन गरिरहेको थियो । युरोपका विभिन्न सहर र नेपालमा छायांकान गरिएको फिल्ममा प्रदीपसँगै प्रियंका कार्की, जसिता गुरुङलगायतको अभिनय छ । गोविन्द शाही, सुदीप खड्का र मिलन चाम्सले निर्माण गरेको यो फिल्मलाई मिलनले निर्देशन गरेका हुन् ।"
सिमेन्टमा १२० बढाएर २० रुपैयाँ घटाइँदै,"काठमाडौं प्रतिबोरा १ सय २० रुपैयाँसम्म मूल्य वृद्धि गरेका सिमेन्ट व्यवसायीले न्यून मात्रामा मूल्य घटाउन थालेका छन् । उत्पादन लागत, क्लिंकर आयातमा समस्यालगायतको बहानामा व्यवसायीले १५ दिनमै ५ पटक मूल्य बढाएका थिए । मूल्य वृद्धिको चौतर्फी विरोध र सरकारले अनुगमन तीव्र बनाएपछि व्यवसायीले मूल्य घटाउन थालेका हुन् ।आपूर्ति व्यवस्थापन तथा उपभोक्ता हित संरक्षण विभागका अनुसार सोमबारसम्म ४ वटा सिमेन्ट उद्योगले मूल्य घटाएको विभागमा जानकारी गराएका छन् । विभागका अनुसार हालसम्म शिवम्, अम्बे, सर्वोत्तम र नारायण (त्रिशक्ति) सिमेन्टले मूल्य घटाएका हुन् ।सोमबारसम्म चारजना उद्योगीले सिमेन्टको मूल्य घटाएर बयान दिन आएका छन्, विभागका अनुसन्धान अधिकृत रमेशकाजी श्रेष्ठले भने, अन्य व्यवसायीले मूल्य घटाउन आलटाल गर्दै आएका छन् । विभागका अनुसार सर्वोत्तम सिमेन्टले प्रतिबोरा १० रुपैयाँ घटाएर ओपीसीमा ८ सय ३५ र पीएसीको मूल्य ७ सय ३५ रुपैयाँ निर्धारण गरेको छ । अम्बे सिमेन्टले प्रतिबोरा २० रुपैयाँ घटाएको विभागमा जानकारी गराएको छ । नयाँ मूल्यअनुसार प्रतिबोरा ७ सय ४० रुपैयाँ मूल्य निर्धारण गरेको कम्पनीले जनाएको छ । अम्बेले एक महिनाको अवधिमा प्रतिबोरा १ सय १० रुपैयाँ मूल्य बढाएको विभागको प्रतिवेदनमा उल्लेख छ । एक महिनाअघि ६ सय ५० रुपैयाँमा बिक्री गर्दै आएको सिमेन्टको मूल्य बढाएर ७ सय ६० पुर्याएको थियो । शिवम् सिमेन्टले पनि प्रतिबोरा २२ रुपैयाँ ६० पैसा घटाएको छ । हाल शिवम्ले बजार मूल्य ८ सय ८७४० रुपैयाँ तोकेको छ । विभागको प्रतिवेदनअनुसार एक महिनाको अवधिमा १ सय २० रुपैयाँँ बढाएर ९ सय १० रुपैयाँ पुर्याएको थियो । यस्तै नारायण सिमेन्टको उत्पादन त्रिशक्तिले ओपीसी सिमेन्टको मूल्यमा १० रुपैयाँ घटाएको छ ।उद्योगले प्रतिबोरा ८ सय ९० रुपैयाँ बिक्री गर्दै आएको सिमेन्टको मूल्य ८ सय ८० रुपैयाँ निर्धारण गरेको विभागमा पठाएको पत्रमा उल्लेख छ । यी चार उद्योगले मूल्य सामान्य घटाए पनि अन्यले घटाउन आलटाल गर्दै आएका छन् । गत साता विभाग र व्यवसायीबीच भएको छलफलमा सिमेन्टरड व्यवसायी स्वयम्ले तीन दिनभित्र भाउ घटाउने सहमति जनाएका थिए । चारबाहेक अन्य सिमेन्ट र डन्डी उद्योगले मूल्य घटाएका छैनन् । व्यवसायीले मागको तीन दिनको अवधि सकिएपछि विभागले बिहीबार पुन: २४ घण्टाभित्र उपस्थित हुन पत्राचार गरेको थियो । विभागले मारुती, सर्वोत्तम, भूगर्भ, अग्नि, घोराही, अर्घाखाँची, अम्बे, बृज, शुभश्री, अरनिको, नारायणी, गोयन्कालगायत १८ वटा सिमेन्ट उद्योगलाई पत्र काटेको छ । अम्बे, काठमाडौं, गोयन्का, लक्ष्मी, जगदम्बा स्टिल उद्योगलाई पनि २४ घण्टाभित्र उपस्थित हुन पत्र काटेको थियो । अस्वाभाविक मूल्य वृद्धिको विरोध भएपछि नेपाल सिमेन्ट उत्पादक संघले पनि मूल्य घटाउन व्यवसायीहरूलाई पत्रचार गरेको थियो । संघले पुनर्निर्माण कार्यलाई दु्रत गतिमा अघि बढाउने योजनाअनुरूप सिमेन्टलगायत निर्माण सामग्रीको माग बढ्न जाने भएकाले पुनर्निर्माणको कार्य तथा उपभोक्तालाई राहत दिन आआफ्ना उद्योगबाट उत्पादित सिमेन्टको बिक्री मूल्यमा नाफाघाटा नहेरी यथाशक्य कम गरी बिक्री वितरण गर्न गराउन पत्रचार गरेको विज्ञप्ति सार्वजनिक गरेको थियो ।अधिकांश व्यवसायीले अटेरी गर्दै आएका छन् । श्रेष्ठका अनुसार हालसम्म चार व्यवसायी मात्रै बयानका लागि उपस्थित भएका छन् । विभागका महानिर्देशक कुमार दाहालका अनुसार बयानका क्रममा जगदम्बाले मूल्य घटाउने प्रतिबद्धता जनाए पनि हालसम्म घटाएको छैन । उनले बुधबारसम्म मूल्य नघटाए थप कारबाही प्रक्रिया अघि बढाइने बताए । व्यवसायीलाई दुई दिन समय दिए पनि अधिकांशले मूल्य घटाएनन्, महानिर्देशक दाहालले भने, बुधबारसम्म मूल्य समायोजन नभए कारबाहीका लागि प्रहरीमा पठाउँछौं । विभागका अनुसार व्यवसायीले एक महिनाको अवधिमा ५ देखि १८ प्रतिशतसम्म मूल्य बढाएका छन् । विभागले तयार पारेको प्रतिवेदनअनुसार ट्रक व्यवसायीले इन्धनको मूल्य वृद्धिको बहानामा ५ देखि १८ प्रतिशतसम्म भाडा वृद्धि गरेका छन् । जसअनुसार प्रतिबोरा २० रुपैयाँसम्म भाडा वृद्धि गरेको प्रतिवेदनमा उल्लेख छ । उद्योग अनुगमनका क्रममा मूल्य वृद्धिको कारण अन्तर्राष्ट्रिय बजारमा कच्चा पदार्थको मूल्य वृद्धि भनिए पनि क्लिंकर आफैं उत्पादन गर्ने उद्योगले समेत मनोमानी मूल्य वृद्धि गरेको प्रतिवेदनमा उल्लेख छ ।सरकारी स्वामित्वमा सञ्चालित हेटौंडा सिमेन्टले पनि प्रतिबोरा १ सय ३ रुपैयाँ बढाएको छ । प्रतिवेदनअनुसार ७ सय ९५ रुपैयाँ पर्ने हेटौंडा सिमेन्ट हाल ८ सय ९८ रुपैयाँ पर्छ । हेटौंडा सिमेन्टले मूल्य घटाएको छैन । मूल्य घटाउन आलटाल गरेपछि हेटौंडा सिमेन्टलाई पनि पत्राचार गरेको दाहालले बताए ।"
एनसेलको कर विवादमाथि अर्को मुद्दा,"अवैध धनलाई वैध हुने बाटो दिउँ : ओलीकाठमाडौं (कास) पूर्वप्रधानमन्त्री तथा नेकपा एमालेका अध्यक्ष केपी शर्मा ओलीले अवैध धनलाई वैध हुन दिनुपर्ने धारणा राखेका छन् ।हालको व्यवस्थाअनुसार अन्डरग्राउन्ड मनी (अवैध धन) बाहिर निस्कन नसकेको भन्दै शुद्धीकरण हुन दिनुपर्ने धारणा राखेका हुन् । नेपाल चेम्बर अफ कमर्सको नवनिर्वाचित कार्यसमितिका पदाधिकारीलाई पार्टी कार्यालय धुम्बाराहीमा सोमबार स्वागत गर्दै उनले उक्त धारणा राखेका हुन् । देश विकासका कुराहरूलाई ध्यानमा राखेर अन्डरग्राउन्ड मनीलाई सर्फेसमा आउन दिने, त्यसलाई लिगलाइज हुन दिने, शुद्धीकरण हुने बाटो दिने र सरकारले त्यसबापत कर लिने गर्नुपर्छ, उनले भने, मैले भन्ने गरेको छु मनि लाउन्डरिङ भनेको जसले पैसा निकाल्यो त्यसलाई समाउने मात्रै हैन । त्यो लाउन्डरिङ नै भएन । उनले शुद्धीकरणलाई धारा, साबुन पानी, सर्फलगायत विषयसँग तुलना गरी लाउन्डरिङ नै हुन नसकेको बताए । धारामा पैसा जान दिनुहुन्न, वासिङ मेसिनमा हाल्न दिनु हुन्न । निकाल्नेबित्तिकै समात्नुहुन्छ भने लाउन्डरिङ कसरी भयो ? उनले भने, मुसो निस्कने दुलामा साँचो थापेर बसेजस्तो गरेपछि जुन पैसा आउन खोजिरहेको त्यो आउन पाइरहेको छैन । स्रोत नखुलेको पैसा समाउनु लाउन्डरिङ नभएको उनले बताए । साबुन खै ? पानी खै ? साबुन पानी, सर्फ केही पनि छैन लाउन्डरिङ हुन्छ ? हामी साँचो थापेर मात्रै बसेका छांै, उनले भने । हालको व्यवस्थामा सुधार गर्नुपर्ने उनको जोड छ । अलिकति यसमा सुधार गर्नुपर्छ । लुकेको पैसा लगानीमा लाग्न सकोस् । यसमा सोच्नुपर्ला कि ? तपाईहरू पनि सोच्नुस्, उनले भने । नभए अन्डर ग्राउन्ड मनी क्यासिनोमा जाने उनले दाबी गरे । सुधार गरिएन भने यो पैसा क्यासिनोमा जान्छ । क्यासिनोमा त स्रोत देखाउनु पर्दैन । रोकतोक छैन, उनले भने । तर सम्पत्ति शुद्धीकरण निवारण ऐनले क्यासिनोमा पनि २ लाख रुपैयाँभन्दा बढीको कारोबार गरे स्रोत खुलाउनुपर्ने व्यवस्था गरेको छ । लगानी गर्ने क्षेत्रमा स्रोत खोजेर झन्झट दिइएको तर क्यासिनोमा भने रोकतोक नभएको दाबी ओलीले गरे । लगानीमा चहिँ लाउन्डरिङ चाहिन्छ । उत्पादन बढाउने, रोजगारी सिर्जना गर्ने कुरामा स्रोतको खोजी हुन्छ । देशका लागि, समाजका लागि केही गर्न आम्दानीको स्रोत चाहिन्छ, उनले बिरोधको शैलीमा भने । बैंक तथा वित्तीय संस्थामा १० लाख रुपैयाँभन्दा बढी रकम जम्मा गर्दा र झिक्दा स्रोत खुलाउनुपर्ने व्यवस्थाको पनि उनले विरोध गरे । आफ्नै पैसा पनि १० लाख राख्न र निकाल्न नपाउने ? उनले भने, यसलाई लोकतान्त्रको पर्यायवाची सरकारले हल्ला त गरिरहेको छ ।"
स्वदेशी कामदार अभाव,"अर्घाखाँची जिल्लाबाट कामको खोजीमा विदेसिने युवाको लर्काे छ । यहाँ निर्माणाधीन साना तथा ठूला आयोजनाले भने कामदारको अभावमा समयमा काम सम्पन्न गर्न सकेका छैनन् । सरकारी भवन, स्कुल, मोटरबाटो, खानेपानी योजनासहित विकास निर्माणको क्षेत्रका काम समयमा सम्पन्न भएका छैनन् । निजी फर्म तथा संघसंस्थाले कामदार नपाउँदा व्यावसाय फस्टाएको छैन । युवाको वैदेशिक रोजगारी मोहका कारण कामदार भारतबाट ल्याउनुपरेको छ, निर्माण व्यवसायी संघका अध्यक्ष ऋषिराम अधिकारीले भने, चाहिएजति कामदार पाउन मुस्किल छ । समयमा योजनाको ठेक्का पूरा गर्न धौधौ परेको छ । आफ्नै गाउँमा विकास योजनाका काम हुँदै छन् । सम्झौताअनुसार काम सम्पन्न गर्न कामदार चाहिएका छन् । स्थानीय युवाले यहाँ काम गर्न नरुचाएको उनले बताए । निर्माणाधीन आयोजनाका लागि आवश्यकभन्दा आधा मात्र कामदार जेनतेन व्यवस्थापन गर्न सकेको अधिकारीको भनाइ छ । धेरैजसो भारतीय अनि केही रोल्पा, रुकुम र सल्यानका छन् । कामदार अभावकै कारण समयमा काम सम्पन्न गर्न सकस छ, उनले भने । निर्मााण संघमा ६८ कम्पनी आबद्ध छन् । सबैजसोले काम पाएका छन् । केही जिल्ला बाहिरका कन्ट्रक्सनले पनि काम गर्दै छन् । भवन निर्माण र सडक पिचको काम गर्ने दक्ष मिस्त्री भारतीय छन् । स्थानीय युवा भारत वा खाडी मुलुकमा जान तयार छन् तर यहाँ काम गर्न मान्दैनन्, संघका उपाध्यक्ष कविराम खनालले भने, भारतीय र जिल्लाबाहिरका कामदार बिदामा गएपछि समयमा नआउने गर्दा समयमा काम सम्पन्न गर्न समस्या भएको छ । सम्झौताको समयभित्र आयोजना सम्पन्न नहुँदा म्याद थप्नुपर्ने बाध्यता रहेको उनले बताए । हिमाल, पहाड र तराई एकैदिन घुम्न सकिने सालझन्डीसन्धिखर्कढोरपाटन सडकको काम सात कम्पनीले ठेक्कामा गरिरहेका छन् । सडकमा ग्राभेल, नाली तथा पिच गर्ने काम भइरहेको छ । कामदार अभावले समयमा काम सकिँदैन । पोखराअर्घाखाँचीसुर्खेत सडकमा पनि द्रुत गतिमा काम भएको छैन । स्वदेशमा श्रमको सम्मान नहुनु, कम ज्याला र निरन्तर काम नपाइनाले युवा बिदेसिन रुचाउँछन् । पछिल्लो तथ्यांकअनुसार खाडी मुलुकमा ३० देखि ३५ लाख नेपालीले कठोर श्रम गरिरहेका छन् । स्वदेशमा श्रमिकलाई सम्मान गर्ने परिवेश छैन, कतारबाट फर्किएका सन्धिखर्कका श्याम थापाले भने, निरन्तर काम पाइँदैन अनि कामको मूल्यांकन पनि छैन । युवालाई यहीँ काममा लगाउन सरकारले रोजगारी नीति ल्याउनुपर्ने उनले बताए । यूएन्डआर शर्मा कन्ट्रक्सन प्रालिका सञ्चालक श्रीहरि गौतमले रूपन्देही, अर्घाखाँची र कपिलवस्तुमा सडक निर्माण, सिँचाइ र तटबन्धको ठेक्का लिएका छन् । सम्झौताअनुसार काम सक्न धेरै गाह्रो छ, आवश्यकमध्ये आधा कामदार पाइन्छन्, उनले भने, हाल ३५ मध्ये १५ जना भारतीय मिस्त्री छन् । आफ्नै ठाउँमा काम गर्न लाज मान्नेहरू भारत वा अन्य मुलुकमा गएर जुनसुकै काम गर्न तयार हुन्छन् ।"
सामसङको ग्यालेक्सी जेसेभेन एनएक्स्टी,"काठमाडौं (कास) सामसङले नेपाली बजारमा ग्यालेक्सी जेसेभेन एनएक्स्टी सार्वजनिक गरेको छ । यसमा ५ दशमलव ५ इन्चको एचडी एसएमोलेड स्क्रिनको प्रयोग गरिएको कम्पनीले जनाएको छ । शक्तिशाली एक्जिनोस ओक्टा कोर प्रोसेसर १६ जीएचजेड प्रोसेसरको प्रयोग गरिएको यो फोनमा रहेको अक्टाकोर प्रोसेसर र ३ जीबी र्यामले डाउनलोड गर्न, गेम खेल्न, एउटाबाट अर्को एप्समा स्विच गर्नेलगायत कार्य सहज रूपमा गर्न सकिने जारी विज्ञप्तिमा उल्लेख छ । यो सेटको मूल्य २१ हजार ९ सय ९० निर्धारण गरिएको कम्पनीले जनाएको छ ।"
डीजीकमको २० प्रतिशत छुट योजना,"काठमाडौं (कास) डीजीकमले आफ्ना सम्पूर्ण उत्पादनहरूमा २० प्रतिशत छुटको घोषणा गरेको छ । नेपालमा आफ्नो सेवाको २० वर्ष पूरा गरेको उपलक्ष्यमा कम्पनीले उक्त छुट दिने भएको जारी विज्ञप्तिमा उल्लेख छ । राजधानीको भृकुटीमण्डपमा जारी क्यानइन्फोटेक मेलाको अवधिभर डीजीकमको स्टलबाट उक्त छुट प्राप्त गर्न सकिने कम्पनीले जनाएको छ । कम्पनीले सीएटीभी प्रडक्ट, अप्टिकल फाइबर केबल, नेटवर्किङ केबल, कक्सिएल केबल, सीसीटीभी केबल, वायरलेस राउटर, सीसीटीभी सर्भेलेन्स प्रडक्टलगायत बिक्री गर्दै आएको छ ।"
बेलायती सामानको सोरुम नेपालमा,"काठमाडौं (कास) बेलायतका चर्चित ब्रान्डका जुत्ता, ब्याग, बेल्टलगायतका सामान बेच्ने उद्देश्यले राजधानीमा सोरुम सञ्चालनमा आएको छ । जमलमा खोलिएको सोरुममा बालबालिका, महिला र पुरुषले प्रयोग गर्ने सबै सामग्री खरिद गर्न सकिने जारी विज्ञप्तिमा उल्लेख छ । सोरुममा रहेका सामानको मूल्य र गुणस्तरबारे उपभोक्ताले कम्पनीको वेबसाइटमार्फत जानकारी प्राप्त गर्न सक्ने जनाएको छ । सोरुम सञ्चालनका अवसरमा सीमित अवधिका लागि सामानमा १० प्रतिशत छुटको व्यवस्था गरिएको सञ्चालकले जनाएको छ ।"
ब्रिलेयरको विक्रेतामा डेल्टा,काठमाडौं (कास) ब्रिलेयर साइन्स इन्डियाको चर्चित सौन्दर्य प्रसाधनको आधिकारिक विक्रेता डेल्टा मार्केटिङलाई नियुक्त गरेको छ । राजधानीमा आयोजित कार्यक्रममा ब्रिलियटर साइन्स नेपालको ब्रान्ड एम्बास्डरका रूपमा अन्तर्राष्ट्रिय हेयर स्टायलिस्टी नीलडेभिड कटुवाललाई नियुक्त गरेको जारी विज्ञप्तिमा उल्लेख छ ।
सहकारीमा सम्पत्ति शुद्धीकरण निवारण लागू,"काठमाडौं सम्पत्ति शुद्धीकरणसम्बन्धी अनुसन्धानका लागि सरकारले सहकारीहरूलाई पनि छुट्टै निर्देशनका जारी गरेको छ ।सम्पत्ति शुद्धीकरण निवारण ऐन, २०६४ ले दिएको अधिकार प्रयोग गरी सहकारी विभागले सोमबार निर्देशन जारी गरेको हो । सहकारी सदस्य तथा ग्राहकहरूको लगानी तथा कारोबारसम्बन्धी अनुसन्धानका लागि विभिन्न व्यवस्थाहरू लागू गर्दै निर्देशन जारी भएको हो । यसअघि राष्ट्र बैंकले पनि सम्पत्ति शुद्धीकरण निवारणका लागि विभिन्न निर्देशन जारी गरी बैंक तथा वित्तीय संस्थामार्फत सूचना संकलन गरिरहेको छ । उक्त सूचना संकलनका लागि राष्ट्र बैंकमा वित्तीय जानकारी इकाई गठन गरेको छ । वित्तीय कारोबारमा लापरबाहीको आरोप लाग्ने गरेको सहकारीले पनि अब सम्पत्ति शुद्धीकरण अनुसन्धानका लागि बैंकहरूले गरेजस्तै काम गर्नुपर्ने भएको छ ।निर्देशनअनुसार सदस्यहरूको सम्पत्ति शुद्धीकरण तथा आतंकवादी क्रियाकलापमा वित्तीय लगानीसम्बन्धी जोखिमको पहिचान तथा मूल्यांकन गरी उच्च, मध्यम र न्यून गरी तीन स्तरमा वर्गीकरण गर्नुपर्नेछ । यस्तो लागनी गर्ने उच्च जोखिममा रहेका सदस्यहरूको वर्षमा एकपटक, मध्यम जोखिममा रहेका सदस्यहरूको कम्तीमा दुई वर्षमा एकपटक र न्यून जोखिममा रहेका सदस्यहरूको कम्तीमा तीन वर्षमा एकपटक पहिचानका साथ जोखिम मूल्यांकन अद्यावधिक सहकारीहरूले गर्नुपर्नेछ । उच्च पदस्थ व्यक्तिको पहिचान तथा जोखिम व्यवस्थापन गर्दा विशेष उपायहरू अवलम्बन गर्नुपर्नेछ । विद्युतीय माध्यमबाट कारोबार गर्ने, उच्च जोखिममा रहेका वा उच्च आर्थिक कारोबार (३० लाख रुपैयाँभन्दा बढी) गर्ने सदस्यहरूको बृहत् पद्धतिबाट पहिचान गर्नुपर्ने व्यवस्थासमेत निर्देशनले गरेको छ ।चित्तबुझदो आधार भएकोबाहेक एकैपल्ट वा पटकपटक गरी वार्षिक ३० लाख रुपैयाँभन्दा बढीको बचत जम्मा, कर्जा भुक्तानी, विप्रेषण, रकम स्थान्तरण, सेयर खरिदलाई असामान्य कारोबार सम्झेर सहकारीले रिपोर्टिङ गर्नुपर्नेछ । सहकारी संस्थाहरूले १० लाख वा सोभन्दा बढीको सेयर खरिद, बचत जम्मा, ऋणको साँवाब्याज भुक्तानी वा विप्रेषण वा स्थानान्तरण भइआएको रकम भुक्तानी गर्दा स्रोत खुलाउनुपर्नेछ । यो व्यवस्था भने राष्ट्र बैंकले पनि बैंक तथा वित्तीय संस्था र सहकारीहरूका लागि लागू गरिसकेको छ । बैंक तथा वित्तीय संस्थाहरूलाई १० लाख वा सोभन्दा बढीको कारोबार गरे त्यसको प्रतिवेदन १५ दिनभित्र र शंकास्पद देखिए जुनसुकै कारोबारको प्रतिवेदन तीन दिनभित्र वित्तीय जानकारी इकाईमा पठाउनुपर्ने व्यवस्था छ ।सम्पत्ति शुद्धीकरणसम्बन्धी ऐन, नियमावली र निर्देशिकाको व्यवस्था कार्यान्वयनबारे सहकारीहरूले आफ्नो नीति तथा आन्तरिक कार्यविधि तर्जुमा गरी साधारणसभाबाट पारित गरी लागूसमेत गर्नुपर्नेछ । व्यवस्थापनस्तरको कार्यकारी अधिकृतसमेत नियुक्त गर्नुपर्ने व्यवस्था निर्देशिकाले गरेको छ । कार्यान्वयन अधिकारी नियुक्त नभएसम्म प्रमुख कार्यकारी अधिकृतले नै कार्यान्वयन अधिकारीको समेत जिम्मेवारी बहन गर्नुपर्नेछ, निर्देशनमा भनिएको छ, आवश्यक जनशक्ति, साधन, स्रोत जुटाउने जिम्मेवारी सञ्चालक समितिको हुने लगायतका व्यवस्था निर्देशनमा गरिएका छन्, विभागको विज्ञप्तिमा भनिएको छ । निर्देशिकाको व्यवस्था कार्यान्वयन नगरे कारबाही हुने उल्लेख छ । ऐन, नियमावली र निर्देशनका व्यवस्थाहरूको कार्यान्वयनमा उदासीन रहने सहकारी संस्थालाई उल्लंघनको मात्रा र त्यसबाट पर्न सक्ने प्रणालीगत प्रभावको गाम्भीरतासमेतको आधारमा विभागले प्रभावकारी, आनुपातिक तथा निरोधात्मक हुने गरी कारबाही गर्नेछ, विज्ञप्तिमा भनिएको छ । बचत तथा ऋणको कारोबार नगर्ने र ५ करोडभन्दा कम जायजेथा भएका सहकारी संस्थाहरूले वार्षिक रूपमा निर्देशनबमोजिमको कार्यहरूको प्रतिवेदन सहकारी प्रशिक्षण तथा डिभिजन कार्यालयहरूमा पेस गर्नुपर्नेछ ।डिभिजन कार्यालयहरूले भने सहकारी विभागमा पठाउनुपर्नेछ । अन्य प्रकृतिका सहकारी संस्थाहरूलाई भने उक्त प्रकृतिको प्रतिवेदन चौमासिक रूपमा ७ दिनभित्र पेस गर्नुपर्ने व्यवस्था निर्देशिकाले गरेको छ । यो कामको अनुगमन, प्रतिवेदन प्रणाली स्थापित गर्न सहकारी विभागमा सम्पत्ति शुद्धीकरण निवारण इकाईसमेत खडा गरिने भएको छ ।"
पर्यटन मन्त्रालय व्यापारीले चलाउँछन् : सचिव न्यौपाने,विमानस्थलमा क्षेत्रीत्रिभुवन अन्तर्राष्ट्रिय विमानस्थलको महाप्रबन्धक देवानन्द उपाध्याय फेरिएका छन् । उनको स्थानमा नागरिक उड्डयन प्राधिकरणको सिभिल इन्जिनिरिङ निर्देशनालयका उपहानिर्देशक राजकुमार क्षेत्रीलाई पठाइएको छ । उपाध्याय ०७२ असोजमा महाप्रबन्धकका हैसियतले विमानस्थल प्रमुख तोकिएका थिए ।
नेसनल ट्रेडिङ खारेज,"काठमाडौं (कास) सरकारले नेसनल ट्रेडिङ लिमिटेडलाई खारेज गर्ने भएको छ । सोमबार बसेको मन्त्रिपरिषद् बैठकले यस्तो निर्णय गरेको हो । घाटा चुलिएर सञ्चालन नै गर्न नसकिने अवस्थामा पुगेको र व्यावसायिक सम्भावना नरहेकाले खारेज गर्ने निर्णय गरियो, आपूर्तिमन्त्री जयन्त चन्दले भने । नेसनललाई खारेज गर्नका लागि अर्थ मन्त्रालयको निजीकरण समितिले आइतबार आपूर्ति मन्त्रालयमा सिफारिस गरेको थियो । समितिले पुस २४ गते निर्णय गरे पनि आपूर्तिले पत्र आइतबार प्राप्त गरेको हो । नेसनलको बाँकी सम्पत्ति तथा दायित्व व्यवस्थापनसम्बन्धी कार्य क्रमिक रूपमा हुँदै जाने जानकारी मन्त्री चन्दले दिए । आयस्रोत नभएपछि नेसनलको नोक्सानी बर्सेनि बढदै गएको थियो । ०६५ को बजेट भाषणबाट सरकारले डयुटी फ्रीमा सामान आयातमा रोक्का गरेपछि ट्रेडिङ घाटामा थियो । ०६५ अघि भद्रकाली र त्रिभुवन अन्तर्राष्ट्रिय विमानस्थल परिसरमा रहेको डयुटी फ्री पसलबाट मात्रै बिक्री गरेको सामानले टेड्रिङ नाफामा हुन्थ्यो । ती पसल बन्द हुँदा नेसनल थप समस्यामा परेको थियो । हाल डयुटी फ्रीबाट आयात भएको सामानहरू पनि नष्ट गर्नुपर्ने अवस्थामा पुगेको छ ।०६७६८ मा तत्कालीन वाणिज्य तथा आपूर्ति मन्त्रालयले २० हजार टन चिनी आयात गर्न निर्देशन दिएको थियो ।"
वायुसेवा सञ्चालकमा कार्की,"काठमाडौं (कास) नेपाली एयरलाइन्सहरूको साझा संस्था वायुसेवा सञ्चालक संघको शुक्रबार राजधानीमा सम्पन्न १७ औं साधारणसभाले एयर डाइनास्टीका सञ्चालक पवित्रकुमार कार्कीलाई पुन: दोस्रो कार्यकालका लागि अध्यक्षमा चयन गरेको छ । सभाले प्रथम उपाध्यक्षमा सीता एयरका राजेन्द्रबहादुर सिंह, द्वितीय उपाध्यक्षमा यतीका अनोज रिमाल, महासचिवमा समिटका मनोज कार्की चुनेको छ ।"
भारतमा धार्मिक दंगापछि ११२ पक्राउ,प्रहरीमाथि आक्रमण कोलकाता पश्चिम बंगालमा भएको सडक दुर्घटनामा घाइतेको उद्धार गर्न घटनास्थलमा ढिला पुगेको भन्दै स्थानीय बासिन्दाले प्रहरीमाथि आक्रमण गरेका छन् । उक्त आक्रमणमा कम्तीमा ४ जनाको मृत्यु भएको छ । बसमा ५८ यात्रु थिए । पश्चिम बंगालको मर्सिदाबादमा सोमबार एक यात्रुवाहक बस पुलबाट नदीमा खसेपछि स्थानीयहरू उद्धारमा जुटेका थिए । त्यसलगत्तै घटनास्थल वरपर जम्मा भएको भीडले प्रहरीमाथि ढुंगा प्रहार गरेको थियो । उनीहरूलाई तितरबितर पार्न प्रहरीले अश्रुग्यास प्रहार गरेपछि आक्रोशित भीडले प्रहरीको गाडी पल्टाउनुका साथै दुइटा प्रहरी भ्यानमा आगो लगाएको भारतीय सञ्चारमाध्यमले जनाएका छन् । घटनामा दुई अग्निनियन्त्रक र एक प्रहरी अधिकारी घाइते भएको जनाइएको छ । उत्तर प्रदेश सरकारले घटनाको छानबिन गर्न निर्देशन दिइसकेको जनाएको छ ।
अफगानिस्तानमा फेरि आक्रमण,"काबुल (बीबीसी) अफगानिस्तानका सुरक्षा अधिकारीहरूले राजधानी काबुलस्थित विश्वविद्यालय नजिकैको सैनिक पोस्टमा भएको आक्रमणमा कम्तीमा ११ सैनिक मारिएका छन् । घटनामा १६ जना सैनिक घाइते भएको रक्षा मन्त्रालयका अधिकारीले जनाएका छन् । अधिकारीका अनुसार आक्रमणमा ५ जना विद्रोही संलग्न भएका थिए । तीमध्ये ४ जना मारिएका र एक पक्राउ परेको बीबीसीले जनाएको छ । इस्लामिक स्टेट (आईएस) ले आफ्नो समाचार संस्था अमाकमार्फत आक्रमणको जिम्मेवारी लिएको छ । यसअघि अन्तर्राष्ट्रिय सञ्चारमाध्यममा मार्सल फहिम विश्वविद्यालयमा आक्रमण भएको समाचार सार्वजनिक भएको थियो । उक्त विश्वविद्यालय सैनिक शिविरको नजिकै रहेको छ । एक साताभित्र राजधानी काबुलमा भएको यो तेस्रो हमला हो ।स्थानीय समयअनुसार बिहान ५ बजे भएको आक्रमणमा साना हतियारबाट गोली चलाइएको थियो । आक्रमणकारीमध्ये २ जनाले आत्मघाती बम प्रयोग गरेर आक्रमण गरेका थिए । २ जनालाई भने सुरक्षाकर्मीले गोली प्रहार गरी मारिदिएको र एकलाई पक्राउ गरेको रक्षा मन्त्रालयका प्रवक्ता जेनेरल दवलत वाइजिरीले बताए । उनले आतंककारीको साथबाट ४ वटा एके४७ राइफल, एक आत्मघाती बम र रकेट लन्चर बरामद गरेको जनाए । राष्ट्रपति असरफ घानीका प्रवक्ताले आक्रमणकारीमध्ये कोही पनि बाहिरी गेटभन्दा अगाडि बढ्न नपाएका कारण न्यून क्षति भएको जनाए । टोलो समाचार संस्थाका अनुसार सुरक्षाफौजले उक्त क्षेत्रका सबै बाटोहरू बन्द गरेर सुरक्षा स्थिति कडा पारेका छन् । यसअघि आईएसले विस्फोटक पदार्थले भरिएको एम्बुलेन्स शनिबार काबुलमा विस्फोट गराउँदा कम्तीमा १ सय जना मारिएका थिए । त्यसको एक साताअघि काबुलस्थित इन्टर कन्टिनेन्टल होटलमा बन्दुकधारीले गरेको आक्रमणमा ४० जना मारिएका थिए । मारिनेमध्ये अधिकांश विदेशी थिए ।अफगानिस्तानको राष्ट्रिय सुरक्षा निर्देशनालय प्रमुखले लडाकु समूहहरू सहरी क्षेत्रमा केन्द्रित भएको बताएका छन् । उनका अनुसार सरकारले विद्रोहीविरुद्धका कारबाहीबारे रणनीति परिवर्तन गर्नुपर्ने आवश्यकता देखिएको बताएका छन् । लडाकुहरूले बेलाबेला अफगानको सैन्य संस्थालाई आफ्नो आक्रमणको निसानामा पार्दै आएका छन् । यसअघि सन् २०१७ को अक्टोबरमा सार्वजनिक बसमा आएका विद्रोहीहरूले मार्सल फाहिम सैन्य विश्वविद्यालयबाहिर विस्फोट गराएका थिए । विस्फोटमा परी १५ सैनिक क्याडेट मारिएका थिए । उक्त आक्रमणको पनि तालिवानले जिम्मा लिएको थियो । सहर केन्द्रित आक्रमण अफगानिस्तानमा भएका हमलाको जिम्मा इस्लामिक स्टेट र तालिवान समूहले लिने गरेका छन् । सरकारी सुरक्षाफौजले अफगानिस्तानका ग्रामीण भेगमा विद्रोहीविरुद्धको कारबाही तीव्र पारेपछि उनीहरूले सहर केन्द्रित आक्रमण गरेको सरकारी अधिकारीले जनाएका छन् । अमेरिकी हवाई आक्रमणका कारण हेल्मन्ड प्रान्तबाट तालिवान विस्थापित भएका थिए । तर सरकारको आत्मविश्वास कम गर्न तथा अन्तर्राष्ट्रिय समुदायको ध्यान आकृष्ट गर्न उनीहरू राजधानी केन्द्रित आक्रमणमा लागेका बीबीसीले जनाएको छ । अफगान गुप्तचर संस्थाका प्रमुखले आइतबार अमेरिकाले पाकिस्तानमाथि दबाब बढाएपछि त्यसको प्रतिक्रिया अफगानिस्तानमा परेको बताएका थिए । अमेरिका र अफगानिस्तानले विद्रोहीहरूलाई समर्थन गर्ने गरेको आरोप लगाउँदै आएका छन् । त्यसको प्रतिक्रियामा अमेरिकी राष्ट्रपति डोनाल्ड ट्रम्पले हालै पाकिस्तानलाई दिँदै आएको सहयोग रोक्का गरेका थिए । तर पाकिस्तानले भने विद्रोहीलाई समर्थन गर्दै आएको आरोप अस्वीकार गर्ने गरेको छ ।"
अष्ट्रेलियाले हतियार निर्यात बढाउने,"क्यानबेरा (बीबीसी) अस्ट्ेरलियाले आगामी १० वर्षभित्र प्रतिरक्षा सामग्री निर्यात गर्ने १० राष्ट्रको सूचीमा आफूलाई समावेश गर्ने योजना सार्वजनिक गरेको छ । अस्ट्ेरलियका प्रधानमन्त्री माल्कोल्म टर्नबुलका अनुसार नयाँ योजनाअनुसार विदेशमा हातहतियार निर्यात गर्ने कम्पनीलाई ३ खर्ब ८ अर्ब अस्ट्ेरलियन डलर बराबरको ऋण दिइनेछ । टर्नबुलले नयाँ योजनाले अस्ट्ेरलियामा थप रोजगारी पनि सिर्जना हुने बताए । उनले भने, उत्कृष्ट १० भित्र पर्ने उद्देश्य भनेकै रोजगारी बढाउने पनि हो । स्विडेनको स्टकहोल्मस्थित अन्तर्राष्ट्रिय शान्ति अनुसन्धान संस्थाका अनुसार हाल अमेरिकाले विश्वमै सबैभन्दा बढी हातहतियारको निर्यात गर्ने गर्छ । त्यसपछि क्रमश: रूस, चीन, फ्रान्स, जर्मनी र बेलायतले हतियार निर्यातका अग्रणी राष्ट्र हुन् ।"
क्याम्पाचौरले देखेको सन्दीप,"चितवन नेपाली क्रिकेटमा राजु खड्का आफ्नो समयका उत्कृष्ट ब्याट्सम्यान थिए । नेचुरल हिटिङले उनलाई सफल ब्याट्सम्यान बनाएको थियो । उनी यही माध्यमबाट नेपाली राष्ट्रिय टोलीका कप्तान पनि बने । उनको पालामा क्रिकेटमा अहिलेजस्तो तामझाम केही थिएन । वर्षभर एउटा प्रतियोगिता खेल्यो र बस्यो । उनको पालामा ट्वान्टी२० क्रिकेट आएको नै थिएन । जब यो स्वरुपको क्रिकेट भित्रियो उनी प्रशिक्षक बनिसकेका थिए । उनको मनमा खेलिरहने एउटा विषय भनेको क्रिकेटको छोटो संस्करण त्यति खेर भए आफू कस्तो हुन्थ्यो भनेर हो । त्यही पनि कुनै पनि नेपाली खेलाडी विश्वको सबैभन्दा ठूलो मानिएको इन्डियन प्रिमियर लिग (आईपीएल) मा पुग्छन् भनेर खड्काले कल्पना गरेकै थिएनन् । उनकै प्रशिक्षणमा हुर्किएका सन्दीप लामिछानेले आईपीएलमा दिल्ली डेयरडेभिल्सको यात्रा गरेर खड्कालाई अचम्ममा पारेका छन् । भारतको बेंङलोरमा आइतबार भएको अक्सनमा भाउ लागेपछि आईपीएल पुग्ने सन्दीप पहिलो नेपाली खेलाडी बनेका थिए । सोमबार दिउँसो खड्का नारायणगढको क्याम्पा चौर मैदानमा खेल्न आएका खेलाडीलाई सिकाइरहेका थिए । त्यसले उनलाई तीन वर्षअघि क्षणलाई स्मरण गरायो, जतिखेर १३१४ वर्षे कलिलो केटो सोध्दै सोध्दै प्रशिक्षण गर्न आइपुगेको थियो । त्यही केटो (सन्दीप) आईपीएलमा अनुबन्धित भएका पाउँदा खड्का हर्षित भएका छन् । चितवन जिल्ला क्रिकेट संघद्वारा सञ्चालित चितवन क्रिकेट एकेडेमीको प्रशिक्षणमा आएका दर्जनभन्दा खेलाडीका लागि सन्दीप आईपीएलको यात्रा एउटा उदाहरणीय विषय थियो । केही त सन्दीपसँगै सिक्न आएका खेलाडी छन् । भाग्य एउटा विषय हो, गन्तव्यमा पुग्न मिहिनेत र समर्पण चाहिन्छ । सन्दीपले सुरुकै दिनदेखि त्यसलाई कायम राखे, प्रशिक्षक खड्का भन्दै थिए । तीन वर्षअगाडि सन्दीप यहाँ पहिलोपल्ट प्रशिक्षणमा आएका थिए । त्यसको केही समयपछि राष्ट्रिय टोलीका तत्कालीन प्रशिक्षक पुबुदु दासानायकेले सन्दीपलाई राष्ट्रिय टोलीको संरचनाभित्र पुर्याएका हुन् । नेपालबाट २०१६ को जनवरीमा बंगलादेशमा आईसीसी यू१९ विश्वकप खेलेको दुई वर्षपछि नै सन्दीपले आईपीएलमा छलाङ मारेका हुन् । चितवन जिल्ला क्रिकेटका पदाधिकारीहरू आईपीएलसम्मको सन्दीप यात्रा अगाडि त्यही पहिलो दिन सम्झेर रोमान्चित बनिरहेका छन् । ऊ एकैपल्ट यहाँ क्रिकेट सिक्न आएको थिएन । क्रिकेटमा उसको लगाव पहिलेदेखि नै थियो । भारतमा पनि खेलिसकेका थिए सायद । उसको क्षमतालाई विभिन्न चरणमा प्रशिक्षकहरूले तिखारेका छन्, चितवन जिल्ला क्रिकेट संघका अध्यक्ष कैलाश प्रधानले भने, मुख्य भनेको ऊ आफै खुबी भएका खेलाडी हुन् र त्यहीअनुसार उनले मिहिनेत गर्दै आफ्नो यात्रा अगाडि बढाए ।चितवन एकेडेमीमै प्रशिक्षण गरेका सुशील कँडेल र दीपेश श्रेष्ठ यू१९ विश्वकपमा पुगेर अडकएको समयमा सन्दीपले राष्ट्रिय टोलीको यात्रा तय गरिसकेका थिए । उनले यसबीच हङकङ ब्लिट्ज र अस्ट्रेलियामा माइकल क्लार्कको एकेडेमीमा प्रशिक्षण गर्न भ्याएका थिए । बंगलादेश प्रिमियर लिग र पाकिस्तान सुपर लिगको ड्राफ्ट हुँदै सन्दीप आईपीएलसम्म पुगेका हुन् । चितवन जिल्ला क्रिकेटको फेसबुक पेजमा सोध्दै सन्दीप यहाँ अभ्यास गर्न आएका थिए । युवा, उत्साह निकै, मिहिनेत निकै गर्ने, त्यति टाढाबाट दैनिक ऊ यहाँ अभ्यास गर्न आउँथ्यो । समर्पण उस्तै थियो, जिल्ला क्रिकेट संघका सदस्य सुदीप पियाले स्मरण गरे, यो छोटो अवधिमा सन्दीपले यो यात्रा गर्दा निकै गर्विलो अनुभव भइरहेछ । पहिलो दिनदेखि नै उसले केही अतिरिक्त गर्न खोजिरहेको देखिन्थ्यो । खेलाडीमात्र होइन मैदानबाहिर पनि ऊ रमाइलो मान्छे हो । त्यस्तै सक्रिय छ, गीत गाउँछ । टिमप्रति छुट्टै लगाव छ ।पिया सन् २००० मा एसीसी ट्रफी खेल्न यूएई जाने बन्द प्रशिक्षणमा थिए । आफ्नो समयका स्पिनर रहेका पिया सन्दीपको क्षमता नै उनको आईपीएलसम्मको यात्रा मान्छन् । उनी भन्दै थिए, सुरुसुरुमा म्याटमा यस्तो बल घुमाउने मान्छेले भोलिपर्सि के गर्ला जस्तो लाग्थ्यो । उसको त्यही बल घुमाउने खुबीले उसलाई आईपीएलमा पुर्याएको छ । उसको हतियार भनेको मुख्यत: बल टर्न गर्नु नै हो । उनले त्यसको प्रतिफल पाइरहेको छ । मैले अहिलेसम्म देखेकामा सबभन्दा बढी बल टर्न नै उसैले गर्छ । सन्दीपले अन्टार्टिकाको आइसमा पनि बल घुमाउन सक्छ भन्ने मेरो विश्वास छ । जिल्ला अध्यक्ष प्रधान केन्द्रको क्रिकेट विवादले सन्दीपजस्ता धेरै खेलाडी बन्दी बनेर बसिरहेकामा दुखेसो गर्छन् । नेपाली क्रिकेट विवादको बन्दीमा पर्दा त्यसको धेरै असर पारेको छ । सन्दीप यो बन्दीबाट उम्किए पनि अन्य धेरै प्रतिभा नेपाली क्रिकेट विवादले रोकिएका छन्, उनले भने । दासानायके तीन वर्षअगाडि सन्दीपको पहिचान गरे पनि उनलाई राष्ट्रिय क्रिकेटको क्याम्पमा पर्न समय लाग्यो । बन्द प्रशिक्षणमा उसको नाम थिएन । मैले नेपाली यू१९ का प्रशिक्षक जगत टमाटालाई फोन गरेर जिल्ला संघले आफ्नै खर्च पठाउँछ उसलाई क्याम्पमा हेरिदिनुपर्यो भनेर अनुरोध गरेको थिएँ । उसले क्याम्पमा सर्वाधिक विकेट लिएछ, त्यसपछि ऊ नेपालको यू१९ टोलीमा पर्दै आएको छ, सन्दीपको यात्राबारे कैलाश स्मरण गर्दै थिए । सन्दीपको आईपीएल यात्राले क्याम्पा चौरलाई पनि चर्चामा ल्याइदिएको छ । क्याम्पा चौरमा आगामी केही दिनमा विकास रनिङ सिल्ड फुटबल प्रतियोगिता हुँदै छ । त्यसैका लागि घाँसले पिच छोपिएको छ । एकेडेमीमा सिक्न आउने खेलाडीहरू कुनाको नेट्समा अभ्यास गर्न खुम्चिएका छन् । जिल्ला क्रिकेट संघले खड्काको प्रशिक्षण खर्च बेहोरेको छ । राष्ट्रिय खेलकुद परिषद् र नेपाल क्रिकेट संघले पनि खड्कालगायत स्थानीय प्रशिक्षकको अवस्था हेरेर अरु सन्दीप लामिछानेहरू निकाल्ने वातावरण मिलाइदिन स्थानीयहरूको अनुरोध छ ।"
विमलालाई कांस्य पक्का,काठमाडौं (कास) नेपाली महिला बक्सर विमला श्रेष्ठले इन्डियन ओपन अन्तर्राष्ट्रिय बक्सिङ प्रतियोगितामा कम्तीमा कांस्य पदक जित्ने पक्का भएको छ । आइतबार राति ५४ केजीकी तौलको क्वाटरफाइनलमा विमलाले ताजकिस्तानकी फार्डिया सामिएभालाई आरएसीका आधारमा पराजित गर्दै कांस्य पक्का गरिन् । उनले मंगलबार सेमिफाइनलमा आयोजक भारतीय खेलाडी मनिषासँग खेल्ने छिन् ।विमला पुसमा सम्पन्न आठौं राष्ट्रिय महिला खुला बक्सिङमा उत्कृष्ट फाइटर बनेकी थिइन् ।सोमबारको खेलबाट भूपेन्द्र थापामगर क्वाटरफाइनल पुगेका छन् । ६४ केजी तौल समूहमा भूपेन्द्रले सोमबार क्यामरुनी बक्सर अल्बर्ट मान्गुए अयिस्सीलाई अंकका आधारमा ४१ ले हराएका थिए । दिल्लीस्थित त्यागराज स्पोर्ट्स कम्प्लेक्समा अब भूपेन्द्रले भारतीय खेलाडीसँग प्रतिस्पर्धा गर्ने छन् ।४९ केजीमा तेजबहादुर देउवा इन्डोनेसियाका इलाही इंगाटनसँग अंकका आधारमा ४१ ले पराजित भए । ५२ केजीमा प्रेम चौधरी भारतीय सालोन्की गौरवसँग ५० अंक अन्तरमा हारे ।
एन्जल्स हार्ट र एचएचसीए च्याम्पियन,काठमाडौं (कास) एन्जल्स हार्ट र एचएचसीएले सोमबार १० औं ओडिसी कप अन्तरस्कुल बास्केटबलको ट्रफी जितेका छन् । एन्जल्स हार्ट जुनियर ब्वाइज र एचएचसीए सिनियर गल्र्समा च्याम्पियन भए । ब्वाइज फाइनलमा एन्जल्सले बीएनएलाई १९१६ ले हराउँदा सागर परियारले ७ स्कोर गरे । गल्र्समा एचएचसीएले डिफेन्डिङ च्याम्पियन भ्याली पब्लिकलाई ६५ स्कोरले हराउँदा प्रमिला गुरुङले ३ स्कोर जोडिन् ।
भ्याली पब्लिक विजयी,"काठमाडौं (कास) भ्याली पब्लिकले दोस्रो भानुभक्त विन्टर कप अन्तरस्कुल बास्केटबलमा सोमबार टीआईएलाई ५१३० स्कोरले पराजित गरेको छ । पाठशालाले काठमाडौं जेभियरलाई ३३२८ र महामञ्जुश्रीले भानुभक्तलाई २८२० स्कोरले हराए । गल्र्सतर्फ महामञ्जुश्रीले भानुभक्तलाई २०८, एआईएले सिद्धार्थ बनस्थलीलाई १८१५, पाठशालाले भानुभक्तलाई १९८ र टीआईएले कान्तिपुरलाई १९१५ ले हराए ।"
एलए कराँते फागुनमा,काठमाडौं (कास) लिटिल एन्जल्स स्कुल (एलए) को आयोजनामा दोस्रो एलए अन्तरस्कुल कराँते प्रतियोगिता फागुन १० देखि हुने भएको छ ।एकल कातासहित प्रतियोगिताअन्तर्गत ब्वाइजमा १३ र गल्र्समा १२ स्पर्धामा प्रतिस्पर्धा हुने एलएका कराँते प्रशिक्षक दीपक श्रेष्ठले जनाएका छन् । २ सय ५० भन्दा बढी खेलाडीको सहभागिता रहने जनाइएको छ ।
आरुणी कप टेबलटेनिस हुने,काठमाडौं (कास) आरुणी स्कुलले तेस्रो आरुणी कप अन्तरस्कुल टेबलटेनिस प्रतियोगिता फागुन ४ देखि आयोजना गर्ने भएको छ । प्रतियोगितामा १३ स्पर्धामा प्रतिस्पर्धा हुने आरुणिका टेबलटेनिस प्रशिक्षक राकेश श्रेष्ठले जनाएका छन् । विभिन्न ४५ विद्यालयका ६ सय ८० खेलाडीको सहभागिता रहने जनाइएको छ ।
गु्रप भिजन विजयी,काठमाडौं (कास) उपत्यकाव्यापी फिजम् कप अन्तरस्कुल फुटबल सोमबार सुरु भएको छ । उपत्यकाका २४ विद्यालय सहभागी प्रतियोगिताको उद्घाटन खेलमा डिफेन्डिङ च्याम्पियन बेस्ट गु्रप भिजनले अन्नपूर्ण सेकेन्डरीलाई ६० ले हरायो । खेलमा ऋतिक लामिछाने म्यान अफ द म्याच भए । स्पर्धा संस्थागत विद्यालय सञ्चालकहरूको मञ्च (फिजम्) को आयोजनामा भएको हो ।
दबाबमा बार्सिलोनाको जित,म्याड्रिड (एएफपी) फिलिप कोटिन्होको पहिलो लिग खेलमा बार्सिलोना आइतबार राति दबाबबीच विजय नतिजा निकाल्न सफल रह्यो । बार्सिलोनाले एक गोलले पछाडि रहेको स्थिति उल्टाएर स्पेनिस ला लिगामा अलाभेसलाई २१ ले हरायो र लिगतालिकाको शीर्षस्थानमा ११ अंकको अग्रता बनाएको छ । बार्सिलोनाको जितमा लियोनल मेसीले फ्रिकिकबाट आफ्नो प्रतिष्ठाअनुसार निर्णायक गोल गरे । मेसीले खेल सकिनु ६ मिनेटअगाडि दर्शनीय गोल गरेका हुन् । रेलिगेसन क्षेत्रबाट २ अंकमात्र अगाडि रहेको अलाभेसले बार्सिलोनाविरुद्ध बलियो चुनौती पेस गरेको थियो । अलाभेसले जोन गुडेटीको गोलले नोउ क्याम्पमा २३ औं मिनेटमा अग्रता लिएको थियो । खेल सकिन १८ मिनेटअगाडि बार्सिलोनाका लुइस स्वारेजले आन्द्रेज इनिस्टाको क्रसमा गोल गर्दै खेल बराबरीमा ल्याए । मेसीको गोलपछि भने बार्सिलोना लिगमा अपराजित रह्यो । टोली दोस्रो स्थानको एट्लेटिको म्याड्रिडमाथि ११ अंकको अग्रता कायम राख्न सफल भयो । त्यस खेलअगाडि एट्लेटिकोले लास पाल्मासमाथि ३० को जित निकालेको थियो । सेभिया भने गेटाफेको हातबाट ११ को बराबरीमा रोकियो । इटालीमिलान ड्रिस मेरटेन्सको दुई गोल मदतले नेपोलीले आइतबार राति बोलोग्नालाई ३१ ले हराएर फेरि सिरी ए को शीर्षस्थान कब्जा गरेको छ । एसी मिलानले भने लाजियोलाई २१ ले हराएर अर्को सिजन युरोपमा खेल्ने सम्भावना जीवित राख्यो । यसअघि युभेन्ट्सले किएभोलाई २० ले हराएको थियो ।
विजेश्वरी च्याम्पियन,"काठमाडौं (कास) आयोजक विजेश्वरी ज्ञान मन्दिर सैनिक महाविद्यालयको ए टिम १० स्वर्ण, १ रजत र १ कांस्यसहित प्रथम प्रधानसेनापति अन्तरस्कुल छात्रा तेक्वान्दोमा टिम च्याम्पियन भएको छ । २ स्वर्ण र १ कांस्य जितेको आदर्श योगहरि मावि दोस्रो र १ स्वर्ण, १ रजत र ३ कांस्य जितेको कौशल इंग्लिस बोर्डिङ तेस्रो भएका थिए । विजेश्वरी ज्ञान मन्दिरकी योगमाया श्रेष्ठ सिनियरतर्फ उत्कृट खेलाडी र अर्ली चाइल्डहुड डेभलपमेन्ट सेन्टरकी सुरिता जैसी जुनियरमा उत्कृट भएका छन् । फाइटिङतर्फ विजेश्वरीलाई दक्षिणा भुजेल, विनिशा राई, करुणा श्रेष्ठ, सीमा थापामगर, सरिश्मा शाह, सदीक्षा कार्की, सरिता रुवाली, योगमाया श्रेष्ठ, सीमा श्रेष्ठ, आकृति कुँवरले स्वर्ण दिलाए । आदर्शका सुविना खड्गी र सुष्मा गुरुङ तथा कौशलकी सुस्मिता तामाङ स्वर्ण जितेका थिए । पुम्सेतर्फ एकलमा माइती नेपालकी प्राश्ना खडाले स्वर्ण जितिन् । आदर्शकी समन्ना खड्गीले रजत र विजेश्वरीकी रिता श्रेष्ठ र सैनिक आवासीय भक्तपुरकी गोभिना थापा मगरले कांस्य पदक जिते । समूहगत पुम्सेमा विजेश्वरीका रोशनी श्रेष्ठ, सरिता गुरुङ र हेमकला मगरले स्वर्ण जिते । विजयी खेलाडीलाई प्रधानसेनापति राजेन्द्र क्षेत्रीले पुरस्कृत गरेका थिए ।"
