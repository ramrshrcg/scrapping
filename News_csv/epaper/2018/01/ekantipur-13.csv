शीर्षक,विवरण
भारतको सर्वोच्च अदालतका ४ न्यायाधीशले पत्रकार सम्मेलन गर्दै भने प्रधानन्यायाधीशका कारण लोकतन्त्र जोखिममा,मुख्य आरोप के ? भारतीय प्रधानन्यायाधीश दीपक मिश्र पछिल्लो पटक लखनउ मेडिकल कलेजको भ्रष्टाचार मुद्दामा विवादमा परे । गत सेप्टेम्बर २१ मा सीबीआईले अदालतको फैसला मेडिकल कलेजको पक्षमा पार्न संलग्न रहेको आरोपमा उच्च अदालतका पूर्वन्यायाधीश इसरत मसुर कुदुसीसहित ६ जनालाई पक्राउ गरेको थियो । मिश्रको बेन्चले कुदुसीलाई धरौटीमा रिहा गरेको थियो । उक्त मुद्दा चेलमेश्वरसहितको संयुक्त इजलासले हेरेको थियो ।एक असन्तुष्ट न्यायाधीशका अनुुसार विशेष सीबीआई न्यायाधीश बीएच लोयाको हत्यासम्बन्धी मुद्दाबारे उनीहरूको मिश्रसँग विवाद भएको थियो । लोयाको उच्च पदस्थ व्यक्तिहरू संलग्न भएको मुद्दाको सुनुवाइका क्रममा सन् २०१४ मा रहस्यमय हत्या भएको थियो । उक्त मुद्दामा भारतीय जनता पार्टीका अध्यक्ष अमित साह तथा मोदीको गृहराज्य गुजरातका कैयौं प्रहरी अधिकारीसमेत मुछिएका छन् । अर्का एक न्यायाधीशका अनुसार ४ न्यायाधीशले अरुणकुमार मिश्रबाहेक अन्य न्यायाधीशको बेन्चमा पेसी तोकिदिन गरेको आग्रह पनि प्रधानन्यायाधीशले मानेनन् । अरुण सर्वोच्चका १० औं वरीयताका न्यायाधीश हुन् । मिश्रसहितको इजलासले सिनेमा हलमा राष्ट्रगान अनिवार्य गर्ने विवादास्पद आदेश दिएका थिए ।
एमालेले तय गर्यो उम्मेदवार मापदण्ड,"काठमाडौं एमालेले राष्ट्रिय सभा चुनावका लागि उम्मेदवार बन्न स्थानीय, प्रदेशसभा तथा प्रतिनिधिसभा निर्वाचन उम्मेदवार नबनेको तथा समानुपातिक सूचीमा नाम समावेश नभएको व्यक्ति हुनुपर्ने मापदण्ड तय गरेको छ । पार्टी सचिवालयको शुक्रबार बसेको बैठकले राष्ट्रिय सभा निर्वाचनका लागि उम्मेदवार मापदण्ड र सिफारिस विधिको टुंगो लगाएको हो । मापदण्डअनुसार यसअघिका तीन निर्वाचनमा उम्मेदवार भएका कसैले पनि राष्ट्रिय सभाका लागि उम्मेदवार बन्न पाउने छैनन् ।बैठकले उम्मेदवारका लागि ६ वटा मापदण्ड तोकेको छ । मापदण्डअनुसार राष्ट्रिय सभाको उम्मेदवारका लागि संविधानबमोजिम योग्यता पुगेको, पार्टीमा लामो योगदान गरेको, पार्टीसँग वैचारिक आबद्धता राख्दै समाजसेवा, संस्कृति, कला, साहित्य, विज्ञान, प्रविधिलगायत सामाजिक क्षेत्रमा विशिष्ट योगदान पुर्याएको, भौगोलिक तथा सामाजिक सन्तुलन र विभिन्न विषयका विशेषज्ञहरू उम्मेदवार बन्न सक्नेछन् । यी मापदण्डका आधारमा माघ ५ भित्र प्रदेश संगठन कमिटीले नाम सिफारिस गर्नुपर्ने छ । त्यस्तै राष्ट्रिय सभा निर्वाचनमा मतदान गर्ने निर्वाचक मण्डलका सदस्यलाई एकल संक्रमणीय मत प्रणालीका सम्बन्धमा एमालेले प्रशिक्षण दिने भएको छ । प्रशिक्षण दिने व्यवस्था सम्बन्धित प्रदेश संगठन कमिटीले मिलाउनुपर्ने सचिवालयको निर्णय छ ।सचिवालय बैठकले केही दिनयता तराईमधेसमा चलेको शीतलहरबाट ज्यान गुमाउनेहरूप्रति श्रद्धाञ्जलि अर्पण गर्दै तत्काल न्यानो कपडा, दाउरा तथा आवश्यक राहत उपलब्ध गराउन सरकारको ध्यानाकर्षण गराएको छ । त्यस्तै केही दिनयता फैलिएको भाइरल ज्वरोबाट जाजरकोटमा कैयौं व्यक्तिको ज्यान गएको र धेरै गम्भीर बिरामी परेको स्थितिप्रति गहिरो दु:ख व्यक्त गर्दै मृतकहरूप्रति श्रद्धाञ्जलि अर्पण गरेको छ । प्रभावित क्षेत्रमा तत्काल स्वास्थ्य टोली पठाउन तथा पर्याप्त औषधि व्यवस्था गर्न सरकारको ध्यानाकर्षण गराएको छ । शीतलहर तथा भाइरल ज्वरोबाट प्रभावित क्षेत्रमा पार्टीका तर्फबाट राहत उपलब्ध गराउन सम्बन्धित तहका पार्टी कमिटीहरूलाई तत्काल परिचालित हुनसमेत एमालेले निर्देशन दिएको छ ।"
छिन्ताङमा मारिएकाहरू सहिद घोषित,"काठमाडौं सरकारले धनकुटाको खोकु छिन्ताङ घटनामा मारिएका १६ कम्युनिस्ट कार्यकर्तालाई सहिद घोषणा गर्नुका साथै पीडित परिवारलाई १०१० लाख रुपैयाँ राहत दिने निर्णय गरेको छ । पञ्चायतकालमा प्रहरी प्रशासनद्वारा छिन्ताङमा १६ कम्युनिस्ट कार्यकर्ताको हत्या गरिएको घटना छिन्ताङ हत्याकाण्डका रूपमा परिचित छ । उद्योगमन्त्री सुनीलबहादुर थापाको प्रस्तावमा मन्त्रिपरिषदको शुक्रबारको बैठकले २०३६ सालमा भएको छिन्ताङ घटनामा मारिएकालाई सहिद घोषणा गरी राहत दिने निर्णय गरेको हो । छिन्ताङमा कम्युनिस्ट कार्यकर्ता मारिँदा मुलुकको प्रधानमन्त्री सूर्यबहादुर थापा थिए । हत्याकाण्ड थापाले नै गराएको आरोप कम्युनिस्ट पार्टीहरूले लगाउँदै आएका थिए । संयोगले थापाकै छोरा सुनीलबहादुरले उनीहरूलाई सहिद घोषणा प्रस्ताव मन्त्रिपरिषद्मा लगेका हुन् । सुनीलबहादुरले संविधानसभाका दुवै चुनावमा छिन्ताङमा प्रचारप्रसार गर्दा घटनामा मारिएका सबैलाई सहिद घोषणा गर्ने आश्वासन दिएका थिए ।मैले छिन्ताङ पुगेर भोट माग्दै गर्दा सहिद घोषणामा पहल गर्छु भनेको थिएँ । भनेको पूरा हुँदा मलाई गौरव लागेको छ, मन्त्री थापाले कान्तिपुरसित भने । कम्युनिस्ट पार्टीहरूले छिन्ताङ घटनालाई हत्याकाण्डको संज्ञा दिने गरेका थिए । मुलुकमा ६ जना कम्युनिस्ट प्रधानमन्त्री हुँदा पनि उक्त घटनामा मारिएका कार्यकर्तालाई सहिद घोषणा गरिएको थिएन । कांग्रेस वरिष्ठ नेता रामचन्द्र पौडेलले सरकारको उक्त निर्णयको स्वागत गर्दै पञ्चायतविरुद्ध लोकतन्त्रको पक्षमा लाग्दा सहादत हुने सबैलाई सहिद घोषणा गर्न माग गरे । सहिद घोषणा भएकामा गोपाल आनन्दी राई, श्रीमाया राई (हांखिमा साइली), भैरवबहादुर खालिङ राई, पुत्रमान राई, गणेशबहादुर विक, टंकबहादुर विक, बलबहादुर खत्री, पेसलमान राई, लाखमान साधु, चन्द्रबहादुर दमाई, धनवीर दर्जी, रणध्वज पुमा राई, गंगबहादुर तुप्रिहाङ, चन्द्रबहादुर तुप्रिहाङ, रामकुमारी राई र झगेन्द राई छन् ।छिन्ताङ हत्याकाण्ड हुँदा प्रधानपञ्च रहेका गोविन्द बालिङलाई समेत मन्त्रिपरिषद्ले सहिद घोषणा गरेको छ । माओवादी द्वन्द्वकालमा माओवादीबाट मारिएका चार जना पूर्वपञ्च र एक जना राप्रपा कार्यकर्तालाई पनि सहिद घोषणा गरिएको हो ।माओवादीबाट हत्या गरिएका तत्कालीन बेलाहारा गाविसका अध्यक्ष गंगा जोशी, तत्कालीन मुगा गाविसका रामजी थापा, राजन भट्टराई र तत्कालीन भीरगाउँ गाविसका दीपक दाहाल पनि सहिद घोषणा भएका छन् ।"
डा केसीले अनशन तोड्नुपर्छ : बार,"काठमाडौं न्यायालयको बेथितिबारे निष्क्रियजस्तै रहेको नेपाल बार एसोसिएसनले शुक्रबार एकाएक विज्ञप्ति जारी गरेर प्रधानन्यायाधीश गोपाल पराजुलीको बचाउ गरेको छ । बारले न्यायपालिकालाई दबाबमा पार्ने गरी अनशनलाई निरन्तरता नदिन शुक्रबार विज्ञप्तिमार्फत अनशनरत केसीलाई आग्रह गरेको हो । बारको यो विज्ञप्ति कार्यसमितिका पदाधिकारीहरूको सल्लाहबिनै आएको हो । बार उपाध्यक्ष उषा मल्ल पाठकले बार कार्यसमितिका पदाधिकारीबीच छलफल र सरसल्लाहबिनै विज्ञप्ति आएको बताइन् । सल्लाहकार र कार्यसमितिको बैठक भनेर बजारभर होहल्ला भयो, उपाध्यक्ष पाठकले कान्तिपुरसित भनिन्, कतिपय साथी र मलाई नै बैठकबारे जानकारी छैन । सोझै विज्ञप्ति निकालिएको हुनुपर्छ । विज्ञप्तिमा हस्ताक्षर गरेका बार महासचिव खम्मबहादुर खातीले कुनै विषयमा आफ्नो धारणा सार्वजनिक गर्न कार्यसमितिको बैठक नचाहिने बताए । यस्ता कुरामा छलफल गर्न सचिवालय बनाइएको हुन्छ । अनौपचारिक रूपमा छलफल गरेर विज्ञप्ति निकालिएको हो । बारले डा केसीको मागबारे सञ्चार माध्यमहरूबाट प्रकाशित समाचारप्रति समेत आपत्ति जनाएको छ । बारले केसीको अनशन र प्रधानन्यायाधीशको राजीनामा माग गरेको विषयमा विज्ञप्तिमा चारवटा विषयवस्तु अघि सारेको छ । केसीले अघि सारेको माग र त्यसमाथि आम स्तरमा भएको समर्थनलाई समेत बारले गलत भनेको छ । केसीलाई साधारण तारेखमा छाड्ने निर्णयको स्वागत गर्दै बारले अब अनशन जारी नराख्न आग्रह गरेको हो । साधारण तारेखमा रिहा गरेपछि पनि केसीले अनशन जारी राखेकाले, बारको विज्ञप्तिमा भनिएको छ, सबै प्रकारको दबाब र प्रभाव स्वतन्त्र न्यायपालिकाका लागि अशोभनीय हुने हुँदा यस प्रकारको कार्य नगर्ननगराउन सम्बन्धित पक्षसँग बार हार्दिक अपिल गर्छ ।"
ईपीजी अर्को बैठक काठमाडौंमा,"काठमाडौं (कास) लामो समयदेखि नेपालले असन्तुष्टि व्यक्त गर्दै आएको नेपालभारत शान्ति तथा मैत्री सन्धिको विवाद सल्टिने गरी सुझाव प्रतिवेदन आगामी ६ महिनामा नेपाल र भारतका सरकारले पाउने भएका छन् । उक्त संयुक्त सुझाव लेखन कार्य दुवैतर्फबाट सुरु गरी आगामी बैठकबाट अन्तिम रूप दिने सहमति शुक्रबार दिल्लीमा भएको हो । नेपाल र भारतबीच रहेका सबै खाले सन्धि सम्झौता पुनरावलोकनका लागि सुझाव दिन बनेको प्रबुद्ध ब्यक्ति समूह (ईपीजी) को दुईदिने छैटौं बैठकले सुझावसहित प्रतिवेदन लेख्ने नयाँ खाकाबारे सहमति जनाएपछि यस्तो प्रक्रिया अघि बढेको हो । सातौं बैठकमा दुवैले फरकफरक प्रतिवेदन बनाएर ल्याउने र त्यसलाई एउटै बनाउने काम हुनेछ । सातौं बैठक फागुनको १२ र १३ काठमाडौंमा हुनेछ । दुई पक्षीय सन्धि भएर मसी नसुक्दै असमान भन्दै नेपालमा विरोध भएको ६७ वर्षपछि ईपीजी प्रतिवेदनलाई सरकारले ग्रहण गरेमा सन्धिले नयाँ रूप लिने वातावरण बन्ने जानकारी बैठकमा सहभागी एक अधिकारीले बताए । दुईपक्षीय सम्बन्धमा कुनै पनि असर नपर्ने गरी सन्धि र अन्य दुईपक्षीय सम्झौताको नयाँ खाका तयार गर्ने सहमति जुटेको ईपीजी बैठकमा सहभागी ती अधिकारीले बताए । उनले दिल्लीबाट भने, कतिपय विषयमा सरकारको तहमा सहमति हुने गरी विकल्पसहित सुझाव दिनेछौं । नेपाली पक्षले सन् १९५० को सन्धि अहिलेकै रूपमा नरहने बताउँदै आइरहेका बेला भारतीय पक्ष पनि सकारात्मक भएपछि यस्तो प्रक्रिया अघि बढेको हो । ईपीजीले सुझाव दिने भए पनि दुवै सरकारलाई ग्राह्य हुने गरी सुझाव प्रतिवेदन दिने दाबी उनीहरूले गरेका छन् । भारतले आफ्नो सुरक्षाबाहेक अन्य विषयमा नेपालले लिने निर्णय स्विकार्ने बताउँदै नयाँ सुझावसहित साझा प्रतिवेदन तयार गर्न सहमति जनाएको छ ।"
जाजरकोट भाइरल प्रकोप नियन्त्रणमा सधैं ढिलाइ,"जाजरकोट पुस पहिलो सातादेखि फैलिएको भाइरल ज्वरो तीन सातासम्म नियन्त्रणमा आउन नसक्दा १३ जनाको ज्यान गइसकेको छ भने २ हजार बिरामी छन् । आठ वर्षअघिको झाडापखाला र हैजाको महामारी होस् वा दुई वर्षअघिको मौसमी रुघाखोकी तथा स्वाइन फ्लु, स्वास्थ्य निकायले समयमै प्रभावकारी नियन्त्रण गर्न नसक्दा जाजरकोटले बर्सेनि ठूलो मानवीय क्षति बेहोर्दै आएको छ । सरसफाइको कमी वा रोगप्रतिको लापरबाहीले दुर्गम गाउँबस्तीमा बिरामी पर्नुलाई सामान्य मान्न सकिएला । तर, स्वास्थ्य संस्था र स्वास्थ्यकर्मीले बेलैमा नियन्त्रण गर्न नसक्दा जाजरकोटमा सामान्य रोग फैलिएर प्रकोपको रूप लिने गरेको छ । त्यसले ठूलो मानवीय क्षतिसमेत भइरहेको छ । २०६६ सालमा फैलिएको झाडापखाला तथा हैजाको महामारी पूर्ण नियन्त्रणमा आउन झन्डै ६ महिना लागेको थियो । सुरुमा पखालाका रूपमा हेरिएको रोग फैलिँदै महामारी बनेपछि हैजा भएको पत्ता लागेको थियो । जसका कारण ३ सय ५० को ज्यान गयो भने झन्डै ३० हजार बिरामी परे । दुई वर्षअघि ०७२ सालमा फैलिएको मौसमी रुघाखोकीको प्रकोप बढेर स्वाइन फ्लुको रूप लियो । दुई महिनासम्म फैलिएको स्वाइन फ्लुको प्रकोपमा २७ जनाको ज्यान गयो भने झन्डै ५ हजार बिरामी परे । गत पुस पहिलो सातादेखि जुनीचाँदे १, २, ३ र ११ वडामा फैलिएको भाइरल ज्वरोको प्रकोप नियन्त्रणमा आउन सकेको छैन । प्रकोप फैलिएको तीन साता बित्दा पनि नियन्त्रणमा आउन नसकेको स्वास्थ्य अधिकारीहरूले बताएका छन् । रोग प्रभावित क्षेत्रमा भाइरलबाट बिरामी पर्ने क्रम बढदो छ । जुनीचाँदेमा भाइरलका बिरामी घरघरमा थलिएका छन् । भौगोलिक विकटता, सूचना तथा सञ्चारको समस्या, स्रोत साधनको कमीलगायत कारण दुर्गम गाउमा फैलिएका प्रकोप नियन्त्रणमा आउन ढिलाइ हुने गरेको जिल्ला स्वास्थ्य प्रमुख रामबहादुर नेपाली बताउँछन् । रोग प्रभावित क्षेत्रमा चेतनाको कमी छ । सरसफाइ अभाव, दूषित पानीको प्रयोग र पोसिलो खानेकुराको अभावले रोग नियन्त्रणमा समस्या भएको हो, उनले भने । बिरामीको स्वास्थ्य सेवाप्रति विश्वास नहुनुले धामीझाँक्रीको भर पर्नु पनि प्रकोप नियन्त्रणमा बाधक रहेको उनले बताए । जाजरकोटका नागरिक अगुवा भने दुर्गम गाउँमा फैलिएको प्रकोप लम्बिनुमा स्वास्थ्य निकायको ढिलासुस्ती प्रमुख कारक रहेको बताउँछन् । रोग फैलिएको सूचना सम्बन्धित निकायमा आइपुग्नै दुई साता लाग्ने गरेको नागरिक अगुवा राजेन्द्रविक्रम शाहले बताए । सूचना प्रवाहका साथै माथिल्लो निकायको निर्देशन आउँदासम्म हप्तौं बित्ने हुनाले प्रभावित क्षेत्रका बिरामीले उपचार नपाई ज्यान गुमाउनुपर्छ, शाहले भने ।जाजरकोटभन्दा विकट र पिछडिएका जिल्लामा तत्काल रोग नियन्त्रणमा आउने तर यहाँ एउटै समस्या दोहोरिइरहेकामा स्थानीयले चिन्ता व्यक्त गरेका छन् । जाजरकोट खुला दिसामुक्त घोषणा भइसकेको जिल्ला हो । त्यस्तै, १५ वर्षमाथि उमेरका ९५ प्रतिशत जनसंख्या साक्षर छन् । त्यसैले पटकपटक प्रकोप नियन्त्रणमा हम्मेहम्मे हुनुुलाई गरिबी, चेतना र सरसफाइसँग मात्र जोड्नु सान्दर्भिक नहुने शाह बताउँछन् । जनसंख्याको अनुपातमा स्वास्थ्य संस्था न्यून छन् । दरबन्दीअनुसारका स्वास्थ्यकर्मी छैनन् । स्वास्थ्यकर्मी सम्बद्ध संस्थामा जाँदैनन् । विशेषज्ञ चिकित्सा सेवा छैन । त्यसैले रोगको संक्रमण फैलिनासाथ तत्कालै स्वास्थ्यकर्मी परिचालन हुने स्थिति नभएको स्वास्थ्य स्रोत बताउँछ । रोग फैलिएको २३ दिनमै औषधि उपचारको व्यवस्था नहुने गर्दा महामारी नियन्त्रणमा ढिलाइ भएको हो ।जाजरकोटका अधिकांश स्थानीय सर्वसुलभ स्वास्थ्य सेवाको पहुँचबाहिर छन् । रोग प्रभावित क्षेत्रबाट मृत्युको सूचना नआएसम्म माथिल्लो निकायले स्वास्थ्यकर्मी र औषधि पठाउँदैनन् । जुनीचाँदेमा फैलिएको भाइरल कुन जीवाणुका कारण भएको भन्नेसमेत पत्ता लगाउन २ हप्ता कुनुपर्ने अवस्था छ । रोग फैलिन नदिन र फैलिएपछि पनि नियन्त्रणका लागि उच्च सतर्कता नअपनाउँदा पटकपटक महामारीको सास्ती खेप्नुपरेको स्थानीय अगुवा बताउँछन् । भाइरल फैलिएको २ सातापछि मात्र स्वास्थ्यकर्मी प्रभावित क्षेत्रमा पुगेका थिए । तीन दिनअघि बिरामीको खकार, सिंगानलगायत नमुना काठमाडौंस्थित ल्याब पठाइएको स्वास्थ्य प्रमुख नेपालीले बताए । ७२ घण्टापछि मात्र नमुना परीक्षणको प्रतिवेदन आउने र त्यसैअनुसार बिरामीको उपचार रणनीति बनाइने उनले जनाए । औषधि खरिदका लागि चालु आर्थिक वर्षका लागि ५ लाख मात्र बजेट भएको उनले बताए । न्यून बजेटका कारण औषधि अभाव हुने गरेको उनले सुनाए । जुनीचाँदेमा फैलिएको भाइरलका बिरामीलाई सञ्चो हुन कम्तीमा १० दिन लाग्ने उनले बताए । यसैबीच जिल्लामा क्रियाशील नागरिक संगठनहरूले शुक्रबार जुनीचाँदेमा फैलिएको भाइरलको प्रकोपलाई अविलम्ब नियन्त्रणका लागि सामूहिक अपिल गरेका छन् । नेपाल पत्रकार महासंघ, गैसस महासंघ, सुशासन परियोजना, सुन्दर नेपाल, इन्सेकलगायत संगठनले विज्ञप्तिमार्फत अपिल गरेका हुन् । उनीहरूले जुनीचाँदेमा फैलिएको भाइरल नियन्त्रणका लागि विशेषज्ञ स्वास्थ्य शिविर सञ्चालनको मागसमेत गरेका छन् । विशेषज्ञ चिकित्सकद्वारा उपचार सुरुविशेषज्ञ चिकित्सकद्वारा शुक्रबारदेखि जुनीचाँदेमा फैलिएको भाइरलका बिरामीको उपचार सुरु भएको छ । कर्णाली विज्ञान प्रतिष्ठान जुम्लाबाट आएका बाल रोग विशेषज्ञ डा नम्रता सिन्दानको टोलीले जुनीचाँदे १, बडकुलेमा बिरामीको उपचार सुरु गरेको हो ।बडकुलेमा डा सिन्दान नेतृत्वमा दुई मेडिकल अधिकृतसहित आएको ६ जनाको टोलीले सय जना बिरामीको उपचार गरेको छ । उपचारमा आएका सबै सामान्य मौसमी रुघाखोकीका बिरामी भएको उनले बताइन्् । कडा खालको भाइरलको बिरामी नआएको उनले सुनाइन् । जुनीचाँदेमा बिरामी घटदै गएको उनले बताइन् । शुक्रबार त्यहाँ २ सय बिरामीको उपचार गरिएको थियो । यसअघि १ हजार ५ सय बिरामीको उपचार भइसकेको छ । त्यहाँ ५ चिकित्सकसहित २१ स्वास्थ्यकर्मी परिचालित छन् । जुनीचाँदेको भैरव मावि, बडकुले र डाडाकोट गरी ३ स्थानमा अस्थायी क्याम्प स्थापना गरेर उपचार गरिएको छ ।"
चिसोले एकै गाउँका ५ को मृत्यु,"बाजुरा केही दिनयता अत्यधिक चिसो बढेसँगै फैलिएको रुघा र ज्वरोका कारण जिल्लाको विकट जगन्नाथ गाउपालिकाको हुनी गाउँमा ५ जनाको मृत्यु भएको छ । हुनीका वडाध्यक्ष कर्णबहादुर बिष्टका अनुसार मृत्यु हुनेमा ६० वर्षीया थुपा नाथ, ५५ वर्षीय कर्ण शाही, ७२ वर्षीय मन बिष्ट, ३६ वर्षीया सुपारी बिष्ट र ६७ वर्षीया बना बिष्ट छन् । चिसो बढेपछि दुई सातायता घरैपिच्छे रुघाज्वरोका बिरामी रहेको गाउँपालिकाका निमित्त कार्यकारी प्रमुख रामदत्त न्यौपानेले बताए । रुघाज्वरोले सिकिस्त भएर मृत्यु भएकाहरू भाइरल संक्रमणका कारण मृत्यु भएको अनुमान गरिए पनि कारण यकिन भइनसकेको जिल्ला जनस्वास्थ्य अधिकृत रमेश कुँवरले बताए । भाइरल फैलिएको भन्ने अनुमानसम्म भए पनि पुष्टि भएको छैन, कुँवरले भने, भाइरल भएनभएको परीक्षणका लागि नमुना केन्द्रमा पठाएका छौं । चिसो बढेका कारण श्वासप्रश्वास लगायत रोगका बिरामी भने चपेटामा परेको देखिएको उनले बताए । बढी संख्यामा बालबालिका र वृद्धवृद्धा प्रभावित रहेको वडाध्यक्ष बिष्टले जानकारी दिए ।भाइरल भएनभएको यकिन गर्न १२ जना बिरामीको नमुना परीक्षणका लागि एक साताअघि राष्ट्रिय जनस्वास्थ्य प्रयोगशाला, टेकु पठाइएको छ । बिरामीको अवस्था, लक्षणलगायत विषयमा महामारी तथा रोग नियन्त्रण महाशाखासँग समेत नियमित समन्वय भइरहेको जिल्ला स्वास्थ्य कार्यालयले बताएको छ । रोग प्रभावित क्षेत्रमा उपचारका लागि कोल्टी प्राथमिक स्वास्थ्य केन्द्रबाट स्वास्थ्यकर्मी टोली परिचालन गरिएको कार्यालयले जनाएको छ । आवश्यक औषधि तथा चिकित्सकसहितको टोली जगन्नाथमै परिचालित छ, जिल्ला स्वास्थ्य कार्यालयका प्रमुख डा रूपचन्द्र विश्वकर्माले भने, स्वास्थ्य क्षेत्रमा काम गर्ने त्यस क्षेत्रका गैरसरकारी निकायका स्वास्थ्यकर्मीलाई समेत जगन्नाथमै केन्द्रित गराएका छौं । जगन्नाथ सदरमुकाम मार्तडीबाट दुई दिन पैदल दूरीमा पर्छ । औषधि अभाव हुन नदिन नेपालगन्ज र क्षेत्रीय मेडिकल स्टोर धनगढीबाट समेत थप औषधि झिकाउने प्रयास भइरहेको डा विश्वकर्माले बताए । चिसो बढेका कारण जिल्लाका अन्य क्षेत्रमा समेत श्वासप्रश्वास र रुघाखोकी, ज्वरोका बिरामी बढेको जिल्ला स्वास्थ्य कार्यालयले जनाएको छ । पाण्डवगुफा, स्वामीकार्तिक, गौमुल र छेडेदह गाउँपालिकाका विभिन्न गाउँमा समेत रुघाज्वरो फैलिएको छ । प्रभावित सबै ठाउँमा औषधिसहित स्वास्थ्यकर्मीको टोली परिचालन गरिएको जिल्ला स्वास्थ्य कार्यालयले जनाएको छ ।"
थलिए बादी बालबालिका,"बझाङ केही दिनयता जाडो निकै बढेको छ । बिहान र साँझको समयमा त झन् घरबाहिर निस्कनै नसकिने अवस्था छ । घरभित्र बस्नका लागि पनि कि त न्यानो लुगा चाहिन्छ कि त आगोको सहारा लिनुपर्छ । पुसको ठिहिर्याउने जाडोमा पनि लुगाको जोरजाम गर्न नसक्दा बझाङका बादी समुदायका बालबालिकाहरू भने नांगो शरीर जाडोको सामना गरिरहेका छन् । कतिसम्म भने जाडोका कारण कठ्यांग्रिएर केटाकेटीहरू बेहोस हुने गरेका छन् । दलितभित्रको पनि दलितका रूपमा चिनिने बादी समुदायको माटोका भाँडाकुँडा बनाउने र नाचगान गर्ने पुख्र्यौली पेसा विस्थापित भइसकेपछि उनीहरू मागेर गुजारा चलाइरहेका छन् । अरूले दया गरेर दिएको अन्नपातले गुजारा चलाइरहेको भए पनि जाडोमा छोराछोरीको आङ ढाक्ने कपडा नपाएपछि समस्या भएको थलाराकी पुनी बादीले बताइन् । घाम लागेका दिन दिउँसो घाममा गएर पल्टिन्छौं । रातभर आगो तापेर जाग्राम बस्ने गरेका छौं, ४ छोराछोरीकी आमा पुनी बादीले भनिन्, हामीले जस्तो भए पनि सहेकै थियौं । बच्चाहरू जाडोले थरथरी काप्छन् । दाउरा नभएको दिन रोएरै रात काट्छन् । केही हप्ताअघि जाडोले कठ्यांग्रिएर उनकी ६ वर्षकी छोरी बेहोस भएको सुनाउँदै पुनीले भनिन्, कतिबेला आगो निभेछ, थाहा भएन । निद्रा खुल्दा जाडोले छोरीको शरीर नीलो भएको थियो । आगो फुकेर निकैबेर तताएपछि आधा घण्टापछि आँखा खोलेर रोई ।दिउँसो त घाम लाग्छ । खासै गाह्रो हुँदैन, ९ वर्षीया निर्मला बादीले भनिन्, साँझ पर्न थालेपछि जाडोले सताउँछ । कति बेला घाम लाग्ला भनेर कुर्दै बस्छौं ।जनता आवासअन्तर्गत नयाँ घर बनाइदिने भनेर पहिलेका टहरा भत्काएपछि अहिले बझाङको चैनपुर र थलारामा रहेका २८ परिवार बादी अस्थायी टिनका टहरामा रात काटिरहेका छन् । मंसिरभित्रै निर्माण सम्पन्न हुनुपर्ने भनिए पनि थलाराका बादी समुदायका घर बन्न अझै दुई महिना जति लाग्ने भएको छ । चैनपुरका बादीको घर निर्माणको काम ठेकेदारमार्फत भइरहेकाले ४ महिनाअघि जग हालेर छोडिएको छ । त्यसपछि कुनै पनि काम भएको छैन । ढोका पनि नभएका खुला टहरामा रात बिताउन निकै सकस भइरहेको चैनपुरकी राधा बादीले बताइन् । उनले भनिन्, बच्चाहरू बिरामी हुन थालेका छन् । रातभर आगोमा अनिदै बस्नुपर्दा धूवाँले खोकी लाग्ने र अनुहार सुन्निने गरेको छ । साना नानीहरूमध्ये धेरैजसोलाई निमोनियाँ भएको उनले बताइन् । गतिलो ओढ्नेओछ्याउने लुगा भइदिएको भए यस्तो समस्या हुने थिएन, थलाराका मदन बादीले भने, रातिको समयमा टिन चिसिएर शीत बर्सिन्छ । हिउँद कटाउन निकै समस्या भयो । बादीहरूको यो समस्याका बारेमा आफूलाई जानकारी नभएको र जिल्ला दैवी प्रकोप उद्धार समितिले उनीहरूलाई न्यानो लुगा वितरण गर्नका लागि पहल गर्ने निमित्त प्रमुख जिल्ला अधिकारी टेकसिंह कुँवरले बताए ।"
नगरपालिकाले पारित गर्यो ऐन,"भक्तपुर सूर्यविनायक नगरपालिकाले दोस्रो नगरसभा गरी ऐन तथा नियमावली पारित गरेको छ । नगरसभाले संविधानले सेवाग्राहीको सुविधालाई ध्यानमा राखी विभिन्न विधेयक र निर्देशिका तथा कार्यविधि पारित गरेको नगरपालिकाका प्रवक्ता उपेन्द्र केसीले बताए । नगरसभाले सहकारी संस्था दर्ता तथा नियमनका लागि सहकारी विधेयक २०७४, कृषिलाई व्यवस्थित र प्रवद्र्धनका लागि कृषि व्यवसाय प्रवद्र्धन विधेयक २०७४ र शिक्षामा सबैको पहुँच पुर्याउन शिक्षा नियमावली २०७४ लगायतका ऐन तथा नियमावली पारित गरेको छ । नगरपालिका क्षेत्रभित्रको योजना तथा कार्यक्रम व्यवस्थित रूपले सञ्चालन गर्न योजना तथा कार्यसञ्चालन निर्देशिका, नगरमा व्यवस्थित तरिकाले व्यावसायिक विज्ञापनका लागि विज्ञापन कर निर्देशिका, नगरभित्रका पसल तथा व्यवसाय सञ्चालनलाई एकिन गर्न व्यवसाय कर निर्देशिका र पूर्वप्रावि व्यवस्थित गर्न पूर्वप्रावि व्यवस्थापन निर्देशिका पारित गरेको नगरप्रमुख वासुदेव थापाले बताए । नगरसभाले खेलकुद विकास, विपत व्यवस्थापनमा ठोस सहयोग पुर्याउन अनुदान तथा आर्थिक सहायता निर्देशिका पारित गरेको छ । निर्माण व्यवसाय नियमन गर्ने निर्देशिका तयार गरिएको छ भने उपभोक्ता हकहितका लागि बजार अनुगमन निर्देशिका पनि नगरसभाले पारित गरेको उनले बताए । नगर सफाइ तथा व्यवस्थित सहर विकासका लागि फोहोरमैला व्यवस्थापन र जग्गा प्लटिङसम्बन्धी कार्यविधि पारित गरेको छ । नगरसभाले पारित गरेको शिक्षा नियमावलीमा व्यवस्था भएअनुसार सूर्यविनायक नगरपालिकाले शैक्षिक सत्र २०७५ देखि नगरभित्रका सबै सामुदायिक विद्यालयमा प्रारम्भिक बाल विकास कक्षादेखि तीन कक्षासम्म अनिवार्य अंग्रेजी माध्यमबाट पठनपाठन गराउने व्यवस्था छ । शैक्षिक सत्र २०७८ भित्र कक्षा १२ सम्म अंग्रेजी माध्यमबाट पठनपाठन गराउने व्यवस्था गरेको जनाएको छ । भवनहरूलाई भूकम्प प्रतिरोधात्मक प्रविधियुक्त र भरपर्दो सुरक्षित निर्माणका लागि बस्ती विकास सहरी योजना तथा भवन निर्माणसम्बन्धी सडकको क्षेत्राधिकारसहितको आधारभूत निर्माण मापदण्ड २०७२ लागू गरिएको थापाले बताए । नगरपालिकाको कार्यक्षेत्रभित्र परेका विभिन्न कार्य कानुनबमोजिम कार्यान्वयनमा सहयोग पुर्याउन र सहरी वातावरण व्यवस्थापन गर्न नगर प्रहरी सञ्चालन तथा व्यवस्थापन गरिने भएको छ । संविधान तथा स्थानीय सरकार सञ्चालन ऐन २०७४ मा व्यवस्था भएबमोजिम उपप्रमुख जुना बस्नेतको संयोजकत्वमा विनय महत र राजु लुबञ्जार श्रेष्ठ रहने गरी न्यायिक समितिसमेत गठन गरेको जनाएको छ ।"
नेमकिपा प्रतिपक्षमा,"भक्तपुर नेपाल मजदुर किसान पार्टी (नेमकिपा) को २८ औं केन्द्रीय परिषद्ले पार्टी प्रखर प्रतिपक्षको भूमिकामा रहने निर्णय पारित गरेको छ । पार्टी अध्यक्ष नारायणमान बिजुक्छेको अध्यक्षता मंगलबारदेखि तीन दिन आयोजित परिषद्ले राष्ट्रिय र अन्तर्राष्ट्रिय प्रस्ताव पारित गरेको जनाएको छ । परिषद्ले पेट्रोलियम पदार्थको मूल्यवृद्धि गर्ने, भूकम्पपीडितको पुन:स्थापना नगर्ने, नेपालको नदीनाला भारतीय एकाधिकार पुँजीलाई दिने, बर्सेनि आउने शीतलहरको पूर्वसावधानी नअपनाउने सरकारको विरोध गर्ने प्रस्ताव पारित गरेको नेमकिपाका केन्द्रीय सदस्य सरोजराज गोसाईंले बताए । नेपालको सिमानामा भारतीय विस्तारवादले बनाएका बाँध र तटबन्ध भत्काउनुपर्नेमा राष्ट्रिय प्रस्ताव पारित गरेको उनले बताए । परिषद्ले पार्टीको ४४ औं स्थापना दिवस (माघ १० गते) लाई पार्टीको इतिहास, गतिविधि प्रकाशन अध्ययन गरी छलफल र गोष्ठीसहित मनाउने निर्णय गरेको छ । परिषद्ले मोहनप्रसाद प्रजापति र राजवीर डंगोललाई पार्टी केन्द्रीय सदस्य र सुरेन्द्रराज गोसाईं, सिर्जना सैंजु र राजेन्द्र चवाललाई वैकल्पिक केन्द्रीय सदस्यमा मनोनीत गरेको छ । पार्टी सचिव प्रेम सुवालले प्रस्तुत गरेको केन्द्रीय समितिको प्रतिवेदन परिषद्ले सुझावसहित पारित गरेको नेमकिपाले जनाएको छ ।"
तीनको मृत्यु,"काठमाडौं (कास) बेग्लाबेग्लै घटनामा परी राजधानीमा तीनजनाको मृत्यु भएको छ । पुतलीसडक न्यु प्लाजामा टेम्पो पछाडि सार्ने क्रममा घाँटी पोलमा च्यापिन पुग्दा एक टेम्पो चालक महिलाको मृत्यु भएको छ । बा१ह ४८५२ नम्बरको टेम्पो चालक झापा घर भई सामाखुसी बस्दै आएकी ४३ वर्षीय तुलसा थापाको उपचार क्रममा मृत्यु भएको थियो । त्यस्तै, बा४ख ६५७१ नम्बरको पानीट्यांकरले कीर्तिपुरको सुन्दरीघाटमा ३ वर्षीय उत्सव राईलाई ठक्कर दिएपछि घटनास्थलमै उनको मृत्यु भएको छ । चालक कुमार थापालाई नियन्त्रणमा लिइएको छ । बिहीबार जोरपाटीमा ५५ वर्षीय एक पुरुष बेहोस फेला परेको र उपचार क्रममा उनको मृत्यु भएको प्रहरीले जनाएको छ ।"
सुनसहित पक्राउ,काठमाडौं (कास) दोहाबाट काठमाडौं ल्याएको सुनसहित बिहीबार दुईजना पक्राउ परेका छन् । गोरखाका २७ वर्षीय विज्ञान नेपाली र पाल्पाका ४० वर्षीय गुणबहादुर सरुलाई प्रहरीले त्रिभुवन अन्तर्राष्ट्रिय विमानस्थलबाट पक्राउ गरेको छ । उनीहरूका साथमा २ सय ६५ ग्रामका सुनका बाला बरामद भएको प्रहरीले जनाएको छ ।
६५ ले गरे रक्तदान,"काठमाडौं (कास) खप्तडी बस्नेत युवा समाज, काठमाडौंले शुक्रबार बत्तीसपुतलीमा आयोजना गरेको कार्यक्रममा ६५ जनाले रक्तदान गरेका छन् । समाजले प्रत्येक वर्ष सामाजिक उत्तरदायित्वअन्तर्गत सरसफाइ कार्यक्रम, विदेशमा समस्यामा परेका नेपालीलाई सहयोग र रक्तदान कार्यक्रम गरेको समाजका अध्यक्ष महेश्वरमान बस्नेतले बताए । समाजको यो तेस्रो रक्तदान कार्यक्रम हो ।"
पहिलो पटक आर्थिक गणना,काठमाडौं (रासस) केन्द्रीय तथ्यांक विभागले वैशाख १ गतेदेखि पहिलो पटक आर्थिक गणना गर्ने तयारी गरेको छ । विभागले चालु आव २०७४७५ को अन्त्यसम्म आर्थिक गणना पूरा गरी सार्वजनिक गर्ने तयारी गरेको विभागका महानिर्देशक सुमनराज अर्यालले बताए । तथ्यांक ऐन २०१५ को व्यवस्थानुसार सरकारका तर्फबाट तथ्यांक संकलन गर्दा सरोकार भएकाहरूलाई जानकारी दिनुपर्ने भएकाले शुक्रबारको मन्त्रिपरिषद्को बैठकले आर्थिक गणना गर्ने निर्णय गरेको थियो । गणनामा मुलुकभरका ७७ जिल्लाका ७ सय ५३ स्थानीय तहमा सञ्चालित आर्थिक क्रियाकलाप गर्ने सबै एकाइबाट तथ्यांक संकलन गरिनेछ ।
संघीय शिक्षा : सकस र सम्भावना,"नेपालमा तीनवटै तहको निर्वाचन सफलतापूर्वक सम्पन्न भयो । यसलाई आम नागरिकले संघीयता व्यवहारत: अनुमोदन गरेको अर्थमा बुझ्नुपर्छ । मुलुकको मेरुदण्ड भनेकै शैक्षिक सभ्यता हो । शिक्षालयको कक्षाकोठाबाट जब ज्ञानसीप बाहिरी जगतसम्म फैलन्छ, तब मुलुकका सबै क्षेत्रले जीवन्तता पाउँछन् । संघीय आवश्यकता अनुरुप शिक्षा मन्त्रालयले शैक्षिक पुन:संरचनाका लागि पहल गर्यो, शिक्षा नीति नवांै संशोधनको तान्डव नृत्यपछि ।संघीय संरचना अनुकूल शिक्षा नीति परिमार्जनका लागि ५ महिनाभित्र सुझाव पेस गर्नेगरी मन्त्रिपरिषद्ले गत भदौ १९ मा उच्चस्तरीय शिक्षा आयोग गठनको निर्णय गरेको थियो । आयोग ६५ सदस्यीय बनाइएको थियो, जम्बो मन्त्रिपरिषद्झैं । यसलाई कतिपय शिक्षाविदले सोझै मुर्दावाद भनेर विरोध गरेका थिए । जम्बो टोलीको मिटिङसमेत सहजै बसाल्न सकिन्न, भागबन्डीय भिड खडा गर्दैमा संघीय शिक्षानीति राम्रो बन्दैन, झन् बढी भद्रगोल बन्छ भन्ने आशयका प्रतिरोधपछि १५ सदस्यीय उच्चस्तरीय कार्यदल २०७४ भदौ ३० गते गठन गरियो । शिक्षा ऐन नवौं संशोधनप्रति आपत्ति जनाउँदै अनौपचारिक रूपमा केदारभक्त माथेमा र मनप्रसाद वाग्ले समूहबाट बाहिरिए । यद्यपि बाँकी सदस्यले २१ बँुदे सिफारिस शिक्षा मन्त्रालयलाई पेस गरेको छ, माथेमा र वाग्लेको नामसहित । कार्यादेश अनुरुप राम्रैसँग दस्तावेज छलफलका लागि सार्वजनिक गरेको देखिन्छ । यस भन्दा अगाडि कुनै पनि शिक्षा ऐनको मस्यौदा आम मानिसका माझ खुला बहसका लागि लालमोहर लाग्नुअघि सार्वजनिक गरिएको थाहा छैन । प्रतिवेदनले औल्याएझैं सामुदायिक तथा निजी व्यवस्थापनमा चलेका शिक्षालयलाई स्थानीय सरकारको पहलमा पुन:नक्सांकन, मिलान एवं विस्तार गरिनु अत्यावश्यक छ । एउटा टोलका बालबालिका त्यहीं पढ्ने, छरिएका बस्तीबाट पनि सहज हुने टोलमै मिलान गर्ने, परम्परागत सिकाइलाई प्रोत्साहन गर्ने कुरा सान्दर्भिक छन् । स्थानीय वातावरण र संस्कृतिको विषयगत ज्ञान दिलाउन शिक्षकको योग्यता वृद्धि गर्ने र शिक्षालाई अनिवार्य निशुल्क गर्ने कुरा प्राथमिकतामा छन् । जसलाई सार्वजनिक रूपमा प्रतिरोध गर्ने मनुवा सायदै भेटिएलान् । मातृभाषा कि दातृभाषामा शिक्षा भन्ने विवादलाई कम गर्न यस नीतिले ठूलो भूमिका खेल्न सक्छ । आजसम्म दातृभाषालाई बढी प्राथमिकता दिँदा मातृभाषा मार्ने काम भएकै हो । विद्यार्थीको जन्मजात क्षमता तथा आत्मसम्मानमा आँच पुर्याइरहेकै हो । प्रतिवेदनमा निजी, सामुदायिक तथा विदेशी विद्यालय व्यवस्थापनका कुराले राम्रो स्थान पाएको छ । निजी शिक्षामार्फत शैक्षिक माफियातन्त्र मौलाएकै हो । सामाजिक दायित्व बहनबाट निजी शिक्षा निकै पर पुगेर मौलाउँदै र सरकारी सार्वजनिक शिक्षा दुब्लाउँदै गइरहेको अवस्थालाई मध्यनजर गरी प्रतिवेदनले मार्गनिर्देश गरेको देखिन्छ । स्थानीय तथा परम्परागत ज्ञान तथा सीपको समकक्षताका कुराले राष्ट्रप्रेमी व्यावहारिक शिक्षालाई जोड दिन्छ । स्थानीय उद्यमी तथा शिल्पीसँग संवाद गर्ने शिक्षाको परिकल्पनाले जागिर खोज्ने नभई जागिर जन्माउने शिक्षालाई मार्गनिर्देश गर्न सक्छ । प्रत्येक विद्यालयकै अगुवाइमा दलित तथा जनजातिका परम्परागत सीपलाई आधुनिकीकरणबजारीकरण गर्न मिडियालाई जोड्ने, प्राविधिक शिक्षालयहरू खोल्ने, परम्परागत ज्ञानलाई थप ज्ञानसहित प्रमाणीकरण गर्ने व्यवस्था मिलाउने विषय प्रतिवेदनमा समावेश छन् । जसले स्थानीय जनताको सहभागिता जुटाउन ठूलो भूमिका निर्वाह गर्न सक्छ । प्रतिवेदनले कुन ठाउँमा कस्तो, कसले, कहिले कसको लगानीमा कुन मोडलको विश्वविद्यालय खोल्ने भन्ने चुरो पहिल्याउन पहिले विश्वविद्यालय तथा त्यसका क्याम्पसहरूको नक्सांकन गरिनुपर्ने विषयलाई पनि प्राथमिकतामा राखेको छ । नक्सांकन गरिएका क्षेत्रमा निजी, सहकारी, गुठी, धार्मिक संस्था, प्रदेशसंघ कसले कस्तो आनुपातिक लगानी व्यवस्था गर्ने भन्ने विषयलाई सार्वजनिक गराएर मात्रै विश्वविद्यालय वा क्याम्पस खोल्ने खोलाउने प्रबन्ध मिलाउनुपर्ने प्रावधान राखेको छ । राज्यले लगानी जुटाउन नसक्ने विधामा मात्रै विदेशी विश्वविद्यालय वा तिनका क्याम्पसलाई नेपालमा कार्यक्रम चलाउने स्वीकृति दिइनुपर्ने, राष्ट्रिय विश्वविद्यालयहरू देशका सातै प्रदेशमा हुनुपर्ने बाध्यात्मक व्यवस्था गरिनुपर्ने नीतिले जथाभावी विदेशी कार्यक्रम सञ्चालनको नियमागमन गर्न खोजेको छ । शिक्षण, अनुसन्धान एवं समुदाय सेवाको तीनखम्बे नीति सबै विश्वविद्यालय, प्रतिष्ठान र क्याम्पसले अनिवार्य रूपमा लागू गर्नुपर्ने विषय महत्त्वपूर्ण छ । त्यसभन्दा बढी महत्त्वपूर्ण विषय हो, विश्वविद्यालय व्यवस्थापनका लागि कार्यमूलक सिनेट वा बोर्ड अफ ट्रष्टिजको प्रबन्ध गर्ने । त्यसैले पदाधिकारी छनोट गर्ने, मानार्थ कुलपति र सहकुलपतिको व्यवस्था अन्त्य हुनुपर्ने प्रावधानले शिक्षालयमा राजनीतिक हस्तक्षेपलाई हतोत्साहित गर्न टेवा पुर्याउँछ । सम्बन्धित विश्वविद्यालयको सिनेट तथा त्यस मातहतका प्राध्यापक कर्मचारी एवं विद्यार्थीसँग परामर्श नगरी सांसदहरूले जग्गा तथा क्याम्पस पजनी गर्दै नयाँ विश्वविद्यालय बनाउने विद्यमान व्यवस्था अन्त्य गर्न सक्छ ।प्रतिवेदनलाई निजी शिक्षालयवालाले कसरी स्वीकार्छन् भन्ने विषय प्रमुख मद्दा बन्ने देखिन्छ । जसलाई जहाँ मन लाग्यो, त्यहाँ नाफामुखी उद्देश्यले शिक्षालय खोल्ने छुट यस नीतिले दिएको छैन । बरु अहिल्यै स्थापित शिक्षालयको साइज घटाउनेबढाउने परिकल्पना छ । मातृभाषालाई प्राथमिकता दिइएकाले शिक्षकहरूले नेपाली विविधतालाई समान हैसियतमा आत्मसात नगर्ने वातावरण बन्यो भने असहज हुनसक्छ । दातृ निकायले अंग्रेजी भाषालाई बढी लाद्न अझै जोड गर्न सक्छ, जसले उपल्लो कर्मचारीलाई प्रभावमा लिएर नीति लागू गर्ने क्रममा अवरोध सिर्जना गर्न सक्छ । व्यावहारिक शिक्षा प्रयोगको जटिलतालाई शिक्षकहरूले बढी बोझ ठानेर नस्वीकार्ने अवस्था आउन सक्छ । अझ उच्च शिक्षामा एउटै आयोग गठन गर्ने परिकल्पनालाई विश्वविद्यालयपिच्छे भागबन्डा लगाएर मोजमस्ती गर्न पल्केका जमातले यस नीतिलाई असफल पार्न चलखेल गर्न सक्छ । पाठ्यपुस्तक निर्माण पनि प्रदेश तथा स्थानीय तहमै गर्ने गराउने नीति केन्द्रीकृत मानकमाझ खाइखेली आएका शैक्षिक माफियालाई मन नपर्न सक्छ ।निजी शिक्षालयको पनि सामाजिक दायित्व हुन्छ । एउटा निश्चित वर्गलाई मात्रै समेटेर तिनको सामाजिक दायित्व पुग्दैन । निजी शिक्षालयलाई सरकारी अनुदान दिएर भए पनि दुर्गम स्थानमा पठाउने परिकल्पना प्रतिवेदनमा छ । काठमाडौंमा मात्रै ७८ प्रतिशत विद्यार्थी निजी विद्यालयमा अध्ययनरत देखिन्छन् । यसलाई आधार मान्ने हो भने बाँकी २२ प्रतिशत विद्यार्थीमात्रै सरकारी स्कुलमा अध्ययनरत छन् । राजधानी बाहिर पनि यही हिसाबले निजीले सरकारी शिक्षालयको साइज घटाउँदै लगिरहेको छ । यति थोरै प्रतिशत विद्यार्थीलाई सरकारी स्कुलमा पढाउन राज्यले विशाल सरकारी संरचनाको बोझ किन बोकिबस्ने ? सरकारी तलब खानेहरू नै निजी शिक्षालयमा छोराछोरी पढाइरहेका छन् । यसले सरकारी शिक्षालयको औचित्य नै समाप्त हँुदैछ भन्ने प्रश्न उब्जाएको छ । यसर्थ नक्साङ्कनजोनिङ नगरिकन निजीलाई छाडा छोड्न नसकिने विषयलाई सिफारिसले जोड दिएको देखिन्छ । एउटा स्थानको विद्यार्थीलाई त्यहींका शिक्षालयमा अध्ययन गर्न बाध्यकारी बनाउने परिकल्पनाले दूरगामी प्रभाव पक्कै पार्नेछ । कतै शिक्षालय घटाउने, कतै बढाउने कुरा प्रतिवेदनमा छ । देशलाई सोच्ने हो, कुनै एकदुई शैक्षिक डनको स्वार्थलाई सोचेर शिक्षानीति बन्नुहुन्न । पोल्ट्री फर्ममा जसरी काठमाडांै भ्यालीभरि सयौं सवारी साधन दौडाएर ट्राफिक आतंक फैलाइरहेका निजी शिक्षालयले दीर्घकालीन फाइदा दिने छैन, नत वर्गीय खाडल बढाउने शिक्षाले मुलुकलाई दीर्घकालीन फाइदा दिन सक्छ । सीमितको स्वार्थपूर्ण सकसलाई बृहत्तम सम्भाव्यताले जित्नेगरी संघीय शिक्षानीति लागू गर्नुको विकल्प छैन । प्रतिवेदन निर्माण गर्ने क्रममा अन्तर्राष्ट्रिय शक्तिकेन्द्रको प्रभावबाट पर बसेको दाबी विज्ञ समूहको छ । कुनै दातृ निकायलाई नगुहारेको उनीहरू बताउँछन् । विश्व बैंक, संयुक्त राष्ट्र संघ, युनेस्को लगायतका प्रतिनिधिले प्रतिवेदन बनाउन पैसा दिन्छौं भनेर सोधीखोजी गरेका रहेछन् । तैपनि विदेशी लगानीबिना संघीय शिक्षानीति प्रतिवेदन बनाइएको विज्ञहरूको दाबी छ । प्रतिवेदन सबै गाउँनगरपालिका (७५३ वटै निकायलाई समेट्नेगरी) संघीय मामिला मन्त्रालयको सञ्जालमार्फत पठाइएको खबर छ । त्यसैगरी ७७ वटै जिल्ला शिक्षा कार्यालय, शिक्षा मन्त्रालयका अधिकृत र सोभन्दा माथिल्ला सबै कर्मचारी, शिक्षक संघसंगठन, सरोकारवाला दलित, महिला, मधेसी समुदायसँग सम्बन्धित संघसंस्था, सबैजसो राजनीतिक दललाई पनि प्रतिवेदन पठाइएको खबर छ । शिक्षालयहरूलाई प्रतिवेदन सर्कुलर नगर्ने कुरै भएन । मिडियामार्फत पनि प्रचारप्रसार राम्रैसँग भएको भेटिन्छ । अब विश्व जगतसँग जोड्ने संघीय शिक्षालाई आत्मसात नगरी सुखै छैन । समयको सुइलाई उल्टो घुमाउन सकिन्न । संघीय शिक्षा नीतिमा सीमित सम्भ्रान्तको सकसलाई सबाल्टर्नमैत्री बृहत्तम हितले जितेको छ, जित्नु पनि पर्छ ।"
हाइटेक एकताज्यू,"नेपालका कम्युनिस्ट पार्टीमा एकता बढी घटित भएको छ या फुट, यो एकदमसँग फ्याट्टै भन्न सकिँंदैन । वस्तुत: यो एक गम्भीर प्रश्न हो । अत: यसको साविक बमोजिमको गम्भीरतालाई यथावत राखेर एउटा समसामयिक बहसको प्रारम्भ किन नगर्ने ? यसै पनि कम्युनिस्ट टाइप व्यक्तिहरू बहस, छलफल, विचारविमर्श, तर्कवितर्क, कुराकानी, सवालजवाफ, वातचित जस्ता वाक्प्रतियोगिताका विछट्टै सौखिन हुन्छन् नै ।यस सम्बन्धमा एक कट्टर कम्युनिस्ट समर्थक भएको नाताले म पनि केही भन्न उत्साहित भएको छु । मेरो पनि एकाध निजी राय नभएको होइन । र यो (वा त्यो) के हो भने फुटको तुलनामा अपेक्षाकृत एकताले नै बाजी मारेको छ । अन्यथा नेपाल कम्युनिस्ट पार्टी (एकता केन्द्र), नेपाल कम्युनिस्ट पार्टी (संयुक्त), नेपाल कम्युनिस्ट पार्टी (एकीकृत माक्र्सवादी र लेनिनवादी), नेपालकम्युनिस्ट पार्टी, माओवादी (केन्द्र) आदिको धारावाहिक जन्म किन हुन्थ्यो ? यी सबैले नेपालका कम्युनिस्ट पार्टीहरूका विशुद्ध एकताधर्मितालाई आरामले मेन्टेन गरेको छ भन्नेमा म छु । यसमा कसैको पनि कुनै किसिमको विमति रहेको छ भने कृपया मलाई यो बताओस्, के कुनै नेपाल कम्युनिस्ट पार्टी (टुटफुटवादी) को गठन भएको छ ? अहँ, यस्तो भएको किमार्थ देखिएको छैन । अझ म मेरो कुराको थप पुष्टि गर्न सक्छु । यसका लागि मैले नेपालका कम्युनिस्ट पार्टीहरूका भ्रातृ संगठनहरूका विनम्र सहयोग लिनु पर्नेछ । उदाहरणका निम्ति अनेरास्ववियु । र विस्तारमा अखिल नेपाल राष्ट्रिय स्वतन्त्र विद्यार्थी युनियन । मेरो भन्नुको तात्पर्य के हो भने अनेरास्ववियु, एकताको पाँचौं भनेको चाहिंँ के हो नि मैले स्वयं पनि लगभग यस्तै प्रकृतिको भ्रातृ संगठनमा आफ्नो ऐतिहासिक सहभागिता जनाएको छु । अर्काे शब्दमा म यो एकताको सदेह साक्षी हुँ । नेपालका सबैजसो कम्युनिस्ट पार्टी निकट प्रगतिवादी साहित्यकारहरूका एकमात्र एकतावादी साहित्यिक संगठन प्रगतिशील लेखककलाकार संघ, तयारी समितिमा म वर्षाैंसम्म संलग्न रहेको थिएँ । त्यसमा हामी सम्भवत: कुनै साहित्य सम्बन्धी एकताका निम्ति विलकुलै जिम्मेवारीपूर्वक मारामार गर्ने गथ्र्याैं । (क्षमा गर्नाेस्, यो मारामार शब्द लेख्न म विवश छु । त्यस बखतका तमाम क्रियाकलापलाई अन्य कुनै नाम दिएर म भारमुक्त हुन सक्दिन) । एकातिर सुप्रसिद्ध साहित्यकार पारिजात दिदी र खगेन्द्र संग्रौला दाइ (हरू) आफ्नो सम्पूर्ण नखदन्तसहित हाजिर हुन्थे भने अर्काेतिर यस्तै खाले धारिलो हतियार बोकेर यो विमल निभा र साहित्यकार नारायण ढकाल (हरू) यसमा तत्कालीन भूमिगत कम्युनिस्ट पार्टी नेकपा (माले) द्वारा नियुक्त हाम्रो साहित्यिक नेता थिए कलिलो ओँठमाथि साहित्यिक जुँगारेखी समेत नभएको अति उत्साही कमरेड रघु (जी) पन्त । र पारिजात दिदीतर्फका बहुतै गुप्ती खालका नेतृत्वकारी मनुवा को थिए, यो मेरालागि आजपर्यन्त पनि पुरै अज्ञात नै छ । अँ, त्यस बेलाको एकजोडी राजनीतिक चरित्रको शब्द मेरो स्मरणबाट गएको छैन । हामी जनतान्त्रिक र जनवादीको भयंकर द्वन्द्वमा थियौं । म जनवादीमा जुकाझैं टाँसिएको थिएँ । (होइन त नारायणजी ?) र पारिजात दिदीहरू जनतान्त्रिकलाई केही गरी पनि नछाड्ने उत्पत्ति मुडमा रहेका थिए । यद्यपि दुवै वेद शब्दको आधारभूत अर्थमा कुनै भिन्नता थिएन । र कदाचित कुनै अन्तर थियो भने त्यो थियो नेकपा (माले) तथा नेकपा (मसाल) । अथवा नेकपा (मशाल) नै थियो कि ? वास्तवमा ममा मोटो र पातलो खालको मशालमसालको विभेदकारी ज्ञानको पूर्णत: अभाव रहेको छ । त्यसकारण किटानका साथ केही पनि भन्न म असमर्थ छु । म के भनुँ ? जे होस्, अहिले प्रगतिशील लेखककलाकार संघ, तयारी समिति अस्तित्ववान रहेको छैन । हाम्रो तयारी अपूर्ण रहन गएको हो र ? अब यसको एक हिस्सा कलाकारको कटौती भएर प्रगतिशील लेखक संघ भएको छ । संक्षेपमा प्रलेस । (पहिले प्रलेक थियो) ।अलिकति विषयान्तर भएकोले म पुन: मूल कुरामा आउँछु । असलमा कुरो के हो भने हाल दुई कम्युनिस्ट पार्टी नेकपा एमाले तथा नेकपा माओवादी (केन्द्र) बीचको एकता व्यापक चर्चामा रहेको छ । यसको छोटो ट्रेलर यस पटकको चुनाव अगावै वाम गठबन्धनको रूपमा देखापरेको थियो । र यो जुन किसिमको परम छापामार शैलीमा प्रकट भएको थियो, त्यसलाई फगत एकता भन्नु यथेष्ट हुने छैन कि ? जहाँसम्म मेरो विचार छ, यो सामान्य प्रकारको एकता होइन । यद्यपि यो एकता भइसकेको छैन, तर जब हुनेछ, हाइटेक हुनेछ जस्तो छ । अर्थात् हाइटेक एकता । यसका जबर्जस्त आर्किटेक्टको भूमिकामा रहेका छन् नेकपा एमालेका शक्तिशाली अध्यक्ष कमरेड खड्गप्रसाद शर्मा ओली तथा नेकपा माओवादी (केन्द्र) का सदावहार अध्यक्ष कमरेड पुष्पकमल दाहाल प्रचण्ड । यिनीहरू मध्ये एक कमरेड ओली स्वास्थ्योपचारको सिलसिलामा थाइल्यान्डको राजधानी बैंककमा रहेकाले एकतामा अन्तरनिहित हाइटेकपनमा केही व्यवधान देखापरेको छ । हो, यहाँ एक्लाएक्लै कमरेड प्रचण्डले कसरी एकता गर्ने ? अब नेकपा एमालेका छोटे ओलीहरू कमरेड विष्णु पौडेल र कमरेड प्रदीप ज्ञवालीहरूसँग हाइटेक एकता गरेर भएन त ?अन्त्यमा,नेपाल कम्युनिस्ट पार्टी (एकीकृत माक्र्सवादी र लेनिनवादी) र नेपाल कम्युनिस्ट पार्टी माओवादी (केन्द्र) बीच कुनै सामान्य एकता नभएर हाइटेक एकता हुने भएको छ । त्यसउसले यसलाई म एकताज्यू नै भन्छु । र यो हाइटेक एकताज्यू सुसम्पन्न भइसकेपछि विचार, सिद्धान्त, नीति आदिको पनि क्रमश: फस्र्याेट हुँदै जानेछ । के हतार छ, कमरेडहरू ?"
याकोनबाट मनग्ये आम्दानी,"जाँगरिला युवा कृषकका लागि नेपालमा थोरै लगानीमा धेरै आम्दानी दिने बालीहरू छन् । पैसा कमाउन विदेशै जानुपर्छ भन्ने छैन । मनपरेको बाली छनोट गरी ज्ञान, सीप र प्रविधि उपयोग गरे राम्रो आम्दानी लिन सकिन्छ । उत्पादन, प्रशोधन र बजारीकरणमा भने ध्यान दिनुपर्छ । सुरुमा केही कठिन लागे पनि निरन्तर लागिपरे कृषि व्यवसायले फाइदा दिन्छ । त्यसलाई सफल पार्न कृषि विज्ञ, व्यावसायिक किसान र व्यापारीको पनि अनुभव र सल्लाह लिनुपर्छ । के गर्ने, कहाँ गर्ने, कसरी गर्ने भनी मन डुलिरहेको छ भने विदेशमा सफल भई नेपाल भित्रिएको औद्योगिक बाली याकोनको खेती उपयुक्त छ । यसले परिवारको आर्थिक अवस्थामा ठूलो परिवर्तन ल्याउन सक्छ । याकोन दक्षिण अमेरिकाबाट फैलिएको बहुवर्षीय वनस्पति हो । बोट १२ मिटर अग्लो र ठाडो हुन्छ, पातहरू ठूला र लाम्चा हुन्छन् । फूल सूर्यमुखीको जस्तै हुन्छ । जरा वरिपरि सखरकन्द जस्तै लाम्चा गाना लाग्छन्, जुन रसिलो र गुलियो हुन्छ । अलिअलि स्याउको जस्तो बास्ना आउँछ । त्यसैले यसलाई भुइँ स्याउ पनि भनिन्छ । कन्द (ट्युबर) सुन्तले, गुलावी, वैजनी रङको हुन्छ । सखरकन्द जस्तै देखिने र कार्बोहाइड्ेरट भएकाले यसलाई सखरकन्दे स्याउ पनि भन्न सकिन्छ । कन्दलाई सलाद, जुस, तरकारी, औषधी आदि प्रयोजनमा ल्याइएको छ । पातलाई चियाको सट्टा प्रयोग गरिन्छ । धेरै देशले यसलाई औद्योगिक बालीका रूपमा अपनाइरहेका छन् ।नेपालमा याकोन भित्रिएको तीन दशक भए पनि धेरैलाई यो नौलै छ । एक जापानीले सन् १९८० तिर पहिलोपटक पोखरामा ल्याएका थिए । तर बोक्रा ताछेर खान नजान्नाले एक दशकसम्म खाद्य प्रयोजनमा आउन सकेन । काभ्रेका सुदर्शन कार्कीले त्यहाँबाट ल्याएर खेती गरेको र बिक्री तथा प्रचारका लागि बजार, कृषि मेला लाने गरेको बताए । उनीबाट बिउ लिएर दर्जनौं व्यवसायीले मध्यमाञ्चल र पश्चिमाञ्चलका पहाडी जिल्लामा खेती सुरु गरेका छन् । याकोन समशितोष्ण हावापानीमा हुने बाली हो । तापक्रम १५३० डिग्री सेल्सियस र आर्द्रता ६०७० प्रतिशत उपयुक्त हुन्छ । १,००० देखि २,५०० मिटरसम्मको क्षेत्रमा खेती गर्न सकिन्छ । पानी जम्ने र सुख्खा जमिन ठिक हुँदैन । धेरै प्रकारको माटोमा हुन्छ, तर बलौटे दोमट र खुकुलो माटो उपयुक्त हुन्छ । प्राङ्गारिक पदार्थ पर्याप्त भएको माटोमा फस्टाउँछ । नेपालको धेरै क्षेत्रको हावापानी र माटो याकोन खेतीको लागि उपयुक्त छ ।बिउको स्रोत याकोन कृषक र व्यवसायी हुन्, जसलाई जिल्ला कृषि विकास कार्यालयले खोजिदिन सक्छ । एउटा गानो बिउलाई २० देखि ४० रुपैयाँ पर्छ । बोटको वृद्धिसंँगै उत्पादन पनि धेरै दिनसक्ने बाली भएकोले पूर्ण क्षमताको उत्पादन लिन माटोमा खाद्य तत्त्वहरू त्यही अनुसार उपलब्ध हुनुपर्छ । याकोन लगाउने जग्गा राम्रोसंँग जोतखन गरी आलु लगाउनका लागिजस्तै तयार पार्नुपर्छ । त्यसमा २२ फिटको फरकमा ड्याङ बनाई १ फिट गहिरो र १ फिट चौडा खोपिल्टा खनी १ देखि २ केजी गाईभैंसीको मल हालेर माटोसंँग मिलाउनुपर्छ । प्रत्येक खोपिल्टोमा राम्रो स्वस्थ एउटा गानो रोपी फेदमा माटोले थिच्नुपर्छ । त्यसपछि माटो भिज्नेगरी पानी हालिदिनुपर्छ । यो चैतबैसाखमा रोपिन्छ ।रोप्ने बेला एकचोटी सिंचाइ गर्नुपर्छ । त्यसपछि सुख्खापन हेरी सिंचाइ दिनुपर्छ । वर्षामा पानी निकासको व्यवस्था गर्नुपर्छ । रोपेको ४५ सातापछि बिरुवा ३०३५ सेमि हुन्छ । त्यसपछि आधा केजी पाकेको कम्पोस्ट मल फेदमा हाली माटोले पुरेर अलिकति अग्लो पारिदिनुपर्छ । दोस्रो गोडाइ फूल फुल्नुभन्दा पहिले वर्षायाममा झार धेरै आएको बेला गर्नुपर्छ । रोपेको ६७ महिनापछि याकोन खन्न सकिन्छ । पुरानो हँुदै जाँदा केही चाउरी परे पनि गुलियोपना बढ्दै जान्छ । खन्ने क्रममा पहिले बोट काटेर हटाउनुपर्छ । बोटको वरिपरि र तलतिर गानो भेट्नेगरी खनिसकेपछि सिंगो बोट निकाली बेर्ना बन्ने तरुल राइजोमहरू नबिग्रनेगरी विस्तारै छुट्याउनुपर्छ । फललाई चोटपटक नलाग्नेगरी डोको वा क्रेटमा हाल्नुपर्छ । याकोन एउटा बोटमा २३ केजी फल्छ । आलुलाई जत्तिकै मिहेनत गर्दा ४५ गुणा बढी फल्छ । प्रतिकेजी २ सय रुपैयाँ हाराहारीमा बिक्री भएको पाइन्छ । खनेपछि ७८ महिनासम्म भण्डार गरेर राख्न सकिन्छ । यसमा मधुमेहका रोगीलाई फाइदा हुने औषधीय गुण हुन्छ । याकोनको कन्द सलाद, जुस, तरकारीमा प्रयोग गरिन्छ । कन्दमा पानीको मात्रा ९० प्रतिशत र प्रोटिनको मात्रा पनि धेरै हुन्छ । यसलाई बोक्रा ताछेर सजिलै खान सकिन्छ । जुस, केक, फ्रुट सलाद बनाएर बिक्री गरिन्छ । नेपालमा सिरप, वाइन, जाम बनाएर पनि बेच्ने गरिएको छ । उत्पादन प्रशोधन बढाएर उद्योगका रूपमा विकास गर्न सकिन्छ ।"
साना विवादले ठूला विकास अलपत्र,"शान्ति प्रक्रियापछि सबैभन्दा बढी जनघनत्व र पूर्वाधार विकास भएको जिल्ला हो, रूपन्देही । विश्व शान्तिका अग्रदुत गौतम बुद्धको जन्मस्थल लुम्बिनी र आसपासमा फस्टाउँदै गएको पर्यटन व्यवसायले रूपन्देहीको गरिमा अन्तर्राष्ट्रिय स्तरमै बढाउँदै लगेको छ । जिल्ला वा प्रदेशको मात्रै होइन, देशकै रूप फेर्न सक्ने सामथ्र्य राखेको छ । कृषि, पर्यटन, संस्कृति र पूर्वाधार विकासका ठूलठूला आयोजना सञ्चालनमा छन् । बजेट विनियोजनका हिसाबले राष्ट्रिय गौरवका ४ अर्ब बढी लगानीका १५ वटा आयोजना सञ्चालनमा छन् । विडम्बना, ठूला आयोजना निकै साना विवादमा अल्झिएका छन् । ठेकेदार कम्पनीको लापरबाही, स्थानीयको अपनत्व अभाव र राजनीतिक खिचातानीले राष्ट्रिय गौरव र सरकारी उच्च प्राथमिकताका अर्बौं लगानीका आयोजनाहरू अलपत्र परेका छन् । यसले गर्दा नागरिकले वास्तविक विकासको अनुभूति गर्न पाएका छैनन् । लागत रकम समेत बढ्दै गएको छ । त्यसको उदाहरण लुम्बिनी विकास कोष, गौतम बुद्ध अन्तर्राष्ट्रिय विमानस्थल, विशेष आर्थिक क्षेत्रसेज, बेलहियाबुटवल व्यापारिक मार्ग विस्तार आयोजना, बुटवलगोरुसिंगे लुम्बिनी १३२ केभी प्रसारण लाइन लगायत हुन् ।लुम्बिनी गुरुयोजनाकहिले कर्मचारीको आन्दोलन, कहिले पदाधिकारी बीचको मनमुटाव त कहिले सरकारी उत्तरदायित्व र समन्वय अभावले काम नहुँदा बुद्ध जन्मस्थल लुम्बिनीको गुरुयोजना अलपत्र छ । ४० वर्षअघि सुरु भएको गुरुयोजना अझै १५ प्रतिशत बाँकी छ । बुद्ध जन्मस्थल लुम्बिनीलाई धार्मिक र सांस्कृतिक केन्द्र बनाउन थालिएको गुरुयोजना कहिले सकिने हो, टुंगो छैन । अहिलेसम्म कति खर्च भयो, यसको पनि लेखाजोखा लुम्बिनी विकास कोषमा छैन । जापानी वास्तुकलाविद प्रा केञ्जो टाङ्गेले बनाएको गुरुयोजना सन् १९७८ बाट सुरु गरिएको थियो । टाङ्गेले बनाएको गुरुयोजना अनुसार ७ सय ६८ हेक्टर अर्थात ३ वर्गमाइल क्षेत्रमा पवित्र उद्यान, मोनाष्ट्रिक जोन र न्यु लुम्बिनी भिलेजका रूपमा लुम्बिनीको विकास गरिएको छ । बाँकी काम ४ अर्ब लागतमा २ वर्षमा सक्ने योजना छ । यही विवाद र अन्योलको अवस्था रह्यो भने तोकिएको आधा काम पनि हुने छैन । गुरुयोजना सक्नेगरी काम हुन योग्य कर्मचारी थप्नुपर्छ । ज्यालादारी कर्मचारीको विवाद मिलाउनुपर्छ । कोषलाई कर्पोरेट प्रणालीमा लैजानुपर्छ ।गौतमबुद्ध अन्तर्राष्ट्रिय विमानस्थलनिर्माण कम्पनीको विवाद र सरकारी गैरजिम्मेवारीको उपज भैरहवामा निर्माणाधीन अन्तर्राष्ट्रिय गौतम बुद्ध विमानस्थल अलपत्र जस्तै छ । २०१७ डिसेम्बरमा सक्नेगरी २०१५ जनवरीमा सुरु गरिएको आयोजना ३ वर्षमा बल्ल ३३ प्रतिशत सकिएको छ । चिनियाँ ठेकेदार कम्पनी नर्थवेष्ट सिभिल एभिएसन एयरपोर्ट कन्ट्रक्सन ग्रुपले काममा चित्त नबुझेको भन्दै नेपाली सहयोगी नर्थवेष्ट इन्फा नेपाल प्रालिलाई आयोजनाबाट हटाएपछि काममा अवरोध भएको थियो । ६ अर्ब २२ करोड बराबरको आयोजनामा अहिलेसम्म झन्डै पौने २ अर्बमात्रै खर्च भएको छ । अहिले काममा केही सुधार देखिए पनि उल्लेख्य सुधार भएको छैन । चिनियाँ कम्पनीले अहिले ससाना कामदार र उपकरण भाडामा लिएर काम चलाएको छ । व्यापारीलाई ठूलो रकम तिर्न बाँकी छ । यस्तोमा विमानस्थलको काम हुनेमा स्थानीय कोही विश्वस्त छैनन् । बेलहियाबुटवल व्यापारिक मार्गसरकारी उच्च प्राथमिकताको बेलहियाबुटवल व्यापारिक मार्ग विस्तार आयोजनाको अवस्था उस्तै छ । सडक निर्माणमा ढिलाइ हुँदा लागत डेढ अर्ब रुपैयाँ बढेको छ । ५ वर्षमा पूरा गर्नेगरी ६ वर्षअघि अर्थात आर्थिक वर्ष २०६८, २०६९ मा २ लेनको सडक ६ लेनको बनाउन सुरु गरिएको थियो । सुरुमा ३ अर्ब ५० करोड लागत अनुमान गरी टेन्डर आह्वान भएको थियो । काममा दुई वर्ष थप अवधि बढाउँदा अहिले लागत बढेर ५ अर्ब ८३ करोड पुगेको छ । रूपन्देहीलाई आर्थिक केन्द्र बनाउने उद्देश्यले थालिएको सडक अहिलेसम्म जम्मा ६५ प्रतिशत सकिएको छ । सडक विस्तारमा विवाद हुनु, समयमा ठेक्का नलाग्नु र ठेक्का सम्झौतापछि पनि ठेकेदारले समयमा काम नसक्नुले आयोजनाको काममा ढिलासुस्ती भएको हो । आयोजनालाई थप २ वर्ष समय दिइएको छ । यस अवधिमा पनि सकिनेमा आशंका छ ।बुटवलगोरुसिंगे प्रसारण लाइनविद्युत लैजाने रुट बारेको विवादले बुटवलगोरुसिंगे लुम्बिनी १३२ केभी प्रसारण लाइन अलपत्र परेको छ । बुद्ध जन्मस्थल लुम्बिनी र भैरहवा क्षेत्रमा विद्युत लैजान ३ वर्षमा सक्नेगरी २ वर्षअघि यो आयोजना सुरु भएको हो । १ अर्ब २० करोड लागतको आयोजनाले अहिलेसम्म मैनहियामा स्टाफ बिल्डिङ बनाउने काममात्रै गरेको छ । विद्युत विस्तार र सवस्टेसन बनाउने काम ठेक्कासमेत लागेको छैन । आयोजनाले सुरुमा योगीकुटीमा रहेको ग्रिड महाशाखाबाट उत्तरदक्षिण राजमार्गको बुटवलभैरहवा सडक हँुदै विद्युत लैजाने प्रस्ताव गरेको थियो । राजमार्गबाट विद्युत लैजाँदा जोखिम हुने भन्दै तिलोत्तमावासी विरोधमा उत्रेपछि आयोजना अघि नबढेको हो । सडकबाट विद्युत लैजान सम्भव नभएपछि आयोजनाले अहिले तिनाउ नदीको छेउबाट प्रसारण लाइन विस्तार गर्ने योजना बनाएको छ । त्यो पनि कहिले सुरु हुने हो, टुंगो छैन ।विशेष आर्थिक क्षेत्रविद्युत जोड्ने स्थान बारेको विवादले विद्युतीकरण नगर्दा भैरहवामा निर्माण सम्पन्न भएको विशेष आर्थिक क्षेत्रसेज पनि सञ्चालन भएको छैन । २५ मेघावाट विद्युतको टुंगो नलाग्दा २ वर्षअघि नै उद्योग सञ्चालन गर्ने भनेको सेजले अहिलेसम्म विद्युत जडान प्रक्रिया थालेको छैन । भाडा तिरेका उद्योगीले उद्योग स्थापना गर्न पाएका छैनन् । सेज सञ्चालनमा नआउँदै जीर्ण बन्दै गएको छ । २०५८ सालदेखि निर्माण थालिएको सेज ४ वर्षअघि सकिएको थियो । ५२ बिघा क्षेत्रफलमा फैलिएको छ । आर्थिक क्षेत्रमा १४ सयदेखि ३७ सय वर्गमिटर सम्मका ६९ वटा प्लट रहेका छन् । यसबाहेक रूपन्देहीमा तामझामसहित सुरु गरिएका अर्बौं लागतका बुद्ध सर्किट योजना, अन्तर्राष्ट्रिय सम्मेलन केन्द्र, झुम्साबुटवल खानेपानी आयोजना, मोतीपुर औद्योगिक क्षेत्र, तिलोत्तमामा स्वीकृत सरकारी मेडिकल कलेज निर्माण लगायतका आयोजना पनि विवादमा मुछिएका छन् । स्थानीयमा अपनत्व अभाव र सानोतिनो कुरामा पनि राजनीति गर्दा ठूला योजना अलपत्र परेका हुन् । यसो हुन नदिन जनस्तरबाट पनि अपनत्व र निगरानी गर्नुपर्छ । मिलेमतोमा ठेक्का लिने र समय लम्ब्याउनेलाई नियम अनुसार कारबाही गर्नुपर्छ । विकासमा दलिय विवाद होइन, सहमति खोज्नुपर्छ ।"
खुम्चिँदै खुला ठाउँ,राजधानीका सार्वजनिक खुला ठाउँमा भौतिक संरचना बन्ने क्रम तीव्र छ । भूकम्पलगायत विपत्तिमा सर्वसाधारणले ज्यान जोगाउन निस्कनुपर्ने ठाउँ मासिँदा पनि स्थानीय जनप्रतिनिधिले चासो देखाएका छैनन् ।
आयुर्वेदले दिन्छ दीर्घायु,"सकारात्मक जीवनशैली रोगनिरोधक क्षमता बढाउन सकारात्मक जीवनशैली अत्यावश्यक छ । दिनहँु आफ्नो उमेर, आफू रहेको स्थान, आफ्नो शरीरलाई उपयुक्त हुने खालको प्राणायाम, योग, नियमित व्यायाम आवश्यक हुन्छ । यसो गदौ रोगनिरोधक क्षमता बढ्छ । शान्त मन, सकारात्मकता, खुसी, प्रसन्नता आदिका कारण समेत रोगप्रतिरोधक क्षमता बढिरहेको हुन्छ ।"
मह,"मौरीले फूलको रस चुसेर त्यसमा अतिरिक्त पदार्थहरू मिलाई चाकामा एकत्र गर्दा बन्ने प्राकृतिक गुलियो पदार्थ हो( मह । पृथ्वीमा पाइने सबैभन्दा पुरानो गुलियो वस्तु हो( मह । यसलाई परापूर्वकालदेखि नै मानव स्वास्थ्यका लागि अमृतसमान मानिँदै आएको छ । मह कहिल्यै बिग्रिँदैन । ऐतिहासिक तथ्यहरू अनुसार, सन् १९२३ मा मिश्रको फराओ नूनन खामेनको पिरामिडमा रुसी वैज्ञानिकहरूले महले भरिएको एउटा बट्टा भेटेका थिए, जुन करिव ३३ सय वर्ष पुरानो थियो, तैपनि बिग्रिएको थिएन । त्यसको स्वाद र गुणमा समेत अन्तर भेटिएन ।मौरीको प्रजाति र वनस्पतिको विविधता अनुरूप नै महको रंग, स्वाद र गुणमा अन्तर हुन्छ । मह बन्ने मौसम, ऋतुका कारण पनि यसको गुण प्रभावित हुने आयुर्वेदमा उल्लेख छ । मह खानपान र तागतका लागि मात्र नभई चिकित्सा, सौन्दर्य आदिका लागि परापूर्व कालदेखि उपयोग गरिँदै आएको छ । यसलाई भगवान्का् आहारासमेत मानिएको छ । आयुर्वेदले महलाई एक प्रकारको खाद्य एवं औषधिका रुपमा लिएको छ । महमा पोषक तत्त्वको भण्डार हुन्छ । रासायनिक रुपले हेर्दा यसमा ग्लुकोज ३१३ प्रतिशत, फ्रुक्टोज ३८२ प्रतिशत, माल्टोज ७१ प्रतिशत, सुक्रोज १३ प्रतिशत, चिनी १५ प्रतिशत, पानी १७२ प्रतिशत, भस्म ०२ प्रतिशत र अन्य रसायन ३२ प्रतिशत हुन्छन् । यसमा भिटामिन ए, बी, सी, सोडियम, क्याल्सियम, फस्फोरस, आयोडिन, आइरन आदि पाइन्छ । महलाई शक्तिवर्धक र रोगनिरोधक क्षमता भएको मानिन्छ । प्राचीनकाल देखि नै महलाई जीवाणुरोधी (एन्टिब्याक्टेरियल) तत्त्व मानिँदै आएको छ । यसमा भएको एन्टिब्याक्टेरियल, एन्टिमाइक्रोबियल गुणले केही ब्याक्टेरियालाई फैलिन दिँदैन । यसै कारण हाम्रो समाजमा महलाइ पोलेकोकाटेको शारीरिक अंग र घाउमा समेत दल्ने गरिन्छ । महमा भएका पौष्टिक तत्त्वबाट घाउ निको पार्न र तन्तुको वृद्घिमा मदत पुग्छ । यसले क्षतिग्रस्त छालाको उपचारमा सघाउँछ । दिनहुँ मह सेवन गर्दा हाम्रो शरीरमा शक्ति, स्फूर्तिसँगै रोगप्रतिरोधक क्षमतासमेत बढ्छ । दम र कफ हटाउनुपरे महको उपयोग निकै राम्रो मानिन्छ । उच्च रक्तचाप नियन्त्रण, मुटु सम्बन्धी रोगबाट जोगिन पनि मह सेवनबाट फाइदा मिल्छ । रक्त शुद्घीकरण गर्नलाई पनि मह प्रभावकारी मानिन्छ । यसको सेवनले पोतो, डन्डिफोर आदि हट्छ र अनुहारमा चमक आउँछ । महको नियमित सेवनले आन्द्रा र मृगौलासमेत स्वस्थै रहन्छन् । घाँटी खसखसाए, रुघाखोकी लागे मह मिसाएको चिया वा तातो कागतीपानी खाँदा प्रभावकारी हुन्छ । मह धेरै खानुपर्दैन, थोरै खाँदा पनि राम्रै काम गर्छ । एउटा अध्ययन अनुसार, माथिल्लो सासनलीको संक्रमण भएका दुई वर्ष वा अझ बढी उमेरका बालबालिकालाई सुत्ने बेला दुई चम्चा (१० मिलिलिटर) मह दिँदा रात्रिकालीन खोकी कम हुँदै जान्छ र साथै निद्रा राम्ररी लाग्न थाल्छ । यस्तै, सामान्य रुघाखोकीमा समेत मह प्रभावकारी पाइएको छ । तर एउटा दुर्लभ खाद्य विषाक्तता हुने सम्भावनाका कारया एक वर्ष भन्दा कम उमेरका बालबालिकालाई मह दिनु हुँदैन ।"
निरन्तर हवाईयात्राले रोगको जोखिम,"सधैँ हवाईयात्रामा हुँदा दीर्घ रोग सक्न सक्छ । एउटा अध्ययनमा दाबी गरिए अनुसार, निरन्तर हवाईयात्रा जेट ल्यागको कारक बन्न सक्छ र हुँदाहुँदा यसबाट क्यान्सरको खतरा पनि बढ्न सक्छ । यो अध्ययन पीएलओएस बायोलजी मा प्रकाशित छ । अध्ययन अनुसार, निरन्तर हवाईयात्राले शरीरभित्रको आन्तरिक घडी (बडी क्लक) लाई प्रभावित पार्छ र फलस्वरूप टयुमर हुने आशंका बढ्छ ।शरीरको बडी क्लकका कारण शरीरमा क्यान्सर रोक्ने कोषिकाको तीव्र गतिले निर्माण हुने प्रक्रियामा असर पर्छ । शरीरभित्रको घडीले बाहिरी प्रकाश र अँध्यारोसँग तालमेल मिलाउँदै हिँड्छ । यो घडीले व्यवहार र हाम्रा अनेक गतिविधिलाई प्रेरित गर्छ ।"
धूमपानले गर्दा आन्द्रा सुन्निने समस्या,"धूमपानले एकरत्ती फाइदा गर्दैन भन्ने सर्वविदितै छ । यो फोक्सोको क्यान्सरको प्रमुख कारक त हुँदै हो, त्यसअघि यो अम्मलले आन्द्रालाई पनि क्षति पुर्याउँछ । हालै गरिएको एउटा अध्ययन अनुसार, धूमपानका कारण आन्द्रामा क्षति पुग्न सक्छ र त्यसै कारण कोलाइटिसको खतरा बढ्ने आशंका हुन्छ । यो अध्ययन फ्रन्टियर इन इम्युनोलजी जर्नलमा प्रकाशित छ । उक्त अध्ययन अन्तर्गत, अनुसन्धानकर्ताहरूले चुरोटको धूवाँको सम्पर्कमा आउने मुसामा यो प्रभावका लागि जिम्मेवार खास रक्तकोषिका र प्रोटिनको पत्तो लगाएका छन् । यो अध्ययनले वैज्ञानिकहरूलाई आन्द्रा सुन्निँदा हुने रोगहरूको उपचारमा सघाउ पुग्ने अनुमान छ । यसका माध्यमले कोलाइटिस बढ्ने खतराबारे आममानिसलाई जागरुक गर्न सकिन्छ ।"
राय र पाण्डेका कृति एकसाथ,"काठमाडौं (कास) वरिष्ठ पत्रकार नारायण वाग्लेले खग्रेन्द्र संग्रौलालाई लेखकहरूका गोविन्द केसी भन्न थालेका छन् । व्यंग्यवाणमा चाहिँ संग्रौलाले एमाले नेता केपी शर्मा ओलीलाई नै छायामा पारिदिने वाग्लेको भनाइ छ । उहाँ पदमा आसीन हुनुहुन्न, लेखक भएर सधंै चटकीमा बस्नुहुन्छ, वाग्ले भन्छन्, र, लेखकहरूको पुँजी अर्थात् चोरऔंला ठडयाउनुहुन्छ ।व्यंग्यवाणसहित कल्पनाको कटाक्ष गर्नु खगेन्द्रको एउटा खुबी हो भने यसमा केपी ओलीले समेत उनीसँग सीधा प्रतिस्पर्धा गर्न नसक्ने वाग्लेले बताए । संग्रौलाद्वारा अनुवादित भारतीय लेखक सत्यजित राय (रे) को पुस्तक सत्यजित रायका कथा को लोकार्पण समारोहमा वाग्लेले यस्तो तुलना गरेका थिए । रायका कथाहरू जासुसी पाराका छन्, टिप्पणीकारका रूपमा बोलिरहेका वाग्ले थप्छन्, यिनले नेपाली पठन प्रज्ञामा फरक उपस्थिति जनाउनेछन् । पाठकको कल्पनाशक्ति बढाउनेछन् ।नयाँ प्रकाशन संस्था रेडइन्क बुक्समार्फत पुनप्र्रकाशन भएको हो । यसअघि नेपाल साहित्य गुठीले बाहिर ल्याए पनि खासै प्रचार नभएकाले फेरि छाप्दा अलि बढी मिहिनेत गरेको संग्रौलाले बताए । अनुवादक दसगजामा उभिएको कटुवाल जस्तो हो, बिहीबार प्रज्ञा प्रतिष्ठानमा आयोजित कार्यक्रममा उनले भने, वारिपारिका कुरा एकअर्कालाई सुनाउँछ । त्यसका लागि दुई देशको भाषा, संस्कृतिबारे उसलाई आधारभूत ज्ञान हुनै पर्छ । बंगाली लेखकको अंग्रेजी पुस्तकबाट अनुवाद गरिएको कथासंग्रहमा जीवनको झर्राे यर्थाथ, तिलश्मी, अध्यात्म, जादू र भूतप्रेत समावेश भए पनि अन्धविश्वास नरहेको संग्रौलाले बताए । साहित्य भाषाले बाँधिँदैन, उनले भने, पुरानो पनि हुँदैन । राय बितेर गए पनि उनका कथाको प्रासंगिकता अझै छ । वाग्लेले विसं २०४९ मा राय बित्दा आफूले गोपाल योञ्जनसँग उनीबारे अन्तरवार्ता लिएको स्मरण साझा गरे । योञ्जनले भनेछन्, रायलाई पहाडी संगीत सुन्न मन लागेको थाहा पाएँ । अनि उहाँ बसेको होटलको कोठा ढकढकयाउन पुगेँ । बाँसुरी बजाएँ । उहाँले टाउको मात्र हल्लाउनुभयो, केही पनि भन्नुभएन । धेरैपछि कञ्चनजंघा फिल्मको दुइटा टिकट पठाइदिनुभयो । रायका कथा र फिल्मजस्ता हुन्छन्, उनको व्यक्तित्व पनि उस्तै, रहस्यमयी पाराको रहेको वाग्लेको बुझाइ छ । खगेन्द्रको पुस्तकमा प्रुफ मिस्टेक प्रशस्त रहेकोप्रति पनि उनले प्रकाशकको ध्यानाकर्षण गराए ।सोही समारोहमा लेखक देवेन्द्रराज पाण्डेको कृति द आइडिया अफ इन्टेग्रिटी एन्ड द युनिभर्स अफ करप्सन एन्ड एन्टिकरप्सन पनि लोकार्पण गरिएको थियो । निकैपछि नयाँ पुस्तक निकालेका पाण्डेले यसलाई एक्सिडेन्टली लेखेको किताब भन्न रुचाए । अमेरिकाको लाइब्रेरी चहारिरहँदा अनेक पुस्तक पढ्न पाइयो, उनले भने, भ्रष्टाचारसम्बन्धी देशविदेशका घटनावली पढेपछि यो पुस्तक लेख्ने आइडिया आयो । उनको किताबमाथि लेखक आदित्य अधिकारी, प्राध्यापक अमिना सिंह र नेपाल सरकारका पूर्वसचिव कृष्ण ज्ञवालीले टिप्पणी गरेका थिए ।"
मिठासयुक्त चौतारी साँझ,"काठमाडौं लामो समयदेखि जापानमा बसेर बाँसुरी र तबलाका मार्फत नेपाली गीतसंगीत प्रवद्र्धन गर्दै आएका छन् पञ्च लामा र श्रवण लामा । पञ्च बाँसुरीमा दख्खल राख्छन्, श्रवणचाहिँ तबलामा । यी दुईलाई जापानी संगीतकर्मी तेराकादो मित्सिगुले साथ दिएका छन् । यी तीनै जनालाई जोडिदिएको छ चौतारी ब्यान्डले । शुक्रबार यी तीनै जना नाचघरमा प्रस्तुत हुँदा दर्शकश्रोताले उत्तिकै साथ दिए । केहीयता हरेक वर्ष नेपालमा चौतारी साँझ गर्दै आएका यी तीनले यसपटक पनि विभिन्न नेपाली र जापानी धूनबाट दर्शकश्रोताको मन जितेका हुन् । नेपालका सुन्दर दृश्यहरू समेटदै उनीहरू आफंैले बनाएको नेपाली लोक सांगीतिक डकुमेन्ट्री सुन्दर नेपाल को प्रदर्शनसँगै चौतारी साँझ, २०७४ सुरु भएको थियो । पहिलो प्रस्तुतिमा पञ्चले बाँसुरीमार्फत मनकामना धून प्रस्तुत गरे । यसपछि पञ्च र श्रवणले बाँसुरी र तबलाको फयुजन धून सुनाए । प्रकाशको किरणलाई पछयाउँदै यी दुईले बाँसुरी र तबलामार्फत जर्नी थ्रु द लाइट थिममा सांगीतिक प्रस्तुति गर्दैगर्दा जापानी कलाकार तेराकादो मित्सिगुले भने गितारमार्फत साथ दिएका थिए । यसपछि यी तीनले जापानी धून टोकियो नाइट प्रस्तुत गरे । यस पटकको आकर्षणका रूपमा उनीहरूले काठमाडौंका केही स्थानीय धून पनि पस्के, जसलाई द मेलानकोली नोट इन काठमान्डु नाम दिइएको थियो । धूनहरूमा स्थानीय नेवारी स्वादको मौलिकताको मिठास झल्किन्थ्यो । यसपछि उनीहरूले ए कान्छा शीर्षक नेपाली लोक धून प्रस्तुत गरे । सी वेभ शीर्षक धूनमा समुद्रको छालको महसुस हुन्थ्यो भने द हिमालयन शीर्षक प्रस्तुतिमा हिमाली भेगको नोस्टाल्जिया । तीनै जनाले दर्शकश्रोताबाट निरन्तर तालीको साथ पाइरहे । ड्रम सेसनको प्रस्तुतिमा ड्रममार्फत श्रवण र बाँसुरीमार्फत पञ्च अभिव्यक्त हुँदाको जुगलबन्दी पनि रोमाञ्चक थियो । फेरि तीनै जना एकसाथ प्रस्तुत भए, क्याराभान र वनचरी शीर्षक लोकधूनमा । मुरलीका माध्यमले विभिन्न चराको आवाज र गीत सुनाइएको वनचरी प्रस्तुति लोभलाग्दो थियो । डान्सिङ बर्ड शीर्षक धून पनि त्यत्तिकै मिठासपूर्ण थियो ।पौने दुई घण्टाको सांगीतिक प्रस्तुतिमा पञ्च, श्रवण र तेराकादोले १४ प्रकारका धून प्रस्तुत गरे ।पञ्च र श्रवण दुई दशकदेखि जापानमा बसेर त्यहाँका विभिन्न कार्यक्रममा नेपाली धून पस्किँदै आएका छन् । नेपालमा यो उनीहरूको तेस्रो चौतारी साँझ हो । कार्यक्रममा सर्लाहीको हरिवन नगरपालिका ५ स्थित चेतना सन्देश नेपालद्वारा सञ्चालित द्वन्द्वपीडित बालगृहका लागि पञ्च र श्रवणले १२ लाख रुपैयाँ सहयोगसमेत प्रदान गरे ।चौतारी साँझ को आयोजना भने सांस्कृतिक संस्थानले गरेको हो । नेपाली र जापानी संगीतकर्मीलाई एकै थलोमा प्रस्तुत गर्न पाउँदा आफूहरूलाई खुसी लागेको संस्थानका महाप्रबन्धक राजेश थापाले बताए ।"
छाउ घर पुरस्कृत,"काठमाडौं (कास) साहित्यकार हेमराज पाण्डेले आफ्नो कृति बिक्री गरेर उपलब्ध भएको रोयल्टी र पुरस्कार रकम व्यक्तिगत प्रयोजनमा खर्च गर्दैनन् । बरु हजुरबुवा तुलसीराम पाण्डे र हजुरआमा चन्द्रकला पाण्डेको स्मृतिमा स्थापित अक्षय कोषमा लगाउँछन्, यही कोषको ब्याजबाट साहित्यकारलाई हरेक वर्ष पुरस्कृत गर्ने गर्छन् । यस वर्षको तुलसीचन्द्र स्मृति पुरस्कार छाउ घर उपन्यासका लेखक राज सरगमलाई शुक्रबार राजधानीमा प्रदान गरियो । संस्कृतिविद् सत्यमोहन जोशी र मानव अधिकार आयोगका सदस्य प्रकाशशरण वस्तीले १५ हजार रुपैयाँ र सम्मानपत्रसहितको पुरस्कार हस्तान्तरण गरेका हुन् । कार्यक्रममा राजले छाउ घर किन र कसरी लेखियो भन्नेबारे जानकारी दिए । सुदूरपश्चिममा प्रचलित छाउपडी प्रथामाथि उनले लेखेको उपत्यास समाजको तीतो यथार्थ रहेको बताए ।"
खाना पकाउने ग्यासमा मूल्य नबढाउने तयारी,"काठमाडौं  एक महिनामै दुईपटक इन्धनको मूल्य बढाएको सरकारले अब भने खाना पकाउने एलपी ग्यासको मूल्य नबढाउने तयारी गरेको छ । ग्यासको मूल्य बढ्दा सर्वसाधारणमा धेरै असन्तुष्टि देखिएपछि आपूर्ति मन्त्रालयले तत्काल मूल्य नबढाउन गृहकार्य गरेको हो । अन्तर्राष्ट्रिय बजारअनुसार दुईपटक ग्यासको मूल्य समायोजन गर्दा एक महिनाभित्र ग्यासमा ५० रुपैयाँ बढयो । आवश्यकत भए पनि बजारमा असन्तुष्टि देखियो, आपूर्तिमन्त्री जयन्त चन्दले भने, मूल्य स्थिरीकरण कोषबाट रकम झिकेर भए पनि जनतालाई केही राहत दिन खोजेका छौं । हाल अन्तर्राष्ट्रिय बजारमा कच्चा पदार्थको मूल्य बढदै गएको छ । शुक्रबार प्रतिब्यारेल ६९२६ अमेरिकी डलरमा कारोबार भयो । मूल्य थप बढेर ८० डलरसम्म पुग्ने प्रक्षेपण गरिएको छ । यसरी अन्तर्राष्ट्रिय बजारमा मूल्य बढदा स्वचालित मूल्य प्रणालीअनुसार नेपालमा पनि मूल्य बढ्छ । ग्यासमा मूल्य वृद्धि न्यून वर्गलाई समेत धेरै असर पर्ने भएकाले कोषबाट रकम झिकेर घाटा परिपूर्ति गर्न खोजिएको मन्त्री चन्दको भनाइ छ । यसका लागि शुक्रबार आपूर्ति मन्त्रालय, प्रधानमन्त्री कार्यालय, अर्थ र आयल निगमका अधिकारीबीच छलफलसमेत भएको थियो । २०७१ असोजमा स्वचालित मूल्य लागू भएपछि आयल निगम नाफामा छ । निगम नाफामा गएपछि भविष्यका लागि केही रकम जोगाउन भन्दै कोष स्थापना गरेको थियो । निगमका कार्यबाहक कार्यकारी निर्देशक सुशील भट्टराईका अनुसार हाल कोषमा करिब ४ अर्ब १५ करोड रुपैयाँ छ । इन्धनको मूल्य वृद्धि हुँदा कोषको रकम परिचालन गरेर सर्वसाधारणलाई सस्तोमा इन्धन उपलब्ध उद्देश्यले मूल्य स्थिरीकरण कोष खडा भएको थियो । तर, कोष परिचालनका लागि बनाइएको मूल्य स्थिरीकण कोष सञ्चालन विनियमावली जटिल हुँदा कोषको रकम परिचान हुन सकेको छैन । शुक्रबारको बैठक कोषलाई चलायमान बनाउने सम्बन्धमा छलफल भएको कार्यकारी निर्देशक भट्टराईले बताए । खाना पकाउने ग्यासमा धेरै मूल्य समायोजन गर्दा जटिलता आउन सक्छ । मूल्य समायोजन नहुँदा निगम घाटामा जान्छ, उनले भने, त्यसलाई व्यवस्थापन गर्न ग्यासको मूल्य कोषबाट समायोजन गर्ने कुरा चलेको छ तर निर्णयमा पुगिसकेका छैनौं । हालका प्रावधानहरू हेरेर थप छलफल गरी निर्णय हुने बताए । यसका लागि कमिटी गठन गर्ने निर्णय भएको उनले बताए । कोष चलायमान हुँदा उपभोक्तालाई पनि सहयोग पुग्ने कार्यकारी निर्देशक भट्टराईले बताए । कोषबाट धेरै आशा गर्न नहुने उनले बताए । इन्धनमा रसिया, साउदी, अमेरिका र इरानको मुख्य चासो छ । साउदी घाटामा रहेकाले ओपेकले इन्धन उत्पादनमा कटौती गर्दै आएको छ, उनले भने, इन्धन उत्पादन उत्पादन कटौती गर्दा मूल्य बढ्दै गएको छ । निगमका अनुसार यसअघि बिक्री मूल्यको ०५ प्रतिशत कोषमा जम्मा हुन्थ्यो । गत चैतबाट १ प्रतिशत बचत गर्ने निर्णय भएको छ । जसअनुसार वार्षिक करिब १ अर्ब ७० करोड रुपैयाँ सकलन हुने निगमको दाबी छ । मन्त्री चन्दले पनि आपतकालीन अवस्थामा चलाउने कोष भए पनि थोरै मात्रामा राहत दिन खोजेको बताए । ग्यासबाहेक अन्य इन्धनको हकमा भने स्वचालित मूल्यअनुसार नै समायोजन गरिने उनले बताए । निगमको तथ्यांकअनुसार कोषमा सबैभन्दा बढी रकम ग्यासबाट उठाएको छ । तथ्यांकअनुसार एक सिलिन्डर ग्यासबाट १३ रुपैयाँ ७५ पैसा उठ्छ । प्रतिलिटर पेट्रोलमा १ रुपैयाँ २ पैसा, डिजेल र मटितेलमा प्रतिलिटर ० दमशलव ७९ पैसा उठाउँदै आइएको छ । हवाई इन्धन आन्तरिकतर्फ प्रतिलिटर ० दशमलव ९०, अन्तर्राष्ट्रियतर्फ प्रतिलिटर ० दशमलव ९२ रुपैयाँ असुल्दै आएको तथ्यांकमा उल्लेख छ । हाल प्रतिसिलिन्डर ग्यासको मूल्य १३ सय ७५ रुपैयाँ पर्छ । उक्त मूल्यमा निगमलाई प्रतिसिलिन्डर २ सय ८ रुपैयाँ ३० पैसा घाटा छ । जनवरी १५ तारिखसम्ममा ग्यासबाट २३ करोड ३३ लाख रुपैयाँ नोक्सान भएको निगमले जनाएको छ । डिजेल प्रतिलिटर ७९ रुपैयाँमा बिक्री हुन्छ । डिजेलमा प्रतिलिटर २ रुपैयाँ ७१ पैसा घाटा छ । जनवरी १५ तारिखसम्ममा डिजेलबाट १८ कारोड ७३ लाख नोक्सान हुने जनाएको छ । पेट्रोल प्रतिलिटर १ सय २ रुपैयाँ पर्छ । पेट्रोलमा प्रतिलिटर २ रुपैयाँ ८३ पैसा नाफा छ । १५ दिनको अवधिमा पेट्रोलबाट ५ करोड ४३ लाख हुने जनाएको छ । यस्तै मटितेल प्रतिलिटर ७९ रुपैयाँ पर्छ । १५ दिनको अवधिमा मटितेलबाट १ करोड ६१ लाख नाफा रहेको निगमको तथ्यांकमा छ । हवाई इन्धन (आन्तरिक र अन्तर्राष्ट्रिय) मा २१ करोड ८२ लाख नाफा रहेको जनाएको छ ।"
चेम्बरमा पुन: श्रेष्ठ,"काठमाडौं (कास) चेम्बर अफ कमर्सको अध्यक्षमा पुन: राजेशकाजी श्रेष्ठ निर्वाचित भएका छन् । चेम्बरको ६७ औं वार्षिक साधारणसभाबाट उनी निर्विरोध निर्वाचित भएका हुन् । श्रेष्ठको पछिल्लो इनिङ को यो दोस्रो कार्यकाल हो । पहिले अध्यक्ष भएर केही समय बाहिर बसेका श्रेष्ठ अघिल्लो कार्यकालदेखि नेतृत्व सम्हाल्न थालेका हुन् । अध्यक्ष श्रेष्ठसँगै नयाँ कार्यसमितिको वरिष्ठ उपाध्यक्षमा राजेन्द्र मल्ल, उपाध्यक्ष (वाणिज्य) कमलेशकुमार अग्रवाल, उपाध्यक्ष (उद्योग) महेन्द्रमान श्रेष्ठ, उपाध्यक्ष (जिल्ला, नगर) दीपककुमार मलहोत्रा निर्वाचित भएका छन् । उपाध्यक्षमा (वस्तुगत) इच्छाराज तामाङ, उपाध्यक्ष (संस्थागत) नरेश श्रेष्ठ र उपाध्यक्ष (विशिष्ट मानार्थ) भाष्करराज राजकर्णिकार चुनिएका छन् । साधारणसभाबाट उद्योगतर्फ लोकमान्य गोल्छा, राजेन्द्रप्रसाद अर्याल, अञ्जान शाक्य, दीपक श्रेष्ठ, सुमितकुमार अग्रवाल सदस्यमा निर्वाचित भएका छन् । वाणिज्यतर्फ देवेन्द्रभक्त श्रेष्ठ, नीलकण्ठ चौलागाई, सन्तोषकुमार पाण्डे, किशोरकुमार अग्रवाल, किशोरकुमार अग्रवाल, नवराज ढकाल, राष्ट्रभूषण चाकुवजी सदस्यमा चुनिएका छन् । यस्तै राजु श्रेष्ठ, कैलाशचन्द्र गोयल, सुभासचन्द्र संघाई, दीपककाजी तुलाधर, मनोजकुमार केडिया, सुधीर मित्तल, अशोककुमार अग्रवाल, दीपेशरत्न तुलाधर पनि निर्वाचित भएको विज्ञप्तिमार्फत जनाइएको छ । मुलुकको संघीय संरचनाअनुसार चेम्बरले पनि सातै प्रदेशबाट प्रतिनिधि चयन गरेको जनाएको छ ।"
पुष्प व्यापार मेला सुरु,"धरान अमन बजारमा दोस्रो पूर्वाञ्चल पुष्प व्यापार मेला बिहीबारबाट सुरु भएको छ । फ्लोरिकल्चर एसोसिएसनको आयोजनामा सुरु मेला पाँच दिनसम्म चल्ने जनाइएको छ । कृषि विकास मन्त्रालयको सहयोगमा सञ्चालित मेलाको उपमहानगरपालिकाका प्रमुख तारा सुब्बाले उद्घाटन गरे । मेलामा सुनसरी, मोरङ, झापा, इलाम र दार्जिलिङका व्यवसायीका ३२ स्टल छन् । मेलामा ५० रुपैयाँदेखि ७५ हजार रुपैयाँसम्म पर्ने विभिन्न जातका फूल प्रदर्शनी र बिक्रीका लागि राखिएका छन् ।गत वर्षको मेलामा २० स्टलबाट करिब २५ लाख रुपैयाँको कारोबार भएको थियो । योपटक ३२ स्टलबाट कम्तीमा ४५ लाख रुपैयाँको कारोबार हुने आयोजक समितिको आकलन छ । मेलामा मौसमी फूल, आलंकारिक बोट बिरुवा (ग्रिन प्लान्ट), सुनाखरी, फूलमा प्रयोग गरिने कम्पोस्ट मल, फूलको गानो, बीउबीजन, कृषि औजार, प्याकेजिङका सामग्री पनि प्रदर्शनीमा राखिएको मेला संयोजक खगेन्द्र पोखरेलले बताए । उनले नेपाललाई फूलमा आत्मनिर्भर बनाउँदै छिमेकी मुलुकमा निर्यात गर्न सक्षम हुनका लागि मेला आयोजना गरिएको बताए । उनले भने, मुलुकका ३९ जिल्लामा करिब ६ सय ७८ पुष्प व्यवसयीले १ सय ५३ हेक्टर क्षेत्रफलमा पुष्प व्यवसाय गरेर वार्षिक १ अर्ब ७१ करोड २९ लाख रुपैयाँको कारोबार हुने गरेको छ । एसोसिएसन केन्द्रीय उपाध्यक्ष रामजीप्रसाद तिमिल्सिनाले नेपालमा अझै पनि जापान, हल्यान्ड र अमेरिका भारतलगायत मुलुकबाट वर्षमा १० करोड ५ लाख रुपैयाँको आयात गर्ने गरिएको बताए । उनका अनुसार निर्यात भने ३ करोड रुपैयाँँ मात्र छ । निर्यात बढाउनका लागि पुष्प व्यवसायीको संख्या र नर्सरी विस्तार गर्दै जानुपर्ने बताए ।"
टयाटु व्यवसायबाटै क्याथिन बनिन् अर्बपति,"काठमाडौं टयाटु कलाव्यवसायबाटै कोही अर्बपति बन्न सक्छन् भन्ने कुरा धेरैलाई पत्याउनै गाह्रो होला । तर, अमेरिकी टयाटो व्यवसायी क्याथरिन भोन ड्रयाचेनबर्ग (क्याट भोन डी) टयाटु कलालाई पछयाउँदै अर्बपति बनेकी हुन् । यिनी मेक्सिकन (अमेरिकी टयाटो कालाकारका नामले समेत प्रख्यात छिन् । जटिल र कलात्मक टयाटुको डिजाइन गर्नमा खप्पिस यिनका ग्राहक हलिउडका चर्चित सेलिब्रेटीहरूसमेत छन् । यिनी आफ्नो यो व्यवसाय क्याट भोन डी को नामले चलाउँछिन् । क्याथरिनमा सानैदेखि आफ्नो संस्कृति र त्यसको प्रभावहरूबारे राम्ररी थाहा थियो । त्यसैले यिनले यसैलाई आफ्नो आम्दानीको स्रोत बनाउने निधो गरिन् । यिनलाई यो क्षेत्रमा ल्याउनमा महत्त्वपूर्ण योगदान यिनकी हजुरआमाको रहयो । बाल मनोविज्ञान बुझेकी क्याथरिनकी हजुरआमाले नातिनीले बनाएको कुनै पनि चित्रलाई मुक्त कण्ठले प्रशंसा गरिदिने गर्थिन् । पुच्ची क्याथरिनलाई आफ्नो कामको प्रशंसा परिवारको सदस्यबाट पाएपछि यिनी झनै उत्प्रेरित हुँदै अघि बढ्न थालिन् । यिनलाई पिआनो सिक्नदेखि विथोपनेको शास्त्रीय रचनाहरू सुनाउन र ल्याटिनोबाट प्रेरित टयाटुको सिर्जना गर्नसमेत परिवारले नै हौस्याएको हो । समयमै प्रतिभाको पहिचान परिवारले गर्न सके सजिलै बालबालिका अगाडि बढ्न सक्छन् भन्ने सन्देश पनि क्याथरिनले दिएकी छन् । त्यसैले त किशोर अवस्थाको सुरुमै यिनले आफ्नो करियर सुरु गरिन् । अमेरिकामा मात्रै हैन विश्वका अन्य मुलुकमा समेत आफ्नो लोकप्रियता कायम गर्न यिनी सफल भइन् । सुरुमा यिनले टयाटु बनाउनका लागि विभिन्न पसलहरूसमेत चहार्नुपरेको थियो । थोरै तलबमा काम गर्नुपर्दा यिनी कहिलेकाहीँ निराशसमेत हुने गर्थिन् । तर, आफ्नो चाहनाअनुरूपको काम गर्न पाएकामा क्याथरिन दंग र फुरुंग थिइन् । अवसरको खोजीमा यिनी सधैं थिइन् नै, मौका पाएपछि राम्रो काम देखाएपछि रातारात चर्चित भइन् । पछि यिनी अमेरिकाको लस एन्जेलसमा सबैभन्दा व्यस्त टयाटु कलाकारसमेत बनिन् । यिनी चर्चित मिआमी इन्क मा प्रवेश गरेपछि त्यहाँ पनि उत्तिकै लोकप्रिय भइन् । त्यसको भरमग्दुर फाइदा क्याथरिनले लसएन्जेलसमा आफ्नै हलिउड टयाटु पार्लरबाट उठाइन् । टयाटु व्यवसाय त छँदै थियो, व्यस्तता पनि उस्तै । यसका बाबजुद यिनी आफ्नो प्रतिभा मोडलिङ र एक्टिङ क्षेत्रमा समेत देखाउन कमर कसिन् । त्यही क्रममा यिनले केही चलचित्रमा भूमिका निर्वाह गर्नुका साथै टेलिभिजनमा समेत कार्यक्रम सञ्चालन गर्न भ्याइन् । करियर ग्याप बढदै गएकै बेला यिनले आफ्नै फेसन ब्रान्ड र मेकअप लाइन र आर्ट ग्यालरी तथा बुटिकसमेत सञ्चालनमा ल्याइन् । विभिन्न चर्चित सेलिब्रेटीसँग क्याथरिनको रोमान्टिक सम्बन्धको चर्चापरिचर्चा पटकपटक विभिन्न सञ्चार माध्यमहरूमा आएकै छन् । कहिलेकाहीँ यही कारणले विभिन्न विवादमा समेत मुछिन पुगिन् यिनी । तर, हरेस भने कहिले खाइनन् । ३५ वर्षअघि मेक्सिकोको मोन्टेमारेलसमा अर्जेन्टियाली दम्पतीकी सन्तानका रूपमा जन्मेकी यिनी हाल अमेरिकी नागरिक हुन् । यिनले ६ वर्षको छँदै पियानो बजाउन सिकेकी थिइन् भने शास्त्रीय गायनकी पारखी पनि बनिसकेकी थिइन् । क्याथरिन १२ वर्षकी छँदा पुंक रक ब्यान्ड का प्रस्तुतिहरू सुन्न खप्पिस भइसकेकी थिइन् । त्यो उमेरमा यिनी आफ्नो अधिकांश समय मिसफिट्स र र्यामोन्सलाई सुन्ने गरेकी थिइन् । १४ वर्षको उमेरमा यिनले आफ्नो खुट्टामा अंग्रेजीको जे अक्षर लेखेर पहिलो टयाटुको सुरुआत गरेकी हुन् । पछि उनको कलाकारितामा बिस्तारै चमक र आकर्षण बढदै गएको हो । केही समयपछि यिनले एउटा टयाटु यन्त्र उठाइन् र आफ्ना एकजना साथीको शरीरमा मसिफिट्सको खप्पर बनाइदिइन् । त्यसपछि त यिनको खोजी व्यापक हुन थालेको हो । सन् १९९८ मा क्याथरिनले १६ वर्ष उमेरमा पढाइ छाडेर एकजना टयाटु कलाकारका रूपमा आफूलाई स्थापित गर्नतिर पाइला चालेकी हुन् । त्यसैक्रममा एकजना व्यवसायीले पसल सिन सिटी टयाटु पसलमा यिनलाई काममा राखेका थिए । केही वर्ष ब्लु बर्ड टयाटु र इन्फिसन लगायत नाम चलेका विभिन्न पसलमा पनि आफ्नो अनुभव र प्रतिभालाई चम्काउने काम गरेको क्याथरिनले अन्तर्वार्ताहरूमा बताएकी छन् । यिनले ट्रयु टयाटु मा टिम हेन्ड्रिक्स, क्ले डेकर र सिरिस गार्भरजस्ता चर्चित टयाटु कलाकारसँग काम गर्ने अवसर पाइन् । तिनीहरूले नै यिनलाई आफ्नो भाग्यको परीक्षा गर्न मिआमी इन्क मा काम गर्न आग्रह गरेका थिए । सन् २००५ मा यिनले मिआमीस्थित ३०५ इन्क लाई भाडामा लिएर सञ्चालन गरिन् । त्यहाँ यिनले दुई मौसम मात्रै काम गरिन्, त्यसपछि टीएलसी मा रियलिटी टेलिभिजन शृंखला सञ्चालन गर्न थालिन् । यो काम यिनको मालिक अमी जेम्सलाई मन परेन, कामबाट हटाइदिए । केही दिन कामविहीनको अवस्थामा पुगेपछि लसएन्जेलस फर्कने निधो गरिन् । पछि त्यहीँ आफ्नै पसल खोलिन्, नाम लिइन् हाई भोल्टेज टयाटु । जुन पछिसम्म चर्चित रहयो । आफ्नो व्यवसायमा कसैको भनसुन खेप्न नपरेपछि उनले टीएलसीमा एलए इन्क नामको टीभी शृंखला सुरु गरिन् । यसमा विभिन्न ग्राहकहरूबारेका टयाटुका कथाहरू प्रसारण गरेकी थिइन् । सन् २००९ मा यिनले आफ्नो पहिलो पुस्तक हाई भोल्टेज टयाटु सार्वजनिक गरिन् । त्यसमा क्याथरिनले टयाटु र आर्टवर्कबारे विस्तृत जानकारी समेटेकी छन् । उक्त पुस्तक न्युयोर्क टाइम्सको बेस्ट सेलर मा छैटौं स्थान ग्रहण गर्न सफल भयो । एक वर्षपछि सन् २०१० मा यिनले अर्को पुस्तक द टयाटु क्रोनिकल्स प्रकाशित गरिन् । यो पुस्तक पनि न्युयोर्क टाइम्सको बेस्ट सेलर मा तेस्रो स्थान कब्जा जमाउन सफल भयो । सन् २०११ को अन्त्यसम्ममा एलए इन्क चारवटै मौसममा खुल्ने अवस्थामा पुग्यो । त्यसपछि यिनले टीएलसीको करार भंग गर्दै आफ्नो सो नचलाउने निर्णय गर्न पुगिन् । सन् २००८ मा साउदर्न क्यालिफोर्नियामा मसइन्क टयाटु सम्मेलन र संगीत महोत्सवको आयोजनामा यिनको योगदान महत्त्वपूर्ण रहयो । त्यही वर्ष यिनले आफ्नो कस्मेटिक लाइन सेफोराका लागि क्या भोन डी को सिर्जना गरिन्, त्यसलगत्तै यिनले आर्ट ग्यालरी र बुटिकसमेत सञ्चालनमा ल्याइन् । क्याथरिनले पिम्प माई राइड (२००८), ब्याम्स अनहोली युनियन (२००७), एमएडीटभी (२००८) र आई लभ जेन्नी (२०१३) जस्ता चर्चित च्याट सोज र टीभी शृंखला चलाइन् । सन् २००८ मा यिनले ब्याम मर्गेरा प्रजेन्टस : वेयर दि फक इज सन्ता ? र सन् २००९ मा दि ब्लिडिङ लगायतका केही चलचित्रमा कलाकारको भूमिकासमेत निर्वाह गरिन् । यिनी आफ्नो कलाव्यवसायमा यति सफल भइन् कि सेबास्टिन ब्याच, इरिक बालफोर, रियान डन, जेन्ना जेमेसोन, निकाले रिची, ट्रयाभिस बार्कर, ग्रिन डे, मिरा सर्भिनो र भिल्ले भालोजस्ता चर्चित सेलिब्रेटीलाई आफ्ना नियमित ग्राहक बनाउन भ्याएकी थिइन् । क्याथरिनको प्रतिभा यतिमै भने सीमित रहेन, सन् २००७ मा २४ घण्टामा सबैभन्दा धेरै टयाटु बनाएको भन्दै गिनिस वल्र्ड रेकर्ड नै कायम गर्न सफल भइन् । यिनले त्यस्ताका चार सयवटा टयाटु बनाएकी थिइन् । पछि यिनको रेकर्ड तत्कालीन पति ओलिभर पेकले सन् २००८ मा तोडेका थिए । पेकले २४ घण्टाभित्र ४ सय १५ वटा टयाटु बनाएका थिए । क्याथरिन आफ्नो कलाव्यवसायमा सफल भए पनि वैवाहिक जीवनलाई सफल बनाउन सकिनन् । सन् २००३ मा ट्रयु टयाटु मा काम गर्ने क्रममा ओलिभसँग नजिकिएपछि विवाह गरिन् । तर, पछि क्याथरिनले सम्बन्ध विच्छेद गरिन् । सन २००८ मा अमेरिकी रक ब्यान्ड मोटले क्रयु का निक्की सिक्ससँग डेटिङमा जान थालेकी थिइन् । सन् २०१० मा उनीसँग पनि सम्बन्ध टुटयो । सन् २०११ मा यिनले वेस्ट कोस्ट चोपर्सका प्रमुख कार्यकारी अधिकृत र टीभी व्यक्तित्व जेसे जेम्ससँग इन्गेजमेन्ट गरिन् । आठ महिनापछि दुवैजना अलग्गिए । सन् २०१२ मा क्यानाडेली संगीतकार जोएल जिम्मरम्यानसँग डेटिङ सुरु गरिन्, तिनीसँग इन्गेजमेन्ट पनि गरिन् । सन् २०१३ मा दुवैबीच सम्बन्ध बिग्रियो । द फेमस पिपुल अनलाइनका अनुसार यिनको कुल सम्पत्ति १ करोड अमेरिकी डलर (१ अर्ब १ करोड ८२ लाख ५० हजार रुपैयाँ) रहेको छ । क्याथरिनको सम्पत्तिको स्रोत आफैंले सञ्चालन गरेको टयाटु व्यवसायकला, टीभी सोज र पुस्तकहरू रहेका छन् । मेक्सिकोमा जन्मेकी र अमेरिकामा हुर्केकी ३५ वर्षीया यिनले अझै पनि आफ्नो कामलाई निरन्तरता दिँदै आएकी छन् । कम उमेरमै सफलताको शिखर चुम्न सफल यिनको व्यावसायिक जीवन साँच्चिकै धेरैका लागि प्रेरणाको स्रोत बन्न सक्छ । (एजेन्सीहरू)"
घटेन चिसो,"पछिल्ला दुई दिनमा रौतहटमा जाडोले कठ्यांग्रिएर थप पाँच जनाको मृत्यु भएको छ । माधवनारायण४ बिसुनपूर्वा निवासी विक्रम राय यादवकी एक वर्षीया छोरी रेखाकुमारी, कटहरिया नगरपालिका६ बस्दै आएकी धुपलीदेवी साह, बौधीमाई नगरपालिका९ अजगैबीका ५५ वर्षीय रामचन्द्र साह, गढीमाई नगरपालिका९ धरमपुरका ७४ वर्षीय रामवृक्ष साह र सोही नगरपालिका७ धनाडीका ६५ वर्षीय भिक्षु ठाकुरले ज्यान गएको हो ।यी पाँचैजनाको कठ्यांग्रिएर मृत्यु भएको जिल्ला प्रहरी कार्यालयका प्रवक्ता डीएसपी रामकुमार दानीले जानकारी दिए । योसहित दुई सातायता जिल्लामा चिसोकै कारण १६ जनाले ज्यान गुमाएका छन् । मृतकमध्ये अधिकांश बाढीले घरबारविहीन बनेकाहरू छन् । बाढीले घरबारविहीन बनेकाहरू जाडोको मारमा परेका हुन्, डीएसपी दानीले भने, बाढीले दिएको पीडाबाट सम्हालिन नपाउँदै उनीहरू जाडोको सिकार बन्न बाध्य भए । जाडोले सबैभन्दा बढी दलित समुदाय मारमा परेको गौर९ सिरिसियाकी मोहरमतीदेवी पासवानले बताइन् । सबै विपत् हामीमाथि नै आइलागेको छ, उनले भनिन्, बाढीले सबै बगायो । एक जोर कपडासमेत बचेन । अहिले जाडोले कामिरहेका छौं । अहिलेसम्म कतैबाट राहत पाउन नसकेको उनको गुनासो छ । शुक्रबार दिनभरि पनि यहाँ शीतलहर हटेन । चिसोकै कारण सर्वसाधारण घरबाहिर निस्कन सकेका छैनन् ।यसैबीच प्रशासनले जाडोकै कारण ज्यान गुमाउनेका परिवारलाई १ लाख रुपैयाँ राहत दिने भएको छ । केन्द्रकै निर्णयमा पीडित परिवारलाई उक्त रकम दिन लागिएको निमित्त प्रजिअ गणेश अधिकारीले जानकारी दिए । बाढीपीडितलाई तत्कालीन राहत स्वरूप २५ हजार रुपैयाँका दरले उपलब्ध गराउने गरी केन्द्रले परिपत्र गरेको पनि उनले बताए ।पीडितलाई जोगाउन हामी गम्भीर छौं, उनले भने, न्यानो कपडा गाउँमा पुर्याउने काम भइरहेको छ । शुक्रबार जिल्लाका १८ वटै स्थानीय तहलाई १ सय ५५ वटाका दरले ज्याकेट पठाइएको र केन्द्रबाट थप २ हजार ८ सय थान ज्याकेट आउने अधिकारीले जानकारी दिए ।रोकिएन शीतलहरसप्तरीमा बिहीबार र शुक्रबार गरी थप पाँच जनाको चिसोकै कारण मृत्यु भयो । ज्यान गुमाउनेमा सुनसरीको इनरुवा१ घर भएका ४० वर्षे ढुण्डीराज पोखरेल, तिलाठी कोइलाडी४ की ७० वर्षीया श्यामादेवी सिंह, छिन्नमस्ता२ की ५२ वर्षीया सरोदेवी मुखिया, सोही स्थानकी ७० वर्षीया सरस्वतीदेवी साह र हनुमाननगर कंकालिनी१ की ६० वर्षीया शान्तिदेवी यादव छन् । पोखरेल शुक्रबार बिहान हनुमाननगर कंकालिनी१ कोसी ब्यारेजमा जाडोले कठ्यांग्रिएर मृत अवस्थामा फेला परेको प्रहरी निरीक्षक हेमन्त भण्डारीले जानकारी दिए । बिहीबार साँझसम्म स्वस्थै रहेकी सिंह पनि बिहान मृत फेला परेको तिलाठी कोइलाडी गाउँपालिकाका अध्यक्ष सतीशकुमार सिंहले बताए । बाँकी तीनको पनि कठ्यांग्रिएरै ज्यान गएको प्रहरी निरीक्षक भण्डारीले जनाए ।योसहित जिल्लामा चिसोले ज्यान गुमाउनेको संख्या २५ पुगेको छ । शुक्रबार केहीबेर मधुरो घाम लागे पनि चिसो हावा चल्ने क्रम नरोकिएकाले शीतलहरको प्रभाव कायमै रह्यो । प्रजिख भागीरथ पाण्डेले जनचेतना अभावमा जाडोका कारण ज्यान गुमाउनेको संख्या बढिरहेको बताए । घरमा भएका लुगा पनि नलगाउने, पातलो लुगा लगाएर चिसो हावामा बाहिर निस्कने गरेकाले पनि जाडोको चपेटामा पर्ने गरेको उनले जनाए । ्जाडोबाट जोगिन जनचेतना जगाउनका लागि स्थानीय तहका प्रतिनिधहिरूलाई आग्रह गरिँदा उनीहरूले वास्ता नगरेको पाण्डेको गुनासो छ । विपन्न बस्तीमा दैनिक न्यानो कपडा वितरण जारी छ, उनले भने, विभिन्न संघसंस्थाको सहयोगमा हालसम्म १० हजार थान ब्लाङकेट बाँडिसकिएको छ । मौसममा सुधार नभएपछि मानिससँगै पशु चौपायाको पनि बिजोग भएको छ । एक सातादेखि गाईबस्तु चराउन लग्न सकिएको छैन, तिलाठी कोइलाडी८ का शिवकुमार मण्डलले भने, गोठमै थन्किएका छन्, चिसो हावाका कारण बाहिर निस्कने अवस्था छैन । राजविराजस्थित गजेन्द्रनारायण सिंह सगरमाथा अञ्चल अस्पताल र ग्रामीण क्षेत्रका स्वास्थ्यचौकीमा चिसोका बिरामीको चाप बढेको छ । दैनिक १५ जना भन्दा बढी चिसोका बिरामी आउने गरेको अञ्चल अस्पतालले जनाएको छ । बिरामी पर्नेमा बालबालिका बढी छन् । छैन ठोस योजनाधनुषामा पनि जाडोले कठ्यांग्रिएर थप एकको मृत्यु भएको छ । धनुषाधाम नगरपालिका९ नौसयबिघाकी २२ वर्षीया मञ्जु यादवका चार महिने छोराको मृत्यु भएको हो । बालकलाई आमाले पिठ्युँमा बोकेर धारापानीबाट नौसयबिघा ल्याउँदै गर्दा बाटैमा मृत्यु भएको प्रहरी उपरीक्षक चक्रबहादुर सिंहले जानकारी दिए ।तीन सातादेखि जारी शीतलहर, हुस्सु र पश्चिमी हावाका कारण जिल्लाको जनजीवन कष्टकर बन्दै गए पनि सरोकारवाला निकायले ठोस योजना अघि सार्न सकेका छैनन् । केही गाउँपालिका र नपाले पीडितहरूका बस्तीछेउ घुर बाल्ने व्यवस्थासम्म गरेका छन् । आगो ताप्ने क्रममा जीउमा सल्किँदा बिहीबार कमला नपा३ की ६० वर्षीया मनोरिया देवी साह तथा हंसपुर नपा८ की २३ वर्षीया सुजान महरा घाइते भएका छन् । उनीहरूलाई जनकपुर अञ्चल अस्पताल भर्ना गरिएको छ । एसपी सिंहका अनुसार सुजानको अवस्था चिन्ताजनक छ ।चिसोका कारण बजार सुनसान छन् । चार दिनदेखि जनकपुर हवाई अडामा कुनै पनि विमान अवतरण गरेका छैनन् । हवाई अड्डास्थित जल तथा मौसम विज्ञान विभाग फिल्ड अफिस जनकपुरका अनुसार एक सातायता यहाँको न्यूनतम तापक्रम ५ देखि ८ डिग्री तथा अधिकतम १५ डिग्री सेल्सियसको बीचमा रेकर्ड गरिएको छ ।"
अवैध औषधि पसल सिल,"वीरगन्ज (कास) सञ्चालनको म्याद सकिँदा पनि बन्द नगर्ने औषधि पसलमा स्थानीय प्रशासनले शुक्रबार सिलबन्दी गरेको छ । वीरगन्जको नारायणी उपक्षेत्रीय अस्पताल परिसरमा रहेका १६ औषधि पसलमा सिलबन्दी गरिएको पर्साका प्रजिअ विनोदप्रकाश सिंहले बताए । अस्पताल विकास समितिले विगत ३ वर्षदेखि पसल खाली गराउन पहल गरे पनि सञ्चालकहरूले टेरेका थिएनन् । २०७१ मंसिरमै सम्झौताको म्याद सकिएकाले ती पसलहरूबाट मासिक भाडा नलिने निर्णयसमेत भएको थियो । गत साउनदेखि उपक्षेत्रीय अस्पतालले आफ्नै औषधि पसल सञ्चालनमा ल्याएको छ । तर, निजी औषधि पसलहरूका कारण सरकारी औषधि पसल पूर्ण क्षमतामा चल्न सकेको थिएन । सर्वोच्चले २०७२ असार १३ मा सरकारी अस्पताल परिसरमा रहेका निजी पसल बन्द गराउने आदेश दिएको थियो ।अस्पताल विकास समितिले स्थानीय प्रशासनलाई समेत पसल खाली गराइदिन पटकपटक पत्राचार गरे पनि सञ्चालकहरू विभिन्न शक्तिकेन्द्रबाट दबाब दिन लगाएर हट्न मानेका थिएनन् । ३० हजार देखि ५० हजार रुपैयाँसम्म पर्ने सटर सञ्चालकहरूले २ देखि ८ हजार रुपैयाँमा बस्न पाएका थिए । पछिल्लोपटक समितिले एक साताको म्याद दिँदै पुस २६ सम्म सटर खाली गर्न पत्राचार गरेको थियो । प्रशासनले शुक्रबार पसल खाली गराउने सूचना सञ्चालकले थाहा पाएपछि अबेरसम्म सटर खोलेका थिएनन् । पसले र स्थानीय नेताको दबाब थेग्न नसकेर अस्पतालका मेसु डा एनामुल हक सम्पर्कविहीन भएका थिए । मेसु सम्पर्कमा नआएपछि अस्पतालका एक प्रतिनिधिलाई राखेर औषधि पसलमा सिलबन्दी गरेका हौं, प्रजिअ सिंहले भने ।"
सरकार जसको पनि बन्न सक्छ,"धनगढी (कास) प्रधानमन्त्री शेरबहादुर देउवाले भावी सरकार एमालेबाहेक राजनीतिक दलको पनि बन्न सक्ने बताएका छन् । भावी सरकार यही दलको बन्छ भनेर अहिल्यै भन्न नसकिने उनले जनाए । चुनावपछि पहिलोपटक गृहक्षेत्र आएका प्रधानमन्त्री देउवाले धनगढी विमानस्थलमा भने, नेपालमा जे पनि हुन सक्छ म यस विषयमा धेरै भन्न सक्दिनँ । उनी सुदूरपश्चिमाञ्चल विश्वविद्यालयको शनिबार महेन्द्रनगरमा हुने दीक्षान्तमा सहभागी हुन आएका हुन् । राष्ट्रिय सभा निर्वाचनपछि मात्र आफूले सत्ता हस्तान्तरण गर्ने सोच बनाएको देउवाले बताए । भने, आफू राजीनामा दिन तयार भए पनि राष्ट्रिय सभाको निर्वाचन यही सरकारले गराउनुपर्ने भएकाले चुनावपछि मात्र सत्ता हस्तान्तरण गर्ने तयारी छ ।प्रदेशसभा प्रमुख र अस्थायी राजधानीका विषयमा प्रधानमन्त्रीले राष्ट्रिय हैसियतप्राप्त दलसँग पटकपटक छलफल गरे पनि सहमति नहुँदा अहिलेसम्म तोक्न नसकेको प्रधानमन्त्रीले बताए । सरकारले सहमति गर्न खोजे पनि अन्य दलले नमान्दा समस्या सिर्जना भएको हो, देउवाले भने, राजधानी फर्केर पुन: सहमतिको प्रयास गर्छु, सहमति नभए यही सरकारले प्रदेश प्रमुख र अस्थायी राजधानी तोक्नेछ । धनगढीअत्तरियामोहना ६ लेन सडकको काम अदालतको आदेशकै कारण रोकिएको विषयमा उनले विकास निर्माणमा कसैले पनि अवरोध गर्न नहुने बताए । भने, अदालतले आफ्नो काम गर्छ विकास निर्माणको क्रम भने रोकिँदैन ।"
जिन्दगीकै ठूलो भुल,एकलौटी चुनाव गरेको आरोपनारायण शर्मानवलपरासी अधिवेशनमा सहभागी हुनबाट वञ्चित गरिएका १४ क्लबले अधिवेशन रोक्न गरेको मागलाई अस्वीकार गर्दै जिल्ला फुटबल संघ नवलपरासीको एक समूहले शुक्रबार एकलौटी नेतृत्व चयन गरेको छ । यसले जिल्लासँग आबद्ध क्लब दुई खेमामा विभाजित भएको छ । १३ वर्षदेखि जिल्ला फुटबल संघका अध्यक्ष प्रकाश पंगेनीसम्मिलित समूहले एकलौटी समिति गठन गरेको घोषणा गरेको हो ।अधिवेशन गराउन एन्फाबाट खटिएका केन्द्रीय प्रतिनिधि रमेश रायमाझीलाई समेत थाहै नदिई पंगेनी समूहले अधिवेशन सम्पन्न भएको घोषणा गरेको हो । प्रतिनिधि रायमाझीले आफू तोकिएकै समयमा अधिवेशन स्थलमा पुग्दा कोही पनि नभेटेका कारण अधिवेशन नै नभएको बताए । उनले आफू उपस्थित नभईकन भएको भनिएको अधिवेशन वैध नहुने कान्तिपुरलाई बताए । उनले आफूले सत्यतथ्य बुझेर प्रतिवेदन केन्द्रमा पेश गर्ने बताए । एन्फाको निर्वाचन निर्देशिकाको बूँदा नम्बर ७ मा केन्द्रीय प्रतिनिधिको रोहबरमा अधिवेशन सम्पन्न गनुपर्ने प्रस्ट उल्लेख छ । एन्फाका प्रवक्ता सञ्जिव मिश्रले टेलिफोनमा केन्द्रीय प्रतिनिधिलाई थाहै नदिई अधिवेशन गर्नु गैरकानुनी हुने कान्तिपुरलाई बताए । उनका अनुसार केन्द्रीय प्रतिनिधिको प्रतिवेदन आइसकेपछि केन्द्रले यसबारे थप निर्णय लिनेछ । जिल्ला फुटबल संघमा आबद्ध २९ क्लबमध्ये १४ वटालाई मताधिकारबाट वञ्चित गरेर अध्यक्ष पंगेनीको समूहले अधिवेशन सम्पन्न गरेको घोषणा गरेको हो । अधिवेशन गर्ने भनिएको थारु होमस्टेमा सहभागीहरू पुग्दा कोही पनि नभेटिएको असन्तुष्ट पक्ष तथा मनकामना युवा क्लबका अध्यक्ष धनबहादुर गुरुङले बताए । एन्फाका केन्द्रीय सदस्यसमेत रहेका अध्यक्ष प्रकाश पंगेनीले सबै प्रकृया पूरा गरेको दाबी गर्दै नियम नमान्ने र समयमा दर्ता नवीकरण नगरिएका क्लबलाई विधानले रोकेको बताए । उनले सबै प्रकृया विधानसम्मत भएको दाबी गरे ।
टंकलाई अर्को स्वर्ण,"काठमाडौं (कास) मध्यमाञ्चलका एमेच्योर गल्फर टंकबहादुर कार्कीले पूर्वाञ्चलका शुक्रबहादुर राईलाई सात स्ट्रोकले पछाडि पार्दै शुक्रबार राखेप ओपन गल्फ च्याम्पियनसिपको व्यक्तिगत स्पर्धामा पनि उपाधि जितेका छन् ।यसअघि टिम स्पर्धामा सफलता हात पारेका टंकले रोयल नेपाल गल्फ क्लब (आरएनजीसी) मा भएको ५४ होलको च्याम्पियनसिपमा कुल तीन ओभर २ सय ७ स्कोर गरे । उनले अन्तिम दिन दुई ओभर ७० को कार्ड बनाए भने सुरुका दुई दिन ७१ र ६६ शट खेलेका थिए । धरानस्थित निर्वाणा कन्ट्री क्लबका शुक्रले अन्तिम चरणमा १ अन्डर ६७ स्कोर गर्दै समग्रमा आठ ओभर २ सय १२ को कार्ड बनाएर रजत पदक हात पारे । उनले सुरुका दुई दिन ७१ र ७४ शट खेलेका थिए ।मध्यमाञ्चलका सुवास घिसिङले १८ ओभर २ सय २२ स्कोरसहित कांस्य प्राप्त गरे । पहिलो दिन ७ ओभर ७६ खेलेका उनले दोस्रोमा १ ओभर ६९ र तेस्रो चरणमा नौ ओभर ७७ स्कोर गरेका थिए । विपिन तामाङ (१९ ओभर २ सय २३) चौथोमा रहे भने सुन्दर राई (२१ ओभर २ सय २५) शीर्ष पाँचमा अटाए ।अघिल्लो दिन टंक, सुवास, सन्दीप तामाङ समावेश मध्यमाञ्चलले टिम स्पर्धामा स्वर्ण जितेको थियो । शुक्र, युवराज भुजेल र सुन्दर राई रहेको पूर्वाञ्चल टिमले रजत हात पारेको हो ।"
मध्यमाञ्चललाई दुई स्वर्ण,काठमाडौं (कास) मध्यमाञ्चल राखेप च्याम्पियनसिपअन्तर्गत १५ औं पुरुष तथा १४ औं महिला राष्ट्रिय बास्केटबलमा च्याम्पियन बनेको छ । त्रिपुरेश्वरस्थित राखेप कभर्डहलमा शुक्रबार पुरुष फाइनलमा मध्यमाञ्चलले डिफेन्डिङ च्याम्पियन आर्मीलाई ८०७७ स्कोरले हरायो । विजेताका विपिन महर्जनले १८ स्कोर जोडे । नेपाल पुलिसले एपीएफलाई ८८७४ स्कोरले हराउँदै तेस्रो भयो । पुलिसका सन्देश तामाङले २२ स्कोर गरे । महिला फाइनलमा डिफेन्डिङ च्याम्पियन मध्यमाञ्चलले मध्यपश्चिमाञ्चललाई ६३४४ स्कोरले हरायो । विजेताकी अनुषा मल्लले २२ स्कोर जोडिन् । आर्मीले तेस्रो भयो । आर्मीले पश्चिमाञ्चललाई ४१२७ स्कोरले हराउँदा लक्ष्मी चौधरीले १६ स्कोर गरिन् ।
सुटिङमा आर्मीको वर्चस्व,"काठमाडौं (कास) आर्मीले २३ औं पुरुष तथा २२ औं महिला राष्ट्रिय सुटिङको टिम इभेन्टमा शुक्रबार ३ स्वर्ण जितेको छ । ४ स्पर्धा समावेश टिममा आर्मी क्लिन स्विप गर्न भने असफल भयो । १ स्वर्ण मध्यमाञ्चलले जित्यो । एयर राइफलको पुरुष टिममा आर्मी (१६९८ अंक) पहिलो, मध्यमाञ्चल (१५९८) दोस्रो र मध्यपश्चिमाञ्चल (१५८८ अंक) तेस्रो भए । महिलामा आर्मी (११२८) ले स्वर्ण, पुलिस (११२७) ले रजत र मध्यमाञ्चल (१००९) ले कांस्य जिते । एयर पेस्तोलको पुरुषमा मध्यमाञ्चल, आर्मी र पूर्वाञ्चल क्रमश: शीर्ष तीन स्थानमा रहे । महिलामा आर्मी पहिलो, पुलिस दोस्रो र मध्यपश्चिमाञ्चल तेस्रो भए । व्यक्तिगत स्पर्धामा फाइनल खेल्ने खेलाडीको टुंगो लागेको छ ।"
घर बाहिर जित्नै गाह्रो,"मार्क हिगिन्सन, लन्डनटेस्ट क्रिकेटमा दर्शकको संख्या घटै छ । किनभने सबैलाई थाहा छ, कसले जित्ने छ । खेलमा यस्तो हुन्छ भने त्यो राम्रो होइन । म न्युकासल समर्थक हुँ । मलाई लाग्छ, प्रत्येक खेलमा मेरो टिम जित्ने छ । उनीहरूले पक्कै यस्तो गर्न सक्ने छैनन् तर यस्तो सम्भावना बढी छ । यदि यसलाई एसेज क्रिकेट शृंखलामा इंग्ल्यान्डले अस्ट्ेरलियालाई हराउँछ भन्ने तथ्यसँग तुलना गरिन्छ । यो भनाइ हो पूर्व इंग्लिस स्पिनर ग्रेम स्वानको । साँच्चै के टेस्ट क्रिकेट यति साह्रो पूर्वानुमान गर्न सकिने भएको हो त ?वा भनौं क्रिकेटमा घरबाहिर जत्तिको जित्न अरु कुनै खेलमा गाह्रो छैन हो त ? जस्तो इंग्ल्यान्डकै प्रसङ्ग । यो टिमले घरमा जित्ने सम्भावना जति बढी छ, बाहिर हार्ने सम्भावना पनि उत्तिकै बढी । सन् २००१ यता इंग्ल्यान्डले घरमा एसेज शृंखला गुमाएको छैन, जबकि सन् १९८६८७ यता इंग्ल्यान्डले अस्ट्ेरलियामा एकपल्ट मात्र जितेको छ । यसपल्ट पनि इंग्ल्यान्डले एसेज शृंखला ४० ले गुमायो । सन् २०१३१४ मा यो हारको अन्तर ५० रह्यो । त्यसैले पनि टेस्ट क्रिकेट पण्डित एड स्मिथले पनि माने, साँच्चै म पनि चिन्तित छु । टेस्ट क्रिकेटमा पूर्वानुमान गर्न कति सजिलो भएको छ । यसै कारण कतै टेस्ट क्रिकेट रमाइलो पनि हुन छाडेको त छैन ? अर्को प्रश्न । टेस्ट क्रिकेटमा घरेलु टिम वास्तवमै बलियो हुन्छ । यस पछाडि धेरै कारण पनि छन् । फेरि यो खासै नयाँ तथ्य भने होइन । पछिल्ला वर्षका केही शृंखलालाई उदाहरण मान्ने हो भने पनि घर बाहिर गएर जित्ने प्रवृत्तिमा खासै परिवर्तन आएको छैन । यदि पुराना दिनसँग दाँज्ने हो भने । पछिल्लो सय वर्षको टेस्ट क्रिकेट इतिहास पल्टाउने हो भने घर बाहिर गएर शृंखला जित्ने सम्भावना २०३० प्रतिशतमात्र छ । सन् ९० मा यो प्रतिशत २३ थियो । सन् २०१० तिर पुगेर यो २७ प्रतिशत भएको छ । यसरी घरेलु टिम बलियो हुनुको प्रमुख कारण त अरु केही होइन, पिच नै हो । प्रस्ट छ, टेस्ट खेल्ने सबै १० देशले आफ्ना प्रतिद्वन्द्वीका लागि फरक प्रकृतिको पिच प्रस्तुत गर्ने गर्छ । अस्ट्ेरलिया र दक्षिण अफ्रिकामा बल खुबै बाउन्स हुन्छ । त्यसैले त्यतातिर तीव्र गतिका बलर राजाजस्तै हुन्छन् । इंग्ल्यान्ड, न्युजिल्यान्ड र भारततिर बलले स्विङ खाने गर्छ, ब्याट्सम्यानलाई छाडेर । त्यसैले पेसम्यानभन्दा बल स्वीङ गराउन सक्ने बलर यी देशका पिचमा सफल हुने गर्छन् । हुँदा(हुँदा बल पनि फरक हुने गर्छ । जस्तो इंग्ल्यान्डतिर टेस्ट खेल्दा डयुक बल प्रयोग हुन्छ । अस्ट्ेरलियातिर कुकाबुरा । सबैलाई थाहा छ, डयुक बलले बलरलाई फाइदा दिन्छ । एउटा बलमा माहिर ब्याट्सम्यान अर्को बलमा औसत खेलाडी हुनसक्छ । सायद अर्को एउटा प्रमुख कारण टिमले विदेश भ्रमण गर्दा त्यसअनुसार पर्याप्त तयारी पनि गर्न सकेको हुन्न । त्यसमाथि अचेल शृंखला कम समयावधिको हुन थालेको छ । त्यसैले भ्रमणकारी टिमले अभ्यास खेल पनि कम पाउन थालेका छन् । यस्तोमा घरेलु टिमले आफूअनुकुल पिच बनाउँछ । त्यसमा खेल्ने अनुभव नै विपक्षी टिमसँग छैन भने समान टक्कर कसरी हुन्छ । त्यसमाथि विपक्षी टिमबारे खेल्नुअगाडि नै सबै थाहा भइसकेको हुन्छ । अझ विपक्षी टिमलाई गाह्रो हुने कारण आफूले भ्रमण गरेको देशको मौसम फरक हुनु पनि हुन्छ । आखिरमा मौसमले पनि क्रिकेटमा धेरे फरक पार्छ नै । अब मूल प्रश्न, के टेस्ट क्रिकेटमा भ्रमणकारी टिमलाई जति गाह्रो हुन्छ, त्यत्तिकै अरु खेलमा पनि हुने गर्छ त ? हार्वर्ड विश्वविद्यालयले गरेको अनुसन्धानमा के निस्केको छ भने कम्तीमा फुटबलसँग तुलना गर्दा त टेस्ट क्रिकेट पाहुना टिमका लागि निर्दयी नै साबित हुने गर्छ । तर पनि क्रिकेट अनिश्चिताको खेल हो, यसमा असम्भव भन्ने केही हुन्न । बीबीसी"
पुलिसको वर्चस्व कायमै,"लैनचौरस्थित राष्ट्रिय टेबल टेनिस प्रशिक्षण केन्द्रमा पुरुषतर्फ पुलिसका स्यान्टु श्रेष्ठ र दीप साउनले आर्मीका नारायण घिमिरे र कृष्ण थापामगरलाई पराजित गर्दै उपाधि जिते । एकतर्फी फाइनलमा ११३, ११२, ११५ को सोझो सेटमा जित हात पार्दै स्यान्टु र दीपको जोडीले पुलिसको दबदबा कायम राख्यो । त्यसअघि सेमिफाइनलमा उनीहरूको जोडीले एपीएफका पुरुषोत्तम बज्राचार्य र अमरबहादुर मल्ललाई पाखा लगायो । साबिक विजेता पुलिसका प्रदीप रोक्का र विनेश खनियाँलाई पराजित गरेका आर्मीका कृष्ण र नारायणले फाइनलमा अपेक्षाकृत प्रदर्शन गर्न सकेनन् । एकलतर्फ विभागीय टोलीका शीर्ष खेलाडी क्वाटरफाइनलमा स्थान बनाउन सफल रहेका छन् । पुरुषतर्फ शीर्ष वरीयताका स्यान्टु श्रेष्ठ, दीप साउन, अमरबहादुर मल्ल लगायतका खेलाडी अगाडि बढे भने महिलातर्फ नविता श्रेष्ठ, एलिना महर्जन, स्वेच्छा नेम्वाङ र रविना महर्जन पनि अगाडि बढेका छन् । सम्पूर्ण खेल शनिबार सकिने छ ।"
कञ्चनपुर र बारालाई ३३ स्वर्ण,"हेटौडा राखेप च्याम्पियनसिपको कुस्ती प्रतियोगितामा कञ्चनपुर र बारा जिल्लाले ३३ स्वर्ण पदक जितेका छन् । कुल १५ स्वर्णका लागि भएको प्रतियोगितामा कञ्चनपुरले महिला ५३ केजी र ५८ केजी तथा पुरुष ७० केजीतर्फ स्वर्ण जितेको छ भने बाराले पुरुष ५७, ७४ र ८६ केजी तौलमा स्वर्ण जितेको हो । पर्सा र आर्मीले २२ स्वर्ण जिते । डडेलधुरा, कैलाली, बाँके, झापा र सुनसरीले ११ स्वर्ण जितेका छन् । महिला ४५ केजीमा आशाकुमारी खत्वेले स्वर्ण जितिन् । उनको तौलमा प्रतिस्पर्धी नै थिएन । ४८ केजीमा डडेल्धुराकी शिवानी देवुले सुनसरीकी राजकुमारी खत्रीलाई हराएर स्वर्ण जितिन् । झापाकी फुलमाया थाङसुहाङले कांस्य पदक थापिन् । ५३ केजीमा कञ्चनपुरकी माया लोहारले स्वर्ण, ललितपुरकी मेञ्जन तामाङले रजत र सुर्खेतकी अनु आमुराले कांस्य जितेका थिए ।५७ केजीमा बाराका रामबाबु यादवले आर्मीका तिलक देउजालाई हराएर स्वर्ण जितेका थिए । सिरहाका रामदीक्षित यादव र पर्साका शिवमंगल यादवले कांस्य जिते । महिला ५८ केजीमा कञ्चनपुरकी संगीता धामीले स्वर्ण जित्दा आर्मीकी कल्पना बिकलाई हराइन् । ६० केजीको स्वर्ण आर्मीकी कविता पुनले जितिन् । उनले कैलालीकी नीला आहुजीलाई हराइन् । पुरुष ६१ केजीमा कैलालीका सन्तोष एसकेले स्वर्ण जिते । उनले फाइनलमा सिरहाका अमरनाथ यादवलाई हराए । महिला ६३ केजीको स्वर्ण आर्मीकी सुशीला चन्दले जितिन् । उनले बाँकेकी गंगा ओलीलाई हराइन् । पुरुष ६५ केजीको स्वर्ण पर्साका सरोज यादवले बाराका कृष्ण यादवलाई हराएर जिते । महिला ६९ केजीमा झापाकी सदीक्षा राईले स्वर्ण जितिन् । आफ्नो तौलमा उनी एक्ली प्रतिस्पर्धी थिइन् । पुरुष ७० केजीमा कञ्चनपुरका सुरेश चुनाराले स्वर्ण जित्दा सिराहाका वीरेन्द्रकुमार यादवलाई हराएका थिए । ७४ केजीको स्वर्ण बाराका मुख्तर आलमले जिते । उनले फाइनलमा पुलिसका विनोद सहनी हराए । ८६ केजीमा बाराका बुन्नीलाल राउत, ९७ केजीमा बाँकेका रमेश गोतामे र १२५ केजी तौलमा पर्साका राज यादवले स्वर्ण जिते । राजले महोत्तरीका जितेन्द्र यादवलाई हराए ।"
काठमाडौं र नेपालगन्ज विजयी,इटहरी (कास) दोस्रो यू१९ इटहरी प्रिमियर लिग क्रिकेटमा शुक्रबार पहिलो दिन काठमाडौं र नेपालगन्ज विजयी भएका छन् । इटहरी क्रिकेट एकेडेमीको आयोजनामा सुरु भएको प्रतियोगिताको पहिलो खेलमा काठमाडौंले विराटनगरलाइ ७ रनले हरायो । इटहरीस्थित डीभीएम स्कुलको पिचमा टस हारेर ब्याटिङ गरेको काठमाडौंले निर्धारित १५ ओभरमध्ये एक बलअघि अलआउट हुँदै ८४ रन बनायो । म्यान अफ द म्याच अरुण ऐरीले २३ रन बनाउँदा अभ्यास थापा १३ रनमा नटआउट रहे । अन्यले दोहोरो अंकमा रन जोड्न सकेनन् । विराटनगरका मिनस थापाले ३ विकेट लिए । ८५ रनको लक्ष्य पाएको विराटनगर १५ ओभरमा ५ विकेट गुमाई ७७ रनमा समेटियो । लव कामतले सर्वाधिक २२ रन बनाउँदा अंकित सुवेदीले २१ र मिनश थापाले १२ रन जोडे । बलिङमा काठमाडौंका पवन कार्कीले २ विकेट लिए ।शुक्रबारै नेपालगन्जले भैरहवामाथि २२ रनको विजय पाएको छ । टस जितेको नेपालगन्जले २० ओभरमा ८३ रन बनायो । विनायक गिरीले सर्वाधिक ३२ र लव कुश यादवले १४ रन जोडे । भैरहवाका तुलबहादुर थापा र विकर्ण बस्नेतले २२ विकेट लिए । जवाफी ब्याटिङमा भैरहवा १५१ ओभरमै ६२ रनमा अलआउट भयो । सिजन मकाजुले १० रन बनाए । म्यान अफ द म्याच नेपालगन्जका लवकुश यादव घोषित भए ।
मनाङ खप्तडको सेमिफाइनलमा,"धनगढी डिफेन्डिङ च्याम्पियन मनाङ मस्र्याङ्दी क्लब धनगढीमा जारी नेपाल आइस दोस्रो सुदूरपश्चिम खप्तड गोल्डकप फुटबलको उपाधि रक्षाको बाटोमा एक कदम अगाडि बढेको छ । मनाङले शुक्रबार रूपन्देही ११ लाई ४० ले पराजित गर्दै सेमिफाइनलमा स्थान बनाएको छ । फाइनल पुग्नका लागि मनाङले शनिबारै विभागीय प्रतिद्वन्द्वी त्रिभुवन आर्मी क्लबको सामना गर्नेछ । दोस्रो सेमिफाइनल आइतबार आयोजक सुदूरपश्चिम ११ र एपीएफ क्लबबीच हुनेछ ।एकपक्षीय नतिजा निकालेको मनाङको जित जारी प्रतियोगितामा फराकिलो अन्तरको हो । यसअघि थ्री स्टारले रमपम झापालाई ३१ ले हराएको थियो । धनगढी रंगशालामा खेलको २० औं मिनेटमा मनाङले गोलको खाता खोल्यो । विदेशी खेलाडी भिक्टोर अमोवीले गोल गर्दै मनाङलाई अग्रता दिलाए । मध्यान्तरसम्म १० कै अग्रतामा खेल टुग्याएको मनाङका लागि दोस्रो गोल आत्मघाती उपहार मिल्यो । रूपन्देहीका छिरिङ गुरुङले बल बचाउने क्रममा ५५ औं मिनेटमा आफ्नै पोस्टमा गोल गरेका थिए । मनाङले थप दुई गोल अन्तिम समयमा गरेको हो । ८३ औं मिनेटमा विशाल राई र ८४ औं मिनेटमा विमल रानाले गोल थप्दै मनाङलाई विजयी गराए । भिक्टोर म्यान अफ द म्याच घोषित भए । उनले १० हजार पुरस्कार पाए ।खेलको अधिकांस समय बल मनाङको कब्जामा रहे पनि केही गोल गर्ने प्रयासबाट रूपन्देही चुकेको थियो । रूपन्देहीले पहिलो हाफमा पाएका तीन मौका गुमायो । टोलीले दोस्रो हाफमा पनि केही अवसर खेर फाल्यो । मनाङका प्रशिक्षक हेमन्त आलेले खेलाडीबीच राम्रो समन्वय हुँदा सानदार जित हासिल गरेको बताए । उनले भने, चिरपरिचित प्रतिद्वन्द्वीका सबै रणनीति चिर्न सकेका कारण हामी सफल भयौं । प्रशिक्षक आलेले आगामी खेलबारे भने, सेमिफाइनल खेल ५०५० को हुने हो । आर्मीविरुद्ध आफ्नो टिमले जित हासिल गर्नेमा ढुक्क छु । रूपन्देहीका कप्तान दिलीप क्षेत्रीले आफ्ना खेलाडीको गल्तीमा हार बहोर्नुपरेको बताए । उनले भने, पहिलो हाफमै गोल खाएपछि गोल फर्काउने रणनीतिअनुरुप खेल्दा थप गोल खानुपर्यो । टिम समन्वयमा पनि अभाव देखियो ।"
प्रताप मल्लको ठ्यासफु,"प्रताप मल्लले बनाएको रानीपोखरी कसरी पुनर्निर्माण गर्ने भनेर सुझाव माग्ने काम धमाधम भइरहेको छ । विज्ञले अध्ययन गरिरहेका छन् । मन्दिरका तस्बिर, स्केच यसअघि नै भेटिएका छन् । ती स्केचलाई प्रमाणित गर्ने केही आधार पनि भेटिएका छन् उत्खननका क्रममा ।"
जिज्ञासा,"बालकृष्ण समसित एक दिन मैले ठाडो प्रश्न सोधें, चक्रपाणि चालिसेको छोराले परीक्षा कापीमा लेखेको राणाविरोधी कुरालाई शासकसमक्ष पुर्याएर तपाईंले एउटा बालकलाई जेलको सजाय गराउनुभयो ?ज्योति पत्रिकाद्वारा २०१६ सालमा आयोजित अन्तरकलेज साहित्य प्रतियोगितामा मेरो मायाको प्रदेश कविता पुरस्कृत भएपछि साहित्यकारहरूसित मेरो हेमखेम एकाएक बढेर गयो । काठमाडौंका धेरै लेखक कविहरूसित म नजिक हुँदै गएँ । म त्यस बेला सोह्र वर्षको अल्लारे ठिटो थिएँ । मैले धेरै किसिमका टीकाटिप्पणी र हल्लाहरू सुनेको थिएँ । मेरो मनभित्र त्यस सम्बन्धमा जान्ने उत्सुकता र कौतूहल थियो । तिनै कौतूहल मेट्ने क्रममा मैले धेरै जनासित सोध्न हुने सोध्न नहुने सबै प्रकारका प्रश्न ठाडठाडै सोध्न पुगें । अहिले सम्झँदा आफैंलाई संकोच लागेर आउँछ । भवानी भिक्ष्ुा विशेषत: आफू तराईवासी भएका कारण मान्छेहरूले आफूसित फरक व्यवहार गरेको गुनासो गर्नुहुन्थ्यो । तर मैले बुझेअनुसार अरू जे भए पनि कथाको क्षेत्रमा भिक्षुजीलाई सबैले बेजोड भनेर प्रशंसा गर्थे । एक दिन मैले उहाँको निजी जीवन कोट्याउने हिसाबले प्रश्न गरें, आप ने सादी क्यौं नही किया ? प्रत्युत्तरमा विनोदप्रद ढंगले उहाँले भन्नुभयो, क्यौं ? सादी करना जरुरी है क्या ? नही किया सो नही किया । अझ स्पष्ट रूपमा कुरालाई अघि बढाउँदै मैले सोधें, तपाईंका कथाहरूमा तपाईंको आफ्नै असफल प्रेमको प्रतिच्छाया नै बारम्बार प्रतिध्वनित हुने गरेको धेरैले भन्छन् । वास्तविकताचाहिं के हो ? पहिले त उहाँले क्या अनापसनाप बक्ते हो भनेर पन्छाउन खोज्नुभयो । तर पछि अरू कुनै दृष्टिले होइन एउटा आत्मीय भाइ र शुभचिन्तकको नाताले मात्र जान्न खोजेको भनेर मैले आग्रह गरेपछि उहाँले भन्नुभयो, यह भी कोइ पुछने की बात है क्या ? देख तो रहे हो किस पीडा को अन्दर दबाकर मै जी रहा हूँ । भन्दाभन्दै उहाँको गला अवरुद्ध भयो । रुमालले आँखा पुछ्नुभयो । मैले कुनै पुरानो घाउमा छोएर दुखाइदिएजस्तो भयो । त्यसपछि मैले कहिले पनि यस विषयमा उहाँसित कुरा गरिनँ । तर कतिपय कथा सुनाउँदा उहाँका आँखा भरिएर आउँथे । बालकृष्ण समको सम्बन्धमा त्यसबेला धेरै किसिमका हल्लाहरू चलेका थिए । तिनै हल्ला र आरोपबाट आफूलाई मुक्त गराउनका लागि हो या के कारणले हो समज्यू त्यसबेला सबैसित अलि बढी नै मिलनसार र सहृदयीका रूपमा आफूलाई प्रस्तुत गर्न खोज्नुहुन्थ्यो । आफूलाई पनि अरू दुनियाँदारसरह देखाउने या बनाउने क्रममा त्यसको सुरुआत उहाँले आफ्नो क्याम्पाको अग्लो पर्खाल भत्काएर गर्नुभएको थियो । उहाँ त्यसबेला स्वयम् आफ्नो र आफ्नो विषयमा अन्य मानिसहरूको मानसिक पर्खाल पनि सायद भत्काउन चाहनुहुन्थ्यो । कौतूहल मेटाउने क्रममा उहाँसित पनि एक दिन मैले ठाडो प्रश्न सोधें, चक्रपाणि चालिसेको छोराले परीक्षा कापीमा लेखेको राणाविरोधी कुरालाई शासक राणाहरूसमक्ष पुर्याएर तपाईंले एउटा भर्खरको बालकलाई जेलको सजाय गराउनुभयो भन्ने आरोप तपाईंमाथि लागिरहेको छ । सत्यता के हो ? मेरो अप्रत्याशित प्रश्न सुनेर एक छिन त उहाँ अक्कमक्क हुनुभयो । पछि दीर्घश्वासका साथ स्पष्टीकरणको भाषामा भन्नुभयो, यो सरासर झूटो आरोप हो । निरंकुश राणा शासनको त्यो समय हरेक मान्छेले हरेक मान्छेसित डराउनुपर्ने स्थिति थियो । म स्वयम् पनि आफ्नो उदार दृष्टिकोण र विचारको कारण शासक राणाहरूको आँखाको तारो बन्न पुगेको थिएँ । मेरापछाडि पनि गुप्तचर लगाइएका थिए । के निहुँ पाऊँ र सिध्याऊँ भन्ने उनीहरूको दाउ थियो । म स्वयम् लेखक कवि भएको मान्छे कसरी एउटा साहित्यकारको छोराप्रति त्यस्तो व्यवहार गर्न सक्छु ? मैले त उल्टै केटाकेटी बुद्धिले गरेको त्यस्तो कुरालाई गम्भीर रूपमा लिनु हुँदैन भनेको थिएँ । त्यस्तो केटाकेटीको कुरालाई आधार बनाएर कारबाही गर्नु हुँदैन भनेर उनीहरूलाई सम्झाउने प्रयास गरेको थिएँ । हजुरहरू पालनकर्ता, धर्मावतार हो । दया, क्षमा, करुणाभन्दा ठूलो कुरा केही छैन । क्षमा बक्सन पर्छ भनेर बिन्ती चढाएको थिएँ ।यसपछि केही समयका लागि शून्यता छायो । मैले सुनेको हल्लाबारे यथार्थ कुरो जान्न खोजेको मात्र हो भनेपछि समज्यूले सोध्नुस् न नराम्रो मान्दिनँ, अरू केही छ भने त्यो पनि सोध्न सक्नुहुन्छ भन्नुभयो । मैले बिस्तारै अर्को प्रश्न अघि सारें देवकोटालाई तपाईंले पटकपटक मानमर्दन गरेको, दु:ख दिएको चर्चा पनि छ ।उत्तरमा उहाँले भन्नुभयो, हेर्नुस् देवकोटाजस्तो असाधारण प्रतिभा भएको मान्छे नेपालमा त के संसारमै पाउन दुर्लभ छ । देवकोटा र मेराबीच अत्यन्त आत्मीय सम्बन्ध रहँदै आएको छ । देवकोटा मेरा अन्तरंग मित्र हुनुहुन्छ । हामी साहित्यिक मात्र होइन आपसमा व्यक्तिगत, पारिवारिक कुरा पनि गर्ने गर्छौं । उहाँको स्वास्थ्य बिग्रेर बिरामी पर्न थालेपछि म बारम्बार उहाँलाई आफ्नो खानपिन र स्वास्थ्यप्रति सचेत गराइरहन्थें । तर उहाँ अलि एकोहोरो आफ्नै सुरको मान्छे । एकपल्ट पेटको समस्याले आक्रान्त भएको मान्छे बजारमा लिच्ची देखेपछि मन थाम्न सक्नुभएनछ । अमिलो लिच्ची किनेर खानुभएछ । त्यसपछि फेरि ओछ्यान पर्नुभयो । हो, एउटा कुराचाहिँ हो, हामीबीच साहित्यिक प्रतिस्पर्धा भने थियो । रचनात्मक, सिर्जनात्मक, साहित्यिक प्रतिस्पर्धा । उहाँलाई मेरो पछिल्लो महाकाव्य चिसो चुल्हो उपहारस्वरूप राखिदिएपछि उहाँले अलि खिन्न भएर आफ्नो बिग्रँदो स्वास्थ्यका कारण आफूले अब कुनै महाकाव्य लेख्न नसक्ने विवशता प्रकट गर्नुभएको थियो । तर उहाँले पनि आफ्नो महाकाव्य महाराणा प्रताप प्रकाशित गर्नुभयो । हामी एक अर्कालाई कृति आदानप्रदान गरेर उत्प्रेरित गर्ने गथ्र्यौं ।समजीले आफ्नो दुखेसो प्रकट गर्दै अगाडि भन्नुभयो, त्यो समय बौद्धिक चेतना भएका सबैका लागि त्रास र सास्तीको समय थियो । ज्ञान र चेतनासित राणा शासकहरू डराउँथे । केही घटीबढी हुन सक्छ । तर मैले पनि कम पीडा, सास्ती र प्रताडना खेपेको छैन । केवल मेरा नामको पछाडि राणा भएको आधारमा कपोलकल्पित आक्षेप र आरोप लगाउनु कतिसम्म उपयुक्त होला ? तपाईं नै भन्नुस् । मलाई भार भइरहेको थियो । त्यसैले पनि प्रजातन्त्रको उदय हुनेबित्तिकै आफ्नो नामबाट शेर जंगबहादुर राणा थर मैले परित्याग गरेको । नत्र भने आफ्नो पुख्र्यौली थर कसैले परित्याग गर्छ ?समज्यूको महाकाव्य चिसो चुल्हो को विषयमा पनि त्यसबेला धेरै किसिमका टीकाटिप्पणी र प्रतिक्रिया निस्किएका थिए । डा तारानाथ शर्माले समज्यूको चिसो चुल्हो महाकाव्यलाई बूढो साँढेको झुसिलो डकार भनेर व्यंग्य गरेका थिए । कुनै अर्को भेटमा मैले समज्यूसित त्यसबारे पनि सोधेको थिएँ । त्यसबेला समज्यूले प्रतिप्रश्न गरेर भन्नुभएको थियो, तपाईंलाई तारानाथजीको भनाइ कस्तो लाग्यो ? मैले मलाई त ठीक लागेन उहाँको भनाइ भनेर जवाफ दिएको थिएँ । त्यसपछि समज्यूले राणाकालीन समयको प्रसंग सुनाउँदै भन्नुभयो, हेर्नुस्, यस्तो पनि समय थियो नेपालमा । मेरो गीतिनाटक मुकुन्द इन्दिरा प्रकाशित भएपछि आफ्नै हातले समर्पण लेखेर मैले राणा प्रधानमन्त्रीको बाहुलीमा टक्र्याएको थिएँ । राणा प्रधानमन्त्रीले मेरो त्यो किताब पल्टाएर पनि हेरेनन् । यो बालकृष्ण पनि निकै लेख्छ भनेर किताब आठपहरियालाई दिएका थिए । राणा प्रधानमन्त्रीले पछि फुर्सदमा त्यो पढ्नुहोला भनेर मैले पछिसम्म आस गरेको थिएँ । तर त्यो पुस्तकबारे मैले कुनै प्रतिक्रिया सुन्न पाइनँ । कस्तो उपेक्षा ? कस्तो होला ? मैले त्यत्रो मिहिनेत गरेर लेखेको कृति उहाँहरूका लागि पढेर प्रतिक्रिया दिन योग्य पनि भएन । त्यस्तो मानसिक आहत पनि मैले बेहोरेको थिएँ । नकारात्मक नै सही कम से कम तारानाथजीले पुस्तक पढेर प्रतिक्रिया त व्यक्त गर्नुभयो । त्यसकै कारण पुस्तक चर्चामा आयो । धेरैले किनेर पढे । उहाँको प्रतिक्रिया र टिप्पणी ठीक हो कि बेठीक हो त्यो पाठकवर्गले गर्नेछन् । अरू साहित्यकारले गर्नेछन् । त्यस्तो चरम उपेक्षा र अवहेलनाभन्दा त केही प्रतिक्रिया व्यक्त गर्नु र पुस्तक चर्चामा आउनु राम्रोजस्तो लाग्छ मलाई ।समज्यू कहिलेकाहीं सीधै उत्तर नदिएर कूटनीतिक पाराले कुनै उदाहरण प्रस्तुत गरेर परोक्ष रूपमा आफ्नो विचार व्यक्त गर्ने गर्नुहुन्थ्यो । त्यसबेला प्रज्ञा प्रतिष्ठानको अफिस कमलादीमा सरिसकेको थियो । समज्यू तिनताका राजकीय प्रज्ञा प्रतिष्ठानको उपकुलपति हुनुहुन्थ्यो । जनताको छोराले प्रज्ञा प्रतिष्ठानमा पाउन सक्ने सबैभन्दा ठूलो पद उपकुलपति नै थियो । राजा महेन्द्र स्वयम् कुलपति थिए । तर पछि गएर राजा महेन्द्रले कुलपतिको पद पनि साहित्यकारलाई नै प्रदान गर्ने परम्परा बसाले । बालकृष्ण सम उपकुलपति छँदाछँदै राजाले सीधै कुलपति पदमा केदारमान व्यथितलाई मनोनीत गरे । अब समज्यूले दोस्रो मर्यादाक्रममा रहेका केदारमान व्यथितअन्तर्गत काम गर्नुपर्ने भयो । मेरो मनमा कौतूहल जागिहाल्यो । यो प्रकरणलाई समज्यूले कुन रूपमा लिनुभएको होला भन्ने जिज्ञासा मनमा लिएर म कमलादीस्थित समज्यूको कक्षमा पुगें । प्रज्ञा प्रतिष्ठानमा त ठूलो पुनर्गठन भएछ, तपाईंलाई कस्तो लागेको छ ? भनेर मैले प्रश्न तेस्र्याइहालें ।मेरो प्रश्नको सीधा उत्तर नदिएर समज्यूले हिटलरसम्बन्धी जर्मनीको एउटा प्रसंग सुनाउनुभयो । त्यसबेला भर्खरै हिटलरको उदय भएको थियो । म सर्वोच्च हुँ, सर्वेसर्वा हुँ भन्ने हिटलरको उद्घोष थियो । एक दिन हिट्लरले जनताको नाममा सम्बोधन गर्ने भएछ । चारैतिर हिटलरले सम्बोधन गर्ने कुराको प्रचार गरियो । जनतामा भर्खरै सत्तामा आएको हिटलरबारे उत्सुकता हुने नै भयो । सबैले उत्सुकतासाथ कान थापेर हिटलरको सम्बोधन सुने । सम्बोधनको सार यस्तो थियो, जनता हो तिमीहरू निरीह छौ, असहाय छौ । तिमीहरू आफ्नो संरक्षण गर्न सक्दैनौ । कसैले तिमीहरूको संरक्षण गरिदिनुपर्छ । तिमीहरू अबला आइमाईजस्तै हौ । तिमीहरूलाई एउटा दरो लोग्नेमान्छे चाहिन्छ र त्यो पोइ म हुँ ।समज्यूको मुखबाट हिटलरको त्यो प्रसंग सुनेपछि मैले फेरि केही सोधिरहनुपरेन । मैले आफ्नो खुल्दुलीको उत्तर पाइसकेको थिएँ । एकछिन बसेर म उहाँबाट बिदा भएँ । समज्यूसँग मेरो निकै राम्रो सम्बन्ध थियो । म बराबर उहाँकहाँ गइरहन्थें । क्रम अन्तिम समयसम्म जारी रह्यो । मेरो दोस्रो कवितासंग्रह रिजालका केही कविता को भूमिका समज्यूले नै लेखिदिनुभएको थियो । समज्यूको अनुहार मलाई अमूर्तकलाजस्तो लाग्थ्यो । कुनै पनि व्यवस्थाले उहाँलाई पूरा विश्वास गरेन । पूरा अविश्वास र उपेक्षा पनि गर्न सकेन । पञ्चायती व्यवस्थाको विरोधमा विद्रोह गर्ने क्रममा उहाँका ज्वाइँ सैनिक कारबाहीमा मारिए । छोरी रश्मिले आत्महत्या गरिन् । आफूभन्दा कनिष्ठलाई कुलपति बनाइयो । यी सबै उहाँले सहनुभयो । सहेर बाँच्नुभयो । समज्यूको फाबा लगाएको अनुहारको पत्रैपत्रमा कताकता विषाद र पीडा लुकेको पाउँथें म । वास्तविक जीवनमा पनि अभिनय गरेर कुनै पात्रको भूमिका निर्वाह गरिरहेको जस्तो लाग्थ्यो मलाई । वीर अस्पतालमा उहाँको निधन भएपछि थाहा नपाएर हो या के कारणले हो उहाँको शवयात्रामा धेरै कम मान्छे सामेल भएका थिए । राणा खलकले त एक किसिमको उपेक्षा नै गरेका थिए । शवयात्रामा उनीहरू देखिएनन् । साहित्यकारहरूमा पनि धेरै कम लेखक कविहरू सम्मिलित थिए । कमलमणि दीक्षित, भूपी शेरचन र म सँगसँगै हिँडेर शवयात्रामा सामेल भएका थियौं । पशुपतिघाटमा पनि धेरै कम मान्छेको उपस्थिति थियो । एकप्रकारले भन्ने हो भने उहाँ एक्लै बाँच्नुभयो । एक्लै जानुभयो । अर्को उत्सुकता पनि थियो कुनै बेला मेरो मनमा । एकताका मन्त्री भएर जिल्ला भ्रमणमा जाँदा केदारमान व्यथितले घोडाको टाउकोमाथि राष्ट्रिय झन्डा राख्न लगाएको हल्ला पनि खुब चलेको थियो । उहाँ पटकपटक मन्त्री बन्नुभयो तर पछि गएर उहाँ आफैंले राजनीतिलाई दुर्गन्धपूर्ण शौचालय र साहित्यलाई मीठो पकवानको सुवास आउने पाकशाला को संज्ञा दिनुभएको थियो । उहाँ अलि कडा मिजासको हुनुहुन्थ्यो । त्यसैले फेरि रिसाउनुहोला भनेर यसबारे उहाँसित प्रत्यक्ष सोध्ने साहस मैले गर्न सकेको थिइनँ । धेरै पछि लोकसेवा आयोगको सहसचिव पदको खुला प्रतियोगितामा परीक्षा दिएर प्रथम स्थानमा उत्तीर्ण भएपछि श्रम तथा समाज कल्याण मन्त्रालयको सहसचिवमा मेरो पदस्थापना भएको थियो । संयोगवश त्यसबेला व्यथितजीको घोडामा सवारी चलाउने तत्कालीन बडाहाकिम माधवलाल तबदार नै श्रम तथा समाज कल्याण मन्त्रालयको सचिव हुनुहुन्थ्यो । माधवलाल तबदार पनि विराटनगरवासी भएकाले उहाँसित मेरो राम्रो चिनजान थियो । तबदारजीले मेरो जिज्ञासा शान्त गरिदिनुभयो । भएको के रेहछ भने माधवलाल तबदारले ठूलो घोडा अलि बढी नै पानीदार तेजिलो र बदमास किसिमको भएकाले मन्त्रीज्यूका लागि एउटा सोझो शान्त किसिमको घोडा तयार पार्नुभएछ । मन्त्रीज्यूको इच्छाअनुसार घोडाको टाउकोमाथि सानो राष्ट्रिय झन्डा पनि राख्न लगाउनुभएछ । त्यो बदमास किसिमको ठूलो घोडाचाहिँ आफ्ना लागि राख्नुभएछ । तर ठूलो घोडा बडाहाकिमले आफ्ना लागि राखेर आफूलाई सानो च्याखुरे घोडा ठीक पारेको मन्त्री व्यथितज्यूलाई चित्त बुझेनछ । बारबार स्पष्टीकरण दिएर सम्झाउँदा पनि मन्त्रीज्यू रिसाएपछि केही नलागेर फेरि त्यही ठूलो घोडामा झन्डासमेत राखेर मन्त्रीज्यूका लागि तयार पारिएछ । जाँदासम्म त ठीकै थियो । घोडामा सवार भएर मन्त्रीज्यू अघिअघि राम्रैसित सभास्थलमा पुग्नुभएको थियो । राम्रैसित स्वागत सत्कार पनि भएको थियो । तर कार्यक्रम सकेर फर्किंदा सायद मन्त्रीज्यूले घोडा दौडाउन खोजेर हो या के कारणले हो घोडाले टाप कसेछ । एकाएक उफारेर घोडाले मन्त्रीज्यूलाई बाटैमा फालिदिएछ । धन्न समथल ठाउँमा परेकाले बाँच्नुभयो । मन्त्रीज्यू लडेर गम्भीर किसिमले घाइते भएपछि तत्काल काठमाडौंबाट हेलिकप्टर मगाएर मन्त्रीज्यूलाई सोझै अस्पताल पुर्याउनुपरेछ । यो कुरा मैले स्वयम् माधवलाल तबदारको मुखबाट सुनेको हुँ ।तर अरू कुरा जे जस्तो भए पनि केदारमान व्यथितजस्तो सक्रिय साहित्यकार मैले आजसम्म देखेको छैन । उहाँको पालामा जस्तो साहित्यिक गतिविधि फेरि कसैले गर्न सकेन । व्यथितजी राम्रो कवि मात्र होइन कुशल वक्ता पनि हुनुहुन्थ्यो । ओजस्वी काव्यपाठको शैलीमा धाराप्रवाह भाषण गरेको मैले धेरैपल्ट सुनेको छु । समय परिस्थितिअनुसार आफूलाई गतिशील बनाउन सक्ने राजनीतिज्ञ पनि हुनुहुन्थ्यो । राजा महेन्द्रसित उहाँको निकै राम्रो सम्बन्ध थियो ।"
वाग्मतीको आत्मालाप,म त यहीा तलाउ जमेर सायद फुलिरहेको हुन्थें सदभावको फूल !
म ढुङ्गा,"पत्थरको सहरमापाइला टेकेदेखितिमीसँगको दूरी घट्न थालेदेखि म पनि तिमीजस्तै ढुङ्गा बनेको छु ।आवाजले नबिथोल्नेशून्यताले नचिथोर्नेप्रहार जति गरप्रतिरोध नजनाउनेम पनि तिमीजस्तै ढुङ्गा बनेको छु ।कोही आउँछन् घनले प्रहार गर्छन् र फोड्न खोज्छन् मलाई म विभाजित बनिदिन्छुकसैले कुाद्छन,खोप्छन्र सुन्दर मूर्ति बनाउँछन्म चोकर चोकमा उभिदिन्छुपानीको वेगसँगैहुत्तिन्छु कहिले ठोक्किन्छु म ढुङ्गाढुङ्गासँगैकहिले शालिग्राम बनिदिन्छु,र मन्दिरमा भगवान् बनेर पुजिन्छुखापिएर आफैंमाथि तहतहम महल पनि बनिदिन्छुजहाा शासकहरुसुरक्षाको मीठो निद्रा निदाउन सक्छन् धेरै त,मलाई छिनोले छिमल्छन्छेउ र कुना मिलाएरखात लगाउँछन् सिँढी बनाउँछन्त्यही सिंढीमा टेकेरतिमी माथि पुग्छौ म ढुङ्गा हिजो जहाा थिएँत्यहीा छु आज पनि उक्लिनेहरु फरक छन्मात्रै झर्नेहरु अलग छन् ।"
क्याराभान टु क्यान्जिङ,"भोटेकोसीमाथि तनक्क तन्किएको स्याफ्रुको पुलपारिको भीरमा गएर ठोक्किएको थियो । पुल पार गरेपछिको सानो गाउँ छोडेपछि लाङटाङ उक्लिने हिमाली बाटो सुरु भयो । हिमाली बाटोहरू कठोर हुन्छन्, अत्यासलाग्दो गरी अप्ठ्यारा हुन्छन् त्यसैले त ती चुनौतीपूर्ण र रमाइला पनि हुन्छन् । त्यसमाथि भूकम्पको कम्पनले झरेको पहिरोले कोतरिएका भीरहरूमा एउटा पाइला अट्ने धर्सोजत्रो बाटोमा हिँड्न प्रशस्त आँट चाहिन्छ । खुट्टाको सन्तुलन बिग्रिएमा तल सुसाइरहेको लाङटाङ खोला पुगेपछि मात्र वेग रोकिन्छ भन्ने ज्ञानलाई मूलमन्त्र बनाएर हिँड्ने बेला सजग नभए दुर्घटना हुन सक्छ ।दाहिनेतिर गर्जनका साथ बगेको खोलातिर आँखा लाउँदा रिँगटा छुटेपछि मैले भुइँमा आफ्नो खुट्टाबाहेक कतै नहेर्ने निश्चय गरेँ । तर एक छिनपछि लाङटाङ खोलाबाट बाटो अलग्गियो । अलि पर पहाडको टुप्पोबाट झरेको बर्खे झरना गज्जब थियो । तर त्यो दृश्य धेरै बेर टिकेन । त्यसपछि फेरि सुरु भएको लाङटाङ खोला किनारको यात्रा निरन्तर रह्यो । विगत आधा वर्षदेखि रसुवाका भीरपाखा घुम्दा मैले बुझेको कुरा के हो भने हिमालतिर हिँड्दा क्यामरा सधैँ घाँटीमा झुन्ड्याउनुपर्छ किनकि बाटोमा राम्रा दृश्य र क्षणहरू प्रशस्तै भेटिन्छन् । र, प्रत्येकपटक ब्यागबाट क्यामरा झिक्न समय नष्ट गर्दा केही गज्जब दृश्य छुट्न सक्छन् । त्यसैले क्यान्जिङसम्मै मैले हरबखत घाँटीमा क्यामराको पासो लाएकै हुन्थेँ । मेमे खाना खान कता रोकिँदा ठीक होला ? मैले लाङटाङबाट भारी बोक्न झरेका बाजेलाई सोधेँ । तपाईंहरू ब्याम्बु पुग्छ होला । हामीलाई शिरदेखि पाउसम्म नियालेर उनले हाम्रो हिँडाइको अड्कल काटे ।अलि पर पहिरोको चियापसल पहिरोमाथि नै थियो । कस्तो डरलाग्दो ठाउँमा घर बनाउनुभएको ? फेरि भूकम्प आयो भने त त्यो ढुंगा खस्छ त घरको माथिपट्टि खस्न ठिक्क परेको अजंगको चट्टान डरलाग्दो थियो । अब आसी वर्ष भैंचालो आउँदैन, म मरिसक्छ त्यति बेलासम्म । तामाङ दाइले निसंकोच उत्तर दिए । मनमनै सोचेँ, साँच्चै २०७२ वैशाख १२ गते ५६ सेकेन्डका लागि मात्र चेतेका हौं हामी नेपालीले । निंगालो घारीले घेरेको ब्याम्बुको होटलमा बिहानको खाना खाएर लामा होटलमा साँझ बास बस्न पुग्ने बेलासम्म हाम्रो टोली भोक र थकानले लखतरान भइसकेको थियो । बिहान १० बजेदेखिको हिँडाइ साँझ ६ बजे बल्ल विश्रामका लागि रोकिएको थियो । ४ जनाको हाम्रो टोलीको उत्साहमा भने थकाइले केही कमी आएको थिएन ।भोलिपल्ट बिहान कालो चियाको चुस्कीसँगै हाम्रो यात्रा लाङटाङतिर लाग्यो । मैले नेपालको कुनै कुनामा लाङटाङ भन्ने गाउँ छ भनेर थाहा पाउँदासम्ममा लाङटाङ गाउँ हिमपहिरोमुनि विलय भएर मात्र एउटा वियोगान्त कथा बनिसकेको थियो । वैशाख १२ को भूकम्पले ल्याएको हिमपहिरोले नामनिसाना मेटाएको लाङटाङ गाउँको त्यसपछि मैले जति पनि चर्चा पढेँ र सुनेँ त्यहाँको विनाश र वियोगको मात्र सुनेँ । त्यसपछिको समय मेरो मनमा लाङटाङ गाउँ त्यही वियोगान्त कथा मात्र बनेर बसिरह्यो । सरकारी कर्मचारीको रूपमा रसुवा आएपछि कार्यालयमा सेवा लिन आएका लाङटाङका बासिन्दाहरू मेरा लागि खास हुन थाले किनकि म उनीहरूसँग लाङटाङका कथाहरू खोतल्न पाउँथें । दाजुभाइको परिवारै हिमपहिरोमा परेकाले काठमाडौंमा बसेर पढ्ने नानीहरूका नागरिकतामा सनाखत गर्न आएका ३ पुस्ताभित्रका दाइसँग नागरिकता जारी गर्दा गरेको गफले रातभर निकैबेर छटपटी भयो । मानवीय पीडाको गहिराइ नाप्न सकिने कुरा त कहाँ हो र ? तर पनि मन सारै खिन्न भएको थियो ।अझै केही समय मैले लाङटाङको कथामा नै चित्त बुझाउनुपर्ने थियो किनकि साउने झरीले मेरो लाङटाङको बाटो छेकेको थियो । लाङटाङ हेर्न हिउँद नै कुर्नुपर्ने भयो ।त्यसैले हिउँदको सुरुआतसँगै मनभरि उजाडिएको लाङटाङको चित्र बोकेर भारी मनले भूकम्पको घाउले कोतरिएको बाटो पछ्याउन सुरु गर्दा मनभरि उदासी थियो । यात्राका हरेक मोडहरूमा विनाशकारी भूकम्पका अवशेषहरू असरल्ल थिए । तर ट्रेकिङ सिजन भएकाले स्वेदेशी र विदेशीको लर्को थियो । गन्तव्यमा पुग्ने अठोट लिएर हिँडेकाहरूलाई बाटोका अप्ठ्याराहरू किन तगारो बन्न सक्थे र ? यात्रा अनवरत थियो । दोस्रो दिन मध्याह्न गुम्बाडाँडाबाट देखिएको लाङटाङ गाउँ बालुवा र ढुङ्गाको मरुभूमि थियो । गुम्बाडाँडाको होटलका दाइसँग गफिँदै लाङटाङका कथाहरू सुनेपछि अब त्यही मरुभूमि हुँदै अगाडि बढ्नु थियो ।लाङटाङ मरुभूमिजस्तो मात्र हैन मरुभूमिमै परिणत भएको थियो । डाँडाको कुनामा हिमपहिरोको आँखा छलेर बचेको ककारोमुनिको घरले बाहेक त्यहाँ कुनै समयमा गाउँ थियो भनेर जनाउ दिने केही अस्तित्व पनि वरिपरि थिएन । त्यो मरुभूमि अझै पनि धेरै मानिसको चिहान थियो । यावत् कथाले भरिएको भारी मनको वजनले थिचिएका मेरा पैतालाहरू हिँड्न नसकेर घिस्रिँदै थिए । मानिस कहाँ पुगेँ र के के न गरेँ भन्छ । संसारको सर्वश्रेष्ठ र शक्तिशाली आफूलाई ठान्छ तर प्रकृतिको शक्तिको अगाडि मानिस निरीह र कमजोर छ । हिमपहिरोले सर्लक्क सोहोरेर लगेको त्यो ठाउँको दृश्य प्रकृतिको क्रूरताको पराकाष्ठाको उदाहरण थियो भने हामी मानिसको निरीहताको ।तर अलि पर डाँडामा फेरि बस्तीहरू ब्युँतिँदै थिए । छेवैको मानेमा त्यहाँ जीवन गुमाउने सबैको नाम लेखिएको थियो । पुरानो गाउँ र नयाँ गाउँको बीचमा उभिएको त्यो माने सांकेतिक थियो धेरै अर्थमा । पीडाको निश्चित चरण पार गरिसकेपछि फेरि नयाँ जीवनतिर उन्मुख हुनैपर्छ । त्यो माने त्यही दुईवटा चरणको बीचमा उभिएको थियो भित्ताभरि अतीतका वियोगान्त कथा कोरेर ।केही अगाडि केही होटल र घरहरूको पुनर्निर्माण हुँदै थियो । आँखाअगाडिको त्यति ठूलो विनाश देखेका धेरै लाङटाङवासीले आफन्तसमेत गुमाएका थिए र पनि उनीहरू टुक्राटुक्रा बटुलेर फेरि अर्को जीवन सुरु गर्दै थिए आफ्नै थातथलोमा । लाङटाङबाट केही पर मुन्डुप पुगेपछि दृश्यहरू फेरिए । हिमाली खर्कहरू मलाई विशेष लाग्छन् । घाँटीमा झुन्डिएको घन्टी बजाउँदै खर्कमा चरिरहेका भेडा र चौँरीहरूले वरिपरिको वातावरण गुन्जायमान बनाउँछन् र आफू त्यतै कतै भएको सूचना दिन्छन् । भेडाको ऊनले बनेका बख्खु लगाएका गोठाला दाइहरू मलाई जीवनको जञ्जालबाट मुक्त साधुसन्तझैं लाग्छन् । एउटा सानो थर्पुमा भेडा चौंरीसँगै जीवन बिताउने उनीहरू मानौं संसारको सम्पूर्ण आसक्तिबाट मुक्त छन् । क्यान्जिङ उपत्यका पुग्नुभन्दा केही अगाडि खोलापारि चौरमा एकै ठाउँमा गुजमुज्ज गोठाला दाइहरूको थर्पु देखियो । थर्पु वरिपरि काला, सेता, टाटेपाटे रंगीबिरंगी चौंरीहरू चर्दै थिए । केही पानी खान खोलामा झरेका थिए । तिनीहरूका साथमा अजंगको भोटे कुकुर पहरेदारको काम गर्दै थियो ।पदयात्राका लागि यो समय चयन गरेकै कारण हामी भाग्यमानी साबित भएका थियौं, यस अर्थमा कि हिउँद लागेपछि लेकतिरबाट भेडा र चौंरीहरू तलतिर उपत्यका झर्छन् । नत्र त चौंरी हेर्न लेकतिरकै खर्कमा पुग्नुपर्छ । म चौंरीको फोटो खिच्न अल्मलिन थालेपछि टोलीका साथीहरू छोडेर अगाडि पुगिसकेछन् । गोधूलि साँझमा बेतोडले सुसाएको हिमाली हावाको सुसेली र खोलाको गड्गडाहटसँग एक्लै हिँडिरहँदा अत्यास र आनन्दको अनौठो सम्मिश्रण पैदा हुन्छ मनमा । हिमाली यात्रामा धेरैपटक फोटोमोहले साथीसँग अलग हुँदा मलाई यस्ता अनुभव पटकपटक भएका छन् । अलि परको क्यान्जिङ गाउँ कुनै हिउँ फुल्ने काल्पनिक देशको कथाको बस्तीभन्दा बिल्कुल अलग थिएन । आकाशमा झन्डै पूर्ण चन्द्रमाको मधुर प्रकाशको उज्यालोमा वरिपरि हिमालले घेरिएर बसेको क्यान्जिङ उपत्यकाको सुन्दरता मनमोहक थियो । हुन त पूर्णिमा छेको जूनको उज्यालोमा देखिएका हिमाल सधैं जादुमयी हुन्छन् । त्यो दिन पनि होटलको आँगनबाट देखिएका लाङटाङ लिरुङ र क्यान्जिङ हिमाल कम थिएनन् । भूकम्पपछि क्यान्जिङका हरेक मानिससँग एउटा कथा छ । आँखाअगाडिको विध्वंस, मृत्युबोध, धैर्य र भविष्यको आशा उनीहरूका कथामा प्रशस्तै झल्किन्छन् । हामीलाई कथा सुनाउन थालेका दोर्जे दाइको कथा यस्तै थियो । भूकम्पपछि स्वयम्भूको यलो गुम्बा लगिएका लाङटाङवासीहरू भूकम्पको २ महिनामै लाङटाङ ब्युँताउन फर्किएका थिए । भूकम्पको दिनको लाङटाङ, त्यसपछिको काठमाडौं बसाइ र फेरि लाङटाङ फर्काईसम्मको कथा बुन्ने दोर्जे दाइले परिवारका अधिकांश सदस्य गुमाएका थिए । उनको आँखामा पीडाको गहिराइ थियो । कथाको सुरुआतमै रसाएका उनका आँखाबाट एकै छिनमा आँसुको भेल बग्न थाल्यो ।भोलिपल्टको यात्रा री अर्थात् चुचुरोतिरको थियो । हिमाली भेगका चुचुराहरू रूखा हुन्छन्, निर्दयी हुन्छन् । सानासाना हिमाली बुच्काहरू र लेकाली घाँसबाहेक चुचुराहरू उजाड पनि हुन्छन् तर हिमालको सुन्दरता हेर्न ती चुचुराहरूसँग लाप्पा खेल्नैपर्छ । ४४ सय मिटरको उचाइमा रहेका तल्लो क्यान्जिङ रीले हाम्रो टोलीलाई राम्रै चुनौती दिएको थियो । बल्लतल्ल श्वास फुलाउँदै भए पनि जीवनमा पहिलोपटक सबैभन्दा नजिकबाट हिमाल हेर्ने अवसर गुमाउन हामीले चाहेनौं । री पुग्दा लाङटाङ लिरुङ हिमाल आँखामा यसरी ठोकियो कि त्यसको प्रतिक्रियास्वरूप सबैको मुखबाट एकैसाथ मात्र एउटै शब्द निस्कियो, वाह भूकम्पले कोतरेका घाउहरू बाबजुद हिमाल दृढ थियो, अटल थियो र सुन्दर थियो ।मान्छेको लोभी मन न हो चारैतिर फैलिएका हिमाल र हिमतालहरू अझ नजिकबाट हेर्न हामी यति लालायित भयौं कि करिब ४८ सय मिटरको माथिल्लो क्यान्जिङ री चढ्न हामीले हिम्मत बटुल्यौं । र अर्को कठोर उचाइसँग लाप्पा खेल्ने निधो गर्यौं । हिमालको कठ्याङ्ग्रिँदो चिसो हावाको झापड खाँदै उक्लेको उचाइबाट देखिएका दृश्यहरू स्वर्ग थिए । हिमालहरू, हिमतालहरू र परपरसम्म फैलिएका खर्कहरू एकै नजरमा यसरी देखिए मानौं हामी आकाश छोएर धर्तीतिर नजर ओरालिरहेका छौं ।उचाइबाट तल झर्ने बेलासम्म हामीसँग मनभरि उचाइसँग पौंठेजोरी खेल्दै हिमाल छोएका टन्नै अनुभव थिए । तल क्यान्जिङ ओर्लेर चौंरीको लटक्क जमेको दही र भात खाएसँगै अवतरण गर्ने समय आएको थियो, हिमालहरूलाई आँखाभरि बोकेर, मनभरि अनुभव गरेर । हिमाल खास थियो तर त्योभन्दा खास हिमालजत्तिकै दृढ लाङटाङवासीको लाङटाङ ब्युँताउने अठोट थियो । लाग्यो हिमालका मान्छे हिमालजत्तिकै दृढ हुन्छन् र त उनीहरू हिमालसँग संघर्ष गरेर बाँचेका छन्, हिमालसँगै हाँसेका छन् ।"
आधुनिक हुलाक,"अचेल घुम्ती हुलाक लेखिएको भ्यान उपत्यकाका तीनै जिल्लाका सडकमा देख्न सकिन्छ । काठमाडौं, भक्तपुर र ललितपुरका विभिन्न कार्यालयसँग गरेको सम्झौताअनुरूप पत्रहरू दर्ता गर्नका लागि यिनीहरू गुडिरहन्छन् ।२०७४ वैशाख मध्यदेखि सञ्चालनमा आएको यो सेवाले तीन महिनामा ४ लाख २७ हजार राजस्व उठाएको गोश्वारा हुलाक कार्यालयको तथ्यांक छ । घुम्ती हुलाक प्रभावकारी देखिएको छ, गोश्वारा हुलाकका सूचना अधिकारी निर्मला थापाले भनिन्, सम्झौता गर्न इच्छुक कार्यालय बढ्दै छन् । राजस्व पनि बिस्तारै उठ्दै छ ।हुलाकको अस्तित्वमाथि प्रश्न उठिरहेको बेला यो सेवाले भने छोटो समयमै राम्रो प्रतिक्रिया पाइरहेको छ । तीनवटा भ्यानलाई तीन जिल्लामा चलाए पनि अब यसलाई अन्य जिल्लामा पनि विस्तार गर्नेबारे छलफल भइरहेको जानकारी उनले दिइन् । घुम्ती हुलाकले विभिन्न कार्यालयको चिठीपत्र ल्याउने गरी सम्झौता गरेको छ, जसमा अधिकांश सरकारी कार्यालय छन् । हामी उधारोमा काम गर्छौं । महिनाको अन्त्यमा सेवाबापतको रकम बुझ्छौं, सूचना अधिकारी थापाले भनिन् । उक्त भ्यानले सम्झौता गरेका कार्यालयमै पुगी रजिस्ट्री र आन्तरिक दु्रत डाक सेवा (ईएमएस) सेवा दिन्छ ।इन्टरनेट र फोनको युग आएसँगै चिठीपत्रको संख्या निकै कम भएकाले हुलाकको प्रयोग घटेको कर्मचारी बताउँछन् । यद्यपि यस अवधिमा केही नयाँ प्रयोग र योजनाको थालनी पनि भएको छ । थापाका अनुसार आफ्नो चिठी कहाँ पुग्यो भनी अब सफ्टवेयरबाटै थाहा पाउन सकिनेछ । पर्सनल इन्टरनल ट्रयाकिङ सिस्टम (पिट्स) अन्तर्गत हुलाकको वेबसाइटमा गई नेपालभित्र पठाएको पत्रको दर्ता नम्बर राखेर आफ्नो चिठी कहाँ पुग्यो हेर्न सकिन्छ । तर यो सुविधा त्यति व्यापक भने छैन । उपत्यकासहित पाल्पा, बुटवल, बाँकेजस्ता केही जिल्लाले मात्र पत्र पुगेनपुगेको जानकारी अद्यावधिक गरि सफ्टवेयरमा राख्ने गरिएको छ । हुलाकको ईएमएस सेवाले पनि प्रगति गरिरहेको तथ्यांकले देखाउँछ । ईएमएस अर्थात् दु्रत डाक सेवाले पछिल्लो ५ वर्षमा आय बढाइरहेको छ । सन् २०१२ मा ३ करोड ३५ लाख ७० हजारभन्दा बढी राजस्व आन्तरिक ईएमएस सेवाबाट उठेको थियो । २०१३ सम्म आइपुग्दा ३ करोड ९० लाख ६३ हजार उठेको थियो । सन् २०१४ र २०१५ मा पनि ईएमएसबाट राजस्व उठ्ने क्रम बढिरह्यो । २०१६ सालमा ४ करोड ५६ लाख १७ हजार आय भएको हुलाक सेवा विभागको तथ्यांकले देखाउँछ ।हुलाक कार्यालय सुन्धाराले अनलाइन पोस्ट बक्स सेवा सन् २००८ बाट सुरु गरेको हो । जसमा यो सेवाग्राहीले आफ्नो पोस्ट बक्समा कुनै सामग्री वा पत्र आए सोको जानकारी वेबसाइटमा लग इन गरी पाउँछन् । पोस्ट बक्स सेवा काठमाडौं जिल्लामा १९ हजार ७ सय २५ ले लिए पनि १३ हजार ४ सय ५८ खाता सक्रिय छन् । हुलाक बचत बैंकबाट गत आर्थिक वर्षमा ८६ लाख आय भएको गोश्वारा हुलाक कार्यालय सुन्धाराको तथ्यांक छ । ३४ प्रतिशत ब्याजदर दिने हुलाक बचत बैंकमा बचत गर्नेमा बढीजसो पुराना पुस्ताका छन् । अधिकांश नयाँ पुस्तालाई यसको जानकारी छैन । यस बैंकमा सर्वसाधारणले पनि खाता खोलेर बचत गर्न सक्छन् । पत्रपत्रिका दुर्गममा पठाउन पनि हुलाककै प्रयोग हुँदै आएको छ । निजी कम्पनीहरूले राष्ट्रिय अन्तर्राष्ट्रिय पार्सल सेवा दिए पनि ती हुलाकभन्दा निकै महँगा छन् । एक समयमा पत्रमित्रताको चलन थियो । रेडियो नेपाल, नेपाल टेलिभिजनजस्ता सञ्चारमाध्यममा प्रसारण हुने कार्यक्रमका लागि देशैभरिबाट चिठी आउँथ्यो । हुलाक कार्यालय काठमाडौंमा बोराका बोरा चिठी राख्ने ठाउँ पनि नभेटिने अवस्था थियो भन्दा पत्यार नलाग्न सक्छ । तर अहिले रेडियो टेलिभिजनले फोन र केहीले इन्टरनेटबाट श्रोता तथा दर्शकसँग जोडिन मन पराउँछन् । त्यसैले पनि पत्रको संख्या घटेको हो । व्यक्तिगत जीवनमा पनि हुलाकभन्दा फोन, इमेल, सामाजिक सञ्जाल नै प्रयोग भइरहेका छन् ।व्यक्तिगत चिठीपत्र कम भएसँगै सार्वजनिक स्थलमा राखिने पत्र मञ्जुषा पनि घट्दै गएका छन् । अधिकांश लेटर बक्स काठमाडौं जिल्लाका सार्वजनिक स्थानमा थिए । केही वर्षअघिसम्म रिंगरोडभित्र मात्रै ७० लेटर बक्स थिए भने अहिले जिल्लाभरिमा २१ वटा रहेको गोश्वारा हुलाक कार्यालयले जनाएको छ । लामो समयसम्म खासै चिठी नखस्ने भएपछि स्थानीय बासिन्दाको सहमतिमा लेटर बक्स बन्द गरिएका हुन् । इन्टरनेट र मोबाइलको प्रयोगका कारण हुलाकमार्फत व्यक्तिगत चिठीपत्र आदानप्रदान निकै घटेको छ । प्रशासनिक कार्यका लागि पत्र पठाउने चलन भने कायमै छ । विशेषगरी सरकारी कार्यालयले सबै काम पत्रमार्फत हुन्छ । पोस्टम्यान दिवाकर खनालले भने, पहिलेभन्दा चिठीको संख्या कम भएकै हो । तर कार्यालयको चिठी बढेका छन् । उनको अनुभवमा व्यक्तिगत चिठीका नाममा क्रिसमस, नववर्ष आदिमा पोस्ट कार्डको संख्या बढ्छ ।उनले २० वर्षअघि काम सुरु गर्दाको भन्दा अहिले चिठी आउने क्रम आधा भएको छ । विदेशबाट आउने सामग्री भने त्यति धेरै नघटेको खनालले बताए । । बिदेसिनेको संख्या बढेसँगै बाहिरबाट नेपालमा सामान पठाउनेको संख्या बढ्दो छ । २२ वर्षदेखि हुलाकमा कार्यरत तेजबहादुर मल्लका अनुसार राजधानीमा स्थानअनुसार चिठी संख्या फरक हुने गर्छ । ठमेलको लेटर बक्समा अन्य स्थानभन्दा धेरै पत्र हुन्छन्, मल्लले भने, विदेशीहरूको चिठी पनि उत्तिकै आउने हुँदा औसतमा दिनहुँ सयवटा पत्र हुन्छन् । स्वयम्भू, क्षेत्रपाटीजस्ता ठाउँमा भने पत्रको संख्या निकै कम हुन्छ । अब के गर्ने त ?पृथ्वीनारायण शाहकै पालादेखि कागज बोक्ने कागते र सेनाहरूका लागि रसदपानी बोक्ने थाप्ले का रूपमा पत्र ओसारपसारको काम भएको इतिहास छ । विसं १९३५ मा नेपाल हुलाक घर स्थापना भयो, एउटै सञ्चारको माध्यम भएकाले हुलाकले विशिष्ट स्थान पाउनु स्वाभाविक थियो । अहिलेको हुलाक पार्सल र ईएमएसले धानेको हुलाक प्रशिक्षण केन्द्रका पूर्व प्रशिक्षक गोकर्णप्रसाद उपाध्यायले बताए । मुख्य कुरा हुलाकको विश्वसनीयता घटेको छैन, उपाध्यायले भने, थाइल्यान्ड, जापान आदि देशको हुलाक फस्टाइरहेको छ, किनकि त्यहाँ व्यावसायिकता छ । उनीहरू व्यापार केन्द्रित छन् ।प्रविधिको प्रयोग गरी समयानुकूल हुलाकको क्षेत्र व्यापक बनाए हुलाक फस्टाउँदै जाने उनी बताउँछन् । सिर्जनशील युवा कर्मचारीलाई मौका दिनु पनि उत्तिकै जरुरी रहेको उनको भनाइ छ । हुलाकको प्रयोग तथा राजस्व बढाउन नयाँनयाँ योजना ल्याउनुका साथै प्रविधिको प्रयोगलाई स्थान दिनु आवश्यक रहेको हुलाक सेवा विभागका शाखा अधिकृत घनश्याम सुवेदीले बताए । नेपालमा मात्र होइन, विश्वमै व्यक्तिगत चिठी घटेका छन् । हुलाकले चिठी मात्र बोक्ने हो भन्ने अवधारणाले यसो हुनु स्वाभाविक भएको सुवेदीको भनाइ छ ।थाइल्यान्डको हुलाकले मोटरसाइकलसमेत डेलिभरी गर्छ, सुवेदीले उदाहरण दिए, विदेशका सफल हुलाक हेर्दा उनीहरू पिज्जा डेलिभरीसमेत गर्छन् । तर नेपालमा यस्तो अवधारणा आइसकेको छैन । नेपालमा यो कल्पनाभन्दा बाहिरको कुरा हो अहिले ।"
घुर जिन्दगी,"यी हुन् भभिखनकी माई । नामले पनि वर्गको पहिचान दिन्छ । हुने खाने घरमा जन्मिएको भए ती बालक विभीषण कहलिन्थे । तर उनलाई गाउँलेहरूले चिनाए भभिखन भनेर र तिनकी आमा चिनिइन् भभिखनकी माई भनेर । मधेसमा अहिले पनि महिलालाई या त माइती गाउँको नाउँसँग जोडिएर बोलाइन्छ वा सन्तानको नामसँग गाँसिएर चिनाइन्छ । यिनी अर्थात् भभिखनकी माई घुरको छेउमा बसेकी छन्, छेउमै एउटा बाख्रो बसेको छ तर घुरमा अब आगो जिउँदो छैन । त्यो त खरानीको थुप्रो भइसकेको छ । यही खरानीको थुप्रो न्यानो दिने माध्यम भएको छ भभिखनकी माईका खातिर । न्यानोको अनुभूति भरोसाबाट उत्पन्न हुन्छ । तिनलाई पनि थाहा छ आगो निभिसकेको छ, पातकसिङ्गरको आगो कतिवेर नै थेग्छ र तैपनि उनी त्यही ठेहुनिया मारेर बसेकी छन् । सायद यस्तै विश्वासको साइनो जोडेर गाउँघरतिर बूढापाकाहरूले वीरबलको खिचडीको कथा सुनाउँछन् ।शीतलहरको ऐनामा नियाल्ने हो भने पीडित गाउँको दुईथरीको अनुहार देखिन्छ । नव सम्पन्न गाउँलेको जाडो छल्ने तैयारी र कमजोर गाउँलेको दुरूह दैनिकीको भिन्नता प्रस्ट झल्किन्छ । यो सबै लेख्नु जरुरी पनि छ र लेख्नुको खतरा पनि । खतरा स्वयंलाई फेरि एकपटक दोहोर्याउनु पनि हो । अलगअलग बन्दै गरेको मधेसका गाउँको नवछविले नयाँ विकसित परिस्थितिको अवस्था देखाउँछ । जति सरल तरिकाले गाउँभित्र दुईथरीको गाउँ छ भनेर भन्न सकिन्छ त्योभन्दा कतै ज्यादा धनी गाउँलेले गरिब गाउँलेलाई उपनिवेशको जस्तै प्रयोग गरिराखेको अवस्थालाई सरलीकरण गरेर भन्न गार्हो छ । यदि यस देशमा कुनै समाजवादी आन्दोलनको अलिकति पनि आगो वा अलिकति पनि उष्मा जोगिएको भए त्यसले यस भिन्नतामाथि प्रतिरोधको घुर बाल्थ्यो । हिजोसम्म जुन गाउँ गर्मी र पानीले परेसान थियो । आज अचानक कुहिरोको झिनु बर्कोे ओढिरहेको भान हुन्छ । गाउँको साझ सार्है उदास र नरमाइलो हुन थालेको छ । सडक चाडै रित्तो र गाउँ बुच्चो देखिन थालिन्छ । यस्तो हविगत त्यत्तिकै भएको होइन । पहिला पहिला गाउँको साँझ र राति गुल्जार हुन्थ्यो । यो बदलावका पछाडि गाउँले आफ्नो आर्थिक र सामाजिक तौरतरिका गुमाएको छ । यही गाउँ हो जहाँ साँझ पर्नासाथ मानिसहरू घुरका वरिपरि झुमिन्थे । त्यहाँ लोकगीत, लोककथा सुनाउनेहरूको जमघट हुन्थ्यो । अल्हा गाइन्थ्यो, गोपीचन्दराजा विक्रमादित्यको कथा कहिन्थ्यो, फकरा सुनाइन्थ्यो, समवेत संकीर्तन गरिन्थ्यो । धान काटेर घरमा भित्र्याइसकेपछि एक सन्तुष्टि देखिन्थ्यो । घुर जाडो छल्ने एउटा मेसो मात्र थिएन, लोक परम्परालाई निरन्तरता दिने साँघु पनि थियो । त्यसेले पो भनिन्थ्यो, घुरे लेना, घुरे देना, घुरे भोजन, घुरे चबेना अर्थात् घुरकै वरिपरि घरगृहस्थी, लेनदेनको कुरादेखि खाजा र खानासम्म गरिन्थ्यो । मधेसमा घुर पारम्परिक रूपमा सामुदायिक संवादको थलो थियो । त्यसैले होला कतिपय ज्ञानीहरू घुर संवाद को कुरा गर्छन् । हो पनि कुनै समय थियो घुरको वरिपरि तीनचार पुस्ताका मानिसहरू बसेका हुन्थे । तिनीहरूका माझ घरगृहस्थी, छरछिमेक र टोलका बारेमा अनेकथरीका कुराहरू हुन्थे । कोठाबाट बाहिर व्यक्तिलाई ल्याउँथ्यो । र व्यक्तिले पनि समाजसँग जोडिने शेतुको रूपमा घुर लाई ठान्थ्यो । अचेलको फेसबुकिया माहोलमा मान्छे घरभित्रै थुनिएका छन् । बरु यस्तै शीतलहरको मौका पारेर घुर ताप्दै गरेको अनेक मुद्राका तस्बिरहरू साझेदार गरिराखेका हुन्छन् । त्यसैले पनि होला जाडोको सन्दर्भसँगै घुर ताप्दै गरेको तस्बिर मानसमा आउँछ । यस्तै तस्बिरहरूले सम्मोहित भएका कतिपय सहरियाहरू भन्छन्, यार घुर संवाद गर्न देहात छिर्नुपर्छ । कुनै पनि क्षेत्रको लोकगीत भनेको त्यस क्षेत्रको जनताको उद्गार हो । त्यो उनीहरूको आन्तरिक जीवनको सच्चा प्रतीक पनि हो । मधेसीहरूको जीवन सधैंदेखि संगीतमय रहँदै आएको छ । प्रत्येक उत्सव, पर्व र तिहारको अवसरमा समयोचित गीत गाएर मनोविनोद गर्नु यहाँको दिनचर्याको एक अङ्ग नै हो । सुखको दिन होस्, कि दु:खको रात सबै प्रहरमा अभिव्यक्तिका माध्यम लोकगीत नै हुन्थ्यो । सस्र्यु फुल्ने मौसममा धनरजाइले जाडो छल्न नसकिँदा कोही नि:शब्द रातमा बारहमासा गाई रहेकी हुन्थिन्पुस ऐ सखि फसे फुसारे गइले, हम धनि वानी अकेलीसुन मन्दिलबा, रतियो ना बिते, कब दों न होइहें बिहानमाघ ए सखि जाडा लगतु है, हरि बिनु जाडो न जाईहरि मोरा रहिते त गोद मे सोबइत, असर न करिते जाडअर्थात् पुसको महिनामा वर्षा भइदिएको छ । सुनसान घरमा म एक्लो छु । जाडोले रातिमा मलाई निद्रा लागिरहेको छैन । उता कहिले बिहान हुन्छ थाहा छैन । माघ महिनामा निकै जाडो लाग्छ, पतिसँग नसुत्दा जाडो जाँदैन । बिदेसिएका पति घरमा भइदिएको भए हामी सँगै हुन्थ्यौं र जाडोको असर पनि कम हुन्थ्यो होला । पुस मास घन परत टुसारकाँपत अङ्ग जोबन थहरातकाँपत गेडुआ काँपत सेजबिनु सईयाँ काँपत गोरी के करेजअर्थात् पुसको महिनामा तुसारो निकै जोडले पर्छ । जाडोले गर्दा अङ्गअङ्ग काप्न थालेको छ । लोटाको पानी पनि हल्लिन थालेको छ, मानौ जाडोले त्यो पनि काप्दै छ, ओछ्यान पनि कम्पित भइराखेको छ र पतिको बिना मेरो हृदय पनि चलायमान भइराखेको छ । तर अब यी यस्ता बारहमासा लोकभाका गुनगुनाउने बूढीआमाहरू मात्रै छन् । नयाँ पुस्ताकाहरू त परदेसिएका पतिसँग फोन संवादमै आफ्ना लय र ताल मिलाउनमा मस्त र व्यस्त देखिन्छन् ।चिसो चिसो होइन, कसैका लागि दैनिकी पनि हो, दाउरा काटनेले पसिना बगाउँदै दाउरा काटिराखेका हुन्छन् । गाईवस्तुको बन्दोबस्ती गर्नेले आफ्नो काममा जोतिएकै हुन्छन्, नहर वा पोखरीबाट पानीमा भिज्दै गहुँमा पानी पटाउनेहरू पटाइराखेकै हुन्छन्, ग्रामीण सडकको मर्मतमा खटिएका मजदुरहरू कोदालो चलाएकै हुन्छन्, माछाका कारोबारीहरू जलाशयमा छिरेकै हुन्छन् । साइरन बज्नेबित्तिकै मध्यरातमा पनि कारखानातिर दौड्ने मजदुरहरू हुन् वा सुनसान सडकमा ठेला वा रिक्सा चलाउँदै पैताला खियाउनेहरू हुन् । यसरी शीतलहरमा पनि जाडोलाई हाँक दिनेहरू कम्ती छैनन् । अरू पनि छन् जो पेटको आगोलाई शान्त पार्न कुहिरोलाई चिर्दै कामको मैदानमा डटिएका हुन्छन् । धर्म र भगवान्को अवधारणाले सबैभन्दा बढी महिलालाई नै नोक्सानी गरेको छ । यसको कारण यो मात्र छैन कि समाजमा पुरुषहरूको वर्चस्व छ, जसले उनीहरू प्रचलित नियमावलीलाई भत्काउन सकून् र आफ्नो अनुकूलको बनाउन सकून् । महिलाहरू परम्पराकै नाममा बुनिएको जालोमा यतिबिघ्न कैद हुन पुगेका छन् कि विपदहरूको असर पनि तिनीहरूमाथि नै बढी पर्छ । मेरा एक देहाती संगतिया भन्दै थिए, मौगी सब के देह काठ के होखेला मतलव महिलाहरूको काया काठको हुन्छ रे तिनीहरूलाई जाडो लाग्दैन रे त्यसैले त उनी सूचना दिँदै थिए, शीतलहरको एक बिहान म सिरकमा गुज्मुटिएर बसेको थिएँ उनी चिया बिछाउनामै खुवाई, खानाको जोरजाममा लागिन्, हद त त्यतिखेर भो जब उनी दुई बोझा कपडा पखाल्न धारातिर निस्किन् । तिनको भनाइमा एक प्रकारको सहानुभूति थियो तर त्यसले उजागर गरिदिएको अर्को तथ्य के थियो भने मध्यमवर्गीय परिवारमा पनि चिसोको चपेटासँग महिलाहरू नै जुघ्नुपरेको छ । एकथरी सहरियादेहतिया पुरुष त बसीबसी नै सामाजिक सञ्जालमा अपडेट गरिराखेका हुन्छन आज चिसो यति बढ्यो, यति घट्यो । महिला त चिसोलाई भोगिराखेकी हुन्छन् । जोसँग सम्पत्ति छ मधेसमा तिनको एउटा ठूलो हिस्सा अहिले पनि महिलालाई सम्पत्ति नै ठान्छन् र घरभित्र लुकाएर राख्न चाहन्छन् । जसले जति चौखटभित्र महिलाहरूलाई राख्न सक्यो, राख्यो उति सम्भ्रान्त कहलिन्छ रे । त्यसको विपरीत मजदुर वर्गका महिला खेतमा पुरुषसँग काँधमा काँध मिलाएर प्रत्येक प्रकारका श्रम गर्छन् । गाउँ देहातमा छोटाबडाको पहिचान महिलाहरूको जीवनसँग पनि गाँसिएर देखिन्छ । उच्च जाति भनिएका तर गरिब व्यक्तिहरू खेतमा निम्न वर्गका व्यक्तिसँगै काम गरिरहेको देखिन्छ, तर तिनको महिला खेतमा मजदुरी गर्न जाँदैन । गाउँ देहात वा सहरको जीवनमा शीतलहरसँग महिलाहरूको नै लडाइँ पर्छ । शीतलहरले वर्ग र जात दुइटैको रेखालाई मोटो देखाउँछ । कमजोर, पिछिडिएका, विपन्नहरू प्राय: तिनीहरू हुन् जो जातिमा कथित तल्लो छन्, छोटा जातिका छन् । त्यसैगरी यसले पछाडि पारिएका क्षेत्रको पनि कथाव्यथालाई बाहिर ल्याउँछ । लैङ्गिक असमानताको अँध्यारो पक्षलाई शीतलहरको कुहिरोले छोप्न सक्दैन । शीतलहरबाट जोगाउन जसरी न्यानो कपडाको वितरण चलेको छ त्यो देखेर लाग्छ अब सरकारले चाँडै नै एउटा राष्ट्रिय ग्रामीण प्रधानमन्त्री सुनिश्चित वस्त्र योजना लागू गर्नुपर्ला । त्योभन्दा पनि पहिला गाउँगाउँमा तथ्यांक संकलनका लागि कर्मचारी खटिनुपर्यो । ती कर्मचारीहरूले घुर ताप्दै अन्त:वस्त्र र बाह्य वस्त्रको लागत तयार गर्नेछन् र त्यसका आधारमा कुनै दाताको खोजी गरिनेछ । तबसम्मका लागि सर्वेक्षण टोलीसमक्ष सरकारबाट खैरात पाउने लोभमा गरिब गाउँलेहरू आफूलाई नाङ्गो खडा भएको देखाउनुपर्नेछ, किनभने तथ्यांक संकलन जो हुँदै छ । जसरी घर गोठमा भएको फोहोरलाई थुपारेर घुर बालिन्छ, त्यसैगरी चारैतिर घुर बालेर शीतलहरको कहरको वास्तविक कारणलाई सरकारले ढाकछोप गर्दै छ । म हेर्दै छु, एक जना वृद्धा दसाें नह जोडेर (दसौं औंला जोडेर) प्रार्थना गर्दै थिई जय बजरंग बली धजाधारी उठाइँ जाढ, ल्याई रउदा भारी खिचडी के बा, दिन दु चारीखबर ली हमारी, सरन तिहारी"
प्राध्यापक आरको वाइन बोतल,"अर्थशास्त्रको भाषामा तर्कसंगत व्यवहार गर्ने (र्यासनल एजेन्ट) त्यसलाई भनिन्छ जसका छनोट प्राथमिकताहरू प्रस्ट छन्, जो सस्तोमा धेरै पाउँदा लिइहाल्न वा मौका पाउनासाथ महँगोमा बेचेर सकेसम्म धेरै नाफा कमाउँदा बढी खुसी हुन्छ । र, त्यसरी नै व्यवहार गर्छ । सोझो भाषामा जो बढी लोभी छ त्यो अर्थशास्त्रले चिनेको सबभन्दा विवेकी उपभोक्ता वा उत्पादक हो । तर, आफ्नो हात परेको वस्तु ठूलो नाफा कमाउँदा पनि बेच्न वा साट्न नचाहने प्रोफेसर आर को जस्तो व्यवहार अर्थशास्त्रको स्थापित सिद्धान्तविपरीत थियो । यो दृष्टिले प्रोफेसर आर को अस्वाभाविक आर्थिक व्यवहार गरिरहेका थिए । यस्ता अस्वाभाविक अथवा असंगत आर्थिक व्यवहार समाजका प्राय: सबैले देखाइरहेका थिए, कुनै न कुनै रूपमा । यसलाई थेलरले इन्डाउमेन्ट इफेक्ट नामकरण गरे । यसले नै बिहेभिअरल इकोनोमिक्सको जग बसाल्यो । सन् १९८० प्रकाशित जर्नल अफ इकोनोमिक बिहेभिअर एन्ड अर्गनाइजेसनमा प्रकाशित टुवार्ड अ पोजिटिभ थ्योरी अफ कन्सुमर च्वाइस शीर्षकको अनुसन्धान आलेख (पृष्ठ ४३) मा थेलरले यी मिस्टर आर को उदाहरण दिएका छन् ।थेलरको मान्यता छ, अर्थशास्त्रका स्थापित मानक सिद्धान्त (नर्मेटिभ थ्योरी) हरूमाथि मात्रै एकात्मक रूपले निर्भर हुँदा अर्थशास्त्रीहरू उपभोक्ताहरूको छनोटको व्याख्या वा पूर्वानुमान गर्नमा सहजै देखिने गल्तीतर्फ उन्मुख भइरहेका छन् । यसको विकल्पमा मानकभन्दा व्याख्यात्मक, व्यावहारिक, सांसारिक सिद्धान्त (पोजिटिभ थ्योरी) हरू समस्या आर्थिक निर्णयसम्बद्ध समस्या समाधानमा सहायक हुन्छन् । अर्थशास्त्रीहरूले गर्ने तिनै गल्तीहरूका कारण उपभोक्तहरूको छनोट मनोविज्ञानको बेवास्ता हुन जान्छ । त्यसैले, वस्तु वा सेवा उत्पादन गरेर नाफा कमाउने उद्देश्यले स्थापित कम्पनीहरू त डुब्छन् नै, अर्बौं रकमका विकास आयोजनाहरूले पनि प्रतिफल दिंदैनन् । कच्ची झुपडीअगाडि बनाइएका पक्की चर्पीमा मानिसहरू दिसापिसाब गर्न जाँदैनन् । त्यहाँ अन्न थुपार्छन् वा बाख्रा बाँध्छन् । अफ्रिकामा औलो सार्ने लामखुट्टेको टोकाइबाट बचाउन वितरण गरिएका झुललाई मानिसहरूले माछा मार्ने जालीको रूपमा प्रयोग गरे । यी दृष्टान्तहरूमा मानिसहरूलाई विकास त दिइयो तर यसलाई प्रयोग गर्ने व्यवहार वा मनोविज्ञानको अभाव रह्यो । लगानीको अपेक्षित परिणाम आएन ।सन् २००८ मा प्रकाशित थेलर र कास सस्टेनको पुस्तक नज : इम्प्रुभिङ डिसिजन्स एबाउट हेल्थ, वेल्थ एन्ड ह्याप्पिनेस ले उपभोक्तालाई यस्ता निर्णय लिन मनोवैज्ञानिक उत्प्रेरणाको आवश्यकता भएको तर्क गरेको छ । र, यो पुस्तक विकासे कार्यकर्तादेखि कम्पनीहरूका मार्केटिङ एजेन्टसम्मलाई नयाँ धर्मग्रन्थ सरह भएको छ । नज लाई नेपालीमा होस्टेमाथिको हैंसे भनेर बुझ्दा सायद सबभन्दा उपयुक्त हुन्छ । अलिकति थप धक्काले अपेक्षित परिणाम ल्याउँछ भन्ने नै नज को सार हो । मानिसहरूलाई छनोटको स्वतन्त्रता त दिने तर के छान्ने भन्नेतर्फ प्रेरित गर्ने अभिभावकत्व पनि कायम राख्ने लिबरटारियन पेटर्नालिजम को प्रस्ताव उनले गरेका छन् । सिङ्गापुरका ली क्वान यूहरू लिबरटारियन पेटर्नालिस्ट का उदाहरण हुन् ।नज पुस्तकमा समाविष्ट एउटा उदाहरण । एम्स्टरडमको स्किपल एयरपोर्टको पुरुष शौचालयमा मानिसहरूको जथाभावी पिसाब गर्ने बानीले सफाइ कर्मचारीहरू वाक्क थिए । एक जना डिजाइनरले अक्कल निकाले र युरिनलको ठीक ठाउँमा एउटा भिंगा बसेको दुरुस्तै आकृति बनाए । त्यसपछि पिसाब युरिनलबाहिर पर्ने क्रममा असी प्रतिशतसम्म कमी आयो । सामान्यत: के सोचिन्थ्यो भने मानिसहरू खासै कुनै कुरा वास्ता नगरी पिसाब छोड्छन् । तर वास्तविकता त्यस्तो होइन रहेछ । जब उनीहरूले पिसाबको धारो सोझ्याउने लक्ष्य भेटे, उनीहरूले त्यसैलाई हान्ने प्रयास गरे । यस्तो लक्ष्यको अभावमा मात्रै उनीहरू लक्ष्यनिस्पृह रहेछन् । यसरी, विकास योजना डिजाइनमा समावेश गरिने मनोवैज्ञानिक अवयवले त्यसले दिने व्यावसायिक लाभ र आर्थिक परिणतिमा फरक पार्छ, लेखकद्वयले भने ।नेपाली बुफेहरूमा खानाको लाममा मासु सबभन्दा पछाडि किन राखिएको होला ? तर्क जताबाट पनि गर्न सकिन्छ मासु नखानेहरूलाई लाटलुट नहोस् भनेर अथवा सबै खाना लिएर भरिएको प्लेटमा मानिसहरूले मासु कम राख्छन् र खर्च कम लाग्छ भनेर । कारण जे भए पनि यो जुक्ति निकाल्ने मानिसले खाना राख्ने खास संरचनाले फरक पार्छ भन्ने मान्यतालई स्विकारेको छ । थेलरले पुस्तकमा खाना खान अल्छी गरेर पर्याप्त पोषण नपाउने केटाकेटीहरू र धेरै खाएर मोटोपन बढाएका केटाकेटीका विद्यलायहरूमा खाना राख्ने क्रमलाई फरक पारेर उनीहरूको स्वास्थ्यमा अपेक्षित परिणाम आउने उदाहरण प्रस्तुत गरेका छन् । यस्तै तर्क सामान बिक्रीका हकमा पनि लागू भइरहेका छन् । भारतमा घरअगाडि बनाइएका चर्पीमा मात्र बाख्रा पालेको भेटियो । घरपछाडि बनेका बहुसंख्यक चर्पीहरू उद्देश्यअनुरूप नै प्रयोगमा आए । यसरी उपभोक्ताले प्राथमिकता छान्ने संरचनामा ल्याइने मनोवैज्ञानिक परिवर्तनलले त्यसबाट आउने परिणाममा पनि फरक पर्ने तर्क थेलरले गरेका छन् । यो छनोट संरचना अथवा च्वाइस आर्किटेक्चर को नयाँ अवधारणा उनले दिएको अर्को योगदान हो ।थेलरको सन् २०१४ मा मिसबिहेभिङ, दी मेकिङ अफ बिहेभिअरल इकोनोमिक्स पुस्तक प्रकाशित भयो । मानिसका कमजोरीजन्य व्यवहारलाई नै उनीहरूको हितमा प्रयोग गर्न यो अर्थशास्त्रीय सिद्धान्त उपयोगी मानिएको छ । सबैलाई थाहा छ, बुढेसकालमा कमाउन सकिंदैन । पेन्सन वा बचत चाहिन्छ । तर, तत्कालको मोजमज्जामा खर्चन छोडेर अलिअलि बचत गर्ने जाँगर कसैलाई छैन । त्यसका लागि अहिले नै बचत गर्न थोरै नज र च्वाइस आर्किटेक्चर चाहिन्छ । व्यवहारवादी अर्थशास्त्रले मानिसलाई वस्तु वा उपभोक्ताका रूपमा मात्र नहेरेर सिङ्गो मानवका रूपमा हेर्ने दाबी थेलरको छ । ऊ सधैं नाफा र लाभ मात्र हेर्दैन । दान, आत्मसन्तुष्टि, विश्वास र त्याग पनि उसका थप आर्थिक व्यवहार हुन्, जसलाई यो मनोविज्ञान सम्मिश्रित अर्थशास्त्रको नयाँ हाँगो, व्यवहारवादी अर्थशास्त्रीय अध्ययनले समेट्छ । (खै किन हो, थेलरले नोबेल पुरस्कार पाएर चर्चित हुनुअघि नै यो मिसबिहेभिङ पुस्तकले पङ्क्तिकारलाई पनि अचम्मै आकर्षित गरेको थियो र अरू धेरैलाई पढ्ने सिफारिस पनि गरेको हो । नज पढ्ने सल्लाह दिंदा एक जना विकासप्रेमी भनिन रुचाउने नेपाली नेताले बडो नमीठो मुखमुद्रा बनाएका थिए, मानौं उनी भन्न चाहन्थे, हामी सर्वज्ञानीहरूलाई पनि तैंले पुस्तक पढ्ने सल्लाह दिने )थेलरले विश्वप्रसिद्ध मनोवैज्ञानिकहरू ड्यानियल कहनेमन र अमोस ट्रवेस्कीसँग मिलेर खोज अनुसन्धान गर्ने अवसर पाए । अनोठो के भने यी दुईले मनोवैज्ञानिक भएर पनि सन् २००२ मा अर्थशास्त्रको नोबेल पुस्कार जिते । उनीहरूले अनिश्चितताबीच मानिसहरूले कुन मनोविज्ञानका आधारमा आर्थिक निर्णयहरू गर्छन् भन्ने विश्लेषण गरे । तर, यी दुवैले व्यवहारवादी अर्थशास्त्रको छुट्टै संभाग निर्माण गरेको श्रेय भने थेलरलाई नै दिएका छन् ।थेलरको अध्ययनको विषय बनेका वाइनप्रेमी ती प्रोफेसर आर को परिचय कालान्तरमा खुल्यो । उनको नाम प्राध्यापक रिचर्ड रोसेट रहेछ । उनी सिकागो ग्रयाडुयट स्कुल अफ बिजनेसका डिनसमेत भए । उनको वाइन बोतलमा इन्डाउमेन्ट इफेक्ट परेको थियो, नेपाली नेताहरूलाई कुर्सीमाथि परेजस्तै । रोसेट नै नोबल पुरस्कार पाउने प्रारम्भिक प्रेरणा भएकाले उनीप्रतिको सम्मान झन् बढेको थेलरले बताएका छन् । :"
नेपाली सभ्यताको नयाँ व्याख्याको प्रयास,"सुपरिचित वामपन्थी राजनीतिकर्मी लोककृष्ण भट्टराईले आमाको दसधारा दूधको रिन तिर्ने हाम्रो नेपाली ग्रामीण वचनलाई साकार तुल्याउने विचारले हुनुपर्छ, नेपाली सभ्यताको प्रचलित व्याख्याबाट हटेर मातृभूमिको गौरवगान गर्ने प्रयास गरेका छन् एउटा ठूलै आकारको पुस्तक लेखेर । पुस्तकको महत्त्वलाई रेखांकित गर्नका लागि होस् वा आफ्नो प्रयत्नको सफलता जाँच्न, उनले विभिन्न राजनीतिक वैचारिक ध्रुवका केही परिचित नेतागणका मन्तव्य पनि पुस्तकको आमुखमा समावेश गरेका छन् । प्राज्ञिक ढंगले पुस्तकको संरचना निर्माण गर्ने हो भने, लेखोटलाई विज्ञका हातबाट राम्ररी सम्पादन गर्ने हो र दोहोरावटजस्ता दोषहरूलाई सुरुमै हटाइदिने हो भने यस कृतिको मोटाइ आधैमा झर्नुपर्ने हो । यस्ता दोषहरूसहित यस पुस्तकमा प्रवेश गर्ने हो भने लेखकले पुस्तक लेख्नका लागि लिएको लक्ष्य र गरेको तपस्या भने खेर गएको छैन । नेपाली सभ्यता : विगत र वर्तमान, लोकतान्त्रिक आन्दोलन र विकास मोडल नाम दिइएको यो पुस्तक नेपालीहरूले पढ्नैपर्ने सूचीमा समावेश हुन सक्छ किनभने नेपाली समाजका विश्वासका बीजहरू अझै पनि किंवदन्ती, पुराण, कथा आदिको जमिनमा अडेको देखिन्छ । कतिपय गरिब मुलुकका बौद्धिक समुदाय आफ्नो अतीतका गौरवमा झुन्डिइरहेको पनि देखिन्छ र यसले उनीहरूलाई गहिरो हीनताबोधबाट जोगिने उपकरणको काम गरेको हुन्छ । ठीक दिशामा नजानाले त्यस्ता प्रयत्नहरूले प्राय:जसो सभ्यताको युद्धलाई, साम्प्रदायिक सोचहरूलाई सहयोग गर्दै अन्तत: समाजको विभाजन र द्वन्द्वबाट लाभ लिने निहित स्वार्थी जमातहरूलाई लाभ पुर्याइरहेका हुन्छन् । भारतमा बेला बेला हिन्दु सभ्यताको पुनर्जागरणको हल्ला मच्चाउने गरिन्छ र त्यसले साम्प्रदायिक शक्तिहरूलाई नै बढी ताकत दिएको देखिन्छ । तर भट्टराईले हिमाली पर्यावरणले मानव जगत्का लागि जीवनको आधार खडा गरेको तर्क गर्दै सकभर यस्तो सभ्यतालाई वैज्ञानिक बनाउने जमर्को गरेका छन् । उनका तर्कहरूलाई ठाडै खारेज गर्न मिल्ने देखिन्न किनभने, नवलपरासी र मुस्ताङमा भेटिएका प्रागैतिहासिक र पुरातात्त्विक अवशेषहरूले हिमाली सभ्यताको सर्वप्राचीनता सिद्ध गर्ने मार्ग प्रशस्त गरिदिएका छन् । सबै सभ्यता मध्यपूर्व वा मध्यएसिया वा पश्चिमबाट विकसित हुँदै गएका स्थापित मान्यतालाई चिर्न भट्टराईले लिएका आधारहरूलाई केवल कल्पनाका कुरा मानिराख्नु उचित हुँदैन तथापि यसमा थप वैज्ञानिक प्रयत्नहरू भइरहनेछन् । प्रदीप गिरिले ठीकै भनेका छन् : भट्टराई राजनीतिक जोगी हुन् । भट्टराई पुष्पलालले सुरु गरेको नेपाली माक्र्सवादी पाठशालाका पुराना विद्यार्थी त हुन् नै, लोकतान्त्रिक आन्दोलनमा निष्ठापूर्वक लागी अनेक कष्ट झेलेका राजनीतिकर्मी पनि हुन् । अरू कसैले स्वेच्छावश, वा कर्तव्यबोधले उनको नाम त्यस आन्दोलनको इतिहासमा उल्लेख गरुन् वा नगरुन्, यसै पुस्तकका प्रासांगिक अंशमा यदाकदा उनले आफ्नो भूमिकालाई पनि उल्लेख गरेको देखिन्छ । तर, यस पुस्तक लेखनको मुख्य ध्येय नेपाली सभ्यताको सर्वप्राचीनता प्रमाणित गर्न पाश्चात्य वैज्ञानिक र पुराविद्याका आधारमा प्राज्ञिक विश्लेषण गर्नु नभएर प्रचलित किंवदन्तीहरू, जनश्रुति, पुराण कथनहरू र आफ्ना पर्यवेक्षण तथा तज्जन्य अनुभूतिहरूका आलोकमा हिमाली सभ्यताको उत्खनन गर्नु हो भन्ने स्पष्ट हुन्छ । उनका विचारमा मानव सभ्यता यही हिमवत्खण्डको केन्द्रभाग नेपालबाटै विश्वभर फैलिएको हो, हिमालयनिवासी शिव नै मानव सभ्यताका जननी हुन् अनि पशुपालन तथा कृषियुग पनि यहींबाट सुरु भएको हो र कतिसम्म भने वेद, उपनिषद् र पुराणहरू यसै नेपालभूमिमा रचना गरिएका हुन् । यस तर्कलाई स्थापित गर्न उनले सक्दो कोसिस गरेका छन् भलै कथित निर्दिष्ट वैज्ञानिक शोध उपकरणहरूले त्यसलाई इन्कार गरुन् । यस्तो सर्वप्राचीन सभ्यताको क्षेत्र आधुनिक राजनीतिक र भौतिक विकासमा किन यति पछि परेको हो भन्नेबारे लेखकले ठाउँ ठाउँमा चिन्ता व्यक्त गर्दै यति समृद्ध सभ्यता र धनी इतिहासको गहन अनुसन्धान गर्नुपर्ने आग्रह राखेको देखिन्छ । पुस्तकको अत्यन्त महत्त्वपूर्ण भाग हो नेपाल भूमिमा पन्पेका विभिन्न सभ्यताहरूमा लोकतान्त्रिक अभ्यासको अध्ययन । भट्टराईले शिव सभ्यता र संस्कृति नै पहिलो मानव संस्कृति रहेको, शिवले त्यस युगमै मानिसले गर्न हुने र नहुने काम भनेर नियमहरू बनाएको र नेपाल भारतवर्षको र अझ विश्वकै पहिलो राष्ट्रका रूपमा रहेको दलिल पेस गरेका छन् । उनले मिथिला, शाक्य, सिमरौनगढ, किराँत, लिच्छवी आदि सभ्यतामा लोकतान्त्रिक अभ्यास आजको भन्दा निकै उन्नत रहेको निस्कर्ष पनि निकालेका छन् जसमा मतभिन्नता राख्नुको खासै औचित्य देखिन्न । पुस्तकमा केही रोचक प्रसंगहरू छन् जो धेरै नेपालीजनलाई थाहा छैन । जस्तै पहिलोपल्ट सरकारको तर्फबाट सशस्त्र संघर्षरत माओवादीसँग वार्ताको वातावरण मिलाउने स्वयं यस पुस्तकका लेखक लोककृष्ण भट्टराई थिए र सरकारको पत्र माओवादीसम्म पुर्याउने काम, त्यतिबेला प्रेसमा आएझैं नारायणसिंह पुनले नभएर स्याङ्जाका धनीराम लामिछानेले गरेका थिए । यस्ता ऐतिहासिक महत्त्वका तर जोखिमयुक्त कामको श्रेय लिन महत्त्वाकांक्षी मानिसहरूमा होडबाजी नै चल्छ त्यसैले धनीरामलाई सम्झने कोही भएन, दरबार, सेना र प्रधानमन्त्री गिरिजासँग बराबर हेलमेल भएका हेलिकोप्टर धनी पाइलट नारायणसिंह पुन मन्त्री मात्र भएनन्, माओवादीसँग भेटवार्ता गराउने मुख्य व्यक्तिका रूपमा चिनिन पुगे । नेपालको वाम आन्दोलनका एक महत्त्वपूर्ण नेता चित्रबहादुर गुरुङको सालिक पोखरामा स्थापना गर्न तथा गाणेशमान सिंहको हातबाट उद्घाटन गराउने काम लोककृष्णले नै गरेका थिए । जस्तै बलरामसहाना समूह र मनमोहनलाई मिलाउनेदेखि लिएर मालेमाक्र्सवादी एकीकरणमा पनि लेखकले गरेका प्रयास पनि धेरैका लागि नयाँ सूचना हुन् । यस्ता प्रसंग अनेकौं अध्यायमा भेटिन्छन् ।झन्डै एक स्वतन्त्र पुस्तक बन्न सक्ने यस पुस्तकको एक अध्याय नेपालको राजनीतिक, सामाजिक र सांस्कृतिक क्षेत्रका केही बढी नै परिचित र केही ओझेलमा पारिएका उन्नायकहरूको गाथाले भरिएको छ । तिनमा लखन थापादेखि सुरेश वाग्लेलगायतका सयौं शहादत प्राप्त गरेका वा जीवित व्यक्तित्वहरूका योगदानको चर्चा छ । तिनमा भानुभक्तदेखि गोपालप्रसाद रिमाल, रमेश विकल, भूपी शेरचन, नारायणगोपाल आदिको जीवनी र कृतिहरूको उल्लेख गरिएको छ । यस अर्थमा, नेपाली सभ्यताको निर्माणमा आम जनसमुदायका नेता कार्यकर्ता तथा संस्कृतिकर्मीबाट गरिएका प्रयत्नको उल्लेख गरिएको यसलाई एक फरक ढाँचाको पुस्तक भन्न सकिन्छ । राज्य, दलहरू र पाठकहरूसमक्ष यस पुस्तकको सबैभन्दा ठूलो प्रस्ताव हो अष्ट ज अभियान को विकास मोडेल । यसमा जलस्रोत, जमिन, जंगल, जलवायु, जराजुरी, जडीबुटी, जनावर र जनशक्ति पारिएका छन् । डा दुर्गादत्त पौडेलले यिनै आठवटा ज को समुचित रणनीतिक व्यवस्थापन गरी त्यसबाट कसरी क्षमता अभिवृद्धि गर्ने भन्ने विषयमा दिगो विकाससम्बन्धी अन्तर्राष्ट्रिय जर्नलमा लेख प्रकाशित गरेर विकासको फ्रेमवर्क प्रस्ताव गरेको विषयलाई पनि लेखकले निकै महत्त्व दिएका छन् । तर त्यसतर्फ सम्बन्धित क्षेत्रका जिम्मेवार संस्था र नेतृत्वकर्ताहरूको ध्यान नगएकोमा उनले रोष प्रकट गरेका छन् । भट्टराईले दाबी गरेअनुसार, नेपालका राजनीतिक दलहरू र गैरआवासीय नेपालीले आठ ज अभियानको महत्व बुझ्दै गएका छन् र सुस्त गतिमा भए पनि यस अभियानको विकास हुँदै छ । उनी भन्छन् : अब दलहरू अष्ट ज मोडलमा एक भएर राष्ट्रिय सहमति गरी त्यस्तो नीति बनाउन र लागु गर्न तयार हुने हो भने नेपाललाई ५ देखि १० वर्ष (भित्र) मा फिनल्यान्डको आर्थिक स्तरमा ल्याउन सकिन्छ । तथापि यस्तो सुस्त गतिका लागि भट्टराई नेपालको काम ढिलो गर्ने संस्कृति लाई जिम्मेवार ठहर्याउँछन् र त्यसलाई चिर्न ठूलै आँधीवेहरीको सृष्टि हुने संकेत पनि गर्छन् । कुनै पनि समाजको विकासको मोडललाई कसैले पनि सजिलै आत्मसात् गरी स्वीकार गरेको हुँदैन । त्यसका निमित्त कठोर श्रम र पर्याप्त गृहकार्यको आवश्यकता पर्दछ । जतिसुकै राम्रो र प्राप्य भए पनि नेपालका राजनीतिक दलहरू विकासको मोडेलको प्रस्ताव गर्ने व्यक्तिको स्वामित्वलाई स्वीकार गरिहाल्ने संस्कारमा हुर्के बढेका छैनन् भन्ने कुरा लेखकलाई राम्रै हेक्का हुनुपर्छ । बरु यो मोडेल राष्ट्रिय बहसमा आउन सक्छ भने त्यतातर्फ ध्यान केन्द्रित गर्नु उचित हुन्छ । पुस्तकमा पुष्पलालका वैधानिक उत्तराधिकारी दल र नेताहरूले पुष्पलालले अपनाएको मूल्यमा आधारित राजनीति, तदनुकूलका आदर्श नीति तथा व्यवहारलाई त्यागेर राजाको शासनकालका नेताहरूझैं सुविधाभोगी भएकोमा लेखकले चर्को आलोचना गरेका छन् । यिनकै कारणले देश रसातलमा पुगेको लेखकको ठम्याइ छ । ब्राजिलका पूर्व राष्ट्रपति लुला डी सिल्वाको दृष्टान्त दिँदै उनले कसरी ध्वस्त ब्राजिललाई अन्य विकासशील राष्ट्रको तहमा उकाले तर नेपाली नेताहरूले त्यसो किन गर्न सकेनन् भन्नेमा उनले ठूलो चिन्ता गरेका छन् । यो सामान्यतया नेपाली सभ्यताको उद्गम तथा विकास, ऐतिहासिक मोडहरू, लोकतन्त्र अभ्यासको नेपाली परम्परा र तिनका उन्नायकहरू तथा विशिष्टत: लेखकले प्रस्ताव गरेको आठ ज अभियानको महत्त्व रेखांकित गरिएको उपयोगी पुस्तक हो । लामो जीवन राजनीतिक संघर्षमा होमेर अनेकौं समाजोपयोगी अनुभव सँगालेका भट्टराईलाई यस सार्थक कामका लागि साधुवाद त दिनैपर्छ सँगसँगै पुस्तक लेखनको प्राज्ञिक अभ्यास र उपयुक्त संरचनाको छनोट गर्न विज्ञहरूको सहयोग लिन सुझाव दिनु उचित हुनेछ ।"
रिडीको रमझम,"माघे संक्रान्ति भनेकै रिडी नुहाउन जाने दिन हो भन्ने बुझाइ बाल्यकालभर भएकाले मकर संक्रान्ति वा माघी भन्ने त्यो बेला थाहै थिएन । सरकारी बिदा के हुन्थ्यो कुन्नि, स्कुल भने छुट्टी हुन्थ्यो । ज्योतिषशास्त्रअनुसार सौरमासको हिसाबले सूर्य धनु राशिबाट मकर राशिमा प्रवेश गर्ने दिन हो भन्ने पनि धेरैपछि मात्रै थाहा भएको हो । तर माघे संक्रान्तिमा गण्डकीमा नुहाउँदा धेरै ठूलो पुण्य मिल्छ भन्ने विश्वास थियो । स्कुले जीवनमा घरभन्दा टाढा मेलापर्व हेर्न जानु र घुम्न पाउनु सजिलो कहाँ हुन्थ्यो र ? अहिले सम्झँदा पनि आफैंलाई अचम्म लाग्छ, स्कुल पढ्दा माघे संक्रान्तिका दिन गुल्मीको हुँगाबाट हिँडेर पाल्पा, गुल्मी र स्याङ्जाको संगमस्थल कालिगण्डकीमा नुहाउन रिडी अर्थात् रुरुधाम पुग्न झन्डै २० किलोमिटर हिँड्नुपथ्र्यो । जाँदा र फर्किंदा गरेर एक दिनमा ४० किलोमिटरभन्दा लामो यात्रा अहिले असम्भवजस्तै लाग्छ । रिडी जाने पाउने वा नपाउने कुरा हाम्रा लागि वर्षभरिकै सरोकारको विषय बन्थ्यो । घाँस, दाउरादेखि गोरु र बाख्रा चराउने होस् वा घरमा सघाउने कुरा, सधैंजसो माघे संक्रान्तिसँग जोडिन्थ्यो । बुबाआमा खुसी भए ल, जालास् भन्नुहुन्थ्यो, रिसाए परेको छैन जान भनेर निषेध गर्नुहुन्थ्यो । अनि हामी पनि सकीनसकी अरू बेला काम गरेर माघे संक्रान्तिमा रिडी जान पाउनुपर्ने सर्त तेस्र्याउँथ्यौं । रिडी नुहाउन मान्छेहरू एकदुई रात बास बसेरसम्म जान्थे भने टाढाटाढाबाट व्यापार गर्न आउनेहरूको त पुस र माघ त्यसैमा बित्दोरहेछ । भगीरथले माघे संक्रान्तिकै दिन गंगालाई पृथ्वीमा अवतरण गराई सागरमा मिलाएकाले गङ्गासागरमा महास्नान गर्न संसारै उल्टिन्छ भन्नुहुन्थ्यो ठूला बा । माघे संक्रान्ति अर्थात् जेठी संक्रान्तिमा रिडीमा गएर नुहाएर ऋषिकेश मन्दिरमा पूजा गरे चारधाम जानै पर्दैन भन्ने मैले उहाँबाटै सुनेको हुँ । माघ १ रिडी जाने भनेपछि गाउँटोलमा एक साताअघि नै सल्लाह गरेर पुस मसान्तका दिन अन्तिम तयारी हुन्थ्यो । २०४७ सालको कुरा, रिडी जाने हुटहुटीले मलाई छोपेको थियो । अहिलेजस्तो गाडी नचल्ने र आक्कलझुक्कल ट्याक्टरट्रक चले पनि पैसा नहुने भएकाले गाडी चढ्ने रहर सितिमिति पूरा हुन्नथ्यो । त्यसैले अघिल्ला वर्षजस्तै पुस मसान्तका दिन साँझदेखि नै रिडी जाने तयारी सुरु भयो । खान राति नै उसिनेको तरुल, आलुको अचार र ढकनी पाक्यो । लाइट र लौरो पनि तयार । राति २ देखि ३ बजेभित्र अधिकांशले यात्रा सुरु गर्थे । पुसमाघको चिसोलाई वास्ता नगरी अभिभावकसहित हाम्रो टोलबाट १३ जनाको टोली गण्डकी नुहाउन हिँड्यो । वारिपारि पनि मान्छेहरू गाइँगुुइँ गरेको र लाइट टल्केको देखिन्थ्यो ।झन्डै एक घण्टाको उकालो निस्केपछि गाउँकै देउरालीमा पुग्दा मान्छेहरू बाक्लै भेटिए । हाम्रो टोली फेरि ओरालो लाग्यो । अनि उल्लीखोला झरेर फेरि ठाडो उकालो त्वागाँ हुँदै साढे चार बजे बलेटक्सार पुग्दा झिसमिसे उज्यालो हुँदै थियो । मान्छेहरू चिनिन थाले । धेरैतिरका तिर्थालुहरू जम्मा हुने ठाउँ भएकाले रिडी जानेहरूको लर्को नै देखिन थाल्यो । जूनकीरीजस्तै लाइटहरूको उज्यालो जताततै बाटैभरि । बूढापाकाहरू बिस्तारै हिँड्थे भने छिटो हिँडन् सक्नेहरू अरूलाई उछिन्दै अघि बढ्ने क्रम चलिरहन्थ्यो । धेरैजसोसँग झोला र हातमा लौरो हुन्थ्यो । जाडोले हातका खाली औंलाहरू झर्लान्जस्तै भए पनि स्वाँस्वाँ गर्दै हिँड्दा जस्तै चिसो पनि बिर्सिइने । गाडी चल्ने बाटो आयो । बजार देखियो । म मनमनै गदगद भएँ, रिडीमा झन् कस्तो रमाइलो होला भनेर । सडकमा जम्मा भएको धूलोको थुप्रोमा खुट्टा गाड्दै हिँड्दा मज्जा लाग्ने । तर आमाले आदेश दिँदै भन्नुभयो, दायाँबायाँ नलाग् है, यता आइज, फेरि हराउलास् नि । अरू लम्किदै गर्दा म भने बेलाबेला दौडेर आमा, बा र आफन्तहरूलाई भेट्टाउँथें ।मान्छेहरूको लर्को बढ्दै गयो । त्यति मान्छे सितिमिति देख्न पाइन्थेन् । उज्यालो बढ्दै थियो । हामीहरू पानीट्याङ्की हुँदै थोर्खा पुग्दा घाम उदाइसकेको थियो । फेरि ओरालो यात्रा सुरु भयो । मेरा खुट्टा दुख्न थाले । अनि म पछि परें । अलि छिटो आइज आमाको आदेशसँगै अलि लम्के पनि दुखाइ कम भएन । अन्तत: बलेटक्सारको टुप्पोबाट मान्छे नै गुल्टिने ठाडो ओरालो झरेर बिहान ८ बजे रिडी पुग्यौं । जताततै छिचमिराझैं मान्छेहरू । कालिगण्डकीको किनारैभरि मान्छेहरूको भीड । ओहो, त्यति धेरै मान्छे त मैले कहिल्यै देखेको थिइनँ । मधुरो घाम लागेकाले जाडो मौसम भए पनि महिला र पुरुषहरू छेउका ढुंगामा फेर्ने कपडा राखेर हिँउजस्तो चिसो पानीमा नुहाइरहेका थिए । कालिगण्डकी शान्त र स्थिर भएर बगिरहेको थियो । टाढाबाट सानो देखिने नदीको किनारैमा पुग्दा वारपार पूरै आँखैभरि देखिँदो रहेछ । हाम्रो टोलीले पनि कालिगण्डकीमा नुहायो । गण्डकी नुहाएर पुण्य कमाउने रहर पूरा भयो । पालो ऋषिकेश मन्दिरमा पूजा गर्ने थियो । त्यसका लागि पाल्पा जिल्ला प्रवेश गर्न फड्के तरेर रिडीपारि जानुपथ्र्यो । आमाको हातमा समाएर बाँसबाट बनेको साँघुरो फड्के पार गरेर मन्दिरतिर जाँदै थियौं । बाटोभरि चुरापाते र अबीर मालाका पसलहरू थिए । अलिपर सर्कस सजिलै देख्न सकिन्थ्यो । सर्कस हेर्ने रहर भए पनि भन्ने आँट नभएपछि म टोलीसँगै चुपचाप मन्दिरतर्फ अघि बढें । पूजा सकिएपछि टपरीमा ल्याएको ढकनी र अचार खायौं । अनि अलिपर मावलीहरू पनि भेटिए । दर्जाअनुसार ढोग नमस्कार चल्यो । सन्चो विसन्चोका कुरा भए । मैले पनि केही पैसा पाएँ । अब पालो काम्ला बजारको थियो । वागलुङ, रूकुम, रोल्पातिरबाट नम्बरी काम्ला, सुपा, डालाडाली, बाँसका काइँया, मकै भुट्ने हाँडी, खाने ओखर बेच्न ल्याउनेहरू शिविरै बसाउने गर्छन् । बाक्ला कम्मल ओढेका, कछाड बाँधेका र लट्टा परेको कपाल भएका मान्छेहरू मैले पहिलोपटक त्यहीं देखें । गण्डकी नुहाउनेहरूको अर्को मुख्य उद्देश्य वर्षभरिलाई पुग्ने काम्ला, कम्मल, हाँडी, घैंटा र डालाडाली किन्नु पनि हुन्थ्यो । केही त माइली र कान्छी संक्रान्तिमा अलि सस्तो पाइन्छ भनेर ३ गतेतिर मात्रै आउँथे । त्यही मेसोमा भोटे कुकुर पनि किनबेच चल्थ्यो । रिडी जाँदा कालिगण्डकीमा पाइने शालिग्रामको धार्मिक र पुरातात्त्विक महत्त्व त कति हो कति । धेरै हिँड्दा खुट्टाको दुखाइ बढ्दै थियो । ठेलमठेल मान्छेको भीडमा छुटियो भने हराइने निश्चित थियो । अझ साना केटाकेटीलाई त भारतबाट मेला भर्न आएकाहरूले एक्लै भेटे छोपेर लैजान्छन् भनिन्थ्यो । त्यसैले टोलीसँग जोडिएरै हिँड्नुपथ्र्यो । तर जे नहुनुपर्ने त्यही भयो । म एक झिमिकमै छुटें, छुट्नु भनेकै हराउनु हो, म हराएँ । मेरो होस हवास हरायो । डरले आँखाबाट आँसु झरे, मुटु फुलेजस्तै भयो । आजजस्तो भए त मोबाइलबाट एक कल गरेर यहाँ छु भन्नुहुन्थ्यो । तर फोन भन्ने सुन्ने जमानासमेत थिएन । छोडिएकोमा गाली खानु त छँदै थियो, त्यसमाथि अब कहाँ जानु, कसरी भेट्नु म खङ्रङ्गै भएँ । छिचमिराझैं मान्छेहरू सबै आफ्नै सुरमा ओहोरदोहोर गरिरहेका थिए । म भीडमा पनि एक्लै थिएँ । डरले थरथर काम्दा पनि शरीरमा भने पसिना छुटिरहेको थियो । जाऊँ कहाँ जाने ? बसौं कहाँ बस्ने ? भैरहे पनि म जहाँबाट छुटेको थिएँ, त्यही फट्केको नजिकै अलि अग्लो थुम्कोमा उभिएर चिनेका मान्छेहरू भेटिने बाटो हेरिरहें । झन्डै आधा घण्टापछि गाउँकै काका र दाइहरू आउँदै गरेको देखें । मन फुरुङ्ग भयो । म छोडिएको भन्दै सँगै हिंडें । उहाँहरूसँग हिँड्नु पनि आमा पनि आइपुग्नुभयो । कहाँ हराएको भनेर गाली गर्नुभयो तर म केही बोलिनँ । अरू काम्ला र हाँडी किन्ने ठाउँमा जाँदै गर्दा आमा मलाई खोज्न फर्कनुभएको रहेछ । खुट्टा दुख्नु, हराउनु र गाली खानुसँगै मेरो रिडीमा थप घुम्ने रहर हराएको थियो । अनि म आएको टोलीभन्दा हिँड्न लागेको टोलीसँग घर फर्कन तयार भएँ । आमाले दसका दुईवटा नोट दिनुभयो । हिँडेर अलि अघि पुग्दा बालुवा बोकेर आउँदै गरेको एउटा ट्रकमा १५ रुपैयाँ तिरेर जाने कुरा भयो । बालुवामाथि खचाखच मान्छे थिए । मलाई पनि हरि दाइले तानेर चढाउनुभयो । तर चढ्नासाथ अघि बढ्नुपर्नेमा म त पछि सरेछु, एउटा खुट्टा त ढालाबाट बाहिर पो गयो । धन्न अर्का एक जनाको खुट्टा समातेर अडिएँ । नत्र भुइँमा पछारिने रहेछु । फेरि डर लाग्यो र आफैंसँग रिस उठ्यो । भन्छन् नि दु:ख पाइस् मंगले, आफ्नै ढंगले । त्यस्तै भयो । टक्सार आएर चार रुपैयाँमा दुइवटा समोसा खाएपछि राति नौ बजे दु:ख र थकाइले लखतरान परेर घर आइपुगियो । आमाबा झन् राति आउनुभयो । चारपाटे नम्बर काम्लो, डालाडाली र हाँडी पनि ल्याउनुभएछ । त्यस रात म त्यही नयाँ काम्लो ओढेर सुतें ।त्यसपछि भने हिँडेर माघे संक्रान्ति नुहाउन जाने रहर जागेन । केही वर्षपछि सहजै गाडी चल्न थाले । म एक्लै हिँड्न र हराए पनि आउनजान सक्ने भएँ । अनि रिडी जाने र मेला हेर्ने क्रम भने चलिरह्यो ।"
एन्फा ब्वाइज,"सन् २००५ डिसेम्बर ८ । कराँची, बिहानको समय । अवसर थियो, चौथो साफ च्याम्पिनसिप र त्यही दिन लिग चरणमा भारतविरुद्ध पहिलो खेल थियो, नेपालको । ब्रेकफास्टपछि टिम मिटिङ बोलाइएको थियो । भारतविरुद्धको त्यस खेलमा खेल्ने खेलाडीबारे बाक्लै चर्चा भयो । हुनु त नपर्ने, तर पत्रकारलाई पनि त्यस मिटिङमा निमन्त्रणा थियो । मूल प्रश्न थियो, पोस्टको जिम्मा कसले पाउने त ? उपेन्द्रमान सिंह अथवा भर्खरका केटो विकास मल्ल ? उपेन्द्रमान सन्न्यासको घोषणापछि पनि करकापमा टिममा फर्केका थिए । विकास भने नेपालका लागि खेलिहाल्न तयार थिएनन्, कम्तीमा मानसिक रूपमा । विकास पछि तयार भने भए । तत्कालीन एन्फा अध्यक्ष गणेश थापाले त्यस मिटिङमा लामै बोले, उनी खेलाडीको हौसला बढाउन सक्दो प्रयास गरिरहेका थिए । उनको कार्यकालकै सबैभन्दा महत्त्वाकांक्षी कार्यक्रम एन्फा एकेडेमी पहिलोपल्ट औपचारिक रूपमा अन्तर्राष्ट्रिय परीक्षाबाट गुज्रिने क्रममा थियो । त्यति बेला टिमका प्रशिक्षक थिए, जापानी तोसिहिरो सिवाजावा । भारतविरुद्धको पहिलो खेलको नतिजा सुखद रहेन, नेपाल २१ ले पराजित रह्यो । लगत्तै बंगलादेशविरुद्धको दोस्रो खेल पनि नेपालले २० ले गुमायो । नतिजा समूहको अन्तिम खेलअगाडि नै प्रतियोगितामा नेपालको चुनौती समाप्त भयो । एन्फा अध्यक्ष थापालाई त्यति बेला लागेको थियो, सायद नेपालले उपाधि जित्नेछ । तर त्यस्तो केही भएन्, उनी मात्र होइन, पूरा टिम नै निराश थियो । तर यो प्रतियोगिताको नेपाली फुटबल इतिहासमा ठूलो अर्थ भने छ । यसै प्रतियोगिताबाट नेपाली राष्ट्रिय टिममा एन्फा एकेडेमीका खेलाडीहरूको प्रवेश भयो । र, यही प्रतियोगिताबाट नेपाली फुटबलमा स्पष्ट देखिने गरेर पहिलोपल्ट ठ्याक्कै पुस्ता पनि फेरियो । भारतविरुद्धको त्यो पहिलो खेलमा सात खेलाडीले डेब्युको अवसर पाएका थिए । त्यसमध्ये विकाससँगै एन्फा एकेडेमीका चार खेलाडीले पहिलोपल्ट खेल्ने अवसर पाए । ती थिए, प्रदीप महर्जन, विजय गुरुङ र लोकबन्धु गुरुङ । बंगलादेशविरुद्ध अञ्जन केसीले डेब्युको मौका पाए । भारतविरुद्धको खेल अगाडि नेपाली राष्ट्रिय टिमले दुई वर्षभन्दा बढी समय फुटबल नै खेलेन । यसको कारण थियो, एसियाकप छनोटमा नेपालको खराब प्रदर्शन । एसियाकप छनोट दोस्रो चरणको दोस्रो लेग ओमानको मस्कटमा भएको थियो । त्यसको अन्तिम खेल दक्षिण कोरियाविरुद्ध थियो र संयोगले त्यो खेल छ खेलाडीको अन्तिम खेल रह्यो, नेपालका लागि । त्यसमा प्रमुख थिए, तिनै उपेन्द्रमानदेखि बालगोपाल महर्जन, सुनील तुलाधर र कुमार थापा । अहिले यी सबैको चर्चा किन त ? प्रसंगले कसरी मेल खान्छ त ? खासमा एन्फा एकेडेमीको स्थापना र त्यससँग आबद्ध पहिलो ब्याच निर्माणले २० वर्ष छोएको छ । दुई दशक ? धेरैलाई हिजोजस्तै लाग्छ, तर समय कति चाँडै बग्छ, पत्तै हुन्न । जति बेला एन्फा एकेडेमी सुरु भएको थियो, यसलाई दक्षिण एसिया मात्र होइन, एसियाकै उत्कृष्ट एकेडेमी मानिएको थियो । अहिले स्थिति कस्तो छ भने बहसको विषय बनेको छ, एकेडेमी स्थापना गरेर यसरी फुटबल चलाउनु ठीक हो कि होइन, विशेषत: नेपालमा । जति बेला ०५४ सालमा एन्फा एकेडेमीको पहिलो ब्याच सुरु गरिएको थियो, त्यो साँच्चै एसियाकै लागि नमुना थियो । किशोर खेलाडीले होस्टलमै बसेर पढ्ने, खाने र स्कुल जाने, अनि खालि फुटबल खेल्ने । वास्तवमै गज्जब थियो, यो । त्यति बेला एन्फा अध्यक्ष थापा यसको प्रशंसा गर्दै समय बिताउने गर्थे । पछिल्लो साता काठमाडौंमा त्यही एन्फाको पहिलो ब्याचका केही खेलाडी भेला भए र २० वर्ष मनाउने प्रयास गरे । एक आपसमा भेट्दाको खुसी अपार थियो । यसका लागि मिहिनेत गरेका थिए, राजीव श्रेष्ठले । अमेरिका छिरेर कम्प्युटरमा मास्टर्स सकिसकेका यी राजीव सुरुमा त्यो ब्याचको नम्बर १ गोलरक्षक थिए, पछि उनलाई विकासले उछिने । तर साथी र पत्रकारहरूसँग कसरी घुलमिल गर्नुपर्छ, त्यसमा विकासले राजीवलाई कहिल्यै उछिन्न सकेनन् । खुबै मस्त पाराका छन्, राजीव । अचेल त बोल्दा पनि नेपालीमा अमेरिकी पारा ल्याउने गर्छन्, तर उनको दृढ छन्, चाँडै नेपाल फर्कन । उनकै भनाइमा, अचेल सबै साथी सँगै भेट्न त असम्भव जस्तै भइसकेको छ, त्यो पहिलो ब्याचमा को को थिए, त्यो सूची तयार पार्न पनि गाह्रो भइसकेको छ । सबैभन्दा पहिले, २० वर्षअगाडि पहिलो ब्याच तयार हुँदा कति खेलाडी थिए त ? उत्तर हो, ४० । राजु शाक्य, उमेश प्रधान, किशोर केसी र सुनील श्रेष्ठले ती खेलाडीको छनोट गरेका थिए, पूरा देश घुमेर । खेलाडीको सूची आपैंमा ऐतिहासिक रहेको छ, किनभने यो सूची एन्फा आपंैसँग नहुन सक्छ । ती ४० खेलाडी थिए, विकास मल्ल, राजीव श्रेष्ठ, प्रकाश घिसिङ, मनीष हाडा, ध्रुव श्रेष्ठ, एकजन तुलाधर, गौरव थापा, सुरज जोशी, सुवास लामा, विक्रम महर्जन, सुनील लामा, सुसन भण्डारी, प्रकाश श्रेष्ठ, विजय गुरुङ, किङकङ गुरुङ, शेखर थापा, सोम थापा, महेश सरकार, मनिल बोहरा, सौगात सुब्बा, प्रशान्त गिरी, सौगात सिंह राठौर र विपिन श्रेष्ठ । यस्तै, सुदीप श्रेष्ठ, मानसजन राजभण्डारी, प्रदीप महर्जन, अञ्जन केसी, प्रवीण मानन्धर, कविन साहुखल, अनिल कार्की, सुवास राई, लोकबन्धु गुरुङ, शेखर थापा, दीपक खवास, विराट थापा, प्रलय राजभण्डारी, उद्धव लामिछाने, रोजित केसी, रमेश अधिकारी र प्रज्वलप्रताप खाती । यसमध्ये अचेल पाँच अमेरिकामा छन्, तीन अस्ट्ेरलिया र चार इंग्ल्यान्ड । तर ती सुरुआती दिन पक्कै फरक थिए, अहिलेको जस्तो थिएन, न त फेसबुक, न ट्विटर । भर्खर एकेडेमी छिर्दा केही खेलाडी १२ वर्षको हाराहारीका थिए । उनीहरूले परिवारसँगको विछोड सहन सकेका थिएनन्, होस्टलमै रुन्थे । सबै फरकफरक परिवेशबाट आएका थिए, त्यसैले सुरुमा घुलमिल हुन सकेका थिएनन् । त्यसैले एक समूह काठमाडौंको थियो, त्यसमा दस खेलाडी थिए । अर्को समूह पूर्वेलीको थियो । पछि यो बिस्तारै हराएर गयो । उनीहरूले आठ वर्ष सँगै बिताए । सुरुमा ग्यालेक्सीमा पढे । पछि एलिट्स कोएडमा सारियो । झन् पछि नोबल एकेडेमीमा प्लस टु गरे । त्यति बेलासम्म १२ खेलाडीले मात्र पढाइलाई निरन्तर दिन सके ।अहिले पनि यी खेलाडीलाई एन्फा ब्वाइज भनेर पुराना साथीहरूले बोलाउने गर्छन्, फेसबुकमा तस्बिर ट्याग गर्ने गर्छन् । सन् १९९९ मा एन्फा एकेडेमीले पहिलोपल्ट भारतमा गएर सुबर्तो मुखर्जी कप खेल्यो । त्यसको एक वर्षमा यही टिमले उपाधिसमेत चुम्यो । सन् २००३ मा यही टिमले यू१९ एसियाली छनोटमा गज्जब खेल्यो, खेल बंगलादेशमा भएको थियो । छनोटमा पाकिस्तान पनि थियो र नेपाल अर्को चरण पनि पुग्यो । केही खेलाडीको राष्ट्रिय टिमसम्मको यात्रा अगाडि यो नै एन्फा एकेडेमी पहिलो ब्याचको सबैभन्दा सम्झनालायक क्षण रह्यो । यही टिमले ०६० सालको खुकुरी कपमा फाइनलसम्मको यात्रा पनि तय गरेको थियो । तर यसबीच यी खेलाडीले धेरै उतारचढाव बेहोरे । एकेडेमी बनेको केही समयमै एन्फा विवादले चर्को रूप लियो । दुई समानान्तर एन्फा बने, एउटाको अध्यक्ष थिए, उनै थापा । अर्कोको गीता राना । यी खेलाडी आफूमा ल्याउन तानानानको स्थिति बन्यो । खालि तीन खेलाडी मात्र राना पक्षमा गए । केही समय यी खेलाडी विजोग स्थितिबाट पनि गुज्रे । जति बेला एन्फा एकेडेमी भर्खर सुरु भएको थियो, स्थिति वास्तवमै सानदार थियो । उत्तिकै राम्रो खाना, अनि उत्तिकै राम्रो प्रशिक्षण । नियमित स्वास्थ्य परीक्षण पनि हुन्थ्यो । सुरुआती प्रशिक्षक थिए, उज्वेकिस्तानका रुस्टम अक्रमक । उनले दुई वर्ष टिम सम्हाले र त्यति बेला ती किशोर खेलाडीको प्रदर्शन युरोपेली पारा र स्तरको थियो भनिन्छ । एन्फा विवादपछि यो यस्तै रहेन । जति बेला एन्फा विवाद टुंगियो र थापा नै एक मात्र अध्यक्ष रहे, ०६० मा फेरि लिग सुरु भयो । त्यति बेला १० खेलाडी फ्रेन्ड्स क्लबलाई दिइयो, १० खेलाडी ब्वाइज स्पोर्टसलाई । बाँकी २० खेलाडी ? तिनीहरू सबै त्यति बेलै त्यत्तिकै हराएर गए । सुरुआती कप्तान थिए, विक्रम । उनी लामो समय टिकेनन । विक्रमपछि कप्तान बने, प्रशान्त । दुर्भाग्य, खेलकै क्रममा उनी पनि नराम्रोसँग घाइते भए, खेलमा फर्कनै सकेनन् भने हुन्छ । पछि यसरी नै प्रदीप पनि घाइते भए । बिस्तारै सबै हराएर गए । पछिल्लो समय अञ्जनमाथि आजीवन प्रतिबन्ध पनि लाग्यो, खेल मिलोमतोको घटनामा । लामो समयसम्म खेल्ने एकै खेलाडी मात्र रहे, विजय । उनी अहिले पनि लगभग सक्रियजस्तै छन्, मैदानमा । तर जति बेला एकेडेमी सुरु भएको थियो र सबै खेलाडीसँगै थिए, ती दिन कम्ती सम्झनालायक थिएन । विकास खुबै ख्याल गर्नुपर्नेमा पर्थे । यस्तै पारा राजीवको पनि थियो । सुरज त्यति बेला खुबै गीत गाउने गर्थे । राम्रै पनि थियो, उनको स्वर । सौगात वास्तवमै निकै राम्रो खेलाडी थियो । गौरव अध्यक्ष थापाका छोरा थिए, तर उनी आफ्नो नाम सकेसम्म बुबासँग नजोडियोस् भन्ने चाहन्थे । उनी त्यति बेला नै चलाख थिए, खेल पनि राम्रै थियो । होस्टलमा बाहिरबाट खाना ल्याउन पाइन्न थियो, तर काठमाडौंका केटाहरू लुकाएर म:म ल्याउँथे । त्यति बेला नै खेलाडीलाई केटी साथीको फोन आउने गथ्र्यो, एकपल्ट विकास लुकेर फोन गर्दै गर्दा समातिए पनि । त्यति बेला एफएमको जमाना थियो । खेल सकेर होस्टल फर्कर्ेयता आफ्नो नाम एफएममा बज्ने लोभले सबै रेडियोमा झुम्ने गर्थे । अनि सबै खेलाडी स्कुलमा मोमिला जोशी म्यामको क्लास छ भन्दा ज्ञानी बनेर मख्ख पर्दै बस्थे । यी खेलाडी सानोमै मोमिला म्यामका फ्यान थिए । अनि कसैले पनि होस्टल वार्डेन फरेन्द्र लिम्बूलाई बिर्सेका छैनन् । र, अबका दिन । साँच्चै यी एन्फा एकेडेमीको पहिलो ब्याच ती खेलाडी कताकता छन् त ? केही निकै सफल पनि छन्, नेपाली आर्मीको राम्रै पोस्टमा पुगेका छन् । केही प्रशिक्षक बनेका छन्, विशेषत: प्रज्वलले ए लाइसेन्स पाइसके । केहीले गुमनाम गाह्रो जीवन पनि बिताइरहेका छन् । उनीहरूबारे वास्तवमै सिनेमा बन्छ अथवा डकुमेन्ट्री । यी खेलाडीसँग खुबै मीठा र तीता मानवीय भावना, व्यवहार, सम्झना, सुख, दु:ख जोडिएका छन् । र, साँच्चै यो पनि विश्वास गर्न सकिन्न, एन्फा एकेडेमी सुरु भएको पनि दुई दशक भयो त । अनि प्राय: खेलाडीलाई कसैले एन्फा ब्वाइज भन्दा गर्व भने लाग्छ ।  :"
शशिको सप्रेम सम्झना,"परदेशियों से न अँखिया मिलानापरदेशियों को है एक दिन जानाश्रोता थिए त्यस बखतका नेपाली एमएका केही विद्यार्थीहरू जसमा छात्रभन्दा छात्रा बढी थिए लता सिं, निर्मला शाही, माधव भट्टराई आदि ।त्यसबखत म दोस्रो वर्षमा पढ्दथें तर यी श्रोताहरू भने प्रथम वर्षका विद्यार्थी थिए । त्रिपुरेश्वरमै त्रिवि कार्यालय थियो, त्यहीं क्लासहरू पनि थिए । सबैतिर मिनी स्वरूप थियो, आज हेरी । त्यही स्वरूपको एउटा चौर पनि थियो जहाँ खासगरी जाडोका लिजर घण्टीमा घाम ताप्ने, बदाम खाने, जोक भन्ने अनि यस्तै गीत गाउने गर्दथ्यौं । छात्रछात्रा, खासगरी गीत सुन्ने सोखिन थिए र मलाई विभिन्न गीत गाउने फर्माइस गर्दथे । तिनताक मैले फर्माइसमा सबभन्दा बढी गाएको गीत त्यही माथि उल्लिखित थियो । त्यो गीत मलाई पनि मन पर्दथ्यो । जबजब फूल खिले फिल्मको त्यो गीत तिनताक जताततै सुनिन्थ्यो पनि । जबजब फूल खिले शशि कपुरको पहिलो सुपरहिट फिल्म थियो । नायिका थिइन् नन्दा । नन्दासँग उनले धेरै फिल्ममा खेलेका छन्, केही फ्लप फिल्ममा पनि । शशि कपुर को हुन्, यो सम्भवत: हाम्रा पाठकहरूलाई भनिरहन पर्दैन । एक महिनाअघि उनको निधन भयो र, उनी एक समर्थ अभिनेता थिए । त्यसकारण एक उच्च कलाकार जसलाई स्मरण गर्नु, श्रद्धाञ्जलि दिनु उपयुक्त छ । मैले युवावस्थामा पाइला टेक्दै गर्दा थाहा पाएँ मेरो कलात्मक रुचिमा पनि परिवर्तन आउन थालेको छ । सिनेमा त मजस्तो पनि हेर्ने हुँ । सन् १९६१ तिर पहिलोपटक एकदुई फिल्म यस्ता मलाई मन परे, जुन त्यसअगि हेरेको भए म रुचाउँदिनथें । ती थोरै फिल्ममा एक थियो चार दिवारी । चार दिवारी शशि कपुरको पहिलो फिल्म थियो । मैले यथार्थवादी चित्रणका लागि मन पराएको प्रारम्भिक फिल्म पनि त्यही भयो । त्यस बखतसम्म मैले दो बिघा जमिन, बुट पालिस जस्ता फिल्म पनि हेरेको थिएँ । तर सम्भवत: मेरो रुचि नै त्यति विकसित थिएन । अब हुँदै थियो क्रमश:, त्यसकारण चार दिवारी मन परेको थियो । शशि कपुरलाई केवल राज कपुर जानेका भरमा उनको भाइ भनेर चिनिएको थियो । त्यति हो, राज कपुरले आफ्नो भाइ शशि कपुरलाई पनि बाल भूमिकामा आवारा फिल्ममा लिएको छ, त्यति हो । पछि बुझियो, शशि कपुरको फिल्म डेब्यु नै त्यही आवारा देखि भएको रहेछ । १३ वर्षका शशि कपुर नायक हुँदाका शशि कपुरको कलिलो रुप हो, चिन्नचाहिं मज्जाले सकिन्छ । कोहीकोही राज कपुरको पहिलो निर्माण आग मा पनि छन् शशि कपुर भन्छन् तर मलाई याद छैन त्यो । सम्भवत: भारतीय सिनेमाको लामो वंशपरम्परासहित सहभागी हुने परिवार नै यही बनेको छ । आवारा फिल्ममा राज कपुर र शशि कपुरका साथ उनका पिता पृथ्वीराज कपुर मात्र होइन, पृथ्वीराज कपुरका पितासमेतले काम गरेका छन् । पछि ऋषि अनि अझपछि रणवीरसमेत हिन्दी फिल्ममा छन् । यस्तो परिवारका शशिलाई रगतमै कला लिएर आएका भन्दा अनुपयुक्त हुँदैन । शशि कपुर ६ वर्षका हुँदा पृथ्वीराजले पृथ्वी थिएटर्स खोले । वास्तवमा भन्ने हो भने उनको अभिनयमा डेब्यु ६ वर्षको उमेरमै भएको थियो, जब उनले पृथ्वी थिएटर्स को पहिलो नाटक शकुन्तला मा भरतको भूमिका खेले । वास्तवमा भन्ने हो भने नाम फिल्ममा कमाए पनि शशिको पहिलो प्रेम नाटक नै हो । उनी आफ्नो जीवनभरि थिएटरप्रति सधैं आकर्षित रहे । त्यही आकर्षण बढेपछि उनले स्कुल पनि पास नगर्दै पढाइलाई बिदा गरे आफ्नो जीवनबाट र पृथ्वी थिएटर्स मा संलग्न भए । रहँदाबस्दा उनको एउटा अर्को नाट्य संस्थासँग पनि संलग्नता भयो, जुन अंग्रेजी नाटक मञ्चन गर्दथ्यो । त्यहीं उनको भेट जेनिफर केन्डलसँग अभिनेत्रीका रूपमा भयो, जोसित पछि उनको प्रेमविवाह भयो, पारिवारिक बिघ्नबाधा छँदै छन् । राज कपुर र शशि कपुरमा १५ वर्षको अन्तर थियो । राज कपुर ती भाइलाई पुत्रवत् मान्दथे । उनी पनि जेनिफर र शशिको विवाहको पक्षमा भने त्यति देखिएनन् । पछि शशि कपुर फिल्मतर्फ लागे, जेम्स आइभरी र इस्माली मर्चेन्ट साथी रहे । अघिल्लो निर्देशक र पछिल्लो निर्माता । द हाउस होल्डर, बम्बे टाकीज आदि फिल्महरू अंग्रेजीमा बने, शशि कपुर, कुनैमा जेनिफर कपुर नायकनायिका बनेर । यी फिल्महरूले बौद्धिक प्रशंसा त बटुले तर पैसा बटुल्न भने सकेनन् । शशि कपुरले पनि फिल्ममा आर्थिक मद्दत गरेका थिए कुनै ससर्त, कुनै नि:सर्त ।शशि कपुरले यद्यपि विरोधको सामना गरेरै जेनिफरसँग बिहे गरेका थिए । तर एक पब्लिक फिगर भए पनि जेनिफरले आफूलाई अत्यन्त सफलतापूर्वक एउटी आदर्श गृहिणीका रूपमा ढालेकी थिइन् । शशि कपुर र सन्तानहरूलाई समेत अनुशासनमा राखेकी थिइन् । जस्तो उनीहरू बिहान ७:३० सम्ममा ब्रेकफास्ट टेबिलमा आइसक्नुपथ्र्यो । शशि कपुरको त घरमा र पार्टीमा त छोडिदिऊँ, फिल्ममा लगाउने लुगासमेत उनी नै छान्नेडिजाइन गर्ने गर्दथिन् । एकपटक डिनरमा शशिले एउटा सुन्तला र एक रिकापी दही मात्र खाएर बसेको देख्दा एउटी अभिनेत्री छक्क परेकी थिइन् । तर बुझिन्छ, शशि कपुर फिट देखिने कारण, जेनिफर रहिछन् । शशि कपुर स्वयंचाहिं अलि त्यस्ता थिएनन् । जेनिफरको आँखा छल्न सके कहिलेकाहीं अम्मल खाइहाल्ने । कुनैकुनै बेला मुखमा कुनै अस्वस्थ तर मीठो गाँस हाल्दा, जेनिफर आइपुग्थिन् । उनी केवल यति उच्चारण गर्थिन्, शशि । शशि खान छाडिहाल्थे । ड्रिंकमा कपुर परिवारका अन्य कति जस्तै शशि पनि रमाउँथे । उनलाई जेनिफर दुई पेगसम्म त आफैं पनि बनाएर दिन्थिन्, त्योभन्दा बढी होइन । यसैमा हो शशिले जेनिफरको सबभन्दा बढी आँखा छल्ने । उनी नभएको पार्टीमा त झन् कुरै भएन । फिल्ममा उनी धेरै सफल भएपछि, सुटिङमा बम्बईबाहिर पनि जानुपथ्र्यो । उनले सहनायक रूपमा सबभन्दा बढी फिल्म अमिताभ बच्चनसँगै खेले । अनि भन्ने हो भने नायकहरूमा सबभन्दा बढी रक्सी पनि अमिताभसँगै खाए । रातरातभरि पनि । एकपटक कुनै फिल्मको सुटिङ बिहान थियो, त्यस दिन शशिअमिताभ नआउने देखेर प्याकअप गरेर युनिट हिँड्नै आँटेको थियो, बिहान साढे ६ बजे दुवै टुप्लुक्क आइपुगे र सुटिङ समयमै थालियो । सोधियो, सोधेपछि थाहा भयो, दिल्लीको नामी रेस्टुराँ तकेला मा शशि र अमिताभले रातभरि रक्सी खाएछन् र, सोझै त्यहाँबाट उठेर दिल्लीको कुनै ठाउँमा रहेको सुटिङस्थलमा हतारहतार पुगेछन् । रमाइलो गर्ने त देखिन्छ, जिम्मेवारीको भाव पनि देखिन्छ । नत्र त दुवै ठूला स्टार थिए, सुटिङ क्यान्सिल गर्न थोरै पनि कठिन थिएन दुवैलाई । शशि कपुर तर क्वायट ड्रिंकर थिए । खाएपछि झन् क्युट लाग्थे रे ।सुरुका दिनहरूमा निकै संघर्ष गरे शशिले । फिल्म बनाउन जेनिफरले गहनाबाहेक घरका अन्य सामग्रीसमेत बेच्नुपरेको थियो । यही कारण थियो, घर चलाउन अर्थात् स्टारडम मेन्टेन गर्न, उनले व्यावसायिक फिल्म जस्तो पायो त्यस्तो पनि खेले । सुरुमा ती पनि त हिट भएनन् । सन् १९६५ मा जबजब फूल खिले भने सुपर हिट भयो । त्यहींदेखि शशि कपुर पनि हिन्दी सिनेमाका सुपरस्टार बने । उनकी नायिका नन्दा शशि कपुरभन्दा अलिकति जेठी र फिल्ममा त उनी धेरैअघिदेखि खेल्थिन्, केटाकेटी बेलादेखि, बेबी नन्दाका नाउँले । त्यसैले चार दिवारी फिल्ममा, कास्टिङ देखाउँदा, नन्दाको नाउँ देखाएपछि शशि कपुर लेख्दा, इन्ट्रड्युसिङ भनेर लेखिएको देखिन्छ । चार दिवारी मा पनि निम्न मध्यमवर्गीय यथार्थ छ, उता हाउस होल्डर मा पनि त्यही यथार्थ छ । तर निश्चय नै चार दिवारी अलिक मेलोड्रामाटिक छ भने द हाउस होल्डर एकदम सहज र स्वाभाविक । लीला नायडुको अभिनय एकदम स्वाभाविक छ । त्यसैले हो, शशि कपुरलाई पहिलो भारतीय अन्तर्राष्ट्रिय अभिनेता भन्दछन् । यो फिल्मले उनको आफ्नो रुचि कस्तो फिल्ममा छ भन्ने बुझिन्छ । त्यसैले जब उनले आफूले फिल्महरू बनाए बक्स अफिसको चर्चा गरेनन् । जुनुन, कलियुग, विजेता, उत्सव सब कलात्मक रूपमा चर्चित । धेरैका निर्देशक, श्याम बेनेगल थिए जसले शशि कपुरभन्दा पहिले भारतको सर्वोच्च फिल्मी सम्मान दादासाहेब फाल्के सम्मान पाएका थिए । शशि कपुरले त्यो सम्मान २०१५ मा मात्र पाए । श्याम बेनेगलकै भनाइमा शशिले त्यो अवार्ड कम्तीमा १५ वर्षअघि नै पाउनुपर्ने । शशि कपुर त्यो अवार्ड लिन ह्विल चेयरमा गएका थिए । उनका दाइ राज कपुर रोगको कारण अवार्ड लिने ठाउँमै ढलेका थिए । राष्ट्रपति स्वयंले दर्शकदीर्घामा गएर अवार्ड दिनु परेको थियो । शशि कपुर आफ्ना दाइ राज कपुरबाट प्रभावित थिए । उनको पनि दाइजस्तै केवल अभिनेता बन्ने रुचि कहिल्यै भएन । प्रसिद्ध उनी स्टारकै रूपमा भए, तर फिल्मका जम्मै कौसल उनी सिक्न चाहन्थे । र, जाने पनि । हँसमुख, मिलनसार त राज कपुर जस्तै थिए, शशि कपुर, बढी ह्यान्डसम थिए । हेर्दा कपुर खानदानका सबै अभिनेताभन्दा उनलाई कम अहम् समस्या थियो । साइड हिरो खेल्न पनि कहिल्यै आपत्ति मानेनन् । रोलले मागेअनुसारको गेटअपमा आए, आफ्नो स्टार स्टाटस बाहेक पनि । जस्तो चार दिवारी र द हाउस होल्डर मा देख्न सकिन्छ । अमिताभसँग उनी कति फिल्ममा सहनायक बनेर खेलेका छन् । दिवार हिन्दी सिनेमाको एउटा सधैंको हिट फिल्म मानिन्छ । कति फिल्म संस्करण त फिल्म पढ्नेलाई त्यो फिल्ममार्फत पढाइएको पनि छ । त्यो मूलत: अमिताभकै फिल्म हो । त्यो हेरेपछि एक दिन कुनै पत्रकारले सम्मी कपुरलाई सोधेछ, दाइ भएको नाताले, शशिजीका काम कैसा लगा ?उनकै दाजु भए पनि सम्मी कपुरले भनेछन्, दिवार में शशि कहाँ है ? मुझे तो अमिताभ ही नजर आया ।तर त्यस्तो स्थिति त थिएन । अमिताभ र पुलिस अफिसर शशि कपुरको एक सिनको संवादमा शशिका पञ्चलाइनहरू, अमिताभलाई निरुत्तर बनाउने खालका थिए दर्शकका दृष्टिमा । त्यसमा पनि एक ठाउँमा अमिताभ भन्छन्, आज मेरे पास बंगला है, गाडी है, बैंक ब्यालेन्स है, तुम्हारे पास क्या है ?अमिताभको लाउड प्रश्नको उत्तरमा एक छिन चुप लागेर शशि कपुर शान्त तर भावुक स्वरमा भन्छन्, मेरे पास मा है ।यो संवाद हिन्दी सिनेमाका केही यादगार संवादमा पर्छ । यसलाई कोट पनि गरेर देखाइन्छ । भनिन्छ, शैशवकालदेखि नै शशि कपुरलाई चन्द्रमा हेर्न मन पर्दथ्यो । रोयो भने कौसीमा लगेर चन्द्रमा देखाइदियो भने चुप लाग्थे रे । उनकी आमाले त्यसैले उनलाई शशि भन्न थालिन् । नत्रभने उनको नाउँ राखेका थिए बलवीर राज कपुर । उनकी आमालाई त्यो मन परेन । हुन त राज त पृथ्वीराजको मात्र भएको थियो । पृथ्वी राजका पिताको नाउँमा पनि राज छैन, बसेसरनाथ कपुर छ । यिनै कुराहरू होला, उनकी आमा रामशरणीले उनलाई शशि भन्न थालिन् । शशि कपुरलाई प्रिन्स चार्मिङ भने पनि उनी डाउन टु अर्थ मानिन्थे । एकपटक ताजको कुनै रेस्टुराँमा, लोग्नेस्वास्नीको एक जोडा, पहिलेदेखि रिसाएका थिए एकअर्कासित । ताजमा पुगेपछि कुनै कुरामा दुवैमा झगडा यति बढ्यो कि, स्वास्नी त तलाक माग्न थाली । त्यस्तैमा रेस्टुराँमा एउटा मानिस पस्यो । लोग्नेले भन्यो, शशि कपुर । देखाउनासाथ स्वास्नी जुरुक्क उठेर शशि कपुरको नजिक गएर हेर्न थाली । त्यसपछि राति होटलबाट घर फर्कंदासम्म स्वास्नीको तलाक त हराएकै थियो, ऊ लोग्नेसँग प्रसन्न चित्त भएर हाँसीहाँसी, शशि कपुरबारे कुरा गर्दै घर फर्की । शशि कपुरलाई नराम्रो भन्ने र खराब भन्ने मान्छे पाउन गाह्रो छ । त्यति ठूलो स्वर तर स्क्यान्डल नगन्य । सन् सत्तरीपछिका केही वर्ष, स्फटिक र चोर मचाए सोर ताका उनी सिफ्टमा समेत नभ्याएर घण्टाका दरले काम गर्थे । मलाई अचम्म लागेको एउटा अर्को कुरो पनि छ । उनले बनाएका फिल्महरू सब कलात्मक छन् । कसैकसैको अनुमान थियो, उनी तिनै फिल्मका कारण टाट भए । तर पछि थाहा भयो, ती सारा फिल्मले नाफा कम भए पनि, घाटा कुनैले बेहोर्नुपरेन । अर्को मलाई अचम्म केमा लाग्यो भने, उनले कति विदेशी फिल्मको डिस्ट्रिब्युसन पनि लिए । सबमा घाटा खाए । तर बबी जस्तो सुपरहिट फिल्ममा समेत, दुनियाँले कमाए, उनले भने घाटै खाए । त्यस्तो भावपूर्ण अभिनेता पछिल्लो समयमा ह्विल चेयरमा भावशून्य भएर हिँडेका देखिन्थे । सुनेको यो थियो कि उनका औंला खुम्चिँदैनथे र उनी ग्लास पनि समाउन सक्दैनथे । त्यस्तै अवस्थामा उनको निधन भयो, एक सक्षम कलाकारको अवसान ।कैयौं वर्षअघि म बम्बईको एउटा स्टुडियोमा पुगेको थिएँ । त्यहाँ केही चिनिने अभिनेता अभिनेत्री भए पनि उल्लेखनीय भने तनुजा मात्र थिइन् । उनी मेकअप गरेर सुटिङको समय पर्खेर तास खेलेर बसिरहेकी थिइन् । त्यहाँबाट म चुपचाप गएँ, कोरिडोरमा हिँड्न थालें । त्यहाँ अचानक विपरीत दिशाबाट एक जना कोही आइरहेको देखियो । त्यसलाई देख्नासाथ अनायास मेरा हात उठे र मैले नमस्कार भनेर उच्चारण गरें । तिनले पनि नमस्कार भने र कोठाभित्र पसे । ती शशि कपुर थिए । मैले नमस्कार गर्दा, मैले हेरेका उनका कैयौं फिल्मका प्रभाव थिए । चार दिवारी देखि उनको मृत्युपछि हेरेको पुरानो फिल्म द हाउस होल्डर सम्मको । त्यो अपरिचित नमस्कार मा शशि कपुरको व्यक्तित्वको सरलता झल्किन्थ्यो । त्यसैले सम्झना भइरह्यो । मैले फिल्मबाहेकको असल र ठूला कलाकारलाई सम्झिन पर्याप्त भयो ।"
