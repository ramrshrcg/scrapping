शीर्षक,विवरण
नातागोताले खान्छन् जागिर,"३१ जोडी श्रीमान्श्रीमतीसीटीईभीटीमा करिब १४ प्रतिशत कर्मचारी नातागोताका छन् । हाल कार्यरत ९ सय ३२ कर्मचारीमध्ये १ सय ३० भन्दा बढी पारिवारिक सदस्य त छन् नै, श्रीमान्श्रीमतीसमेत ३१ जोडी छन् । यसमा निर्देशक तहका कर्मचारीसमेत पर्छन् । पूर्वसदस्य सचिव रामहरि लामिछानेकी श्रीमती संगीता अहिले पनि सीटीईभीटीमै जागिरे छिन् । रामहरि भने सदस्यसचिवबाट राजीनामा दिएर कोलम्बो प्लान स्टाफ कलेज (सीपीएससी) फिलिपिन्सको महानिर्देशक पदमा छन् । मैले श्रीमतीलाई जागिर लगाइदिनुपर्यो भनेर कसैलाई गुहारेर खुवाएको होइन, दुर्गममा सरुवा गरेपछि व्यवस्थापनले नै श्रीमतीलाई पनि जागिर दिएर पठाएको हो, उनले भने ।कांग्रेस नेता गोविन्दराज जोशीले (०४८०५१) शिक्षामन्त्री हुँदा सीटीईभीटीलाई कार्यकर्ता र आफन्त भर्ती केन्द्र बनाएका थिए । उनी मन्त्री हुँदा गोरखाका सरोज देवकोटा सीटीईभीटीका उपाध्यक्ष थिए । त्यतिबेला उनीहरूले एकैपटक पाँच सयलाई जागिर खुवाए, सीटीईभीटीका पूर्वनिर्देशक एवं शिक्षाविद् टंकनाथ शर्मा भन्छन्, सीटीईभीटीमा प्राविधिक पृष्ठभूमि भएका कर्मचारी आवश्यक हो । तर उनीहरूले साधारणतर्फका कर्मचारी भरे । त्यसबेला जागिरमा छिरेकाहरू सबैजसो जोशीका कार्यकर्ता, नातागोता र देवकोटाका आफन्त छन् ।यहाँ एकै परिवारका सदस्य र आफन्तको जालो रहेका धेरै उदाहरण छन् । कुनै बेला सदस्यसचिव भएका देवकोटा खलकको उदाहरण हेरौं । जिता६ लमजुङकी रजनी देवकोटाले २१ असार ०५३ मा यहाँ जागिर प्रवेश गरिन् । उनी अहिले प्रशासनिक अधिकृत छिन् । उनका भाइ शंकर न्यौपाने सीटीईभीटीमै जागिरे छन् । पालुङटार५ गोरखाका उनका देवर रामहरि देवकोटा १४ साउन ०५४ देखि जागिरे छन् । उनीहरूमध्ये रामहरि सीटीईभीटी पोलिटेक्निकमा उपनिर्देशक छन् । रजनी परीक्षा नियन्त्रण कार्यालय (पनिका) मा प्रशासकीय अधिकृत छिन् । शंकर स्कुल अफ हेल्थ साइन्स भरतपुरमा छन् । उनीहरूबाहेक पनि यहाँ देवकोटा नाता पर्ने धेरै कर्मचारी छन् ।कांग्रेस समर्थक कर्मचारी संघका महासचिव शंकरदेव कोइराला, उनका भतिज कुमार, भतिजी प्रमिला र भतिजी ज्वाइँ शालिकराम डाँगी यहीँका जागिरे हुन् । सेती प्राविधिक शिक्षालय दिपायलका कामु प्रिन्सिपल शालिकरामका साडुभाइ होमनाथ अधिकारी रत्नकुमार बान्तवा पोलिटेक्निक इन्स्टिच्युट इलामका प्रिन्सिपल हुन् । कुमारका दाइ विष्णु कोइरालाले नक्कली सर्टिफिकेट काण्ड लागेपछि जागिर छोडे । उनीहरूमध्ये विष्णु सबभन्दा पहिला सीटीईभीटी प्रवेश गरेका थिए । त्यसपछि भाइ कुमार २५ असार ०६३ मा प्रवेश गरे । आमोदप्रसाद उपाध्याय शिक्षामन्त्री भएका बेला अस्थायी कर्मचारी निष्कासन गर्दा कुमार पनि निकालिए । पछि ०६३ मा उनलाई फेरि जागिरमा छिराइयो । शालिकराम ०६७ मा स्थायी भए । उनकी श्रीमती प्रमिलालाई २९ साउन ०७२ मा स्थायी गरियो ।लेखा अधिकृत कृष्णबहादुर खडकाकी श्रीमती र साली पनि यहाँ जागिरे हुन् । खडका ०५३ मा प्रवेश गरेका थिए, ०६५ मा स्थायी भए । उनकी श्रीमती बिनु ०५६ मा प्रवेश गरेर ०६५ मा स्थायी भइन् । खडकाले साली इनुलाई पनि सरकारी सेवामा प्रवेश गराए । उनी ०७२ कात्तिकमा स्थायी बनिन् ।पूर्व क्षेत्रीय निर्देशक दीपक नेपाली क्षत्रीका पाँच जना आफन्त सीटीईभीटीमा छन् । दीपकभन्दा अघि उनकी श्रीमती उषाले जागिर खाइसकेकी थिइन् । उषा २४ मंसिर ०५३ मा प्रवेश गरेकी हुन् । उषाका भाइ केशव मिश्र र बुहारी सरस्वती मिश्र पनि सीटीईभीटीमै छन् । केशवले ०४५ मा सीटीईभीटी प्रवेश गरेका थिए भने उनले श्रीमती सरस्वतीलाई ०६१ मा जागिरमा छिराए । सरस्वतीे २ वर्षअघि स्थायी भइसकेकी छन् । दीपकले अवकाश पाइसके ।लेखा अधिकृत दिनेश लुइँटेलकी श्रीमती सपना न्यौपाने, बहिनी विद्या शर्मा, ज्वाइँ प्रमोद पौडेल र काका तारा लुइँटेल सीटीईभीटीमा जागिरे छन् । उनीहरूमध्ये तारा सबभन्दा पहिला १९ असार ०४१ मा सेवा प्रवेश गरेका हुन् । त्यसपछि दिनेश २ पुस ०५३ मा छिरे । उनकी श्रीमती सपना १ साउन ०७३ मा जागिरे भइन् । दिनेशका ज्वाइँ प्रमोद पनि ०५३ मै प्रवेश गरेका हुन् ।पाठ्यक्रम निर्देशक दीपक पौडेलका परिवारिक सदस्यको जागिरको थलो पनि बनेको छ सीटीईभीटी । ५ असार ०४९ मा प्रवेश गरेका पौडेलका बहिनी र ज्वाइँ पनि यहाँ छन् । ज्वाइँ वरिष्ठ लेखा अधिकृत उमेशप्रसाद खरेल ०५३ असारमा प्रवेश गरेका हुन् भने बहिनीले त्यही वर्ष जेठमा जागिर सुरु गरेकी हुन् । परिवारको जालो बनाउने अर्का व्यक्ति टैलेन्द्र आचार्य पनि हुन् । ३० असार ०५४ मा प्रवेश गरेका टैलेन्द्रले आफन्तलाई राम्रै जागिर खुवाएका छन् । भाइ प्रकाश, भतिजा भरत, बहिनी हरिकला र ज्वाइँ खेम पोखरेल ०६६ देखि जागिरे छन् । अर्का भतिज प्रकाश आचार्य भने ४ पुस ०६५ मा छिरेका हुन् । सीटीईभीटीबाट सहजै सूचना नपाएपछि हामीले सूचनाको हक प्रयोग गरेर विवरण लिएका हौं । अहिलेसम्म फेला पारेको तथ्यांकमा यहाँ ३१ जोडी श्रीमान्श्रीमती मात्रै छन् । ज्वाइँजेठान ४ जना, दाजुभाइ २४ जना, बाबुछोरा ८ जना, बहिनीज्वाइँ ४ जना छन् । त्यस्तै भतिजी र ज्वाइँ २ जना, साडुदाइसाडुभाइ ८ जना, सालासालीभिनाजु ६ जना, देवरभाउजू २ जना, काकाभतिज २ जना, दिदीभाइ ४ जना, भान्जाभान्जी ४ जना छन् ।"
डीपीआरबिनै काम अघि बढ्ने,"काठमाडौं मुलुकको आर्थिक विकासमा महत्त्वपूर्ण मानिएको काठमाडौंनिजगढ दु्रुत मार्ग (एक्सप्रेस वे) को काम विस्तृत परियोजना प्रतिवेदन (डीपीआर) बिना नै अघि बढ्ने भएको छ । भारतीय कम्पनीसँग खरिदमा कुरा नमिलेपछि सेनाले डीपीआरबिना नै निर्माण अघि बढाउने तयारी थालेको हो । सेनाले भारतीय कम्पनी इन्फ्रास्ट्रक्चर लिजिङ एन्ड फाइनान्सियल सर्भिसेज लिमिटेड (आईएलएन्डएफएस) ले तयार पारेको डीपीआर खरिद गर्ने विषयमा आइतबार अबेरसम्म छलफल गरेको थियो । सेनाको प्राविधिक टोलीले भारतीय कम्पनीको डीपीआर पूर्ण नरहेको र द्रुत मार्ग उनीहरूले भने झंै बन्न नसक्ने निष्कर्ष निकालेपछि केही भाग मात्र खरिद गर्नेबारे छलफल भएको हो । उक्त टोलीले एक साताअघि नै डीपीआर र फिल्ड अध्ययन गरेर रथी पूर्णचन्द्र थापा नेतृत्वको उच्चस्तरीय समितिलाई प्रतिवेदन बुझाइसकेको छ । सेनाले आफ्नो तबरले काम गर्न यस्तो डीपीआर अस्वीकार गरेको हो, यसमा संलग्न एक अधिकारीले भने, नौ स्थानमा स्थानीय ठेक्का प्रक्रिया अघि बढेको छ । यसबाट बाटो चौडा गर्ने काम हुनेछ । अन्य काम पनि अघि बढदै छन् । छोटो समयमा अघि बढाउन पर्ने भएकाले सेनाले डीपीआर र काम सँगै अघि बढाउने तयारी गरेको ती अधिकारीले बताए । प्रधानसेनापति राजेन्द्र क्षत्रीले पनि राष्ट्रिय गौरवको परियोजना भएकाले यसलाई समयमा सक्न हदैसम्मको प्रयास गरिने बताउँदै आएका छन् । यो काम हामी समयमा सक्छौं । यसका लागि पुराना प्रतिवेदनको अध्ययन भइरहेको छ । राष्ट्रिय गौरवको आयोजनालाई हामीले पनि आफ्नो गौरवपूर्ण जिम्मेवारीका रूपमा लिएका छौं । सबैको सहकार्यमा काम अघि बढिरहेको छ । सबै प्रक्रिया ठीक रहे हामीले समयमा सक्ने छौं, उनले यसअघि कान्तिपुरसँग भनेका थिए । सेनाले विभिन्न पाँच स्थानमा सुरक्षा बेस क्याम्प राखेर कामलाई द्रुत गतिमा अघि बढाइसकेको छ । कामदारको सुरक्षा र बस्ने खाने व्यवस्थाका लागि पाँच स्थानमा सुरक्षा बेसक्याम्प राखिएको हो । अन्य पाँच स्थानमा पनि प्रक्रिया अघि बढाइएको छ । दुवैतिर रेलिङसहित ३१ मिटर फराकिलो उक्त ७६ किलोमिटर सडकको बीचमा डिभाइडर रहने गरी त्यसको मोडल यसअघि नै तय भएको हो । तर, सेनाले उक्त डीपीआर अनुसार काम नगरेमा यसको मोडलमा समेत परिवर्तन हुने र लम्बाइ घट्ने जस्ता कार्यहरू हुनसक्ने अधिकारीहरूले बताए । दु्रत मार्गको सबै विषयलाई ध्यानमा राखेर सेनाले मंगलबार पत्रकार सम्मेलनसमेत गर्ने भएको छ । अघिल्ला अध्ययनमा अडेर काम अघि बढाए एसियाली मापदण्डको उत्कृष्ट राजमार्गका रूपमा रहने सरकारको बुझाइ छ । नेपाली सेनालाई जिम्मा दिएपछि त्यसमा सेनाको प्रतिष्ठासमेत जोडिएको तर केहीको व्यक्तिगत लालच ले यो प्रक्रियामा समस्या आउन सक्ने अधिकारीको आशंका छ । सरकारले डेढ अर्ब रुपैयाँ गत असारमा नै निकासा दिएर काम अघि बढाएको छ । पछिल्लो टेन्डर र यसको काम गराईको शैलीले प्रशस्त जिज्ञासा सिर्जना भएको सेनाकै अधिकारीहरू बताउँछन् । यसअघि सानातिना ट्रयाक खोल्ने र निकै जोखिमपूर्ण स्थानमा सडक बनाउने काम गरेको अनुभवका अधारमा नै यसलाई दिइएको हो । सरकारले नेपाली सेनालाई विश्वास गरेर दिएको यो बृहत् परियोजनालाई मुलुकको विकासको गतिलाई अघि बढाउन र सेनाको जिम्मेवारी पूरा गर्ने छ, सेनाका प्रवक्ता सहायक रथि गोकुल भण्डारीले कान्तिपुरसँग भने, फिल्ड र डीपीआर दुवैमा काम भइरहेको छ । प्राविधिक टोलीले बुझाएको प्रतिवेदनमा काम भइरहेको छ । सानाठूला ९२ पुल र डेढ किलोमिटर सुरुङ मार्गसहित निर्माण हुने उक्त सडक सक्दो सिधा अत्याधुनिक हाइवे नै हुने बताइएको छ । सडक सिधा बनाउन नै ७६ किलोमिटर सडकमा झन्डै १० किलोमिटर पुल नै बन्न लागेको सेनाले जनाएको छ । तर यो डीपीआर नहुँदा यसमा समेत परिवर्तन आउने उनीहरू बताउँछन् । पछिल्लो समय सेना आफंैले समय अपुग हुनसक्ने धारणा अनौपचारिक रूपमा ब्यक्त गर्न थालेको छ । डीपीआर पनि बनाउनुपर्ने भयो भने तोकिएको समयमा काम सकिँदैन तर पाएको जिम्मेवारी सेनाले पूरा गर्नेछ, एक अधिकारीले भने । गत वैशाख २३ मा पुष्पकमल दाहाल नेतृत्वको मन्त्रिपरिषदले द्रुत मार्गको जिम्मा सेनालाई दिँदै शिलान्याससमेत गरेका थिए । सेनाको युद्धकार्य महानिर्देशक, इन्जिनियरिङ महाशाखा प्रमुख, भौतिक पूर्वाधार तथा यातायात, अर्थ र रक्षा मन्त्रालयका सहसचिवसमेत सदस्य रहने समितिले यसको अनुगमन गर्ने र कामहरूको सुझाव दिने जनाइएको छ ।"
प्रदेश प्रमुख ३ दिनभित्र,"कैलाली प्रधानमन्त्री शेरबहादुर देउवाले तीन दिनभित्रै प्रदेश प्रमुख र राजधानी तोक्ने बताएका छन् । प्रदेश प्रमुख र राजधानी तोक्न नसकेको आलोचना खेपिरहेका प्रधानमन्त्री देउवाले अहिलेसम्म सहमति प्रयासका कारण ढिलाइ भएको जनाउँदै तीन दिनभित्र दुवै काम हुने बताए ।प्रमुख दलहरूको सहमति लिएर प्रदेश प्रमुख र अस्थायी राजधानी तोक्न खोज्दा ढिलाइ भयो, कैलालीको गोदावरीमा बाह्रराशी मकर मेला उद्घाटन गर्दै प्रधानमन्त्रीले भने, अब सहमति भए पनि नभए पनि सरकारले ३ दिनभित्र प्रदेश प्रमुख र राजधानी तोक्नेछ ।प्रदेश राजधानीबारे सरकारले नभई प्रदेशसभाले निर्णय गर्ने उल्लेख गर्दै देउवाले तत्काललाई भौतिक पूर्वाधार भएको ठाउँमा अस्थायी राजधानी तोकिने जानकारी दिए ।आफू सत्ता लम्ब्याउने खेलमा लागेको विपक्षीको आलोचनालाई उनले अर्थहीन भन्दै भ्रम फैलाउन यस्तो प्रचार गरिएको बताए । निर्वाचनमा कसैको बहुमत आएको छैन, संसद् गठन भएको छैन, कसलाई सत्ता सुम्पने ? प्रधानमन्त्री देउवाले भने, कानुनी प्रक्रिया, संविधानको दायरा केही नबुझीकन सत्ता हस्तान्तरणको राग मात्र अलापेर हुँदैन । देउवाले थपे, को हो प्रधानमन्त्री हुने ? कानुनसम्मत रूपमा अगाडि आउनुपर्यो, म एक मिनेटमै सत्ता छाड्न तयार छु । कैलाली५ का सांसद नारदमुनी रानाले प्रधानमन्त्रीले सत्ता हस्तान्तरणको बाटो खोलिदिनुपर्ने आग्रह गरेपछि देउवाले भने, जनतालाई भ्रममा राख्न कानुनी प्रक्रिया नै नबुझीकन आरोप लगाउनुको कुनै अर्थ नरहेको बताए । राष्ट्रिय सभा निर्वाचनपछि संसद्ले पूर्णता पाउने भएकाले त्यसपछि मात्र नयाँ सरकार गठन हुने देउवाले बताए । कैलालीको गोदावरी तीर्थस्थलमा आयोजित सभामा प्रधानमन्त्रीले यस क्षेत्रका धार्मिक तथा पर्यटकीय महत्त्व बोकेका क्षेत्रहरूको विकासका लागि आफ्नो सदैव प्रयत्न रहने प्रतिबद्धता गरे । गोदावरी राष्ट्रिय तीर्थ हो, उनले भने, यसको विकासका लागि सक्दो प्रयास गर्नेछु । त्यसअघि गोदावरी धाम विकास समितिका अध्यक्ष साहित्यकार पदमराज जोशी, सांसद राना र गोदावरी नगरपालिका प्रमुख हरिसिंह साउदले प्रधानमन्त्रीलाइ गोदावरी धाम विकासका लागि गुरुयोजना बनाएर काम थाल्न आग्रह गरेका थिए ।गोदावरीमा मकर मेला सुरु प्रसिद्ध तीर्थस्थल कैलालीको गोदावरी धाममा आइतबारदेखि बाह्रराशी मकर मेला सुरु भएको छ । आइतबार आयोजित विशेष समारोहमा प्रधानमन्त्री देउवाले हरेक वर्ष आयोजना हुने मकर मेला उद्घाटन गरे । मेला आयोजनास्थल गोदावरी धाममा श्रीयन्त्र निर्माण, स्नान कुण्ड, मेला मैदान, शिव मन्दिर जाने बाटो निर्माणदेखि सबै तयारी पूरा भएको छ । श्रीयन्त्रमा २ सय ८ कलश स्थापना गरिएको छ भने एकै पटक ५ सय श्रद्धालुले स्नान गर्न सक्ने कुण्ड स्थापना गरिएको छ ।मेला भर्न आइतबार राति नै हजारौं दर्शनार्थी गोदावरी धाम आइसक्छन् । मसान्तको रात भजनकीर्तन र बिहान गोदावरी नदीमा स्नान गरिन्छ । समितिका अध्यक्ष जोशीले गोदावरी क्षेत्रमा हरेक १२ वर्षमा महाकुम्भ र ६ वर्षमा अर्धकुम्भ आयोजना हुने गरेको बताए । मेला १३ दिनसम्म सञ्चालन हुनेछ ।"
विवादले रोकियो नियमावली,"काठमाडौं सामान्य प्रशासन र कानुन मन्त्रालयबीच मतैक्य नहुँदा कर्मचारी समायोजनसम्बन्धी नियमावली टुंगो लाग्न सकेको छैन । नियमावली बन्न नसक्दा संघ, प्रदेश र स्थानीय तहमा कर्मचारी समायोजन कसरी हुने भन्ने विषय अन्योलमा परेको छ । सामान्यले विज्ञसहितको सुझाव लिई तयार गरेको मस्यौदामाथि प्राविधिक र केही व्यावहारिक प्रश्नसमेत उठाई कानुन मन्त्रालयले पत्राचार गरेको थियो । विभिन्न ४ बुँदामा सोधिएको जिज्ञासाको जवाफ सामान्य मन्त्रालयले पठाइसके पनि नियमावली टुंगो लागेको छैन ।कानुनले उठाएका जिज्ञासाको हामीले जवाफ पठाइसकेका छौं । त्यसको प्रगति विवरण भने आइसकेको छैन, सामान्यका सहसचिव एवं प्रवक्ता शिवराम न्यौपानेले आइतबार कान्तिपुरसँग भने । संसदले कर्मचारी समायोजन ऐन पारित गरेपछि त्यसलाई कार्यान्वयन गर्न सरकारले नियमावली ल्याउन लागेको हो । मस्यौदामा कानुन मन्त्रालयले विभिन्न ४ प्रश्न पठाएको थियो । त्यसमा प्रदेशमा संसद सेवा र कर्मचारी व्यवस्थापन, विकास समिति ऐनअन्तर्गतका कर्मचारीलाई कुन मापदण्डका आधारमा निजामतीमा समायोजन गर्ने, स्वैच्छिक अवकाशमा जाने कर्मचारीको विवरण र त्यसको लागत तथा प्रदेश संरचनाका थप कानुनको तयारी थिए । त्यसबाहेक नियमावलीमा रहेको कर्मचारीको श्रेणी हटाई तह राख्ने प्रस्तावमा पनि छलफल भइरहेको छ । श्रेणी, सेवा समूह, कर्मचारी भर्ना प्रक्रिया, स्वैच्छिक अवकाशसहित कर्मचारी नेतृत्वबीच दुई थरी मत छ । मन्त्रालयले ३ महिनाअघि कर्मचारी समायोजन ऐन व्यवस्थापिका संसदबाट पारित भएलगत्तै नियमावली तयार गरेको हो । नियमावलीमा हाल कायम श्रेणीलाई तहमा लैजाने, त्यसरी लैजाँदा सबै कर्मचारीको एक तह बढाइने उल्लेख छ । एक तह बढाउँदा कति व्ययभार लाग्छ भन्नेमा अहिले अर्थ मन्त्रालयमा मूल्यांकन भइरहेको छ । प्रस्तावित नियमावलीअनुसार अघि बढदा करिब ७ अर्ब रुपैयाँ लाग्ने भएकाले त्यसलाई अघि बढाउने कि नबढाउने भन्ने विषयमा कानुन, अर्थ र प्रधानमन्त्री कार्यालयमा छलफल भइरहेको छ । कानुनले उठाएका प्रश्नको जवाफ दिँदै सामान्यले ऐनले कर्मचारीको सेवा समूह परिवर्तनभन्दा पनि समायोजनलाई बढी प्राथमिकता दिएकाले संसदले कर्मचारीको समायोजनलाई अल्झाउन नहुने उल्लेख गरेको छ । त्यस्तै, स्वैच्छिक अवकाशको प्रक्रिया सुरु भएको भन्दै ठूलो व्ययभार नपर्ने, विकास समितिका कर्मचारी समायोजनका लागि मापदण्ड बनाइने र अन्य आवश्यक कानुनको पनि तयारी तीव्र ढंगले भइरहेको जानकारी पठाइएको प्रवक्ता न्यौपानेले दिए । यीलगायत विषय टुंग्याउनका लागि कानुन मन्त्रालयलाई संघीयता कार्यान्वयनसम्बन्धी प्रधानमन्त्री कार्यालयका सचिवको संयोजकत्वमा रहेको समितिले समेत सहजीकरण गरिरहेको छ । प्रधानमन्त्री कार्यालयका सचिव खगराज बराल संयोजक र विभिन्न मन्त्रालयका १७ सहसचिव रहेको समितिले टुंगो लगाएपछि मात्र समायोजन नियमावलीको काम अघि बढ्नेछ । हाल स्वास्थ्य सेवाबाहेक सबैमा श्रेणीगत प्रणाली छ । स्वास्थ्यमा भने तहगत छ ।"
सांसद मरासिनीलाई हृदयाघात,"स्याङ्जा (कास) हृदयाघात भएपछि राजधानीको गंगालाल अस्पतालमा १० दिनदेखि उपचाररत स्याङ्जा१ का प्रतिनिधिसभा सदस्य नारायण मरासिनीको स्वास्थ्यमा क्रमिक सुधार भएको छ । चुनाव जितेपछि मतदातालाई धन्यवाद दिने कार्यक्रममा आँधीखोला गाउँपालिका क्षेत्रमा रहेका उनी एक्कासि बेहोस भएका थिए । तत्काल पोखराको मणिपाल अस्पताल पुर्याइएका उनलाई चिकित्सकले हृदयाघात भएको बताएपछि राजधानी लगिएको थियो । आफन्तका अनुसार रक्तसञ्चार खुलाउन नसाको शल्यक्रिया गरेर उनलाई पाँच दिन आईसीयूमा राखिएको थियो । पहिलेभन्दा स्वास्थ्य धेरै सुधार भएको छ, आफन्त शैलेन्द्र घिमिरेले भने ।"
कहाँ हराउँछ राहतको कम्बल ?,"राजविराज (सप्तरी) तिलाठी कोइलाडी गाउँपालिका खाडोखोलाको पूर्वी तटबन्धनजिक चियापसल गरिरहेकी कुसुमदेवी मण्डललाई रेडक्रस, सप्तरीले दुई थान कम्बल दियो । उनले ती कम्बल बाकसमा थन्क्याइन्, जाडो छल्न प्रयोग गरिनन् । यसै वर्ष छोरीको बिहे गर्नु छ, दिनुपर्ला भनेर राखें, कुसुमदेवीले सुनाइन् । संघीय समाजवादी फोरम नेपालका अध्यक्ष एवं सप्तरी २ का सांसद उपेन्द्र यादवले शनिबार छिन्नमस्ता गाउँपालिकाको लोखरममा कम्बल वितरण गर्दै भने, यो कम्बल ओढेर जाडो छल्नु होला, पाहुनाका लागि साँचेर नराख्नु होला ।पछिल्लो दुई सातादेखि जिल्लाका विभिन्न बस्तीमा संघसंस्थाहरूमार्फत ल्याइएका कम्बल वितरण गर्दै आएका सप्तरीका प्रजिअ भागिरथ पाण्डेको अनुभव पनि फरक छैन । उनी भन्छन्, कतिपय परिवारमा ओढ्ने छन् तर बाहिर निस्कँदा पातलो सर्ट मात्र लगाएर निस्किन्छन्, अनि चिसोले समस्या पार्छ ।यी उदाहरण मात्र हुन् । शीतलहरको चपेटामा परेको सप्तरीमा स्थानीय प्रशासनले विभिन्न संघसंस्थाको सहयोगमा हालसम्म १५ हजारभन्दा बढी कम्बल वितरण गरे पनि विपन्न बस्तीमा न्यानो लुगाको अभाव नै रहेको स्थानीयको दाबी छ । यी बस्तीमा हरेक वर्ष न्यानो लुगा वितरण गरिँदै आए पनि बर्सेनि न्यानो ओढ्नेको अभाव हुने गरेको छ । जाडोमा न्यानो लुगा नलगाएकै कारण कठ्यांग्रिएर मृत्युसमेत हुने गरेको छ ।सरकारी निकाय र संघसंस्थाबाट वितरण हुने कम्बल, ब्ल्यांकेट लगायतका न्यानो लुगा कहाँ जान्छन् त ? प्रजिअ पाण्डे भन्छन्, कम्बल हरेक घरमा छन् तर प्रयोग गर्दैनन्, चेतनाको अभाव छ । केहीको सन्दर्भमा प्रजिअ पाण्डेको भनाइ सत्य भए पनि शीतलहरको समयमा वितरण गरिने अधिकांश कम्बल पातलो हुने, ६ देखि १० जनासम्मको परिवारलाई एउटा मात्रै दिइने हुनाले अभाव कायमै रहने स्थानीयको भनाइ छ । ८ जनाको परिवार छ, गत वर्षको एउटा र यस वर्षको एउटा अनि आफ्नो घरमा रहेको गरी तीनवटा पातला कम्बल छन्, कसरी जाडो काट्नु ? तिलाठी कोइलाडी ८ का बौका सदाले भने । उनका अनुसार एउटै दिए पनि ठूलो र बाक्लो दिए जाडो काट्न सहज हुन्छ । शीतलहरका कारण २ सातायता सप्तरीमा २७ जनाको मृत्यु भइसकेको छ । मृत्यु भएका अधिकांश विपन्न परिवारका छन् । ती परिवारमा ओढ्ने भए पनि परिवारमा रहेको सदस्य संख्याका आधारमा निकै कम रहेको, ओढ्ने पातलो रहेको, शीतलहर अत्यधिक रहेकाले छल्न समस्या भएको तिलाठी कोइलाडी ८ की दलित महिला सदस्य मानती सदाले बताइन् । एउटा पातलो कम्बलले जाडो काट्न मुस्किल छ, कसरी अर्को वर्षसम्म राख्नु ? उनले भनिन् । उनका अनुसार एउटै ओढ्नेभित्र धेरै जना जाडो छल्न बाध्य छन् । प्रजिअ पाण्डेले ओढ्ने न्यानो लुगाको अभावभन्दा पनि चेतना अभावमा ज्यान गुम्ने गरेको बताए । भएका न्यानो लुगासमेत प्रयोग नगर्नाले शीतलहरले प्रभाव पार्छ, उनले भने ।पोहोरको कम्बल खोइ ?सर्लाही चक्रघट्टा पटेर्वाका केबल माझीको परिवारले एककोठे झुप्रोमा गुजारा चलाउँदै आएको छ । जाडोमा भएभरको लुगा लगाएर आगो ताप्दै गुजारा गर्नु उनको दिनचर्या हो । मधेसमा शीतलहर सुरु भएपछि गत साता उनको गाउँमा पनि न्याना लुगा वितरण गरिए । अघिल्लो वर्ष पनि उनले जाडोमा न्यानो लुगा र कम्बल पाएका थिए । गत वर्षका कुनै लुगा उनीसँग छैनन् ।लुगा र कम्बल राख्ने बाक्सा नभएर लुगाफाटा एक सिजनभन्दा बढी टिक्दैन, उनले भने, हरेक वर्ष जाडो लागेपछि समस्या पर्छ ।जाडोमा बर्सेनि राहतस्वरूप न्याना ओढ्ने र कपडा पाउने गरिब परिवारको अवस्था उस्तै छ । अधिकांशको घरमा ढोकासम्म छैन । जाडो लागेपछि चिसो नछिरोस् भनेर गुन्द्रीले ढोका ढाक्ने चलन छ ।लालबन्दी ५ का धनेश्वर माझीको घरमा पनि एकथान कम्बल मात्र छ । यस वर्ष उनले थप दुइटा कम्बल पाए । अहिलेको कम्बल अर्काे जाडोमा हराइसक्ने उनी बताउँछन् । घरबाहिर लुगा झुन्ड्याउन डोरी टाँगिएको छ । अन्त कपडा राख्ने ठाउँ कतै छैन । गर्मीभरि कम्बल र बाक्ला लुगाको वास्ता हुँदैन, उनले भने, जाडो सुरु भएपछि भेटिँदैन । राख्ने ठाउँ नै नभएकाले हराउँछन् । ८ महिना गर्मी हुने मधेसमा जाडोमा पाएका लुगाको संरक्षण गरिँदैन । मुसहर अगुवा पाचु माझीले भरपर्दा घर, पर्याप्त ठाउँ र बाक्सा नभएकै कारण हरेक वर्ष एउटै व्यक्तिलाई राहत चाहिने गरेको सुनाए । न्यानो लुगा नटिकाएको भनेर अरूले भन्ने गर्छन्, उनले भने, हाम्रो बाध्यता कसैले बुझेका छैनन् । गर्मी र जाडोयामको लुगा एक सिजनका लागि मात्र हुने गर्छ । उनले गरिब बस्तीमा न्यानो लुगासँगै बाक्सा दिने योजना जरुरी रहेको सुनाए ।जिल्लामा गत वर्ष कम्तीमा ५ हजार कम्बल वितरण गरिएको थियो । यो वर्ष त्योभन्दा बढी वितरण भएको जिल्ला रेडक्रसले जनाएको छ । सर्लाहीमा हालसम्म चिसोका कारण ३ जनाको मृत्यु भइसकेको छ । बाढीले कपडा बगायोरौतहट गौर ५ धाँगड टोलका राजकुमार महतो धाँंगडसंँग न्यानो कपडा छैन । दाताले दिएको र आफ्नो आम्दानी किनेको लत्ताकपडा बाढीले बगाइदिएपछि जाडो छल्न उनलाई निकै गाह्रो भएको उनले बताए । भएजतिको कपडा बाढीले बगायो, उनले भने, शरीरमा लाएको कपडाबाहेक केही पनि जोगाउन सकिएन । हुने खानेले त कपडा किनेर जसोतसो काम चलाइरहेका छन् । दैनिक ज्याला मजदुरी गरी छाक टार्नुपर्छ । कपडा खरिद गर्न पैसा नै पुर्याउन नसक्ने अवस्था बस्तीको रहेको उनले बताए ।एक सयभन्दा बढी परिवार रहेको धांगड बस्तीका अगुवा धांँगडले जाडो सकिएपछि न्यानो कपडा कम्बल, सिरक, स्वीटर, ज्याकेट पोकामा बाँधेर राख्ने चलन दलित विपन्न परिवारमा रहेको सुनाए । बाढीको प्रकोपबाट मुक्ति नपाउँदै जाडोले सताउन थालेको गौर ५ का शैलेन्द्र गुप्ताले बताए । बाढीले दलित विपन्नको मात्र होइन, उनले भने, सम्पन्न परिवार, गैरदलित सबैको कपडा बगाइदियो । यस वर्ष यहाँका दलितलाई मात्र नभई बाढीपीडित सबै परिवारलाई कपडा अभाव भएको उनले बताए ।जाडोको कारण आइतबारसम्ममा रौतहटमा एक नबालिकासहित २१ को मृत्यु भइसकेको छ । मृत्यु हुनेमा अधिकांश ज्येष्ठ नागरिक रहेको रौतहटका निमित्त प्रमुख जिल्ला अधिकारी गणेश अधिकारीले बताए । जाडोबाट मर्नेहरूको तथ्यांक हेर्दा कुनै जातिविशेषका मानिस परेका छैनन्, उनले भने, सबै जातिका मानिस परेका छन् । ज्येष्ठ नागरिक सबैलाई एकै नासले न्यानो कपडा उपलब्ध गराउन आवश्यक प्रक्रिया थाल्न महिला तथा बालबालिका कार्यालय रौतहटका प्रमुखलाई आइतबार निर्देशन दिइएको उनले बताए ।तथ्यांक छैन धनुषा शीतलहर र जाडो बढेपछि गरिब दलित बस्तीमा न्यानो लुगा, कम्बल, ब्ल्यांकेट र आगो ताप्न काठ वितरण गर्नेको ताँती लागेको छ । तराईका विपन्न मुसहर, चमार, डोम, तत्माको बसोबास भएको बस्तीमा राहत बाँड्नेको भीड छ । शीतलहरले जनजीवन प्रभावित भएको बेला बर्सेनि गरिब बस्तीमा राहत वितरण हुन्छ । समाजसेवाका उद्देश्यले बर्सेनि विभिन्न संघसंस्थाले कम्बल र ब्ल्यांकेट वितरण गर्छन् । गरिब परिवारले सरकारी तथा गैरसरकारी संस्थाबाट पाउने कम्बल र ब्ल्यांकेट कहाँ जान्छन् ? कुन बस्तीमा कसले कति कम्बल वितरण गरे भन्ने विवरण कतै पाइँदैन । विगत वर्ष चिसोले प्रभावित बस्तीमा कस्ले कति कम्बल बाँडे जानकारी छैन, जिल्ला प्रशासन कार्यालयका प्रशासकीय अधिकृत कन्हैया मिश्रले भने । जिल्ला प्रशासन कार्यालयको तथ्यांकअनुसार यस वर्ष धनुषामा रेडक्रसले २ सय थान, आरएनएन संस्थाले ६ सय थान, धुर्मुस सुन्तली फाउनडेसनले १ सय २४ थान, रामरतन स्मृति प्रतिष्ठानले १ सय ७० थान र असहाय संरक्षण मञ्चले १ सय ५० थान कम्बल वितरण गरेका छन् ।"
थारू बस्तीमा माघी रौनक,"दासता सम्झाउने पर्वदुर्गालाल केसीदाङ २०५७ सालसम्म थारू समुदायका अधिकांश परिवार जमिन्दारको घरमा बसिरहेका हुन्थे । हरेक माघ १ अर्थात् माघीका दिन जमिन्दारको घरमा कमैया र कम्लरी जाने र पुरानालाई नवीकरण गर्ने गरिन्थ्यो । माघी विगतमा दासताको प्रतीक थियो । सरकारले ०५७ साउन २ बाट कमैया र ०७० असार १३ गते को घोषणा गरेपछि भने कमैया र कम्लरी दासताबाट मुक्त भए । यद्यपि अझै पनि केही कम्लरीको उद्धार गर्न बाँकी छ । माघी विगतमा दासताको प्रतीक थियो, तर अहिले यो दिनलाई मुक्ति दिवसका रूपमा मनाउने अवस्था आएको छ, मुक्त कम्लरी विकास मञ्चकी सल्लाहकार उर्मिला चौधरी भन्छिन् । सरकारको घोषणायता दाङ, बाँके, बर्दिया, कैलाली र कञ्चनपुरबाट १२ हजार ८ सय ६९ कम्लरी मुक्त भएका छन् । अझै पनि कैलालीमा ५९, बाँकेमा १७ र कञ्चनपुरमा ११ गरी ८७ कम्लरीको उद्धार गर्न बाँकी छ । अहिले मुक्त भएका २ हजार ९ सय ६३ जना नियमित विद्यालय गइरहेको मुक्त कम्लरी विकास मञ्चले जनाएको छ । दाङमा मुक्त कमैयाको पनि अहिलेसम्म समस्या समाधान हुन सकेको छैन । दुई पटक लगत लिई जग्गा वितरण भए पनि अझैसम्म केही कमैयाले आफूहरूको लगत छुट भएको बताइरहेका छन् । भूमि सुधार कार्यालयले ०५७ र ०५९ सालमा मुक्त कमैयाहरूको लगत लिएर रातो, नीलो, पहेँलो र सेतो परिचयपत्र वितरण गरेको थियो । घरबारविहीनलाई रातो, ऐलानी जग्गा ओगटेर बसेकालाई नीलो, दुई कट्ठासम्म जग्गा भएकालाई पहेँलो र दुई कट्ठाभन्दा बढी जग्गा भएकालाई सेतो परिचयपत्र वितरण गरिएको छ । जसमध्ये अहिलेसम्म रातो र नीलो परिचयपत्र पाएकालाई पाँच कट्ठा जग्गा वितरण गरिएको छ । हाल जिल्लाका लालमटियाको पाखापानी र मुक्तिनगर, घोराहीको बेलभार, गंगापरस्पुरको सालझन्डी, सतबरियाको कमानपुर र गढवाको चिलियामा मुक्त कमैयालाई जग्गा वितरण गरिएको छ ।०५७ सालको लगतअनुसार १ हजार १ सय ६६ र ०५९ को छुट लगत गरी हाल जिल्लामा मुक्त कमैया १ हजार ४ सय २६ छन् । हालसम्म पुराना र छुट गरी ७ सय ५ जना पुन:स्थापना भइसकेका र उनीहरूलाई १ सय २७ बिघा बढी जमिन वितरण भएको छ । भूमि सुधार कार्यालयका अनुसार जिल्लामा ०५७ सालको लगतअनुसार रातो परिचयपत्र पाएका २ सय १५, नीलो २ सय ३०, पहेँलो ३ सय ९७ र सेतो परिचयपत्र पाएका ३ सय २४ जना मुक्त कमैया छन् । यसैगरी ०५९ सालमा लिइएको थप लगतअनुसार रातो परिचयपत्र पाउने ८७ र नीलो पाउने १ सय ७३ छन् । रंगियो गाउँमाघीलाई वर्षभरिको समीक्षा गर्दै आगामी दिनको योजना बनाउने दिनका रूपमा लिइन्छ । हरेक नयाँ कामको सुरुवात गर्ने समय भएकाले थारू समुदायका लागि माघी निकै महत्त्वपूर्ण पर्व रहेको महतवा संघका जिल्ला अध्यक्ष चन्द्रप्रसाद चौधरीले बताए । अहिले माघीको रमझमले थारू गाउँ रंगिएका छन् । युवायुवती परम्परागत वेशभूषा र गहगहनाका साथ नाचगानमा रमेका छन् । माघीमा थारू संस्कृति झल्कने गीत गाइन्छ । यसको महत्त्व नयाँ पुस्तालाई बुझाउँदैछौं, चौधरीले भने, युवायुवती पनि सिक्न चासो दिइरहेका छन् । विगतमा गाउँघरको खानपिनमा मात्रै सीमित माघी अहिले अधिकार र पहिचानको पर्वका रूपमा मनाउने गरेको थारू बुद्धिजीवी कुलविर चौधरीले बताए ।"
युनेस्कोद्वारा निजी घरको बचाउ,"काठमाडौं मापदण्डविपरीत बनेको निजी घरलाई बचाउ गर्ने गरी संयुक्त राष्ट्रसंघीय निकाय युनेस्कोले लेखेको पत्रप्रति पुरातत्त्व विभागले आपत्ति जनाएको छ । विभागले युनेस्को काठमाडौं कार्यालय प्रमुख क्रिस्चियन म्यानहार्ट र पेरिसस्थित मुख्यालयलाई पत्र पठाएको छ ।हनुमानढोका दरबार क्षेत्रमा विश्व सम्पदाको मापदण्डविपरीत बनेको घरलाई पहिला सम्पदाको मूल्य मान्यता नमिच भनेको र दोस्रो पटक घर विश्व सम्पदा क्षेत्रमा पर्दैन भनेर पठाएको पत्रप्रति पुरातत्त्व विभागले आपत्ति जनाएको हो । सम्पदा जोगाउनुपर्ने निकायले नेपालको कानुन र विभिन्न अध्ययनले समेत मापदण्डविपरीत भनिरहेको बेला युनेस्कोले यस्तो पत्र पठाएको भन्दै स्थानीयले म्यानहर्टको विरोध गरेका छन् । उनको पुत्लासमेत दहन गरेका थिए ।युनेस्कोले डिसेम्बर ८ र डिसेम्बर २२ मा हनुमानढोका दरबार क्षेत्रको बफर जोनमा बनाएको घरका सम्बन्धमा पठाएको पत्रप्रति हाम्रो ध्यानाकर्षण भएको छ, विभागका महानिर्देशक भेषनारायण दाहालले लेखेको पत्रमा छ, पहिलो पत्रले यहाँ व्यक्तिले कमर्सियल भवन बनाएको ठाउँको सांस्कृतिक संवेदनशीलतालाई सम्बोधन गरिएको थियो । दोस्रो पत्रमा भवन निर्माण भएको क्षेत्र विश्व सम्पदा क्षेत्रको पोपर्टी जोनभन्दा बाहिर पर्ने उल्लेख छ । यसले विश्व सम्पदालाई असर नगर्ने उल्लेख गरिएको छ । तर यो ठाउँ विश्व सम्पदा क्षेत्र मात्रै होइन, हाम्रो संरक्षित क्षेत्रसमेत भएको ध्यानाकर्षण गराउन चाहन्छौं । विश्व सम्पदा सूचीको हनुमानढोका दरबारलाई असर पर्ने गरी संरचना नबनाउन संयुक्त राष्ट्रसंघीय निकाय युनेस्कोले डिसेम्बर ८ मा आग्रह गरेको थियो । दरबार क्षेत्रमा बनाइएको महर्जन बिजनेस कम्पलेक्स गैरकानुनी रूपमा बनेको भन्दै त्यसलाई रोक्न पत्र पठाएको दुई सातामै फेरि अर्काे पत्र पठाएर घर विश्व सम्पदा क्षेत्रभित्र नपर्ने भनेको थियो । सम्पदा जोगाउनुपर्ने निकायले नै पैसामा वा शक्तिको प्रभावमा परेको हो भन्ने हाम्रो ठहर छ, सम्पदा बचाउ अभियानका संयोजक गणपतिलाल श्रेष्ठले भने, नत्र दुईथरी पत्र किन पठाउनुपथ्र्याे ? मापदण्ड मिचेको सबै प्रमाण हामीले युनेस्कोलाई बुझाएका छौं । उसले पहिला किन सम्पदाको मूल्य मान्यताविपरीत नजान भन्यो ? फेरि किन मूल्य मान्यताअनुसार छ भन्यो ? युनेस्को जस्तो निकायले यस्तो हचुवामा निर्णय गर्न मिल्छ ?हनुमानढोका दरबारको संरक्षित क्षेत्रको बफर जोन मा महर्जन बिजनेस एसोसिएसन प्रालिको नाममा रहेको घर निर्माणका क्रममा पुरातात्त्विक मापदण्डविपरीत गएपछि युनेस्कोले पत्र पठाएर नेपालको सम्पदा संरक्षण ऐनलगायत समेत सम्झाएको थियो । युनेस्कोको नेपालस्थित कार्यालय प्रमुख म्यानहर्टले लेखेको दोस्रो पत्रमा लेखेका छन्, युनेस्कोले सूचना पुष्टि गर्यो । पहिलो कुरा उक्त घर विश्व सम्पदा सूचीको क्षेत्रमा पर्दैन । यो कम्पलेक्स विश्व सम्पदा सूचीको बाहिरपट्टि छ । दोस्रो कुरा यसले आफ्नो उचाइ विश्व सम्पदाको मान्यताअनुसार कायम गरेको छ । यो हनुमानढोका दरबारको गद्दी बैठकजस्तै न्यू क्लासिकल शैलीमा बनाएको पाइयो । जमिनमुनि खनिएको संरचना पनि घरलाई बलियो बनाउन खनेको पाइयो । हामीले भवन निर्माणको नकारात्मक असर पर्ने देखेनौं । यो सम्पदाको विश्वव्यापी मूल्य मान्यताविपरीत छैन । उनले डिसेम्बर ८ मा लेखेको पत्रमा चाहिं हनुमानढोका दरबारको बफर जोनमा बनेको भूमिगत संरचना सम्पदाको विश्वव्यापी मान्यताविपरीत रहेको उल्लेख गरेका थिए । यो भवन नेपालको प्राचीन स्मारक ऐन २०१३ अनुसार भवनको उचाइ ३५ फिटमाथि जान पाइँदैन र भूमिगत संरचना पनि बनाउन पाइँदैन । यो ऐनको समेत सम्मान गर्न आग्रह गर्छाैं, पहिलो पत्रमा छ । युनेस्कोले पुरातात्त्विक मापदण्ड कायम गराउन आग्रह गर्दै पुरातत्त्व विभाग, हनुमानढोका दरबार हेरचाह अड्डा, काठमाडौं महानगरपालिका, सम्पदा बचाउ अभियान र पेरिसस्थित युनेस्कोको विश्व सम्पदा केन्द्रलाई पत्र पठाएको थियो । दोस्रो पत्र भने सम्पदा बचाउन अभियानका संयोजक श्रेष्ठलाई पठाएको छ । अरू निकायलाई बोधार्थ मात्रै पठाएको छ । जबकि यो भवन मापदण्डविपरीत हो भनेर सरकारी निकायले प्रतिवेदन दिइसकेका छन् । पुरातत्त्व विभाग, काठमाडौं महानगरपालिका, काठमाडौं उपत्यका नगर विकास प्राधिकरणलगायत निकायले अनुसन्धान गरेर प्रतिवेदन दिइसकेका छन् । यो नेपालको प्राचीन स्मारक ऐनले संरक्षित गरेको क्षेत्र हो, दाहालले युनेस्कोलाई पठाएको पत्रमा उल्लेख छ, सबै नियम, कानुन, नियमावली र पुनर्निर्माण नियमावलीले समेत यो क्षेत्रलाई संरक्षित क्षेत्र मानेको छ । संरक्षित क्षेत्रमा यही ऐन लागू हुन्छ । विश्व सम्पदामा पर्छ वा पर्दैन भन्ने ठूलो कुरा होइन ।जिल्ला प्रशासन कार्यालय काठमाडौंमा ५ वटा निकायवीच बसेको संयुक्त बैठकले अध्ययन गरेर मापदण्डमा ल्याउन अध्ययनका लागि प्राविधिक टोली खटाएको थियो । प्रमुख जिल्ला अधिकारी केदारनाथ शर्मा, पुरातत्त्व विभागका महानिर्देशक भेषनारायण दाहाल, उपत्यका विकास प्राधिकरणका आयुक्त भाइकाजी तिवारी, काठमाडौं महानगरपालिकाका कार्यकारी प्रमुख धनीराम शर्मा पौडेल र महानगरीय प्रहरी परिसरका प्रमुख सहभागी बैठकले टोलीले ५ दिनभित्र स्थलगत अध्ययन गरेर प्रतिवेदन पेस गर्ने र त्यही प्रतिवेदनका आधारमा कारबाही अघि बढाउने निर्णय गरेको थियो । टोलीले बुधबार प्रमुख जिल्ला अधिकारीलाई मापदण्ड मिचेको ठहर गर्दै प्रतिवेदन बुझाएको छ । काठमाडौं महानगर पालिकाका इन्जिनियर हिक्मतसिंह कठायत, काठमाडौं उपत्यका विकास प्राधिकरणका इन्जिनियर रवि शर्मा र पुरातत्त्व विभागका इन्जिनियर शोभा महर्जनले बुझाएको प्रतिवेदनमा स्वीकृत नक्सामा उल्लेख भएको भन्दा विपरीत बेसमेन्ट तयार गरेको उल्लेख छ ।"
यौन दुराचार गर्ने पक्राउ,"काठमाडौं (कास) प्रहरीको केन्द्रीय अनुसन्धान ब्युरोले बाल यौन दुराचारको अभियोगमा ६३ वर्षीय जर्मन नागरिक योगेन भन्ने हान्स जर्गन गुस्ताभ धामलाई पक्राउ गरेको छ । भोटेबहालमा फ्ल्याट भाडामा लिएर बस्ने योगेन विभिन्न बालगृहमा आश्रित बालबालिकालाई नि:शुल्क खानपानको व्यवस्थामा संग्लन भएर नजिकको सम्बन्ध बनाइरहेका थिए ।ब्युरोका अनुसार पछिल्ला केही वर्षदेखि योगेन बारम्बार नेपाल आउनेजाने गरेका देखिन्छन् । उनको फ्ल्याटमा विभिन्न बालगृहबाट बालबालिका आउने, खाना खाने, नुहाउने र कोही त रात नै बिताएर फर्किने गरेको देखिन्छ । अनुसन्धानमा संग्लन प्रहरीका अनुसार त्यसरी आउने बालबालिकासँग योगेनले अनैतिक यौन क्रियाकलाप गर्थे । प्रहरीले योगेनको फ्ल्याटमा रहेका दुई बालकको उद्धारसमेत गरेको छ । पक्राउ परेका योगेनविरुद्ध प्रहरीले बाल यौन दुराचारका कसुरमा काठमाडौं जिल्ला अदालतबाट म्याद लिई थप अनुसन्धान अघि बढाएको छ । ब्युरोको प्रवक्ता एसपी जीवन श्रेष्ठका अनुसार योगेनको गतिविधि र उद्देश्यबारे थप अनुसन्धान भइरहेको छ ।बाल यौन दुराचारी अर्थात् पेडोफिलहरूले नेपाललाई गन्तव्य बनाउने गरेको यो पहिले घटना भने होइन । खासगरी युरोप र अमेरिकाबाट आउने उनीहरू नेपालमा पर्यटकको भेषमा घुम्छन् । बालबालिकाहरूसँग अनेकन तरिका अपनाएर नजिकिन्छन् र उनीहरूलाई अनुचित यौन क्रियाकलापमा सामेल गराउँछन् ।गत असार १६ मा पनि ब्युरोले बाल यौन दुराचारको आरोपमा ठमेलको ज्याठाबाटै ६३ वर्षीय जर्मन नागरिक अल्बर्ट फ्रेड क्लिनिस्केलाई पक्राउ गरेको थियो । लामो समयदेखि होटलमा बस्दै आएका अल्बर्टले बालबालिकालाई खानेकुराको लोभमा आफ्नो कोठासम्म ल्याउँथे र यौनजन्य गतिविधिमा सामेल गराउँथे । गत कात्तिक २४ मा पनि ब्युरोले कोटेश्वरस्थित एक होटलको कोठाबाट नेदरल्यान्डका ७५ वर्षीय हेनेरियस एड्रियनसलाई पक्राउ गरेको थियो । उनको कोठाबाट प्रहरीले एक बालकलाई पनि उद्धार गरेको थियो । प्रहरीका अनुसार हेनेरियसले बालबालिकालाई खानेकुराको लोभमा कोठासम्म ल्याउँथे र अनुचित यौन क्रियाकलापमा संलग्न गराउँथे । प्रहरीले पक्राउ गरेका धेरैजसो पेडोफिल भने उमेरले ६० वरिपरिका देखिन्छन् । उनीहरू बच्चालाई माया गरेजस्तो गर्छन्, फकाउँछन् र यौनजन्य गतिविधिमा सामेल गराउँछन् ।"
नि:शुल्क स्वास्थ्य परीक्षण,"भक्तपुर (कास) चाँगुनारायण नगरपालिका ८, चरेलीमा आयोजित नि:शुल्क स्वास्थ्य शिविरमा १ सय २२ जनाको स्वास्थ्य परीक्षण गरिएको छ । फ्रेन्ड्स सर्भिस काउन्सिल नेपाल, भीएसओ नेपाल र डा इवामुरा अस्पतालको समन्वयमा भएको शिविरमा दाँत तथा आँखाको नि:शुल्क परीक्षण गरिएको हो । शिविरमा नि:शुल्क औषधि पनि वितरण गरिएको काउन्सिलका कार्यक्रम संयोजक दिलकुमार अवालले बताए ।"
मानन्धरलाई सम्मान,"काठमाडौं (कास) भीमदर्शन रोका स्मृति कोषले बुद्धशरण मानन्धरलाई ५० हजार रुपैयाँ नगद पुरस्कारसहित आदर्श गुरु सम्मान प्रदान गरेको छ । २०१८ देखि शिक्षण कार्य थालेका मानन्धरले नेपाल आदर्श मावि गणबहाल, जनसेवा मावि पाँगा, शान्ति निकुञ्ज मावि भगवतीबारी, सिद्धार्थ वनस्थलीमा पढाएका थिए । जनसेवा र शान्ति निकुञ्जको स्तरोन्नतिमा प्रधानाध्यापकको भूमिका निर्वाह गरेका थिए । रोकाको उपचारका लागि सहयोग गर्ने उद्देश्यले ०४० मा सिद्धार्थ वनस्थली स्कुलबाट एसएलसी दिएका विद्यार्थीहरूबाट संकलित रकम हस्तान्तरण गर्नुअघि नै निधन भएपछि कोष स्थापना भएको थियो ।"
गोदावरी खुला दिसामुक्त,ललितपुर (कास) गोदावरी नगरपालिकालाई आइतबार खुला दिसामुक्त क्षेत्र घोषणा गरिएको छ । नगरभित्रका १४ वडाका सबै घरमा शौचालय निर्माण भइसकेकाले जनाउँदै खुला दिसामुक्त क्षेत्र घोषणा गरिएको हो ।
कर्माचार्यलाई अभिनन्दन,"काठमाडौं (कास) रक्तदान सेवामा योगदान पुर्याएको भन्दै नेपाल स्वंयसेवी रक्तदाता समाजका केन्द्रीय अध्यक्ष प्रेमसागर कर्माचार्यलाई नागरिक अभिनन्दन गरिएको छ । बूढानीलकण्ठस्थित नेपाल सितेरियो कराँते डो संघले गरेको अभिनन्दनमा एमाले महासचिव एवं सांसद ईश्वर पोखरलेले अभिनन्दनपत्र प्रदान गरेका थिए । कार्यक्रममा एसियन च्याम्पियनसिपका पदक विजेता खेलाडीहरू सुशीला तामाङ, अविनाश चौधरी र सुनील थिङ, अन्तर्राष्ट्रिय प्रशिक्षकहरू प्रेमलाल बम्जन र बुद्धवीर लामा, निर्णायकहरू सिर्जना अधिकारी, सेसुका राई, सानुबाबु तामाङ र हीरादेवी राई, समाजसेवी राजेन्द्र खडका, गोजुरियो कराँतेका अध्यक्ष गणेश कार्की, काठमाडौ ५ का प्रदेशसभा सदस्य नारायण सिलवाल र दीपक निरौला, प्रदेशसभा सदस्य सीता लामा, बूढानीलकण्ठका मेयर उद्धव खरेललगायतलाई पनि सम्मान गरिएको थियो ।"
विशेषज्ञ पठाउन आनाकानी,"थन्किए उपकरणबागलुङ सरकारले गत वैशाखमा मृगौलापीडितको नि:शुल्क डायलासिसका लागि धौलागिरि अञ्चल अस्पताललाई प्रदान गरेका उपकरण थन्किएका छन् । ९ महिनादेखि मेसिन प्रयोगमै आएका छैनन् । बिरामी भने हजारौं खर्चेर उपचारका लागि पोखरा र काठमाडांैलगायतका सहरमा धाइरहेका छन् ।अस्पताल प्रशासनले दक्ष स्वास्थ्यकर्मी अभावमा मेसिन सञ्चालन गर्न नसकेको जनाएको छ । मन्त्रालयले आवश्यक दरबन्दी नदिएपछि हामीले समयमै सञ्चालन गर्न सकेनौं, मेडिकल सुपरिन्टेन्डेन्ट डा सागरकुमार राजभण्डारीले भने, अस्पतालमै कार्यरत दुई स्वास्थ्यकर्मीलाई तालिममा पठाएका छौं । फर्केपछि सञ्चालन गर्न सकिएला । मेसिन सञ्चालन आउने आसमा धौलागिरी अञ्चल अस्पतालमा ३० जना बिरामीले उपचार गराउन निवेदन दिएका छन् । तर, मेसिन सञ्चालनमा नआउँदा अन्य जिल्लामा गई उपचार गर्न बाध्य छन् । बुबालाई ६ महिनादेखि पोखरामा राखेर उपचार गराइरहेको छु, जैमिनी१ का देव शर्माले भने, बुबाको कुरुवा बस्नुपर्छ । जागिर बागलुङमा भएपछि सास्ती खेपिरहेको छु । ७३ वर्षीय बिरामी लक्ष्मीप्रसाद आचार्यका छोरा देव र बुहारीले पालैपालो पोखरामा कुरुवा बसेर उपचार गराइरहेको गुनासो गरे । उनले आर्थिक व्ययभारभन्दा पनि कुरुवा बस्ने समस्या बढी भएको बताए ।मृगौलाको उपचार नि:शुल्क गर्ने सरकारको निर्णयअनुसार बागलुङमा २ वटा डायलासिस मेसिन आएका थिए । मेसिन सञ्चालन गर्न कम्तीमा तीन महिना तालिम गरेको दक्ष स्वास्थ्यकर्मी आवश्यक पर्छ । नि:शुल्क सेवा त पाइएन, बागलुङमै भएका मेसिन पनि चलेनन्, शर्माले भने, मेरो परिवारको दोहोरो बसाइँले जागिरै धरापमा परिसकेको छ । अस्पतालले सेवा थाल्न मानव अंग प्रत्यारोपण केन्द्रबाट एकजना दक्ष कर्मचारी माग गरेर पत्राचार गरे पनि मन्त्रालयले नपठाएपछि मेसिन थन्किएको जनायो । लामो समयदेखि थन्किएको मेसिनमा खराबी आउन सक्ने स्वास्थ्यकर्मीले बताए । अस्पतालमा उपचार सेवा दिने पर्याप्त भवनको पनि अभाव छ । दक्ष पनि आएनन्, भवन पनि अभाव छ, डा राजभण्डारीले भने, प्रशासनका कर्मचारीलाई छाप्रो बनाएर राखेका छौं । मेसिन भने जसरी पनि चलाउने व्यवस्था भइरहेको छ ।दक्ष स्वास्थ्यकर्मी नपाएकोले अस्पतालका कर्मचारीलाई तीनमहिने तालिममा पठाएको उनले बताए । अस्पतालमा दरबन्दी भएका विशेषज्ञ डाक्टर पनि नभएकोले धेरै सेवा अवरुद्ध छन् । सात वर्षदेखि निर्माणाधीन भवन अझै पूरा भएका छैनन् । तीनवटा भवनमध्ये २०६९ मा बनेको पहिलो भवनबाहेक दुईवटा अलपत्र छन् । अहिले अस्पतालले हाडजोर्नी, हाइड्रोसिल, एपेन्डिसाइट र सुरक्षित सुत्केरीका लागि अपरेसन सेवा दिँदै आएको छ । दरबन्दीमा आएका तीन विशेषज्ञ डाक्टर तीन महिना नबित्दै ठूला सहरी अस्पतालमा फर्केपछि सेवामा समस्या भएको हो । एउटा मन्त्रीले अस्पताललाई महत्त्व दिएर सरुवा गरी पठाउँछन्, अर्को मन्त्री आउन नपाउँदै ती डाक्टरहरू काजमा जान्छन्, मेसु डा राजभण्डारीले भने, अस्पताल प्रशासनलाई जानकारीसमेत नगराई उनीहरू फर्कने गर्छन् ।"
औषधि खरिदमा न्यून बजेट,"पोखरारोल्पा कास्कीका स्थानीय तहले अझै औषधि खरिद प्रक्रिया थालेका छैनन् । यसले स्वास्थ्य संस्थामा औषधि अभावको संकेत देखिएको छ । जिल्ला जनस्वास्थ्य कार्यालयले गत वर्ष खरिद गरेको औषधिले अहिलेसम्म धानिरहेको छ । कार्यालयले अझै एकडेढ महिनाका लागि पुरानो बक्यौताबाट औषधि खरिद गरी स्वास्थ्य संस्थामा पठाउने तयारी गरेको छ ।अघिल्लो वर्षको पर्याप्त स्टोरका कारण अहिलेसम्म थेगेको हो, जिल्ला जनस्वास्थ्य कार्यालयका प्रमुख दिनेशकुमार चापागाईंले भने, तर स्थानीय तहले वास्ता नगर्ने हो भने केही समयमै औषधि अभाव चर्किन सक्छ । खरिद प्रक्रिया लामो भएकाले पनि स्थानीय तहले अहिलेसम्म औषधि खरिद गरिसकेको भए राम्रो हुने भन्दै उनले औषधि खरिदका लागि बजेट पनि निकै कम रहेको बताए ।महानगरमा दुईवटा प्राथमिक स्वास्थ्य केन्द्र, २५ र १५ बेडका एकएक अस्पताल, १९ स्वास्थ्य चौकी, १३ सहरी स्वास्थ्य केन्द्र र दुईवटा आयुर्वेद गरी ३८ स्वास्थ्य संस्था छन् । तिनका लागि केन्द्रबाट ५ लाख र महानगरले आन्तरिक स्रोतबाट औषधि खरिदका लागि २५ लाख बजेट छुटयाएका छन् । महानगरले अहिलेसम्म औषधि खरिद प्रक्रिया भने सुरु गरेको छैन । औषधिको समस्या देखिएको छैन । हामी छिट्टै टेन्डर आहवान गरी खरिद प्रक्रियामा जान्छौं, महानगरअन्तर्गत स्वास्थ्य शाखा प्रमुख हेमन्त पौडेलले भने, औषधिका लागि बजेट न्यून छ । उनका अनुसार महानगरका लागि केन्द्रले ससर्त अनुदान ११ करोड विनियोजन गरेको छ । महानगरले ५ करोड रुपैयाँ समग्र स्वास्थ्य क्षेत्रका लागि छुटयाएको छ । महानगरभित्र १ सय २८ स्थायी र अन्य करारका गरी करिब दुई सय कर्मचारी कार्यरत छन् । उक्त रकम तलबभत्तामै जान्छ । महानगरले बजेट राम्रै छुटयाएको हो, पौडेलले भने, तर जनसंख्या, स्वास्थ्य संस्था, कर्मचारी संख्याजस्ता कारणले यो रकम अपुग हुने देखिन्छ । मेयर मानबहादुर जीसीले औषधि अभाव नभएको भन्दै खरिद प्रक्रियालगायतबारे बुझ्नुपर्ने भन्दै थप कुरा गर्न मानेनन् । सिटामोल पनि किन्न पुग्दैन१७ स्वास्थ्य संस्था रहेको माछापुच्छ्रे गाउँपालिकामा २ करोड ३८ लाख ७२ हजार केन्द्रीय बजेट विनियोजित भएको छ । गाउँपालिकाले १३ लाख २० हजार रुपैयाँ छुट्याएको छ । केन्द्रबाट आएको बजेटबाट ३ लाख रुपैयाँको औषधि किन्ने योजना रहेको स्वास्थ्य शाखा प्रमुख हरिलाल आचार्यले बताए । हामी औषधि खरिद प्रक्रियामा छौं । तर, बजेट कम भएकाले सिटामोल पनि किन्न पुग्दैन, उनले भने, अहिले अभाव नभएकाले समस्या नदेखिएको हो । अब थप रकम जुटाएर औषधि नल्याउने हो भने समस्या आउँछ । रूपा गाउँपालिकाका स्वास्थ्य संस्थामा औषधि अभाव सुरु भइसकेको छ । छालाको मल्हमलगायत केही एन्टिबायोटिक औषधि नपाइएको स्वास्थ्य शाखा प्रमुख आनन्दलाल जोशीले बतााए । औषधिका लागि जम्मा २ लाख १० हजार रुपैयाँ मात्रै छुट्याइएको छ । औषधिका लागि अझै १५ लाख आवश्यक पर्छ, उनले भने, अहिलेसम्म जनस्वास्थ्य कार्यालयले दिएको औषधिले धानेको छ । यो वर्ष ८ लाख रुपैयाँको औषधि चाहिन्छ । अन्नपूर्ण गाउँपालिकामा पनि बजेट अपुग भएको स्वास्थ्य शाखा प्रमुख ऋषिराम पौडेलले बताए । ५ स्वास्थ्यचौकी र ४ सामुदायिक स्वास्थ्य इकाइ रहेको गाउँपालिकामा एक करोड ८० लाख केन्द्रबाट र गाउँपालिकाबाट जम्मा १० लाख रुपैयाँ छुट्याइएको छ । औषधिका लागि अहिलेसम्म कुनै समस्या देखिएको छैन । छिट्टै खरिद प्रक्रियामा जानेछौं, पौडेलले भने, बजेट भने कम छ । अन्नपूर्णले ५ लाख रुपैयाँ औषधिका लागि छुट्याएको छ । नपुगे आन्तरिक आयस्रोतबाट खरिद गर्ने प्रतिबद्धता गाउँपालिका अध्यक्ष युवराज कुँवरले जनाए । उता मादी गाउँपालिकाले भने २ लाख ६० हजार रुपैयाँको औषधि खरिद गरेर अहिले स्वास्थ्य संस्थामा जाने क्रममा छ । तर त्यतिले मात्र पुग्ने अवस्था भने छैन । गाउँपालिकाले छुट्टाएको १४ लाख रुपैयाँ कम भएकाले बजेटमा सुधार गर्ने योजना रहेको त्यहाँका स्वास्थ्य शाखा प्रमुख अर्जुनबहादुर क्षत्रीले बताए । मादीमा एक प्राथमिक स्वास्थ्य केन्द्र, ७ हेल्थपोस्ट र ६ सामुदायिक स्वास्थ्य इकाई छन् । गत वर्ष जिल्ला जनस्वास्थ्यले ८५ लाखको औषधि खरिद गरेको थियो । गत वर्ष धेरैको औषधि किनिएकाले स्टक रहेर दिइएको तर अब भने सकिएकाले केही समयमै समस्या आउने प्रमुख चापागाईंले बताए । औषधि खरिद प्रक्रिया ढिला भइसकेको छ । अब सुरु गर्दा पनि तीन महिनाजति लाग्छ, उनले भने । अलमलमै जनप्रतिनिधिऔषधि खरिद गर्ने अधिकार प्रत्यायोजन गरिए पनि आवश्यक प्रक्रिया जानकारी नहुँदा रोल्पाका धेरै स्थानीय तहमा अलमल देखिएको छ । पर्याप्त कानुनी व्यवस्था र जानकारी अभावमा स्थानीय तहले ग्रामीण क्षेत्रसम्म औषधि खरिद गरेर पठाउन सकेका छैनन् । स्थानीय तहमा जनप्रतिनिधि र कर्मचारी सबै नयाँ भएकाले यस्तो समस्या आएको हो ।स्थानीय तहको निर्वाचन सकिएको ७ महिना भइसके पनि जिल्लाका १० वटै तहमा औषधि खरिद प्रक्रियाबारे जानकारी पुग्न सकेको छैन । पूर्वी रोल्पाको सुवर्णावती गाउँपालिकाले औषधि खरिद गर्न प्रक्रिया थाल्ने जनायो । स्वास्थ्य इन्चार्ज मोतिम आलमले भने, प्रतिनिधि र प्रदेशसभाको निर्वाचनमा व्यस्त हुनुपरेकाले औषधि खरिद प्रक्रिया ढिलो भएको हो । अब छिट्टै काम सुरु हुन्छ । सुवर्णावतीमा औषधि खरिद गर्न यसर्ततर्फ ४ लाख १० हजार र नि:सर्ततर्फ २० लाख बजेट छुट्याइएको छ । दक्षिण रोल्पास्थित रुन्टीगढी गाउँपालिकामा पनि आवश्यक औषधि खरिद गर्न टेन्डर प्रक्रिया अझैसम्म थालिएको छैन । स्वास्थ्य क्षेत्र हेर्ने गाउँपालिकाका इन्चार्ज बुद्धिजीवी सेजवालले भने, स्थानीय तहमा आवश्यक कानुन र नियम अझैसम्म नबनेकाले काम गर्न मुस्किल भएको हो । उनले पहिलो चरणअन्तर्गत केही औषधि खरिद गरिए पनि गाउँपालिकाको योजना तर्जुमा गोष्ठीमार्फत बनाइएको योजना कार्यान्वयन गर्न नसकिएको बताए । रुन्टीगढीमा औषधि खरिद गर्न ससर्ततर्फ ४ लाख र नि:सर्ततर्फ ४० लाख बजेट विनियोजन गरिएको छ । सदरमुकाम रहेको रोल्पा नगरपालिकाले भने औषधि खरिद गर्न ससर्ततर्फ ४ लाख ७० हजार बजेट छुट्याएको छ । तर त्यो बजेटले वर्षभर पुग्दैन । नगरपालिकाका स्वास्थ्य क्षेत्रका इन्चार्ज टंक गिरीका अनुसार कात्तिकमा १५ लाखको औषधि खरिद गरिएको थियो । स्थानीय स्वास्थ्य संस्थाहरूमा आवश्यक औषधि पुर्याउन एकैपटक भन्दा पटक पटक खरिद गर्नुपर्ने अवस्था रहेको गिरीले बताए । तर खरिद प्रक्रियाबारे आवश्यक कानुन अभावमा पनि स्थानीय तहले निकै झमेला बेहोर्दै आएको उनको अनुभव छ । नगरपालिकाले औषधि खरिदतर्फ वार्षिक ५४ लाख बजेट छुट्याएको छ ।जिल्ला स्वास्थ्य कार्यालयका अनुसार सरकारले स्वास्थ्य संस्थामार्फत अति आवश्यक औषधि (एसेन्सिएल ड्रग्स) यस अघिदेखि नै नि:शुल्क रुपमा वितरण गर्दै आएको छ । स्थानीय तहलाई उक्त जिम्मेवारी सुम्पने प्रावधान ल्याइए पनि काममा छिटो छरितो र स्पष्टता ल्याउन सकेको छैन । जिल्ला स्वास्थ्य कार्यालयका स्टोरकिपर मणिराम बुढाले औषधि खरिद गर्ने जिम्मेवारी र अधिकारी स्थानीय तहमा गएको बताए । उनले केही प्रकारको औषधि जिल्ला स्वास्थ्यले नै खरिद गरेर स्थानीय तहमा पठाउने गरेकोसमेत जनाए । सरकारले सबै स्थानीय तहलाई ६ लाख बजेट पठाएर औषधि खरिद गर्न अधिकार दिए पनि उक्त बजेट निकै कम हो, उनले भने । त्रिवेणी गाउँपालिका अध्यक्ष शान्तकुमार वलीले गाउँपालिकाले के कसरी बजेट विनियोजन गर्ने र स्वास्थ्य क्षेत्रमा कति लगानी गर्ने भन्ने विषयमा बुझ्न थालिएको बताए । हामी नयाँ छौं, अधिकार मात्र पाएर भएन, आवश्यकता र बजेट पुग, अपुगबारे समेत अध्ययनबाट पत्ता लगाउनुपर्ने भएको छ, उनले भने ।"
गाउँका केन्द्र सुनसान,"चितवन (कास) भरतपुर१४ शिवनगरमा रहेको प्राथमिक स्वास्थ्य केन्द्रको प्रसूति केन्द्र (बर्थिङ सेन्टर) प्राय: सुनसान हुन्छ । केन्द्रमा सुत्केरी गराउने दक्ष स्वास्थ्यकर्मी छन् । तर, आर्थिक अवस्था अलिक सबल भएका स्थानीय सुत्केरी गराउन सहर जाने चलनले केन्द्र सुनसान हुने गरेका छन् ।आर्थिक अवस्था कमजोर भएका विपन्न बस्तीका महिला भने सुत्केरी गराउन आउँछन् । चेतनाको कमीले हो वा अन्य के कारण हो ? बुझ्नै सकिएको छैन, सिनियर अनमी पूजा गिरीले भनिन्, घर अगाडि सेवा उपलब्ध हुँदाहुँदै पहुँचवाला सुत्केरी गराउन सहर जान्छन् । गत वर्ष स्वास्थ्य केन्द्रको लक्ष्य २ सय ३१ रहे पनि २३ जनाले मात्र सुत्केरी सुविधा लिए । यस वर्ष २ सय ५७ को लक्ष्य दिइएको छ । साउनयता ६ महिनाको अवधिमा ११ जना मात्र सुत्केरी गराउन आएको अनमी गिरीले बताइन् । केन्द्रमा पाठेघरको मुखको क्यान्सर परीक्षण सेवा पनि सुरु भएको छ । अस्थायी परिवार नियोजन, सुरक्षित गर्भपतन, गर्भवती जाँच सेवा र एचआईभी परीक्षणलगायतका सेवा दिने गरिएको छ ।स्वास्थ्य केन्द्र प्रमुख डा नीरज शर्माले दक्ष स्वास्थ्यकर्मी हँुदाहुँदै स्थानीय सुत्केरी गराउन सहरकै अस्पताल पुग्ने गरेको बताउँछन् । गर्भवती नियमित जाँचका लागि आउँछन्, उनले भने, व्यथा लागेपछि सहर पुग्छन् । हामी नजानुस् भन्न पनि सक्दैनांै । त्यसैले लक्ष्यमा पुग्न सकेका छैनांै ।भरतपुरमा रहेको सरकारी अस्पतालमा भने भुइँमै सुत्केरी गराइन्छ । छिमेकी जिल्लाका सुत्केरीको पनि यहाँ चाप हुन्छ । बेड अभावले भुइँमै सुत्केरी गराउन बाध्य हुने अस्पताल विकास समिति अध्यक्ष राजकुमार राजभण्डारीले बताए । ग्रामीण भेगका स्वास्थ्य केन्द्रमा बर्थिङ सेन्टरको सुविधा भए पनि मानिसहरू सहर नै आउँछन्, उनले भने, अविश्वास र चेतना अभावमा त्यसो गरेका होलान् । जिल्ला जनस्वास्थ्य कार्यालयका अनुसार माडी अस्पताल, सिद्धि, जुटपानी, खैरहनी र बकुलरलगायतका बर्थिङ सेन्टरमा लक्ष्य अनुसार सुत्केरी गराउन सकिएको छैन ।शक्तिखोरस्थित स्वास्थ्य केन्द्रमा पनि यस्तै समस्या छ । यहाँ चेपाङ महिला गर्भवती जाँच र सुत्केरी गराउन आउँछन् । तर, दिइएको लक्ष्य पूरा हुँदैन । जनस्वास्थ्य प्रमुख विजयकुमार झाले जिल्लाभर ३० वटा बर्थिङ सेन्टर रहेको बताए । सेवा भएर पनि सुत्केरी गराउन आउँदैनन्, उनले भने, थप सुविधा खोज्दै नजिकका ठूला अस्पताल जान्छन् । त्यसले गर्दा सेन्टरलाई दिइएको लक्ष्य पूरा हुने अवस्था छ्रैन ।"
खुला क्षेत्र जोगाऔं,"राजधानीका सार्वजनिक खुला ठाउँ भौतिक संरचनाले भरिँदै गर्दा त्यसलाई नियन्त्रण गर्न सम्बन्धित निकायले चासो नदेखाउनु उदेकलाग्दो छ । जनघनत्व वृद्धिसँगै राजधानीका खुला क्षेत्र खुम्चिँदै गए पनि संरक्षणका लागि सरकारले स्पष्ट नीतिसमेत बनाउन सकेको छैन । स्थानीय तहमा जनप्रतिनिधि बहाल भइसके पनि उनीहरूबाट खुला क्षेत्र जोगाउन ठोस पहलकदमी भएको पाइँदैन । दुई वर्षअघिको भूकम्पले खुला क्षेत्रको महत्त्व अनुभूत गराए पनि त्यसलाई सबैले बिर्सँदै गएजस्तो देखिन्छ । सरकारी निकायको गैरजिम्मेवारीका कारण वातावरणीय सन्तुलन, सहरी सौन्दर्य तथा सामाजिक र सांस्कृतिक महत्त्वका खुला क्षेत्र मासिँदा त्यसको प्रत्यक्ष मर्का भने स्थानीय समुदायले बेहार्नुपर्छ । जग्गाको स्वामित्ववाला निकायले तत्काल हात लाग्ने आर्थिक लाभलाई प्राथमिकता दिनाले सार्वजनिक महत्त्वका खुला ठाउँ मासिँदै गएका हुन् । राजधानीका खुला ठाउँहरू व्यापारिक प्रयोजनका भौतिक संरचनाले भरिन लागेका छन् । काठमाडौंको पुरानो बसपार्कमा व्यापारिक भ्यू टावर बनाइन थालेपछि खुलामञ्च बसपार्कमा परिणत भएको छ । महानगरपालिका मुख्यालयअगाडिको खुला ठाउँमा नेपाली सेनाले भवन बनाएको छ । सेनाले आर्मी अफिसर्स क्लब रहेको ठाउँमा पनि नयाँ संरचना बनाउँदै छ । सिंहदरबारभित्रको खुला ठाउँमा पनि भौतिक संरचना बनिरहेका छन् । भृकुटीमण्डपको चौर मासेर व्यापारिक प्रयोजनमा लगाइएको छ । यस्तै, ललितपुर, पुल्चोकस्थित मदन स्मारक माविको चौरमा बिजनेस कम्प्लेक्स बन्न लागेको छ । महेन्द्र आदर्श विद्याश्रम माविको सातदोबाटोस्थित १२ रोपनी जग्गामा अहिले डिपार्टमेन्टल स्टोर सञ्चालित छ । यसरी नै अतिक्रमणमा परेका खुला ठाउँ राजधानीमा थुप्रै छन् । उपत्यका विकास प्राधिकरणले २०७१ सालमा उपत्यकाका ८ सय ८७ ठाउँलाई खुला क्षेत्रका रूपमा पहिचान गरेको थियो । त्यतिबेला सार्वजनिक जग्गा, विद्यालय, कलेज, अस्पतालका चौर, नदी किनारलाई खुला क्षेत्र भनेर छुटयाइएको हो । सरकारले २०६९ सालमा ८३ वटालाई सार्वजनिक स्थल भनेर राजपत्रमै सूचना छपाएको थियो । दुई वर्षअघिको भूकम्पपछि सरकारले जारी गरेको बस्ती विकास, सहरी योजना तथा भवन निर्माणसम्बन्धी आधारभूत मार्गदर्शनअनुसार खुला क्षेत्र भन्नाले कुनै भौतिक संरचना निर्माण गर्न निषेध गरिएको क्षेत्र हो, जहाँ कुनै पनि संरचना निर्माण गर्न पाइँदैन । सार्वजनिक, पर्ती, ऐलानी जमिनसमेत खुला क्षेत्रभित्र पर्छन् । तर सीमित व्यक्ति वा समूहको स्वार्थका कारण त्यस्ता खुला क्षेत्र मासिँदै गएका छन् । कतिपय खुला क्षेत्रमा भौतिक संरचना बनिसकेका छन्, कतै बन्दै छन् त कतै निर्माण तयारी छ । खुला क्षेत्र मासिँदै गर्दा नियन्त्रणका लागि कसैले पनि चासो देखाएको छैन । कतिपय समुदायले आवाज उठाउने गरे पनि सुनुवाइ हुने गरेको छैन । त्यसो त सरकारले २०७१ सालमा उपत्यकाको खुला क्षेत्र संरक्षण गर्ने नीति तथा कार्यक्रम ल्याएको थियो । तर बजेट नै विनियोजन नभएपछि कार्यान्वयनमा आउन सकेन । २०७२ सालको भूकम्पपछि सरकारले काठमाडौं उपत्यकाको दीर्घकालीन विकासका लागि बनाएको कार्ययोजनामा सम्भावित खुला क्षेत्र पहिचान गरी तिनको संरक्षण तथा संवद्र्धनमा विशेष जोड दिने तथा प्रत्येक समुदायका लागि आपत्कालीन स्थितिमा निश्चित खुला क्षेत्र तोकिने उल्लेख थियो । कार्ययोजनामा सार्वजनिक जग्गा कोही कसैलाई कुनै पनि प्रयोजनका लागि हकभोग हस्तान्तरण गर्न वा उपभोग गर्न सिफारिस गर्न नपाइने भनिएको छ । तर कार्ययोजना कार्यान्वयन नै हुन सकेको छैन । प्राकृतिक विपत्तिमा आश्रय लिनसमेत सकिने खुला क्षेत्र साँघुरिँदै जानु गम्भीर चिन्ता लिनुपर्ने विषय हो । खुला क्षेत्र स्थानीय समुदायको जीवनशैलीसँग समेत जोडिएको हुन्छ । यसको वातावरणीय प्रभाव पनि छ । त्यसैले खुला क्षेत्र संरक्षण अत्यावश्यक छ । सार्वजनिक खुला क्षेत्रका सम्बन्धमा तत्काल प्राप्त हुने आर्थिक लाभलाई भन्दा पनि दूरगामी प्रभावलाई ख्याल गर्नुपर्छ । यसका लागि प्रस्ट नीति बनाउन ढिलाइ भइरहेको छ । अब भने सम्बन्धित निकायले जतिसक्दो छिटो नीति बनाएर खुला क्षेत्र संरक्षणमा जुट्नुपर्छ, आवश्यकताअनुसार नयाँ खुला क्षेत्र तयार गर्नुपर्छ र सार्वजनिक खुला ठाउँमा अनधिकृत रूपमा भौतिक संरचना बनाइएका भए तिनलाई तत्काल हटाउनुपर्छ ।"
कांग्रेस सुधारको मार्गचित्र,"बीपी कोइरालाको नेतृत्वमा स्थापित नेपाली राष्ट्रिय कांग्रेस र नेपाल प्रजातन्त्र कांग्रेसबीच महावीरशमशेरको कोलकाताको टाइगर सिनेमाहलमा एकीकरण भई अस्तित्वमा आएको नेपाली कांग्रेसको प्रतिनिधिसभाप्रदेशसभा निर्वाचनमा लज्जास्पद पराजय भएपछि यसको भविष्यको बारेमा गम्भीर बहस प्रारम्भ भएको छ । कांग्रेसको सैद्धान्तिक विचलन, असफल नेतृत्व र अनिश्चित भविष्यको बारेमा लामो समयदेखि बहस हुँदै आइरहे पनि नेतृत्व वर्गले गम्भीर रूपमा लिएको थिएन । तर निर्वाचन परिणाम सार्वजनिक भएपछि उक्त बहसले कांग्रेसभित्र पनि ठोस आकार ग्रहण गरेको छ । नेपालको लोकतान्त्रिक आन्दोलनको इतिहासमा विशिष्ट योगदान गरेको पार्टी किन यसरी पराजित भयो ? कांग्रेसका केही नेताहरूले दाबी गरेजस्तै वामपन्थी गठबन्धन र अन्तरिक घातप्रतिघातको कारणले मात्रै हो कि पराजयका अन्य कारणहरू पनि छन् ? कांग्रेस सभापति एवं प्रधानमन्त्री शेरबहादुर देउवाको असफलता हो कि कांग्रेसको नीति र सिद्धान्त जनताबाट अस्वीकृत भएको हो ? उक्त आधारभूत प्रश्नहरूमाथि कांग्रेसले आत्मसमीक्षा गर्ने कि नगर्ने ? यदि कांग्रेसलाई पुनर्जीवन दिने हो भने उक्त प्रश्नहरूको वस्तुनिष्ठ समीक्षा गरी ठोस निष्कर्षमा पुग्नु अपरिहार्य छ । सिद्धान्तको पुनर्परिभाषा कांग्रेसका दस्ताबेजहरूमा राष्ट्रियता, लोकतन्त्र र समाजवादलाई मार्गनिर्देशक सिद्धान्तको रूपमा व्याख्या गरिएको छ । तर ती सिद्धान्तहरूमाथि कांग्रेसकै कारणले पटकपटक प्रश्नचिह्न खडा भएको छ । उसले राष्ट्रियताको संरक्षण र संवद्र्धनलाई मूलमन्त्रको रूपमा व्याख्या गरेको छ । तर राष्ट्रियताको संवद्र्धन तथा राष्ट्रिय स्वाधीनता र राष्ट्रिय स्वाभिमानको रक्षार्थ इतिहासको कतिपय कालखण्डमा कांग्रेस चुकेको आरोप लाग्दै आएको छ । कांग्रेस सरकारको समयमा भारतसँग भएका प्राकृतिक साधनस्रोतका सम्झौताहरू मात्रै होइन, २०७२ मा संविधान जारी भएपछि गरिएको भारतीय नाकाबन्दी प्रकरणमा रहस्यमय मौनताको कारणले राष्ट्रियताप्रतिको प्रतिबद्धता खण्डित भएको छ । त्यसैले कांग्रेसको छवि भारतपरस्त बनेको छ । भारतसँग घनिष्ठ तथा विशिष्ट कूटनीतिक, आर्थिक, सामाजिक, सांस्कृतिक तथा व्यापारिक सम्बन्ध छ । त्यसैले भारतसँगको सम्बन्धलाई नेपालले विशेष महत्त्व दिनुपर्छ । तर विशेष सम्बन्धको नाममा नेपालको राष्ट्रिय स्वार्थलाई तिलाञ्जली दिनु हुँदैन । त्यसैले कांग्रेसले राष्ट्रियता, नेपालको विदेश नीति तथा भारत र चीनसँगको सम्बन्धको बारेमा स्पष्ट दृष्टिकोण सार्वजनिक गर्नुपर्छ र कांग्रेसले पुनर्जीवन पाउन वास्तविक राष्ट्रवादी पार्टीको रूपमा स्थापित हुन सक्नुपर्छ । कांग्रेसले जहानियाँ राणा शासन र निरंकुश पञ्चायती शासन उन्मूलन गरी लोकतन्त्र तथा तानाशाही राजतन्त्रको अन्त्य गरी गणतन्त्र स्थापनार्थ नेतृत्वदायी भूमिका निर्वाह गर्यो । तर लोकतन्त्रको संवद्र्धन र संस्थागत विकासमा अपेक्षित योगदान गर्न नसकेको मात्रै होइन, कांग्रेसको शासनकालमा नै लोकतान्त्रिक मूल्यमान्यतामाथि गम्भीर आँच आएको आरोप लाग्दै आएको छ । स्वच्छ छवि भएकी सर्वोच्च अदालतकी तत्कालीन प्रधानन्यायाधीश सुशीला कार्कीमाथि महाअभियोग र नेपाल प्रहरीको आईजीपी नियुक्तिमा सरकारको नाङ्गो हस्तक्षेपले लोकतान्त्रिक मूल्यमान्यता, न्यायिक स्वतन्त्रता तथा विधिको शासनलाई मात्रै चुनौती दिएन कि लोकमानसिंह कार्की प्रकरणमा संदिग्ध चरित्रले कांग्रेसको नियतमाथि नै प्रश्न उठेको थियो । यसैगरी भ्रष्टाचार, आर्थिक अनियमितता तथा प्रधानमन्त्री देउवाका विवादास्पद निर्णयहरूका कारणले कांग्रेस जनतामा अत्यन्त अलोकप्रिय भएको थियो । बीपीले प्रतिपादन गरेको लोकतान्त्रिक समाजवादी अर्थनीति त्यागेर उदारीकरण, भूमण्डलीकरण र निजीकरणलाई अनुकरण गर्दा जनाधार कमजोर भएको आवाज पनि स्वयम् कांग्रेसभित्रैबाट उठेको छ । तर सन् ९० को दशकमा उदार अर्थनीतिको विकल्प थिएन । पहिलो, विश्वव्यापी रूपमै उदार लोकतन्त्र र उदार अर्थतन्त्रको लहर थियो । दोस्रो, शास्त्रीय समाजवादी अर्थनीति पनि समाधान थिएन । तर नेपाली कांग्रेसको आदर्शअनुरूप कल्याणकारी राज्य र समतामूलक समाज स्थापनार्थ उदार अर्थनीतिले कति सकारात्मक योगदान गर्यो ? गम्भीर समीक्षाको विषय हो । पुँजीवाद र उदार अर्थनीतिको प्रणेता अमेरिका नै उदार अर्थनीति र भूमण्डलीकरणको विपक्षमा गएपछि आर्थिक वृद्धि र सामाजिक सुरक्षाका बीचमा सन्तुलन गरी समाजवादलाई पनि पुनव्र्याख्या गर्नुपर्ने अनिवार्य परिवेश सिर्जना भएको छ । स्थापनाकालदेखि अंगीकार गरेको मौलिक सिद्धान्त त्यागेर गणतन्त्र, धर्मनिरपेक्षता, संघीयता स्वीकार गरेको कारणले कमजोर भएको सार्वजनिक अभिव्यक्ति कतिपय समय र सन्दर्भमा कांग्रेसका केही जिम्मेवार नेताहरूले दिंदै आएका छन् । तर गणतन्त्र, धर्मरिपेक्षता, संघीयतालाई स्वीकार गरेको कारणले होइन, जनताको भावनाअनुरूप भएको परिवर्तनलाई आत्मसात् गर्न नसकेको कारणले कांग्रेस अलोकप्रिय भएको हो । सायद बीपी जीवित भएको भए गणतन्त्र, धर्मनिरपेक्षता, संघीयताको प्रस्तावक उनी नै हुने थिए । बीपीको नेतृत्वमा कांग्रेस सबैभन्दा राष्ट्रवादी, लोकतान्त्रिक, अग्रगामी र प्रगतिशील थियो । त्यसैले स्थापनाको ५ वर्षमै राणा शासनको अन्त्य गरी २००७ सालमा प्रजातन्त्र स्थापना गर्न सफल भएको थियो भने २०१५ सालको आम निर्वाचनमा दुईतिहाइ सिटमा विजय हासिल गरेको थियो । त्यसैले कांग्रेसलाई कन्जरभेटिभ होइन, थप लोकतान्त्रिक, अग्रगामी र प्रगतिशील पार्टीको रूपमा रूपान्तरण गर्नुपर्छ । पार्टी पुन:संरचना देश संघीय लोकतान्त्रिक गणतन्त्रको रूपमा रूपान्तरण भएको एक दशक भइसक्यो । तर कांग्रेस अहिलेसम्म पनि एकात्मक प्रणालीकै आधारमा सञ्चालित छ । त्यसैले विधान संशोधन गरी सबैभन्दा पहिले पार्टीको संघीयकरण गर्नुपर्छ र संघीय प्रणालीको अभ्यासअनुरूप पार्टी सञ्चालन गर्नुपर्छ । वास्तवमा संघीयकरण गर्ने उद्देश्यले मात्रै होइन कि कांग्रेसको शास्त्रीय र पुरातन संगठन प्रणालीलाई पनि आमूल परिवर्तन गर्नु अपरिहार्य छ । कांग्रेसको विधान र संगठन प्रणाली नै नीतिमुखीभन्दा नेतामुखी छ । केन्द्रदेखि गाउँसम्मका संगठन संयन्त्रहरू गतिशील र कार्यमूलक छैनन् । पार्टीको निर्णय प्रक्रिया पनि लोकतान्त्रिक र समावेशी छैनन् । पार्टीका महत्त्वपूर्ण निर्णयहरू सभापति, पदाधिकारी र सीमित प्रभावशाली नेताहरूले गर्छन् । त्यसैले कांग्रेसका अधिकांश निर्णय विवादास्पद हुन्छन् । केन्द्रीय सदस्यहरूले समेत सार्वजनिक सञ्चारमाध्यमबाट उक्त निर्णयहरू जानकारी पाउनुपर्ने अवस्था छ भने पार्टी सञ्चालन प्रवृत्ति कति अलोकतान्त्रिक र अपारदर्शी होला ? नेताहरूले सिद्धान्तलाई भन्दा सत्तालाई र संस्थालाई भन्दा गुटलाई महत्त्व दिएको देखिन्छ । कांग्रेस पार्टीका कार्यकर्ताहरू पनि जनतामुखी होइन, नेतामुखी छन् । उनीहरू जनताको घरदैलो होइन, नेताहरूको घरदैलो धाउँछन् । त्यसैले कांग्रेसका नेतादेखि कार्यकर्तासम्म जनतासँग विमुख भएका छन् । त्यसैले उसको विधान मौलिक रूपमा नै संशोधन गरी पूर्ण लोकतान्त्रिक प्रक्रियाद्वारा सञ्चालित हुने प्रणालीलाई प्रत्याभूत गर्नुपर्छ । नेतादेखि कार्यकर्तासम्मलाई जनता र पार्टीका सदस्यप्रति उत्तरदायी हुने प्रणाली विकसित गर्नुपर्छ र विधिसम्मत प्रक्रियाअनुरूप पार्टी सञ्चालन गर्नुपर्छ । यसरी पुन:संरचना गर्दा कांग्रेसले लोकतान्त्रीकरण, पारदर्शिता र समावेशीकरणलाई विशेष प्राथमिकता दिनुपर्नेछ र आन्तरिक लोकतन्त्रलाई सुनिश्चित गर्नुपर्नेछ ।पार्टी सञ्चालन प्रणालीलाई लोकतान्त्रिक, पारदर्शी र समावेशी बनाउन संस्थापक नेता बीपीबाट शिक्षा लिए हुन्छ । बीपीले समावेशी शब्दको प्रयोग गरेनन् । तर उनले नेतृत्व गरेको कांग्रेस अहिलेभन्दा भौगोलिक, जातीय, धार्मिक तथा सांस्कृतिक दृष्टिले समावेशी थियो । त्यसैले गणेशमान सिंह, परशुनारायण चौधरी, शेख इद्रिस, योगेन्द्रमान शेरचन, प्रेमराज आङदेम्बे, मंगलादेवी सिंह, द्वारिकादेवी ठकुरानी, धनमानसिंह परियारहरू नेतृत्व पंक्तिमा पुगेका थिए । बीपीको कार्यकालमा पार्टी सञ्चालन प्रक्रिया लोकतान्त्रिक र निर्णय प्रक्रिया समावेशी थियो । त्यसैले कांग्रेस लोकप्रिय पार्टीको रूपमा स्थापित भएको थियो ।नेतृत्व हस्तान्तरणनिर्वाचनमा लज्जास्पद पराजयपछि सभापति देउवाले नैतिकताको आधारमा राजीनामा गर्नुपथ्र्यो तर गरेनन् । जति दिन देउवा सभापति रहन्छन्, कांग्रेस थप कमजोर र अलोकप्रिय हुँदै जानेछ । यदि कांग्रेसलाई पुनर्जीवन दिने हो भने देउवाको राजीनामा, विशेष महाधिवेशन र नयाँ वैचारिक नेतृत्व पूर्वसर्तहरू हुन् । विशेष महाधिवेशनमा पार्टीको पराजयलगायत सिद्धान्त, नीति र नेतृत्वको बारेमा व्यापक बहस गर्नुपर्छ । तर देउवाको नियत र कांग्रेसको विगतको नजिरको आधारमा विश्लेषण गर्दा देउवाको राजीनामा र विशेष महाधिवेशनको सम्भावना क्षीण देखिन्छ । सम्भवत: कांग्रेस संसदीय दलको नेता र अर्को महाधिवेशनमा सभापतिको उम्मेदवार पनि देउवा आफैं भए भने आश्चर्य नमाने हुन्छ । निर्वाचन भएको डेढ महिनासम्म केन्द्रीय समितिको बैठक त बसेको छैन भने देउवा कति संवेदनाशून्य होलान् ? सत्ता र शक्तिलाई नै सिद्धान्त ठान्ने देउवाले सहज रूपमा नेतृत्व हस्तान्तरण नगर्लान् । तर अब उनीसँग पनि विकल्पहरू सीमित छन् । त्यसैले ढिलो वा छिटो नेतृत्व हस्तान्तरणको विकल्प छैन किनभने देउवाको असफलता र नेतृत्व हस्तान्तरणको प्रश्न पार्टी पङ्क्तिबाटै यति सशक्त रूपमा उठ्दै गइरहेको छ कि उनले चाहेर पनि रोक्न सक्ने सम्भावना छैन । अब कस्मेटिक सुधारको कुनै अर्थ छैन, आमूल परिवर्तन नगरेसम्म कांग्रेसको पुनर्जीवन सम्भव छैन । तर नेतृत्व हस्तान्तरण विगतमा जस्तो कुल, गोत्र र वंशज वा वरिष्ठता र मर्यादाक्रमका आधारमा होइन, एक्काईसौं शताब्दीका जटिल चुनौतीहरूको सामना गर्न सक्ने विचार, सिद्धान्त, योग्यता र क्षमताको आधारमा गर्नुपर्छ । विगत लामो कालखण्डदेखि कांग्रेसमा नेतृत्व विकास प्रक्रिया अवरुद्ध छ । गगन थापा, विश्वप्रकाश शर्मा, धनराज गुरुङ, गुरुराज घिमिरे, प्रदीप पौडेल, बद्री पाण्डेजस्ता लोकप्रिय युवा नेताहरूले पार्टीमा अपेक्षित भूमिका नपाएको मात्रै होइन, सकेसम्म निषेध गर्ने प्रयास गरिँदै आएको छ । अहिले विश्वप्रकाश शर्माको प्रवक्तामा नियुक्ति नेतृत्व हस्तान्तरण प्रक्रियाको प्रारम्भिक संकेत हो । २०४८ सालमा प्रधानमन्त्री बनेपछि गिरिजाप्रसाद कोइरालाले डा रामशरण महत र महेश आचार्यजस्ता युवा अर्थशास्त्रीहरू तथा नरहरि आचार्यजस्ता बौद्धिक व्यक्तित्वहरूलाई अगाडि बढाएका थिए । तर देउवा सभापति भएपछि आफ्नो गुटको संरक्षणबाहेक कुनै उल्लेखनीय काम गरेनन् ।कांग्रेसको वर्तमान नियति र भविष्यको बारेमा विश्लेषण गर्दा दुइटा उदाहरण अत्यन्त सान्दर्भिक छन् भारतीय कांग्रेस र बेलायतको लेबर पार्टीको उतारचढाव । भारतीय कांग्रेसको असफलता र बेलायतको लेबर पार्टीको सफलताबाट शिक्षा लिनु स्वयम् कांग्रेस र कांग्रेसीहरूकै स्वास्थ्यका लागि उपयुक्त हुनेछ । बेलायती साम्राज्यवादलाई पराजित गरी भारतलाई स्वतन्त्र बनाएको तथा आधुनिक भारत निर्माणमा विशिष्ट योगदान गरेको भारतीय कांग्रेसको इतिहास नेपाली कांग्रेसको भन्दा सुनौलो र गौरवशाली छ । तर भारतीय कांग्रस इतिहासमा अहिले सबैभन्दा कमजोर छ, किन ? तपसिलमा अनन्त कारणहरू पनि छन् । तर प्रमुख कारणहरू हुन् : वंशजको आधारमा आएका राहुल गान्धीको कमजोर नेतृत्व र मनमोहन सिंहको सरकारका भ्रष्टाचार र आर्थिक अनियमितताका विवादास्पद निर्णयहरू । परिवर्तित परिवेशमा आर्थिक नीतिप्रति अकर्मण्य भएको कारणले सन् ८० को दशकदेखि ओरालो लागेको लेबर पार्टीलाई वैचारिक नेता टोनी ब्लेयरले न्यू लेबर का रूपमा पार्टीको सिद्धान्तलाई पुनर्परिभाषित मात्रै गरेनन्, पार्टी संरचनामा आमूल परिवर्तनसमेत गरे । त्यसैले सन् १९९७ को निर्वाचनमा लोकप्रिय जनमतसाथ लेबर पार्टीले विजय हासिल गर्यो र ब्लेयर प्रधानमन्त्री बने । नेपाली कांग्रेसलाई भारतीय कांग्रेस बनाउने कि बेलायतको लेबर पार्टी ? राहुल गान्धीजस्तो दृष्टिकोणविहीन र अलोकप्रिय व्यक्तिलाई कि टोनी ब्लेयरजस्तो वैचारिक र लोकप्रिय नेतालाई नेतृत्व हस्तान्तरण गरी पार्टीलाई अनुप्राणित गर्ने ? निर्णय कांग्रेस र कांग्रेसीहरूले गरे हुन्छ । निष्कर्षकांग्रेस अहिले नीति र नेतृत्व दुवै दृष्टिले संक्रमणकालबाट गुज्रिरहेको छ । यदि परिवर्तित परिवेशअनुरूप आफ्नो सिद्धान्तलाई पुनर्परिभाषित तथा संगठनमा आमूल सुधार गरी भिजनरी नेतृत्व चयन गरेको खण्डमा कांग्रेसको भविष्य सुखद छ । अब प्रगतिशील सिद्धान्त, गतिशील संगठन र ऊर्जाशील नेतृत्व भएन भने कांग्रेसको औचित्य समाप्त हुनेछ । यदि उक्त वास्तविकतालाई कांग्रेसको नेतृत्व पंक्ति र सुधारको अभियानमा लागेका अभियन्ताहरूले आत्मसात् गरेनन् भने कांग्रेसको ओबिच्योरी (मृत्युपश्चात् लेखिने लेख) लेख्न प्रारम्भ गरे हुन्छ भन्ने निष्कर्ष कांग्रेसजनहरूलाई जति अप्रिय भए पनि कठोर वास्तविकता यही नै हो । त्यसैले कांग्रेसको भविष्य कांग्रेसमा नै निर्भर छ । ट्विटर :"
देउवाको कथन र प्रचण्डको अलमल,"प्रधानमन्त्री शेरबहादुर देउवाले हालै धनगढीमा आयोजित एक पत्रकार सम्मेलनमा भने, ओलीको नेतृत्वमा नै नयाँ सरकार बन्छ भन्ने छैन । यो नेपाल हो, यहाँ जे पनि हुनसक्छ । उनले यस्तो अभिव्यक्ति दिएर पुन: धमिलो पोखरीमा माछा मार्न खोजेका छन् । देउवा, मधेसी दलहरू र भारतको इच्छा ओली कुनै पनि हालतमा प्रधानमन्त्री नबनुन् भन्ने छ । र देउवाको त्यो कथनले नयाँ सरकार प्रचण्डको नेतृत्वमा बनाउने खेल सुरु भएको प्रतित हुन्छ । र यसमा प्रचण्ड र माओवादी केन्द्रको अलमलले झनै शंका थपेको छ । नयाँ सरकार गठन र पार्टी एकीकरणको लागि प्रचण्डबाट जुन रफ्तारमा पाइलाहरू चाल्नुपर्ने हो, त्यो हुन सकिरहेको छैन । कहीं प्रचण्डको मनको कुनै कुनामा कांग्रेस र मधेसवादी दलको साथले प्रधानमन्त्री बन्न पाइन्छ भन्ने लालसाले काम गरिरहेको त छैन ? यस्तो लालसा पलाएमा त्यो जनभावना विपरीतमात्र होइन, उनकै लागि दुर्भाग्य हुनेछ । हालै एक कार्यक्रममा मधेसवादी दलका नेताहरूले अबको प्रधानमन्त्री प्रचण्ड बन्नुपर्ने र आफूहरू लोकतान्त्रिक गठबन्धनमा समाहित हुन इच्छुक रहेको बताए । अर्थात उनीहरू माओवादीको नेतृत्वमा नेपाली कांग्रेस र आफूहरूको दल मिली सरकार बनोस् भन्ने चाहना राख्दारहेछन् भन्ने लगभग प्रस्ट भएको छ । यो भनेको अपवित्र गठबन्धनबाट सरकार बन्नुबनाउनु हुनेछ । आम जनताले सबैभन्दा ठूलो दल एमालेलाई बनाएको छ । जनता अबको सरकार एमालेले नै बनाउनुपर्छ भन्ने मान्यता राख्छन् । मतादेश र जनादेश पनि त्यही हो । तर मधेसवादी दलका नेताहरू आफ्नो स्वार्थ राखी जनादेश विरुद्ध अपवित्र सरकार बनाउनुपर्छ भन्दैछन् । यो हुनु भनेको नेपाललाई पुन: उल्टो गतिमा हिँडाउन खोज्नु हो । प्रत्यक्षमा ८० सिट जितेको पार्टीले सरकार नबनाई त्यसको आधा पनि नजित्ने पार्टीलाई सरकार बनाऊ भन्नु आपत्तिजनक कुरा हो । हालैको जनादेश विरुद्ध प्रचण्ड गएमा राजनीतिमा प्रचण्डजस्तो लोभी, पापी र स्वार्थी नेता कोही कहलाउने छैन । आफ्नो छवि बदल्ने सुवर्ण अवसर प्रचण्डले यतिखेर पाएका छन् । तर देउवा र मधेसवादी दलहरूको उक्साहटमा लागि पुन: प्रधानमन्त्री बन्न खोजेमा प्रचण्डको बचेखुचेको इज्जत, प्रतिष्ठा पनि माटोमा मिसिएर जानेछ । किन प्रचण्ड सरकार गठन र पार्टी एकतामा लगनपूर्ण ढंगले लागिरहेका छैनन् ? किन यति महत्त्वपूर्ण कुरामा एमालेसँंग वार्ता गर्नछोडी बिना मतलब गृह जिल्लामा दिन बिताइरहेका छन् ? यी सबले उनीप्रति पुन: शंका बढाउन थालेको छ । गोपाल देवकोटागोकर्णेश्वर८, जोरपाटी, काठमाडौं"
प्रदेश प्रमुख छिटो नियुक्ति गर,"प्रदेश र प्रतिनिधिसभाको निर्वाचन भएको महिनौं बिते पनि नयाँ सरकार बन्ने अझै सुरसार छैन । एमाले र माओवादी केन्द्र एकीकरणकै चक्करमा छन् भने प्रधानमन्त्री शेरबहादुर देउवा अब के गर्ने अलमलमा छन् । नत वाम गठबन्धनले भावी प्रधानमन्त्रीको नाम तोकेका छन्, न देउवाले नै प्रदेश प्रमुख र प्रदेशको अस्थायी राजधानी तोकेका छन् । यस्ता अनेक अलमलले गर्दा मुलुकले नयाँ प्रधानमन्त्री पाउन अरू समय कुर्नुपर्ने देखिन्छ । निर्वाचन आयोगले अन्तिम परिणाम प्रदेश प्रमुखको नियुुुक्ति नहुनाले बुझाउनसकेको छैन । प्रदेश राजधानी र प्रदेश प्रमुख नियुक्तिको यो अलमल देख्दा लाग्छ, हामीले उचित समयअघि नै चुनाव गरिएछ । अब प्रदेश प्रमुख र प्रदेश राजधानी जतिसक्दो छिटो टुंगो लगाउनुपर्छ, सरकारले र राजनीतिक दलले ।मुलुकमा दलीय भागबन्डामा कर्मचारी नियुक्ति हुँदा धेरै समस्या आएका हामीले भोगिसकेका छौँ, केही समस्या अझै सुल्झिएका छैनन् । यो प्रदेश प्रमुख पनि सरकारले दलीय भागबन्डामा बाँड्न खोजेको भए सरासर गलत हुनेछ । एमाले र माओवादी केन्द्रले सरकारलाई कानुन अनुसार प्रदेश प्रमुख नियुक्ति गर्नुस् भनेर मात्रै हुन्न्, आपसी छलफलबाट प्रदेश प्रमुख नियुक्ति हुनुपर्छ । अब प्रदेश प्रमुख नियुक्तिमा सरकारलाई मात्र अड्को थापेर हुन्न भन्ने कुरा एमाले र माओवादी केन्द्रले बुझ्न जरुरी छ । प्रदेश प्रमुख गरिमामय पद हो । गरिमामय पदमा आसिन व्यक्ति विवादमा आउनु कदापि राम्रो हुन्न । आज राजनीतिक भागबन्डामा नियुक्ति गरिएका प्रदेश प्रमुखहरू भोलि विवादास्पद बन्न सक्छन् । तसर्थ राजनीतिक भागबन्डामा प्रदेश प्रमुख नियुक्ति नगरियोस् । राष्ट्रिय स्तरमा ख्यातिप्राप्त व्यक्तित्वलाई प्रदेश प्रमुखमा नियुक्ति गरेर उनीहरूको योगदानको मूल्यांकन र गरिमालाई उँचो राख्न सरकार र राजनीतिक दलले ध्यान दिउन् । समय अधिकारी सिनाम, ताप्लेजुङ"
समानुपातिकको दोष,"हामीले अपनाएको निर्वाचन प्रणालीमा प्रत्यक्ष र समानुपातिक गरी दुई छन् । प्रत्यक्षबाट मतदान गर्दा पार्टीको वा स्वतन्त्र उम्मेदवारलाई छानेर मतदान गर्न पाइन्छ । उम्मेदवार सही मार्गमा चल्ने खालको छ या गलत थोरबहुत अन्दाज गरी मतदान गर्न पाइन्छ । तर समानुपातिकतर्फ मतदान गर्नु भनेको सागरको धमिलो पानीमा माछा मार्ने जस्तै हो । धमिलो पानीमा बल्छी हाल्दा जुनसुकै जातको माछालाई पनि लाग्न सक्छ । खानयोग्य या मिठो माछालाई पनि यात खान नसकिने खालको माछालाई पनि लाग्न सक्छन् । ठूला माछालाई या साना भुरालाई पनि लाग्न सक्छ । यतिमात्र कहाँ हो र, माछालाई नलागी भ्यागुतालाई पनि लाग्न सक्छ । आखिर यसरी नै चल्दैछ, समानुपातिक पद्धति । आफूले दिएको मतदानले कस्तो नेता चुनिँदैछ, जनतालाई थाहा हुँदैन । किनकि समानुपातिक पद्धति भनेको धमिलो पानीमा माछा मार्नेजस्तै हो । माछा पनि पर्न सक्छ या कुनै जलचर प्राणी जो अति हानिकारक हुनसक्छ । यदि स्वस्थ राजनीति या इमानदार राजनेता हुन्थे भने यो समानुपातिक पद्धतिमा बहस हुने थिएन । समानुपातिक पद्धति राजनीतिक दलहरूबीच निकै लोकप्रिय हुनुको कारण भ्रष्ट राजनीति नै हो । दलका नेताहरूलाई चुनावमा यति धेरै डर छ कि प्रत्यक्षतर्फको चुनावमा कुन तहको हार भोग्नुपर्ने हो भनेर । जनताको लागि आफूले गरेका काम देखाएर भोट माग्ने आधार छैन । आफ्नो पार्टीको एक सिट पनि प्रत्यक्षतर्फ नआउन सक्छ । प्रत्यक्षतर्फ हारे पनि सत्तामा जाने मार्ग खुलाउन समानुपातिक चाहियो । फेरि आफूले प्रत्यक्षमा बाजी मारे समानुपातिकतर्फ आफ्नी श्रीमती या छोरी, बुहारी वा ज्वाइँ या सम्धी वा अन्य नातागोतालाई सांसद बनाउन पाइयो । कित करोडौं लिएर पद बेच्न पाइयो । यसो गर्दा पनि दुवैलाई फाइदा । पैसा हुनेलाई शक्ति, शक्ति हुनेलाई पैसा । यसरी अनावश्यक रूपमा राष्ट्रलाई आर्थिक भार बनाउने समानुपातिक चुनाव पद्धति उचित छैन । जनकप्रसाद भण्डारीदोहा, कतार"
वातावरणप्रति सचेतता आवश्यक,"दिनप्रतिदिन वातावरण दूषित बन्दै गएको छ । हिजोको हरियो वन नेपालको धन भन्ने भनाइ कथनको रूपमा मात्र सीमित भएको यथार्थ हामीसामु छ । विकासका नाममा प्रकृति विनाश गरिरहेका छौं । त्यसप्रति कोही सचेत बन्नसकेको छैन । क्षणिक फाइदाका लागि वनजंगल, डाँडापाखाहरूको नाश, जग्गा प्लटिङ भूमाफियाहरूले धमाधम बिक्रीवितरण गरिरहेका छन् । यसप्रति सरकार र दलहरू सचेत बन्नसकेका छैनन् । न उद्योगधन्दा छ, न कलकारखान, तर पनि हामी वायु प्रदूषणमा विश्वमा ७ औं स्थान र एसियामा दोस्रो स्थानमा छौं । यसको कारण के हो भनी कहीं कतैबाट बुझ्ने प्रयास भएको छैन । राजधानीको अवस्था भयावह बन्दै गएको छ । धुलो र फोहोरका कारण हिँड्नै नसक्ने अवस्था छ । वातावरण मन्त्रालय छ, मन्त्री छन्, कर्मचारी छन्, उनीहरूले के गरिरहेका छन्, थाहा छैन । हरेक वर्ष प्रदूषण बढ्दो छ । यसलाई कसरी कम गर्न सकिन्छ भनी कुनै आँकडा निकालेको पाइएन । विद्यालयमा विद्यार्थीहरूलाई सानो उमेरदेखि नै सिकाउनुपर्छ, फोहोर जथाभावी फाल्न हँुदैन भनेर । प्लास्टिकजन्य वस्तु आगोमा बाल्न हुँदैन, यसले वातावरण र शरीरमा ठूलो असर पार्छ भनेर सिकाउनसके राम्रो हुन्थ्यो । राज्यले वातावरण स्वच्छ राख्नका लागि करोडौंको बजेट छुट्याएको छ । त्यसको कहाँ कसरी प्रयोग भइरहेको छ भन्ने थाहा छैन । मानवअधिकार आयोगले वातावरण स्वच्छ राख्न केके गर्न सकिन्छ भनी अन्तरक्रिया चलाएको रहेछ । यो राम्रो काम हो । चलाएर मात्र आफ्नो दायित्व पूरा भयो भनी हात बाँधेर बस्ने कामचाहिँ ठीक होइन । स्वच्छ वातावरणमा बस्न पाउने अधिकार प्रत्येक नेपालीको छ । यसलाई सरकारले सुन्नुपर्छ । जन प्रतिनिधिहरूले मनन गर्न सक्नुपर्छ । जबसम्म मान्छेले फोहोर गर्न हुँदैन, यसले मलाई नै असर गरिरहेको छ भन्ने बुझ्दैन, तबसम्म उसले फोहोर गर्न छाड्दैन । पुरुषोत्तम घिमिरेजोरपाटी, काठमाडांै"
नयाँ कुरा केही छैन,"पुस २९ गते कोसेलीमा प्रकाशित दामोदर न्यौपानेको प्रताप मल्लको ठ्यासफु लेख पढ्न पाइयो । यो लेख, डा महेशराज पन्तद्वारा विद्वत्तापूर्ण ढङ्गले पूर्णिमा पूर्णाङ्क १३७ मा प्रताप मल्लको तीर्थजात्रा भन्ने शीर्षकमा ५० वटा फोटोसहित ८६ पृष्ठमा प्रकाशित लेखलाई बीचबीचमा काटकुट गरी जोडजाड गरेर तयार पारिएको रहेछ । डा पन्तको लेखमा नपरेको कुनै नयाँ कुरा यस लेखमा देखिएन । यस्ता ठ्यासफुग्रन्थहरू राष्ट्रिय अभिलेखमा हजारौंको संख्यामा छन् । यस विषयमा लेखक बन्ने रहर लागेको हो भने यस्ता ठ्यासफुग्रन्थहरूमध्ये डापन्तले नछोएको अर्काे एउटा ठ्यासफुलाई पल्टाउनुपर्यो, प्राचीन लिपि राम्रोसँग पढेर पाठ उतार्नुपर्यो, त्यसलाई अनुवाद गर्नुपर्यो, अनि तात्कालिक अन्य सामग्रीहरूको समेत आधार लिएर विश्लेषणात्मक निष्कर्ष दिनुपर्यो । अनि पो अनुसन्धानात्मक लेखमा नयाँ प्रकाश पर्छ र लेखक भइन्छ । यसरी अर्काको लेख खुरुखुरु सारेर पनि लेखक भइन्छ र ? बोधनाथ पौडेलनयाँबानेश्वर, काठमाडौं"
अक्षरांकन प्रणालीको परिणाम,"कक्षा ११ को नतिजा अक्षरांकन प्रणालीमा सार्वजनिक भएपछि यसले शैक्षिक क्षेत्रमा नौलो तरंग ल्याएको छ । कालान्तरमा यसको फाइदा देखिएला, तर अहिलेलाई भने त्यस प्रकारको नतिजा सार्वजनिक हुँदा सरोकारवालाहरू दोषमुक्त भएजस्तो देखिने बाहेक अरू खासै फाइदा पुगेको अनुभव गर्न सकिँदैन । राम्रो विद्यालय बन्न धेरैभन्दा धेरै विद्यार्थी पास गराएको हुनुपर्छ भने राम्रो विद्यार्थी बन्न उच्च अंक ल्याएर पास गरेको हुनुपर्छ । यस हिसाबले राम्रो शिक्षक बन्न पनि राम्ररी घोकाउन सक्ने सीप हुनुपर्यो । अनि सिर्जनात्मक क्षमता वा प्रतिभा भएका भन्दा घोक्न सक्नेहरूले नै लोकसेवामा जागिर खान सक्छन् र खाइरहेका छन् । यो सब हुँदाहुँदै पनि विद्यालयहरूले घोकन्ते शिक्षालाई नै अवलम्बन गर्दै आएका छन् । पछिल्लो समय कक्षा १० को अन्त्यमा लिइने एसएलसी परीक्षालाई एसईई बनाएर त्यसको नतिजा अक्षरांकन प्रणालीमा सार्वजनिक गर्न थालियो । यो प्रणाली अन्य मुलुकमा धेरै पहिलेदेखि नै चलेको पनि हो । यस प्रणालीको बेफाइदाभन्दा फाइदा नै बढी हुने ठानिएको छ । तर जति फाइदा भनिए पनि हाम्रोजस्तो मुलुकमा नभएर त्यो आत्मनिर्भर, सम्पन्न र शिक्षित मुलुकमा मात्रै हो कि भन्ने पनि महसुस गर्न थालिएको छ । अक्षरांकन प्रणालीबाट रिजल्ट हुनथालेपछि पनि माथिल्लो ग्रेड ल्याएका विद्यार्थीहरू सहरतिरै पढ्न जाँदैछन् । गाउँको विद्यालयमा भर्ना हुने विद्यार्थीहरू थोरै हुन्छन् । ती पनि तल्लो ग्रेडमा पास भएकाहरू । एसईईमा कोही पनि पासफेल नहुने भएपछि शिक्षकहरू पनि घोकाएरबुझाएर नपढाउने र विद्यार्थीहरू पनि घोकेरबुझेर नपढ्ने स्थिति हुनथालेकोमा कक्षा ११ मा भर्ना भएपछि भने शिक्षकविद्यार्थी दुवैको त्यस्तो प्रवृत्ति सुध्रेला भन्ने सोचिएको थियो तर त्यो भएन । इन्द्रकुमार श्रेष्ठसरस्वती मावि खानीभञ्ज्याङ, ओखलढुंगा"
"मेलमिलाप, केसी र प्रजातन्त्र","विश्वेश्वरप्रसाद कोइराला उर्फ बीपी, मेलमिलापको सन्देश लिएर नेपाल फर्केको दिनको छलफलमा भाग लिन मलाई निमन्त्रणा थियो । काठमाडांै बाहिर भएकाले जान सकिन । तर यस विषयमा केही लेख्नुपर्यो भनेर लागेकै बेला डा गोविन्द केसीलाई २४ पुसको सांँझ टिचिङ अस्पतालको परिसरमा अनशन बसेको अवस्थाबाट प्रहरीले उनको मागबाट अदालतको मानहानि भएको ठहर गरी पक्रिएर लगेको खबर व्याप्त भयो । यो विषयमा समाचारमा प्रयोग भएको भाष्यले म झस्किएंँ । समाचार छ, केसीलाई पक्राउ गर्ने क्रममा ठूलो संख्यामा प्रहरी परिचालन गरिएको थियो । उनलाई राखिएको सिंहदरबार वृत्तमा पनि सुरक्षा व्यवस्था निकै कडा बनाइएको छ (कान्तिपुर, २५ पुस २०७४) । सरकार यो परिवर्तनको संघारमा र दलहरूका छलफलले तीव्र रूप लिएको बेला एउटा महात्मा गान्धीजस्तो सबैले मानेको र सबैको कल्याण होस् भनेर जीवन अर्पित गरेर लागेको कुनै स्वार्थ नभएको डाक्टरमाथि सरकारले कू गर्नलागेको मानिसलाई जस्तो किन ठूलो संख्यामा प्रहरी परिचालन गरेर यत्रो बबन्डर गर्नलागेको हो, किञ्चित अनिष्ट हुनलागेको हो कि भन्ने कुराको आभास भयो, मलाई । अर्को अखबारमा आंँखा पुगे । त्यसमा समाचारको शीर्षक थियो, प्रहरीले पक्राउ गर्यो, प्रधानमन्त्रीको आपत्ति । अनि समाचार थियो, आफूलाई जानकारी नदिई पक्राउ गरेको विषयमा प्रधानमन्त्रीले आफ्नो असहमति रहेको बताए । उनले भने, मैले केसी पक्राउ परेको समाचार हेरेर थाहा पाएँ । प्रधानमन्त्री अनभिज्ञ, यो शक्तिको ग्याप । यस्तैबाट जन्मिने हो, डिक्टेटरसिप । देश र विदेशमा यसको विरोध भयो । एकाध बाहेक नेपाली राजनीतिक नेताहरूले विरोध गरे । उल्टो, बुद्धले भनेजस्तै, उताको गाली उतै दिएर केसी छुटे । न्यायाधीशको राजीनामा र अरू माग लिएर टिचिङमै भोक हडताललाई निरन्तरता दिएका उनीसँग सरकारले पाँचबुँदे सहमति पनि गरिसकेको छ । पढ्यौं, गान्धीलाई कुनै पनि भोक हडतालमा अंग्रेजले यसरी रातारात समातेर लगेका थिएनन् । यी योगी सदृश मानिसको यो टिचिङ अस्पताल यस्तो आश्रम हो, जहाँ उनले असंख्य बिमारीको उपचार गरेका छन् र यहाँ अनेक दिन र रात भौकै तपस्या गरेका छन् । मेडिकल सेवा, उनको जीवन र जगत हेर्ने दर्शन भएको छ । बीपीले आत्मवृत्तान्तमा लेखेको एउटा कुराको सम्झना हुन्छ । सत्र साल पुस १ गते राजाले कू गरेपछि उनलाई पक्रेर सिंहदरबारको सायद कुनै पाहुना आउँंदा मानिस राख्ने खण्डमा लगियो । बीपीलाई त्यहांँ पर्खाएर किञ्चित् आत्तिएका मानिसले बेडिङहरू ल्याउन थाले । कुन कोठामा के गर्नेसम्म पनि उनीहरूलाई थाहा थिएन । बस्ने, सुत्ने आदि कुनै कुराको व्यवस्था थिएन । त्यसबाट साहित्यकार बीपीले अत्यन्त महत्त्वपूर्ण कुरा देखे । उनी लेख्छन्, महेन्द्रले त्यो कूको कुनै दीर्घयोजना गरेका थिएनन् । त्यो उनले हतार, हतास र प्रयोगको रूपमा गरेको कू थियो । अहिले सबै अनुत्तरित प्रश्नहरू मात्र उठ्छन् । एउटा देशको सम्माननीय सर्वोच्च अदालत र एउटा सबैको कल्याणको निम्ति भोक हडतालमा बस्ने सरल डाक्टर बीचको घटना महेन्द्र राजाले बीपीलाई पक्रिएको अवस्थामा जस्तै न्यारेटिभमा बल्झिनुले विदीर्ण अर्थ बुझाउंँछ । यी उध्दृत विपरीत समाचारको भाष्यले आपैं बोल्छन् । संजोग हो, यो लेख्दा भारतको सर्वोच्च अदालतका ४ जना वरिष्ठ न्यायाधीशले प्रधानन्यायाधीश दीपक मिश्रको कार्यशैली विरुद्ध, भ्रष्टाचारको छानबिन पनि हुनुपर्ने र प्रजातन्त्र खतरामा पर्दै गएको भन्दै दिएको प्रेस सम्मेलन हेर्दैछु । यस्तो पहिलोपटक भएको हो । सार के हो भने अहिले यो सन्दर्भले उठाएका कुराहरूलाई सकारात्मक रूपमा हेर्ने र न्यायलाई मर्यादित र स्वच्छ बनाउने काम गर्नु सबैको दायित्व हो । मिडिया, साहित्यकार र स्वतन्त्र चिन्तक अनि सरल सत्याग्रहीलाई राज्यको सुरक्षा खतराका रूपमा लिन बन्द गर्ने राजनीति गरियोस् ।मेलमिलापको नीतिमाथि यो वर्षको छलफलमा नेपाली कांग्रेसले साधारण रूपमा बीपीलाई सम्झिने रिचुअल मात्र नगरेर अहिलेको परिस्थितिमा उनको लोकतान्त्रिक सिद्धान्त, समाजवादी दर्शन अनि उनको धेरै छलफलमा नआएको सिर्जनात्मक अराजकतावादको समेत छलफल हुनेगरी दल र स्वतन्त्र चिन्तक, एकेडेमिक, नेपाली कांग्रेसभित्रका अध्ययनशील, थियोराइज गर्नसक्ने व्यक्ति र साहित्यकारलाई पनि समावेश गरेर कार्यक्रम गर्नुपर्ने हो । त्यति पनि गर्न नसकिए पुरुषोत्तम बस्नेतले लेखेको नेपाली कांग्रेसको इतिहास भाग २ माथि भनिए जस्ता मानिस समावेश गरेर छलफल गर्दा पनि नयांँ मेलमिलापको बीपी सिद्धान्तबारे महत्त्वपूर्ण कुरा निस्कने थिए । सबैको निम्ति मेलमिलाप बहस फराकिलो पार्ने कसरत गर्नुपर्ने देखिन्छ । कांग्रेसले फ्रेडरिक जेमिसनले भनेभैं इतिहासको स्मृतिपटलबाट कुरा पढेर सिक्नु मेलमिलाप बुझ्नेतिरको पहिलो दायित्व हो । लोकतान्त्रिक विश्वास सोसलिस्ट इन्टरनेसनल जस्ता कुराको यथार्थ थियो, हिजो । भारतको शासक दल इन्दिरा गान्धीको कांग्रेस अनि राजा वीरेन्द्र नेतृत्वको पञ्चायत बीपीको मलेमिलाप न्यारेटिभसँंग जोडिन्छन् । उनको दलमा त्यो न्यारेटिभ अनेक विचार र नेताहरूभित्र घुमिरह्यो । पञ्चायतले उनको प्रस्ताव वा धारणाको गाम्भीर्य नमानेपछि मेलमिलापको डिस्कोर्स एउटा स्वतन्त्र पाठ भयो । कांग्रेसले त्यसलाई केही अर्थ निकाल्न सकिने इतिहासको घटनाको रूपमा लियो । सायद यति धेरै परिवर्तनपछि पनि त्यो रिचुअल सकिएको छैन । किसुनजीले कांग्रेस छाडे । गणेशमान सिंहले आफ्नै साथीहरूका क्रियाकलापबाट चित्त दुखाएर पार्टी छाडे । तर कांग्रेसले यो न्यारेटिभलाई नैरन्तर्य दियो । माओवादी जनयुद्ध, ज्ञानेन्द्रको सत्ता, गिरिजाबाबुको व्यक्तित्व, प्रचण्डको उदय अनि जनआन्दोलन, गणतन्त्र घोषणा मूल ऐतिहासिक घटना थिए । अहिलेको समयको चित्र हेरेर मेलमिलापलाई थियोराइज गर्नुपर्छ । छिमेकी देशमा सी चिनफिङ र नरेन्द्र मोदीको उदय अनि नेपालको पहिलो गणतान्त्रिक संविधान र भर्खरै सम्पन्न आमचुनाव तथा वाम गठबन्धनको बहुमतजस्ता घटनाले बनेको नेपाली इतिहासको कलेवर हो, अहिलेको । यही कलेवरभित्र बीपीको मेलमिलाप नीतिलाई हेर्दा यो बहसको अर्थ खुल्छ । साहित्य र नाट्य सिद्धान्तका युवा एकेडेमिक डा शिव रिजाल बीपीको मेलमिलाप दर्शनलाई तेस्रो पाठ वा थर्ड टेक्स्टबाट हेर्नुपर्छ भन्छन् । अहिलेको दृश्यपटलमा अर्थशास्त्री अच्युत वाग्ले भन्छन्, नेपालको सम्पूर्ण अर्थतन्त्रको ६० देखि ७० प्रतिशत वा दुई तिहाइ अवैध वा छाया अर्थतन्त्र भइसकेको छ (कान्तिपुर, २५ पुस २०७४) । चुनाव धनले चल्न थालेको छ । राजनीतिक फ्रन्टमा कृष्णज्वाला देवकोटा अर्थ वा यही छाया धनले चुनाव खाइसकेको देखाउँंछन् । समाजका सबै तहका युवा, आमा समूह, दलका नेताहरू समेतले पैसा नदिई भोट लिन नसक्ने अवस्था भएको देखाउँंदै उनले निष्कर्ष निकालेका छन्, पार्टी त छन्, तर चुनावमा अब पार्टीले पनि फ्रिमा केही गर्दैनन् । टिकट लिएर निर्वाचन आयोग छिरेकै बेलादेखि उम्मेदवार नितान्त एक्लो हुन्छ । (नयांँ पत्रिका, १९ पुस) । यो बेला मेलमिलाप भनेको सैद्धान्तिक रूपमा हेर्ने कुरा हो । बीपीको मेलमिलाप शक्तिमा रहेको राजतन्त्रसँंग मिलेर भविष्य रचना गर्नेभन्दा पनि उनले बुझेको नेपाल राज्यको अस्मितासंँग सम्बन्धित थियो । अहिले जितेका र हारेकाहरूले प्रकट गरे पनि नगरे पनि तिनै अस्पृश्य र अदृश्य मूल्यको कुराबाट तिनीहरूले चलाइरहेको राजनीति हो । वाम घटकबाट सबभन्दा नजिकै बीपीको सिद्धान्तलाई हेर्नेहरूको नाम लिँंदा बीपीको नामै नलिनु भन्ने मैले पाएको चेतावनी त्यही अनौठो मनोग्रन्थि हो । कवि व्यङ्ग्यकार विमल निभा त्यसलाई कांग्रेसभित्र देखिन लागेको बोन्साई मनोग्रन्थि भन्छन् (कान्तिपुर, २२ पुस २०७४) । प्राध्यापक कृष्ण खनाल भन्छन्, चुनावपछिको कांग्रेसमा अपिल नै देखिन्न, इमेज नै खस्केको छ र सक्रिय सदस्यतामा मठाधीशहरूको नियन्त्रण छ (कान्तिपुर, असार २३) । कांग्रेसका वरिष्ठ नेताले गान्धीवादी सत्याग्रही केसीमाथि गरेका प्रहारले खनालका उक्तिको अर्थ झन् बुझेको हुंँ । हिजो राजाका पालाको मेलमिलाप आफूखुसी व्याख्या गरेको सहज पाठ थियो भने अहिले त्यो बढी जटिल र अर्थपूर्ण भएको छ । नेपालका अलग कम्युनिष्ट दलहरू, कांग्रेसभित्रका उपगुटहरू, भूराजनीतिमा चीन र भारतको प्रभाव क्षेत्रका शक्ति र व्याख्याहरू हेर्दा अहिलेको राजनीति मेलमिलापको अस्तित्ववादी दर्शनझैं भयो । बीपीले डिक्टेटर व्यवस्था आउने कुरा पहिले नै देखेका थिए । तर केही गर्न पाएनन् । अहिलेका राजनीतिक दल र तिनका नेताले यो कुरा बुझुन् । एकातिर राजाका वरिपरि बस्ने जडसूत्रवादी पञ्चसँंगको व्यवहारसँग सम्वाद गर्न निकालेको उपायका रूपमा मात्र बीपीको विचार सधैं जोडेर हेर्नेहरू छन् भने अर्कोतिर बीपीलाई नै गुरु मान्ने केही वाम नेता र स्वतन्त्र चिन्तकसंँग तर्सिनेहरू पनि छन् । वाल्टर बेन्जामिनको इल्युमिनेसन (१९६८ : ११) किताबको भूमिकामा हन्ना आरेन खोल्छिन्, इतिहास र भाष्यकारहरूले विपरीत कुरालाई एउटै समयका साझा चेतनाको रूपमा देखाउंँछन् । त्यस्तै बीपीको मेलमिलापको दर्शन बुझ्न उनको साहित्य र राजनीतिले जोडेको चेतनालाई बुझ्नुपर्छ । स्वतन्त्र र स्वच्छ न्यायिक संस्था अर्को आधार हो । कांग्रेसजनहरू मात्र होइन, केपी ओली र प्रचण्ड पनि मेलमिलापकै नीतिमाथि बहस गर्न बाल्कोटमा चिया खान्छन्, आजकाल । यसरी राजनीति र साहित्यको भाष्य बुझौं ।"
येले संवत्को प्रामाणिकता,"किरात समुदायमा माघको पहिलो दिन नयाँ वर्षका रूपमा मनाउने चलन छ । काँचो तरुलको भित्री भाग नङले कोट्याएर निधारमा टाँसेर टीका लगाएपछि नयाँ वर्षको स्वागत गरेको मानिन्छ । यस दिन घरघरमा वन तरुल, घर तरुल, सिमल तरुल, सुठुनी (सखरकन्द), पिँडालु, बदाम, इस्कुसको जरा, गिठा, भ्याकुर आदि माटोमुनि फल्ने कन्दमूल उसिनेर खाने चलन छ । पछिल्लो कालमा नयाँ वर्षलाई सांस्कृतिक र राजनीतिक अधिकारका रूपमा अघि बढाउने क्रम चलेको छ । जसले गर्दा नयाँपन थपिएको छ । इतिहासको दसीनेपालको इतिहासमा गोपालवंशी, महिषपालवंशी, किरातवंशी, लिच्छविवंशी, मल्लवंशी, शाहवंशी युग हुँदै नेपाल वर्तमान सङ्घीय लोकतान्त्रिक गणतन्त्रमा विकसित भएको नेपाली सभ्यताको विजारोपण र विकासको आरम्भ मूलत: किरात कालमा सुभारम्भ भएको तथ्य उल्लेख छ । किरात शासनकाल सात सय वर्ष रहेको उल्लेख छ । किरात जाति (याक्खा, सुनुवार, लिम्बु, राई, जिरेल, सुरेल, थामी, धिमाल, हायु आदि) ले किरातकालीन सभ्यताका विभिन्न आयामहरूमध्ये किरात येले संवत् पनि एक हो भनेर विश्वास गर्छन् । किरात येले संवत् पहिचानको कडीका रूपमा लिएका छन् । यी जाति र तिनका सामाजिक संस्थामार्फत किरात येले संवत्लाई व्यापक प्रचलनमा ल्याएको पाइन्छ । किरात समुदायको सामूहिक अस्तित्वको खोजीका क्रममा यो संवत् प्रबद्र्धन भएको हो । यो संवत्लाई साझा रूपमा किरात येले संवत् उल्लेख गर्ने गरिएको छ । लिम्बु समाजमा येले तङ्बे, बान्तवा भाषामा येले दोङ, सुनुवार भाषामा येले थोचे भन्ने गरिन्छ । प्रदेश नं १ म किरात येले संवत् प्रचलन व्यापक छ । पहिचानका रूपमा किराती राई, लिम्बु, याक्खा, सुनुवार र अन्य समुदायले यसलाई उल्लेख गर्ने गरिएको पाइन्छ । विभिन्न प्रकाशन, शिलालेख, चिहान चौतारीमा यो संवत् किरात लिपि (सिरिजंगा लिपि) मा लिपिबद्ध गर्ने गरिएको छ । यो किरात यलम्बर संवत्लाई प्रदेशको छुट्टै संवत्का रूपमा प्रयोग गर्न सकिने वैरागी काइँला (तिलविक्रम नेम्बाङ) लगायत विद्वानहरूको मत छ । संवत्का प्रवद्र्धक लिम्बु भाषामा सालसंवत्लाई तङ्बे भनिन्छ । सर्वप्रथम किरात येले तङ्बेको प्रचलन २०२९ सालमा भएको हो । पुष्प थाम्सुहाङ असितको सम्पादन तथा प्रकाशनमा विसं २०२९ (सन् १९७२) काप्मेप्पा (जेठ) महिनामा लिथो गरेर हस्तलिखित सिरिजंगा मासिक प्रकाशनमा आएको थियो । त्यस पत्रिकाको वर्ष १, अंक ७, विसं २०३० थेसेक्रो (कात्तिक) मा पहिलोचोटी किराती तङ्बे (संवत्) ५०७३ उल्लेख थियो । त्यो नै किरात संवत्को सुरुआती कदम थियो । कलिगत ४० वर्ष बित्दा किरात राजा यलम्बरले काठमाडौँ उपत्यकामा शासन गर्न सुरु गरे भन्ने सुब्बा प्रेमबहादुर माबोहाङ र भूपेन्द्रनाथ शर्मा ढुंगेलको दाबीका आधारमा सिक्किमका जसहाङ मादेनले चासो राखे । उनै जसहाङ मादेनको पहलमा अखिल सिक्किम किरात लिम्बु चुम्लुङले याक्थुङ येले तङ्बे ५०४९ (सन् १९८९९०विसं २०४५४६) मा याक्थुङ पञ्चांग प्रकाश गर्यो । पुष्प थाम्सुहाङले प्रयोग गरेको आधार विक्रमजित हसरतको नेपालको इतिहास अनुसार कलि संवत् हो भने जसहाङ मादेनले प्रयोग गरेको संवत् प्रेमबहादुर माबुहाङ र भूपेन्द्रनाथ ढुंगेलको संक्षिप्त नेपालको इतिहासमा उल्लेखित कलिगत संवत् हो । किरात संवत्को प्रबद्र्धन गर्ने व्यक्ति पुष्प थाम्सुहाङ थिए । संवत्बारे अन्तर्राष्ट्रिय गोष्ठीकिरात येले संवत् अध्ययन समन्वय समितिले सन् २००९ नोभेम्बर १४ र १५ तारिखमा किरात येले संवत् अन्तर्राष्ट्रिय विचार गोष्ठी सम्पन्न गर्यो । यस काममा प्राचीन नेपालको इतिहासका ज्ञाता प्राडा जगदीशचन्द्र रेग्मी, किरात इतिहासकार दुर्गाहाङ याक्खा राई र किरात इतिहासकार तथा संस्कृतिविद् मञ्जुल याक्थुम्बा लगायतको विशेष सहभागिता थियो । गोष्ठीमा इतिहासविद्हरूले पहिलो किरात हाङ यलम्बरको स्मृतिमा स्मारक संवत्का रूपमा चलाउन उपयुक्त हुने प्रामाणिक तर्क प्रस्तुत गरेका थिए । त्यसो हुँदा (सन् २०१० मा) किरात येले संवत् ३७८९ वर्ष ८ महिना हुनआउने निष्कर्ष दिए । साविक प्रचलनमा रहेको किरात संवत् १२८१ वर्षले घट्न गयो । इतिहासमा उल्लेख पहिलो किरात हाङ यलम्बरको काललाई स्तम्भ (कोशेढुंगा) मानेर यताको काल गणना गर्दा साविक प्रचलनमा रहेको संवत् घटेको हो । यद्यपि इतिहास विज्ञान पनि भएकाले अध्ययन तथा अनुसन्धान जारी छ । त्यस अन्तर्राष्ट्रिय सम्मेलनपछि समाजमा संवत् प्रयोगमा दुविधा उत्पन्न भएको पाइन्छ । तर विज्ञहरूको मतसहितको नयाँ तथ्यलाई आधार बनाउनु उचित हुने मतचाहिंँ बढी बलियो देखिन्छ ।किरात येले संवत् अध्ययन समन्वय समिति र किरात सवन्वय समिति (किरात याक्खा छुम्मा, सुनुवार सेवा समाज, किरात याक्थुङ चुम्लुङ र किरात राई यायोक्खा) को पहलमा अन्तर्राष्ट्रिय गोष्ठी भएको थियो । ती संस्थाले पहिलो संविधानसभाले संविधान निर्माण गर्दैगर्दा संविधानको अनुसूचीमा किरात येले संवत् उल्लेख हुनुपर्छ भन्ने माग राखे । राष्ट्रपति, प्रधानमन्त्री, संविधानसभाका अध्यक्ष, संस्कृतिमन्त्री, प्रमुख राजनीतिक दलका अध्यक्षहरू, संविधानसभा अवधारणापत्र तथा प्रारम्भिक मस्यौदा अध्ययन समितिका अध्यक्ष लगायतलाई ज्ञापनपत्र बुझाए । त्यो कामको अगुवाइ नेपाल प्रज्ञा प्रतिष्ठानका पूर्वकुलपति वैरागी काइँलाले गरेका थिए । निचोडइतिहासको अध्ययन, अनुसन्धान, उत्खनन कार्य आफैंमा जटिल कार्य हो । किरात येले संवत् अध्ययन र प्रामाणिक विषयमाथि संवत् घट्नु सोझो हिसाबले दु:खद हो । तर विना प्रमाण एकजना व्यक्तिले चलनमा ल्याएका संवत्लाई सरकारी दस्तावेजमा संलग्न गराउँदा अस्वीकार्य हुने प्रबल सम्भावना रहन्छ नै । र यो राजनीतिक मुद्दाको विषय पनि हो । समाजलाई साक्षी राखेर बृहत बहस, अध्ययन, अनुसन्धान गरेर निष्कर्षमा पुग्न जरुरी छ । त्यही कार्यको सुरुवात भएको हो । संवत् घटाइयो भनेर असन्तुष्टि पोख्ने र जडवादी भएर अध्ययन, अनुसन्धान कार्यलाई ठप्प पार्न खोज्नु मुर्खता ठहरिन्छ । अर्कोतर्फ अध्ययन, अनुसन्धान कार्यमा चासो राख्नेहरूमाथि अनेक लाञ्छना लगाउनु जायज होइन । अध्ययनलाई खुला राखेर किराती जातिले साझा एकता जनाउन किरात येले संवत् चलाउन जरुरी छ । किरात येले संवत् नै भनेर स्मारक संवत् चलाउँदा प्रामाणिक हुनसक्छ । तर किरात संवत्मात्रै भनिरहँदा प्रामाणिक संवत् बन्न नसक्ने इतिहासविद्हरूको मत छ । यसतर्फ देशविदेशमा रहेका किरातजन्य संस्था, व्यक्तिव्यक्तित्वहरूले यसतर्फ सोच्न जरुरी देखिन्छ । चलनचल्तीमा आएको यो संवत् कुनै व्यक्ति विशेषको मात्र लाभहानिको विषय होइन । सिंगो किरात जातिको अस्तित्वको सवाल हो भन्नेचाहिँं प्रमुख विषय हो । यो संवत् र किरात जातिको पहिचानका समग्र पक्षको अध्ययन, अनुसन्धानका निम्ति स्थापित यलम्बर फाउन्डेसन (किरातोलोजी रिसर्च सेन्टर) संस्थाले प्रदेश नम्बर १ मा किरात येले संवत्को सघन प्रयोग हुने सम्भावनालाई मध्यनजर गर्दै यस संवत्लाई मान्यता दिलाउने कामको पहलकदमी हुनुपर्ने माग दोहोर्याएको छ । मुलुकमा सङ्घीय लोकतान्त्रिक गणतन्त्र शासन व्यवस्था कार्यान्वयन हुने क्रममा तीन तहको निर्वाचन सम्पन्न भइसकेको हुँदा सरकारले नेपालमा चलेका संवत्हरूलाई प्रचलनमा ल्याउने कार्य निष्कर्षमा पुर्याउन जरुरी छ, जसरी विक्रम संवत्, नेपाल संवत्लाई राष्ट्रिय संवत्का रूपमा लागू गरिएको छ ।"
नेपाल सबैको साझा फूलबारी बनोस्,"नेपालमा पृथ्वीनारायण शाहको नियति अमेरिकी महादेशमा क्रिस्टोफर कोलम्बसको जस्तै भएको छ । कोलम्बसले अमेरिकी महादेश सन् १४९२ मा पत्ता लगाएकाले उनको खोज वार्षिकी मनाउने चलन शताब्दियौंसम्म चलेको थियो । तर बीसौं शताब्दीको उत्तरार्धमा आदिवासी र तिनका पक्षधरहरूको भीषण विरोधपछि १९९२ मा अमेरिका खोजको पञ्च शताब्दी र पछि वार्षिकी पनि मनाइएन । त्यसको समर्थनमा अमेरिकाको सबभन्दा ठूलो इक्युमेनिकल चर्च संगठन, राष्ट्रिय चर्च परिषदले भन्यो, जुन कुरा केहीलाई स्वतन्त्रता, आशा र अवसरको नयाँपन लाग्छ, त्यही अरूका लागि दलन, मर्दन र नरसंहारको घटना हुनपुग्यो । त्यति मात्र हैन, हालसाल रबर्ट ली जो अमेरिकी गृहयुद्धमा दासप्रथाको पक्षधर कन्फेडरेट दक्षिणी राज्यका जर्नेल थिए, तिनको र अरू यस्तै विगतका नश्लभेदी विचार समर्थक र सेसिल रोड्सजस्ता उपनिवेशकका सालिक सार्वजनिक महत्त्वका स्थानमा राखिरहनु उचित हैन भनेर संयुक्त राज्य अमेरिका, बेलायत र दक्षिण अफ्रिकामा उदार समूहका मानिसहरू र नश्लवाद, काला दासप्रथा र उपनिवेशबाट पीडित भएकाका सन्ततिहरूले सामुहिक रूपमै अभियान चलाउँदै आएका छन् । नेपालमा पनि गणतन्त्र आएपछि पृथ्वी जयन्ती मनाउन छाडेदेखि, वर्षेनि जाडो याममा पृथ्वीनारायण शाहको पक्षविपक्षमा लेख र भाषणको ओइरो नै लाग्ने गरेको छ । पृथ्वी जयन्ती नमनाएकाले पृथ्वीभक्तका मुखबाट आक्रोशको फिँज निस्कन्छ भने यो किन मनाउने ? भन्ने जनजाति, मधेसी र नेपाली राज्यद्वारा विभेदित र तिनका समर्थकहरूका कलमबाट आगो बर्सिन्छ । जो तिनको एकीकरणबाट पीडित भए, तिनीहरूले पृथ्वीनारायणलाई युद्ध सरदार सावित गर्न अनेकौं तथ्य प्रमाण अघि सार्छन् भने जो आफूलाई त्यसबाट लाभान्वित ठान्छन् वा उनको विरासतका हकदार ठान्छन्, उनलाई राष्ट्रनिर्माता भनी आफ्नै बाउ, पुर्खा ठानी उनको जन्मदिन पुस २७ लाई एकता दिवस मनाउन थालेका छन् । र अब त नेपाल सरकारले पनि यस दिनलाई एकता दिवस भनी सार्वजनिक विदा नै घोषणा गरेको छ । यस्तो चर्को वादविवादले के सावित गर्छ भने नेपाली इतिहासबारे मतभिन्नता छ, नेपालीहरूमा र यसको व्याख्या बाझेको छ । नेपालको अहिलेको संक्रमणकालीन गञ्जागोलमा यस्तो हुनु स्वाभाविकै मान्न सकिन्छ ।इतिहासको आफ्नै अन्तरनिहित चिरस्थायी कुनै अर्थ हुँदैन, किनभने यसको व्याख्या समयकाल सापेक्ष हुन्छ । कुनै पनि समाज र देशको अतीत यसका ऐतिहासिक दस्तावेज र पुरातत्त्वमा अवस्थित रहे पनि यसको व्याख्या र प्रयोग पछिका सन्ततिले आफ्नो वर्तमानका आवश्यकता र चाहना अनुसार गर्छन् । तर कुनै पनि समयमा यो वादप्रतिवादबाट बञ्चित हुन भने सक्दैन । यो कुरा ऐतिहासिक व्यक्तित्वहरूमा पनि त्यत्तिकै लागू हुन्छ ।नेपालमा झैं अरू ठाउँमा पनि निमुखाहरूको दृष्टिकोणबाट इतिहासशास्त्र रच्ने क्रम चलेको छ । एकलव्यका आँखाबाट महाभारत हेरिँदैछ भने सवरी वा लक्ष्मणकी श्रीमती उर्मिलाका नजरबाट रामायण वाचन हुने सम्भावना बढेको छ । उता भारतको इतिहास पनि नेहरू वा गान्धीको राष्ट्रवादी दृष्टिकोणबाट नभएर दलित नेता, चिन्तक अम्बेडकर र आदिवासी नेता बिरसा मुण्डालाई केन्द्रमा राखेर लेखिँदैछ । रामचन्द्र गुहाले आफ्नो किताब इन्डिया आफ्टर गान्धीमा नेहरू गान्धीभन्दा पनि अम्बेडकरलाई भारतको स्वतन्त्रतापछिको समयमा बढी महत्त्वपूर्ण मानेका छन् । नेपालमा पनि जनताको इतिहास लेखिने समय पहिलोपल्ट आए जस्तो छ । पृथ्वीनारायण अम्बेडकर र मुण्डा पक्कै हैनन् । तर उनी जंगबहादुर वा राजा महेन्द्र पनि थिएनन् भन्दा अतिशयोक्ति नहोला । उनको जातीय हायरार्किकल (पदनुक्रम वर्गीकृत) ढाँचा भएको असिल हिन्दुस्तान स्थापना गर्ने महत्त्वाकांक्षा अन्तत: चार जात छत्तीस वर्णको साझा फूलबारी भन्ने बहुजातीय, बहुसांस्कृतिक पक्षधर दिव्य उपदेशसंँग बाझ्न पुग्यो, जसलाई जंगबहादुरले मुलुकी ऐनको जातीय विभेदमार्फत र महेन्द्रले पञ्चायती व्यवस्थाको एउटै भाषा, एउटै भेष राष्ट्रियताद्वारा अझ चर्काए । तर हामीले के बिर्सिनुहुन्न भने नेपाल राष्ट्र एउटा विभिन्न किसिमका फूलहरूको बहुसांस्कृतिक, बहुजातीय फूलबारी हो भन्ने परिकल्पना त युरोपका उनका समकालीन भोल्क राष्ट्रवादका प्रणेता विद्वान योहान गुडफ्रिड हर्डरजस्ता समेतले गर्नसकेका थिएनन् । उनले त एकल भाषा, एकल संस्कृति (भोल्क) राष्ट्रवादको प्रतिपादन मात्र गरे । फलस्वरूप युरोपको प्राय: सम्पूर्ण राष्ट्र संरचना एकल जातीय, एकल भाषीय हुनपुग्यो । जसका लागि बीसौं शताब्दीसम्म भीषण रक्तपात नै मच्चियो, विश्वलाई नै थर्कमान पार्नेगरी । अहिले पनि राष्ट्रराज्यको युरोपेली अवधारणा भएका देशहरूलाई आफ्ना विभिन्न जाति समुदायलाई अँटाउन धौधौ नै परिराखेको छ र रक्तपात जारी छ ।तर नेपाली मिडियामा सार्वजनिक छलफल र राजनीतिक घटनाक्रममा परेका गाँठाहरूले के प्रस्ट पार्छ भने राज्यराष्ट्रबारे यस जटिलतालाई आम नेपाली जनमानसमा बुझाउन सकिएको छैन । केही विद्वान बौद्धिकहरूले सार्वजनिक वृत्तमा आफ्ना कुरा नराखेका हैनन् । तर खाँचो अगाडि प्रयास कम सावित भए जस्तो लाग्छ । यी संवेदनशील र गहन कुरालाई राजसत्ताबाट लाभान्वित हुने र त्यसबाट वञ्चित हुने दुवै खेमाका आम नेपालीलाई बुझाउन अति आवश्यक हुनगएको छ । एकले अर्काको कुरा सहानुभूतिपूर्वक सुन्ने र बुझ्ने कोसिस गर्ने अभ्यासको अभावमा नेपालको सार्वजनिक वृत्त केपी ओली र सीके राउतका एकसुरे डम्फु बजाउने अनुयायीले भरिए जस्तो लाग्छ र सामाजिक सञ्जाल अश्लीलता र जातीय गालीगलौजले भरिएको हुन्छ । कोही टोपीको बदनामी गर्नेगरी टोपी दिवस मनाउन थालेका छन् त कोही धोती दिवस । कोही धोती भनी अरूलाई हेप्छन् भने कोही टोपी भनी अरूलाई गिज्याउँछन् । नयाँ नेपालका लागि यी दुबै अतिवादी प्रवृत्ति घातक हुन् । आत्मविवेचना र वस्तुपरक ऐतिहासिक विश्लेषण गरी पारस्परिक संवाद र सम्मानद्वारा एकअर्काका कुरा सुन्ने, बुझ्ने अभ्यास र परिपाटीको निकै खाँचो भएको छ । यसले सबै थरीका नेपालीलाई कठिन भूराजनीतिक परिवेशमा घटित नेपाली इतिहास र त्यसभित्र पृथ्वीनारायणबारे जटिल एवं गहन बुझाइ हुने सम्भावना बढ्छ । तर त्यसो भइराखेको छैन । सीमान्तकृतको राज्य संयन्त्र, मिडिया र इतिहास प्रबुद्ध बौद्धिक र प्राज्ञिक साधनहरूमा पकड त्यति छैन, जसले अतीतको निर्मम चिरफार हुनसकोस् र आम नेपालीभाषी नेपालीमाझ त्यसलाई पस्किन सकियोस् । हुन त युरोअमेरिकी प्राज्ञ र तिनका अनुसन्धानात्मक कृतिहरू यसबारे नभएका हैनन् । तर ती भिन्नै पाठकका लागि लेखिएका हुन् र ती कृतिहरू प्राय: युरोपेली भाषामा त्यतैका पुस्तकालयका दराजमा थन्केका छन् । नेपालमै त्यस्ता विद्वान नभएका पनि हैनन् । डोरबहादुर विष्ट, ऋषिकेश शाह र महेशचन्द्र रेग्मीजस्ता अग्रणी पुस्ताका विद्वानले विभेदकारी नेपाली अतीतको निकै गहन विश्लेषण गरेका छन् । तर तिनीहरूको पुस्ताको समय बन्देजको युग थियो र तिनीहरूको नजर निरंकुश राजतन्त्र र आर्थिक शोषण विरुद्ध थियो । र आम नेपालीमा त्यतिखेर आफ्नो अतीतबारे ज्ञानको भोक पनि त्यति थिएन र विवेचनात्मक ज्ञानको त्यति खाँचो पनि त थिएन । किनभने निरंकुश राजसत्ताले सबैका आशा, अभिलाषा र महत्त्वाकांक्षालाई पुरातन व्यवस्थाको वैचारिक र शासकीय डोरीले बाँधेर राखेको थियो । तर गणतन्त्र आएपछि अनेकौं कारणले अतीतका ढोका ह्वाङ्गै खुले भने महत्त्वाकांक्षाको बिर्को पनि ह्वात्तै उघ्रियो । सबै समुदायका नेपाली मुलुक बाहिर श्रम र उद्यम गर्न जानथाले । नेपालमै रहेकाको पनि कोठाकोठा र मोबाइलमोबाइलमा विश्वका विम्ब र सञ्जाल आउन थाले । आफ्नो मुलुकको इतिहास, संस्कृतिबारे तिनमा ज्ञानको भोक जब्बर भएर उर्लियो । अहिले प्रत्यूष वन्तको नेतृत्वमा मार्टिन चौतारी वा सोसल साइन्स वहा: आदिले निकै उपलब्धिमूलक काम गरेका छन् र गर्दै पनि छन् । तर त्यतिले नेपाली जनमानसलाई भूत, वर्तमान र भविष्यबारे वस्तुपरक, सन्तुलित र समालोचनात्मक ज्ञान दिन अपुग भएजस्तो छ । किनभने सामाजिक सञ्जालमा एकतर्फी कसिंगर बढी, ज्ञानगुन कम प्रसार भइरहेको जस्तो लाग्छ । यस सन्दर्भमा नेपाली मिडियाको महत्त्व अझ बढेको छ, गहन, पक्षविपक्ष ज्ञान प्रसारण गर्नमा ।एकातिर खसवादी इतिहासविद् छन्, जो नेपाली राष्ट्रवाद र सार्वभौमिकताको नारा दिएर जनजाति र मधेसीका मागलाई तेजोवध गर्न पृथ्वीनारायणको एकीकरण अभियानले नेपालका विभिन्न जातजाति, भाषाभाषीलाई कुनै क्षति नै गरेन भन्छन् । तिनीहरू भन्छन् : अहिले पहिचानसहितको संघीयता माग्ने जनजातिको एकीकरणताका आफ्नै जातीय राजा कहाँ थिए र ? जातीय राजा नभएको खण्डमा पृथ्वीनारायणले बाइसे, चौबिसे राज्य जितेर एकीकरण गरे त राम्रै गरे, राष्ट्र निर्माण गरेर, जसले गर्दा नेपालीको स्वतन्त्र राज्य छ । जातीय राजा थिएनन्, तसर्थ विभिन्न जातिसमुदायका वर्तमान माग नाजायज हुन् भन्नु अर्घेल्याइँ हो । इजरायल बाहेक विश्वका विरलै कुनै राष्ट्र छन्, जो प्राचीनकालमा रहेको अस्तित्वका भरमा वर्तमानमा आफ्नो दाबी गरुन् । तथापि प्राय: राष्ट्र आफ्नो अस्तित्वको गौरवगान गर्न प्राचीनकालका मिथक गुहार्ने काम गर्छन् । तर एकीकरणका बेला जातीय राजा थिएनन् भने के भो त ?यी इतिहासकारहरू हिन्दुवादी राज्यव्यवस्थाकै चस्माले संसार हेर्छन्, जसले सबैतिर राजवंश वा राज्य देखिन्छ, तिनलाई । जनजातिका सामुदायिक व्यवस्था यी शाही इतिहासकारले सोचेभन्दा फरक थियो होला । हिन्दु राज्यव्यवस्था सामाजिक रूपमा (ठाडो) भर्टिकल थियो । यो पदानुक्रम वर्गीकृत (हायरार्किकल) राज्यव्यवस्था थियो, जस्तो कि राजा, राजपरिवार, बडागुरु, भाइभारदार, सिपाही, प्रजा आदि अथवा क्षत्रीबाहुन (राजापुरोहित, वैश्य, शूद्र आदि एकमाथि अर्को भर्याङजस्तो । जबकि जनजातिहरूमा सघन बसोबास हुँदाहुँदै पनि यस्तो थिएन । हैन भने मगरहरूले प्रत्येक वर्ष दौड गराएर राजा किन छान्थे ? यस दौडमा जो पनि भाग लिन सक्थे । यसले के प्रमाणित गर्छ भने जनजातिहरूमा क्षितिजीय, समानान्तर अथवा बराबरीको व्यवस्था बढी थियो । यसको अर्थ यो हैन कि उनीहरूको आआफ्नो क्षेत्रमा राजनीतिक र सांस्कृतिक नियन्त्रण थिएन । फेरि त्यतिखेर राज्यको स्वरूप पनि त पछि चन्द्रशमशेरको पालाको वा पञ्चायतकालको जस्तो थिएन, जस्तो कि नेपालविद् रिचर्ड बर्गार्डले प्राज्ञिक विश्लेषण गरेका छन् ।आजका प्राय: सबै राष्ट्र, प्रदेश, जाति, क्षेत्र मुख्य दुई आधारमा स्थापित भएका छन् । जनसंख्या र इतिहासजनित अन्याय । कुनै क्षेत्रमाथि ऐतिहासिक दाबी मात्रले पुग्दैन । यहाँसम्म कि इजरायलको, जसको कि बाइबल र तालमुड दस्तावेजका रूपमा खडा थिए, नात्सीहरूद्वारा नरसंहार पछिमात्र प्यालेस्टिन क्षेत्रमा दाबी सम्भव भयो । तसर्थ नेपालका विभिन्न जातजातिमाथि पृथ्वीनारायणको एकीकरण अभियानले गरेको रातनीतिक, सांस्कृतिक र आर्थिक क्षतिबारे यी खसवादी इतिहासकारहरू के भन्न चाहन्छन् ? यिनै क्षतिको पूर्तिस्वरूप वा क्षतिपूर्ति हुने विश्वस्त नहुन्जेल यिनले पृथ्वी जयन्ती नमनाउन खोजेका हुन् भन्ने कुरा सबै नेपालीले बुझ्नु आवश्यक छ । नेपालको संक्रमणकाल ठोकठाक गरेर बनाएको संविधानद्वारा भएको निर्वाचनपछि पनि कठिन गञ्जागोलबाट गुज्रिँदैछ । प्रत्येक समुदाय आआफ्ना अधिकारका लागि अझै संघर्षरत छ । कोही खाइपाइ आएका अधिकार र प्रतिष्ठा जोगाउन कोकोहोलो गर्दैछन् भने कोही गुमेका अधिकार र सम्मान फर्काउन चाहन्छन् । यस्तोमा एकपक्षीय इतिहास व्याख्याले काम चल्दैन मात्र हैन, यो नेपालजस्तो बहुजातीय, बहुसांस्कृतिक मुलुकका लागि अनिष्टकारी सिद्ध हुनसक्छ । तसर्थ अहिले हामीलाई डायलोजिक (संवादीय) इतिहास व्याख्या र सार्वजनिक बहस चाहिएको छ । राष्ट्रनिर्माता पृथ्वीनारायणका शाखासन्तान र दरबारियाहरूले (जसमा जंगबहादुर र राजा महेन्द्र प्रमुख हुन्) एकीकरणमा भएको स्वाभाविक हत्याहिंसापछि पनि नेपालका विभिन्न जातजातिलाई निकै क्षति पुर्याए र उनीहरूको मानमर्दन गरे, आफ्नो संकीर्ण एउटै भाषा, एउटै भेष राष्ट्रवाद र परिवारवाद नेपाली जनतामाथि थोपरेर । त्यसैको प्रतिकारस्वरूप नेपाल अहिलेको अवस्थामा आइपुगेको छ । एकीकरणको फल अहिलेको नेपाल अवश्य हो र आफ्नै राज्यराष्ट्र हुनुका धेरै भौतिक र मनोवैज्ञानिक फाइदा हुन्छन् । संसारभरि राष्ट्रविहीन हुनुको कन्तविजोग कसैबाट लुकेको छैन । तर पृथ्वीनारायणद्वारा यसरी सिर्जित नेपालको छातामुनि सबै सीमान्तकृत पहिला ओत लाग्न पाउन् वा ओत लाग्ने प्रत्याभूति तिनका मनमा पलाओस् र नेपाल सबै किसिमका फूलहरूको फूलबारी बनोस् । तत्पश्चात जो पृथ्वी जयन्ती हुन्छ, त्यो एक पक्षको मात्र नभई सर्वपक्षी हुनेछ र त्यतिखेर मात्र यो असल एकता दिवसमा परिणत हुनसक्छ । र त्यही नै वास्तवमा पृथ्वीनारायणप्रति असली श्रद्धाञ्जली पनि हुनेछ ।मिश्र संयुक्त राज्य अमेरिकास्थित लुइस विश्वविद्यालयमा अंग्रेजीका विभागाध्यक्ष हुन् ।"
मुक्तक मेलामा सुनिए रुपक,"काठमाडौं (कास) बेलायत बस्दै आएका स्रष्टा डा रूपक श्रेष्ठ शनिबार राजधानीका स्रष्टाहरूमाझ प्रस्तुत भए । उनलाई केन्द्रमा राखेर नेपाल मुक्तक प्रतिष्ठानले मुक्तक मेला गरेको हो । सन् २०११ मा बिग वेन र समय कविता संग्रह निकालेका उनी पछिल्लो समय मुक्तक लेखनमा सक्रिय छन् । पोखराका उनले केही अघिमात्रै आफ्नो जन्मथलोप्रति समर्पित गर्दै पोक्तक नामक मुक्तक संग्रह निकालेका थिए । पोखरा र मुक्तक जोडेर किताबको नाम जुराएको थिएँ, उनले भने, हामी बाहिर बसेकालाई मुलुकको बढी नै माया लाग्दोरहेछ । वरिष्ठ गीतकार एवं मुक्तककार रत्नशमशेर थापालाई साक्षी राखेर गरिएको मुक्तक मेलामा भने उनले प्राय: प्रेमप्रणयकै सिर्जनाहरू सुनाए जस्तो फुल्यौ रानीफूल झैं नुरानीमा तिमी उस्तै खुल्यौ यो छातीको सिरानीमा तिमी आगोमाथि धूम जस्तै होमादिको चरु जस्तै सुस्त सुस्त अर्पिएछ्यौ कुर्बानीमा तिमी प्रेमप्रणयसँगै उनले मुलुकप्रतिको चिन्ता र माया समेटिएका केही मुक्तक पनि सुनाए । प्रकट पहिलो चरणमा उनका ९ वटा मुक्तक सुनेपछि अतिथि स्रष्टाका रूपमा रत्नशमशेर थापा, रामकाजी कोने, वियोगी बुढाथोकी, श्रीओम श्रेष्ठ रोदन, राधेश्याम लेकाली, यादव भट्टराई, रवीन जोशी, गुप्तबहादुर श्रेष्ठ, अर्जुन श्रेष्ठ, निशा केसी, बादल घिमिरे, कल्पना श्रेष्ठ, मातृका घिमिरे, प्रकाश बस्नेत गफाडी, दिव्य गिरी, शान्ति शर्मा, लक्ष्मण पाण्डे, रमेश पौडेल, दुर्गा तिवारी, नमराज घिमिरे, निर्मल पराजुली, शिवराम खड्का, गणेश खतिवडा, रवीन्द्र आशिष, विजयध्वज थापा लगायतले मुक्तक सुनाए । प्राय: सबैले प्रेमप्रणयकै सेरोफेरोमा सिर्जना सुनाए । केहीले मुलुकको राजनीतिकसामाजिक विसंगतिलाई विषय बनाए, केहीले मुक्तकबाटै नागरिक अगुवा डा गोविन्द केसीको अभियानलाई ऐक्यबद्धता जाहेर गरे । केही वर्षयता हामी संगठित रूपमै मुक्तक साहित्य प्रवद्र्धनमा लागिपरेका छौं, मुक्तक मेलाको ध्येयबारे प्रतिष्ठानका अध्यक्ष रामकाजी कोनेले प्रकाश पारे, यसपटक रूपकजीलाई स्वागत गर्न र उहाँको सिर्जना सुन्न मेला गरेका हौं । उनले हङकङ, इजरायल, कोरिया लगायतका मुलुकमा पनि मुक्तक मेला गरेको सुनाउँदै यसलाई निरन्तरता दिने जनाए । शनिबारको मुक्तक मेला भने १४ औं संस्करण थियो ।"
बग्दैबग्दै परिचर्चा,"भक्तपुर (कास) कविसमालोचक निर्मोही व्यासको कविता संग्रह बग्दै बग्दै माथि परिचर्चा भएको छ ।पुष्पपराग साहित्य प्रतिष्ठानद्वारा शनिबार ग्लोबल पाठशालामा आयोजित कार्यक्रममा प्रा राजेन्द्र सुवेदीले उक्त कविता संग्रह उत्कृष्ट रहेको टिप्पणी गरे । कोषराज न्यौपाने, डा रामप्रसाद ज्ञवाली र गीता त्रिपाठीले पनि कविता संग्रहबारे समालोचकीय धारणा राखेका थिए ।उक्त संग्रहमा स्रग्विणी, भुजंगप्रयात, अनुष्टुप, शार्दूलविक्रीडित, शिखरिणी लगायतका छन्दमा लेखिएका कविता छन् । कविहरू प्रदीप मैनाली, सुदेश सत्याल र राधिका पन्तले संग्रहका केही कविता वाचन गरेका थिए । प्रतिष्ठान अध्यक्ष डा यज्ञेश्वर निरौलाले व्यासको कवित्वशक्तिलाई केन्द्रविन्दु बनाएर आपैंले लेखेको कविता सुनाएका थिए ।"
मोडलिङबाट फिल्मतिर,"काठमाडौं अहिलेलाई उनी कृ की अभिनेत्री । अनमोल केसीकी पाँचौं हिरोइन पनि भन्छन् कतिले । अनमोलसँग जोडिएर नाम आइरहेका बेला अदिती बुढाथोकीले सबैको ध्यान आफूतिर मात्र तान्न खोजेकी छन् । आइतबार मिट एन्ड ग्रिट कार्यक्रम गरेकी उनी भन्दै थिइन्, कसैलाई चिन्दिनँ । त्यसैले यसो भेटघाट गरूँ भनेर कार्यक्रम गरेकी हुँ ।थोरै बोल्छिन् अदिती । धेरै बोल्ने मान्छे मन पर्दैन समेत भनिदिइन् । नीलोसेतो स्लिभलेस गाउनमा सजिएकी गोरो वर्णकी हिरोइनले अब अभिनय यात्रा नरोकिने बताइन् । एक्टिङ लाइनमा आउँछु भन्ने सोचेकी थिइनँ, उनले भनिन्, आए पनि अलि प्रिपियर्ड भएर वा पढाइ सकेर आउँला भन्ने थियो । तर, आइहालेँ ।सुरेन्द्र पौडेल निर्देशित कृ अदितीको डेब्यु फिल्म हो । खासमा उनी मोडल हुन् । उनी अभिनीत फिल्म कृ माघ २६ मा प्रर्दशन हुँदै छ भने फिल्मको ट्ेरलर र दुइटा गीत सार्वजनिक भइसकेका छन् । अदिती । नाम सुन्दै इन्डियन फ्लेभर आउने । त्यसमाथि भारतमै मोडलिङ गर्ने भएपछि धेरैले उनलाई भारतीय भन्ठान्दा रहेछन् । इन्टरनेटतिर अदितीको ठेगाना झापा लेखिएको छ । तर, दुवै सूचना गलत भएको उनले बताइन् । काठमाडौंमै जन्मेहुर्केकी हुँ, उनले भनिन्, मोडलिङको सिलसिलामा इन्डिया पुगेँ । त्यहाँको तोआब म्यानेजमेन्ट कम्पनीमा आबद्ध छु । पाँच वर्षको कन्ट्रयाक्ट छ । अझै तीन वर्ष उतै काम गर्छु ।भारत जानुअघि उनी नेपालमै मोडलिङ गर्थिन् । विज्ञापन र म्यागजिनका लागि फोटो सुट गराउँथिन् । र्याम्प वाकको अनुभव छ । अनमोलकै अघिल्लो फिल्म ड्रिम्स का लागि पनि उनलाई अफर गरिएको थियो । तर, उनले मानिनन् । त्यो बेला म तयार भइसकेकी थिइनँ, उनले भनिन्, मोडलिङ र एक्टिङ फरक कुरा हो । एक्टिङ सजिलो हुँदैन, सिक्नुपर्छ । अभिनय आफूलाई अभिव्यक्त गर्ने माध्यम हो भन्ने लाग्छ उनलाई । यसमा एक्सप्रेसन (भावाभिव्यक्ति) को ठूलो महत्त्व हुने बताइन् । भारतका टी सेरिज, जी म्युजिक, टाइम्स म्युजिक जस्ता प्रख्यात कम्पनीका म्युजिक भिडियोहरूमा उनले खेलेकी छन् । मिलिन्द गाबाको मैं तेरी हो गई, सन्दीप ब्ररको स्टेप कट, रब्बानी मुस्ताफा खानको नयना जस्ता गीतको भिडियोमा अदितीलाई देख्न सकिन्छ । उनले पोन्ड्स क्रिम, बाटा सुज, गोदरेज, रिजोएस स्याम्पू लगायत ब्रान्डका विज्ञापनमा पनि खेलेकी छन् । बीएमडब्लु मोटर्ससँग प्रचारदूतकै रूपमा जोडिएकी छन् ।नवअभिनेत्री भए पनि कृ को टोलीले आफूलाई राम्रो व्यवहार गरेको अदितीको भनाइ छ । अनमोलसँग काम गर्न निकै सहज भएको बताइन् । ऊ एकदम जेन्टल, डिसेन्ट छ, अदितीले भनिन्, आफ्नो स्टारडम देखाउँदैन । सहयोगी छ । यस्ता राम्रा आनीबानी भएकैले उनका फ्यानफलोअर्स धेरै भएको अदितीले बताइन् ।अनमोलको स्टार भ्यालुले गर्दा आफू छायामा परेको भन्ने लाग्दैन उनलाई । अभिभावकसहित कार्यक्रममा उपस्थित उनले भनिन्, मेरो तर्फबाट बेस्ट दिएकी छु । तर, अलिअलि डर लागेको छ । प्रदर्शन अवधिसम्म स्वदेशमै बस्ने उनी त्यसपछि पुन: मुम्बई फर्किनेछिन् । उता जानासाथ तेलुगु फिल्मको काममा व्यस्त हुने उनले सुनाइन् ।"
पहिरन लोक्ता र अल्लो,"काठमाडौं हातले बुनेका पहिरनमा मौलिकता हुन्छ नै, त्यसमा पनि धेरै समय र रचनात्मक सीप झल्किने भएकाले बजारमा पाइने सामग्रीभन्दा एकदमै फरक र महँगा पनि हुन्छन् । म्याग्दीकी शान्ति थापा मगरले ऊनका थुप्रै पहिरन आफ्नै हातले सिर्जना गरेकी छन् । उनी कहिल्यै बजारको नक्कल गर्दिनन् । आफैं कल्पना गर्छिन् र कल्पनामा आउने डिजाइनलाई मूर्त रूप दिन्छिन् ।यसरी बुनेका पहिरन टिकाउसँगै सुन्दर पनि देखिन्छन्, दरबारमार्गस्थित होटल अन्नपूर्णमा भेटिएकी उनले भनिन्, र, डिजाइन अरूसँग मेल नखाने हुनाले युनिक हुन्छ । उनीलगायत थुप्रै हस्तकला सिर्जना गर्ने ग्रामीण समूह यतिबेला राजधानीमा प्रदर्शन गर्न आएका छन् । गरिबी निवारण कोषले होटल अन्नपूर्णमा गरेको तीन दिने दक्षिण एसियाली हस्तकला महोत्सव मा विभिन्न ७ जिल्लाका हस्तकला समूहले भाग लिएका थिए भने भारत र पाकिस्तानका हस्तकला स्टल पनि थिए । कोषद्वारा सञ्चालित द्वन्द्व प्रभावितहरूका लागि बजार निर्माण परियोजना अन्तर्गत प्रदर्शनी गरिएको हो । आइतबार सकिएको प्रदर्शनीमा बाँस, अल्लो, लोक्ता, ढाका लगायतले बनाइएका पहिरनदेखि घर सजावटका सामग्रीहरू प्रदर्शनीमा राखिएका थिए । यस्ता प्रदर्शनीले सीप सिकाइको ज्ञानलाई फराकिलो पार्ने र अनुभव आदानप्रदान हुने म्याग्दीकी शान्तिले बताइन् । उनले सीप सिक्नुअघिको फुर्सदको समय त्यत्तिकै खेर गएको बताउँदै हस्तकलामा सक्रिय भएपछि आफू बढी सिर्जनशील भएको महसुस गरेको सुनाइन् । नयाँनयाँ बुट्टा बुन्न मन लाग्छ, उनी भन्छिन्, घरको काम छिटो सकाएर बुन्नतिरै लाग्छु । महोत्सवको पहिलो दिन सांगीतिक कार्यक्रमसँगै फेसन सो पनि गरिएको थियो । अल्लो, उलन, ढाकाजस्ता मौलिक सामग्रीले बनाएका पहिरन मोडलहरूले लगाएका थिए । उनीहरू क्रमश: र्याम्पमा देखिँदा नेपालीपन र सीपको सौन्दर्य प्रशस्तै झल्किएको महसुस हुन्थ्यो । जाडो मौसममा अल्लो र ढाकाको पहिरन अत्यन्त प्रभावकारी हुने हुँदा फेसन सोमा मोडलहरूले यस्तो डिजाइनलाई महत्त्व दिएका थिए । भारत र पाकिस्तानबाट आएका हस्तकला समूहका सिर्जना पनि रोचक थिए । उनीहरूले हातैले बुट्टा कुँदेका पहिरन प्रदर्शनमा राखेका थिए । भारतबाट स्टल राख्न आएका घनश्याम भट्टले बाहुन बुटी नामक सारी प्रदर्शनमा राखेका थिए । यो हेर्दा रोचक र सिर्जनशील देखिन्थ्यो ।"
बलिउडका पुनर्मिलन,"अभिनेताद्वय अमिताभ बच्चन र शत्रुघ्न सिन्हाबीचको वैमनस्य बलिउडका लागि कुनै बेला नयाँ समाचार पटक्कै थिएन । काला पत्थर, शान जस्ता फिल्ममा एकसाथ काम गरेका उनीहरू दोस्ताना निर्माणताका एकअर्काका वैरी बने । अमिताभले शत्रुघ्नसँग काम नगर्ने घोषणा गरिदिए । त्यसअघि पनि केही फिल्ममा उनीहरूले एकअर्काको मुखै नहेरी छायांकन गरेका थिए ।सन् १९८०९० को दशकमा पानी बाराबार भएको तिनको सम्बन्ध सधंै तीतो रहेन । बिस्तारै उनीहरूले पुरानो शत्रुता बिर्सिए । सुरुवाती दिनमा झैं अहिले यी दोस्ताना जोडी पुन: दोस्त भइसकेका छन् । शत्रुघ्नले आफ्नो बायोपिकमा अमिताभसँगको कोल्ड वार बारे बेलीविस्तार लगाएका छन् । त्यो बेला हामी जवान थियौं, पुस्तकमा भनिएको छ, स्टारडमले मुग्ध थियौं । हामी साथी थियौं । त्यसैले झगडा गर्ने वा फरक मत राख्ने अधिकार हामीलाई थियो ।अभिनेत्री जया प्रदा र श्रीदेवी पनि एकताका दुश्मन बनिवरी पुन: साथीको साइनो गाँसेका जोडी हुन् । आफ्नो जमानाका यी टप हिरोइनबीच २५ वर्षसम्म बोलचाल भएन । फिल्म सेटमा क्यामेरा बन्द हुनासाथ उनीहरू आआफ्नो बाटो लाग्थे । राजेश खन्ना र जितेन्द्रले उनीहरूलाई मिलाउन अनेक उपाय अपनाए पनि उनीहरू मरेकाटे बोलेनन् । तर, जयाप्रदाका राजनीतिक मित्र अमर सिंहले आयोजना गरेको पार्टीमा भने दुईबीच बोलचाल भयो । निर्माता करण जौहर र काजोलको लडाइँ समाप्त गर्ने जस करणका जुम्ल्याहा सन्तानलाई दिनुपर्छ । उनले सरोगेसी का माध्यमले जन्माएका ती बच्चाको तस्बिरमा काजोलले लाइक्स गरेपछि उनीहरूको विवाद अन्त्य भएको बुझियो । उनीहरू २५ वर्षदेखिका साथी थिए । तर, करणको ए दिल है मुश्किल र काजोलका पति अजय देवगणको शिवाय बीचको बक्सअफिस भिडन्तले करणकाजोल दुश्मन बन्न पुगे । तर, दुश्मनी लामो रहेन । सन् १९९५ को करण अर्जुन मा स्क्रिन सेयर गरेका सलमान र शाहरूख खानको सम्बन्ध २००८ मा आएर नराम्ररी बिग्रियो । कट्रिना कैफको बर्थडे पार्टीमा झगडा गरेका उनीहरू करिब चार वर्ष एकअर्कासँग रिसाए । पछिल्लो समय उनीहरूको ब्रोमान्स फेरि सुचारु भएको छ । दुवै एकसाथ देखिनु सामान्य भइसक्यो भने एकअर्काका फिल्मको प्रमोसनमा समेत उनीहरू व्यस्त हुन थालेका छन् ।अस्तिसम्म भाइभतिजावाद काण्ड लाई लिएर भनाभन गरिरहेका करण जौहर र कंगना रनावत अहिले आफूहरूबीच केही पनि नभएझैं गर्न थालेका छन् । उनीहरू एउटा रियालिटी सोको स्पेसल एपिसोडका लागि एकसाथ छायांकनमा गएको खबर हालै सार्वजनिक भयो । कंगनाले करणकै कार्यक्रममा उनले भाइभतिजवादलाई प्रश्रय दिएको बताएपछि उनीहरूको सम्बन्ध आगोको फिलिङगो बनेको थियो । निकै समय त्यसले माहोल ततायो । जुही चावला र आमिर खान पनि दोस्त टन्र्ड दुश्मन हुँदै पुन: दोस्त बनेका जोडी हुन् । खासमा उनीहरू कट्टर दुश्मनचाहिँ कहिल्यै थिएनन् । आमिरको प्रांकले हैरान भएपछि जुही सुटिङमा गइनन् । उनी सुटिङमा नआएपछि आमिर रिसाए । अनि दुईबीचको बोलचाल यत्तिकैमा टुंगियो । पाँचछ वर्ष बोलेनौं, जुहीले एउटा अन्तर्वार्तामा भनेकी छन्, एक दिन म आफैं बोल्न गएँ । आमिरलाई लागेछ म पो रिसाएँ । ऊ त कहिल्यै रिसाएकै थिएन रे ।"
बेलायतमा कुटुमा कुटु,"लन्डन (कास) अहिले निकै रुचाइएकी गायिका मेलिना राईलाई बेलायत पानीपँधेरो छ । अचेल उनको आउजाउ यता बढी नै भएको छ । यस पटकका लागि अन्तिम सो गर्न शनिबार दक्षिणपूर्वी लन्डनमा थिइन् उनी । साउथ इस्ट रिजनल तमुधिं लन्डन इकाईले तमूहरूको पर्व खी ल्होछार मनाइरहँदा मेलिना दर्शकश्रोताप्रति कृतज्ञ भइन् ।तपाईंहरूको माया र सद्भावले गर्दा मलाई बेलायत आउँआउँ लाग्छ, स्टेजबाट उनी भन्दै थिइन्, यस्तै साथ सधैं पाइरहूँ । ल्होछार समारोहको मुख्य आकर्षण थिइन् मेलिना । अहिले देशविदेशमा धेरै बोलाइने यी गायिकाले मनको केही हुन्न भर, छल छल छल्क्यो पानी, चरी जस्तो उड्न पाए, शिरैमा शिरबन्दी, छपक्कै फूल फुल्यो, कुटुमा कुटु जस्ता कैयौं हिट गीत सुनाइन् । उनको गीतमा ननाच्ने दर्शकश्रोता कमै थिए । उनी गायनको बीचबीचमा दर्शकलाई स्वर मिलाउन आग्रह गर्दै भन्थिन्, यसपटक म गाउनमात्र होइन, सुन्न पनि आएकी हुँ । बेलाबेला तमू भाषामै सम्बोधन र माया बाँडेकी उनले नयाँ पुस्तालाई आफ्नो भाषा र कला संस्कृति जोगाइराख्न पनि अनुरोध गरिन् । मेलिनासँग गायक नरजंग गुरुङ र मौसमी गुरुङले पनि गीत प्रस्तुत गरे । स्थानीय कलाकारहरूले समेत नेपालबाट आएका कलाकारलाई साथ दिए ।इकाईको उक्त १५ औं ल्होछार कार्यक्रममा विदेशी, तमू र गैरतमू गरी सयौं सहभागी थिए । रंगीविरंगी हल र प्रवेशद्वार सजावट एवं तमू पोसाकमा सजिएका सहभागीको भीडले गर्दा नेपालमै ल्होछार मनाइएको आभास धेरैले गरे । ग्रिनविच पूर्वमेयर एवं वर्तमान काउन्सिलर नोर्मन आदमले बहुसंस्कृतिले भरिएको बेलायतमा नेपालीको बढ्दो क्रियाशीलताले खुसी लागेको सुनाए । इकाई अध्यक्ष श्रीचन्द्र गुरुङ र महासचिव हयारी गुरुङले आफ्नो संस्थाले सामुदायिक हितका लागि निरन्तर काम गरिरहेको बताए ।"
स्विसलाई सेलो,"काठमाडौं (कास) सेलो संगीतमा भिन्न पहिचान छ, गायिका इन्दिरा गोले र गायक कृष्ण वाइबाको । यी दुईले ल्होछारको अवसर पारेर स्विट्जरल्यान्डमा कन्सर्ट गरेका छन् ।राजधनी बर्नमा गुरुङ र तामाङ समुदायले हालै गरेको विशेष ल्होछार कार्यक्रममा गोले र वाइबाले स्विससँगै प्रवासी नेपालीलाई नचाएका हुन् । स्विट्जरल्यान्डका लागि नेपाली राजदूत दीपक धितालको प्रमुख आतिथ्य रहेको कार्यक्रममा गैरअवासीय नेपाली संघ, स्विट्जरल्यान्डका अध्यक्ष भूमिराज गुरुङ, तमू समाजका संयोजक ईश्वर गुरुङ लगायतले प्रवासमा हुने सांस्कृतिक गतिविधिबारे बोलेका थिए । गैरआवासीय नेपाली संघ, स्विट्जरल्यान्डकी महिला संयोजक तथा तामाङ समाज स्विट्जरल्यान्डकी संयोजक शुभ एल्मर लामाले जनाएअनुसार इन्दिराले ल्हास्सो फ्याफुल्ला, छालाले मोरेको डम्फु, कुटुमा कुटु लगायत गाएकी थिइन् भने कृष्णले हिउँको दरबार, माथि माथि लेकमा, होइ साइँली आयो ल्होछार जस्ता गीत सुनाएका थिए ।स्विट्जरल्यान्डमा हामी थोरै नेपाली छौं, सांगीतिक कार्यक्रमकी संयोजक समेत रहेकी लामाले भनिन्, तैपनि विशेष अवसरहरूमा नेपालबाट कलाकार बोलाएर कार्यक्रम गर्दै आएका छौं । यस्ता कार्यक्रममा स्विसहरूको पनि राम्रो सहभागिता रहन्छ । उनका अनुसार कलाकारद्वयले स्विट्जरल्यान्डमा केही दिन घुमघामपश्चात् बेल्जियम, पोर्चुगल, जर्मनीलगायतका देशहरूमा हुने ल्होछार कन्सर्टमा प्रस्तुतिका लागि यात्रा गर्नेछन् ।"
बैंककमा बसेर नेपाली ठग्दै,"काठमाडौं करिब एक वर्षअघि राजधानीको एक नाम चलेको कलेजका अध्यापकलाई एक दिन मिल्ने साथीले सुनायो, बैंककमा रहेको साथीले अमेरिका पठाइदिन्छु भनेको छ । डिपार्टमेन्ट स्टोरको काम पनि उसैले मिलाइदिन्छ रे, तलब डेढ लाखको हाराहारी हुन्छ । के छ विचार ? आर्थिक समस्याले गुज्रिरहेका बेला ती प्राध्यापकले दायाँबायाँ सोचेनन् । उनी साथीकै सल्लाहमा केही दिनमै थाइल्यान्डको राजधानी बैंकक पुगे । त्यहाँ पुगेर उनले भेटे, आफूलाई अमेरिका लगिदिन्छु भन्ने पर्शुराम गुरुङलाई । केही दिनको बसाइपछि उनलाई पर्शुरामले भिसा आउनै लागेको भन्दै पाँच लाख रुपैयाँ आफूले भनेको मान्छेको खातामा हाल्न भने । अध्यापकले भनेअनुसार गरे । तर खातामा पैसा जम्मा गरेको भोलिपल्टैदेखि पर्शुराम सम्पर्कविहीन भए । युरोप, अमेरिका र मकाउ पुगेर मनग्गे कमाउने आश्वासनको पासोमा बैंकक पुगेर ठगिनेमा ती अध्यापक एक्ला पात्र होइनन् । नेपाल प्रहरीको केन्द्रीय अनुसन्धान ब्युरोले बैंकक बसेर ठगी धन्दा चलाइरहेका पर्शुरामबाट ठगिनेहरू तीन सयको हाराहारीमा रहेको अनुमान गरेको छ । ब्युरोमा उनीबाट ठगिनेहरूको दर्जनौं उजुरी छन् । भोजपुरको हेलौचा पुख्र्यौली घर भई बैंकक बस्ने पर्शुरामका कतिवटा नक्कली नाम छन् र उनी कति नाममा फेसबुक चलाउँछन् भन्नेबारे प्रहरीसँग कुनै निष्कर्ष छैन । तर उनले फेसबुकमार्फत मान्छेहरूसँग सम्बन्ध बढाउँछन्, आत्मीय भएको नाटक गर्छन् र कसैलाई आफू अमेरिकाको ग्रिनकार्ड होल्डर भएको त, कसैलाई क्यानडाको पीआर भएको झूटो विवरण दिएर आकर्षित गर्छन् । साथी बनेको केही समयमै उनले अमेरिका, क्यानडा र मकाउ पठाइदिन सक्ने कथा बुन्छन् । त्यही कथाको पासोमा परेकाहरू उनको कुराकै भर परेर बैंकक पुग्छन् । त्यहाँ पुगेलगत्तै पर्शुराम सपनाको कल्पनामा रमाएकाहरूलाई भेट्छन् र क्रमश: पैसा असुल्न थाल्छन् । ब्युरोका अनुसार धेरै जनाले प्रोसेसका नाममा सुरुमै डेढ लाख बुझाएका छन् । चलाख पर्शुरामले कतिपयलाई भने नेपालकै एजेन्टलाई रकम बुझाउन अह्राएका छन् भने कतिपयसँग बैंककमै रकम बुझेका छन् ।एक पीडितका अनुसार पर्शुरामले औसतमा प्रतिव्यक्ति सातदेखि दस लाख ठगी गरेका छन् । ती पीडितको भनाइलाई आधार मान्ने हो भने पछिल्ला तीन वर्षमा मात्रै पर्शुरामले करिब तीस करोडको हाराहारीमा ठगी गरिसकेका छन् । काठमाडौंमा होटल चलाएर बसेका एक पीडितले आफूले क्यानडा जाने सपनाको पछि लागेर पर्शुरामलाई १५ लाख रुपैयाँ बुझाएको बताए । केही लाख हात परेपछि पर्शुराम सम्पर्क बाहिर बस्छन् र पीडितहरू अनेकन आफन्त र साथीभाइको हारगुहारपछि नेपाल फर्किन बाध्य हुन्छन् । स्रोतका अनुसार पर्शुरामको ठगीबारे तीन वर्षदेखि नै केन्द्रीय अनुसन्धान ब्युरोमा उजुरी पर्न थालेका थिए । त्यस्तो उजुरी पर्ने क्रम अहिलेसम्म रोकिएको छैन । नेपाली सेना र नेपाल प्रहरीकै अधिकारीसमेत पर्शुरामको ठगी धन्दाको पासोमा परेका छन् । विदेशी भूमिमा बसेर चलिरहेको पर्शुरामको ठगी धन्दा रोक्ने ब्युरोको अनेक प्रयास सफल भइसकेको छैन । प्रहरी स्रोतले पर्शुरामले थाई युवती बिहे गरेर उतैको नागरिकता लिएको पनि सुइँको पाएको छ । तर त्यसलाई प्रमाणित गर्ने आधार भने फेला परिसकेको छैन । केन्द्रीय अनुसन्धान ब्युरोको पहलमा नेपाल प्रहरीको इन्टरपोल शाखाको अनुरोधमा अन्तर्राष्ट्रिय प्रहरी अपराध संगठन (इन्टरपोल) ले पनि पर्शुराममाथि २०७२ असार २९ मा डिफ्युजन नोटिस जारी गरिसकेको छ । इन्टरपोल शाखाकी एसपी किरण वज्राचार्यका अनुसार अदालतबाट पक्राउ पुर्जीको आदेश नभएको अवस्थामा डिफ्युजन नोटिस जारी गरिन्छ । उनले कान्तिपुरसँग कुरा गर्दै भनिन्, यस्तो नोटिस जारी भएको व्यक्तिको गतिविधि निगरानीमा हुन्छ । वज्राचार्यका अनुसार पर्शुराममाथि ठगी र मानव तस्करी दुवै अभियोग छ । उनले आफू ब्युरो छँदा पनि कैयन् पीडित हूल बाँधेर आउने गरेको अनुभव सुनाइन् । स्रोतका अनुसार केही साताअघि मात्रै पर्शुरामको ठगी धन्दाबारे केन्द्रीय अनुसन्धान ब्युरोका प्रमुख डीआईजी पुष्कर कार्कीले काठमाडौंस्थित थाई दूतावासलाई पनि जानकारी गराएका थिए । कार्कीले शृंखलाबद्ध ठगीको घटनाबारे थाइल्यान्डस्थित नेपाली दूतावासमा पनि जानकारी गराइएको बताए । उनले भने, कैयन् पीडित सार्वजनिक हुन चाहिरहेका छैनन् । तर ठगिनेको संख्या ठूलो छ । ब्युरोका प्रवक्ता एसपी जीवन श्रेष्ठका अनुसार पर्शुरामविरुद्ध मानव बेचबिखन र ठगीका मुद्दा दर्ता भएका छन् ।"
विद्यार्थीलाई अब पोषणयुक्त चामल,"काठमाडौं शिक्षा मन्त्रालयले माघ पहिलो सातादेखि विद्यार्थीलाई पिठोको सट्टा पोषणयुक्त चामल खुवाउने भएको छ । दुर्गम क्षेत्रका बालबालिकाको शिक्षामा पहुँच विस्तार गर्ने उद्देश्यले सुरु गरिएको शिक्षाका लागि खाद्य कार्यक्रमले नयाँ स्वरूपमा दिवा खाजा कार्यक्रम सञ्चालन गर्न लागेको हो । राष्ट्रसंघीय विश्व खाद्य कार्यक्रम (डब्लूएफपी) को सहयोगमा २०५२ देखि मन्त्रालयअन्तर्गत शिक्षाका लागि खाद्य परियोजना सञ्चालनमा छ । परियाजनाका कार्यकारी निर्देशक विष्णुप्रसाद भण्डारीका अनुसार डोटी, अछाम, बाजुरा, डडेलधुरा, बझाङ, बैतडी, दार्चुला, दैलेख, जाजरकोट र रुकुममा यो कार्यक्रम सञ्चालनमा छ । ती जिल्लाका बालबालिकाले विद्यालयमा दैनिक खाजा खान पाउने व्यवस्था गरिएको छ । यसअघि दिवा खाजाका रूपमा पिठोको हलुवा बनाएर बालबालिकालाई दिइन्थ्यो, भण्डारीले भने, माघ पहिलो सातादेखि नै पोषणयुक्त चामल (फोर्टिफाइड राइस) को खाजा उपलब्ध गराउने तयारीमा छौं । यो कार्यक्रम दैलेखबाट पाइलटिङ भइसकेको छ । भिटामिन तथा मिनरलयुक्त चामल गुणस्तरीय हुने जानकारी भण्डारीले दिए । विद्यार्थीले खाजाका रूपमा हरेक दिन ८० ग्राम चामल, २० ग्राम दाल, १० ग्राम वनस्पति तेल तथा दुई ग्राम आयोडिनयुक्त नुन पाउने छन् । नयाँ कार्यक्रम लागू भएसँगै प्रत्येक विद्यालयका प्रधानाध्यापक र भान्सेलाई तालिमसमेत दिइएको भण्डारीले जनाए । विद्यालयमा गठन गरिएका स्थानीय अभिभावक तथा जनप्रतिनिधिसहितको खाजा व्यवस्थापन समितिले त्यसको व्यवस्थापन गर्दै आएका छन् । यो कार्यक्रम शिशु कक्षादेखि कक्षा ८ सम्म आधारभूत तहका लागि सञ्चालनमा छ । चालु शैक्षिक सत्रमा यो कार्यक्रमबाट २ हजार ४ सय ४० विद्यालयमा अध्ययनरत दुई लाख ३६ हजार छात्रछात्रा लाभान्वित हुनेछन् । त्यसनिम्ति चालु आर्थिक वर्षमा ६१ करोड रुपैयाँ बजेट छ । त्यसमध्ये विश्व खाद्य कार्यक्रमले ३६ करोडको खाद्यान्न र ६ करोड ७० लाख रुपैयाँ नगद अनुदान दिन्छ, परियोजनाका लेखा अधिकृत ठाकुर मिश्रले भने, बाँकी नेपाल सरकारले व्यहोर्छ । परियोजनाअन्तर्गत १ सय ६५ कर्मचारी कार्यरत छन् ।खाद्यान्न अभाव र शिक्षाको पहुँचमा अति न्यून देखिएका जिल्लाका बालबालिकामा आधारभूत शिक्षाको पहुँच अभिवृद्धि गर्ने तथा विद्यार्थीको पोषण र स्वास्थ्य स्थितिमा सुधार ल्याउने परियोजनाको प्रमुख लक्ष्य हो । विद्यालय जाने उमेर समूहका बालबालिकाको साक्षरता सुधार गर्ने, विद्यार्थी उपस्थिति सुधार्ने, विद्यालय जाने उमेर समूहका बालबालिका र उनीहरूका अभिभावकहरूको स्वास्थ्य तथा सन्तुलित खाना खाने बानी बढाउनेलगायतका उद्देश्य छन् । शिक्षा विभागले १८ जिल्लामा दिवा खाजा कार्यक्रम सुचारु राखेको छ । वार्षिक पठपाठन हुने १ सय ८० दिनका निम्ति उक्त कार्यक्रम लागू छ । विद्यार्थीले खाजाको सट्टा एकमुष्ट नगद नै पाउने व्यवस्था गरिएको छ । हिमाली जिल्लाका बालबालिकाले दैनिक २० रुपैयाँ र अन्य जिल्लाका बालबालिकाले दैनिक १५ रुपैयाँका दरले पाउने विभागका कायक्रम तथा बजेट शाखाका अधिकृत अर्जुन ढकालले बताए । दिवा खाजाका निम्ति नगद प्रदान गर्न चालु आर्थिक वर्षमा २ अर्ब रुपैयाँ बजेट रहेको छ, अधिकृत ढकालले भने, यसबाट २ लाख विद्यार्थी लाभान्वित भएका छन् । अभिभावकसमेत बोलाएर दैनिक घरमा खाजा उपलब्ध गराउने प्रतिबद्धतासहित नगद दिइन्छ । सरकारले शिक्षा प्राप्तिका निम्ति जनचेतना विस्तारसँगै समुदायको आर्थिक अभिवृद्धिलाई जोड दिँदै आएको छ । जनचेतना विस्तार भएसँगै सहयोग अनुदान रोकिन सक्ने र त्यतिखेर समुदाय स्वयं सक्षम बन्न सक्ने आकलन गरिएको छ ।"
ट्यांकर डुब्दा ३२ को ज्यान गयो,"बेइजिङ (बीबीसी) चीनको पूर्वी सामुद्रिक क्षेत्रमा एक सातादेखि जलिरहेको इरानी तेल ट्यांकर आइतबार डुबेपछि चालक दलका ३२ सदस्यको मृत्यु भएको इरानी अधिकारीले जनाएका छन् । चालक दलमा ३० इरानीसहित २ बंगलादेशी नागरिक थिए ।चिनियाँ सेन्ट्रल टेलिभिजनका अनुसार उक्त ट्यांकर आइतबार भएको ठूलो विस्फोटलगत्तै डुबेको हो । टेलिभिजनका अनुसार ट्यांकर डुब्नुअघि भएको विस्फोटका कारण करिब १ किलोमिटर माथिसम्म आगो फैलिएको थियो । सान्ची नामक उक्त पानीजहाज चीनको सांघाईबाट २ सय ६० किलोमिटर टाढा एक कार्गो जहाजसँग ठोकिएको थियो । ट्यांकरले १ लाख ३६ हजार टन कच्चा तेल बोकेको थियो । १३ सामुद्रिक डुंगाको सहायताले इरानी कमान्डोले १० दिनदेखि आगलागी नियन्त्रणका लागि जारी राखेको प्रयास खराब मौसमका कारण असफल भएको हो । इरानी समूहका प्रवक्ता मोहम्मद रस्तादले भने, अब कसैलाई जीवितै फेला पार्ने आशा सकिएको छ । यसअघि शनिबार उद्धारकर्ताहरूले दुई जनाको शव भेटेका थिए । तर विषालु धूवाँ तथा उच्च तापक्रमका कारण उनीहरूले हतारमा पानीजहाजको ब्याल्क बक्स लिएर फर्किएको जनाए । सान्ची पनामाले इरानसँग भाडामा लिएर चलाएको थियो । उक्त ट्यांकर इरानबाट दक्षिण कोरियातर्फ जाने क्रममा जनवरी ६ मा हङकङको सीएफ क्रिस्टलसँग ठोक्किएको थियो । क्रिस्टलका चालक दलका २१ सदस्यको भने सकुशल उद्धार गरिएको थियो । दुई जहाज ठोकिएलगत्तै सान्ची दक्षिणपूर्वी क्षेत्रमा पर्ने जापानी टापु अमामी ओसिमातर्फ २ किलोमिटरभन्दा बढी बगेको थियो । उक्त ट्यांकरले जेटमा प्रयोग हुने तेल, पेट्रोल, डिजेल उत्पादन गर्न मिल्ने कच्चा तेल बोकेको थियो । दुर्घटनाको कारण हालसम्म थाहा हुन सकेको छैन । अधिकारीले घटनाबारे छानबिन भइरहेको जनाएका छन् ।"
सामाजिक सुधारको घोषणा,"ट्युनिस (एएफपीबीबीसी) ट्युनिसियाको सरकारले एक साता लामो विरोध प्रदर्शनपछि आइतबार सामाजिक सुधारको घोषणा गरेको छ । स्वास्थ्य सेवासम्बन्धी बजेट बढाउने र विभिन्न सरकारी सेवामा सुधार गरी सामाजिक पुन:संरचना गर्ने घोषणा गरिएको हो । आइतबार पूर्वराष्ट्रपति जिन अलअबिदिन बेन अलीले सत्ता छाडेको सातौं वार्षिकीका अवसरमा थप प्रदर्शनहरू भएका थिए । प्रदर्शनका क्रममा कम्तीमा ८ सय जना पक्राउ परेको अन्तर्राष्ट्रिय सञ्चार माध्यमले जनाएका छन् । उनीहरूले बेल अलीले सत्ता छाडेपछि पनि स्थिति सुधार नभएको भन्दै विरोध जनाएका हुन् । आन्तरिक मन्त्रालयका प्रवक्ता खलिफा चिबानीले ९७ जना सुरक्षाकर्मी घाइते भएको बताए । उनले प्रदर्शनकारीतर्फको क्षतिबारे भने केही बताएनन् । राष्ट्रपति बेजी केइड एसेब्सले राजनीतिक दल, ट्ेरड युनियनकर्मी तथा रोजगारदातासँग आफ्नो कार्यालयमा दुई घण्टासम्म गरेको वार्तापछि नयाँ घोषणा गरिएको हो । अधिकारीका अनुसार औषधोपचार, आवास र गरिबलाई विशेष सहयोगको वृद्धि लगायतका योजनाहरू संसद्मा पेस गरिसकिएको छ । राष्ट्रपति एसेब्सले आइतबारै ट्युनिसको एक जिल्लाको भ्रमण गर्दै आफूले जनताको पीडा महसुस गरेको बताएका थिए । पिछडिएको क्षेत्र एट्धमोनको भ्रमणका क्रममा उनले भने, हामी तपाईंहरूको भावना बुझ्छौं । हामी सबै एकै परिवार हौं । तर उनले भ्रमणका क्रममा आफ्नो देशसँग पर्याप्त साधनस्रोत नभएको बुझिदिन आग्रह समेत गरेका थिए । सामाजिक मामिलामन्त्री मोहम्म ट्रबेल्सीले स्वास्थ्य सेवा तथा सामाजिक पुन:संरचनाका कार्यक्रम तयार पारिएको बताए । उनका अनुसार सरकारले अत्यावश्यक मानिसलाई सेवा उपलब्ध गराउन १ सय ७० दिनारको कोष स्थापना गरिएको जनाए । ट्रबेल्सीले भने, यसले करिब २ लाख ५० हजार गरिब तथा निम्नमध्यमवर्गीय परिवारलाई सहयोग पुग्नेछ । उत्तर अफ्रिकी मुलुक ट्युनिसियामा एक साताअघिदेखि बढ्दो गरिबी र बेरोजगारीविरुद्ध विरोध प्रदर्शन भइरहेको थियो । हालैका दिनमा आन्दोलन थप सशक्त र हिंसात्मक हुँदै गएपछि त्यसलाई मत्थर पार्न सरकारले सामाजिक सुधारको योजना घोषणा गरेको हो । त्यसलगत्तै पक्राउ परेकालाई चोरी, लुटपाट, आगजनी तथा सडकको अवरोधको आरोप लगाइएको छ । तर प्रदर्शनकारीले शान्तिपूर्ण विरोध प्रदर्शनमा सरकारले धरपकड गरेको दाबी गर्दै आएका छन् । प्रहरीले आन्दोलन नियन्त्रण व्यापक मात्रामा बल प्रयोग गर्ने गरेको मानव अधिकार समूहको आरोप छ । साथै, प्रदर्शनका क्रममा व्यापक सरकारी सम्पत्तिको क्षति भएको जनाइएको छ । २० वर्षभन्दा बढी शासनसत्ता सञ्चालन गरेका पूर्वराष्ट्रपति बेन अलीलाई हटाउन भएको आन्दोलनपछि ट्युनिसियाको आर्थिक अवस्था खस्किएको हो ।"
गलत बटन थिचेपछि,हवाई (बीबीसी) अमेरिकाको हवाई राज्यका एक कर्मचारीले गल्तीले क्षेप्यास्त्र आक्रमणको सन्देश प्रवाह हुने बटन थिचेपछि आइतबार त्रास फैलिएको छ । राज्यका गभर्नर डेभिड इगेईले कर्मचारीका कारण गलत सूचना प्रवाह भएको भन्दै क्षमा मागेका छन् । मोबाइल फोन प्रयोगकर्ताहरूले आइतबार हवाईमा ब्यालेस्टिक क्षेप्यास्त्र हमला हुन लागेको जानकारी सहितको सतर्कता सन्देश प्राप्त गरेका थिए । हवाईमा क्षेप्यास्त्र हमला हुँदै छ । तुरुन्त सुरक्षित स्थानको खोजी गर्नुस् । यो कुनै अभ्यास होइन । भन्ने सतर्कता सन्देश प्रवाह भएपछि उक्त राज्यमा त्रास फैलिएको हो । उक्त सन्देश गल्तीवश प्रवाह भएको भन्ने घोषणा हुनुअघि स्थानीयवासी त्रसित भएका थिए । स्थानीय सञ्चार माध्यमका अनुसार कतिपय स्थानमा भागदौड समेत मच्चिएको थियो । अधिकारीका अनुसार हवाई आपतकालीन व्यवस्थापन संस्थाका कर्मचारीले आफ्नो काम अर्को व्यक्तिलाई हस्तान्तरण गर्ने क्रममा गलत बटन थिच्दा उक्त सन्देश प्रवाह भएको हो । कर्मचारीको नाम भने गोप्य राखिएको छ । टेलिभिजन तथा रेडियो प्रसारणले पनि मानिसहरूलाई घरभित्रै बस्ने सन्देश दिँदै सूचना जारी गरेका थिए । उक्त सूचना सम्प्रेषण भएलगत्तै कतिपयले अस्वाभाविक रूपमा गाडी गुडाएका थिए भने कोही अरूका घरभित्र समेत घुसेका थिए । अमेरिकाको संघीय सञ्चार आयोगले त्यसबारे पूर्ण अनुसन्धान थाल्ने जनाएको छ । पछिल्लो समय उत्तर कोरियाले अन्तरमहादेशीय क्षेप्यास्त्र परीक्षणलाई तीव्रता दिएपछि हवाईमा सतर्कता प्रणाली जडान गरिएको थियो । हवाई उत्तर कोरियाबाट सबैभन्दा निकट दूरीमा छ । अधिकारीका अनुसार उत्तर कोरियाले हवाईको तटीय क्षेत्रमा शक्तिशाली क्षेप्यास्त्र परीक्षण गर्न सक्ने सम्भावना भएकाले त्यस्तो प्रणाली जडान गरिएको हो । हवाईमा शीतयुद्धको अन्त्यपछि पहिलोपटक गत महिना परमाणु हमलाबारे साइरन मार्फत सचेत गराउन उक्त प्रणाली परीक्षण गरेको थियो । स्थानीय समयअनुसार बिहान ८ बजेर ७ मिनेटमा सबै ठूला अक्षरमा पठाइएको सन्देश १८ मिनेटपछि गलत भएको बताइएको थियो । मोबाइलमा पठाइएको सतर्कता सन्देश गलत भएको भन्दै इमेल पठाइएका कारण लामो समय सर्वसाधारणहरू आत्तिएका थिए । स्थानीय सञ्चार माध्यमका अनुसार मोबाइलमै अर्को सन्देश भने ३८ मिनेटपछि मात्र पठाइएको थियो । गल्ती सच्याउन झन्डै ४० मिनेट लागेको बीबीसीले जनाएको छ ।
निर्वाचन क्षेत्रको रकम निकासा नगर,"काठमाडौं पुराना सांसदलाई निर्वाचन क्षेत्र विकास कार्यक्रम सञ्चालन गर्न दिने सरकारको निर्णयलाई सर्वोच्च अदालतले रोक लगाएको छ । सर्वोच्चका न्यायाधीशद्वय शारदाप्रसाद घिमिरे र ईश्वर खतिवडाको संयुक्त इजलासले निर्वाचन क्षेत्र विकास कार्यक्रमका नाममा तत्कालन रकम निकासा नगर्ननगराउन अन्तरिम आदेश दिएको हो । संसद् विघटन भइसकेको अवस्थामा पुराना सांसदलाई कार्यक्रम सञ्चालनको जिम्मेवारी दिनु गैरकानुनी रहेको दाबी गर्दै कैलालीबाट निर्वाचित सांसद झपट रावलले सर्वोच्चमा रिट निवेदन दर्ता गराएका थिए । हाल निर्वाचन क्षेत्र विकास कार्यक्रमको नाममा प्रतिसभासद २० लाख र निर्वाचन क्षेत्र पूर्वाधार विशेषअन्तर्गत प्रतिनिर्वाचन क्षेत्र १ करोड ५० लाख रुपैयाँका दरले वितरण भइरहेको छ ।सर्वोच्चले नयाँ जनप्रतिनिधि निर्वाचित भइसकेको अवस्थामा पुरानालाई कार्यक्रम सञ्चालनको जिम्मेवारी दिनु गैरकानुनी हुने ठहर्याएको हो । सर्वोच्चले रकम निकासा नगर्न अर्थ मन्त्रालय, व्यवस्थापिका संसद् र प्रधानमन्त्री तथा मन्त्रिपरिषद् कार्यालयका नाममा आदेश जारी गरेको हो । सरकारले गत पुस १३ गते निर्वाचन क्षेत्र विकास कार्यक्रमअन्तर्गत निवर्तमान सांसदहरूलाई रकम निकासा दिने निर्णय गरेको थियो । त्यसका विरुद्ध कैलालीबाट निर्वाचित सांसद रावल अदालत गएका हुन् । हाल दुवै चरणमा निर्वाचन भइसकेर २०७० सालमा निर्वाचित ६ सय १ जना सांसदहरूको पदावधि सकिएको अवस्थामा निर्वाचन आचारसंहिताका कारण रोकिएको कार्यक्रमलाई फेरि फुकुवा गर्नु प्रचलित कानुनविरुद्ध हुने भन्दै रिट निवेदन परेको हो । गत भदौ १४ गतेदेखि लागू भएको निर्वाचन आचारसंहिता गत मंसिर २७ गतेदेखि सकिएको थियो । निर्वाचन क्षेत्र विकास कार्यक्रममा प्रत्यक्ष र समानुपातिकका सांसदले ५० लाख रुपैयाँका दरले रकम खर्च गर्न पाउँथे । ६ सय १ सभासदका लागि ३ अर्ब रुपैयाँ खर्च हुन्थ्यो । निर्वाचन क्षेत्र विकास विशेष कार्यक्रम २ सय ४० निर्वाचन क्षेत्रको नाममा विनियोजित थियो । प्रत्येक क्षेत्रमा ५ करोड रुपैयाँका दरले उक्त कार्यक्रमका लागि ७ अर्ब २० करोड रुपैयाँ विनियोजित हुन्थ्यो । दुवै जोड्दा सांसदको नाममा नाममा १० अर्ब रुपैयाँभन्दा बढी रकम निकासा गर्ने योजना थियो । वितरण र कार्यकर्तामुखी प्रकृतिको भएकाले अत्यन्त दुरुपयोग हुने भनी आलोचित यो कार्यक्रम रोकिएकाले राज्यकोषमा १० अर्ब रुपैयाँ बचत भएको छ । रिट निवेदनमा २०७० सालको तुलनामा हालको निर्वाचन क्षेत्रमा फेरबदल आएकाले पनि पुराना सांसदहरूमार्फत कार्यक्रम कार्यान्वयन गर्न नहुने दाबी थियो । साथै पदावधि सकिएका जनप्रतिनिधिले आफ्नो पुरानो अधिकारको प्रयोग गर्नुसमेत पदको दुरुपयोग हुने दाबी रिट निवेदक रावलको थियो । विघटित व्यवस्थापिका सदस्यहरू हाल पूर्व हैसियतमा रहेकाले यस्ता आयोजनाको सञ्चालन, रेखदेख, अनुगमन र मूल्यांकनमा उनीहरू सहभागी हुन सक्दैनन्, निवेदनमा माग दाबी गरिएको थियो, निर्वाचित सांसदहरूले निर्वाचनमा आफूले गरेका प्रतिबद्धता, विकासका काम कारबाहीमा जवाफदेहिता हुन्छन् । निर्वाचन क्षेत्र नै विघटन भइसकेको अवस्थामा यस्ता योजना कार्यान्वयन हुने हो भने जनताले तिरेको करको दुरुपयोग हुने देखिन्छ ।"
रसुवागढी एक साता बन्द,"रसुवा (कास) सोमबारदेखि एक साताका लागि रसुवागढी नाकाबाट व्यापारिक कारोबार नहुने भएको छ । माघ ४ गते पर्ने ल्होसार पर्वको अवसरमा चिनियाँ भन्सारले कन्टेनरमा सिल नगर्ने भएपछि एक साताका लागि सामान आयात रोकिन लागेको हो । सामान लिन केरुङ पुगेका कन्टेनरमा चिनियाँ भन्सार अधिकारीहरूले आइतबारसम्म सिल लगाएको रसुवागढी भन्सार कार्यालयका प्रमुख भन्सार अधिकृत गोपाल कोइरालाले बताए । ल्होसार पर्वका कारण माघ १ गते देखि ८ गतेसम्म कन्टेनरमा सिल नहुने जानकारी चिनियाँ भन्सार अधिकारीहरूले दिएको उनले बताए । आइतबार सिल लगाइएका कन्टेनर सोमबार साँझसम्म रसुवागढी आइसक्ने छन् । कोइरालाले भने सामान आयात रोकिए पनि पर्यटक बोक्ने सवारी र नागरिकलाई आवतजावत गर्न समस्या पर्दैन । भन्सारको कन्टेनरमा सिल नलगाउने भएपछि व्यवसायीहरू नेपाल फर्कने थालेको आयातनिर्यातकर्ता धर्म पौडेलले बताए । उनले भने केरुङमा करिब ३ सय जति खालि कन्टेर छन् । जाडाको सिजन सकिएकाले केरुङमा सामान कम रहेको र गर्मीको सिजनको सामान आइनसकेकाले खालि कन्टेर केरुङमा रोकिएका छन् । स्याउ आउने सिजन पनि सकिएको छ, पौडेलले भने, केरुङ आउने सडकमा बेलाबेलमा हुने हिमपातका कारण माथिबाटै सामान ल्याउने गाडी पनि कम हुँदै गएका छन् । केरुङ जाने तयारीमा रहेका कन्टेनर पनि जिल्लाको बेत्रावती, कालिकास्थान, धुन्चे, स्याफ्रु र टिमुरेमा रोकिएका छन् ।"
अनुत्पादक क्षेत्रमा ४० प्रतिशत कर्जा,"सञ्चालक सिंहको मुद्दा खारेजकान्तिपुर संवादददाताकाठमाडौं राष्ट्र बैंकका सञ्चालक बालकृष्णमान सिंहले पद बहाल गर्न पाउने भएका छन् । नियुक्तिलगत्तै योग्यतासम्बन्धी मुद्दा परेकाले उनलाई काम नगर्न सर्वोच्च अदालतले अन्तरिम आदेश दिएको थियो । योग्यता छानबिनपछि सर्वोच्च अदालतले राष्ट्र बैंकका सञ्चालक बालकृष्णमान सिंहको मुद्दा खारेज गरिदिएको छ । योसँगै सिंहको राष्ट्र बैंक जाने बाटो खुलेको छ । यसअघि राष्ट्र बैंक ऐन २०५८ अनुसार सिंहको योग्यता नपुग्ने भन्दै अधिवक्ता शम्भु दुवाडीले सर्वोच्चमा मुद्दा दायर गरेका थिए । त्यसपछि तत्कालीन प्रधानन्यायाधीश सुशीला कार्की र न्यायाधीश प्रकाशमान सिंह राउतको संयुक्त इजलासले राष्ट्र बैंकको सञ्चालकका रूपमा काम नगर्न अन्तरिम आदेश दिएको थियो । त्यसको करिब १४ महिनापछि (पुस २६ गते) न्यायाधीशद्वय केदारप्रसाद चालिसे र तेजबहादुर केसीको संयुक्त इजलासले यसअघिको अन्तरिम आदेश खारेज गरिदिएको हो । सर्वोच्चबाट सफाइ पाए पनि राष्ट्र बैंकमा सिंहको कार्यकाल अब एक महिना मात्र बाँकी छ । आगामी फागुन ३ गते सिंहको कार्यकाल सकिँदै छ । सिंह चार्टर्ड एकाउन्टेन्ट हुन् । राष्ट्र बैंक ऐनमा सञ्चालकको योग्यता अर्थशास्त्र, वाणिज्य शास्त्र, व्यवस्थापन, जनप्रशासनलगायत विषयमा स्नातकोत्तर हुनुपर्ने व्यवस्था छ । यसकै आधारमा उनीविरुद्ध मुद्दा परेको थियो ।"
डेरीमा सापकोटा,"काठमाडौं नेपाल डेरी एसोसिएसनको १९ औं वार्षिक साधारणसभा एवं ७ औं राष्ट्रिय महाधिवेशनले राधाकृष्ण सापकोटाको अध्यक्षतामा नयाँ कार्यसमिति बनाएको छ । कार्यसमितिमा रेसमराज पन्थी वरिष्ठ उपाध्यक्ष, राजन चिमरिया प्रथम उपाध्यक्ष, ज्ञानेन्द्र बजगाई द्वितीय उपाध्यक्ष, राजनप्रसाद दाहाल तृतीय उपाध्यक्ष, कर्णबहादुर हमाल चतुर्थ उपाध्यक्ष, प्रह्लाद दाहाल महासचिव छन् ।यसैगरी विजयप्रसाद चौरसिया सचिव, रेसमबहादुर खडका सहसचिव दयाराम भण्डारी कोषाध्यक्ष, दीपप्रसाद दाहाल सहकोषाध्यक्ष चुनिएका छन् ।"
भिसा कार्डमा नगद फिर्ता योजना,"सेल्सबेरीको विजेता घोषणाकाठमाडौं (कास) दसैं, तिहार र छठको अवसरमा सेल्सबेरीले सञ्चालनमा ल्याएको हजारमा हुई अफर बिजेताहरूको नाम घोषणा गरेको छ । कम्पनीका अनुसार सो अवरसरमा हरेक एक हजारसम्मको खरिदमा ग्राहकलाई एउटा आकर्षक गिफ्ट हयाम्पर र भाग्यशाली एक ग्राहकलाई टीभीएस बिगो स्कुटर बम्पर उपहारमा प्रदान गर्ने घोषणा गरेको थियो ।"
ग्यास पाइपको मापदण्ड निर्धारण,"काठमाडौं खाना पकाउने एलपी ग्यास सिलिन्डरमा जडान हुने पाइपको गुणस्तर मापदण्ड निर्धारण गरेको छ । उद्योगमन्त्री सुनिलबहादुर थापाको अध्यक्षतामा शुक्रबार बसेको गुणस्तर परिषद्को बैठकले कपडाको धागो र पाइपको मापदण्ड स्वीकृत गरेको हो ।कपडाको धागो र ग्यासमा प्रयोग हुने पाइपमा मापदण्ड निर्धारण गरेका छांै, गुणस्तर तथा नापतौल विभागका महानिर्देशक विश्वबाबु पुडासैनीले भने, कार्यान्वयनपश्चात् उपभोक्तालाई धेरै फाइदा हुनेछ । बैठकले टेक्स्टाइलको परीक्षण विधि एनएसआईएसओ १८३३ : २००६ टेक्स्टाइल परिमाणात्मक रसायन विश्लेषणका विभिन्न भाग स्वीकृत गरेको उनले बताए । स्वीकृतपश्चात् टेक्स्टायल प्रयोग भएको सेन्थेटिक तथा प्राकृतिक फाइबरहरूको मिश्रणको विश्लेषण कार्यमा सहयोग पुग्ने विभागको दाबी छ ।बैठकले ग्यासको सिलिन्डरमा जडान गरिने रबर होज पाइपको पनि गुणस्तर स्वीकृत गरेको छ । मापदण्डमा घरेलु र उद्योगका सम्बन्धी छुट्टाछुट्टै पाइप वर्गीकरण गरिएको छ । पाइपमा लेबल, साइज, मूल्य अनिवार्य तोक्नुपर्छ । खाना पकाउने ग्यासमा प्रयोग हुने पाइपसम्बन्धी नयाँ गुणस्तर भएकाले एलपीसम्बन्धी दुर्घटना न्यूनीकरणमा सहयोग पुग्नेछ, महानिर्देशक पुडासैनीले भने । हाल पाइपका कारण खाना पकाउने ग्यास लिक भई सिलिन्डर पड्कने, आगलागी दुर्घटना बढ्दै गएको छ । यी घटनाहरू न्यूनीकरण गर्न पाइपमा पनि मापदण्ड लागू गरेको विभागको दाबी छ । परिषद्बाट शुक्रबार स्वीकृत भएपछि अब पूर्ण रूपमा कार्यान्वय गरिने पुडासैनीले बताए ।नयाँ मापदण्डअनुसार बिक्रेताहरूले तारले जेलिएको रबर पाइप बिक्री गर्नुपर्नेछ । जानकाहरूका अनुसार हाल अधिकांश व्यवसायीले प्लास्टिक पाइप बिक्री गर्छन् । सर्वसाधरणले पनि सोही पाइप ग्यास सिलिन्डरमा प्रयोग गर्दै आएका छन् । प्लास्टिकको पाइप गुणस्तरहीन हुन्छ । जसले गर्दा ग्यास लिक हुने दुर्घटना हुन्छ । एनएस गुणस्तर चिह्नले प्लास्टिकको पाइप बिक्री निरुत्साहित हुने पुडासैनीले बताए । मापदण्ड राजपत्रमा प्रकाशित भएको तीनचार महिनाभित्र अनिर्वाय कार्यान्वयन हुने उनले बताए ।कार्यान्वयन गर्न व्यवसायीलाई तीन चार महिना समय दिन्छौं, उनले भने, त्यसपश्चात् कडाइका साथ अनुगमन हुन्छ । राजपत्रमा प्रकाशित भएपछि व्यवसायीले एनएस प्रमाणित उत्पादन मात्रै आयात गर्न पाउने छन् । ग्यास बिक्रेता महासंघका महासचिव चन्द्र थापाका अनुसार अन्य मुलुकमा प्लास्टिक पाइपमा प्रतिबन्ध गरिएको छ । नेपाली व्यवसायीले खरिद गर्दा डिजेल पाइपको नाममा खरिद गर्छन् । ती पाइपहरू ग्यास सिलिन्डरमा प्रयोग हुँदा दुर्घटनाको जोखिम बढेको उनको भनाइ छ । प्लास्टिकको पाइप लेबल पाइप हो । लेबल पाइप गुणस्तरहीन भएकाले उपभोक्ताले सस्तोमा खरिद गर्न सक्छन् । व्यवसायीले प्रतिमिटर २०२५ रुपैयाँमा खरिद गरी उपभोक्तालाई एक सय रुपैयाँमा बिक्री गर्दै आएका छन् । मापदण्डको आधारमा बनेको रबर पाइप तारले जेलिएको हुन्छ । प्लास्टिकको पाइपभन्दा केही महँगो पर्छ । महँगो परे पनि रबरको पाइप प्रयोग गरौं । यी पाइपबाट हत्तपत्त ग्यास लिक हुँदैन । मुसाले काट्न सक्दैन, महासचिव थापाले भने, आगोले पनि छिट्टै जल्दैन । थिचेर फुट्दैन । जसले गर्दा दुर्घटना न्यूनीकरणमा सहयोग हुन्छ । उनका अनुसार उपभोक्तामा चेतनाको कमीले गर्दा व्यवसायीले प्लास्टिक पाइप बिक्री गर्दै आएका छन् । महासंघका अनुसार प्लास्टिक पाइप नेपालमै उत्पादन हुन्छ । केही व्यवसायीले आयात पनि गर्छन् । हाल गुणस्तरहीन पाइप छ्यापछयाप्ती भेटिए पनि सम्बन्धित निकायले चासो दिएका छैनन् । पाइपसम्बन्धी अनुगमन आपूर्ति व्यवस्थापन तथा उपभोक्ता हित संरक्षण विभाग र गुणस्तर विभागले गर्ने हो । अति संवेदनशील मानिने ग्यासको पाइप सम्बन्धमा भने अनुगमन हुन सकेको छैन । महानिर्देशक पुडासैनीले राजपत्रमा प्रकाशनपश्चात् अनुगमन तीव्र बनाइने बताए । अनुगमनको क्रममा प्लास्टिक पाइप फेला गरे कारबाही गर्छौं, उनले भने । कपडाहरू पोलिस्टर, लाइलन, ऊनीलगायतले बनेका हुन्छन्, उनले भने, अब टेक्स्टाइलमा प्रयोग भएको सिन्थेटिक तथा प्राकृतिक फाइबरहरूको मिश्रणको विश्लेषण हुनेछ । परिषदबाट स्वीकृत भएसँगै यो गुणस्तर मापदण्डका रूपमा मात्रै लागू भएको उनले बताए ।"
नेप्से २५ वर्षमा,"काठमाडौं सेयर बजारको विकास र विस्तारमा सरकार कटिबद्ध रहेको अर्थमन्त्री ज्ञानेन्द्रबहादुर कार्कीले बताएका छन् । सेयर बजारमार्फत छरिएर रहेको पुँजी संलकन हुने भएकाले पुँजी निर्माणमा महत्त्वपूर्ण योगदान पुग्ने उनको भनाइ थियो । शनिबार आयोजित नेपाल स्टक एक्सचेन्ज (नेप्से) को २५ औं वार्षिकोत्सवको अवसरमा अर्थमन्त्री कार्कीले यस्तो बताएका हुन् । हरेक राष्ट्रमा पुँजी बजारलाई आर्थिक विकासको आधार मानिने भएकाले नेपालको आर्थिक विकासका लागि पनि सेयर बजारको विकास अपरिहार्य रहेको उनले बताए । सेयर बजारको विकास गर्न आवश्यक पूर्वाधार निर्माणसँगै नेप्सेको संस्थागत क्षमता पनि अभिवृद्धि गर्नुपर्छ, उनले भने । सेयर बजारको विकासका लागि सरकार योजनाबद्ध रूपमा अघि बढेको अर्थसचिव शंकरप्रसाद अधिकारीले बताए । पञ्चवर्षीय वित्तीय विकास रणनीतिको कार्यदिशाअनुसार सरकार अघि बढेको छ, उनले भने । हाल सेयर बजारमा वित्तीय क्षेत्रका संघसंस्थाको बाहुल्यता रहेको जनाउँदै उनले भने, पुँजी बजारमा उत्पादनमूलक क्षेत्रका कम्पनी भित्र्याउनु जरुरी छ, यसका लागि आवश्यक सबै प्रकारका सहयोग गर्न सरकार तयार छ । वार्षिकोत्सवको अवसरमा नेप्सेले विभिन्न कार्यक्रम आयोजना गरेको थियो । यसैबीच नेप्सेको वार्षिक साधारणसभाले सञ्चित नाफाबाट ५० प्रतिशत नगद लाभांश वितरण गर्ने प्रस्ताव पारित गरेको छ ।"
७३ जिल्लामा डिम्याट सेवा,"काठमाडौं (कास) धितोपत्र अभौतिकीकरण (डिम्याट) निक्षेप सेवा ७३ जिल्लामा पुगेको छ । निक्षेप सदस्य (डीपी) को सञ्जाल विस्तारसँगै सेवा पनि दुई जिल्लाबाहेक सबैमा पुगेको हो । हाल ६५ वटा निक्षेप सदस्यहरूले ७३ जिल्लामा निक्षेप सेवा प्रदान गरिरहेको सीडीएस एन्ड क्लियरिङले जनाएको छ । सीडीएसको सातौं वार्षिकोत्सवको अवसरमा यस्तो जानकारी दिइएको हो । निक्षेप सदस्यमार्फत सर्वसाधारणले हितग्राही खाता खोल्न, सेयर अभौतिकीकरण गर्न, आफ्नो खाताको जानकारी लिनलगायत कारोबार गर्न पाउँछन् । दोस्रो बजारमा सेयर कारोबारका लागि भने धितोपत्र ब्रोकर आवश्यक पर्छ । गत आर्थिक वर्ष हितग्राही खाता ३६१३ प्रतिशतले बढेको छ । आर्थिक वर्ष ०७२७३ मा ३ लाख ५१ हजार ४ सय २५ वटा हितग्राही खाता खोलिएका थिए । गएको वर्ष यस्तो खाता संख्या बढेर ४ लाख ७८ हजार ३ सय ८५ वटा पुगेको सीडीएसले बताएको छ । गत असारसम्म १ अर्ब ५ करोड ९४ लाख ६३ हजार कित्ता सेयर अभौतिकीकरण भएका छन् । अघिल्लो वर्षको तुलनामा यो करिब १७ प्रतिशतको वृद्धि हो । अघिल्लो वर्ष ९० करोड ७७ लाख ६६ हजार कित्ता अभौतिकीकरण भएका थिए । गत आर्थिक वर्ष सीडीएस एन्ड क्लियरिङले १५ करोड १८ लाख ४२ हजार रुपैयाँ आम्दानी गरेको छ । अघिल्लो वर्षको तुलनामा यो करिब साढे २७ प्रतिशतको वृद्धि हो । आर्थिक वर्ष ०७२७३ मा कम्पनीले ११ करोड ८९ लाख ५९ हजार रुपैयाँ आम्दानी गरेको जनाइएको छ । सीडीएस एन्ड क्लियरिङ नेपाल स्टक एक्सचेन्ज (नेप्से) को सहायक कम्पनीका रूपमा सञ्चालित कम्पनी हो ।"
कतारमा दुई युवक बिचल्लीमा,"खोटाङ (कास) रोजगारीका लागि कतार पुगेका दुई युवा काम नपाउँदा बिचल्लीमा परेका छन् । खोटेहाङ गाउँपालिका९ लिच्किराम्चेका अरुण राई र धनकुमार राईलाई कम्पनीले घर फर्किनसमेत दिएको छैन । उनीहरू काठमाडौंस्थित प्रोग्रेसिप म्यानपावर मार्फत प्रतिव्यक्ति ७५ हजारका दरले रकम बुझाएर कतार पुगेका थिए । टायल मेसिनका लागि भनेर डेढ महिनाअघि कतारको सेटलाइट इन्टरनेसनल कम्पनी पुगेका राईद्वयले खाना खाने रकमसमेत नपाएपछि स्वदेश फर्कन खोज्दा कम्पनीले रोकेको बताए । हाललाई काम नभए पनि केही दिनपछि पुन: काम सुरु हुने भन्दै फर्किन दिएको छैन, धनकुमारले बताए ।कम्पनीले काम नगरी बसेको दिनको तलब र खानेबस्ने सुविधा नदिने जनाएको छ । अहिले बसेको र खाएको रकम काम सुरु भएपछि पाउने तलबबाट कटाउने जनाएको पीडितको गुनासो छ । ऋण लिएर कतार गएका उनीहरूले स्वदेश फर्काइदिन सूचना तथा परामर्श केन्द्रसँग गुहार मागेका छन् । सुरक्षित आप्रवासनका क्षेत्रमा काम गर्दै आएको दिक्तेलस्थित केन्द्रमा फोन गरी तत्काल नेपाल फर्काउन पहल गरिदिन अनुरोध गरेको परामर्शकर्ता अम्बिका दाहालले बताइन् । अरुण र धनकुमारसँगै उक्त कम्पनी पुगेका नवलपरासीका भमबहादुर मगर, उदयपुरका दीपबहादुर माझी र कैलाली टीकापुरका नन्दसिंह साउदसमेत बिचल्लीमा परेका छन् । रोजगारीको प्रक्रियामा प्रयोग गरिएको कागजातको प्रतिलिपिसमेत कामदारहरूसँग नभएको उनीहरूले बताएका छन् ।उद्घार पहलका लागि पिपुल्स फोरमसँगको समन्वयमा सूचना केन्द्रले वैदेशिक रोजगार विभागमा निवेदन दिने परामर्शकर्ता दाहालको भनाइ छ । पिपुल्स फोरमले वैदेशिक रोजगारीका क्रममा अप्ठ्यारामा परेकालाई नि:शुल्क कानुनी पैरवीको काम गर्छ । कामदार प्रोग्रेसिप म्यानपावरमार्फत कतार पुगेका थिए । समस्या समाधान गर्ने भन्दै कतार पुगेका कम्पनी निर्देशक श्याम श्रेष्ठले उल्टै कामदारको पैसा लिएर नेपाल फर्केको पीडितको गुनासो छ । खाना खाने रकमसमेत नभएपछि कम्पनीले खानाका लागि भनेर दिएको पैसा श्रेष्ठ आफंैले लिएर नेपाल फर्केको पीडितले जनाएका छन् ।कामदारका लागि म्यानपावरका निर्देशक श्रेष्ठमार्फत रकम दिँदा उचित हुने ठानेर खानाका लागि ५ सय रियल उपलब्ध गराए पनि बदमासी गरेको कतारस्थित कम्पनीका मुदिर (मालिक) ले बताए । सूचना केन्द्रबाट मुदिरलाई टेलिफोन सम्पर्क गर्दा कामदारलाई खानाका लागि रकम दिएको भए पनि म्यानपावर कम्पनीका निर्देशकले बेइमानी गरेको बताएको परामर्शकर्ता दाहालले जनाइन् ।"
खानेपानी समस्या  प्रतिपरिवार १० लिटर मात्रै,"दलित बस्तीमा धाराकाभ्रे (कास) मण्डनदेउपुर९ का ठूलोकान्छा सार्कीको २०७२ वैशाख १२ को भूकम्पले घर भत्काएपछि दु:खका दिन सुरु भए । वैशाख २९ देखि त खानेपानीको मूल पनि सुक्यो । बस्ने बास र पानी सुकेपछि उनको आयआर्जनको बाटो रोकियो । बस्तुभाउ पाल्नै छाडे । टहराको बसाइ थियो । घर बनाउन पानीकै समस्या पर्यो । प्रतिलिटर १ रुपैयाँमा खरिद गरे । १६ हजार त पानीमै खर्चिए । खानेपानीका लागि कुनै संस्थाले सहयोग गर्छ कि भनेर जुत्ताका तलुवा फटाए । ढिलै भए पनि उनको मिहिनेत साकार भएको छ ।अहिले उनीसहित टोलका सबै भूकम्पपीडितको घर पनि बनेका छन् । प्रत्येक घरअगाडि धारामा पानी आउँछ । उनी बस्तुभाउ पाल्ने तरखरमा जुटेका छन् । ठूलोकान्छा आफंै अध्यक्ष बने, ठूलोखोला लिफ्ट खानेपानी तथा सरसफाइ उपभोक्ता समितिको । अहिले उनको टोलका ५५ घरधुरीमा खानेपानीको व्यवस्था भएको छ । जर्मन सरकारको सहयोगमा शान्ति जनआदर्श सेवा केन्द्रले दलित, विपन्न र एकल महिलाको घर बनाइदियो, उनले भने, खानेपानीका लागि पनि सहयोग गर्यो । ग्रामीण खानेपानी तथा सरसफाइ कोष विकास समितिको ३२ लाख ३८ हजार र समुदायको ७ लाख ३४ हजार बराबरको जनश्रमदान गरी कुल ३९ लाख ७२ हजार बराबरको लागतमा ५५ घरधुरीमा खानेपानीका धारा पुगेका छन् । प्राविधिक अर्जुन भुजेलका अनुसार प्रतिपरिवार १ दिनमा १ सय २० लिटर पानी पाउनेछन् । भूकम्पलगत्तै पानीको समस्या चर्किएको थियो । पानी लिन डेढ घण्टा खर्च गर्नुपथ्र्यो, स्थानीय सुशीला रम्तेलले भनिन्, आँगनमा नै धारा भएपछि बच्ने समय अरू काममा लगाउन सजिलो भएको छ । डेडीथुम्का माविबाट माध्यमिक शिक्षा परीक्षाको तयारी गरिरहेकी संगीता तोलाङ्गेले पानीको समस्या हटेसँगै आफूखुसी भएको बताइन् ।बिहान डेढ घण्टा लगाएर पानी ल्याएपछि मात्रै स्कुल जान पाइन्थ्यो, परीक्षाको तयारी गर्न पनि बाधा पुगेको थियो, उनले भनिन्, पानीको चिन्ता हटेपछि अब राम्रोसँग परीक्षाको तयारी गर्छु । राष्ट्रिय योजना आयोगका सदस्य सुनीलबाबु श्रेष्ठले खानेपानी योजनाको उद्घाटन गरे । दलितको मात्रै बसोबास रहेको बस्तीलाई सरोकारवालाहरूको उपस्थितिमा पूर्ण सरसफाइ उन्मुख क्षेत्र पनि घोषित गरिएको छ ।"
चिसोपीडितलाई सहयोग,"जनकपुर (कास) धनुषाधाम नगरपालिकाका चिसोपीडितलाई नेपाल प्रहरी श्रीमती संघले आइतबार लत्ताकपडा तथा खाद्यान्न वितरण गरेको छ । अति विपन्न १ सय परिवारलाई कम्बल, हाइनेक तथा च्युरा र चाउचाउ बाँडिएको हो । संघकी अध्यक्ष सीमा अर्याल, अतिरिक्त प्रहरी महानिरीक्षक विजयलाल कायस्थ, वरिष्ठ प्रहरी उपरीक्षक सुभाष चौधरी, प्रहरी उपरीक्षक चक्रबहादुर सिंह, धनुषाधाम नपाका उपमेयर विद्या भुजेलललगायतले राहत सामग्री बाँडेका थिए ।"
झडपमा ५ घाइते,"रुकुम (कास) सडक निर्माणका विषयमा विवाद हँुदा चौरजहारी नगरपालिका ६, टिमुरेनीमा झडप भएको छ । वडा नम्बर ६ को राम्चेदेखि टाकुरा, टिमुरेनी हुँदै चौखे जोड्ने सडक निर्माणका क्रममा झडप हँुदा उपभोक्ता समिति कोषाध्यक्ष खिमा महतारासहित ५ जना घाइते भएका हुन् । प्रहरीका अनुसार झडपमा सीता बुढाथोकी, समीक्षा बोहोरा, सीता बीसी र उपभोक्ता समिति सदस्य पम्फी बिक पनि घाइते भएका छन् । वडा ६ बाट महिला सदस्य निर्वाचित नगर कार्यपालिका सदस्यसमेत रहेकी दिला महताराको परिवारले आफ्ना जग्गामा सडक खन्न नदिएपछि विवाद सुरु भएको थियो ।"
मुक्त कम्लरीलाई परिचयपत्र,कञ्चनपुर (कास) कञ्चनपुरका मुक्त कमलरीलाई परिचयपत्र वितरण गरिने भएको छ । भूमिसुधार कार्यालयका प्रमुख धर्मानन्द भट्ट संयोजकत्वको मुक्त कमलरी परिचयपत्र वितरण समितिले पहिलो चरणमा २ सय २९ लाई माघ १० देखि परिचयपत्र वितरण गर्ने निर्णय गरेको हो ।
आर्मीको प्रतिद्वन्द्वी एपीएफ,"फाइनल आजैएपीएफले लगत्तै सोमबार त्रिभुवन आर्मी क्लबसँग फाइनल खेल्दै छ । आर्मीले क्वाटरफाइनलमा रुस्लान थ्रीस्टार क्लबलाई २१ ले र डिफेन्डिङ च्याम्पियन मनाङमस्र्याङदीलाई ३१ ले पराजित गरेको थियो । एपीएफले पहिलो खेलमा गत वर्षको उपविजेता संकटा क्लबलाई २० ले पराजित गरेको थियो । आर्मी अहिलेको उत्कृष्ट फर्ममा रहेको टिम हो र उसले एक दिन जस्तो बिराएर खेल्दा आराम पनि पाइरहेको छ । हामी पनि आफ्नो उत्कृष्ट दिने प्रयास गर्नेछौं, एपीएफका प्रशिक्षक रत्नकाजी महर्जनले भने । गत वर्ष धरानमा अञ्जन विष्टको दुई गोलमा आर्मीलाई फाइनलमा २० ले पराजित गरी एपीएफले सातौं राष्ट्रिय खेलकुदको स्वर्णपदक जितेको थियो । त्यसपछि झिलझिले (झापा) मा भएको सताक्षीधाम गोल्डकपको भेटमा आर्मीले ३२ ले जितेको थियो । महर्जन आफ्नो टोली त्यसको बदला लिने दाउमा रहेको बताउँछन् । फाइनलका लागि राम्रो तयारी छ, खेलाडी पनि सबै फिट छन् । हामी उपाधि जित्न आतुर छौं, आर्मीका प्रशिक्षक नवीन न्यौपानेले भने । उनको प्रशिक्षणमा आर्मीले यस सिजनमा वीरगन्जको विशाल मेमोरियल, झापाको सताक्षीधाम गोल्डकप र काँकडभिट्टा गोल्डकप जितिसकेको छ । खप्तड गोल्डकपको विजेताले ११ लाख ११ हजार १ सय ११ रुपैयाँ नगद पाउँछ । घरेलु नकआउट प्रतियोगितामा मोफसलमा दिन लागिएको यो सर्वाधिक धनराशिको पुरस्कार हो । त्यस्तै उपविजेताले ५ लाख ५५ हजार पाउनेछ ।"
आर्सनल स्तब्ध,लन्डन (एएफपी) बर्नमाउथले घरेलु मैदानमा एक गोलले पछाडि परेको स्थिति उल्टाउँदै इंग्लिस प्रिमियर लिगअन्तर्गत आइतबार आर्सनललाई २१ ले पराजित गरेको छ । गोलरहित रहेको पहिलो हाफमा दुवै टोलीले पाएको अवसरको फाइदा लिन सकेनन् । दोस्रो हाफको सुरुआतमै पाहुना टोलीले हेक्टर बेल्लेरिनको गोलमा अग्रता लियो । उनले ५२ औं मिनेटमा एलेक्स इवोबीको पासमा गोल गरेका थिए । ७० औं मिनेटमा क्यालम विल्सनले गोलपोस्ट नजिकैबाट बराबरी गोल फर्काए । त्यसको पाँच मिनेटपछि विल्सनकै पासमा जोर्डन आइबले घरेलु टोलीलाई अग्रता दिलाए । एलेक्सिस सान्चेज र मेसुट ओजिलबिना उत्रेको आर्सनल यस हारसँगै अंक तालिकाको छैटौं स्थानमा यथावत् छ । आर्सनलको २३ खेलबाट ३९ अंक छ ।यसअघि ह्यारी केनले अर्को जादूयी गोल गर्दै कोसेढुंगा उपलब्धि हात पारेपछि टोटेनहमले वेम्बलीमा एभरटनलाई ४० ले हरायो । यससँगै उनी प्रिमियर लिगमा टोटेनहमका लागि सर्वाधिक गोल गर्ने खेलाडी बने । शनिबारको खेल अगाडि इंग्लिस फरवार्डको नाममा ९८ गोल थियो र टेडी सेरिङघम ९७ गोलको व्यक्तिगत गोलसँगै उनको अगाडि थिए । केनले यस अगाडि सन् २०१७ मा ३९ गोल गर्दै प्रिमियर लिगमा एकै वर्ष सर्वाधिक गोलको कीर्तिमान बनाएका थिए । यसअघि यो कीर्तिमान एलान सिएररको नाममा थियो र उनले १९९५ मा ३६ गोल गरेका थिए । टोटेनहमको छिमेकी चेल्सीका लागि भने शनिबार सुखद रहेन र लेस्टर सिटीसँग निराशाजनक गोलरहित बराबरी खेल्न बाध्य रह्यो । यो बराबरीले चेल्सी लिग तालिकाको शीर्षस्थानमा रहेको म्यानचेस्टर सिटीभन्दा १५ अंकले पछाडि रह्यो । दिनको अरू खेलमा एलान पारयुको वेस्टब्रुमले ब्राइटन एन्ड होभलाई १० ले हरायो । यो क्लब सम्हालेयता उनको पहिलो जित हो । यस्तै राफेल बेटिनेजको न्युकासल युनाइटेडले पछाडि रहेको स्थिति उल्टाएर अन्तिम स्थानमा रहेको स्वान्सीसँग ११ को बराबरी खेल्यो । क्रेग ड्सनले वेस्टब्रुमका लागि ५६ औं मिनेटमा हेडबाट निर्णायक गोल गरे र यो अगस्टयता टिमको पहिलो जित रह्यो । स्वान्सी १७ र वेस्टब्रुमको १९ अंक छ । उनीहरू अन्तिम दुई स्थानमा छन् । साउथ ह्याम्पटन र वाटफोर्डले भने २२ को बराबरी खेले । यस्तै वेस्ट हयाम हर्डसफिल्ड टाउनलाई ४१ ले हराउन सफल रह्यो । स्पेनम्याड्रिड संघर्षरत रियल म्याड्रिड ला लिगा उपाधिको होडमा शनिबार अझ पछाडि परेको छ । पाब्लो फोर्नल्सले खेलको अन्त्यतिर गरेको गोल मदतले भिल्लारियलले रियललाई १० ले हरायो । भिल्लारियलको सान्टियागो बर्नाबाउमा यो पहिलो जित हो । फोर्नल्सले चिपको मदतले ८७ औं मिनेटमा चलाखीपूर्ण गोल गरेपछि जिनेदिन जिदानको रियल चौथो स्थानमा रह्यो ।रियल छिमेकी एटलेटिको म्याड्रिडभन्दा पनि दस अंकले पछाडि छ । आइबरलाई १० ले हराएको एटलेटिको ४२ अंक लिएर दोस्रो स्थानमा छ । त्यसमा केभिन गामिरोले २७ औं मिनेटमा निर्णायक गोल गरे । यस्तै भ्यालेन्सिया तेस्रो स्थानमा छ र उसले यसमा आफ्नो पकड बलियो बनाउन रेलिगेसनबाट बच्न संघर्षरत डेपोर्टिभो लाकुरुनालाई २१ ले हरायो । भ्यालेन्सियाका लागि जोन्सालो गुडेस र रोड्रिग्वेजले गोल गरे ।
नेपालको लगातार चौथो हार,"काठमाडौं (कास) नेत्रहीन एकदिवसीय विश्वकप क्रिकेटअन्तर्गत समूह चरणको चौथो खेलमा नेपाल आइतबार भारतसँग ८ विकेटले पराजित भएको छ । दुबईको अजमानस्थित इडन गार्डेन क्रिकेट मैदानमा नेपालले प्रस्तुत गरेको १ सय ५७ रनको लक्ष्य भारतले २ विकेट गुमाउँदै प्राप्त गर्यो । नेपालले त्यसअघि ३७५ ओभरमा अलआउट हुँदै १ सय ५६ रन बनाएको थियो ।नेपालका लागि भरत थापाले ३५ तथा ओपनर सुनील रानाले १७ र रमेश बानियाँले १४ रन जोडेका थिए । उपकप्तान पदम बडेला २४ रनमा छँदा रिटायर्ड हर्ट भए । रन लिने क्रममा तालमेल नमिल्दा नेपालको ४ विकेट रनआउटमा गुमेको थियो । भारतका प्रकाश जयरमैयाले २ तथा जाफर इकवाल, प्रेम कुमार, रामवीर सिंह र अजय कुमारले ११ विकेट हात पारे ।जवाफी ब्याटिङमा उत्रिएको भारतले १५ ओभरमै लक्ष्य प्राप्त गर्यो । भारतका लागि अनिल घरियाले २९ बलमा ६ चौका मदतले ५४ रनको अर्धशतकीय इनिङ्स खेले । महेन्दर भिस्नभले ४० तथा रामवीरले ३८ रनको अविजित इनिङ्स खेल्दै भारतलाई जित दिलाए । भारतका लागि ओपनर दुर्गा रावले १२ रन योगदान दिएका थिए । नेपालका लागि सूर्य भट्टराई र भरतले ११ विकेट लिए । नेपालले अब प्रतियोगिताको अन्तिम खेलमा सोमबार अस्ट्रेलियाको सामना गर्दैछ । प्रतियोगितामा जितविहीन रहेको नेपालसँगै अस्ट्रेलिया पनि प्रतियोगिताबाट बाहिरिसकेको छ । विश्वकपको अन्तिम ४ मा भारत, पाकिस्तान, श्रीलंका र बंगलादेशले स्थान बनाएका छन् ।"
झापा स्पोर्ट्स अवार्डमा १२ खेलाडी मनोनयन,"काँकडभिट्टा नेपाल खेलकुद पत्रकार मञ्च झापा समन्वय शाखाले माघ ७ गते आयोजना गर्ने झापा स्पोर्ट्स अवार्ड २०७४ का लागि विभिन्न खेलका १२ खेलाडीको मनोनयन आइतबार बिर्तामोडमा सार्वजनिक गरिएको छ ।वर्षका उत्कृष्ट खेलाडी (पुरुष) तर्फ विशाल राई (फुटबल), भूपेन्द्र निरौला (बुद्धिचाल) र योगेश गुरुङ (फुटबल) मनोनयनमा परेका छन् । त्यस्तै वर्षका उत्कृष्ट महिला खेलाडीतर्फ राष्ट्रिय क्रिकेट टिमकी कप्तान रुविना क्षेत्री, करातेकी एस्तर राई र बक्सर सुलप मगर मनोनयनमा परेको मञ्चका अध्यक्ष रमेश समदर्शी राईले जनाए । युवा वर्ष खेलाडीमा देवेन्द्र तामाङ (फुटबल), सवनम राई (क्रिकेट) र पुजन उपरकोटी (फुटबल) मनोनयनमा परेका छन् । वर्षको उत्कृष्ट प्रशिक्षकको प्रतिस्पर्धामा सञ्जय राई (फुटबल), मनोज कटवाल (क्रिकेट) र सीता राई (कराते) छन् । पिपुल च्वाइस विधामा झापा ११ फुटबल क्लब, मिलन क्रिकेट क्लब र बिर्तामोड युनाइटेड एफसी मनोनयनमा परेका छन् । पाँचै विधामा एकएक विजेताको घोषणा गरिनेछ ।"
कोहली भारतलाई सम्हाल्दै,"सेन्चुुरियन (एएफपी) भारतीय कप्तान विराट कोहलीको अविजित इनिङ्ससँगै भारतले दक्षिण अफ्रिकाविरुद्ध दोस्रो टेस्टमा फर्कने प्रयास गरेको छ । दोस्रो दिनको खेल सकिँदासम्म पहिलो इनिङ्समा १८३५ को स्थितिमा रहेको भारत अझै १ सय ५२ रन पछाडि छ । भारतका लागि कोहली ८५ तथा हार्दिक पाण्ड्या ११ रनमा ब्याटिङ गरिरहेका छन् ।टोलीको योगफल २८ रन छँदा ओपनर लोकेश राहुल पहिलो विकेटका रूपमा मोर्ने मोर्केलको बलमा १० रन जोड्दै पेभेलियन फर्किए । लगत्तै अर्को बलमा भरपर्दा ब्याट्सम्यान चेतेश्वर पुजारालाई गुमाएपछि पाहुना टोली समस्यामा परेको थियो । पहिलो बलमै रन लिने क्रममा पुजारा डेब्यु गरिरहेका लुंगी एनगिडीको सीधा थ्रोमा रनआउट भए । त्यसपछि मुरली विजय र विराट कोहलीले तेस्रो विकेटका लागि ७९ रनको साझेदारी गर्दै टोलीलाई सम्हाले । विजय ४६ रन जोडदै केशव महाराजको बलमा कट बिहाइन्ड भएपछि विकेट पतन सुरु भएको थियो ।सीमित ओभरको क्रिकेटमा उत्कृष्ट प्रदर्शन गरिरहेका रोहित शर्माले पहिलो टेस्टझैं निराशाजनक प्रदर्शन गरे । उनी १० रनमा छँदा कागिसो रबाडाको बलमा एलबीडब्लू धरापमा परे । त्यसपछि सिरिजमा पहिलो खेल खेलिरहेका पार्थिव पटेल १९ रन जोड्दै कट बिहाइन्ड भए । टेस्टमा डेब्यु गरिरहेका तीव्र गतिका बलर एनगिडीले पटेललाई आफ्नो टेस्ट करियरको पहिलो सिकार बनाए । पहिलो टेस्टमा ७२ रनको जित हासिल गरेको दक्षिण अफ्रिकाले पहिलो इनिङ्समा ३ सय ३५ रन जोड्यो । अघिल्लो दिन २६९६ को स्थितिमा रहेको घरेलु टोलीका लागि कप्तान फाफ डु प्लेसिसले ६३ रनको योगदान दिए । इशान्त शर्माको बलिङमा क्याच आउट हुँदै नवौं विकेटका रूपमा पेभेलियन फर्कनुअघि उनले १ सय ४२ बलको सामना गरेका थिए ।सातौं विकेटका लागि कप्तान डु प्लेसिसलाई साथ दिएका महाराजले १८ रन जोडे । उनी मोहम्मद सामीको बलमा कट बिहाइन्ड भएका थिए । त्यसपछि ब्याटिङमा आएका कागिसो रबाडाले दुईपटक जीवनदान पाए पनि ११ रनमात्र जोडे । उनलाई कोहली र हार्दिकले रविचन्द्रन आश्विनको लगातार दुई बलमा ड्रप गरेका थिए । तर इशान्तको बलमा लामो शट खेल्ने प्रयासमा उनलाई हार्दिकले डिप स्क्वायरमा उत्कृष्ट क्याच लिँदै आउट गरे । अन्तिम विकेटका रूपमा ६ रन जोडेका मोर्केल मोहम्मद सामीको बलमा कभर क्षेत्रमा क्याच आउट भए । समग्रमा आश्विनले ४, इशान्तले ३ तथा सामीले १ विकेट लिए ।"
सेमिफाइनल समीकरण,इटहरी (कास) दोस्रो यू१९ इटहरी प्रिमियर लिग क्रिकेटको सेमिफाइनलमा आयोजक इटहरी क्रिकेट एकेडेमीले विराटनगरविरुद्ध र नेपालगन्जले धनगढीविरुद्ध प्रतिस्पर्धा गर्ने भएका छन् । दुवै सेमिफाइनल सोमबार हुँदैछ ।आइतबार सम्पन्न पहिलो खेलमा भैरहवासँग ३ रनले पराजित भए पनि राम्रो रनरेटका आधारमा इटहरी सेमिफाइनलमा प्रवेश गरेको हो । समूह क मा रहेको इटहरी समूहविजेता र नेपालगन्ज उपविजेताका रूपमा सेमिफाइनल प्रवेश गरेका हुन् । भैरहवा भने समूह चरणबाटै बाहिरियो । यस्तै समूह ख बाट धनगढी विजेता र विराटनगर उपविजेता भएर अन्तिम चारमा प्रवेश गरे । यस समूहबाट काठमाडांै घर फर्कियो ।आइतबारको पहिलो खेलमा टस जितेर पहिले ब्याटिङ गरेको भैरहवाले निर्धारित १७ ओभरको खेलमा १३४ ओभरमा सबै विकेट गुमाउँदै ७१ रन बनाएको थियो । जसमा विक्रम बस्नेतले २१ रन बनाउँदा विशाल खत्रीले १० रन जोडे । इटहरीका मनीष दाहालले ४ विकेट लिए भने उज्वल श्रेष्ठ र भूपाल लुइँटेलले २२ विकेट बाँडे । ७२ रनको विजयी लक्ष्य लिएर जवाफी ब्याटिङमा उत्रिएको इटहरी १७ ओभरमा ६८७ मा सीमित भयो । इटहरीका लागि आसिफ शेखले १८ रन बनाए भने विवेक मेहेताले १५ र पवन सर्राफले ११ रन योगदान गरे । भैरहवाका साहव आलम म्यान अफ द म्याच चुनिए । उनले ४ विकेट लिए ।दिनको दोस्रो खेलमा धनगढीले काठमाडौंलाई ३ विकेटले पराजित गर्यो । टस जितेर पहिले ब्याटिङ गरेको काठमाडौंले निर्धारित २० ओभरमा ६ विकेट गुमाउँदै १ सय ३ रनको योगफल खडा गरेको थियो । १ सय ४ रनको विजयी लक्ष्य धनगढीले १५४ ओभरमा ५ विकेट गुमाउँदै भेट्टाएको थियो ।
रोयको कीर्तिमानसँगै इंग्ल्यान्ड विजयी,"मेलबर्न (एएफपी) प्रारम्भिक ब्याट्सम्यान जेसन रोयको उत्कृष्ट इनिङ्ससँगै इंग्ल्यान्डले पहिलो वानडेमा आइतबार अस्ट्रेलियालाई ५ विकेटले पराजित गरेको छ । विजयी टोलीका लागि १ सय ८० रनको योगदान दिएका रोय वानडेमा सर्वाधिक स्कोर बनाउने इंग्लिस ब्याट्स्म्यान पनि बने । टेस्ट सिरिजमा ४० ले पराजित इंग्ल्यान्डले ७ बल बाँकी छँदै अस्ट्रेलियाले प्रस्तुत गरेको ३ सय ५ रनको लक्ष्य प्राप्त गर्यो । टस जितेर बलिङ रोजेको इंग्ल्यान्डले मेलबर्न क्रिकेट मैदानमा सर्वाधिक ठूलो लक्ष्य पछ्याउने क्रममा अस्ट्रेलियाले सन् २०११ मा इंग्ल्यान्डविरुद्ध पछ्याएको २ सय ९७ रनलाई पछाडि पार्यो ।टेस्ट सिरिजमा कुनै भूमिका नपाएका रोयले ३२ बलमा अर्धशतक पूरा गर्दै आक्रामक सुरुआत लिएका थिए । त्यसपछि लगातार एकै गतिमा रन जोडेका उनले ९१ रनको स्थितिमा छँदै रिभ्युको साथ लिनुपरेको थियो । एडम जाम्पाको बलमा अम्पायरले रोयलाई आउट दिए पनि रिभ्युमा टीभी अम्पायरले उनलाई नटआउट दिए । सुरुआती पाँच ओभरमा ५० रन जोड्दै आक्रामक सुरुआत लिएको इंग्ल्यान्डका लागि रोयले ९२ बलमा शतक पूरा गरेका थिए । उनले मिचेल स्टार्कको बलमा आउट हुनुअघि १ सय ५१ बल खेल्दै १६ चौका र ५ छक्का प्रहार गरे । २७ वर्षीय रोयले समकक्षी एलेक्स हेल्सले सन् २०१६ मा पाकिस्तानविरुद्ध बनाएको १ सय ७१ रनको कीर्तिमान पनि तोडे ।रोयको शतकसँगै जो रुटले पनि अविजित ९१ रनको योगदान दिए । तेस्रो विकेटका लागि रुट र रोयले २ सय २१ रनको साझेदारी गरेका थिए । इंग्ल्यान्डका लागि जोनी बेरस्टोले १४, हेल्सले ४, कप्तान ओइन मोर्गनले १ तथा जोस बटलरले ४ रनको योगदान दिए । अस्ट्रेलियाका लागि मिचेल स्टार्क र प्याट कमिन्सले २२ तथा मार्कस स्टोइनिसले १ विकेट लिए ।त्यसअघि पहिलो ब्याटिङ गरेको अस्ट्रेलियाले निर्धारित ५० ओभरमा ८ विकेट गुमाउँदै ३ सय ४ रन जोडेको थियो । ओपनर आरोन फिन्चले व्यक्तिगत नवौं शतक बनाउने क्रममा १ सय ७ रनको योगदान दिँदा मध्यक्रमका मिचेल मार्स र स्टोइनिसले अर्धशतक बनाए । मार्स ५० तथा स्टोइनिस ६० रनमा पेभेलियन फर्किए । इंग्ल्यान्डका लियाम प्लंकेटले ३, आदिल रसिदले २ तथा क्रिस बोक्स, मार्क वुड र मोइन अलीले ११ विकेट लिए ।"
राष्ट्रिय हकी हेटौंडामा,हेटौंडा (कास) नेपाल हकी संघको आयोजनामा सोमबारबाट १७ औं पुरुष तथा दोस्रो महिला राष्ट्रिय हकी प्रतियोगिता हेटौंडामा हुँदैछ । वनविज्ञान अध्ययन संस्थानको खेलमैदानमा हुने प्रतियोगितामा ५ विकास क्षेत्र र विभागीय टोली आर्मीसहित पुरुषतर्फ ६ टिमले प्रतिस्पर्धा गर्नेछन् । महिलातर्फ चार विकास क्षेत्र र आर्मीसहित पाँच टिम भिड्नेछन् । लिगकम नकआउटका आधारमा माघ ६ सम्म सञ्चालन हुने प्रतियोगिताको उद्घाटनमा सोमबार पुरुषतर्फ आर्मी र सुदूरपश्चिम तथा महिलातर्फ आर्मी र पूर्वाञ्चलबीच प्रतिस्पर्धा हुँदैछ ।
झापामा आले,"विराटनगर (कास) झापा जिल्ला फुटबल संघको अध्यक्षमा वरिष्ठ फुटबल प्रशिक्षक भगीरथ आले निर्विरोध निर्वाचित भएका छन् । उनकै नेतृत्वमा २०५२ सालमा जिल्ला फुटबल संघ गठन भएको थियो । सञ्जय राई, भीमराज केसी र मनीष दाहाल उपाध्यक्षमा निर्वाचित भए । ताप्लेजुङ जिल्ला फुटबल संघको अध्यक्षमा बालकुमार साँवा निर्वाचित भए । उनले मोती पतंवालाई ७४ मतले पराजित गरे । उपाध्यक्षमा हाङनारायण लिम्बू, नरेन्द्र लिम्बू र चन्द्र थेबे चुनिए । धनकुटामा मत बराबरी भएपछि गोलाप्रथाबाट गोविन्द राई अध्यक्ष बनेका छन् । अध्यक्षका उम्मेदवार राई र मणिकुमार चेम्जोङले ८८ मत पाएका थिए । उपाध्यक्षमा दीपेश खडका, मनीश्वर गोम्देन र पदमबहादुर श्रेष्ठ चयन भए ।"
भिमाद कप,"दमौली (कास) तनहुँको भिमादमा सोमबारदेखि हुने तेस्रो भिमाद कप खुला फुटबल प्रतियोगिताको तयारी पूरा भएको आयोजक युवा क्लबले जनाएको छ । यसपटक तनहुँ, काठमाडांै, बनेपा, झापा र पोखराका १२ टिमको सहभागिता रहनेछ । प्रतियोगिताको विजेता, उपविजेताले क्रमश: ३ लाख र १ लाख ५० हजार रुपैयाँ प्राप्त गर्नेछन् ।"
