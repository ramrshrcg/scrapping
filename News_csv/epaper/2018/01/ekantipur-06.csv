शीर्षक,विवरण
गोली हानी हत्या,"बुटवल रूपन्देहीको देवदह नगरपालिका ढेकाबारमा शुक्रबार गोली प्रहार गरी व्यवसायीको हत्या गरिएको छ । गोली प्रहारबाट फर्निचर व्यवसायी ४० वर्षे वसन्त पौडेलको मृत्यु भएको छ । एक वर्षअघि युवासंघ जिल्ला अध्यक्ष दुर्गा तिवारीको हत्या भएकै स्थानमा अर्काे हत्या भएको हो । छाती र टाउकामा गोली लागेका पौडेललाई लुम्बिनी अञ्चल अस्पताल पुर्याइएलगत्तै चिकित्सकले मृत घोषणा गरेका थिए । इलाका प्रहरी बुटवलका डीएसपी पवन भट्टराईका अनुसार समिलमा गएका पौडेलमाथि बिहान सवा ११ बजे गोली प्रहार भएको थियो । मोटरसाइकलमा आएका दुई जनाले उनलाई गोली हानेर भागेका थिए ।सुरुमा सामान अर्डर गर्न भन्दै आएका ती अपरिचितमध्ये एकले कुरा गर्दागर्दै गोली हानेका थिए । समिल बाहिर आगो तापिरहेका पौडेलनजिकै उनकी पत्नी र १५ कामदार पनि थिए । गोली प्रहारबारे अनुसन्धान थालिएको प्रहरीले जनाएको छ । वसन्त एमाले नेता नीलकण्ठ पौडेलका छोरा हुन् । नीलकण्ठ साबिक केरवानी गाविसका अध्यक्ष तथा एमाले पूर्वक्षेत्रीय अध्यक्ष हुन् । देवदह५ का पौडेलको खैरेनीमा समिल छ । उनी युवासंघमा आबद्ध थिए । उनका २ छोरा र एक छोरी छन् । पौडेलमाथि राजनीतिक वा आर्थिक रिसइबीमा गोली प्रहार भएको हुनसक्ने भन्दै गम्भीर अनुसन्धान गर्न स्थानीयले आग्रह गरेका छन् । हत्यालगत्तै सत्यतथ्य अनुसन्धान र सुरक्षाको माग राख्दै स्थानीयले बुटवल र देवदहमा राजमार्ग बन्द गराए । अघिल्लो वर्ष पुस ४ गते युवासंघ जिल्ला अध्यक्ष तिवारीको पनि देवदह ढेकाबारनजिकै मोटरसाइकलमा आएका व्यक्तिले गोली हानी हत्या गरेका थिए । प्रहरीले त्यसको साढे २ महिनापछि अवैध हतियार भित्र्याउने तथा हत्या योजना बनाउने मनोज पुनसहित ११ जनाको नाम सार्वजनिक गरेकोमा ७ जनालाई मात्रै पक्राउ गरेको थियो । हत्यामा संलग्न रहेको आरोप लागेका सिद्धार्थनगर नगरपालिका१३ का विकास भनिने सोमबहादुर आले, तिवारीमाथि गोली प्रहार गर्ने सुटर राजु, गढीमाई नगरपालिका१ का श्याम गुरुङ र हतियार तथा गोली दिने र राख्ने देवदह३ सेमरानाका बाबु भन्ने तुलबहादुर सिंजाली अझै फरार छन् । गत भदौ २० मा पनि जिल्लाकै मणिग्रामस्थित सिरिसा मार्बलमा गोली प्रहार भएको थियो । पसलका सञ्चालक दीपक भण्डारीलाई सोध्दै मोटरसाइकलमा आएका २ जनाले उनलाई नभेटेपछि ३ राउन्ड गोली हानेका थिए । गत मंसिर २१ मा सिद्धार्थनगर उद्योग वाणिज्य संघ सिद्धार्थनगरका उपाध्यक्ष कुलप्रसाद न्यौपानेमाथि पनि गोली प्रहार भएको थियो । भैरहवाको गल्लामन्डीस्थित आफ्नै घरमा बसिरहेका बेला साँझ साढे ६ बजेको समयमा मोटरसाइकलमा आएका अज्ञात व्यक्तिले न्यौपानेमाथि गोली प्रहार गरेका थिए ।घटनालगत्तै मनोज पुनले स्थानीय र सञ्चारकर्मीलाई फोन गरी हत्या आफ्नो समूहले गराएको दाबी गरेका छन् । पुन तिवारी हत्याका मुख्य आरोपी हुन् । मलेसियामा रहेको बताइएका पुन प्रहरीको खोजीसूचीमा छन् ।"
दुई आयोगको म्याद एक वर्ष थपिने,"काठमाडौं (कास) संक्रमणकालीन न्याय व्यवस्थापनका लागि गठित दुई आयोगको अवधि थप गर्न सरकारले अध्यादेश ल्याउने भएको छ । मन्त्रिपरिषदको शुक्रबार बसेको बैठकले सत्य निरूपण तथा मेलमिलाप आयोग र बेपत्ता व्यक्तिको छानबिन आयोगको म्याद एक वर्ष थप्ने गरी अध्यादेश राष्ट्रपतिसमक्ष पठाउने निर्णय गरेको हो । दुई आयोगको म्याद थप गर्ने व्यवस्था ऐनमा नभएकाले त्यसलाई सच्याउन संसद् नभएका बेला अध्यादेश ल्याउनुपरेको हो, उद्योगमन्त्री मीन विश्वकर्माले भने, यसलाई अविलम्ब राष्ट्रपतिकहाँ पठाउँदै छौं, शीतलनिवासबाट पारित हुनेबित्तिकै आयोगको म्याद एक वर्ष थपिनेछ । तीन वर्षअघि गठन भएका दुवै आयोगको म्याद निष्कर्षबिनै माघ २६ गते सकिँदै छ । ऐनमा गठन भएको दुई वर्षभित्र काम नसके आयोगको कार्यकाल थप एक वर्ष मात्र लम्ब्याउन सकिने प्रावधान छ । दुई आयोगले पीडितबाट प्राप्त उजुरीमा अनुसन्धानसमेत सुरु गर्न नसकेकाले ऐनको व्यवस्थाअनुसारै २०७३ माघ २६ मा सरकारले एक वर्षका लागि म्याद थप गरिदिएको थियो । तर त्यो एक वर्षको अवधि ११ महिना बितिसक्दा पनि आयोगको काम खासै अघि बढ्न नसकेपछि सरकारले म्याद थप गर्ने निर्णय गरेको हो । दुई आयोगका मुख्य काममा मूलत: पीडितका उजुरीहरूमाथि गहिरो छानबिन गरी सत्य निरूपण गर्ने, दोषीको पहिचान गरी कारबाहीका लागि सिफारिस गर्ने, पीडितको सुरक्षा तथा परिपूरणको व्यवस्था गर्ने, समाजमा मेलमिलापको वातावरण तयार पार्न गर्नुपर्ने कामहरूको अनुसन्धान गरी सरकारलाई त्यसका लागि सिफारिस गर्नलगायत काम दुवै आयोगका छन् । सत्य निरूपण तथा मेलमिलाप आयोगले द्वन्द्वकालमा भएका हत्या, अपहरण, बलात्कार, यातना, घरजग्गा तथा सम्पत्तिको कब्जालगायत मानव अधिकार गम्भीर उल्लंघनका घटनाहरू छानबिन गरी सत्य पत्ता लगाउने तथा दोषीलाई कारबाहीका लागि सरकारलाई सिफारिस गर्ने कार्यादेश पाएको छ ।"
यस्ता हुनेछन् प्रदेशका कार्यालय र निवास,"काठमाडौं  प्रदेशको राजधानी कहाँ होला ? प्रदेश प्रमुख, मुख्यमन्त्री, सभामुख र मन्त्रीहरू कोको बन्लान् ? यी प्रश्नको जवाफसँगै प्रदेश सरकारअन्तर्गतका कार्यालय र उच्च पदस्थहरूको निवासको संरचना कस्तो होला भन्नेबारे पनि अहिले सबैमा चासो छ । यही चासो र सरोकारका बीच सहरी विकास मन्त्रालयले प्रदेशसभा भवन, प्रदेश प्रमुख, मुख्यमन्त्री, सभामुख, मन्त्री, प्रदेशसभा हल, ६ प्रदेश सचिवको कार्यकक्ष र निवासको स्थायी ढाँचा (लेआउट) को प्रारम्भिक प्रस्ताव तयार पारेको छ । र, तत्काल बन्ने अस्थायी संरचनाका लागि समेत यसैलाई आधार बनाइने मन्त्रालयका एक उच्च अधिकारीले जानकारी दिए । मन्त्रालयले कार्यालयहरूका अतिरिक्त निवासका प्रारम्भिक ढाँचा पनि तय गरेको छ । मन्त्रालयको प्रस्तावअनुसार प्रदेश प्रमुख कार्यालयको कुल क्षेत्रफल १६९ वर्गमिटर हुनेछ । जसमा कार्यकक्ष, बैठक कक्ष, पीए कक्ष, पीए प्रशासनिक कक्ष, प्राइभेट कक्ष र शौचालय रहनेछन् । प्रमुखको कार्यकक्षमा करिब २६ लाख रुपैयाँको फर्निचर लाग्ने अनुमान गरिएको छ । त्यसैगरी, प्रदेश मुख्यमन्त्रीको कार्यालय ९८२ वर्गमिटरको हुनेछ, जसमा मुख्यमन्त्रीको कार्यकक्ष, बैठक कक्ष, निजी तथा प्रशासनिक कक्ष, प्रतीक्षालय रहनेछन् । मुख्यमन्त्रीको कार्यकक्षको क्षेत्रफल मात्रै १६९ वर्गमिटर हुनेछ । त्यसबाहेक सोही कार्यालयअन्तर्गत नै एक जना प्रदेश मुख्य सचिवको कार्यकक्षसमेत रहनेछ । जसअन्तर्गत एउटा कार्यकक्ष, बैठक कक्ष, पीए कक्ष, एउटा प्रतीक्षालय र प्राइभेट कक्ष रहनेछन् । त्यसैगरी मुख्यमन्त्रीको कार्यालयअन्तर्गत नै ४ जना सहसचिव, ११ जना उपसचिव, २५ जना शाखा अधिकृत, १४ जना नासु र १२ जना सहयोगी कर्मचारी बस्ने ठाउँसमेत हुनेछ । मुख्यमन्त्रीको कार्यकक्षका लागि मात्र करिब २० लाख रुपैयाँको फर्निचर लाग्ने अनुमान मन्त्रालयको छ । प्रदेशका मन्त्रीहरूका लागि पनि बेग्लाबेग्लै कार्यकक्ष रहनेछन् । प्रदेश मन्त्रीको कार्यकक्षमा बैठक कक्ष, प्रतीक्षालयसहितको निजी तथा प्रशासनिक पीएको कार्यकक्ष र प्राइभेट कक्ष रहनेछन् । यसका लागि करिब १ सय ५६ वर्गमिटर क्षेत्रफल आवश्यक पर्ने मन्त्रालयको अनुमान छ । यसबाहेक प्रदेश मन्त्रालयमा एक जना सहसचिव, दुई जना उपसचिव, दुई जना शाखा अधिकृत र १० जना सहयोगी कर्मचारीसमेत रहनेछन् । जसका लागि करिब ३ सय वर्गमिटर क्षेत्रफल आवश्यक पर्नेछ । प्रदेश मन्त्रीको कार्यकक्षका लागि ८ लाख २० हजार रुपैयाँभन्दा बढी मूल्यको फर्निचर आवश्यक पर्ने प्रस्तावमा उल्लेख छ । प्रदेश सचिवको कार्यालयका लागि भने १०२५० वर्गमिटरको कार्यकक्षको नमुना तयार पारिएको छ, जसमा एउटा कार्यकक्ष, एउटा शौचालय, एउटा बैठक कक्ष, एउटा पीएसहितको प्रतीक्षालय र एउटा निजी कक्ष रहनेछ । सचिवको कार्यकक्षका लागि ५ लाख ७४ हजार रुपैयाँको फर्निचर लाग्ने अनुमान गरिएको छ । सहरी विकास तथा भवन निर्माण मन्त्रालयले प्रदेशसभाको सचिवालयका लागि समेत आवश्यक पर्ने ढाँचा तयार पारेको छ । करिब ३ सय २० वर्गमिटर क्षेत्रफल ओगट्ने उक्त सचिवालयमा सभामुख, प्रदेशसभा सचिव, दुई जना उपसचिव, ६ जना शाखा अधिकृत, एघार जना नासु, सात जना मर्यादापालक र ६ जना सहयोगी कर्मचारी रहनेछन् । सभामुखको कार्यकक्षमा बैठक कक्ष, प्रतीक्षालयसहितको पीए कक्ष, शौचालय र प्राइभेट कक्षसमेत रहेछन् । त्यसले १०२५ वर्गमिटर क्षेत्रफल ओगट्नेछ । सभामुखको कार्यकक्षका लागि ७ लाख ६८ हजार रुपैयाँको फर्निचर लाग्ने अनुमान गरिएको छ । त्यसैगरी ६५५ वर्गमिटरमा फैलिएको प्रदेशसभा सचिवको कार्यालयमा एउटा कार्यकक्ष, एउटा शौचालय, बैठक कक्ष र प्रतीक्षालयसहितको एउटा पीए कक्ष रहनेछ । प्रदेशसभा हलको फरकफरक ढाँचा पनि प्रस्ताव गरिएको छ । प्रदेश १, २, ३, ५ मा २ सय क्षमताको सभाहल रहनेछ भने प्रदेश ४, ६ र ७ मा १५० क्षमताको सभाहल रहनेछ । त्यसैगरी, प्रत्येक प्रदेशमा २ वटा ५० क्षमताको सर्वदलीय बैठक हल हुनेछ । प्रदेशसभा हलमै सभामुख, उपसभामुख, मन्त्री, विपक्षी दलका लागि समेत एकएक वटा कार्यकक्ष रहनेछन् । मिडिया रुम र कन्ट्रोल रुमका अतिरिक्त ४ जना शाखा अधिकृत, ६ जना नासु र २ जना सहयोगी कर्मचारी संयुक्त रूपमा बस्न मिल्ने कोठा पनि रहनेछ । मन्त्रालयले पद हेरेर आवासहरूको भिन्नभिन्न ढाँचा पनि तय गरेको छ । प्रदेश प्रमुखको दुईतले निवासमा शयन, बैठक, भान्सा, डाइनिङसहित १० वटा कोठाका अलावा १५ जना अट्ने मिटिङ हलसमेत रहनेछ । उक्त निवासको क्षेत्रफल करिब २५० वर्गमिटर रहने अनुमान छ । प्रदेश मुख्यमन्त्रीको निवास प्रदेश प्रमुखको निवासभन्दा केही सानो भए पनि समान ढाँचाको प्रस्ताव गरिएको छ । प्रदेश मन्त्रीका लागि भने ५ वटा कोठा र १० जना अट्ने मिटिङ हलसहितको एकतले भवन प्रस्ताव गरिएको छ । त्यसको क्षेत्रफल करिब १६९ वर्गमिटर रहनेछ । त्यसबाहेक प्रदेश मुख्यसचिव १५६ वर्गमिटरको एकतले भवनमा बस्नेछन् । जसमा ८ वटा कोठा र एउटा बैठक हल रहनेछ । १३३ वर्गमिटर क्षेत्रफलमा फैलिएको प्रदेश सचिवको निवासमा भने ८ वटा कोठा रहनेछन् । प्रदेशमा रहने प्रदेश प्रमुख, मुख्यमन्त्री, सभामुख, प्रदेशसभा, प्रमुख सचिवका कार्यालयहरू र निवासका फर्निचरसहितको सजावटका लागि २ करोड ६१ लाख रुपैयाँभन्दा बढी लाग्ने अनुमान पनि मन्त्रालयले गरेको छ । संरचना र लागत प्रारम्भिक प्रस्ताव मात्र भएको र प्रदेशको अस्थायी राजधानीसँगै यसमा हेरफेर हुन सक्ने मन्त्रालयका एक उच्च अधिकारीले बताए ।यो प्रारम्भिक प्रस्ताव मात्र हो, प्रदेश राजधानी निश्चित भएपछि मात्र सबै कुराको निक्र्योल हुनेछ, ती अधिकारीले भने, प्रदेश राजधानीको निर्णयलगत्तै सरकारले यसबारे अन्तिम निर्णय लिनेछ ।"
कांग्रेसमा पौडेल पक्षको छुट्टै भेला,"काठमाडौं (कास) कांग्रेस वरिष्ठ नेता रामचन्द्र पौडेल पक्षीय केन्द्रीय सदस्यहरूले निर्वाचनमा पार्टी पराजय हुनुमा पार्टी सभापति एवं प्रधानमन्त्री शेरबहादुर देउवाको कार्यशैली मुख्य कारक रहेको निष्कर्ष निकालेको छ । पार्टी र सरकार सञ्चालनमा नेतृत्वको कार्यशैली प्रभावी हुन नसकेको ठम्याइ उनीहरूको छ । जनभावनाविपरीतका सरकारका निर्णय र पार्टी सञ्चालनमा तदर्थवाद शैलीले निर्वाचनमा राम्रो परिणाम आउन नसकेको भन्दै पौडेल पक्षीय नेताहरूले कांग्रेस नेतृत्वप्रति असन्तुष्टि जनाएका हुन् ।निर्वाचन समीक्षा र भावी रणनीति तय गर्न पौडेल पक्षीय केन्द्रीय सदस्यहरूको शुक्रबार नक्सालमा बैठक बसेको थियो । बैठकमा वरिष्ठ नेता पौडेल, महामन्त्री शशांक कोइराला, कोषाध्यक्ष सीतादेवी यादव, पूर्वमहामन्त्री प्रकाशमान सिंह, केन्द्रीय सदस्यहरू रामशरण महत, महेश आचार्य, बलबहादुर केसीसहित करिब दुई दर्जन सदस्य उपस्थित थिए । पार्टीले नराम्रो हार बेहोरेपछि पौडेल पक्षीय १४ केन्द्रीय सदस्यको टोलीले यसअघि पनि पटकपटक बैठक राखेर निर्वाचन समीक्षा गर्दै आएको थियो । तर ती बैठकमा शीर्ष सदस्यहरू उपस्थित थिएनन् । १४ जनाको उक्त समूहको संयोजन केन्द्रीय सदस्य नवीन्द्रराज जोशीले गर्दै आएका छन् । केन्द्रीय सदस्य चन्द्र भण्डारी, गगन थापा, धनराज गुरुङलगायत केही युवा नेताले पार्टी नेतृत्व परिवर्तनको बहस चलाइरहेका बेला पौडेल पक्षीय सदस्यहरूले पनि पार्टीको भविष्यका लागि भन्दै निरन्तर नेतृत्व र एजेन्डाका विषयमा छलफल केन्द्रित बनाएका हुन् । जोशीको संयोजनमा रहेको समूहका १४ केन्द्रीय सदस्यमा दीपक गिरी, हृदयराम थानी, रामकृष्ण यादव, कमला पन्त, धनराज गुरुङ, गोविन्द भट्टराई, बद्री पाण्डे, कल्याण गुरुङ, किरण यादव, गुरुराज घिमिरे, सरिता प्रसाईं, रत्ना शेरचन, जीवन परियार छन् । जोशीले पार्टी पराजय हुनुको कारणबारे छलफल गरी केन्द्रीय समितिको बैठकमा संगठन सुधारका लागि सामूहिक दस्ताबेज लैजाने तयारी भइरहेको बताए । पार्टीको भविष्य हेरेर नै यो छलफल अघि बढाएका हौं, उनले भने, पार्टीलाई वास्तविक रूपमै परिवर्तन भएको आभास दिलाउन हामीले यो अभियान थालेका हौं । बैठकमा वरिष्ठ नेता पौडेलले पार्टीलाई एजेन्डाका आधारमा अघि बढाउनुपर्ने भन्दै परम्परागत कार्यशैलीबाट पार्टी नेतृत्व अघि बढदा संगठन कमजोर भएको बताएका थिए । बैठकमा सरकारको कामकारबाही प्रभावकारी हुन नसकेको प्रति धेरैको आलोचना रहेको थियो । तत्कालीन प्रधानन्यायाधीश सुशीला कार्कीविरुद्धको महाअभियोगदेखि प्रहरी प्रमुख नियुक्ति प्रकरणमा पार्टी नेतृत्व जोडिँदा निर्वाचनमा असर पुगेको उनीहरूको धारणा थियो । पौडेल पक्षीय अधिकांश नेताले संसदीय समिति पार्टी विधानविपरीत जम्बो बनाएर उम्मेदवार दिँदा आफ्नो समूहलाई कर्नर मा पारिएको बताएका थिए । पार्टी विधानअनुसार पदाधिकारी नियुक्ति हुन नसकेको, विभाग बन्न नसकेको, केन्द्रीय कार्यसमितिले पूर्णता पाउन नसकेको भन्दै पौडेल पक्षीय केन्द्रीय सदस्यहरूले आगामी केन्द्रीय कार्यसमिति बैठकमा यो मुद्दालाई जोडसाथ प्रवेश गराउने तयारी थालेका छन् । पार्टी सञ्चालन एकल र परम्परावादी शैलीबाट गरिँदै आएको छ । न त संस्थागत रूपमा पार्टी चलेको छ न त पार्टी चलायमान नै छ, पौडेल पक्षीय केन्द्रीय सदस्यहरूको भनाइ थियो, निर्वाचनका बेला पार्टीले कुनै रणनीतिक एजेन्डासमेत लैजान सकेन ।वाम गठबन्धनले स्थिर सरकार र राष्ट्रवादको एजेन्डा दिइरहेका बेला त्यसलाई प्रतिवाद गर्ने गरी एजेन्डा तय गर्न पार्टी बैठकमा छलफलसमेत नभएको भन्दै उनीहरूले नेतृत्वको आलोचना गरेका थिए । अब विधानमा के परिवर्तन गर्ने ? नेतृत्व कसरी अघि बढ्ने ? पार्टी संगठन परिवर्तन भएको आभास कसरी दिने भन्नेजस्ता विषयमा छलफल अघि बढाएका छौं, पौडेल पक्षीय नेता जोशीले भने, यिनै छलफलका आधारमा एउटा दस्ताबेज बनाएर सामूहिक भावना पार्टी बैठकमा लैजान्छौं ।"
कठ्यांग्रिए विपन्न समुदाय,"कसरी बच्ने ?अतुल मिश्र काठमाडौं तराईमधेस क्षेत्रमा केही दिनयता चलेको शीतलहरका कारण बढेको जाडोले उत्पन्न विभिन्न शारीरिक समस्याले मृत्यु हुनेको संख्या बढ्दै गएको छ । जाडोयाममा मुटु रोगी र यो रोगको जोखिम भएकालाई चिसोले हृदयाघात र मस्तिष्कघात हुने सम्भावनासमेत बढ्छ । चिसोले रुघाखोकी, निमोनियाँको जोखिम बढाउनुका साथै दम क्रोनिक अब्सट्रक्टिभ पल्मोनरी डिजिजलगायत समस्यालाई समेत बल्झाउँछ । जाडोले सबैलाई प्रभावित गर्ने भए पनि यो मुख्य रूपमा साना बालबालिका, बुढापाका, घर नभएका, अति विपन्नलाई बढी प्रभावित गर्छ । विशेषज्ञका अनुसार जाडोयाममा शरीरको तापक्रम ३४३५ डिग्रीभन्दा तल झरे शीतांग अर्थात् हाइपोथर्मिया हुन्छ । यसमा हातखुट्टा चिसो हुनुका साथै सास फेर्नसमेत असजिलो हुन्छ । मुटुको चालमा वृद्घि हुनुका साथै रक्तचाप कम हुन्छ । शरीरको तापक्रम कम भएपछि मृत्युसमेत हुन सक्छ ।शरीरको तापक्रम धेरै कम हुँदा बिस्तारै मुटुको चाल, रक्तचाप, रगतको सञ्चार कम हँुदै जाने उल्लेख गर्दै मुटु रोग विशेषज्ञ डा ओममूर्ति अनिल भन्छन्, बिस्तारै मुटुको चाल कम हुँदै धड्कन बन्द भएर बिरामीको मृत्यु हुन्छ ।शीतांग हुँदा शरीरको तापक्रम सामान्य अर्थात् ३५ डिग्री सेल्सियस (९५ डिग्री फरेनहाइट) भन्दा कम हुन्छ । वरिष्ठ छाती रोग विशेषज्ञ प्राडा अर्जुन कार्कीका अनुसार हलुको, मध्यम, गम्भीर र उच्च गरी शीतांग चार प्रकारका हुन्छन् । हलुको शीतांगमा शरीरको तापक्रम ९०९५ डिग्री फरेनहाइट हुन्छ । मध्यम शीतांग हुँदा शरीरको तापक्रम ८२ देखि ९० डिग्री फरेनहाइइट, गम्भीर हुँदा ८२ देखि ६८ डिग्री फरेनहाइटसँगै ६८ डिग्री फरेनहाइटभन्दा कम तापक्रमको स्थितिलाई उच्च मानिन्छ । चिसोले मुटुको चाल बढ्छ । थुप्रै अंगको मांसपेशी आफूलाई न्यानो राख्न ऊर्जालाई बाहिर निकाल्छन् । यो समय रगतको प्रवाहसमेत कम हुन्छ । जाडोमा जीउ काम्न थाले ठण्डी बढेको बुझ्नुपर्छ, यस्तै लुगलुग कामेर बेहोस भए शीतांग भएको ठान्नुपर्छ, डा कार्की भन्छन्, न्यानो ठाउँमा बस्ने, न्यानो लुगा लगाउने, टन्न खाने, न्यानो लुगा छैन भने जतिवटा छन् सबैलाई एकमाथि अर्को गरी लगाएर जाडोबाट बच्न सकिन्छ । मधेसमा बर्सेनि जाडोले ज्यान जाने गरेको तथ्य औंल्याउँदै विज्ञहरूले चिसो प्रभावित ठाउँमा शरीर न्यानो राख्न जाडोमा लगाउने लुगा र ओढ्ने सिरक बढाउन प्रोत्साहित गर्नुपर्ने बताउँछन् । विज्ञका अनुसार शरीरको तापक्रम सामान्यभन्दा १ देखि २ डिग्री कम हुने स्थितिमा हातले काम गर्न असजिलो हुनुका साथै थाकेको अनुभव हुन्छ । २ देखि ४ डिग्री तापक्रम कम हुँदा जीउ काम्न थाल्छ, रगतको नली खुम्चिन्छ, प्रभावित व्यक्ति पहेंलो हुनुका साथै ओठ, कान आदि नीलो देखिन थाल्छ । शरीरको तापक्रम ९० डिग्री फरेनहाइटभन्दा कम हुँदा प्रभावित व्यक्तिको जीउ काम्ने, बन्द हुनुका साथै बोल्न असजिलो हुन्छ । यस्तै, शरीरको तापक्रम ८६ डिग्री फरेनहाइटभन्दा कम हुँदा बिरामी हिँड्न सक्दैन, शरीरका अंगहरूले काम गर्न छाड्छन्, छाला नीलो हुन्छ । मुटुसम्बन्धी समस्या भएकाहरूले जाडोयाममा बिहान, बेलुका अर्थात् बढी चिसोमा मर्निङ वाक वा इभिनिङ वाक गर्नु हुँदैन । घाम लागेपछि हिँड्नु नै स्वास्थ्यका लागि फाइदाजनक हुन्छ । जाडोयामले ल्याउन सक्ने समस्याबाट मुटुरोगीहरू जोगिने मुख्य उपाय भनेकै आफ्नो शरीरलाई सकेसम्म उपयुक्त रूपले न्यानो राख्नु हो । डा ओममूर्तिका अनुसार मुटुसम्बन्धी समस्या भएकाहरूले जाडोमा घरबाहिर निस्कनुपरे बाक्लो स्वीटर वा लुगाफाटो लगाउनुको सट्टा विभिन्न तह (मल्टिपल लेयर) भएको लुगाफाटो लगाएर निस्कनुपर्छ । लुगाको तहको बीचमा ताप धेरैबेरसम्म रहेर जीउलाई न्यानो राख्छ । घरबाहिर निस्कँदा टाउको, घाँटी, कानलाई न्यानो हुने गरी राम्ररी छोप्नुपर्छ । खुट्टामा बाक्लो मोजा, हातमा पञ्जा लगाउन बिर्सनु हुन्न । जाडोमा आफ्नो परिवेशमा उपलब्ध पोषक खानपानले समेत शरीर न्यानो राख्न सघाउँछ । जाडोयाममा अत्यधिक मदिरा सेवनले होस गुमाएर शीतांग हुने समस्यासमेत देखिन्छ । गाउँघरमा जाडोबाट बच्ने उपायका रूपमा मदिरा उपयोग गरिए पनि यसले शरीरलाई झन् चिसो बनाउँछ ।"
भाइरलले ६ को मृत्यु,"जाजरकोट जुनीचाँदे गाउँपालिकामा दुई सातायता फैलिएको भाइरल ज्वरोले ६ जनाको मृत्यु भएको छ । ज्वरोले उक्त गाउँपालिकाका २ हजार स्थानीय बिरामी छन् । ज्वरोले जुनीचाँदे २, मजकोटकी ६५ वर्षीया धनसरा नाथ, ५३ वर्षीया आइती तिरुवा, ७२ वर्षीय सतरूप शाही र नाम नखुलेका ३ नवजात शिशुको मृत्यु भएको हो । भाइरलका कारण उनीहरूको मृत्यु भएको स्वास्थ्यचौकी, बडुलेका इञ्चार्ज हरिबहादुर सिंहले बताए । चिसोका कारण भाइरल प्रकोप फैलिएको र प्रतिरोध क्षमता कमजोर भएकाहरूको मृत्यु भएको सिंहले बताए । उनका अनुसार ज्वरोले जुनीचाँदे १, २ र ३ का २ हजार स्थानीय थला परेका छन् । भाइरल प्रकोप नियन्त्रणमा लिन नसके बिरामीको संख्या बढ्ने उनले बताए । बिरामीमा ज्वरो आउने, हातखुट्टा दुख्ने, चिटचट पसिना आउने, सुक्खा खोकी लाग्ने, घाँटी दुख्ने, श्वासप्रश्वास बन्द हुने, आँखा रातो हुनेलगायत लक्षण देखा परेको सिंहले जानकारी दिए । स्वास्थ्य चौकीमा दैनिक सयभन्दा बढी भाइरलका बिरामी उपचारका लागि आउने गरेको उनले सुनाए ।बिरामी स्वास्थ्य संस्थाभन्दा बढी धामीझाँक्रीकहाँ जाने गरेकाले प्रकोप तीव्र रूपमा फैलिएको सिंहको भनाइ छ । जुनीचाँदे, काप्रा, बडुले, कार्कीगाउँ, मजकोट, आलीमौगाना, डाँडाकोट र परालेमा भाइरल ज्वरोको प्रकोप देखा परेको जुनीचाँदे गाउँपालिकाका अध्यक्ष कृष्ण केसीले बताए । उनका अनुसार गाउँगाउँमा भाइरल ज्वरोले थलिएका स्थानीय धेरै छन् । सबैभन्दा बढी बिरामी मजकोटमा रहेको उनले बताए । एउटै घरका ३४ जनासम्म थला परेका छन्, उनले भने । छेडागार नगरपालिकाको सुवानाउली र टीकाचौरमा पनि भाइरलका बिरामी बढेको उनले बताए । प्रकोप फैलिएको सूचनालगत्तै महामारी फोकल पर्सन कृष्ण खत्रीको टोली जुनीचाँदे पठाइएको जिल्ला स्वास्थ्य कार्यालयका प्रमुख रामबहादुर नेपालीले बताए । रोग प्रभावित क्षेत्र सदरमुकामबाट ३२ कोस टाढा रहेको उनले जानकारी दिए । रोग प्रभावित क्षेत्रमा एक ट्याक्टर औषधिका साथै स्वास्थ्यकर्मी पठाइएको उनले जनाए । रोग पहिचानका लागि टेक्निसियनसहित एच१एन१ को टेस्ट किडसमेत प्रभावित क्षेत्रमा पठाइएको उनले बताए । प्रभावित क्षेत्रमा प्राथमिक स्वास्थ्य केन्द्र गर्खाकोटबाट डा पवन शाक्य नेतृत्वको टोली पनि पठाइएको कार्यालय प्रमुख नेपालीले बताए ।"
२३ दिनदेखि किस्ट ठप्प,"ललितपुर ग्वार्कोस्थित किस्ट मेडिकल कलेज शिक्षण अस्पताल २३ दिनदेखि ठप्प छ । अस्पतालमा कार्यरत नर्सलगायत कर्मचारीले कलेज व्यवस्थापनले आफ्नो माग सुनुवाइ नगरेको भन्दै आन्दोलन गरेपछि अस्पताल ठप्प भएको हो । अस्पताल ठप्प हुँदा बिरामीको उपचार मात्र रोकिएको होइन, कलेजमा अध्ययरत एमबीबीएस पाँचौं र बीडीएस (डेन्टल) चौथो वर्षमा अध्ययरत विद्यार्थीको प्रयोगात्मक परीक्षा पनि प्रभावित भएको छ । उपचार गराउन आउने बिरामी त्यसै फर्कन बाध्य छन् । फलोअपमा आउने बिरामी पनि मर्कामा छन् । अहिले अस्पताल बिरामीविहीन भएको छ ।कर्मचारीले अस्पतालको विनियमावली श्रम ऐनअनुसार हुनुपर्ने, तलबभत्ता समयनुकूल वृद्धि, औषधोपचार र जोखिम भत्ता नपाइएको बताएका छन् । यस अलावा अस्पतालमा ठेकेदारमार्फत कर्मचारी आपूर्ति बन्द गर्नुपर्नेलगायत १५ बुँदे माग राखेर उनीहरूले आन्दोलन गरेका हुन् । कर्मचारीको सेवासुविधाबारे अस्पताल प्रशासनसँग दुई वर्षअघि सम्झौता भएको थियो । कर्मचारले सम्झौता कार्यान्वयन गर्न ६ महिनादेखि अस्पताल व्यवस्थापनलाई ध्यानआर्कषण गराउँदै आएको बताएका छन् । तर, अस्पताल प्रशासनले समस्या समाधान गर्न चासो नदिएकाले कडा रूपमा प्रस्तुत भएको कर्मचारीको भनाइ छ । अखिल नेपाल स्वास्थ्य श्रमिक संघ किस्ट अस्पतालका अध्यक्ष रूपेश केसीले अस्पताल प्रशासनले पटकपटक माग पूरा गरिदिने आश्वासन दिए पनि कार्यान्वयन नगरेको बताए । कर्मचारी वार्तामा बस्न तयार छन्, उनले भने, तर माग सुनुवाइ गर्नुपर्ने डरले अस्पालत व्यवस्थापन पक्ष सम्पर्कविहीन भएको छ । उनले अस्पतालका वरिष्ठ प्रशासक अक्षयप्रसाद गौतमलगायत कर्मचारीसँग धेरै पटक वार्तामा बसिकेको बताए । कर्मचारीको माग अस्पताल सञ्चालकसमक्ष पुर्याउने आश्वासनबाहेक वार्तामा कुनै प्रगति भएन, उनले भने, त्यसैले अब सीधै सञ्चालकसँग मात्र वार्तामा बस्छौं । उनले सेवा बन्दले मर्कामा परेका बिरामी र विद्यार्थी पक्षको जिम्मेवारी अस्पताल व्यवस्थापन पक्षले लिनुपर्ने बताए ।अस्पतालमा ३ सय ७५ कर्मचारी छन् । कर्मचारीका अनुसार २०७२ असारबाट प्रत्येक कर्मचारीको मासिक तलबबाट १५ प्रतिशत र अस्पताल व्यवस्थापनबाट १ प्रतिशत रकम व्यहोर्ने गरी कर्मचारी कल्याणकारी कोष खडा गरिएको थियो । अहिले कोषमा जम्मा भएको रकमबारे कर्मचारी अनभिज्ञ छन् । अस्पताल व्यवस्थापन पक्षसँग सम्झौता अनुसार कर्मचारी स्वयंले उपचार गराएबापत पाउने ८० प्रतिशत र परिवारलाई गराएबापत पाउने ४० प्रतिशत छुट पनि पाएका छैनन् । किस्टबाट अर्को अस्पतालमा रिफर गर्नुपरेमा कर्मचारीले पाउने २ लाख रुपैयाँ पनि नपाएको कर्मचारीको गुनासो छ । नेपाल स्वास्थ्यकर्मी तथा कर्मचारी युनियन किस्ट अस्पतालका अध्यक्ष यमबहादुर श्रेष्ठले सञ्चालकको व्यक्तिगत स्वार्थका कारणले अस्पताल परिसरको फार्मेसीसमेत व्यक्तिलाई सञ्चालन गर्न दिएको आरोप लगाए । फार्मेसी सेवाग्राहीको हितका लागि अस्पताल प्रशासन आफंैले सञ्चालन गर्नुपर्छ, उनले भने, अस्पताल प्रशासनले व्यक्तिगत स्वार्थका लागि ठेकेदार कम्पनी ग्लोबल टेन्डर संस्थाबाट कर्मचारी आपूर्ति गर्ने गरेको छ । उनले बिहान, दिवा र राति काम गर्ने कर्मचारीलाई खाना खान जानसमेत समय छुट्याइएको बताए । कर्मचारी तनाव र चापमा काम गर्न बाध्य छन्, उनले भने, उनीहरूलाई जोखिम भत्ता पनि छैन ।अस्पताल प्रशासनले भने कलेजमा १ सय ५० जना विद्यार्थी मात्र भर्ना गर्न पाइएकाले कर्मचारीको माग पूरा गर्न नसकिने दाबी गर्दै आएको छ । अस्पतालका वरिष्ठ प्रशासक गौतमले सरकारले विद्यार्थी भर्ना सिट र शुल्क सीमित गरिदिँदा समस्या भएको बताए । अस्पतालको आम्दानी कम भएकाले माग पूरा गर्न गाह्रो परेको हो, उनले भने, कलेज ऋणमार्फत सञ्चालन भइरहेको छ । उनले अस्पताल परिसरको फार्मेसी निजीसार्वजनिकसाझेदारी (पीपीपी) मोडेल अनुसार सञ्चालनमा ल्याएको दाबी गरे । कर्मचारी कल्याणकारी कोषको रकम पनि सुरक्षित छ, उनले भने, कर्मचारी काममा नफर्केकाले वार्ता हुन नसकेको हो । श्रम विभागले वार्तामार्फत् समस्या समाधान गर्न आग्रह गर्दै अस्पालतको नाममा शुक्रबार काटेको पत्र अस्पताल सञ्चालकले बुझ्न मानेनन् । श्रम विभागका प्रवक्ता रुद्रप्रसाद पौडेलले किस्टका सञ्चालकले पत्र बुझ्न नमानेपछि अस्पताल परिसरको सूचना बोर्डमा टाँस गरिएको बताए । पत्र बुझ्न नमानेकाले कानुनी प्रक्रिया अनुसारअगाडि बढाएका छांै, उनले भने, पत्रमार्फत अस्पतालका सञ्चालकलाई सोमबार कर्मचारीसँग वार्ता बस्न अनुरोध गरेका छौं ।"
रानीपोखरीमा लाखौं स्वाहा !,"काठमाडौं काठमाडौं महानगरपालिकाका मेयर विद्यासुन्दर शाक्यले आफूले गरेको प्रतिबद्धता पूरा गर्ने हो भने रानीपोखरीमा बनाइएका सबै संरचना भत्काउनुपर्ने हुन्छ । यी संरचना भत्काइएन भने प्रताप मल्लले बनाएकै शैलीमा रानीपोखरी बनाउन सकिँदैन । रानीपोखरी पुनर्निर्माण गर्न बनेको विज्ञ समितिले पनि कंक्रिट वाल भत्काउनुपर्ने सुझाव दिइसकेको छ । यो संरचना भत्काउँदा काठमाडौं महानगरपालिकाको लाखौं रुपैयाँ बालुवामा पानी हुने भएको छ । काठमाडौं महानगरले ठेकेदारलाई काम परिचालन गर्न २० प्रतिशत रकम दिएको छ । त्यसबाहेक ठेकेदारले थप रकमसमेत माग गरेका छन् । महानगरका प्रवक्ता ज्ञानेन्द्र कार्कीका अनुसार रानीपोखरी पुनर्निर्माण गर्न ६ करोड ३१ लाख रुपैयाँमा ठेक्का दिइएको थियो । त्यतिबेलै काम परिचालन गर्न २० प्रतिशत रकम दिएका हौं, प्रवक्ता कार्कीले भने, यो दुई वर्ष पहिला ठेक्का सम्झौता गर्दा दिइएको हो । त्यसयता रकम दिएका छैनौं । तर ठेकेदारले माग गरिराखेका छन् ।कुल ठेक्का रकमको २० प्रतिशत लिंदा ठेकेदारले १ करोड २६ लाख २० हजार रुपैयाँ लगेको देखिन्छ । पुनर्निर्माणको ठेक्का वल्र्डवाइड कँडेल केनकेभी जेभीले पाएको छ । रानीपोखरीमा पहिला पनि यही ठेकेदार कम्पनीले कंक्रिट मिसाएको थियो । २०७३ चैतमा निर्माण सम्पन्न गर्न कम्पनीले ठेक्का पाएको थियो । महानगरले यसको लागत १० करोड रुपैयाँ लाग्ने अनुमान गरेको थियो । अनुमान गरिएकोभन्दा झन्डै ४ करोड रुपैयाँ कममा ठेकेदार कम्पनी काम गर्न तयार भएको थियो । ठेकेदारले तोकिएको समयमा काम सम्पन्न नगरेको कार्कीले बताए । स्रोतका अनुसार महानगरले ठेकेदार कम्पनीलाई कालोसूचीमा राख्ने तयारी गरेको थियो । यही थाहा पाएर कम्पनीले रातारात काम गरेको महानगरका कर्मचारी बताउँछन् । ठेकेदारले फेरि म्याद थप्न माग गरेका छन् । रातारात रानीपोखरीमा कंक्रिट मिसाएर ठेकेदारले रकम माग गरेका छन् । थप ८५ लाख रुपैयाँ माग गरेका छन्, कार्की भन्छन्, महानगरले दिएको छैन । ठेकेदारको म्याद थप्नेनथप्ने निर्णय पनि बोर्ड बैठकले गर्छ ।स्थानीय भने पहिला सबै सम्पदा मास्ने गरी काम गरेकाले ठेकेदारलाई कामै दिन नहुने बताउँछन् । उल्टै जरिवाना तिराउनुपर्छ, स्थानीय तेजरत्न वज्राचार्य भन्छन्, अब ठेकेदारले सम्पदा बनाउन सक्दैनन् भन्ने उहादरण हो रानीपोखरी । ठेक्कामा नदिई हाम्रा प्राचीनकालीन गढी जानेका दक्ष कामदारबाट अब काम गराउनुपर्छ ।स्थानीयवासी, सम्पदाप्रेमीलगायतले मापदपण्डविपरीत संरचना बनाउनेलाई उन्मुक्ति दिन नमिल्ने बताएका छन् । हामीले पनि मापदण्डविपरीत काम भयो । हामी सडकमा उत्रियौं । खबरदारी गर्यौं, सम्पदाप्रेमी सुमना श्रेष्ठ भन्छिन्, दबाबै दिएर बालगोपालेश्वर मन्दिर पुनर्निर्माण रोकियो । महानगरले बनाउन नसक्ने भनेपछि पुरातत्त्व विभागले आफैं बनाउने जिम्मा लियो । पहिला राखिएको कंक्रिट भत्काएर प्राचीन निर्माण सामग्री प्रयोग गरियो । यो जान्दाजान्दै फेरि महागरले किन त्यही गल्ती गरेको ? हामीले राजस्व तिरेको रकम यसरी स्वाहा पार्न पाइन्छ ? यसमा दोषीलाई कारबाही गर्नुपर्छ । विज्ञ समितिले यसमा पनि सुझाव देओस् ।"
ओली बैंकक जाने,काठमाडौं (कास) पूर्वप्रधानमन्त्री एवं एमाले अध्यक्ष केपी ओली स्वास्थ्य परीक्षणका लागि बैंकक जाने भएका छन् । प्राडादिव्या सिंह शाहका अनुसार ओली पुस २६ गते बैंकक जान लागेका हुन् । केही वर्षदेखि ओलीको त्यहाँको एक अस्पतालमा नियमित स्वास्थ्य परीक्षण हँुदै आएको छ । केही दिनअघि उनी झाडापखालाले बिरामी भएका थिए ।
महागुठीको बिक्री कक्ष,"काठमाडांै (कास) नेपाल चर्खा प्रचारक गान्धी तुलसी स्मारक महागुठी ले शुक्रबारदेखि काँडाघारीमा बिक्री कक्ष सञ्चालन गरेको छ । महागुठीद्वारा सञ्चालित सिलाइ बुनाइ तालिमबाट उत्पादित खादी, सुतीजन्य कपडा बिक्रीका लागि कक्ष सञ्चालन गरिएको हो । तुलसीमेहर श्रेष्ठको १२२ आंै जन्मजयन्तीको अवसरमा कक्ष सञ्चालनमा ल्याइएको हो । बिक्री कक्षमा बालबालिकाका खेलौनादेखि महिलाका दोसल्ला, फरिया लगायतका सामग्री छन् ।"
कृषि सुधार्न के गर्ने ?,"हाम्रो खानेकुराको मुख्य स्रोत कृषि पलायनको संघारमा छ । आधुनिक भनिने औद्योगिक कृषि घट्दो उत्पादन, उत्पादनशीलता, मानव तथा प्रकृतिको स्वास्थ्यमा देखिएका विकराल समस्याले ग्रसित हुन पुगेको छ । मुख्यत: खनिज ऊर्जा, रसायन, विषादी, हर्मोन र प्लास्टिकमा आधारित खेती प्रणाली गम्भीर समस्या बनेको छ । सँगै, जलवायु परिवर्तनका असर तथा प्रभाव खेतीपातीमा क्रमश: देखिन थालेका छन् । तापक्रम र वर्षाको अनिश्चितताले धेरैजसो ठाउँमा बीउ उम्रिनेदेखि बिरुवा हुर्किने, फुल्ने, फल्ने र दाना लाग्ने कुरामा समेत नकारात्मक असर परेको छ । जलवायु परिवर्तनका असरलाई समयमै सम्बोधन गर्न सक्षम खेती प्रणाली अपनाउन नसके हाम्रो खेतीपाती सदाका लागि लोप हुनेछ ।चार दशकदेखि नेपालको कृषि निरन्तर ओरालो लागेको छ । यसले एकातिर हामीलाई खानेकुरामा निरन्तर परनिर्भर बनाउँदै हीनताबोध र कुण्ठा बढाउँदै लगेको छ भने अर्कोतर्फ समुदायस्तरसम्मै नेपालमा प्रतिस्पर्धी खेतीपाती सम्भव छैन भन्ने सामाजिक मनोविज्ञान विकास गर्न उक्साएको छ । यी दुवै कुरा समृद्धिका बाधक हुन् । खेतीपातीलाई वास्तविक अर्थमा फाइदाजनक बनाउने, बढ्दो खेतीपाती छाड्ने क्रम रोक्ने, बाँझो जमिनमा पुन: खेती गर्ने परिस्थिति तयार पार्ने, बढ्दो कृषि उपजको आयात रोक्ने र स्वस्थ खानेकुराको स्वच्छ कृषि प्रणाली अपनाउनेजस्ता आधारभूत सवाल सम्बोधन गर्न नसक्दा नै हाम्रो कृषिको यो हविगत हुन पुगेको हो । मुख्यत: कृषि विकासका प्रयत्न हाम्रा आफ्नै विशेषताका आधारमा निर्देशित नहुनु हो । अहिले पनि हाम्रा कृषिका प्रयत्नहरू हरितक्रान्ति ढाँचाका व्यापारिक खाद्यबाली, पशुबस्तु, फलफूल तथा तरकारी उत्पादन गर्ने काममा मात्र सीमित छन् । अहिले कृषिक्षेत्रको दिगो विकासका लागि के गर्नुपर्ला भनेर चर्चा हुन थालेको छ । कृषिको दीर्घकालीन रूपान्तरणका लागि सरकारले कृषि विकासका अल्पकालीन, मध्यकालीन र दीर्घकालीन सोचका साथै यसको संक्रमण व्यवस्थापन कार्ययोजना बनाउन आवश्यक छ । यस्तो कार्ययोजनाले मात्र सरकारले तत्काल गर्नुपर्ने प्राथमिकताका महत्त्वपूर्ण सवाल र संरचना पहिचानसँगै नीति तर्जुमा गरी दीर्घकालीन कृषि विकासका आधार तयार गर्न सकिन्छ । नेपालको सन्दर्भमा मौलिक विशेषतालाई आधार मान्दै निर्देशक सिद्धान्त (सीमा र सम्भावना) निर्धारण गरी कृषि विकासको ढाँचा तयार गर्नुपर्छ । मुख्यत: नेपालजस्तो मुलुकको कृषि विकासको प्राथमिकता गरिबी, खाद्यान्न अभाव र कुपोषणलाई सम्बोधन गर्ने हुनुपर्छ । नेपालको भौगोलिक अवस्था, कृषि जमिनको उत्पादनशीलता र जैविक विविधताले अन्य समतल मैदानी कृषि प्रणालीसँग यसको उत्पादकत्व र व्यावसायिक परिणाम दुवैमा प्रतिस्पर्धा हुन सक्दैन । यस्तो उत्पादनशीलताले अन्तर्राष्ट्रिय बजारमा मुनाफाका आधारमा गरिने प्रतिस्पर्धा गर्नै सक्दैन । तसर्थ नेपालले कृषि विकासलाई तुलनात्मक लाभका आधारमा प्रस्तुत गर्नुपर्छ । यसको अर्थ के हो भने नेपालको विविध तर विशिष्ट कृषि उत्पादन प्रवद्र्धन गर्ने कुरा बेग्लै ढंगले हेरिनुपर्छ । स्थानीय उत्पादनको प्रवद्र्धन दिगो कृषिका मापदण्डमा तयार पारिनुपर्छ जसले गर्दा स्थानीय उपभोगभन्दा बढी भएका यस्ता उत्पादनहरूले विशिष्टताका आधारमा तुलनात्मक रूपमा राम्रो राष्ट्रिय तथा अन्तर्राष्ट्रिय बजार पाउन सक्छन् ।अर्को कुरा, कृषि विकासको रणनीति निर्माण गर्दा छिमेकी मुलुकको कृषि र यसले नेपाली कृषि अर्थतन्त्रमा पर्ने प्रभावलाई नजरअन्दाज गर्न सकिँदैन । अहिलेको अवस्थामा भारत तथा चीनले गरेको कृषिको विकासलाई विश्लेषण नगरी बढ्दो कृषिको विश्वव्यापीकरण र क्षेत्रीय व्यापारको सन्तुलन बुझ्न सकिँदैन । नेपालको कृषि अर्थतन्त्र यी ठूला छिमेकीको कृषि अर्थतन्त्रको तुलनामा निकै कमजोर भएकाले यसले उनीहरूसँग प्रतिस्पर्धा गर्न सक्दैन । तसर्थ नेपाली कृषि अर्थतन्त्रको ढाँचा विश्वव्यापी प्रतिस्पर्धाभन्दा स्थानीय विशिष्टतामा आधारित तुलनात्मक लाभ लिने दृष्टिकोणबाट विकास गरिनुपर्छ । यो दृष्टिकोणको सफल कार्यान्वयनका लागि कृषि विकासका आयामलाई समष्टिमा हेर्न सक्नुपर्छ । यस अर्थमा हामीले अपनाउने कृषि प्रणाली कस्तो हुने भन्ने प्रश्न धेरै पेचिलो छ । वाम गठबन्धनले भनेजस्तो १० वर्षमा प्रांगारिक मुलुक बनाउने हो भने अहिलेदेखि नै यसका पूर्वाधार तयार गर्ने योजनामा काम गर्नुपर्छ । कम्तीमा रासायनिक मलको अनुदानमा कटौती र खतरनाक विषादीमा रोक लगाउँदै जैविक मल र विषादी बनाउन किसानलाई प्रोत्साहन गरे मात्र पनि यसतर्फको यात्राका पाइला पत्यारिला हुनेछन् । सँगै, स्थानीय जैविक क्षेत्रका आधारमा स्थानीयस्तरमै कृषिका योजना बनाउने दृष्टिकोण चाहिन्छ नत्र योजना व्यवहारमा लागू गर्न सकिँदैन । तसर्थ सरकारले यस कुरालाई प्राथमिकतासाथ सम्बोधन गर्न निम्न प्रस्तावमा ध्यान दिनुपर्छ : पहिलो, स्थानीय सरकारले कृषि प्रवद्र्धन गर्ने कार्यलाई सहजीकरण गर्ने स्पष्ट दृष्टिकोण बनाउन सके मात्र यो कामको सुरुवात सम्भव छ तर अहिलेको कृषि कर्मचारीतन्त्र नै यसको बाधक छ । यसले नेपालको कृषि सपार्न सघाउने छाँट देखाएको छैन । तसर्थ यसको पुनर्गठन गरी स्थानीय सरकार र किसानप्रति जिम्मेवार कृषि कर्मचारी संयन्त्र बनाउनुपर्छ । दोस्रो, कृषि जमिन व्यवस्थापन कृषि विकासको अनिवार्य सर्त हो । कृषि जमिनको चाक्लाबन्दी र करारको कानुनी व्यवस्था गरी स्थानीय विशेषताका आधारमा खेती गर्ने आधार तयार गरिनुपर्छ । यसका लागि अन्य मुलुकमा गरिएका खेतीयोग्य जमिन व्यवस्थापनका अभ्यासको अनुभव र खोजका आधारमा नेपाली परिवेशअनुरूप कार्ययोजना बनाउनुपर्छ । तेस्रो, किसानको पहिचान, क्षमता वृद्धि, लगानी र उद्यमशीलताको विकासबिना कृषि क्षेत्रको सुधार सम्भव छैन । खेतीपातीले घर धान्न नसकेर लाखौं किसान रोजगारीका लागि बाहिरिएको अवस्थामा कृषि श्रमिकको अभावसँगै कृषि उत्पादन लागत बढ्न गएको छ । यस्तो लागत घटाउन गरिएका सरकारी सेवा र अनुदानका कार्यक्रम किसानसम्म पुग्न सकेका छैनन् । स्थानीय सरकारमार्फत यी सेवा र अनुदान वास्तविक किसानकामा पुग्ने पारदर्शी संयन्त्र तत्कालै बनाउनुपर्छ । कृषिक्षेत्र किसानहरूको सामाजिक उद्यमका साथै पर्यावरणीय सेवाको क्षेत्र हो । यसलाई राज्यले यसै सन्दर्भमा परिभाषित गरी कृषि क्षेत्रमा संलग्न उद्यमी र किसानलाई वर्गीकृत गर्नुपर्छ । राज्यले साना तथा भूमिहीन किसानलाई कृषिसेवा तथा लगानीमा विशेष प्राथमिकता दिनुपर्छ । कृषि उद्यमी जसलाई ठूला किसान पनि भनिन्छ, उनीहरूका लागि लगानीको वातावरण बनाई नियामक र सहजीकरणको भूमिका निर्वाह गर्नुपर्छ । खाद्यान्नका लागि राज्यले बजारलाई स्थानीय सरकारको नियन्त्रणमा नियमन गर्नुका साथै कृषि सहकारीमार्फत बजार व्यवस्थापन गर्ने प्रणाली विकास गर्नुपर्छ तर खाद्यान्नबाहेकका तुलनात्मक लाभका कृषि उपज प्रवद्र्धनका लागि खुला बजारलाई गुणस्तरीय सेवाका आधारमा प्रतिस्पर्धात्मक बनाउनुपर्छ ।चौथो, एकातर्फ कृषि जनशक्तिको व्यापक पलायन भइरहेको छ भने अर्कोतर्फ उपलब्ध कृषि जनशक्ति उपयुक्त र पर्याप्त पनि छैन । कृषि शिक्षालाई व्यावहारिक, प्रयोगात्मक र स्थानीय आवश्यकतालाई सम्बोधन गर्न सक्ने ज्ञान, सीप विकास गर्ने सोचसहित परिमार्जन गर्न आवश्यक छ । यसका साथै किसानको खेतीबारीमै प्राविधिक सेवा पुर्याउने दृढता र त्यहीअनुसारको उपयुक्त जनशक्ति निर्माणमा जोड दिनुपर्छ । कृषि विकासमा शिक्षा, अनुसन्धान र प्रसारको महत्त्वपूर्ण योगदान हुन्छ । नेपालमा यी तीनैवटा क्षेत्रका बीचमा तालमेल नभएको र यी कुनैले पनि प्रभावकारी ढंगले काम नगरेको कुरा छर्लंगै छ । सँगै, कृषि क्षेत्रबाट युवा किसान पलायन हुनुमा हाम्रो शिक्षा पद्धतिसमेत उत्तिकै जिम्मेवार छ । आधारभूत र माध्यमिक शिक्षामा कृषिलाई प्राथमिकतामा राखी मानव जीवन, जीविका, आम्दानी र रोजगारीका लागि यसको योगदान, दिगो कृषि प्रणाली र खानेकुरा उत्पादनमा किसानको भूमिकाबारे सकारात्मक सोच विकास गर्न सघाउने नीति र योजना अघि बढाउनुपर्छ ।पाँचौं, जलवायु परिर्वतन कृषि क्षेत्रमा देखिएको मानव सिर्जित महत्त्वपूर्ण पर्यावरणीय चुनौती हो । कृषि प्रविधिलाई जलवायुमा आएको परिवर्तनसँगै अनुकूलन नगरी अबको कृषि बचाउन कठिन छ । अहिले भएका कृषि प्रविधि र ढाँचाहरूलाई अनिश्चितता र जोखिम व्यवस्थापन गर्ने स्थानीयतामा आधारित कृषि प्रणालीको रूपान्तरण मात्र एउटा बलियो विकल्प हो । जलवायु परिवर्तनको जोखिम कम गर्न कृषि क्षेत्रमा अनुसन्धानको टड्कारो खाँचो छ । जलवायु जोखिमको उपयुक्त मूल्यांकन नभएसम्म जलवायु परिवर्तनलाई प्रभावकारी सम्बोधन गर्ने योजना र कार्यक्रम बनाउन असम्भव छ । समग्रमा, अहिलेसम्म यसको प्रभावकारी मूल्यांकन भएको पनि छैन । यस्तो अवस्थामा जलवायुको कृषिमा पर्ने असर घटाउन योजनाबेगर व्यवहारमा लागू गर्ने कार्ययोजना बन्नै सक्दैन । तसर्थ प्रादेशिक तथा स्थानीय सरकारले यस सवालको सम्बोधन गर्न उपयुक्त नीति तत्कालै बनाउन अपरिहार्य छ ।उल्लिखित आयामहरूको वस्तुपरक विश्लेषण गरी समग्र कृषि विकासको ढाँचा तयार गर्नुपर्छ । यस्तो ढाँचा तयार गर्दा स्थानीय, राष्ट्रिय तथा अन्तर्राष्ट्रिय सन्दर्भ, कृषि क्षेत्रको वासलात, स्थानीय विशेषतामा आधारित खाद्य संस्कृति तथा कृषि प्रणाली साथै अन्य अवसर तथा जोखिमको उचित मूल्यांकन गर्नुपर्छ । यी दृष्टिकोणका आधारमा गरिने आवधिक योजनाले मात्र नेपालको कृषि सपार्न सकिन्छ तर त्यसका लागि दृढ इच्छाशक्ति भएको राजनीतिक नेतृत्व चाहिन्छ । पौडेल खाद्य तथा दिगो कृषिका अभियानकर्ता हुन् ।"
सुपर बोन्साई,"हाम्रा प्रधानमन्त्री शेरबहादुर देउवा एउटा सुपर बोन्साई हुनुहुन्छ । सुपर बोन्साई भएकाले प्रधानमन्त्री देउवालाई प्रधानमन्त्रीको कुर्सीबाट अलग पार्न असाध्यै गाह्रो भइरहेको छ । ज य गणेशाय नम: ।हामीलाई नेपाली साहित्य पढाउने गुरुले केही ठूला मानिसका नाम टिपाउनुभएको थियो जनक, सीता, अरनिको, अंशुवर्मा, भृकुटी, गंगालाल श्रेष्ठ, तेन्जिङ शेर्पा, भानुभक्त आचार्य, मोतीराम भट्ट, गोपालप्रसाद रिमाल, हृदयचन्द्रसिंह प्रधान, पारिजात, पासाङ ल्हामु शेर्पा । यिनीहरूमध्ये कुनै एकलाई मन पराएर निबन्ध लेख्नुपर्नेछ । यो वार्षिक परीक्षामा पास हुनका लागि निकै इम्पोर्टेन्ट छ तर मलाई यी कुनै नाम पनि त्यति मन परेन । किनभने मेरो मनपर्ने नाम अर्कर्ै छ हाम्रो प्रधानमन्त्री शेरबहादुर देउवा । अहिले उहाँ जतिको इम्पोर्टेन्ट अरू कोही छैन ।नेपाली पढाउने पण्डित सोमनाथ शास्त्री सरले क्लासमा बराबर सम्झाउनुहुन्थ्यो निबन्ध साहित्यिक पाराले लेख्नुपर्छ । यसमा कुनै राम्रो उपमा दिएर लेखे झन् राम्रो हुन्छ बाबुहरू सर, उपमा भनेको के हो ? हाम्रो फस्टब्वाइ दामोदरले सोधेको थियो । र उहाँले यसको जवाफमा भन्नुभएको थियो कुनै विशेष कुरासँग दाँजेर लेख्नु नै उपमा हो । जस्तो भगवान् गौतम बुद्ध । अथवा महाकवि लक्ष्मीप्रसाद देवकोटा । यहीबमोजिम आज म हाम्रा प्रधानमन्त्री शेरबहादुर देउवाका विषयमा एउटा उपमा राखेर निबन्ध लेख्दै छु बोन्साई प्रधानमन्त्री देउवा ।मसँग यो सोधिएला प्रधानमन्त्री शेरबहादुर देउवा त बुझिएकै हो, तर बोन्साई भनेको के हो ? एक पटक हाम्रा विज्ञान सर चित्ररत्न तुलाधरले क्लासमा पढाउनुभएको थियो बोन्साई एकखाले जापानी तरिका हो । यसमा ठूलाठूला रुखलाई सानो पार्ने गरिन्छ । यस्तो पुड्को रुखलाई कुनै गमलामा पनि राख्न सकिन्छ । अनि बैठककोठामा सजाएर राखे पनि हुन्छ । खुबै राम्रो देखिन्छ । यो सुनेर मेरो मनमा झट्ट आयो यसमा त विज्ञानको चमत्कार भन्ने निबन्ध पनि लेख्न सकिन्छ । यो पनि उत्तिकै इम्पोर्टेन्ट छ । तर आज प्रश्नपत्रमा छ कुनै एक मनपर्ने व्यक्तिबारे निबन्ध लेख । त्यसैले म मलाई मनपर्ने प्रधानमन्त्री शेरबहादुर देउवामाथि निबन्ध लेखिरहेको छु । हाम्रो साहित्यका गुरुले सिकाएजस्तै साहित्यिक उपमा दिएर बोन्साई प्रधानमन्त्री देउवा । र पुगनपुग ६ फुटे अग्लो हाम्रा प्रधानमन्त्री शेरबहादुर देउवालाई बोन्साई भन्नु एउटा चमत्कार नै त हो ।हाम्रा प्रधानमन्त्री शेरबहादुर देउवा पटके प्रधानमन्त्री भएकाले पटकपटक प्रधानमन्त्री भइसक्नुभएको छ । र एकदुई पटक फेरि पनि प्रधानमन्त्री बन्नुहुनेछ भनी उहाँको ज्योतिषीको जोखनाले बताएको छ । यस्तो राजनीतिक उचाइको मानिसलाई कसरी बोन्साई बनाउने ? यो हुनै सक्दैन । तर यसका लागि हामीले कुनै झन्झट गरिरहनुपर्दैन । किनभने उहाँ आफैं बोन्साई बन्नतिर जोडतोडले लाग्नुभएको छ । यहाँ एउटा कुरा भने भन्नैपर्छ, हाम्रा प्रधानमन्त्री शेरबहादुर देउवा बोन्साई भए पनि कुनै चानेचुने बोन्साई चाहिँ भन्न मिल्दैन । बोन्साईहरू थरीथरीका हुन्छन् । र उहाँ राजनीतिक बोन्साईको कोटीमा पर्नुहुन्छ ।हाम्रा प्रधानमन्त्री शेरबहादुर देउवा एकैपटक बोन्साई नभएर बिस्तारैबिस्तारै बोन्साई हुनुभएको हो । सबभन्दा पहिले उहाँले आफ्नो पार्टी नेपाली कांग्रेस पार्टीलाई बोन्साई बनाउनुभयो । यसमा त्यतिसाह्रो मिहिनेत गर्नुपरेन । किनभने नेपाली कांग्रेस पार्टीको चुनाव चिह्न रुख हो । र खासमा रुखलाई नै बोन्साई बनाउने चलन छ । यसरी आफ्नो पार्टीलाई बोन्साई बनाइसकेपछि उहाँ पनि अटोमेटिक ढंगले बोन्साई हुनुभयो । बोन्साई प्रधानमन्त्री शेरबहादुर देउवा । र हालसम्म पनि उहाँको बोन्साई हुने काम रोकिएको छैन । यो कसरी भने उहाँले यसपटकको चुनावमा नराम्ररी हारेर पनि प्रधानमन्त्रीको कुर्सी छाड्नुभएको छैन । बरु त्यसमा चपक्क टाँसिएर बसिरहनुभएको छ । यसले उहाँलाई एउटा बोन्साई मात्र नभएर सुपर बोन्साई नै बनाएको छ । असलमा हाम्रा प्रधानमन्त्री शेरबहादुर देउवा एउटा सुपर बोन्साई हुनुहुन्छ ।सुपर बोन्साई भएकाले प्रधानमन्त्री शेरबहादुर देउवालाई प्रधानमन्त्रीको कुर्सीबाट अलग पार्न असाध्यै गाह्रो भइरहेको छ । तर एउटा बोन्साईलाई हटाउन के गाह्रो हुन्छ ? कुनै गमलामा सरक्क सारे त भइहाल्यो नि तर यसपालि झन्डै दुई तिहाइका हिसाबले चुनाव जितेका वाम गठबन्धनका मानिसहरू मूर्ख हुन् । यिनीहरूलाई बोन्साईबारे कुनै ज्ञान छैन । यसका लागि खुरुक्क बृहत् सामान्य ज्ञान पढे त भइहाल्यो । हाम्रो असिस्टेन्ट हेडमास्टरसाबले लेख्नुभएको हो । यसको नयाँ एडिसन निस्किसकेको छ । सबै पुस्तक पसलहरूमा पाइन्छ । मूल्य २५० रुपैयाँ ।हाम्रो बैठक कोठामा बुबाले एउटा विदेशबाट लिएर आउनुभएको बोन्साई थपक्क सजाएर राखिएको छ । अति नै चिटिक्क परेको पुड्को बोन्साई । पीपल रुखको बोन्साई । त्यसलाई देखेर म दंग पर्छु । र मलाई घरिघरि हाम्रा बोन्साई प्रधानमन्त्री शेरबहादुर देउवाको सम्झना हुन्छ । (यसपछिको उत्तरपुस्तिका सद्दे छैन । च्यातिएको अवस्थामा छ । र यसमा कुनै वार्षिक परीक्षा पास गर्न चाहने विद्यार्थीले निबन्ध लेख्ने कोसिस गरेको छ । मैले एक जिरामरिच पसलेकहाँबाट यो उत्तरपुस्तिका पाएको हुँ । र यो अधुरो निबन्धको छेउमा सफा अक्षरले लेखिएको छ सरस्वतीमाताकी जय !)"
मुस्कानसहितको सेवा,"चिकित्सकको मुस्कानले बिरामीको आधा पीडा घट्छ भने शिक्षकको मुस्कानले विद्यार्थीको बुझाइ दोब्बर हुन्छ ।राष्ट्रपति विद्यादेवी भण्डारीले धुलिखेलमा स्त्री तथा प्रसूति रोग विशेषज्ञहरूको अन्तर्राष्ट्रिय सम्मेलन र थापाथलीस्थित परोपकार प्रसूति तथा स्त्रीरोग अस्पतालको ५८ औं वार्षिकोत्सवमा बिरामीको आधा रोग डाक्टरको बोली र व्यवहारबाट निको हुने भएकाले चिकित्सकहरूलाई मुस्कानसहितको सेवा दिन आग्रह गरेकी थिइन् । के कार्यपालिका, के न्यायपालिका, के संवैधानिक निकाय तथा प्रहरी, सेना, निजामती सेवा प्रमुख र निर्वाचित राजनेता सबैले मुस्कानसहितको सेवा प्रदान गर्ने बताउँछन् तर व्यवहारमा ?बर्लिनस्थित इन्स्टिच्युट अफ ह्युमन बायोलोजी एन्ड एन्थ्रोपोलोजीका निर्देशक कार्सटेनका अनुसार मानव मस्तिष्कलाई प्रभाव पार्ने हाँसोले श्वासप्रश्वास तथा मांसपेशी विशेषत: अनुहारका प्रणाली बढी सक्रिय हुन्छन् । यसले आवश्यक सकारात्मक हर्माेन निष्कासन हुन्छन् । हाँसो एक प्रकारको एरोबिक व्यायाम हो जसले पेट र छातीका मांसपेशीलाई कसरतका साथै शरीरको अक्सिजन प्रयोग गर्ने क्षमतालाई बढाउँछ । प्राय: हाँसिरहने मानिसका कोषमा सामान्यमा भन्दा बढी अक्सिजन प्रवाह हुन्छ जसले विकार वस्तु धेरै र छिटो बाहिर निस्कन्छ, मुटुको धड्कन र रक्तसञ्चार उत्तेजित भई मांसपेशी बलियो रहन्छ । हाँसिरहने मस्तिष्कले एड्रेनालिन र कोर्टिसोलजस्ता तनाव घटाउने हर्माेन निकाल्छ, मानसिक तनावबाट पीडित हुने सम्भावना रहँदैन । इन्डोर्फिन, सेरोटोनिन र न्युरोट्रान्समिटरहरूले शरीरमा आनन्द र खुसी सञ्चार गर्छ । हाँसोले मानिसलाई फुर्तिलो, सिर्जनशील, सहयोगी र सह्दयीसमेत बनाउँछ । लोमा लिन्डा विश्वविद्यालय, क्यालिफोर्नियाका डा ली वर्क र डा स्टान्ली टानले हाँसोबाट शरीरको प्रतिरक्षात्मक प्रणालीमा सकारात्मक असर पर्ने कुरा पत्ता लगाएका छन् । हाँसोले रक्तचाप र तनाव बढाउने हर्माेन घटाउँछ, रोगको संक्रमणसँग लड्ने टी कोष रत्तकोषिका, गामा इन्टरफेरोन तथा विटा कोषिकाजस्ता प्रोटिन वृद्धि गराउनुका साथै शरीरबाट निस्कने प्राकृतिक दुखाइ कम गर्ने रस निकाल्छ । हाँसिरहेका तथा हाँसोको अपेक्षा गरिरहेकामा परीक्षाको पूरै समयभित्र पनिइपिनेर्फिन, डोपामिन कम रहन्छ । मुस्कान र हाँसो सर्वमान्य भाषा हुन्, जुन सबै भाषी, सबै उमेरका तथा केही जनावरले समेत बुझ्न सक्छन् । मानसिक तनाव, रिस, घमन्ड, भोक, पीर तथा चिन्तालाई कम गर्ने तथा नकार्न प्रयोग गरिने अचुक औजार मुस्कान वा हाँसो सामाजिक जीवन तथा स्वास्थ्यका लागि अति उपयोगी मानिन्छ । शोकलाई मुस्कानले मिच्छ अनि मुस्कानले नै रिसलाई पनि जित्छ । मुस्कान भनेको जिन्दगीले जिन्दगीलाई गाँस्ने पुल हो । साहित्यले मुस्कानलाई ओछ्यान नलगाएको सुहाग भन्छ भने लेखकलाई सिर्जनाको स्रोत । मनोविज्ञानअनुसार वास्तविक हाँसो आन्तरिक अनुभूति हो र सुखमै मात्र आउँछ । वास्तविक हाँसोले आफू मात्र होइन, अरूलाई पनि आनन्द प्रदान गर्छ । चिकित्सकको मुस्कानले बिरामीको आधा पीडा घट्छ भने शिक्षकको मुस्कानले विद्यार्थीको बुझाइ दोब्बर हुन्छ । आमाबाबुको मुस्कानले केटाकेटीमा प्रेमाभाव र सहजता विकास हुन्छ भने हाकिमको मुस्कानले कर्मचारीको कार्यशक्ति र मनोबल बढ्छ । त्यस्तै प्रेमीप्रेमिकाको मुस्कानले अर्काको गल्ती, कमजोरी, इच्छा तथा जिद्दीलाई पगालिदिन्छ र अगाध प्रेममा नाफा गाँसिदिन्छ । मुस्काउँदा अनुहारका १३ मांसपेशी प्रयोग हुन्छन् भने मुख अँध्यारो पारी झोक्रिँदा ६४ मांसपेशी उपयोग हुन्छन् । हाँस्दाभन्दा रिसाउँदा वा चिन्तित हुँदा ज्यादा जोड पर्छ, धेरै मांसपेशी प्रयोग हुन्छन्, धेरै शक्ति खर्च हुन्छ र नकारात्मक प्रभावले अरू धेरै हानिनोक्सानी पुर्याउँछ । हाँसोले तनाव घटाउने, रक्तचाप घटाउने सकारात्मक सोचाइ, आत्मरक्षा, मस्तिष्कको कार्यशक्तिमा सुधार, प्रतिरोधात्मक क्षमता बढाउने, हृदयलाई बचावट गर्ने, मुटुमा सुप्रभाव पार्ने, आराम तथा शान्त महसुस हुने, आफूलाई राम्रो, सफल तथा सहयोगी महसुस हुने र व्यक्तिगत एवं सामाजिक सम्बन्ध तथा भावनामा सकारात्मक प्रभाव पार्छ । यसबारे भारतको एम्स अस्पतालले अनुसन्धान नै गरेको छ ।डिप्रेसन र दुखाइमा ध्यान हटाउन हासो उपचार ज्यादै उपयोग सिद्ध भएको छ । दैनिक १० पटकको ठूलो स्वरको हाँसोले व्यक्तिलाई स्वस्थ बनाउँछ भन्ने खोज पनि आएका छन् । औषधिका रूपमा यसको प्रयोग भइरहेको छ र अनेक खोज अनुसन्धान पनि जारी छन् ।कानमा झुम्का, टप लगाउने पुरानो चलन विकसित हुँदै नाइटो छेडेर झुम्का झुन्ड्याउने, आँखीभौंमा टप लगाउने, जिब्रोमा गहना लगाउने फेसन व्यापक भइरहेका बेला फेसन विधामा दाँतमा हिरा जड्ने फेसनले पनि नेपालमा विशेषत: किशोरावस्थामा स्थान पाएको छ । यसमा हिरा नभई हिराको स्टोन प्रयोग गरिन्छ र यो झर्दै नझर्ने वा झरेर निल्दा मानिस मर्ने हुँदैन । स्वर्ण मुस्कानमा परिवारलाई नढाँट्ने, आफूलाई आवश्यक परेका बेला सुन बेच्न पाइने र नबेचुन्जेल दाँतको शृंगार हुने गथ्र्याे भने हिरक मुस्कान सौन्दर्यका लागि मात्र हो ।डा बुढाथोकी वीर अस्पतालका डेन्टल सर्जन हुन् ।"
बेपत्ता खोजीमा बेपरवाह,"१० वर्षे सशस्त्र द्वन्द्वका बेला भएका मानव अधिकार उल्लंघनका घटनालाई सम्बोधन गर्न बनेका सत्य निरुपण तथा मेलमिलाप आयोग र बेपत्ता पारिएका व्यक्ति छानबिन आयोगको म्याद सकिन एक महिना मात्र बाँकी छ । त्रुटिपूर्ण कानुनको जगमा बनेका आयोगका पदाधिकारीलाई कानुन र संक्रमणकालीन न्याय बुझ्नै वर्ष दिन लाग्यो । जिल्ला भ्रमण र आयोगलाई काम गर्ने वातावरण भएन भनेर सरकार र सरोकारवालालाई गाली गर्दा अर्को वर्ष बित्यो । हजारौं उजुरी पर्नु नै आयोगको सफलता हो भन्दैमा तेस्रो वर्ष पनि बित्ने देखिएको छ । म्याद सकिन लागेको आयोगलाई आज तीन वर्षमा के कति उपलब्धि भयो भनेर सोध्ने हो भने हातमा लाग्यो शून्य देखिन्छ । यत्तिकैमा म्याद सकिने हो भने एक जना पनि पीडितले भोगेको पीडाको घटनाको सत्य निरुपण नहुने कुरा निश्चित छ । बेपत्ता छानबिन आयोगले काम गरेको देखाउने नाममा बेपत्ता पारिएका व्यक्तिका परिवारजनबाट आयोगमा परेका उजुरीमध्ये ४ सयभन्दा बढी उजुरी बिनाआधार हत्या हठर गरी आफ्नो अधिकार क्षेत्रमा नपर्ने भन्दै सत्य निरुपण तथा मेलमिलाप आयोगमा पठाएको छ । सरकारले गरेको अव्यावहारिक व्यवस्थाका कारण नै यो स्थिति उत्पन्न भएको संक्रमणकालीन न्यायको विषयका जानकारहरू सबैलाई ज्ञात छ । अन्तरिम राहत व्यवस्था गर्दा सरकारले सुरुमा हत्या गरिएका पीडितका लागि एक लाख र बेपत्ता पारिएका पीडितका लागि पच्चीस हजार रुपैयाँ राहत दिने प्रावधान राखेको थियो । यस किसिमको विभेदपूर्ण अवस्थाका कारण राहत पाउन मात्र नभएर जग्गा नामसारी, नागरिकता सिफारिसलगायत समस्या सुल्झाउन धेरै पीडितले बाध्यात्मक रूपमा परिवारको बेपत्ता पारिएको सदस्यलाई मृतकका रूपमा दर्ता गराए तर उनीहरूले आफ्नो मान्छे मारिएको कुरालाई कहिल्यै स्वीकार गरेनन् । राज्यसँग हाम्रा मान्छेको अवस्था सार्वजनिक गर भनेर जवाफ मागिरहे । पीडितहरूले बेपत्ता आफन्तबारे अनुसन्धान गरी जानकारी दिलाउन बेपत्ता पारिएका व्यक्ति छानबिन आयोगमा उजुरी दिएका हुन् । आफ्ना मान्छेलाई के भएको हो, थाहा पाउनु परिवारजनको अधिकार हो तर बेपत्ता पारिएका व्यक्ति छानबिन आयोगले २ वर्षसम्म आएका उजुरीलाई पोको पारेर राख्यो अनि म्याद सकिने दुई महिनाअगाडि आएर आफ्नो अधिकार क्षेत्रभित्र नपर्ने भन्दै सत्य निरुपण तथा मेलमिलाप आयोगमा हेर्न पठाउनु परिवारलाई न्याय नदिने खेल हो तर जबसम्म परिवारले आफ्नो मान्छेलाई कहाँ, कसरी, किन, कसले, के गरिएको थियो भनेर सत्यतथ्य जानकारी पाउँदैन, बेपत्ता पारिएको व्यक्ति बेपत्ताको सूचीमै रहन्छ । बेपत्ता व्यक्तिको शरीर उत्खनन गरिसकेको अवस्थामा समेत मेरो मान्छेको सत्यतथ्य बाहिर ल्याइदिनू भन्न सक्छ । यहाँ मृत्युदर्ता गरेका आधारमा आफ्नो अधिकार क्षेत्र नपर्ने भन्दै आयोगले पीडितको निवेदन सत्यनिरुपण आयोगलाई पठाउनु भनेको आयुक्तहरूलाई बेपत्ताको परिभाषा नै स्पष्ट नभएको हो कि भनेर शंका गर्नुपर्ने अवस्था देखियो । के कारणले पीडित मृत्युदर्ता गराउन बाध्य भयो भनेर आयोगले खोज्नुपर्ने होइन र ? कारण नखोज्ने र राज्यले दिएको सूचना र कुनै गैरसरकारी संस्थाको प्रतिवेदनलाई नै आधार मान्ने हो भने आयोग किन चाहियो ? बेपत्ता भएका श्रीमान् कुनै दिन फर्कन्छन् कि भनेर सिउँदोको सिन्दुर नपखाल्ने एक श्रीमतीलाई बिनाअनुसन्धान, बिनाआधार तिम्रो श्रीमान् मरिसक्यो भनेर सिन्दुर पखाल्न आदेश दिने अधिकार आयोगलाई कसले दियो ? आयोगले ४ सयभन्दा बढी बेपत्ता पारिएका व्यक्तिका पीडित परिवारजनलाई उजुरी सत्यनिरुपण आयोगतिर पन्छाएको व्यहोराको पत्र पठाएको छ । बेपत्ता पारिएका व्यक्ति छानबिन आयोगले २०७४ भदौ १६ गतेको निर्णयअनुसार भनेर असोज २ गते पीडितहरूलाई पत्र पठाएको हो । त्यो पत्र पनि धेरै पीडितले हात पारिसकेका छैनन् । अन्तिम घडीमा उजुरी सत्यनिरुपण आयोगमा पठाउनु भनेकै पीडितको पीडा एवं न्यायप्रति बेपत्ता छानबिन आयोग संवेदनशील नहुनु हो । आयोग साँच्चिकै संवेदनशील थियो भने यस विषयमा पीडितसँग छलफल गर्न सक्थ्यो । पीडितलाई एकपटक पनि नसोधी उजुरी सत्यनिरुपण आयोगमा पठाउनु बेपत्ता पारिएको व्यक्ति छानबिन आयोगको गैरजिम्मेवारपूर्ण कार्य हो । यस्ता गैरजिम्मेवार कार्यले पीडितहरूलाई थप पीडा दिएको छ ।संक्रमणकालीन न्याय प्रक्रिया अदालती नभएर पीडितकेन्द्रित प्रक्रिया हो । आफ्नो जिन्दगीको लामो समय नियमित अदालती प्रक्रियामा गुजारेका द्वन्द्वपीडितलाई केन्द्रमा राखेर गरिनुपर्ने संक्रमणकालीन न्याय प्रक्रियाका लागि उपयुक्त नहुने पनि यस घटनाले स्पष्ट पारेको छ । अब आयोगहरूबाट पीडितले न्याय प्राप्त गर्ने वा सत्यको उजागर हुन्छ भन्ने विश्वास घट्दै गएको छ । घटनाको सत्यतथ्य अनुसन्धान गरी उजागर गर्नका लागि ऐनको कुनै पनि प्रावधानले आयोगलाई रोकेको छैन तर काम गर्नेभन्दा पनि बहानाबाजी र आलटाल गरेर आफ्नो समयावधि समाप्त गर्न खोजिँदै छ । स्थापित मान्यता अवलम्बन गरी स्वीकार्य प्रक्रियाबाट राज्यले पीडितलाई न्याय पाएको अनुभूति हुने गरी शान्ति प्रक्रिया छिटो निष्कर्षमा पुगोस् भन्ने नै आम पीडित समुदायको चाहना छ । राज्यले ढिला गरेर दिइने न्याय, न्याय होइन, अन्याय हो भन्ने सिद्धान्तलाई अवलम्बन गरोस् । रसाइली द्वन्द्वपीडित साझा चौतारीकी उपाध्यक्ष हुन् ।"
वयोवृद्ध प्राध्यापकको जीवनकथा,"काठमाडौं प्राडा केशवप्रसाद उपाध्यायलाई प्राज्ञिक जगतमा गुरुका पनि गुरु मानिन्छन् । प्रारम्भिक शिक्षादेखि त्रिभुवन विश्वविद्यालयसम्म प्राध्यापन गर्दाका उनका क्षणहरू निकै रोचक छन् । उमेरले ८५ वर्ष टेकेका केशवलाई शुक्रबार दुइटा खुसी मिल्यो । पहिलो खुसी उनको जन्मोत्सवको थियो, दोस्रो खुसी उनको आत्मवृत्तान्त कृति मेरो जीवन कथा को । नेपाल प्रज्ञा प्रतिष्ठानका कुलपति गंगाप्रसाद उप्रेतीले उनको आत्मकथ लोकार्पण गरे । मदन पुरस्कार विजेता यी स्रष्टाले कार्यक्रममा आफ्नो पुरानो समय सम्झे । खासमा उनी आफ्नो आत्मवृत्तान्त तीन दशकअघि नै प्रकाशन गर्ने योजनामा थिए । शारीरिक अस्वस्थता र पत्नी वियोगले योजनामा भाँजो हाल्यो । तैपनि उनले हिम्मत हारेनन् र कृति ल्याएरै छाडे ।सकी न सकी पूरा गरेको छु, उनले भने, मेरा भोगाइले हाम्रो पुरानो समाज र अहिलको समाजको चित्रण गर्नेछ भन्ने मेरो विश्वास छ ।उपाध्यायले आफ्नो बाल्य, किशोर र वृद्धा अवस्थाका तीता, मीठा एवं संघर्षपूर्ण अनुभूतिहरूलाई पुस्तकमा समेटेका छन् । बाल्यकालमै आमा गुमाएर टुहुरो बन्नुपरेका उनले बुढेसकालमा पत्नी गुमाउँदाको गहिरो पीडा सबैमाझ सुनाए । मेरा दिनहरू सुखद र दु:खद दुवै रहे, उनले भने, यिनै अनुभूतिलाई पाठकसामु बाँड्न चाहेको हुँ । कलैयामा जन्मेहुर्केका यिनले प्राध्यापनसँगै नेपाली भाषासाहित्य र रंगमञ्चमा ठूलो योगदान दिएका छन् । २०५५ मा मदन पुरस्कार पाएका उनका पूर्वीय साहित्य सिद्धान्त, बालकृष्ण समको दु:खान्त नाट्य चेतना माथि विद्यावारिधि गरे । उनका नाटक र रंगमञ्च, कलैयाका तीरमा तीन मूर्ति, पाश्चात्य दु:खान्त नाटकको सृजन परम्परा लगायतका कृतिहरू प्रकाशित छन् । उनले आफूले विद्यार्जन गर्ने समयको संघर्षपूर्ण अवस्थालाई पनि पुस्तकमा समेटेका छन् । बाल्यकालमै आमा र बुबा बितेपछि उनको जीवनमा आर्थिक संकट छायो । यसले शैक्षिक यात्रामा अवरोध पुर्यायो । अनेक संघर्ष गरेरै भए पनि शिक्षा हासिल गर्ने उनले दृढता लिए ।१४ वर्षको पुग्दा पनि खुट्टामा जुत्ता थिएन, उनले बाल्यकाल सम्झे, तर मेरो दिमागमा पढाइभन्दा अरू केही थिएन । भौतिक सुविधालाई कहिल्यै प्राथमिकतामा राखिनँ ।कार्यक्रममा उपाध्यायको पुस्तक र प्राज्ञिक योगदानमाथि विभिन्न व्यक्तित्वले चर्चा गरे । वरिष्ठ समालोचक डा वासुदेव त्रिपाठी, समालोचक डा ज्ञानु पाण्डे, प्राज्ञ गोपाल अश्क, डा निर्मोही व्यासलगायतले उपाध्यायको व्यक्तित्व र कृतित्वमाथि प्रकाश पारे । डा त्रिपाठीले उपाध्यायको जीवन आफंैमा विश्वविद्यालयजस्तो रहेको उल्लेख गर्दै उनले नेपाली भाषासाहित्यमा पुर्याएको योगदान अतुलनीय रहेको बताए गरे । कुलपति उप्रेतीले पनि उपाध्यायको योगदान सबैका लागि उत्प्रेरक रहेको बताए । समालोचक पाण्डेले उपाध्यायको आत्मबृतान्तमा उनले भोगेको जीवनको कालखण्ड मात्रै नभएर सिंगो समाज दर्शन भेटिने दाबी गरिन् । अश्कले उपाध्यायको पुस्तकमा तराईको जीवनशैली र भोजपुरी भाषासंस्कृति अत्यन्त सूक्ष्म तरिकाले झल्किएको बताए ।"
अमृत फल सुन्तला,"जाडोयाममा घाममा बसेर अमिलो, गुलियो, रसिलो सुन्तला खाँदाको आनन्द हामी बिर्सन सक्दैनौं । यसको रस शताब्दियौँदेखि औषधीय गुणका लागि चिनिने गरेको छ । सुन्तला स्वास्थ्यवद्र्धक फल हो । उपवास र सबै रोगमा सुन्तला उपयोग गर्न सकिन्छ । आयुर्वेदअनुसार सुन्तला वातनाशक, ज्वरो, हृदय विकारलगायतमा उपयोगी मानिन्छ । सुन्तला सिट्स फ्रुट हो । यसमा प्रचूर मात्रामा भिटामिन सी पाइन्छ । यसमा प्राकृतिक एन्टीअक्सिडेन्ट हुन्छ । यसले रोगप्रतिरोधक क्षमता बढाउनुका साथै रगतको सफाइ र स्टेमिना बढाउन सघाउँछ । यो एन्टिअक्सिडेन्टले उमेरमा वृद्घिसँगै छालामा हुने चाउरीलाई कम गर्छ । भिटामिन सी ले मांसपेशीहरूका लागि भोजनबाट क्याल्सियम अवशोषण गर्न सहयोग गर्छ ।सुन्तलामा भिटामिन ए, बी, फलाम र पोटेसियमसमेत बढी मात्रामा हुन्छ । भिटामिन ए र क्याल्सियमले ओतप्रोत सुन्तला को नियमित सेवनले दाँत र हाडको स्वास्थ्य राम्रो हुन्छ । यसले अस्टियोस्पोरोसिसको जोखिमलाई धेरै हदसम्म कम गर्छ । यति मात्र नभई, यो फलले रगतमा ब्लड सुगरको स्तरलाई सामान्य राख्छ ।रेसा (फाइबर) को राम्रो स्रोत भएकाले सुन्तलाले चिनीलाई फ्रुटोसमा परिवर्तित गर्छ । यो गुलियो भए पनि चिनीको स्तरलाई नियन्त्रित गरेर मधुमेहपीडित व्यक्तिका लागि राम्रो पेयपदार्थ सावित हुन्छ । सुन्तलाको सबैभन्दा ठूलो विशेषता भनेको यसमा भएको फ्रुक्टोज, डेक्सट्रोज, खनिज र भिटामिन, शरीरमा पुग्नासाथ ऊर्जा दिन थाल्नु हो । सूर्यकिरणद्वारा सुन्तलाको स्टार्च गुलियोमा परिवर्तित हुन्छ, जुन मानव रगतमा अपेक्षाकृत बढी छिटो समाहित हुन्छ । यसैले सुन्तला खाएपछि स्फूर्ति अनुभव हुन्छ । सुन्तलाको सेवनले शरीर स्वस्थ रहन्छ, छालामा निखार आउँछ र सौन्दर्यमा वृद्घि हुन्छ । सुन्तलामा भएको पोटेसियम, फोलिक एसिड, क्याल्सियमले कोलेस्ट्रोलको स्तर र उच्च रक्तचापलाई नियन्त्रित राख्छन् । यी तत्त्व कोषिकाहरूमा इलेक्ट्रोलाइटलाई सन्तुलनमा राखेर मुटुलाई स्वस्थ राख्न सघाउँछन् । पोटेसियमले मस्तिष्कमा अक्सिजनको सञ्चारमा सघाउँछ । यसले हामीलाई तनाव र डिप्रेसन (उदासी रोग) बाट निकाल्न सघाउँछ । सुन्तला सुक्खा खोकीमा समेत फाइदाजनक हुन्छ । यसले कफलाई पातलो गरेर शरीरबाट निकाल्न सघाएर नाक र छातीको बाटामा आउने अवरोध हटाउँछ । यो फलले स्वस्थ राख्नुका साथै शरीरको सफाइसमेत गर्छ । यसमा भएका फाइबरका कारण यस्तो हुने गर्छ । सुन्तलाको रसमा भने यी रेसाहरूको कमी हुन्छ, त्यसैले सिंगो सुन्तला खानु नै बढी लाभदायक हुन्छ । सुन्तला नियमित रूपमा खानाले रुघाखोकी र रक्तस्रावको समस्या हँुदैन । शरीर सशक्त र दीर्घायु बन्छ । पाचन प्रणाली सधैँ ठीक हुन्छ । सुन्तलामा एन्टिइन्फेमेन्ट्री गुण हुन्छ, जसका कारण शरीरमा इलोक्ट्रोलाइटको सन्तुलन कायम रहन मद्दत मिल्छ । यसमा भएको साइट्रिक एसिडले मूत्र र मृगौलासम्बन्धी निर्मूल गर्न सघाउँछ । नियमित रूपमा सुन्तलाको सेवनले पिसाबका माध्यमले साइट्रिक एसिडको उत्सर्जन हुने गर्नाले पीएच स्तरमा सुधार हुन्छ । यसले मृगौलाको क्याल्सियमलाई फयाँक्न सघाउँछ । यसै कारण मृगौलाको पत्थरीको जोखिम कम हुन्छ । अर्थात्, सुन्तलाको रसले मृगौलामा क्याल्सियमको ओक्सलेटस्लाई एक ठाउँमा जम्मा हुन दिँदैन र पत्थरीको सम्भावना न्यून हुन्छ ।सुन्तलाको रस क्याल्सियम अक्सलेटलाई तोड्नसमेत सहायक हुने विश्वास गरिन्छ । यसैले प्राचीनकालमा पत्थरी रोगबाट पीडितलाई औषधिकै रूपमा सुन्तलाको रस खाने सल्लाह दिइने आयुर्वेदमा उल्लेख छ । सुन्तलाको बोक्रासमेत गुणकारी मानिन्छ । सुकेका बोक्रा पिँधेर अनुहारमा लेपन गर्दा दाग, कालो पोतो हट्नुका साथै अनुहार टल्किन्छ । बालबालिका, बूढापाका, रोगीहरूलाई दुर्बलता हटाउन सुन्तला उपयोग गर्ने सल्लाह दिइन्छ । आयुर्वेदअनुसार, सुन्तलाको नियमित सेवनले पाइल्स रोगमा समेत लाभ पुग्छ ।"
कान्छो ब्राएन बने इन्टरनेट उद्यमी,"काठमाडौं छब्बीस वर्षीय ब्राएन वोङ एकजना क्यानाडेली इन्टरनेट उद्यमी हुन् । विश्वकै कान्छो सफल उद्यमीहरूमध्ये उनी पनि एक हुन् । बुबा एकाउन्टेन्ट र आमा नर्सका जागिरे थिए । तर, छोरा आफ्नो व्यापारमा सफल भए, त्यो पनि कलिलै उमेरमा चर्चित र धनाढय उद्यमीका रूपमा । उनी भ्यानकोभरमा जन्मे अनि त्यहीँ हुर्के । बाल्यकालमै अति चलाख र मेधावी थिए । जिज्ञासु पनि उत्तिकै थिए । डिजाइन र प्रविधि क्षेत्र दुवैमा उनको लगाव र झुकाव प्रशस्तै थियो । त्यसैले त सानै उमेरमा फोटोसपको प्रयोग कसरी गर्न सकिन्छ भनेर सिकेका थिए । अझ त्यही उमेरमा आफ्ना साथीहरूका व्यापारी अभिभावकका लागि वेब पेजसमेत डिजाइन गर्न भ्याइसकेका थिए । वोङले पाइरेटेड फोटोसप चलाएर डिजाइन सिकेका थिए । उनले एक साक्षात्कारमा भनेका छन्, मैले पाइरेटेट फोटोसप प्रयोग गरें, १२ वर्ष उमेरकाले यस्तै त गर्ने हो नि ? ८ सय अमेरिकी डलर खर्चेर सफ्टवेयर खरिद गर्ने हैसियत त्यो उमेरमा कोसँग पो हुन्छ ? प्राथमिक तहमा शिक्षकहरूले पटकपटक उनलाई कक्षा चढाउनुपरेको थियो । अर्थात प्राथमिक विद्यालयको ४ कक्षासम्मको शिक्षा लिएनन्, उनले लिनु परेन । त्यही कारणले १४ वर्षकै उमेरमा हाई स्कुल डिप्लोमाको डिग्री उनले हासिल गरे । वोङले युनिभर्सिटी आफ ब्रिटिस कोलम्बियाबाट १८ वर्षको उमेरमा स्नातकको उपाधि प्राप्त गरेका हुन् । उनी विश्वविद्यालयमा छँदै पहिलो कम्पनी फ्लो फर्मेसन सञ्चालनमा ल्याएका थिए । राम्रा टीटरहरूलाई पछाउन सजिलो होस् भन्ने उद्देश्यका साथ उनले कम्पनी खोलेका थिए । पछिल्लो समय उनी किप कम्पनीका सहसंस्थापक र प्रमुख कार्यकारी अधिकृत (सीईओ) हुन् । किप कम्पनी खोल्नुअघि उनले डिग को व्यापार विकासका लागि काम गरेका थिए । उनकै कार्यकालमा डिग एन्ड्रोइड मोबाइल एप्प सार्वजनिक भएको थियो । तर, छ महिनामै उनले उक्त कम्पनीको जागिर छाडे । केही महिनाजति उनी आफ्नो अनुभव र सीपलाई कसरी उपयोग गर्न सकिन्छ भन्ने योजना बनाउनमै बिताए । त्यसपछि किप खोलेका हुन् । उनले डिग मा नोकरी छोड्नुको कारण पनि रोचक छ । उक्त कम्पनीमा कर्मचारीको संख्या १ सय १५ थियो । क्रमिक रूपमा उनी कम्पनीका १ सय १५ औं कर्मचारी थिए । फोब्र्सले उनको भनाइलाई उद्धृत गर्दै लेखेको छ, सन् २००९ मा डिग धेरै ठूलो कम्पनी थियो, म कम्पनीमा जोडिएपछि यसको प्रगति झनै भयो, कम्पनीमा १ सय १५ कर्मचारी थिए, सबैभन्दा अन्तिम सदस्य म नै थिएँ, अर्थात् कर्मचारी नं ११५ । उनको यो भनाइले कर्मचारीले काम गरेको आधारमा मूल्यांकन गर्नुपर्ने भन्ने बुझ्न सकिन्छ । तर, जे भयो, उनका लागि राम्रै भयो । कम्पनी नछाडेको भए, उनी आफैंले खोलेको सफल कम्पनीको मालिक बन्ने थिएनन् । १० घण्टाको एउटा विमानयात्राका क्रममा यात्रुहरू आइप्याड्स मा झुन्डिएको देखेर वोङलाई किप कम्पनी खोल्न उत्प्रेरित गरेको हो । धेरै विमान यात्रुहरू खेलमा व्यस्त थिए, त्यही बीच बिनामूल्यको विज्ञापन आउने गरेको उनले देखेका थिए । प्रत्येक यात्रुहरूको इन्ट्रेस्टलाई उनले नजिकैबाट नोट गर्दै यसलाई रकम कमाउने माध्यम बनाउन सकिने निष्कर्षमा उनी पुगेका हुन् । इन्टरनेट मोबाइल विज्ञापन उनको कम्पनीको दरिलो आम्दानीको स्रोत बन्यो । उनको त्यही किप कम्पनीले सनफ्रान्सिस्कोमा मुख्यालय खडा गरी न्युयोर्क, लसएन्जेलस, सिकागो, टोकियो र लन्डनमा समेत कार्यालय सञ्चालन गर्दै आएको छ । कम्पनीले हालसम्म ४० भन्दा बढी प्रमुख ब्रान्डसँग रणनीतिक साझेदारी स्थापित गरिसकेको छ । तीमध्येका १८००फलोवर्स, अमेजन डट कम, अमेरिकन एपारेल, वेस्ट बाई, काल्र्स जुनियर, डिस्ने, डा, पिपर, जीएनसी, केवाई जेली, पेप्सी, प्लेबोय,पपचिप्स, सेफोरा, भिक्टोरियाज सेक्रेट, भिटामिन वाटरलगायतका केही हुन् । मोबाइल विज्ञापनमा आधारित कम्पनीको म्याकडोनाल्ड्स र कोका कोलासँग पनि साझेदारी छ । व्यापारमा आफ्नो प्रभाव कसरी बढाउन सकिन्छ भन्ने कुरा वोङलाई थाहा भएरै पनि विश्वका ठूलठूला कम्पनीसँग साझेदारी गर्न उनी सफल भएका हुन् । केही सञ्चार माध्यमहरूले व्यापारको दुनियामा ब्राएन वोङ एकजना महानायक हुन् भनेर लेखेका छन् । हुन पनि हो, यिनी २० वर्षको छँदै आफ्नै व्यापारबाट करोडपति बनिसकेका थिए । सीएनबीसी अनलाइनका अनुसार सन् २०१७ मा वोङको कम्पनीले २ करोड अमेरिकी डलर राजस्व उठाउन सफल भएको थियो । पहिलोपटक उनले १६ वर्ष उमेरमा वेब डिजाइन कम्पनी खोलेका थिए । मोबाइल विज्ञापन सञ्जाल सञ्चालन गर्ने उनको कम्पनी सुरुकै वर्ष ५५ जति विभिन्न उपकरण तथा नौ सय जति एप्सबाट १५ मिलियन अमेरिकी डलर सम्पत्ति बनाउन सफल भएको थियो । वोङ भन्छन्, १६ वर्षको उमेर भइसक्दा पनि तपाईले पहिलो व्यापार सुरु गर्नुभएको छैन या २० वर्षको उमेरमा आफैंले सञ्चालन गरेको व्यापारबाट १० लाख अमेरिकी डलर कमाइ गर्नुभएको छैन भने जीवन गाह्रो छ । मैले त यी कुरा गरे, अहिले सफल पनि भएको छु । तपाईले आफूलाई एउटा सुपरपावर का रूपमा ठान्नुस्, जीवनको हरेक क्षेत्रमा सफल पक्कै बन्नुहुनेछ । कम्पनी खोलेकै वर्ष उनी सर्वाधिक कान्छो कम्पनी नेतृत्वकर्ताको उपाधि पाइसकेका थिए । उनी २० वर्षकै उमेरमा आफ्नै व्यापारबाट करोडपति बने । उनले डीईडीएक्स र एसएक्सएसडब्लू सहित विभिन्न लोकप्रिय कन्फेरेन्समा आफ्नो भाषण दिइसकेका छन् । यति मात्रै हैन, वोङ र किप दुवैका बारे विश्वका चर्चित प्रकाशनहरू फोब्र्स, इन्टरप्रेनिर, दि वाल स्ट्रिट जर्नल, दि न्युयोर्क टाइम्सलगायतमा प्रोफाइल नै छापिसकिएको छ । सन् २०१४ को सेप्टेम्बर अंकमा इन्टरप्रेनियर को कभरमा बदलिँदो विश्वका लागि उदाउँदो एक युवा करोडपति भन्दै समाचार नै बनाइएको थियो । सन् २०११ मा फोब्र्सले थर्टी अन्डर थर्टी को सोसलमोबाइल सूुचीमा वोङको नामसमेत समावेश गरेको थियो । वोङले आफ्नो सफलताको रहस्यबारे द चिट कोड पुस्तक लेखेका छन् । एउटा पुरानै भनाइ छ, उपभोक्ताहरूको भावना चाहे त्यो खुसीदेखि आत्मसन्तुष्टिसम्म या संवेदनात्मकतादेखि विशुद्ध रमाइलोसम्म नै किन न होस्, त्यसलाई पक्रिन सक्ने नै व्यापार र बजारमा छलाङ मार्न सफल हुन्छ ।कान्छो ब्राएन वोङले यो भनाइलाई पछयाए, आज सफल भए । मात्र सात वर्ष भयो उनले खोलेको कम्पनीको । तर, कम समयमै उनको कम्पनीले प्राप्त गरेको सफलता धेरैका लागि प्रेरणाको स्रोत बन्न सक्छ । कम्पनीले आफ्नो सफ्टवेयर प्रणालीबाट खेलाडीदेखि खेल पेयपदार्थको उत्पादक र बैंकसम्म आफ्नो पहुँच कायम गर्न सफल भएको छ ।(एजेन्सीहरू)"
२ ग्यास उद्योगलाई उत्पादनमा रोक,"काभ्रे  नेपाल गुणस्तर तथा नापतौल विभागले गुणस्तर चिह्न (एनएस) प्राप्तिको प्रक्रिया नै नथालेका दुई ग्यास उद्योग (बोटलिङ प्लान्ट) लाई उत्पादन नगर्न निर्देशन दिएको छ । अनुगमन टोलीले बनेपास्थित चण्डेश्वरी र सूर्य ग्यास उद्योगलाई आवश्यक कागजपत्र पेस नगरेसम्म बोटलिङ नगर्न निर्देशन दिएको विभागका निर्देशक मनोजकुमार उपाध्यायले जानकारी दिए । भरिएका सिलिन्डर बिक्री गरेर थप बोटलिङ नगर्न निर्देशन दिएका छौं, निर्देशक उपाध्यायले भने, तीन दिनभित्र आवश्यक कागजपत्रसहित प्रक्रिया थाल्न भनेका छौं, अटेर गरे काबारहीका लागि आयल निगम र जिल्ला प्रशासनलाई पत्र लेख्छौं । सरकारले २०७३ कात्तिक २९ मा राजपत्रमा सूचना प्रकाशित गरेर गुणस्तर चिह्न लिन सूचित गरेको थियो । ती उद्योगहरूले अटेर गर्दै आएका थिए । बोलीचालीमा ग्यास उद्योग र तिनका उत्पादन भनिए पनि रिफिलिङ को कार्य मात्रै हो । बनेपास्थित सगरमाथा ग्यास उद्योगलाई गुणस्तर चिह्न लिन आलटाल गर्नुको कारणसहितको स्पष्टीकरण सोधेको उपाध्यायले जानकारी दिए । मापदण्ड र कानुनविपरीत केही उद्योगले सेफ्टी भल्वसमेत आफैंले मर्मत गरी बजारमा पठाउने गरेको अनुगमन टोली प्रमुख उपाध्यायले बताए ।काभ्रेमा रहेका पाँचवटै ग्यास उद्योग प्रचलित कानुन र मापदण्डविपरीत सञ्चालन भइरहेका छन् । बनेपा ४ स्थित सगरमाथा ग्यास उद्योग र बनेपा १० स्थित सूर्य ग्यास उद्योग र चण्डेश्वरी ग्यास उद्योगको दूरी करिब ३ सय मिटर मात्रै छ । प्राय: एकै व्यक्ति सञ्चालक रहेको सूर्य र चण्डेश्वरी ग्यास उद्योगको त पर्खाल पनि एउटै छ । ग्यास उद्योगमा आपतकालीन सुरक्षा संयन्त्र प्रभावकारी छैन । ती सबै उद्योगमा छुट्टै अग्नि नियन्त्रकको व्यवस्था पनि छैन । एकजना अपरेटर र फायर एक्स्टिङजुइजर बोतलको भरमा उद्योग धानिएका छन् । चण्डेश्वरीका सञ्चालक सुधीर पलान्चोकेले सुरक्षाको पर्याप्त मापदण्ड अपनाउन नसकेको स्वीकारे । सबै सुरक्षा मापदण्ड पुर्याउन ३ करोड थप लगानी गर्नुपर्ने देखियो, उनले भने, सुधार गर्दै लान्छौं । बनेपा १ को उग्रचण्डी ग्यास उद्योग इन्द्रशोभा प्रावि र बस्तीबाट ५ सय मिटरको दूरीभित्रै छ । बनेपा १३ मा रहेको गौरीशंकर ग्यास उद्योग र उग्रचण्डीको पनि सुरक्षा अवस्था हेरिने उपाध्यायले जानकारी दिए । बिहीबार गुणस्तर तथा नापतौल विभागले आयल निगमलाई पत्र लेखी गुणस्तर मापदण्डभित्र नरहेका ग्यास उद्योग सञ्चालन रोक्ने कार्यमा सहयोग गर्न आग्रह गरेको थियो । ग्यास उद्योगहरू जनसाधारणको सुरक्षाजस्तो संवेदनशील विषयमा लागू भएको मापदण्डविपरीत सञ्चालन हुनु हदैसम्मको गैरजिम्मेवार तथा गैरकानुनी कार्य हो, विभागको पत्रमा छ, एनएस प्रमाणपत्र प्राप्त नगरेका उद्योगहरू सञ्चालन हुन नदिनेतर्फ आवश्यक सहयोगका लागि जानकारी गदर्छु । सरकारले गत वर्ष कात्तिकमा बोटलिङ प्लान्ट सञ्चालनसम्बन्धी मापदण्ड जारी गरेको थियो ।गुणस्तर मापदण्ड पालना नगर्ने उद्योगलाई ६ महिना कैद, ३ हजार रुपैयाँ जरिवाना वा दुवै गर्न सकिने कानुनी व्यवस्था रहेको जानकार बताउँछन् । सिलिन्डर फुट्ने र ग्यास चुहिएर आगो लाग्नेजस्ता घटना पटकपटक दोहोरिए पनि उद्योगहरूले सतर्कता अपनाएका छैनन् भने अनुगमनमा सरकारी निकाय पनि उदासीन थिए । हाल आयल निगमले ग्यासको पीडीओ जारी गरेपछि उद्योगीले आयात गरी रिफिलिङ मात्र गरेर बजारमा पठाउँदै आएका छन् । ग्यास लिकेज हुन नदिन हाइड्रोलिक परीक्षणलगायत सुरक्षाका प्रावधान दैनिक जाँच गर्नुपर्छ । तर, अधिकांश उद्योग मनोमानी रूपमा सञ्चालन हुँदै आएका छन् । ग्यास क्षेत्रलाई व्यवस्थित गर्न निगमले एलपी ग्यास विनियमावली २०६५ र एलपी ग्यास ढुवानी विनियमावली २०७३ समेत जारी गरेको छ । विनियमावलीअनुसार उद्योग स्थापना नभएका जिल्ला र क्षेत्रमा उद्योग सञ्चालन गर्नुपर्ने, गाउँ बस्तीभन्दा ५ किमि दूरीमा स्थापना गर्नुपर्ने उल्लेख छ । उद्योगले प्रयोगमा ल्याउने ग्यास सिलिन्डरको आवश्यक जाँच तथा परीक्षण गराई जाँचपासको प्रमाणपत्र प्राप्त गरेका भल्भसहितको सिलिन्डरमा मात्र ग्यास भर्नुपर्ने उल्लेख छ । कम्पनीले ग्यास सिलिन्डर बिक्री गर्दा हाइड्रोलिक परीक्षण गरेको, सिलिन्डर परीक्षण गरिएको मिति, अर्कोपटक पुन: जाँच गराउने मिति उल्लेख गर्नुपर्ने जनाएको छ । मापदण्डमा सिलिन्डर नकुच्चेको, रङ नखुइलेको, सिलिन्डरको मार्किङ लेबल स्पष्ट देखिनुपर्ने, ग्यासको तोकिएको तौल १४२ केजी हुनुपर्नेलगायत बुँदा उल्लेख छ । यी प्रावधान उद्योगीहरूले कार्यान्वयन गरेको पाइँदैन ।"
प्रादेशिक संरचना व्यवस्थापनमा २८ करोड,"सुर्खेत प्रदेश ६ को अस्थायी राजधानी वीरेन्द्रनगरमा प्रदेशस्तरीय संरचना व्यवस्थापनका लागि करिब २८ करोड रुपैयाँ खर्च लाग्ने प्रस्ताव गरिएको छ । क्षेत्रीय प्रशासन कार्यालयले प्रदेश व्यवस्थापिका संसद्, प्रदेश प्रमुख, मुख्यमन्त्री तथा मन्त्रिपरिषदको कार्यालय, निवासलगायत संरचनाको तत्काल व्यवस्थापन गर्न उक्त बजेट प्रस्ताव गरेको हो । यसअघि कार्यदलले शैक्षिक जनशक्ति तालिम केन्द्रलाई संसद् भवनका रूपमा प्रयोग गर्न सिफारिस गरेको थियो । तर, प्रधानमन्त्री तथा मन्त्रिपरिषद् कार्यालयले क्षेत्रीय अनुगमन तथा सुपरिवेक्षण कार्यालयको हलमा पहिलो बैठक राख्न अनुमति दिएको छ ।तालिम केन्द्रको हल मर्मत गर्न मात्रै करिब १ करोड रुपैयाँ खर्च लाग्नेछ । क्षेत्रीय वन निर्देशनालय र वन तालिम केन्द्रको भवनमा मुख्यमन्त्री, क्षेत्रीय प्रशासन कार्यालयमा प्रदेश प्रमुखको कार्यालय र आवासका रूपमा व्यवस्थापन गर्ने सरकारको तयारी छ । त्यस्तै प्रदेश गृह मन्त्रालय जिल्ला स्वास्थ्य कार्यालय र क्षेत्रीय सिँचाइ परिसरलाई मन्त्री क्वार्टरका रूपमा प्रयोग गरिनेछ । क्षेत्रीय प्रशासन कार्यालयका शाखा अधिकृत केशवप्रसाद उपाध्यायले प्रादेशिक संरचनाको लागि भौतिक पूर्वाधार पर्याप्त रहेकाले मर्मतका लागि २८ करोड रुपैयाँ बजेट प्रस्ताव गरिएको बताए । सरकारले प्रदेश प्रमुख नियुक्ति गरेसँगै भौतिक संरचना व्यवस्थापनको काम अघि बढ्नेछ, उनले भने । क्षेत्रीय प्रशासनद्वारा गठित कार्यदलले आवश्यक पूर्वाधारको पहिचान गर्नुका साथै मर्मतका लागि सरकारसँग बजेट माग गरेको हो । क्षेत्रीयस्तरका कार्यालयहरू खारेज हुने हुँदा कार्यदलले तिनै भवनलाई प्रदेश मन्त्रालयका रूपमा प्रयोग गर्न सिफारिस गरेको छ । क्षेत्रीय कार्यालयलाई मन्त्रालय, प्रदेश प्रमुख, मुख्यमन्त्री, संसद्, प्रदेश सभामुखउपसभामुख कक्ष, तिनको सचिवालय तथा आवासको व्यवस्थापन गर्ने तयारी छ । प्रत्यक्षबाट २४ र समानुपातिकबाट १६ गरी ४० सदस्यीय संसद् हुनेछ । संसद् भवन निर्माण नहुन्जेल क्षेत्रीय भवनबाटै काम चलाउन मर्मत खर्च माग गरिएको हो । कार्यदलले कम्तीमा ७ र बढीमा १० मन्त्रालय, मन्त्री निवास, कर्मचारी भवनको व्यवस्थापन गर्दै छ । उपाध्यायको संयोजकत्वमा ५ सदस्यीय कार्यदलमा जिल्ला समन्वय समितिका अधिकृत टंक लामिछाने, सहरी विकास तथा भवन डिभिजनका इन्जिनियर झंकबहादुर थापा, वीरेन्द्रनगर नगरपालिकाका अधिकृत दिपेन सुवेदी सदस्य र क्षेत्रीय प्रशासनकै शाखा अधिकृत हितप्रसाद पौडेल सदस्य सचिव छन् ।"
बेनीजोमसोमकोरला सडक विस्तार तीव्र,"म्याग्दी  उत्तरदक्षिण अन्तरदेशीय व्यापारिक महत्त्वको कालीगण्डकी करिडोरअन्तर्गत बहुचर्चित बेनीजोमसोमकोरला सडक विस्तारको काम धमाधम भइरहेको छ । आगामी दुई वर्षभित्र बेनीजोमसोम खण्डको सडक कालोपत्रे र जोमसोमकोरला खण्डको सडक ग्राभेल गर्ने गरी बेनीजोमसोमकोरला सडक आयोजनाले काम अघि बढाएको छ । कालीगण्डकी करिडोरको सडक विस्तारले हामीलाई आशा जगाएको छ, मुस्ताङबाट प्रतिनिधिसभा सदस्य प्रेमप्रसाद तुलाचनले भने, यो अन्तरदेशीय सडक सुचारु भएपछि कालीगण्डकी करिडोर क्षेत्रकै आर्थिक, सामाजिक रूपमा मुहार फेरिन्छ । आगामी २०७६ पुस मसान्तमा सबै संरचनासहित ७ मिटर पिचसहित १० मिटर चौडा सडक निर्माण गर्न बेनीजोमसोम ७६ किमिलाई ४ प्याकेज बनाई २ अर्ब ४९ करोडमा ठेक्का सम्झौता भएपछि धमाधम काम भइरहेको छ । कालीगण्डकी करिडोर बेनीजोमसोमकोरला सडक आयोजनाका अनुसार २० किमि खण्डको प्रत्येक प्याकेजमध्ये पहिलो बेनीतातोपानीसम्म शर्मा र युनाइटेड जेभी कम्पनीले, दोस्रो र तेस्रो प्याकेजमा शर्मा र गजुरमुखी जेभीले काम गरिरहेका छन् । हिमालपारिको मुस्ताङ क्षेत्रमा पर्ने तेस्रो र चौथो प्याकेजमा भने अधिक चिसोका कारण फागुनसम्मका लागि काम स्थगित गरिएको छ । मुलुकको सडक सञ्जाल प्राथमिकताअनुसार नै हामी काम गरिरहेका छौं । लक्षित समयभित्र काम सक्ने चुनौती हाम्रासामु छ, बेनीजोमसोमकोरला सडक आयोजना कार्यालय जोमसोमका प्रमुख नरेन्द्र सुवेदीले भने, अहिले धेरै चिसोले गर्दा मुस्ताङपट्टि केही समयका लागि काम स्थगित गरेका छौं । म्याग्दीपट्टिको खण्डमा मिहिनेत गरिरहेका छौं ।त्यसैगरी आयोजनाले जोमसोमकोरला १ सय १० किमि लामो सडकलाई ७ प्याकेजमा विभाजन गरिएको छ । ०७५ कात्तिकमा सम्पन्न गर्ने गरी २ अर्ब ५० करोडको लागतमा ग्राभेल स्तरमा निर्माण भइरहेको १० मिटर चौडा जोमसोमकोरला सडक खण्डको ३० प्रतिशत काम सम्पन्न भएको छ । चिसो बढ्ने हुँदा जोमसोमकोरला सडकमा मंसिरदेखि फागुनसम्मका लागि उक्त क्षेत्रमा सडक निर्माण स्थगित गरिएको छ । चिसो छल्न सडक निर्माणमा संलग्न ठेकदार, मजदुर मात्र होइन मुस्ताङीहरूसमेत पूरै बेंसी झर्ने गर्छन् । सदरमुकाम जोमसोमदेखि झैतेसम्मको ५२ किमि सडकलाई ४ प्याकेज र झैतेकोरला ५८ किमिलाई ३ प्याकेज बनाइएको छ ।"
ढाका व्यवसायमा आकर्षण,"तेह्रथुम हाते तानबाट तयार गरिने ढाका कपडा उत्पादनमा तेह्रथुम अगाडि देखिएको छ । जिल्लाको झन्डै आधा जनसंख्या ढाका कपडा उद्यममा लागेका छन् । जिल्लाका ३० हजारभन्दा बढी युवा ढाका व्यवसायमा लागेका जिल्ला ढाका उद्यमी संघले जनाएको छ । घरघरमा हाते तान राखेर निम्न आय भएका लिम्बू समुदायका महिलाले घरखर्च चलाउन सुरु गरेको यो उद्यम हाल आएर जिल्लाका सबै जात र धर्मका महिलापुरुषले अँगालेका छन् ।हिजोआज ढाका कपडा बुन्ने, कच्चापदार्थ आयात गर्ने, संकलन गर्ने र उत्पादित कपडाको बजारीकरण गर्दै आएका ढाका उद्यमीहरू संगठित भएका छन् ।ढाका कपडा उत्पादकहरू संगठित भएर सदरमुकाम म्याङलुङमा १० थान तानसेटसहितको साझा सुविधा केन्द्र स्थापना गरेका छन् । देउराली सोसाइटीको सहजीकरणमा गरिबी निवारण कोष जापान सामाजिक विकास कोष कार्यक्रमको सहयोगमा केन्द्र स्थापना गरिएको हो । ढाका कपडा बुन्न इच्छुक भएर पनि तान खरिदका लागि आर्थिक अवस्था नभएका विपन्नलाई ढाका केन्द्र स्थापना भएपछि सहज भएको म्याङलुङ ढाका उत्पादन छाता संघका अध्यक्ष सोचित्रा लिम्बूले बताइन् । आत्मनिर्भर बन्दै ग्रामीण महिला ढाका कपडा उत्पादन गर्ने व्यवसायमा लागेर जिल्लाका धेरै महिलाले जीवनस्तर सुधारेका छन् । तानमा कपडा बुन्ने महिला आत्मनिर्भर भएका हुन् । मोराहाङ बजारमाथितिर घर भएकी फक्तालुङ महिला समूह मोराहाङकी अध्यक्ष शान्तिला खापुङ ढाका कपडा बुन्ने सीप सिकेर गाउँमै उद्यमी बनेकी छन् । उनीजस्तै समूहमा आबद्ध ३० ग्रामीण महिलाहरू ढाका कपडा बुनिरहेका छन् । हातमा सीप भएपछि दुईचार पैसा कमाएर घरव्यवहार चलाउन श्रीमान् र परिवारका अन्य सदस्यको मुख ताक्नु नपरेको खापुङले सुनाइन् । पुरानो पेसा, निर्वाहमुखी खेती र मजदुरीबाट आएको पैसाले आफू र परिवारका लागि बिहानबेलुका मुस्किलले हातमुख जोडदै आएका महिलाहरू हातमा सीप भएपछि बचतसमेत गर्न थालेका छन् ।"
इन्धन तस्करी बढयो,"विराटनगर (कास) भारतमा भन्दा यहाँ सस्तो पर्ने भएकाले पूर्वी तराईबाट इन्धनको तस्करी बढेको छ । भारतको तुलनामा नेपालमा पेट्रोल प्रतिलिटर १७ र डिजल २३ रुपैयाँ सस्तो छ । तस्करी बढे पनि आयल निगम र अरू निकायले नियन्त्रणको पहल गरेका छैनन् । साताअघि पेट्रोलमा प्रतिलिटर १८ र डिजेलमा २४ रुपैयाँ मूल्य अन्तर थियो । तस्करी भएर भारतीय सीमावर्ती बजारसम्म पुग्ने भएकाले स्थानीय पेट्रोल पम्पहरूको बिक्री अस्वाभाविक रूपमा बढेको छ । निगमको क्षेत्रीय डिपो विराटनगरका प्रमुख भानुभक्त खनालले पम्पले मागेअनुसारको पेट्रोलियम पदार्थ नदिए दबाब खेप्न नसक्ने स्थिति भएको बताउँछन् । यतिबेला डिजेल र पेट्रोलको अत्यधिक खपत हुने सिजन हो, उनले भने, भारतसँग मूल्य अन्तर हुनु र खुला सिमानाका कारण डिजेल पेट्रोल उता तस्करी हुनु स्वाभाविक हो, नियन्त्रण गर्न गाह्रो छ । उनका अनुसार सीमावर्ती क्षेत्रका पम्पबाट र भारतीय नम्बर प्लेटका ढुवानीका साधनबाट डिजेल र पेट्रोल निर्वाध रूपमा भारततर्फ तस्करी भइरहे पनि नियन्त्रण गर्न सकिएको छैन ।अन्य सिजनको तुलनामा हिउँदमा डिजेल र पेट्रोलको माग बढी हुन्छ । यो बेला मजदुरको अभावले मेसिनले धान काट्ने, थ्रेसर गर्ने, गहुँ र तोरी लगाउने सिजन हो । यसै सिजनमा विकास निर्माणको काम पनि बढी हुन्छ । पूर्वमा यसबेला दैनिक ७ सय केएल डिजेल र १ सय ६० केएल पेट्रोल खपत भइरहेको छ । यो गत वर्षको यसै सिजनको तुलनामा डिजेल २१ प्रतिशतले र पेट्रोल ३० देखि ३५ प्रतिशतले बढी हो । निगम स्रोतका अनुसार मूल नाकाबाट पेट्रोलियम पदार्थको तस्करी भारतीय नम्बर प्लेटका ढुवानीका साधनबाट हँुदै आएको छ । त्यसबाहेक ग्रामीण क्षेत्रका पम्पहरू मोरङको, रंगेली, कर्सिया, डाइनिया, सुनसरीको भान्टाबारी, इनरुवा, सायवगन्ज, कप्तानगन्ज र देवानगन्ज नाकाबाट डिजेल र पेट्रोलको तस्करी हुने गरेको पाइएको छ ।ती नाकाका हरेक पम्पले दैनिक १२ केएल पेट्रोलियम लाने गरेका छन् । भारतीय नम्बर प्लेटका ढुवानीका साधनबाट हुने डिजेल तस्करी नियन्त्रण गर्न सुरुमा गाडीको क्षमता हेरी फर्कने बेलामा बढीमा ३० देखि ४० लिटर मात्र तेल दिने नियम बनाए पनि यो नियमित हुन नसकेसको खनालले बताए । औद्योगिक कच्चा पदार्थ बोकेर भारतीय नम्बर प्लेटका ठूला ढुवानीका साधन यस क्षेत्रमा दैनिक सरदर १ सय ५० भन्दा बढी आउँछन् ।"
अमेरिकाले रोक्यो पाकिस्तानमाथिको सहयोग,"वासिङ्टन (बीबीसी) अमेरिकाले आतंकवादी समूहलाई परास्त गर्न पर्याप्त काम नगरेको भन्दै पाकिस्तानलाई दिँदै आएको सुरक्षा सहायता रोकेको जनाएको छ । अमेरिकी विदेश मन्त्रालयले शुक्रबार इस्लामाबादले हक्कानी नेटवर्क र अफगान तालिवानविरुद्ध चित्तबुझ्दो कारबाही नगर्दासम्म सहायता रोकिरहने जनाएको छ । अमेरिकी विदेश मन्त्रालयले पाकिस्तानले लडाकुविरुद्ध निर्णायक कदम नचाल्दासम्म सुरक्षा सहायता निलम्बन गर्ने निर्णय भएको जनाएको छ । मन्त्रालयका प्रवक्ता हिथर नुएर्टले भनिन्, पाकिस्तानलाई अमेरिकाले उपलब्ध गराउँदै आएको सहायत रकम रोक्ने निर्णय भएको हो । तर कति रकम कटौती भएको हो भन्ने यकिन भएको छैन । केही दिनअघि अमेरिकी राष्ट्रपति डोनाल्ड ट्रम्पले अमेरिकाले पाकिस्तानलाई मूर्खतापूर्वक अर्बौं डलर रकम उपलब्ध गराउँदै आएको बताएका थिए । उनले पाकिस्तानलाई दिइएको उक्त रकम बालुवामा पानी हाले सरह भएको दाबी गरेका थिए । ट्रम्पले पाकिस्तानले आतंकवादीलाई शरण दिने गरेको आरोपसमेत लगाएका थिए । तर पाकिस्तानले मुस्लिम विद्रोहीसँगको लडाइँमा ठूलो क्षति बेहोर्ने गरेको बताउने गरेको छ । अमेरिका र उसका मित्रशक्ति राष्ट्रले पाकिस्तान अफगान तालिवान र उसका समर्थक समूहका लागि सुरक्षित स्थान भएको बताउँदै आएका छन् । तर इस्लामाबादले भने अमेरिकी आरोप अस्वीकार गर्नेगर्छ । पाकिस्तानप्रतिको अमेरिकी अडानलाई भारत र अफगानिस्तानले भने प्रशंसा गरेका थिए । तर पछिल्लो समय पाकिस्तानमा करोडौं डलर लगानी गरेको चीनले इस्लामाबादको प्रतिरक्षा गर्दै आएको छ । यसअघि ट्रम्प प्रशासनले पाकिस्तानलाई दिँदै आएको २ खर्ब ५५ अर्ब डलर बराबरको सैनिक सहयोग दिन ढिलाइ गरेको थियो । अमेरिकाले गत १५ वर्षमा पाकिस्तानलाई ३३ खर्ब अमेरिकी डलर सहयोग गरिसकेको जनाएको छ । पाकिस्तानले भने तालिवान तथा विद्रोही समूहसँगको लडाइँमा आफूहरूले ठूलो क्षति बेहोरेको दाबी गर्दै आएका छन् । पाकिस्तानी अधिकारीले पाकिस्तानमाथिको अमेरिकी भूमिकाको विश्लेषण गर्न ट्रम्प असफल भएको बताउने गरेका छन् । सन् २००१ को सेप्टेम्बर ११ मा अमेरिकाको ट्वीन टावरमा भएको आक्रमणपछि अमेरिका र पाकिस्तान आतंकवादविरुद्धको लडाइँमा जोडिएका हुन् । ट्रम्पको पछिल्लो निर्णय पाकिस्तानलाई तालिवाविरुद्ध कडा कदम चाल्न दबाब दिने जनाइएको छ । उक्त निर्णयका कारण जेरुसेलम मुद्दामा अमेरिकाविरुद्ध मतदान गर्ने राष्ट्र भने झस्केका छन् ।"
हिमपातले चीनमा १० को मृत्यु,"बेइजिङ (सिन्हवा) चीनको मध्य तथा पूर्वी प्रान्तमा परेको हिमपातका कारण १० जनाको मृत्यु भएको छ । मंगलबारदेखि जारी हिमपातका कारण उनीहरूको मृत्यु भएको चीनको प्रकोप न्यूनीकरण राष्ट्रिय आयोगले जनाएको छ । हिमपातका कारण विद्युत् सेवा अवरुद्ध भएको आयोगका अधिकारीले जानकारी दिएका छन् । उनीहरूका अनुसार सान्छी, हेनान, हुबेई, अन्हुई र जिआङसु प्रान्त हिउँबाट बढी प्रभावित भएका छन् । हिमपातले कम्तीमा २ सय जना विस्थापित भएका छन् । अधिकारीले २ सय घर ध्वस्त भएको बताएका छन् ।"
कर्मचारी खोज्दै सदरमुकाम,"जनप्रतिनिधि चुनिएको ६ महिना बिते पनि स्थानीय तहमा कर्मचारी समायोजन र व्यवस्थापन हुन सकेको छैन । यसले गर्दा विकास र अन्य दैनिक काम प्रभावित छन् । नगरपालिका र गाउँपालिकामा दरबन्दीअनुसार कर्मचारी छैनन् । कतिपय स्थानीय तहमा कृषि, पशु, स्वास्थ्यलगायत कार्यालयबाट गएका कर्मचारी कामविहीन अवस्थामा छन् । कर्मचारी मात्रै स्थानान्तरण भएको तर कार्यक्रम केही नभएकाले काम हुन नसकेको जनप्रतिनिधिले बताएका छन् ।ताप्लेजुङको सिरिजंगा गाउँपालिका३ सिकैचाका वडाध्यक्ष सन्तोष चाम्लिङ लिम्बू कर्मचारी खोज्दै सदरमुकाम फुङलिङ आएका छन् । जिल्ला समन्वय समिति, जनस्वास्थ्यलगायत कार्यालय निकैपटक धाइसके ।आफ्नो वडाबाट कञ्चनजंघा हिमाल आधारशिविर जाने सडकको पूर्ण सर्वेक्षण गराइरहेका उनी स्वयंले जनतालाई सुविधाभन्दा सास्ती भएको गुनासो गरे । सिफारिस लिन आउनेहरू खोइ सिंहदरबार भन्छन्, सिफारिसका कागजात बोकेको झोला देखाएर अहिले यसैमा सन्तोष गर्नुस् भन्नुपरेको छ, उनले भने, खै कहिलेदेखि अनुभूति गराउन सकिने हो, पत्तो छैन । यस्तै समस्या फुङ्लिङ नगरपालिका२ का वडाध्यक्ष मोहन न्यौपानेले पनि सुनाए । नगरपालिकाका प्रवक्तासमेत रहेका उनले आफ्नो वडाका लागि वडासचिव पाएका छैनन् । कार्यालय व्यवस्थापनको कुरा त के, वडासचिवलाई दिनभर कार्यालयमा राखेर जनताको काम गराउन सकिएको छैन, न्यौपानेले भने, एकजना वडा सचिव र एकजना कम्प्युटर अप्रेटर भए जनताका न्यूनतम काम गर्न सकिन्थ्यो, त्यो पनि सकिएन ।जिल्लामै हुँदा आफैंले सबै काम गरिदिने बताएका उनले नगरपालिकाकै कामले जिल्ला बाहिर रहँदा पनि मोबाइलमा सेवाग्राहीका फोनका घण्टी बज्दा दु:ख लागेको बताए । फोनबाटै कर्मचारी खोजेर समस्याको समाधान गराउनुपरेको छ, न्यौपानेले भने, जनशक्ति नभएसम्म काम गर्न कठिन हुनेरहेछ ।कर्मचारीको नम्बर खोजेर नियमितताका लागि अनुरोध गरेको तर नभएपछि कार्यालयमै आएको उनले बताए । कार्यालयबाट कर्मचारीको दरबन्दी, तालिम, गोष्ठी, भेलाको कार्यतालिका लगेर कडाइ गरिने उनको भनाइ छ । आफूसँग नियमित हुनुपर्ने वडा सचिवसमेत नपाएका उनले तुरुन्तै कर्मचारी उपलब्ध गराउन जिल्ला समन्वय समितिलाई बुधबार आग्रह गरेका छन् ।पहिला प्राविधिक सहायक रञ्जित लम्वालाई राखिएको रहेछ, उहाँलाई प्राविधिक क्षेत्रमै फिर्ता गरेपछि एक महिनादेखि कर्मचारी छैनन्, उनले भने, पेदाङको सचिव र तपाईंको वडा हेर्ने एकैजनाले हो भन्नुभयो, जब कि एकदेखि अर्को वडा पुग्न दिनभर लाग्छ, कसरी हुन्छ जनताको काम ?फुङ्लिङ नगरपालिकाका कार्यकारी अधिकृत श्रवण पोख्रेल काम र पैसा आए पनि जनशक्ति नआएको बताउँछन् । उनले भने, ११ वडा रहेको नगरपालिकाभित्रै तीनजना वडासचिव अपुग छ । एकजनालाई दुईवटा वडामा काम गर्न लगाएको उनले बताए । बाँकी सचिवले भने दुईतिर काम गर्नुपरेको बताए । सिँचाइ, कृषि, भेटनरी जस्ता कार्यालयबाट आएका कर्मचारीले वडा र आफूले तलब खाने दुवै कार्यालयमा काम गर्नुपरेको छ । ऐननियममै अलमलसमयमै आवश्यक ऐनकानुन नबन्दा पनि स्थानीय तहमा अपेक्षाअनुसार काम हुन नसकेको पाइएको छ । स्थानीय तह सञ्चालनका लागि कार्यपालिकाले कार्यविधि, निर्देशिका, नियमावली बनाउनुपर्ने हुन्छ ।गाउँ वा नगरसभालाई ऐन बनाउने अधिकार दिइएको छ । यसैमा धेरै गाउँपालिका, नगरपालिका अलमलिएका छन् । कृषि, पशु, खानेपानी, स्वास्थ्य, शिक्षा, सिँचाइ, महिला विकास, वनलगायत अधिकांश कार्यालय हरेक स्थानीय तहमा रहने कानुनी व्यवस्था छ । तर, मोरङमा जनप्रतिनिधिले काम थालेको ६ महिना बित्दासमेत जनताले यी सेवा घरदैलोमा पाउन सकेका छैनन् । सरकारले जिल्लामा रहेका प्रशासन, कोष तथा नियन्त्रण र सरकारी वकिलको कार्यालयबाहेक सबै कार्यालय स्थानीयस्तरमा लैजाने घोषणा गरेको थियो । बेलबारी नगरपालिकामा निजी विद्यालयको बैंक खाता नवीकरण गराउन सिफारिस खोज्दै पुगेका स्थानीय बोर्डिङ स्कुलका सञ्चालक जगत बस्नेत खाली हात फर्के । खै जिल्ला शिक्षा कार्यायलमा गयो, सबै गाउँतिर गए भन्छन्, उनले भने, कर्मचारी भेट्नै मुस्किल छ । बेलबारी नपाका प्रमुख प्रशासकीय अधिकृत गणेश दाहाल जनशक्ति पर्याप्त नहरेको बताउँछन् । अधिकार सबै आयो, कानुन, जनशक्ति र स्रोत साधन नआउँदा समस्या भएको हो, उनले भने, केही कार्यालयका कर्मचारी आइसकेका छन्, केहीका बाँकी छन् ।यो नगरमा कृषि र बालबालिका तथा महिला विकास कार्यालयका एकएकजना र शिक्षा र स्वास्थ्य कार्यालयबाट दुईदुईजना कर्मचारी पुगेका छन् । उनीहरूले कुनै पनि काम थालेका छैनन् । जनप्रतिनिधि आएपछि कार्यालय अभाव भइरहँदा थप कर्मचारीलाई बस्ने कोठा पुर्याउनसमेत मुस्किल छ । बस्न नै कुर्सीमा आलोपालो गर्नुपर्ने अवस्था छ, एक कर्मचारीले भने, मौका छोपेर कुर्सीमा बस्नुपर्छ ।कर्मचारी अपर्याप्तइलामका अधिकांश स्थानीय तहमा पर्याप्त कर्मचारी नहुँदा दैनिक काममा समस्या भएको छ । गाउँपालिकाहरूमा दरबन्दीअनुसार लेखापाल र प्राविधिक कर्मचारी छैनन् । अझै पनि २८ वटा वडामा खरिदार र नासुस्तरका कर्मचारी नै छैनन्् ।वडासचिव आफंैले सबै काम चलाउने गरेका छन् । कतिपय सचिव दुईवटा वडासम्मको काम गर्न बाध्य छन् । नगरपालिकामा पनि आवश्यक मात्रामा कर्मचारी पूर्ति हुन सकेको छैन । कतिपय स्थानमा क्षमताभन्दा फरक कार्यभार दिएर काम चलाइएको पाइएको छ । इलाम नगरपालिकामा प्राविधिक र कार्यालय सहयोगीको आभाव छ । जसोतसो काम चलाइएकाले ठूलै समस्याचाहिँ भएको छैन, प्रमुख प्रशासकीय अधिकृत महेन्द्र खाम्याङले भने । नगरपालिकामा जिल्ला जनस्वास्थ्य, इलाम अस्पताल र आयुर्वेदबाट कर्मचारीसहित कार्यक्रम आएकाले समस्या नभएको तर पशु र कृषिबाट चाहिँ कार्यक्रमबिना नै कर्मचारीमात्रै आएको कार्यालयले जनायो । नगरपालिकाले कृषि र पशुबाट आएका कर्मचारीलाई दर्ता चलानीदेखि अन्य काममा खटाइरहेको छ । यता जिल्ला समन्वय समितिमा कर्मचारी व्यवस्थापनमा समस्या छ । जिससमा रहेका कतिपय पद र दरबन्दी गाउँपालिका र नगरपालिकामा नभएकाले व्यवस्थापनमा समस्या भएको हो । स्थानीय चुनावपछि सामान्य संयोजनकारी भूमिकामा खुम्चिएको जिल्ला समन्वय समितिका कर्मचारीलाई जिम्मेवारी नतोकिएकाले दिन कटाउनै मुस्किल हुन थालेको छ । जिससमा अहिले आठजनाको दरबन्दी कायम भए पनि निजामती, स्थानीय विकास र साबिक जिविसका कर्मचारीसहित १७ जना कार्यरत छन् । स्थानीय तहको कर्मचारी संरचना बन्नासाथ ती कर्मचारी पनि समायोजन हुने जिससले जनाएको छ । नेचासल्यानमा फेरि झमेलाराज्य पुनर्संरचना आयोगले स्थानीय तह घोषणा गर्नेबित्तिकै सोलुखुम्बुको नेचासल्यान गाउँपालिकामा सुरु भएको झमेला अझै अन्त्य भएको छैन । सुरुमै गाउँपालिकाको केन्द्र र सीमांकनको विरोध गर्दै वडा ६ का तिङ्लावासीले विरोध गरे । उनीहरूले स्थानीय तह र प्रतिनिधिसभा तथा प्रदेशसभाको निर्वाचनसमेत बहिष्कार गरे । पछि गाउँपालिका तिङलालाई दूधकुण्ड नगरपालिकामा गाभ्न सहमत भयो । तर, कानुनी जटिलताले गर्दा सरकारले उक्त निर्णय कार्यान्वयन गर्न सकेन । वडाध्यक्षविहीन रहेको तिङ्लाको समस्या समाधान हुन पाएको छैन । यसबीच, १ र २ वडामा परेका सल्यानवासीले अर्को संघर्ष घोषणा गरेका छन् । उनीहरूले गाउँपालिकाको केन्द्र नेचाबाट सारेर सल्यान ल्याउन माग राखेका छन् । सल्यानको केन्द्र सार्न सके तिङ्लाको समस्या समाधान हुने उनीहरूको माग छ ।हामीले यसअघि नै पटकपटक केन्द्र सार्ने विषयमा छलफल गरेका थियौं, सल्यान केन्द्र सार्न गठित संघर्ष समितिका संयोजक कृष्ण गौतमले भने, तर लगातार आएको चुनावले गर्दा हामी केही ढिला भएका हौं । माग नाजायज छैन, तिङ्लावासीले समर्थन दिने आन्तरिक सहमति छ । तिङला आन्दोलनका अगुवाहरूले भने सल्यानको संघर्ष समितिसँग कुनै सहमति नभएको बताएका छन् । उनीहरूले प्रस्ताव लिएर आएका थिए, हामीले फर्काइदियौं, त्यस आन्दोलनसँग हाम्रो कुनै सहमति र सम्बन्ध छैन, संघर्ष समितिका सल्लाहकार ललितकुमार कार्कीले भने ।(विराटनगरबाट लीलावल्लभ घिमिरे, इलामबाट विप्लव भट्टराई, ताप्लेजुङबाट आनन्द गौतम र ओखलढुंगाबाट कुम्भराज राई)"
"महानगरमा एक वडा, एक पोखरी","चितवन (कास) भरतपुरलाई अब खरको छानारहित महानगर बनाइने भएको छ । आफ्नो सीमा क्षेत्रभित्र कति घरमा खरका छाना छन् पत्ता लगाई काम सुरु गर्ने योजना महानगरले अघि सारेको छ । विपत्ति न्यूनीकरणका लागि महानगरका प्रत्येक वडामा एउटा एउटा पोखरी निर्माण गर्न लागिएको मेयर रेणु दाहालले बताइन् ।महानगरपालिकाको प्रथम नगर सभामा शुक्रबार २०७४०७५ को नीति तथा कार्यक्रम सुनाउँदै मेयर दाहालले मुख्य प्राथमिकतामा रिङरोड, सिटी हल, रंगशाला र महानगरीय पार्क रहेको बताइन् । हाम्रा बालबालिका हाम्रो भविष्य भन्ने मूल्य र मान्यतालाई आमत्सात गर्दै बालमैत्री शासन नीतिलाई निरन्तरता दिई २०७६ सालभित्र भरतपुरलाई बालमैत्री नगर घोषणा गर्ने योजना र कार्यक्रम तर्जुमा गरिनेछ, दाहालले भनिन्, यसका लागि बालमैत्री वडा घोषणा अभियानलाई तीव्रता दिइने र बालमैत्री हुने वडालाई सम्मान पत्रसहित अतिरिक्त बजेट १ लाख रुपैयाँ प्रदान गरिनेछ । उनले मेयर हुनसाथ भरतपुर अस्पतालमा ६० वर्ष माथिका जेष्ठ नागरिक र महिलालाई बहिरंग सेवामा नि:शुल्क टिकटको व्यवस्थाको निर्णय प्रभावकारी भएको बताइन् ।विमानस्थललाई विस्तार गर्न सकिने सम्भावनाको तत्काल अध्ययन गरिनेछ । दीर्घकालीन रूपमा ठूला विमान सञ् चालनका लागि मेघौलीमा विमानस्थल स्थापना गर्न सम्भाव्यता अध्ययनका लागि संघीय सरकारसँग समन्वय गर्दै प्रक्रिया अगाडि बढाइनेछ । मेयर दाहालले आर्थिक वर्ष ०७४०७५ का लागि ३ अर्ब ५० लाखको अनुमानित बजेट सार्वजनिक गेरकी छन् ।चितवन आर्थिक राजधानीमाओवादी केन्द्रका अध्यक्ष पुष्पकमल दाहालले चितवनलाई आर्थिक राजधानी बनाउने प्रतिबद्धता जनाएका छन् । चितवन उद्योग संघको नवौं अधिवेशन शुक्रबार उद्घाटन गर्दै उनले जिल्लाको आर्थिक विकासमा आफ्नो बुताले भ्याएसम्म लाग्ने बताए । उनले चितवन केन्द्र र प्रदेशको राजधानी बन्न सक्ने सम्भावना रहे पनि आर्थिक राजधानी भने बनेरै छाड्ने बताए । यो कसैले रोकेर नरोकिन्न, उनले भने, यो आर्थिक विकासको हब बोक्ने सम्भावना रहेको जिल्ला हो । पूर्वपश्चिम रेल पनि यहीं हुँदै जानेछ । उनले शक्तिखोरमा औद्योगिक क्षेत्र निर्माण गरिने पनि बताए । उनले मुलुकलाई विकास र समृद्धितर्फ गति दिन नसके सबै दोषी हुने बताए । पहिले राजा र निरंकुशलाई दोष दिइन्थ्यो अब त्यसो गर्न मिलेन, उनले भने, अब पनि विकासलाई गति दिन सकेनौं भने सिंगो मुलुकको राजनीति असफल हुनेछ ।"
विकटमा स्वर्णको हर्ष,"चितवन  कान्दा गाउँ जिल्लाको सबैभन्दा विकटमा पर्छ । राप्ती नगरपालिकाभित्र यो राखिए पनि गाउँमा मोटरबाटो, खानेपानी, शिक्षा र स्वास्थ्यको पहुँच अझै पुग्न सकेको छैन । नगरपालिकाको १३ नम्बर वडामा पर्ने यस गाउँमा समस्याका चाङ थुप्रै छन् । चेपाङ समुदायको बाहुल्य रहेको यो ठाउँमा भोकमरीको समस्या खेप्नेहरू पनि प्रशस्तै छन् । तर कान्देश्वरी आधारभूत विद्यालयको कक्षा ४ मा अध्ययनरत सावित्री तामाङले भने सिँगो गाउँमा सबै पीडा बिर्साउने उदाहरणीय कार्य गरिन् । गाउँमै पहिलो स्वर्ण पदक भिर्याउने खेलाडी बनेर उनी कान्दा पुगिन् । यही पुस १७ र १८ गते सुनसरीको इटहरीमा भएको १२ औं खुला अन्तर्राष्ट्रिय फ्रेन्डसिप तेक्वान्दोमा उनले स्वर्ण पदक जितिन् । स्वर्ण पदक जितेपछि उनी बिहीबार काठमाडौं पुगिन् । शनिबार गाउँ फर्किंदै छिन् । उनको स्वर्णले सिँगो गाउँमा खुसी छाएको छ । उनको भव्य स्वागत गर्न गाउँले, आफन्त, शिक्षक र साथीहरू बाटो हेरेर बसेका छन् । त्यस्तै उनीसँगै गएका बुद्धिबहादुर चेपाङ र राममाया चेपाङले ३३ केजी तौल समूहमा कांस्य पदक जित्न सफल भए । बुद्धिबहादुर कक्षा ६ र राममाया कक्षा ५ मा अध्ययनरत छन् । प्रतियोगितामा ५ जनाको सहभागिता थियो । विनोद तामाङ र मंगलसिंह चेपाङले पदक हात पार्न सकेनन् । सबै गाउँकै कुमारबलराम स्मृति छात्रावासमा बसेर कान्देश्वरी विद्यालयमा अध्ययन गर्छन् । १ सय ६१ बालबालिका आवासीय सुविधासहित छात्रावासमा छन् । छात्रावासमा तेक्वाङदो सिकाउन थालेको डेढ वर्ष भयो । प्रशिक्षक सुमन दाहाल आफैं आवासीय सुविधासहित गाउँमा बसेर प्रशिक्षण दिन व्यस्त छन् । स्वर्ण जित्नु भनेको ठूलो कुरा हो, दाहालले भने, यसले हामी सबै खुसी छौं । उनले खेलाडी तयार पारेर इटहरी लगेका थिए । सुविधासम्पन्न ठाउँमा प्रशिक्षित खेलाडीलाई धुलोमैलामा तयार भएका खेलाडीले हराउनु भनेको सानो कुरा होइन, गौरव गर्दै उनले भने, यस्तो विकट गाउँका खेलाडीका लागि यो ठूलो ऊर्जा हो । यसले अर्को प्रतियोगितामा हाम्रा खेलाडीले झनै राम्रो खेल्ने छन्, मिहिनेत गर्नेछन् । प्रतियोगितामा नेपालसहित १३ देशका खेलाडीको सहभागिता थियो । नेपालका २५ जिल्लाका खेलाडी प्रतिस्पर्धी भएका थिए । कान्दाको कथा फरक छ । ०६७ जेठमा विषालु च्याउ खाएर यो गाउँका एकै परिवारका ८ जनाको मृत्यु भएको थियो । यो गाउँ पुग्न आधा मोटरबाटो र आधा पैदल हिँड्नुपर्छ । करिब ७ घण्टामा यो गाउँ पुग्न सकिन्छ । लक्ष्मी प्रतिष्ठान काठमाडौंले गाउँमा छात्राबास बनाएर भोकमरीको समस्या झेल्दै आएका बालवालिकालाई पढ्ने ब्यवस्था मिलाएको छ । स्वर्ण पदकले हामी सबैमा खुसी छाएको छ, प्रतिष्ठानका अध्यक्ष विष्णु गौतमले भने, त्यही भएर स्वर्ण जित्नेलाई प्रतिष्ठानले काठमाडौंमा स्वागत गरेर गाउँ फर्काएका छौं, हाम्रो उद्देश्य विभिन्न क्षेत्रमा यसरी नै चेपाङ बालवालिकालाई सहभागिता गराई अगाडि ल्याउनु हो ।"
एपीएफ समूहविजेता,काठमाडौं (कास) फर्ममा रहेकी स्ट्राइकर सावित्रा भण्डारीको एकमात्र गोलमा सशस्त्र प्रहरी बल (एपीएफ) ले शुक्रबार त्रिभुवन आर्मी क्लबलाई १० ले पराजित गरेको छ । १६ औं राष्ट्रिय महिला फुटबल लिगको समूह बी मा सातदोबाटोस्थित एन्फा कम्प्लेक्स मैदानमा सावित्राले दोस्रो हाफको ५० औं मिनेटमा गोल गरेकी थिइन् । जन्मदिन मनाइरहेकी अनिता केसीको थ्रु बलमा सावित्राले गरेको शक्तिशाली प्रहार आर्मीकी गोलरक्षक लीला लाम्गादेले ठम्याउनै सकिनन् । आर्मीले पछिल्लो खेलमा नियमित गोलरक्षक अन्जना रानामगर घाइते भएका कारण लीलालाई पहिलो रोजाइमा उतारेको थियो ।जारी लिगमा सावित्राको २१ औं गोल मदतमा एपीएफ समूह विजेता बन्न सफल भयो । आर्मी भने समूहको उपविजेता बन्दै सुपर लिगमा प्रवेश गरेको छ । आर्मी र एपीएफसँगै प्रतियोगिताको समूह ए बाट पुलिस र सुदूरपश्चिमाञ्चल पनि दोस्रो चरणमा पुगिसकेका छन् । त्यसअघि प्रतियोगिताबाट बाहिरिएका दुई टोलीबीचको खेलमा पश्चिमाञ्चलले मध्यपश्चिमलाई २० ले हरायो । समा कार्कीको आत्मघाती गोलमा अगाडि बढेको पश्चिमाञ्चलबाट सुनीता बिकले दोस्रो गोल गरेकी थिइन् ।
पश्चिमाञ्चल फाइनलमा,लेखनाथ (कास) राखेप च्याम्पियनसिपअन्तर्गत राष्ट्रिय ह्यान्डबल प्रतियोगितामा पुरुषतर्फ आर्मी र पश्चिमाञ्चल फाइनलमा भिड्ने भएका छन् । १८ औं पुरुष राष्ट्रिय ह्यान्डबलको सेमिफाइनलमा शुक्रबार आर्मीले एपीएफ र पश्चिमाञ्चलले मध्यपश्चिमाञ्चललाई हराउँदै उपाधि भिडन्त पक्का गरेका हुन् ।पोखरा रंगशालामा शुक्रबार पहिलो सेमिफाइनलमा विभागीय टोली आर्मीले एपीएफलाई २३२२ गोलको झिनो अन्तरले हरायो । प्रतिस्पर्धात्मक खेलमा आर्मीका विकास राई म्यान अफ द म्याच घोषित भए । अर्काे खेलमा घरेलु टिम पश्चिमाञ्चलले मध्यपश्चिमलाई ३७१७ ले हरायो । खेलमा पश्चिमाञ्चलका प्रेम गुरुङ म्यान अफ द म्याच भए ।नवौं महिला राष्ट्रिय ह्यान्डबलमा विभागीय टोलीद्वय एपीएफ र आर्मी फाइनल पुगेका छन् । शुक्रबारै सेमिफाइनलमा एपीएफले पूर्वाञ्चललाई ३२५ ले पराजित गर्यो । एपीएफको जितमा उमा राईले १२ गोल गरिन् । उनी वुमन अफ द म्याच घोषित भइन् । दोस्रो सेमिफाइनलमा घरेलु टिम पश्चिमाञ्चलले आर्मीसँग ३८६ ले पराजय बेहोर्यो । आर्मीकी शान्तिकला राई एक्लैले २१ गोल गरिन् । उनी वुमन अफ द म्याच भइन् । दुवैको फाइनल शनिबार पोखरा रंगशालामा हुनेछ ।
सुदूरपश्चिम विजयी,"धनगढी सर्वाधिक धनराशिको सुदूरपश्चिम खप्तड गोल्डकप फुटबलको उद्घाटन खेलमा शुक्रबार आयोजक सुदूरपश्चिम ११ विजयी भएको छ । धनगढी रंगशालामा आयोजकले च्यासल युथ कलब काठमाडौंलाई टाइब्रेकरमा ५४ ले हराएको थियो । क्षेत्रीय रंगशालामा निर्धारित समयमा दुवै टिमले ११ गोलको बराबरी खेलेका थिए । प्रतिस्पर्धात्मक खेलको पहिलो हाफ गोलरहित बन्यो । दोस्रो हाफको २६ औं मिनेटमा च्यासलका विदेशी खेलाडी सेगुनले गोल गर्दै टोलीलाई अग्रता दिलाए । च्यासलको अग्रता १५ मिनेट पनि टिकेन । दोस्रो हाफको ४० औं मिनेटमा सुदूरपश्चिमका विनोद केसीले गोल गरेर खेललाई रोचक मोडमा ल्याए । त्यसपछि गोल थपिन नसक्दा पेनाल्टी सुटआउटका आधारमा निर्णय भएको हो । पेनाल्टी सुटआउटमा च्यासलका सुमन लामाको प्रहार सुदूरपश्चिमका गोलरक्षक जीवन भट्टराईले रोकेपछि आयोजक जितसहित सेमिफाइनल पक्का गर्यो । आयोजकका नियमित गोलकिपर अमानत शेख घाइते भएपछि पहिलो हाफमा जीवनले पोस्ट सम्हालेका थिए । उनी म्यान अफ द म्याच हुँदै १० हजार पुरस्कार जित्न सफल भए । खप्तड गोल्डकपको दोस्रो संस्करणमा नेपाल र भुटानका एक गरी १२ टोलीले भाग लिएका छन् । विजेताले ११ लाख ११ हजार १ सय ११, उपविजेताले ५ लाख ५५ हजार ५ सय ५५ रुपैयाँ पुरस्कारा पाउने छन् । शनिबार सहारा युवा क्लब पोखरा र एपीएफ क्लबबीच प्रतिस्पर्धा हुनेछ ।"
टोटेनहमवेस्ट ह्याम बराबर,लन्डन (एएफपी) टोटेनहम र वेस्ट ह्यामले बिहीबार राति इंग्लिस प्रिमियर लिगमा ११ को बराबरी खेलेका छन् । यसले लिगको शीर्ष चारमा स्थान बनाउने टोटेनहमको योजनामा धक्का पुगेको छ । वेस्ट ह्यामले दोस्रो हाफमा पेड्रो ओबाङको गोलले अग्रता लिएको थियो । खेल सकिन ६ मिनेटअगाडि टोटेनहमका लागि हेन मिङ सुङले बराबरी गोल फर्काए । यो नतिजापछि टोटेनहम ४१ अंकमा पाँचौं स्थानमा रह्यो । वेस्ट ह्याम भने २२ अंकसहित १५ औं स्थानमा छ ।
इटहरी प्रिमियर लिग हुने,इटहरी (कास) दोस्रो यू१९ राष्ट्रिय इटहरी प्रिमियर लिग टी२० क्रिकेट पुस २८ देखि हुने भएको छ । इटहरी क्रिकेट एकेडेमीले आयोजना गर्ने प्रतियोगितामा नेपालका पाँच प्रमुख सहरका टिम तथा आयोजक इटहरी गरी ६ टिमको सहभागिता रहने जनाइएको छ । एकेडेमीका अध्यक्ष कैलाश विष्टले प्रतियोगिता डीभीएम ग्लोबल स्कुलको मैदानमा लिगकम नकआउटका आधारमा हुने बताए । विजेताले एक लाख र उपविजेताले ५० हजार रुपैयाँ पुरस्कार प्राप्त गर्नेछन् । सर्वोत्कृष्ट खेलाडीले ५ हजार र एक थान मोबाइल पाउने छन् । उत्कृष्ट ब्याट्सम्यान र उत्कृष्ट बलरले ५ हजार रुपैयाँ पाउने छन् ।
रुकुम कप सुरु,रुकुम (कास) रुकुम कप फुटबल प्रतियोगिता सदरमुकाम रुकमुकोट स्थित रुक्मीणि रंगशालामा शुक्रबार सुरु भएको छ । पुस २५ सम्म चल्ने रुकुम कपको यो तेस्रो संस्करण हो । जिल्लाको फुटबल प्रवद्र्धनमा टेवा पुर्याउने उद्देश्यले समृद्ध समाज नेपालले २०७२ सालदेखि रुकुम कप गर्दै आएको छ । प्रतियोगितमा ९ टोलीले भाग लिएका छन् । रुकुमपूर्व र पश्चिमका ४४ र दाङको एउटा टोलीले भाग लिएका छन् । विजेताले ८० हजार र उपविजेताले ४० हजार पुरस्कार पाउने छन् । सेमिफाइनल पराजित दुई टोलीले २०२० हजार पाउने समाजका अध्यक्ष सुबोधराज श्रीर्पालीले बताए । फेयर प्ले टिमले ८ हजार पाउने छ । उत्कृष्ट खेलाडीले ३ हजार र विधागत उत्कृष्टले जनही २ हजार पाउने छन् । जिल्लाको ठूलो पुरस्कार राशिको प्रतियोगिता हो ।
दर्शन च्याम्पियन,"बागलुङ (कास) पश्चिमाञ्चल भलिबल संघ र छन्त्याल कन्स्ट्रक्सन पाँचौं बागलुङ महोत्सवमा जारी खुला पुरुष भलिबलको फाइनल पुगेका छन् । पश्चिमाञ्चलले गल्कोट नगरपालिकालाई सोझो सेटमा हरायो । छन्त्यालले सेनाको २३ नम्बर बाहिनीमाथि ३१ को सेटमा विजय पायो । फाइनल शनिबार हुनेछ । १२ टोलीले भाग लिएको प्रतियोगिता विजेता १ लाख ११ हजार र र उपविजेताले ५५ हजार ५ सय रुपैयाँ पुरस्कार जित्ने छन् । महिला उपाधि दर्शन ट्रान्सपोर्टलाई खुला महिला भलिबलको उपाधि दर्शन ट्रान्सपोर्ट समूहले जितेको छ । टोलीले शुक्रबार फाइनलमा नेपाल खेलकुद महासंघ टिमलाई २५१८, २५१२, २५१३ को सोझो सेटमा हरायो । वाईसीएल बागलुङ तेस्रो भयो । विजेताले ७५ हजार ५ सय र उपविजेताले ३० हजार ५ सय रुपैयाँ पुरस्कार पाए । ट्रान्सपोर्टबाट खेलेकी रमिला तण्डुकार उत्कृष्ट खेलाडी भइन् ।"
रियलको जित,म्याड्रिड (एएफपी) पेनाल्टीबाट भएको दुई गोल मदतमा रियल म्याड्रिडले कोपा डे रेमा नुमानसियालाई बिहीबार राति ३० ले हरायो । बार्सिलोना भने ला लिगा प्रतिद्वन्द्वी सेल्टा भिगोले ११ को बराबरीमा रोक्यो । गारेथ बेलसँगै केही पहिलो रोजाइका खेलाडीमात्र लिएर उत्रेको रियलले जितका लागि संघर्ष भने गर्नुपरेन । अरु खेलमा लेगानेसले भिल्लारियललाई १० ले हरायो भने लेभान्टेले स्पान्योलमाथि २१ को जित रच्न सफल रह्यो ।
राष्ट्रिय हक्की हुने,हेटौडा (कास) राखेप च्याम्पियनसिपअन्तर्गत राष्ट्रिय हक्की हेटौंडामा हुने भएको छ । माघ १ देखि हुने प्रतियोगितामा महिलापुरुष दुवैतर्फ ५ क्षेत्रीय र एउटा सेनाको टिम सहभागी हुनेछन् ।
उर्मिलाको अनुहारमा पूर्ण चन्द्रमा,हेटौडा (कास) राखेप च्याम्पियनसिपअन्तर्गत राष्ट्रिय हक्की हेटौंडामा हुने भएको छ । माघ १ देखि हुने प्रतियोगितामा महिलापुरुष दुवैतर्फ ५ क्षेत्रीय र एउटा सेनाको टिम सहभागी हुनेछन् ।
कुतुमकतम,(लेखक खगेन्द्र संग्रौलाद्वारा अनूदित सत्यजीत रायका कथा संग्रहबाट)
राज्यधनमा भोगविलास,"रूप र शैली मात्र फरक हुँदै गएका हुन्, राज्यधन पलायन यथावत् छ । अर्थशास्त्री डा पौडेलकै शब्दमा अझ विकराल हुँदो छ । शासकीय वर्ग मात्र होइन, आमतहसम्मका हुनेखाने हरू महँगिंदै गएको घरजग्गाको भाउ लिंदै अमेरिका, अस्ट्रेलिया, क्यानाडा र युरोपेली मुलुकमा बसाइँ सर्दै छन् । त्यस्ता सम्पन्न मुलुकमा धेरैजसो सम्पन्न वर्ग कै पात्रहरू पुगेका छन्, अझ कतिपय भ्रष्टाचार गरी अकुत सम्पत्ति जोड्नेहरू नै पर्छन् । अझ अख्तियारले २०५९ साउन मसान्तमा कर्मचारीका घरमा छापा मारेपछि अवैध ढंगले कमाउने कर्मचारीहरूले आफ्नो विदेशमै व्यवस्थापन गर्ने होड चलेको छ । तिनको विदेश मोहसँगै धनको बसाइसराइ बाक्लिँदो छ । अर्कातिर नवधनाढ्य व्यापारीहरू पनि आफ्नो कालोधन को ओसारपसारबाट सेतो बनाउँदै छन् । राज्यसंयन्त्र र ढुकुटीको जिम्मा लिएकाहरू तिनकै औजार बनिरहेको दृश्य छताछुल्ल हुँदै छ ।बेलाबखत स्विस बैंक स्क्यान्डल चल्दा नेपालीको कान ठाडो हुने गर्छ, किनभने पञ्चायतकालभरि दरबारिया पात्रहरूले त्यहाँ धन जम्मा गरेको चर्चा चलिरह्यो । दुर्भाग्य नेपालका शासकप्रशासकहरूले भ्रष्टाचारबाट आर्जित सम्पत्ति बाहिर पुर्याइरहँदा कहिले पनि कतैबाट छानबिन भएन । राज्यको तर्फबाट त्यसमा सामान्य चासोसमेत चासो प्रदर्शन गरेको पनि पाइँदैन ।देशबाट लुटिएको धन फिर्ताका निम्ति राज्यले चाहने गर्न सक्छ अख्तियार दुरुपयोग अनुसन्धान आयोगका पूर्वप्रमुख आयुक्त सूर्यनाथ उपाध्याय भन्छन्, राज्य जाग्यो भने विदेशमा लुकाएका धन खोजतलासका निम्ति सहयोग माग्न सक्छ । तर दुर्भाग्य परापूर्वकालदेखि धन थुपार्ने प्रमुख थलो छिमेकी भारतसित समेत सूचना आदानप्रदान गर्ने संयन्त्र बन्न सकेको छैन । कम्तीमा भारतमा खाता खोल्ने नेपालीको सूची माग्ने हो भने पनि धेरै तथ्य खुल्छ ।भ्रष्टाचारविरुद्ध संयुक्त राष्ट्रसंघीय महासन्धिसँगै शंकास्पद धन को विदेश ओहोरदोहोर र बैंकिङ खाता अनुसन्धान निम्ति ढोका खुला राख्नुपर्ने प्रावधान आएको छ । विश्वव्यापी रूपमा भ्रष्टाचारविरुद्ध लड्न तेह्र वर्षअघि संयुक्त राष्ट्रसंघीय महासन्धि हुँदा प्रारम्भिक दिनमै हस्ताक्षर गर्ने मुलुकभित्र पर्छ, नेपाल । जसमा उपाध्यायकै हस्ताक्षर दर्ज छ अख्तियार प्रमुखको हैसियतमा । महासन्धिमा अवैध सम्पत्तिका मामलामा बाहिरी मुलुकको अनुसन्धानकर्तालाई प्रवेश गर्न दिनुपर्नेदेखि भ्रष्टाचारको अभियोगमा जुनसुकै मुलुकका अदालतमा मुद्दा दायर गर्न सकिन्छ । कर छली, अवैध धन्दा र भ्रष्टाचार गरी सम्पत्ति लुकाएको ठहरिएमा विदेशी बैंकमा राखिएको सम्पत्तिसमेत जफत हुन्छ ।त्यो महासन्धिसँगै कतिपय मुलुकमा शासक वर्गबाट लुटिएका धन फिर्ताको अभियान चलिरहेको छ र फिर्ता पनि भइरहेको छ । उपाध्याय भन्छन्, भ्रष्टाचार र अवैध कर्मबाट लुट्नेहरूको सम्पत्ति खोज्नु जरुरी छ, देशभित्र र बाहिर पनि । शासकीय वर्गमा देश प्रेम जाग्यो भने महासन्धिअनुरूप संयन्त्र निर्माण गर्न सकिन्छ र अन्तरदेशीय सूचनाको आदानप्रदान हुन्छ । शासकहरूमा राणाकालीन मनस्थिति रहेसम्म गाह्रो छ ।"
फूलको प्रश्न,मलाई आफू जन्मिएको माटोमाआफू हुर्किएको आागनमाआफू पल्लवित वसन्तमाफुल्न मन छ ओइलिन मन छझर्न मन छर फेरि सगौरव त्यहीं बलात्कृत आागनमा नवसृष्टि भएर उम्रिन मन छकालदर्शी ज्योतिषी ! तिमी भन्न सक्छौ कुन लगनमाकुन ग्रहमा कुन घडी पला र नक्षत्रमा जन्मिएका फूलहरुलेलिएर आएका हुन्छन् यस्तो भाग्य ?
सहर,फुटपाथमा उभिएर एउटा आदिम मानिससोच मग्न छउहिले उहिलेसहर गाउँ थियो ।
धूवाँ जिन्दगी,"चिसो टिनको छाप्रो । ओसिएका दाउरा । माटोले पोतिएको चुल्होमा आयुष्मा श्रेष्ठ चिसा दाउरा तताउने कोसिस गर्छिन् । जाडोमा दाउरामा पकाउनै गाह्रो, चुल्होमा दाउराका ठुटा ठट्याक ठुटुक् पार्दै ४४ वर्षीया आयुष्मा थप्छिन्, नपकाउँ खान पाइँदैन । आधुनिक चुल्हो नभएको उनको भान्छा नभएको होइन । तर, भएर पनि नभएजस्तै छ उनका लागि । आगोमा पकाउँदा परिकारको स्वाद मिठो हुने भन्दै परिवारले आगोमै पकाउन जोड दिन्छ । संयुक्त परिवारमा बसेकी आयुष्मालाई दुई छोरा, सासूससुरा र श्रीमान्लाई समेत परम्परागत चुल्होमा पकाएर खुवाउनुपर्ने बाध्यता छ । परिवारमा धेरैको ध्यान ग्यास जोगाएर राख्नुपर्छ भन्नेतिर छ । खर्चबाट बच्नका लागि ग्यास कहिलेकाहीं धेरै पाहुना आउँदा मात्रै प्रयोग हुन्छ । आयुष्माको दिन भने भने त्यही चिसो दाउरा बाल्दैमा बित्छ । तर मुख्य समस्या के भने परम्परागत चुलोमा पकाउँदा निस्किएको धूवाँले भान्छाकोठा मात्र होइन, उनको स्वास्थ्यमा पनि प्रभाव पारिरहेको हुन्छ, जुन उनलाई पत्तो नै छैन । घरमा खाना पकाउने जिम्मा महिलाको हुन्छ । सहरिया समाजसमेत यस्तो संस्कृतिबाट अछुतो छैन । भान्छामा अहिले पनि महिलाले पूर्ण अधिकार प्राप्त गर्न नसकेको लैंगिक र ऊर्जाविज्ञ इन्दिरा श्रेष्ठ बताउँछिन् । उनका अनुसार अझै पनि ७७ प्रतिशत घरधुरीमा दाउरा बालेर खाना पकाउने गर्छन् । धूवाँका कारण महिलाको छाती, श्वासप्रश्वासमा समस्या, आँखा रातो हुने, टाउको दुख्ने, मुटुसम्बन्धी रोग र दाउरा खोज्न जाँदा भोग्नुपर्ने कठिनाइका कारण पाठेघर खस्नेसम्मका समस्या देखिएको इन्दिराले बताइन् । भक्तपुरकी आयुष्माले जस्तै दाउरामा खाना पकाउने नियति भोग्दै आएकी छन्, ललितपुरकी संगीता तण्डुकार पनि । पेसाले उनी शिक्षिका हुन् । नजिकैको सामुदायिक विद्यालयमा प्राथमिक तहमा पढाउने गर्छिन् । उनी आफैं पनि शिक्षिका भएकाले धूवाँ र धूलोले स्वास्थ्यमा कति धेरै असर गर्छ भन्ने जानकारी छ । घरमा भने उनी दाउरामै पकाउन बाध्य छिन् । परम्परागत सोचमा बाँधिएकी उनको परिवारले ग्यासमा सकेसम्म नपकाउने सल्लाह दिन्छन् । ग्यास किनेर ल्याएकी संगीताले चिया र नास्ता बनाउन मात्रै ग्यास बाल्ने गर्छिन् । धेरैजसो त दाउरामै पकाउँछौँ, उनी थप्छिन् । ३५ वर्षीया संगीता एक्लैले ७ जनाको परिवार सदस्यलाई खाना पकाएर खुवाउँछिन् । उनी बिहान १० बजेसम्म नजिकैको स्कुल पढाउन जानुपर्छ । साथै उनीसँग परिवारको जिम्मेवारी पनि छ । बिहान पकाउनका लागि उनी बेलुका नै दाउराको जोहो गर्छिन्, काठ कारखानामा पाइने काठका टुक्राहरू । हुन त उनी आम्दानी गर्ने महिला हुन् । ग्यास सजिलै घरमा उपलब्ध गराउन सक्छिन् । तर दाउरामै पकाउँदा मिठो हुन्छ भन्ने परिवारको परम्परागत सोचले गर्दा संगीता चाहेर पनि ग्यासको उपयोग गर्न नपाएको बताउँछिन् । झन्डै तीन घण्टा लगाएर दाउरा जोर्नुपर्ने उनको बाध्यता छ । यति समय ट्युसन पढाउन खर्चिन पाए संगीताले थप आम्दानी गर्न सहज हुन्थ्यो । एक घण्टामा भान्छा सकाउनुपर्ने काम उनले दाउरामा पकाउँदा तीन घण्टा अनावश्यक समय खर्च गर्नुपरेको हुन्छ । ललितपुरकै ४० वर्षीया कोकिला महर्जनको घरमा ग्यास चुल्हो त छ तर उनी त्यसमा पकाउन आँट गर्न सक्दिनन् । आफ्नो आम्दानी छैन, घरमा सकेसम्म दाउरामै पकाए हुन्थ्यो भन्नेमा जोड दिन्छन्, कोकिला थप्छिन्, एउटा ग्यास झण्डै पाँच महिना पुगेकै हुनुपर्छ । घरमा खासगरी चुल्हो सम्हाल्नुपर्ने जिम्मेवारी अझै पनि हाम्रो समाजमा महिलाकै हो भन्ने संकोचित मान्यता छ । जसको मर्कामा महिलाहरू परेका छन् । दैनिक चुल्हो सल्काउन समय खर्चने कोकिला, संगीता र आयुष्माजस्ता थुप्रै महिला छन् । चुल्होकै कारण उनीहरूको स्वास्थ्यमा समेत प्रत्यक्ष असर पुगेको छ । जनसंख्या तथा वातावरण मन्त्रालयको तथ्यांकअनुसार ऊर्जाको ७७ प्रतिशत हिस्सा परम्परागत जैविक ऊर्जाले ओगटेको छ । राष्ट्रिय जनगणना २०६८ को तथ्यांकले नेपालमा ५४ लाख घरपरिवारमध्ये, अझै पनि ४० लाख घरपरिवार दाउराबाटै खाना पकाउने गर्छन् । एलपी ग्यास प्रयोग गर्ने परिवारको संख्या २१ प्रतिशत मात्र छ । त्यस्तै, विश्व स्वास्थ्य संगठनको २०१२ मा प्रकाशित प्रतिवेदनले गरिब तथा अल्पविकसित राष्ट्रमा मुत्युको विभिन्न कारणमध्ये चौथो पंक्तिमा घरभित्रको वायु प्रदूषणले हुने गरेको उल्लेख छ । जनसख्या तथा वातावरण मन्त्रालयले वार्षिक ७ हजार ५ सय व्यक्ति घरभित्रको वायु प्रदूषणले गर्दा लाग्ने विभिन्न रोगबाट हुने गरेको बताएको छ । त्यसमध्ये, अधिकांश महिला र बालबालिकाको संख्या बढी देखिएको छ । त्यसो त परम्परागत इन्धन प्रयोग मानव स्वास्थ्यमा हानिकारक भएकै कारण यसलाई व्यवस्थित गर्न सरकारले कदम चालेको छ । महिला र बालबालिकाको स्वास्थ्यमा यसको प्रत्यक्ष असर पर्ने र महिलाको समय अनावश्यक खर्च हुने हँुदा परम्परागत खाना पकाउने तरिका सुधार गर्न जरुरी छ । नेपाल सरकारले वैकल्पिक ऊर्जा प्रवद्र्धन केन्द्रमार्फत सुधारिएको चुल्हो, बायोग्यास, सौर्य कुकर ड्रायरजस्ता खाना पकाउने स्वच्छ ऊर्जा प्रविधिहरूको प्रवद्र्धन र विस्तारमा जोड दिंदै आएको छ । भान्छामा महिलाले काम गर्ने भए पनि किनमेलको अधिकार उनीहरूमध्ये कतिपयमा नहुँदा, परिवारमा चेतनाको अभाव र आगोमा मिठो पाक्छ भन्ने केही परम्परागत मान्यताले गर्दा इन्धन प्रयोगमा महिलाको अधिकार खुम्चिएको छ । यसले एकातिर उनीहरूको स्वास्थ्यमा सबैभन्दा बढी असर परेको छ भने अर्कोतिर समय पनि अनुत्पादित काममा खर्च भएको छ । राष्ट्रिय जीवनस्तर निर्धारण सर्वेक्षण प्रतिवेदनअनुसार करिब ३० लाख घरधुरीको पहुँच सुधारिएको चुलोमा मात्रै देखिन्छ । यद्यपि २०६५ र २०६६ को अध्ययनमा भने सुधारिएको चुलो प्रयोगले सरदर ६२ प्रतिशतले घरभित्रको प्रदूषण कमी आएको तथ्यांक छ ।"
जोगीझैँ मूर्तिकार जोडी,"हामीले इतिहास खोतल्यौं । गुल्मी जिल्लाको ठूलो लुम्पेकका भुवन थापा ललितकला विषयमा अध्ययन सकेपछि काठमाडौँ विश्वविद्यालयमा जागिरे भएछन्, कला विभागमा । तेह्र वर्षदेखि उनी काविमा प्राध्यापनरत रहेछन् । दालभात जोहो गर्ने खर्च काविको प्राध्यापनबाट जुटाउँदा रहेछन् । अनि अन्य समय मूर्तिकलामा तल्लीन । उनले दुई दर्जन अन्तर्राष्ट्रिय, राष्ट्रिय तथा स्थानीय मूर्तिकला कार्यशाला तथा प्रदर्शनीमा भाग लिइसकेछन् । एकल मूर्तिकला प्रदर्शनी पनि सम्पन्न गरिसकेछन्, सत्तरी सालको भूकम्पपछि, आत्मानुभूति शीर्षकमा । भुवनले सुदूरपश्चिम डोटीका मित्र ताराप्रसाद ओझा भेटेछन्, ललितकलामा स्नातकोत्तर अध्ययनका क्रममा । हाल त्रिवि ललितकला केन्द्रीय विभागमा प्राध्यापनरत तारा पनि सधैँभरि मूर्तिकलामै तल्लीन भेटिन्छन् । त्रिवि ललितकला केन्द्रीय विभागछेउ एउटा कुनामा तारा अनेक स्वरूपका विशाल ढुङ्गाका मूर्तिहरू कुँदिरहेका भेटिन्थे, सधैँ धुस्रेफुस्रे भेषमा । कहिले मूर्ति बनाउँदा निस्केका ढुङ्गाका चोइटाहरू टिपनटापन गरी खाल्टाखुल्टी पुरपार पार्दै पनि गर्थे । काविका भुवन पनि त्रिविमा तारासँगै देखिन्थे, बेलाबखत । तारा र भुवन भन्छन्, मूर्तिकारहरू काठमाडौँमा निकै त्रासमा बाँच्नुपर्छ । मूर्तिकारले डेरामा काम गर्न पाउन्नन् । कसैको घरछेउ काम गर्न पनि पाउन्नन् । बाँझो जमिन लिजमा लिएर ट्याङ्लाफाँटमा दर्जनौँ विशाल ढुङ्गा लोडर र डोजरको सहारामा झारेछन्, लाखौँ खर्चेर । तर, स्थानीयले विरोध गरेपछि उनीहरू तर्सिएछन् । स्थानीय कलाकार कमलेश महर्जनले पनि सम्झाउन सकेनन्, स्नाथीयवासीलाई । उनी पनि यो जोडीसँग निकट रहेछन् । ढुङ्गा ट्रिपरबाट झार्दा घरै हल्लियो, यत्रा ठूल्ठूला ढुङ्गामा ठोक्दै मूर्ति बनाउँदा घरै थर्कन्छ, भित्ता चर्कन्छ भनेर छिमेकी आइलागेछन् । जाइलाग्न नसकेर ललितकला विभाग छेउमा मूर्ति कुँदन बाध्य बनेछन्, तारा । विभागले मौन सहमतिबाट सहयोग गरेकै छ । तैपनि कति बेला कसले केही भन्लान् कि भन्ने त्रासैत्रासबीच उनी मूर्ति कुँदिरहेका भेटिन्छन् । तीनवटा एकल मूर्तिकला प्रदर्शनी गरिसकेका तारा उत्तिकै फुर्तिला देखिन्छन् । दुई दर्जन जति अन्तर्राष्ट्रिय, राष्ट्रिय र स्थानीय कार्यशालामा भाग लिइसकेका उनी स्थायी स्टुडियोको खोजीमा छन् । त्रिवि ललितकला केन्द्रीय विभागका प्रथम ब्याच सहपाठी जोडी त्रिवि र काविमा काम सकिनेबित्तिकै भेटिहाल्छन् । प्राय: काविबाट भुवन तारा भेट्न त्रिवि आउँछन् । काविमा भन्दा त्रिविमा बढी खुला मैदानमा मूर्तिको काम गर्न मन पर्छ, भुवनलाई पनि । तिनको मित्रता नमुनाझैँ देखिन्छ । भुवन भन्छन्, हाम्रो धेरै कुरा मिल्छ । स्वभाव समान किसिमको छ । मैले कसरी भनी सोधें । भुवनले तारातिर औल्याउँदै भने, जातले उहाँ बाहुन, मचाहिँ मगर, तर स्वभाव दुवैको चिसो । चिप्लो घस्न नसक्ने, जे छ त्यो गोलीझँै सोझै ठोक्ने स्वभाव । कुनै कुरा नलुकाउने र अरूलाई नपिरोल्ने पनि । खानपिनमा पनि हामी दुवै शुद्ध साकाहारी । आजसम्म जाँडरक्सी, खैनीचुरोट केही अम्मलपानीले नछोएको जोडीको सोच मिल्दो रहेछ । कुनै लप्पनछप्पन नगर्ने स्वभावका उनीहरूको देशभर ठाउँअनुसार मूर्तिकलाका काम गर्ने विचार रहेछ । जहाँ पुग्यो त्यहीँको हावापानी मिल्दो मूर्तिकला सिर्जने परिकल्पना, काठमाडौँमा मात्रै केन्द्रित नभएर विकट बस्तीलाई कलात्मक किसिमले सजाउने साझा सपना यद्यपि सीमितताका पर्खालभित्रै सीमित रहेछ । मेचीदेखि महाकालीसम्मको माटो, ढुङ्गा, पानी सङ्कलन गर्दै कला भर्ने तिनले अभियानको थालनी त गरेछन् तर निरन्तरता दिन भने सकेनछन् । नेपाल झल्काउने कविता र कला त्यहीँको माटोमा पाइला टेकेर सिर्जना गर्न खोजेका रहेछन् । काठमाडौँमा कला बेचेर जेनतेन बाँच्ने मात्रै होइन राम्रो पैसा कमाएर हाँस्नेहरू पनि छन् । कला व्यापारी उत्तिकै छन् । सालिक बनाउनेहरू उस्तै चम्किरहेका छन् । बिचौलिया पनि थुप्रै छन् । कहिलेकाहीँ उनीहरू त्यसको सिकार पनि हुँदारहेछन् । तिनकै शब्दमा, उनीहरू पैसाप्रेमी कला संसारभन्दा पर छन् । जीवन जेनतेन चलाउनका लागि मात्रै कहिलेकाहीँ कमिसन वर्क गर्दा रहेछन् । अन्यथा, सिर्जनात्मक काममै बढी रुचि रहेछ । तारालाई बढी हात चलाउन मन लाग्ने रहेछ । भुवनको भने खुट्टा बढी चल्दो रहेछ । जहाँतहीँ सकेसम्म हिँडेरै पुग्ने बाँनी रहेछ, भुवनको । तारालाई एक्लै पनि खुरुखुरु छिनो र घनले ढुङ्गा खोपिरहन मन पर्छ । २०६९ सालमा सगरमाथातिर फालिएका सिलिन्डर काठमाडौँ ल्याइयो जसबाट विभिन्न कला निर्माण गर्ने कार्यशालामा सहभागी थिए, उनीहरू । अक्सिजन सिलिन्डर काट्ने क्रममा घट्ना भयो । हात बढी चल्ने ताराको हातै भाँचियो । खुट्टा बढी चल्ने भुवनको खुट्टै भाँचियो । सिलिन्डरको भित्र किलाले प्वाल पार्दै ग्यास पहिले फालेर सिलिन्डर ग्राइन्डरले काट्ने काम हुन्थ्यो । रातको दस बजे भुवनले सिलिन्डर काट्दा ग्यास बाँकी नै रहेछ, झिल्का भित्र पसेर सिलिन्डर विस्फोट भयो । भुवनको खुट्टा र ताराको हात भाँचेर फित्ताभरि घुम्दै, पिलर पनि भाच्दै १२ फिट अग्लो पर्खाल नाघी खेतमा पुग्यो, झिलिली पुच्छ्ेरतार खसेझैँ सिलिन्डर । कलाकार देवेन्द्र थुम्के र नरबहादुर बीके पनि त्यहीं थिए, संयोगले बाँचे । शाकाहारी भएकाले उनीहरू काममा, अन्य दुई दर्जन सहभागी खानपिनमा व्यस्त रहेछन्, अलि पर बाहिर । नत्र सबै सोत्तर हुन्थे । भुवन र तारा दुवैको अपरेसन भयो । रड बोकेर बसे, हात र खुट्टामा । हर्नामाडी हेटौँडामा विशाल अन्तर्राष्ट्रिय मूर्तिकला कार्यशाला आयोजनाका क्रममा उनीहरू दुवैले भाग लिन सकेनन् । घाइते अवस्थामै अवलोकन गर्न भने दुवै पुगेका थिए । जुन बेला उनीहरू दुवै ललितकला प्रज्ञाप्रतिष्ठान सभा सदस्य थिए । दुईमध्ये एउटालाई मात्रै देख्दा अर्को साथीको सोधीखोजी भइहाल्थ्यो । यस्ता अब्बल मित्र एकैपटक घाइते भए । एकैपटक तङ्ग्रिए । अहिले विद्यावारिधि शोधार्थीका रूपमा पनि सँगसँगै छन् । नेपाली मूर्तिकलाको इतिहास लामै छ । परम्परागत नेपाली मूर्तिकला ओरालो र समसामयिक मूर्तिकला उकालो लागिरहेको अवस्थामा सन् २००५ मा आरम्भले पहिलो राष्ट्रिय मूर्तिकला कार्यशाला आयोजना गरेको थियो, हार्मोनी शीर्षकमा । सन् २००६ मा पनि अन्तर्राष्ट्रिय मूर्तिकला कार्यशाला सम्पन्न भएको थियो, जापानसँगको सहकार्यमा । त्यसपछि बुटवलमा सन् २००९ मा अर्को कार्यशाला भयो । हर्नामाडी हेटौँडामा २०१२, पोखरामा २०१३ र तालतलैया इटहरीमा सन् २०१४ मा आयोजित सबै कार्यशालाबारे यो जोडी जानकार छ । हर्नामाडीमा आयोजित कार्यशालामा उनीहरू बैसाखी टेकेर र हातमा प्लास्टर बोकेर अवलोकन गर्न पुगेका थिए । अर्का घाइते रामकृष्ण भण्डारीको हातमा गहिरो चोट भए पनि हर्नामाडीमा विशाल ढुङ्गाका मूर्ति कुँद्न तम्सँदै थिए । कलाकार साथीहरू सबैले हकारेर सहभागी हुन दिएनन् । त्यसरी तङ्ग्रिएका जोडीले त्रिवि प्राङ्गण कीर्तिपुरमा कावि धुलिखेलको रजत जयन्ती स्मारिका मूर्तिकला मज्जाले कुँद्दै थिए । भुवनका शब्दमा, गत वर्ष रजत जयन्ती मनाउने क्रममा पदाधिकारीहरूले काविलाई कुनै कलात्मक चीजले सजाउने सोच अघि सारेका रहेछन् । हवाइजहाजबाट हेर्दा पनि काविको लोगो देखिने हिसाबको पहिले सिल्वर जुब्ली मनुमेन्ट २५ फिट अग्लो ग्रिनाइटमा निर्माण गर्ने कुरा रहेछ । विविध डिजाइन पनि बनेछन् तर प्राविधिक कारणले विशाल मनुमेन्ट बन्न सम्भव भएन । अनि ढुंगाकै कुनै आकृति कुँद्न भनियो, भुवनलाई । भुवन भन्छन्, भोटेकोसीबाट ल्याइएको ढुङ्गा हेरियो, धुलखेलमा कुनै मिल्दो ढुङ्गा भेटिएन, चित्तै बुझेन । ललितपुर, पाटनतिर कुनै ढुङ्गा काट्ने कारखानामा काम गर्न खोजियो । त्यहाँ पनि सुहाउँदो ढुङ्गा भेटिएन । खर्चले धान्न पनि नसक्ने देखियो । अन्तत: काविका प्राध्यापक भुवनले त्रिविका प्राध्यापक मित्र तारालाई गुहारेछन् । काविमा बनाइएको माटोको डमी बोकेर भुवन त्रिवि ललितकला केन्द्रीय विभाग कीर्तिपुर आएछन् । फुल्न खोजेको कमलको कोपिला बनाउने परिकल्पना थियो । मच्छेगाउँ गएछन्, ढुङ्गा हेर्न । अनि एकपछि अर्को गाउँ । खानी बन्द गरिएपछि काठमाडौँमा ढुङ्गाको हारालुछहाहाकार छ । बल्लतल्ल प्लटिङमा निस्किएका ढुङ्गा मिल्दो भेटिएछ, मच्छेगाउँमा । ढुङ्गा ढुवानी गर्दा नै ६० हजार खर्चेर बाटो खन्दै, जग्गावालालाई क्षतिपूर्ति तिर्दै ढुङ्गा ल्याएछन्, त्रिवि कीर्तिपुर । कावि प्रशासनले सोचिरहेको थियो, पाटनतिर कतै मूर्तिकला कुँदिँदै छ । कावि धुलिखेलको रजत जयन्ती स्मारिका मूर्तिकला त्रिवि कीर्तिपुरमा कुँदिँदै थियो । कावि प्रशासनलाई यसबारे थाहा थिएन । न त्रिवि प्रशासनलाई थाहा थियो । त्रिवि र कावि ललितकला विभागकै विद्यार्थी सहयोगी थिए : विशाल सारु, चन्द्र मुन, रञ्जित थापा, झलक पुलामी, कुमार थापा सहकर्मी कमलेश महर्जनसहित । ऐतिहासिक निर्वाचनमा भोटै हाल्न पनि गएनन्, उनीहरू । अन्तत: नौ फिट अग्लो जगमा उनीहरूले कमलको कोपिला धुलिखेल काविमा प्रतिस्थापन गरिछाडे, दीक्षान्त समारोहको संघारमा । विश्वविद्यालयले विशेष समारोहको स्मृतिमा कलालाई प्राथमिकतामा राख्नु कलाकारका लागि गौरवको कुरा मान्छन्, यी मूर्तिकार जोडी । त्रिविमा असरल्ल जमिन छन्, जसलाई धेरै राम्ररी कलात्मक बनाउन सकिन्छ । त्रिवि कीर्तिपुरमा राजा वीरेन्द्रको राज्याभिषेकका बेला ठाकुरप्रसाद मैनाली र प्रमिला गिरीले सिर्जेका विशाल मूर्तिकला नै राम्ररी सजाउन सकेको छैन । उनीहरू भन्छन्, त्रिविले बेकारमा बसेको जमिन मूर्तिकारहरूलाई काम गर्न लिजमा दिए विशाल मूर्तिकला बगैंचा सहजै बन्ने थियो । जहाँ देशभरका मूर्तिकार एकै स्थानमा काम गर्थे । जहाँतहीँ बेवारिसे बनेर बसेका मूर्तिकला एकै स्थानमा थुप्रिन्थे । आफ्नो घर भएका मूर्तिकारले समेत निजी ग्यालरी निर्माण गरेर मूर्तिकला सजाउन सकेका छैनन् । जोगीझैँ डेरावाल मूर्तिकार जोडीले कहाँ राख्नु, कहाँ फाल्नु तिनले सिर्जेका मूर्तिकलाहरू ? पहिलो राष्ट्रिय र दोस्रो अन्तर्राष्ट्रिय कार्यशालाबाट सिर्जित मूर्तिहरू काठमाडाँैमा अझसम्म बेवारिसे बनेर बसेका छन् । केन्द्रीय पुस्तकालयझैँ साझा चौतारी केन्द्रीय मूर्तिकला वर्कसप को आवश्यकता टड्कारो देखिन्छ । नेपाली मूर्तिकारहरूमाझ लघुताभास जब्बर बनेर बसेको देख्छु । डोजर, लोडर, ट्रिपर र अत्याधुनिक औजारसहित काम गर्ने साझा स्पेस (मूर्तिकला बगैंचा) निर्माणमा जीवित मूर्तिकारहरूले हातेमालो गरे राम्रै हुन्थ्यो । भुवन र तारा भन्छन्, कलाका लागि केवल बाँच्न मात्रै माग्ने जोगीजस्तै हौँ हामी निर्धक्क मूर्तिकला सिर्जने साझा चौतारीको खोजीमा भौतारिरहेको दशकौँ भइसक्यो । जोगीझैँ मूर्तिकार जोडीको साझा सपनालाई सरोकारवालाले विपना बनाउन सघाए सबैको हितै हुने थियो । प्राचीनतम विराट नेपाली मूर्तिकला सभ्यताको निरन्तरताका लागि पनि स्रोतसाधनले सम्पन्न साझा मूर्तिकला बगैंचा स्थापना अपरिहार्य देखिन्छ ।"
एक्लो अमेरिका !,"यहुदी, इसाई (अर्मेनियाली इसाईसहित) र मुस्लिमको आआफ्नै दाबी रहेको भूभाग जेरुसेलमको कारण विश्व राजनीति एकपटक तातेको छ । एकअर्कामा विवादित मुस्लिमहरू पछिल्लो घटनाक्रमले एकजुट हुन सक्ने अनुमानसमेत गर्न थालिएको छ । ५० भन्दा बढी मुस्लिम र मुस्लिम बहुल मुलुकका नेताहरू संयुक्त रूपमै अमेरिकी नीति र इजरायली दाबीको विरोधमा छन् । विश्व जनसंख्यामा जिरो दशमलव दुई प्रतिशत रहेका यहुदी आफ्नो पवित्र भूमि विरुद्ध कुनै सम्झौता गर्न चाहँदैनन् । अमेरिकीको ठूलो साथ पाएको इजरायल पनि यो विषयमा आक्रामक नै बन्न सक्ने संकेत देखिएको छ । अमेरिकामा यहुदी अर्थात् जुइसको जनसंख्या इजरायलमा भएका उक्त समुदायको भन्दा थोरै मात्र कम हो । अमेरिकी दुवै संसद्मा थोरै तर प्रभावशाली उपस्थिति छ उनीहरूको । यहुदीहरू विश्वभर छरिएका छन्, जसको सञ्जाल निकै बलियो छ । युरोपमा सात लाखभन्दा बढी छन् । रूस, अस्ट्रेलिया, अफ्रिका, दक्षिण अमेरिका र एसियाका अन्य मुलुकमा पनि अल्पसंख्यक रूपमा प्रभाव जमाएकै छन । विश्वभर गरेर यहुदीहरू डेढ करोडभन्दा बढी छैनन् । नेपालीको जनसंख्याभन्दा आधा रहेका यिनीहरू सबैजसो विकसित मुलुकमा प्रभावशाली र गर्विलो उपस्थितिमा छन् । विश्वमा नै चतुर व्यापारी र बेस्टब्रेन समेत भनेर चिनिएका उनीहरूको जीवन संघर्षपूर्ण रहे पनि विश्व राजनीतिमा निकै प्रभाव छ, उनीहरूको । प्राचीनकालमा युरोपेली शासकहरूको विश्वास पात्र र खजान्ची (आर्थिक मामिला हेर्ने) भएर हिँडेका यहुदीहरूको इतिहास नै अस्तित्वको लडाइँमा अडेको छ । दोस्रो विश्व युद्धताका आफ्ना जातिका लाखौंलाई हिटलरले ग्यास च्याम्बरमा हालेर मारेपछि ह आउने शब्दध्वनिसमेत उच्चारण नगर्ने यो जाति त्यसपछि आफ्नो भूमिको खोजीमा लाग्यो । लगत्तै उनीहरूले प्राचीनकालदेखिको आफ्नो भूमि भन्दै आएको इजरायली भूभाग पाए । जर्मनीको होलोकस्ट मा झन्डै अस्तित्व नै गुमाएका यिनीहरूले इजरायल भूमि सन् १९४७ देखि वैधानिक रूपमा पाएका हुन । बेलायतले आफ्नो प्रभाव छोड्ने क्रममा यहुदीलाई त्यो भूमि उपलब्ध गराएको थियो । तर, भारत र पाकिस्तानबीचमा कश्मीर समस्यालाई काँडाको रूपमा राखेर गएझैं बेलायतले इजरायलको धार्मिक सहर जेरुसेलमलाई पनि उस्तै रूपमा छाड्यो, प्यालेस्टाइनी र इजरायलीबीचमा । धर्म, संस्कृति, सद्भाव र कलाशैलीले भरिपूर्ण यस सहरमाथि इजरायल र प्यालेस्टाइनको आआफ्नै दाबीका कारण कैयनपटक युद्ध भयो र पछि त्यो भूभागको सबैजसो भाग इजरायलको अधीनमा आयो । अहिले ७० वर्षदेखिको त्यो विवाद फेरि उत्कर्षमा पुगेको हो । दुई वर्षअघि यो पंक्तिकार जेरुसेलम पुग्दा भर्खर गोलाबारुद प्रहार रोकिएको थियो । त्रास भने कायम थियो । त्यहाँका नागरिक भन्थे, राजनीतिले हामीलाई गाँज्यो । हामीलाई सुखसँग बस्न दिएनन् । अहिले म त्यही स्मरण गर्दै छु । यति ठूलो संघर्ष किन ? अहिलेको इजरायल जहाँ यहुदी बस्छन्, त्यो क्षेत्र उनीहरूलाई दिने निर्णय बेलायतले गरेदेखि नै मुस्लिम मुलुकहरूले विरोध गरेका थिए । आरम्भमा यहुदीहरूमाथि आक्रमण भए । पहिलो युद्धमा केही गुमाए पनि पछि यिनीहरू नै हावी हुन पुगे । तर इजरायलप्यालेस्टाइन तनावको हैरानी दुवैतिरका जनतालाई उत्तिकै छ । हामी कस्तो कर्म लिएर आएका रहेछौं । पहिला फिरन्ते भइयो । अहिले शत्रुहरूको बीचमा रहेर जिउन बाध्य छौं, सर्वसाधारण इजरायलीहरू भन्छन्, निकासविहीन मुद्दामा अल्झिनु हुँदैन । तर, यहाँ यस्तै भइरहेको छ । सायद हामी विश्व राजनीतिको केन्द्र भयौं होला यो हाम्रो चाहना होइन, बाध्यता हो । अमेरिकी राष्ट्रपति डोनाल्ड ट्रम्पको कमजोर तयारी र बोलीको कारण पछिल्लो समय इजरायल चुकेको देखिएको छ । अमेरिकाले जेरुसेलमलाई इजरायलको राजधानी मानिदिएपछि आर्थिक रूपमा सबल बनेका मुस्लिम राष्ट्रहरू त्यसको विरोधमा उत्रे । ती खाडी मुलुकले आफ्नो कूटनीतिक प्रभाव बढाए । अमेरिकी प्रस्तावलाई आफ्नो अपमान भने । दुबई र टर्कीमा ठूलो भेला गर्दै उनीहरू न्युयोर्क नै पुगे । आफैंबीच विवादमा रहेका मुस्लिम मुलुकहरूले जेरुसेलमको सबालमा एक भए । इजरायलसँग निकट सम्बन्ध रहेको टर्कीसमेत विरोधमा उत्रियो र बैठकका लागि अग्रसर बन्यो । विश्वव्यापी असहमति र विरोधको हेक्का नगरी ट्रम्पले जेरुसेलमलाई इजरायलको राजधानीको मान्यता दिए । शक्ति मुलुक अमेरिका एक्लैले जेरुसेलमलाई राजधानी मानेपछि मुस्लिम मुलुकहरूको आग्रहमा संयुक्त राष्ट्रसंघले सुरक्षा परिषद् बैठक डाक्यो । त्यहाँ पनि सहमति जुट्न सकेन । नसकेपछि राष्ट्रसंघले अमेरिकी निर्णयलाई विपक्षी बनाई मतदान गरायो । राष्ट्रसंघको ७२ औं महासभा सकिन तीन दिनअघिको मतदानमा ९ मुलुक मात्र अमेरिकी निर्णयको पक्षमा देखिए, जुन अमेरिकी अलाई मुुलुकहरूको रूपमा चिनिन्छन् । नेपाललगायत १ सय २८ मुलुकले अमेरिकी प्रस्तावको विपक्षमा मत दिए अर्थात् राष्ट्रसंघको पक्षमा ।यो नतिजाले अमेरिकी प्रभाव विश्वमा कम हुँदै गएको संकेत गर्यो । अमेरिकाले जे भने पनि हुन्छ भन्ने मान्यताको अन्त्य हो यो पछिल्लो उदाहरण । यसको मुख्य कारण थियो वर्तमान अमेरिकी राष्ट्रपति ट्रम्पको बोली र व्यवहार । उनी पछिल्लो समय विश्वमा झन्झन् अलोकप्रिय बन्दै गएका छन् । अमेरिकी संसद्ले गएको २२ वर्षदेखि त्यस्तो (ट्रम्पको निर्णय) कदम चाल्न भनिरहेको थियो तर यसअघिका अमेरिकी राष्ट्रपतिहरूले त्यसो गरेनन् । ट्रम्पले आँट गरे तर अमेरिकालाई एक प्रकारको शिक्षा भयो, सायद । उक्त मतदानमा राष्ट्रसंघका एक सय ९३ सदस्यमध्ये २१ मुलुक यो प्रक्रियासँग सरोकार राख्न आवश्यक छैन भन्दै अनुपस्थित (एब्सेन्ट) रहे । ३५ मुलुक उपस्थित भएर पनि तटस्थझैं (एब्स्टेन्सन) बसे । तटस्थभन्दा पनि ती मुुलुकले फरक मत राख्दै पक्षविपक्षमा नगएको भन्ने अर्थ लाग्छ । नेपालले पनि यस्ता विषयमा एब्स्टेन्सन गर्ने गरेको थियो । तर, अहिले नेपाल त्यसतर्फ लागेन । यसको कारण थियो, अमेरिकी प्रभाव नेपालमा कम हुनु वा छिमेकको साथमा नै नेपाल अघि बढ्नु । नेपालका दुवै छिमेकी मात्र होइन दक्षिण एसियाली सहयोग संगठन (सार्क) सदस्य राष्ट्रहरूमा भुटानबाहेक अन्यले अमेरिकाको विपक्षमै मतदान गरे । भुटान भने त्यसमा एब्स्टेन्सन मा रह्यो । यो विषयमा नेपालले आफ्नो कूटनीतिक सुझबुझ देखाएको मान्न सकिन्छ । यसपटकको महासभा तिक्तता पूर्ण नै सकिएको अनुभव नेपाली अधिकारीहरूको छ । उत्तर कोरिया, इराक, अफगानिस्तानको मुद्दाहरूमा भएका बहसभन्दा पनि चर्को बहस यो पुरानो मुद्दामा यसपटक पुन: हुन पुग्यो, त्यो पनि महासभा सकिनु केही दिनअघि । सुरक्षा परिषद्मा निर्णय गर्नुपर्ने भनिरहेको अवस्थामा महासभामा ल्याउँदैदेखि अमेरिका कमजोर सावित भएको थियो । तीन महिना चलेको महासभामा सबैभन्दा चर्को र आलोझैं बहस यही विषयमा भयो, न्युयोर्कस्थित नेपाली नियोग अधिकारी भन्छन्, अमेरिका र इजरायलले यसलाई सहज लिएका भए पनि मुस्लिम प्रभाव रहेको मुलुकहरूले यसलाई अस्तित्वको कूटनीतिक लडाइँका रूपमा लिए । हुन त अमेरिका र इजरायलले पनि आफ्नो प्रभावको जाँच लिएका हुन सक्छन, अर्को रणनीतिका लागि । जे भए पनि अमेरिका यो विषयमा चुक्न पुग्यो । महासभामा पराजित भइसकेपछि पनि अमेरिकी राष्ट्रपति भन्दै छन्, अमेरिकी नागरिकको निर्णयलाई अन्य अमूक नागरिकले पक्षविपक्षमा बोल्नुको कुनै अर्थ छैन । हामीले जेरुसेलमलाई राजधानी मानिसकेका छौं । अब अमेरिकाले तेलअभिवमा भएको दूतावास जेरुसेलम सार्छ । प्रक्रिया अघि बढेको छ, उनले हारपछि पनि सुनाए । अमेरिकालाई साथ दिंदै ग्वाटेमालाले पनि त्यहाँ दूतावास सार्ने निर्णय गरिसकेको छ । ग्वाटेमालाका राष्ट्रपति जिमी मोरालेसले अमेरिकी निर्णयलाई साथ दिंदै दूतावास सार्न लागेको जनाइसकेका छन् । अमेरिकी पक्षमा रहेका ९ मुलुकमध्ये एक हो ग्वाटेमाला । अमेरिका र इजरायलको पक्षमा ग्वाटेमाला, होन्डुरस, मार्सल आइल्यान्ड, माइक्रोनेसिया, नउरा, पलाउ र टोगो थिए । उदाउँदा शक्तिहरू चीन, भारत, जापान, दक्षिण कोरिया र युरोपेली मुलुकहरू फ्रान्स, बेलायत, जर्मनी, रूसलगायतका मुलुकले अमेरिकाको यो कदममा साथ दिएनन् । युरोपेली महासंघ (ईयू) ले पनि जेरुसेलमलाई राजधानी नमान्ने बताइसकेको छ । अमेरिका किन अघि बढ्दै छ ? यो अमेरिकी बाध्यता हो या शक्तिको परीक्षण ? हुन त, अमेरिकालाई त्यतिबेला इराकमा हमला नगर भन्नेहरू थिए । तर अमेरिकाले टेरेन र अघि बढ्यो । सद्दाम हुसेनको शासन अन्त्य गर्यो । अफगानिस्तान, लिबिया मामिलामा पनि अमेरिकाले अन्यको कुरा सुनेन । पछिल्लो समय उत्तर कोरियामा पनि अमेरिकाले अन्यको कुरा सुनेको छैन । यो सबै हेर्दा कतै अमेरिका पनि अन्तर्राष्ट्रिय राजनीतिको चंगुलमा फसेर निस्कन नसकेको हो कि जस्तो देखिन्छ । राष्ट्रपतिको यो शैलीलाई अमेरिकी कंग्रेसले उपयोग गरेको पनि हुन सक्ने आकलन पनि केहीले गरेका छन् । महासभाको मतदान आफ्नो पक्षमा नदेखिँदा पनि इजरायली प्रधानमन्त्री बेन्जामिन नेतान्याहु आफ्नो र मुलुकको सफलताको निर्धक्क बयान गरिरहेका थिए । उनले राष्ट्रपति ट्रम्पलाई धन्यवाद दिँदै यहुदी जनता र यहुदी राज्य सधैंभर महासभा र अमेरिकी संसद्प्रति कृतज्ञ रहने सार्वजनिक गरे । जेरुसेलमको तत्कालीन वास्तविकताको सम्मान गरौं र यसलाई धेरै नउछालौं भन्नेहरू पनि छन् । हुन त, इजरायललाई राज्यको रूपमै नस्विकार्ने अधिकांश अरब मुलुक विपक्षमा रहनुको कुनै अर्थ थिएन । तर तिनै मुस्लिम मुलुकहरूको कुरा अन्य राष्ट्रले सुन्दै जानु इजरायलका लागि दुखद हो । २२ वर्षदेखिको अमेरिकी संसद्को यो निर्णयलाई उनीहरूले लगातार ट्रम्पको कदम भनिरहे । ट्रमको निर्णय प्यालेस्टानी जनताको विरुद्धमा भन्दै जेरुसेलमको अस्तित्व पुरानै अवस्थामा रहनुपर्नेमा जोड उनीहरूको छ । इजरायलीहरू जेरुसेलमलाई च्यात्नु यहुदीको मुटु चिर्नु हो भन्छन् । किल्लाझैं लाग्ने ढुंगाको पर्खालबाट घेरिएको उक्त सहरलाई यी तिनै समुदायले संसारकै पवित्र स्थान मान्छन् । प्राचीन सहर जेरुसेलमलाई हिब्रुमा येरुसलइम र अरबीमा अलकुद्स भनिन्छ । इजरायलले आफ्नो मुख्य प्रशासनिक केन्द्र तेल अभिभलाई बनाए पनि पश्चिम जेरुसेलममा राष्ट्रपति र प्रधानमन्त्रीको कार्यालयनिवास दुवै छन्, अन्य प्रशासनिक काम पनि हुन्छ त्यहाँ । प्यालेस्टाइनले रमल्लाहलाई राजधानी मानेर बसे पनि पूर्वी जेरुसेलममा आफ्नो उपस्थिति जनाउन सकेको छैन । राष्ट्रसंघले जेरुसेलमलाई दुवैको राजधानी मानेको छैन, जसले गर्दा जेरुसेलममा कुनै पनि मुलुकको राजदूतावास अझै छैन । सन् १९४८ को युद्धपछि इजरायल र जोर्डनको आधा आधाजस्तो रहेको जेरुसेलम सन १९६७ को युद्धमा इजरायलको अधीनमा आएको हो । अनि, त्यतिबेला प्यालेस्टाइनले अरब राष्ट्रहरूसँग मिलेर एउटा सीमाको प्रस्ताव गरे । त्यसलाई इजरायलले अस्वीकार गर्यो । पछि मध्यस्थताको प्रयास भए पनि टुंगो लाग्न सकेन । विश्व राजनीतिमा अन्य खाडी मुलुकभित्रको तनाव, साउथ चाइना सिको विवाद, उत्तर कोरियाली हठ, चीन र भारतको उदय, जापान र चीनको मतान्तर, युरोपको आर्थिक मन्दी सबैसँगै जेरुसेलम पनि आएको छ । गम्भीर विषय जोर्डनको राजाको धारणाले निम्त्याएको छ । दूतावास सार्दा कतै त्यसले मुस्लिमहरूलाई आक्रोशित नबनाओस् र आतंकवादीलाई नउक्साओस्, जोर्डनका राजा अब्दुल्लाहले ट्रम्पप्रति लक्षित धारणा हो यो । राष्ट्रपति ट्रम्पले अमेरिकाको विपक्षमा उभिने मुुलुकविरुद्ध आर्थिक सहायता रोक्ने चेतावनी मात्र दिएनन्, राष्ट्रसंघलाई सन् २०१८१९ को बजेटमा २८५ मिलियन डलर कटौती नै गरेको घोषणा गरे । साथै, राष्ट्रसंघको व्यवस्थापन र सहयोगी मिसनमा पनि कटौती हुने बतायो । योसँगै अमेरिकाले अन्य दुईपक्षीय सहयोग पनि कटौती गर्दै विश्वमा जेरुसेलम प्रति बाध्यकारी भावना बटुल्ने प्रयास थालेको छ । हेरौं, ऊ कति सफल हुन्छ ?"
रानीपोखरीको पानीचक्र,"अब पानीको स्रोत के हुने ? यसका लागि ललितपुर पिम्बाल पोखरीको सिस्टम हेर्नुपर्छ । यसमा रेन वाटर हार्भेस्टिङ गरिएको छ । फिल्टर च्याम्बर राखेर पोखरीमा पानी खसालिएको छ । ११ वटा आउटलेट बनाइएको छ । त्यहाँबाट पानीसमेत वितवरण हुन्छ । रानीपोखरीको मुख्य आकषर्ण पानी नै हो । यहाँ पानी कसरी भर्ने ? रानीपोखरीमा पानीको दिगो स्रोतका लागि पिम्बाल पोखरीबाट सिक्न सकिन्छ । जोशी भन्छन्, जमलमा बर्खामा आउने ठूलो भल रानीपोखरीमा पठाउन सकिन्छ । यसका लागि धेरै खर्च पनि लाग्दैन । १०२० लाख खर्चमा यो काम हुन्छ । पिम्बालबाट केही सिक्नुपर्छ ।दिगो स्रोत त छँदै छ, त्योभन्दा पहिला गर्नैपर्ने केही धार्मिक र सांंस्कृतिक विधि छन् । ती विधि असम्भव छैनन् तर अप्ठयारा छन् । विभिन्न ५१ तीर्थस्थलका पानी ल्याएर यो पोखरी बनाइएको हो । बनारसको वैद्यनाथ, गण्डकी, नीलकण्ठ, कौशिकी, विष्णुमती, वाग्मती, बागेश्वरी, सकुनतीर्थ, मुस्ताङको मुक्तिनाथ, सुनसरीको बराहक्षेत्र, रसुवाको गोसाइँकुण्ड, नुवाकोटको त्रिशूलीलगायत तीर्थस्थलबाट जल ल्याएर रानीपोखरी निर्माण गरिएको थियो । अब निर्माण गर्दा पनि यी तीर्थस्थलको जल ल्याउनुपर्छ, संस्कृतिविद् यज्ञमानपति बज्राचार्य भन्छन्, जस्ताको तस्तै बनेको अनुभूति जनतालाई दिनुपर्छ । यो असम्भव छैन । गाह्रो होला त्यो बेग्लै कुरा ।पोखरीको निर्माण तान्त्रिक विधिबाट गरिएको हो । प्रताप मल्ल आफैंमा धार्मिक स्वभावका थिए । उनले हिन्दु र बौद्ध धर्मका तान्त्रिकलाई विशेष सम्मान गर्थे । उनले दरबारमा शैव, हिन्दु, बौद्ध धर्मका तान्त्रिकलाई सम्मानका साथ राखेका थिए । भारतबाट झिकाइएका तान्त्रिकसमेत थिए उनका दरबारमा । शैव तान्त्रिक गुरु ज्ञानानन्द, बौद्ध तान्त्रिक जामुना गुभाजु उनका दरबारमा सम्मानका साथ राखिएका थिए । जामुना गुभाजुले तान्त्रिक चमत्कार गर्ने गरेका लोकोक्ति नेवारी समुदायमा अझै पाइने इतिहासकार बताउँछन् । प्रताप मल्लले आफ्नो तान्त्रिक विश्वासअनुसार रानीपाखरीमा संरचना बनाएका छन् । बज्राचार्यका अनुसार त्यति बेला भूतप्रेतमा विश्वास गरिन्थ्यो । प्रतापको छोरालाई भूतले मारेको विश्वास गरियो । छोरा खाने भूतलाई हात्तीले कुल्चेर मारेको विश्वासमा रानीपोखरी छेउमा हात्तीले भूतलाई कुल्चेको प्रतिमा राखिएको छ । पोखरीको पानी पनि तान्त्रिक मन्त्र जपेर देश र विदेशका विभिन्न धार्मिकस्थलबाट ल्याएर भरिएको थियो । यहाँ पानी र अध्यात्मको सम्बन्ध पनि रहेको अर्ध संस्कृतिका अनुसन्धानकर्ता सञ्जय अधिकारी बताउँछन् । धार्मिक मान्यताअनुसार पाखरीको बीचमा बालगोपालेश्वर स्थापना गरिएको छ । त्यहाँ हरिहर पनि स्थापना गरिएको छ । अधिकारीका अनुसार हरिहर भनेको महालक्ष्मी र महेश्वरीको मिसिएपछिको रूप हो । एकातिर विष्णुको जस्तो चक्र लिएको अर्काेतिर शिवको जस्तो त्रिशूल लिएको मूर्ति छ मन्दिरमा । यी देवीलाई जीवित बनाइराख्न वरिपरिको पानीले शक्ति दिएको हो, अधिकारी भन्छन्, पानीले शक्तिलाई एक ठाउँ बनाउँछ । इनर्जीलाई बाहिर जान दिंदैन भन्ने विश्वासले बनाइएको हो यो ।पानीको सम्बन्ध जीवनसँग छ । मान्छेको शरीर नै ६५ प्रतिशत पानी हो । मानव सभ्यताको विकासै नदी किनारमा भएको हो । सिन्धुघाँटीको सभ्यता, मिश्रको सभ्यता, हाम्रै वाग्मती सभ्यता यसैको उदाहरण हो । मान्छेको जीवन पानी र प्रकाशले चलेको छ । आफूलाई जीवन धान्न आवश्यक वस्तुको मान्छेले पूजै गर्न थाल्यो । देउतै मान्न थाल्यो । सूर्यलाई देवता मान्नु त्यसैको उदाहरण हो । पानीलाई पनि देवता मान्न थाल्यो मान्छेले । बरुण देवता र पर्जन्य देवताको रूपमा पूजा गर्न थाल्यो । वेदमा पनि पानीको देवताको उल्लेख गरिएको छ । हरेक सभ्यतामा पानीको देवता परिकल्पना गरिएको छ । पानी सृष्टिको आधार हो । त्यही भएर यसलाई दैवीशक्तिको परिकल्पना गरियो, संस्कृतिकर्मी गोविन्द न्यौपाने भन्छन्, जहाँ पानी छ, त्यही मान्छे बस्न थाल्यो । जहाँ पानीको मुहान छैन, त्यहाँ पाखेरी बनाउन थाल्यो । पोखरी मान्छेको लागि मात्रै हैन, जलचरका लागि पनि बनाइयो । पशुपन्छीका लागि बनाइयो । सहरको बीचमै पोखरी बनाउन थालियो । त्यही पोखरी संस्कृतिको नमुना पनि हो रानीपोखरी ।उपत्यकाका पोखरीसँग नेवारी जातिका विभिन्न संस्कृति पनि जोडिएको जोशी बताउँछन् । पोखरी पवित्र धार्मिकस्थल हो । कोही बिते पिण्ड यही सेलाइन्छ नेवारी समुदायमा, जोशी भन्छन्, पुल्चोकको पोखरी मासियो । त्यहाँ ललितपुर महानगरपालिकाको भवन छ । तर त्यही छेउमा पोखरी सम्झेर पिण्ड दिइन्छ अझै । कुमारी पाटीमा पनि पोखरी सुकेर सानो भयो । तर त्यहाँ पिण्डदान दिन आउने थुप्रै भेटिन्छन् ।पोखरीमा संस्कृति देखिन्छन् । नदेखिने तर महत्त्वपूर्ण कामचाहिं पर्यावरणीय चक्र सन्तुलनमा राख्नु हो । जोशीका अनुसार प्राकृतिक तरिकाबाट बनेका पोखरीमा पानी चुहिएर खेर जाँदैन । खेर जाने भनेको वाष्पीकरण भएर मात्रै हो, जोशी भन्छन्, वाष्पीकरण भएर त्यसले वातावरण राम्रो बनाउँछ । वरिपरि स्वच्छ हुन्छ । धूवाँ, धूलोबाट हुने प्रदूषण न्यूनीकरण गर्छ । पोखरीको आकार जति ठूलो भयो, उति नै पर्यावरणीय चक्र राम्रो हुन्छ । रानीपोखरी साइज घटाउँदा यहाँबाट जलभण्डारमा जाने पानीको मात्रा घट्छ । त्यति मात्रै होइन धेरै पानीले धेरै वातावरण सफा राख्छ । थोरै पानीले थोरै वातावरण सफा राख्छ । त्यही भएर यसको साइज घटाउनु हुँदैन भन्नुपरेको हो । उनी थप्छन्, रानीपोखरी आफैंमा सुन्दर छ । यसलाई सौन्दर्यकरण गरिराख्नु पर्दैन । छेउमा फूल रोपे भयो । बिरुवा रोपे भयो । बाहिरको फोहोर नहाले भयो । धूलोबाट जोगाए भयो । यसको सौन्दर्य भनेकै पानी हो । पानी जोगाऔं । पानी संस्कृति जोगाऔं । पानीको चक्र जोगाऔं । रानीपोखरी त्यतिकै सुन्दर हुन्छ ।यति धेरै महत्त्व छ रानीपोखरीको । यति महत्त्वपूर्ण सम्पदा नास्ने प्रपञ्च रचेपछि जनता चुप लाग्छन् त ? :"
नवनिर्माणको रुपरेखा,"नेपाल सामाजिक आर्थिक रूपले निकै पिछडिएको छ । हामी आर्थिक रूपमा कमजोर भएकै कारण विदेशीले बेलाबेलामा हेप्ने गर्छन् । विनाशकारी भूकम्पले तहसनहस पारेको बेलामा समेत भारतले हामीलाई नाकाबन्दी लगायो । यसको पछाडिको प्रमुख कारण नै हामी गरिब भएर हो । नेपाल सधैं गरिब रहन सक्दैन । देश निर्माणका सवालमा हामी महत्त्वाकांक्षी हुनैपर्छ । देश विकासका लागि महाअभियान सच्चालन गर्नैपर्छ । एमाले नेता वामदेव गौतमकृत नेपाल नवनिर्माण महाअभियान पुस्तकबाट उद्धृत केही हरफ हुन् यी । गौतमलाई नेपाली समाजले हक्की र हठी स्वभावको नेताका रूपमा चिन्छ । वास्तवमा यो पुस्तकले उनको परिचयलाई थप परिस्कृत गरेको छ । एउटा राजनीतिज्ञले राष्ट्रलाई समृद्ध र आत्मनिर्भर बनाउन बुनेको सपना पुस्तकमा छ । दोस्रो विश्वयुद्धमा तहसनहस भएका जापानीहरूले ठूलो इच्छाशक्तिका साथ महाअभियान सच्चालन गरेर मुलुकलाई पुनर्निर्माण गरे । चीन तेङ् स्याओ पेङको अगुवाइमा संसारको दोस्रो अर्थतन्त्र भएको मुलुकका रूपमा आफूलाई उभ्याउन सफल भयो । ली क्वान युको नेतृत्वमा सिङ्गापुर र महाथिरको नेतृत्वमा मलेसियाले अभूतपूर्व रूपमा विकास गरे । यसैगरी दक्षिण कोरियाले पनि महाअभियानबाटै चमत्कारी विकास गरेको छ । यी देशले गरेको अनुभवबाट समेत शिक्षा ग्रहण गर्दै हामीले पनि मुलुक विकासको महाअभियान सच्चालन गर्नुपर्छ भन्ने योजना र कार्यक्रमसहितको १० वर्षे विस्तृत ढाँचा पुस्तकमा छ । कुल ६ खण्डमा विभक्त पुस्तकको पहिलो खण्डको प्रारम्भिक अनुच्छेदमै नयाँ संविधान जारी भएपछि अब नेपाल नवनिर्माणको युगीन चरणमा प्रवेश गरेको उल्लेख छ । संविधानको प्रस्तावनामा बहुदलीय लोकतान्त्रिक शासन प्रणाली, कानुनी राज्य, समानुपातिक समावेशी र सामाजिक न्यायलगायतका आधारमा समाजवादोन्मुख समृद्ध राष्ट्र निर्माण गर्ने परिकल्पना छ । गौतमको यो पुस्तक संविधानले परिकल्पना गरेको आधारभूत सिद्धान्तको जगमा छ । किताबको पहिलो र दोस्रो खण्डमा नेपालको प्रारम्भ, भूगोलमा नेपाल, प्राचीन र आधुनिक इतिहास, प्रमुख राजनीतिक पार्टीहरूको प्रारम्भ, इतिहासबाट लिनुपर्ने शिक्षा, नेपाली समाजमा भएको युगीन परिवर्तन, नेपाल पछि पर्नुका कारणहरू र नेपाली विशेषताको समाजवादबारे विवेचना गरेका छन् । पुस्तकको तेस्रो खण्डमा नवनिर्माणको १० वर्षे महाअभियानबारे उल्लेख छ । किताबको मूल विषयवस्तु नै यसै खण्डमा छ । यस खण्डमा महाअभियानको पृष्ठभूमि र योजना, नेपाली अर्थतन्त्रका प्राथमिकताहरू, महाअभियानका परियोजना र कार्यक्रमहरू आदि लगायतका बारेमा उल्लेख छ । पुस्तकको अन्तिम खण्डमा उनले महाअभियान सञ्चालन भइसकेपछि नेपाल राष्ट्रको कल्पना गरेका छन् । उनले सातवटा विभिन्न बुँदामा भविष्यको कल्पना गरेका छन् । उनका यी कल्पनामा गौरवबोधले ओतप्रोत नेपाली समाज, अभूतपूर्व आर्थिक समृद्धिको नेपाल राष्ट्र, नेपाल औद्योगिक राष्ट्र, सामाजिक सुरक्षाको राष्ट्र, समृद्ध भौतिक पूर्वाधारको राष्ट्र, विकसित समाज र गौरवपूर्ण इतिहासको पुन:स्थापना छन् । मुलुक पुँजीवादी अर्थतन्त्रमा प्रवेश गरे तापनि यसको चरित्र भने औद्योगिक नभएर मुख्य रूपमा व्यापारिक, वित्तीय र अनुत्पादक रहेको, कृषि उत्पादनमा समेत ह्रासोन्मुख र अर्थतन्त्रका अन्य क्षेत्रहरू धराशयी हुने अवस्था देखापरेको, आर्थिक परनिर्भरता झन्झन् बढेर गएको र समग्र राष्ट्रिय अर्थतन्त्रमा नकारात्मक प्रभाव बढेको प्रति उनी चिन्तित छन् । नेपाली अर्थतन्त्र र प्राथमिकताको विश्लेषण गर्दै उनले लेखेका छन्, दुई करोडभन्दा धेरै व्यक्तिका हातमा तीन करोड मोबाइल फोन देखिन्छ । होटल, रेस्टुरेन्ट चलेकै छन् । जुवाघरको रूपमा क्यासिनो चलिरहेका छन् । एक खर्बभन्दा धेरै रुपैयाँको विदेशी रक्सी नेपाल आउँछ । ठूलै मात्रामा नेपालभित्र पनि रक्सी उत्पादन हुन्छ । यी सबले रगत र पसिनाको बदलामा आएको पैसा दुरुपयोग भइरहेको छ भन्ने प्रस्ट हुन्छ । यस्ता गलत प्रवृत्तिलाई हामीले सुधार गर्न सकेनौं भने मुलुक ठूलो दुर्घटनामा जान सक्नेप्रति उनी सजग छन् । शिक्षित मानिस पलायन हुने र पुँजी बिदेसिने सन्दर्भमा समेत उनी लेख्छन् । शिक्षित मानिसहरू पश्चिमी देशमा पलायन हुने प्रवृत्तिले राष्ट्रको आम्दानी बिदेसिने प्रवृत्ति व्यापक बनेको छ । विदेशमा पढ्न जानेहरूमार्फत वर्षको करिब रु १४ अर्ब रुपैयाँ बराबरको विदेशी मुद्रा बाहिरिइरहेको छ भने डीभी र पीआर वा स्थायी बसोबासको भिसा प्राप्त गर्नेहरूले हुन्डीमार्फत आफू पलायन भएको देशमा रकम लैजाने प्रवृत्ति देखापरेको छ । यीलगायत अन्य विभिन्न च्यानलबाट खर्बौं नेपाली रुपैयाँ बिदेसिने गरेको छ । हाम्रो आर्थिक नीतिलाई सुधार गरिएन भने मुलुक झन् बर्बादीतिर उन्मुख हुने ठोकुवासमेत उनले गरेका छन् । नवनिर्माण महाअभियानका रूपमा उनले अर्थतन्त्र विकासको मुख्य आधारका रूपमा ऊर्जा र भौतिक पूर्वाधार निर्माणलाई अगाडि सारेका छन् । यसैगरी कृषि, पर्यटन, उद्योग र मानव संसाधनलाई समेत थप प्राथमिकतामा राखेका छन् । नेपाली अर्थतन्त्रका यी सबै आधार र क्षेत्रहरूको विकासका लागि आगामी एक दशकमा ५ सय अर्बभन्दा धेरै अमेरिकी डलर खर्च हुने अनुमान उनले गरेका छन् । यसका अलावा थप २ सय अर्ब अमेरिकी डलरको अक्षयकोष निर्माण गर्ने योजनासमेत उनको छ । यसबाट नेपाली अर्थतन्त्र १० वर्षभित्र मध्यम आय भएका देशहरूको स्तरमा र ३० वर्षमा विकसित देशहरूको दाँजोमा पुग्ने उनको परिकल्पना छ । वास्तवमा वामदेव गौतमले आफ्नो पुस्तकमा भविष्यका योजना, सपना र संकल्पहरू प्रस्तुत गरेका छन् । महाअभियानका लागि विद्युत् र ऊर्जालाई सबभन्दा बढी प्राथमिकता दिएका छन् । महाअभियानको सच्चालन गरेका अन्तिम वर्षमा करिब ६० हजार मेगावाट विद्युत् उत्पादन हुने अनुमान उनको छ । नेपाली जलस्रोतको योजनाबद्ध विकास गरियो भने जनताको मुख्य आर्थिक क्रियाकलाप र समृद्धिको मुख्य स्रोतका रूपमा यसलाई विकसित गर्न सकिने पुस्तकमा उल्लेख छ । नेपालका लागि अहिले विद्युत् ऊर्जाको सबैभन्दा प्राथमिक महत्त्वको स्रोत जलस्रोत नै हो । विद्युत् उत्पादन र जलस्रोतको बहुयामिक उपयोगिता सम्बन्धमा उनी लेख्छन् । विकसित प्रविधि र सबै सम्भावनाहरूको प्रयोग गर्दा अहिले नेपालको जलस्रोतबाट २ लाख मेगावाटभन्दा बढी विद्युत् उत्पादन क्षमता छ । त्यसैगरी यी नदीहरूमा करोडौँ टन हिमाली माछा उत्पादन गर्न सकिन्छ । ठूला नदीलाई जलमार्गको रूपमा विकास गरेर अन्तर्राष्ट्रिय जलमार्गसँग जोड्न सकिन्छ । त्यसैगरी यसबाट करोडौँ हेक्टर जमिन सिँचाइ गर्न सकिन्छ । करोडौं टन प्रथम श्रेणीको व्यावसायिक बालुवा सङ्कलन गर्न सकिन्छ । साथै, अर्बौँ लिटर शुद्ध पिउने पानी उत्पादन गरेर पेयजल निर्यात गर्ने मुलुकका रूपमा नेपाललाई विकास गर्न सकिन्छ ।महाअभियान सञ्चालन गरेको १० औं वर्षमा नेपालको प्रतिव्यक्ति आम्दानी पाँच हजार डलरभन्दा धेरै हुने गरी आर्थिक वृद्धिदरलाई १२ प्रतिशतभन्दा माथि लग्ने परिकल्पना किताबमा छ । यसैगरी सरदर आयु ८० वर्ष नाघ्ने, साक्षरता ९५ प्रतिशत पुग्ने, शिशु मृत्युदर ०५ प्रतिशत हुनेलगायतका परिकल्पनासमेत पुस्तकमा छ । नेकपा एमाले र नेकपा माओवादी केन्द्रको संयुक्त चुनावी घोषणापत्रमा उल्लिखित कतिपय व्यवस्थाहरू उनका किताबसँग मिल्न जान्छ । जस्तो प्रतिव्यक्ति आम्दानी १० वर्षमा पाँच हजार डलरभन्दा धेरै हुने घोषणापत्रमा छ । आर्थिक वृद्धिदरका सम्बन्धमा पुस्तक अलि बढी नै महत्त्वाकांक्षी नै हो कि जस्तो लाग्छ । घोषणापत्रमा आर्थिक वृद्धिदर १० प्रतिशतभन्दा धेरै हुने अनुमान छ । चुनावी घोषणापत्रमा रहेका अन्य कतिपय प्रावधानहरूको जस्तो भूमि, कृषि, सिँचाइ, विद्युत्, ऊर्जा, यातायात, पर्यटन, उद्योग, खनिज, शिक्षा, स्वास्थ्य, खेलकुद, राजधानी, सहकारी, सुशासन, पुनर्निर्माण, आदि प्रावधानहरू पनि पुस्तकसँग मेल खान्छ । महाअभियान सम्पन्न गर्न उनले पुस्तकमा सर्वाधिकार सम्पन्न प्राधिकरण निर्माणको प्रस्तावसमेत गरेका छन् । यसको नेतृत्व कार्यकारी प्रमुखप्रधानमन्त्रीबाट हुनुपर्ने आशय उनको छ । पुस्तक पढ्दा कतिपय कुरा असम्भव लाग्छ । उनले यसलाई आफैं महापरिकल्पनाको संज्ञा दिएका छन् । कल्पनामहाकल्पना वा दृढ इच्छाशक्ति राखिएन र यसका आधारमा महाअभियान सच्चालन गरिएन भने मुलुकले कहिल्यै पनि प्रगति गर्न सक्दैन भन्ने उनको धारणा छ । यस सन्दर्भमा उनले पछिल्लोपटक सामाजिक आर्थिक रूपमा तीव्र रूपले विकास गर्न सक्षम छिमेकीलगायतका देशहरूको उदाहरणसमेत दिएका छन् । यस सन्दर्भमा छिमेकी राष्ट्रको प्रतिव्यक्ति आम्दानीका सम्बन्धमा उनी लेख्छन् । सन् १९५० मा नेपालको प्रतिव्यक्ति आम्दानी ५०, भारतको ५५ र चीनको ६० अमेरिकी डलर थियो । अहिले चीनको प्रतिव्यक्ति आम्दानी बाह्र हजार अमेरिकी डलर छ । तर ६५ वर्षपहिले भने नेपाल, भारत र चीनका बीच त्यति ठूलो अन्तर थिएन । यस अवधिमा नेपाल यति धेरै पछाडि किन पर्यो ? यसको स्पष्ट जवाफ हामीले खोज्नुपर्छ । उनले पुस्तकमा नेपाल पछाडि पर्नुका विविध १३ वटा कारणहरूसमेत पहिचान गरेका छन् । पुस्तकमा उनले समस्या मात्र हैन समस्याको समाधान पनि दिएका छन् । तर संघीयताका सम्बन्धमा उनी विवादरहित हुन सकेका छैनन् । हाम्रोजस्तो सानो मुलुकमा संघीयता आवश्यक थिएन । तर पनि संघीयतामा प्रवेश गरिसकेको हुँदा यसका चुनौतीहरूलाई चिर्दै अगाडि बढ्नुका विकल्प नरहेको प्रस्टीकरणसमेत उनले दिएका छन् । धेरैले वामदेव गौतमलाई माओवादी केन्द्रसँग नजिकिएको आरोपसमेत लगाउँछन् । तर अब दुवै पार्टी एकीकरण हुने अवस्थामा रहेको हुँदा यी आरोपको कुनै तुक नरहला । तर पुस्तकमा उनले माओवादी आन्दोलनले मुलुकको आर्थिक अवस्थालाई जर्जर पारेको उल्लेख गर्न बिर्सेका छैनन । यही सन्दर्भलाई जोडेर पनि हुन सक्छ । पुस्तक विमोचनमा प्रचण्डले माओवादी आन्दोलनलाई पुस्तकले त्यति न्याय दिन नसकेको आरोप लगाएका थिए । तर अन्य पक्ष जेसुकै भए पनि पुस्तकको केन्द्रविन्दु सही रहेको प्रचण्डको धारणा थियो । उनले पुस्तकमा विद्युत् र ऊर्जालाई अलि बढी जोड दिए तापनि अर्थतन्त्रका प्राय: सबै क्षेत्रजस्तै सडक पूर्वाधार, पर्यटन, वित्तीय, व्यापार, कृषि, वन, पर्यावरण, सिँचाइ, उद्योग, मानव संसाधनलगायतमा सन्तुलित विकास हुनुपर्ने उल्लेख गरेका छन् । सन्तुलित विकासमा यहाँ अर्थशास्त्री रोजेस्टिन रोदान नक्र्स र अर्थर लेविसले सिद्धान्त सान्दर्भिक छ । उनीहरूका अनुसार कृषि क्षेत्र र उद्योग क्षेत्र, आन्तरिक क्षेत्र र निर्यात क्षेत्र, समाजिक क्षेत्र, आर्थिक पूर्वाधार क्षेत्र, पिछडिएको क्षेत्र र उन्नत क्षेत्रबीच ठाडो र तेस्रो सन्तुलन हुनुपर्ने र यसैका आधारमा सबै क्षेत्रमा समान विकासमा जोड दिनुपर्ने उल्लेख गरेका छन् । वास्तवमा यस पुस्तकमा यी अर्थशास्त्रीहरूले भनेजस्तै समग्र सबै पक्षलाई जोड दिइएको छ । लेखकले नेपाल पछाडि पर्नुका कारण वैदेशिक हस्तक्षेप र परिनिर्भरतालाई समेत दोष दिएका छन । सन् १९६० को मध्य तथा १९७० को प्रारम्भिक अवस्थाका अमेरिकी अर्थशास्त्रीहरूले अल्पविकसित देशहरूको न्यून तथा अल्पविकासको प्रमुख कारण परनिर्भरता रहेको सिद्धान्तहरू विकसित गरेका थिए । अर्थशास्त्रीहरू डोस, सुनकेल, फुरटाडोंका अनुसार परनिर्भरता सिद्धान्तका विशेषताका रूपमा ऐतिहासिक अन्तर्राष्ट्रिय प्रक्रिया, वैदेशिक पुँजी प्राविधिक, निर्भरता तथा व्यापार र असमान विनिमय दरलाई लिइएको छ । यस तथ्यमा हेर्दा पनि यो नवनिर्माण महाअभियान पुस्तकले नेपाल अति गरिब देश हुनुमा वैदेशिक परनिर्भरतालाई समेत प्रमुख कारण मानेको छ । अन्तमा लेखक गौतमलाई महान् अमेरिकन साहित्यकार अर्नेस्ट हेमिङ्गवेको प्रख्यात पुस्तक द वल्ड म्यान एन्ड सी को प्रमुख पात्र सान्तियगोसँग तुलना गर्दा खासै फरक नपर्ला । कथाअनुसार सान्तियगोको प्रमुख पेसा माछा मार्ने थियो । ऊ दिनहुँ समुद्रमा माछा मार्न जान्छ । तर सधैं रित्तै फर्कन्छ । ८५ औं दिनमा ठूलो मार्लिन माछा जालमा पार्छ । लगातार तीन दिनसम्मको संघर्षपछि मात्र उसले माछालाई डुङ्गामा राख्न सफल हुन्छ । डुङ्गामा राख्न भ्याउँदा नभ्याउँदै समुद्रका सार्क माछाहरूले डँङ्गामा झम्टिन्छन । सान्तियगोले पुन: सार्कसँग भिडन्त गर्नुपर्ने हुन्छ । यस भिडन्तमा उनले केही सार्कहरूलाई पराजित गरे तापनि आफ्नो मार्लिन माछालाई जोगाउन सक्दैन । यो अथक प्रयासपछि पाएको सफलताले उसलाई मार्लिनको अस्थिपञ्जर मात्र प्राप्त हुन्छ । यो प्रसङ्ग यहाँ किन जोडिएको हो भने वामदेवलगायतकाहरूको प्रयासले नेकपा एमाले र नेकपा माओवादी केन्द्रका बीच चुनावी तालमेल भयो । चुनावी तालमेलपश्चात् यी पार्टीले झन्डै दुईतिहाई बहुमत पनि प्राप्त गरे । तर वामदेव आफैं चुनावमा पराजित भए । चुनावमा पराजित भए तापनि उनले सिङ्गो मार्लिन एमाले र माओवादी केन्द्रलाई दिएका छन् । यस मार्लिनलाई एमाले र माओवादी नेतृत्वले सही सदुपयोग गर्छन् कि हातमा आएको मार्लिनलाई सामुद्रिक सार्कहरूलाई सुम्पिन्छन्, त्यो भने हेर्न बाँकी नै छ ।"
पृथ्वीनारायणलाई चिनाउने केही पुस्तक,"पृथ्वीनारायण शाहबारे अझै लेखिनु बाँकी छ, उनीबारे अझै अनुसन्धान हुन बाँकी छ, इतिहासकार तुलसीराम बैद्यको भनाइ हो, यो । जसले पृथ्वीनारायण शाहबारे लामो अनुसन्धान गरे, उनकै यस्तो भनाइले प्रस्ट पार्छ, यस विषयमा खोजी अझै गर्न सकिन्छ र नयाँ तथ्यहरू बाहिर ल्याउन सक्छ । अहिलेको नयाँ परिस्थितिमा पृथ्वीनारायण शाहबारे फरक आयाम र दृष्टिकोणले ऐतिहासिक व्याख्या गर्ने अवसर पनि उत्तिकै छ ।"
हात्तीपोलो क्रेज,"हात्तीपोलो हात्तीमाथि बसेर खेल्ने खेल हो । भीमकाय हात्तीमाथि बसेर लामो लठ्ठीले बललाई तँछाडमाड गर्दै हानेर गोल गर्नु पक्कै सामान्य कुरा होइन । त्यसो त यो खेलमा नेपालीको तुलनामा विदेशी बढी क्रेजी हुन्छन् । पहिलापहिला अन्तर्राष्ट्रिय हात्तीपोलोको रूपमा यो खेल आयोजना गरिन्थ्यो । खेलको सुरुआत टाइगर टप्सले सन् १९८२ मा चितवनको मेघौलीबाट गरेको थियो । हात्तीपोलो खेल्नकै लागि विभिन्न देशबाट खेलाडीहरू आउँथे । टाइगर टप्सको आयोजनामा यो खेल २०१६ सम्म जारी रह्यो । पहिले खेल सरेर बर्दिया पुग्यो । पछि नवलपरासीमा लगातार २ वर्ष भयो । त्यसपछि बन्द हुन पुग्यो । तर चितवनको सौराहामा भने २ वर्षदेखि यो खेलले निरन्तरता पाइरहेको छ । हात्ती महोत्सवको अवसर पारेर यो खेलाइन्छ । यो खेल खेल्न बलिया र साहसी खेलाडी चाहिन्छ । हतपत कसैले पनि हात्तीपोलो खेल्ने चाहना राख्दैनन् । खेलमा प्राय: पुरुषकै दबदबा हुने गर्छ । यो खेल खेल्ने महिला भने विरलै भेटिन्छन् । तिनै विरलैमध्येकी एक हुन्, ५२ वर्षीया केमिका भण्डारी । उनी अमेरिका गएको १६ वर्ष भयो । तर हात्तीपोलो खेल्नकै लागि बर्सेनि नेपाल आउँछिन् । अमेरिकाको बाल्टिमोरमा परिवारसहित बस्दै आएकी उनलाई मन पर्ने खेलमध्येको एक हो हात्तीपोलो । मलाई खेलमा एकदम रुचि छ, उमेरअनुसार अहिले पनि खेलिरहेको छु, उनी भन्छिन्, कुनै पनि नेपाली महिला यो उमेरमा यसरी खेलेका छैनन् होला । उनले गत वर्ष सौराहामा आयोजित हात्तीपोलोमा भाग लिइन् । ब्लू प्लानेट जर्मनीको नामबाट खेलेकी उनी उपाधि विजेता बनिन् । टिममा उनी क्याप्टेनको जिम्मेवारी लिएर मैदान पस्छिन् । पोलोमा टुरिस्ट आकर्षण छ, यो थोरै देशमा खेलिनेमध्ये नेपाल पर्छ, उनी भन्छिन्, खेल्नलाई गाह्रो पनि होइन, सजिलै लाग्छ । योभन्दा अघि सन् २०१३ मा वल्र्ड इलाफेन्ट पोलो एसोसिएसनले आयोजना गरेको ३२ औं हात्तीपोलो बर्दियाको टाइगर टप्समा भएको थियो । विश्वका ८ वटा टिमले भाग लिएका थिए । उनले नेतृत्व गरेको सिलन एलिफेन्ट पोलो एसोसिएसन दोस्रो भयो, जुन श्रीलंकाको नाममा बनेको टिम थियो । पहिलोपटक खेलेको थिएँ, मभन्दा च्याम्पियन टिम थिए, मेरो टिममा खेल्ने खेलाडी राम्रा थिए, उनी भन्छिन्, जसले गर्दा मेरो टिम सेकेन्ड भयो, ईएफजी स्विजरल्यान्ड बैंक फस्ट भयो ।उनी आफू आँटिली भएको ठान्छिन् । मलाई जे कुरा गर्न पनि आँट आउँछ, उनी भन्छिन्, महिलाले हात्तीपोलो कमै खेलेको जस्तो लाग्छ । उनका अनुसार सुरुमा अलिअलि कठिन हुन्छ । सिक्नलाई टाइम लाग्छ । सिकिसकेपछि सजिलो लाग्छ । जति सजिलो भए पनि म पुरुषसँग बसेर खेलेको छु, इनर्जी नपुगे नि मन र इच्छाले खेलिरहेको हुन्छु, उनी भन्छिन्, सुरुमा यो खेल बुझिँदैन, गाह्रै हुन्छ, ठूलो जनावर देख्दा मान्छे यत्तिकै डराउँछन्, मलाई मेरो रुचिले साहस ल्यायो । हात्ती चढ्न डराउन नपर्ने उनी बताउँछिन् । इच्छा भए उपाय आउँछ, उनी भन्छिन्, हात्ती चढ्दैमा त लडिँदैन, त्यहाँ बस्ने सिट हुन्छ, बाँध्ने कुरा हुन्छ, सबै सेफ्टी नै हुन्छ, डराउनुपर्ने देख्दिनँ । सन् २०१३ मा टाइगर टप्समा हात्तीपोलो खेलेपछि उनलाई सौराहामा पनि यस्तो प्रतियोगिता भइदिए हुन्थ्यो भन्ने भएको थियो । सौराहामा धेरै हात्ती छन्, यस्तो खेल किन नगरेको होला भन्ने लागेको थियो, उनी भन्छिन्, एक जना साथीमार्फत सौराहा आएर कुरा राखें, उहाँहरू आफैं पनि सोच बनाएर बस्नुभएको रहेछ, नभन्दै मेरो कुरालाई सकारात्मक रूपमा लिनुभयो । अहिले सौराहामा हात्तीपोलो सुरु भएकाले उनी दंग छिन् । उनले ज्यानले सक्दासम्म पोलो खेल्न बर्सेनि नेपाल आइरहने अठोट गरेकी छन । नेपाली महिलाले खेलेका छन्छैनन् वास्तवमा थाहा छैन, उनी भन्छिन्, साहस गरे यो खेल सबैले खेल्न सक्छन् । योपटक पुस ८ गते आइपुगिन् । ११ गतेदेखि १५ गतेसम्म सौराहा नै बसिन् । उनी क्याप्टेन रहेको नेपाल स्पोट्र्स कल्चर इन्टरनेसनल तेस्रो भयो । फेब्रुअरी अन्तिममा हात्तीपोलो गर्न सकिए धेरै विदेशी दर्शक आउने उनको ठम्याइ छ । चितवन पार्वतीपुरमा उनको घर पर्छ । जहाँ आफन्तको बसोबास छ । अमेरिकाको कागजपत्र भइसक्यो, परिवारमा २ छोरा र छोरी छन्, उनी भन्छिन्, श्रीमान्सँग भिन्न भएको करिब ९ वर्ष भयो । उनको सोच यो वर्ष हर्सपोलो खेल्ने थियो । त्यहीअनुसार बाल्टिमोरमा प्राक्टिससमेत गरिन् । कहिलेकाहीं गल्फ खेल्छु, पोलो र गल्फमा बढी रुचि छ, उनी भन्छिन्, तर पोलो खेल्न हात्ती, लामो लठ्ठी, बल, ड्रेस चाहिन्छ । बुट, पाइन्ट, टिसर्ट, ग्लोब र हातमा ब्यान्डेज लगाएर पोलो खेलिन्छ । ब्यान्डेज हातको सुरक्षाका लागि हो । उनी अन्तर्राष्ट्रिय हात्तीपोलो खेल बन्द भएको सुन्दा निराश छिन् । बन्द गर्नुपर्ने सायद कारण त थिएन, कतिपय विदेशी पोलो खेल्नकै लागि नेपाल आउँथे । खेलिने भूमि र खेलाइने हात्ती त नेपालकै थियो, उनी भन्छिन्, खेल नेपालको नयाँ चिनारी थियो, नेपाल गयो भने एलिफेन्ट पोलो खेल्न पाइन्छ भन्ने थियो, यो खेल्न वर्षको १२ वटासम्म विदेशी टिम आउँथे । खेल्न आउने एउटा टिमले १२ हजार डलरसम्म रोयल्टी तिर्ने गथ्र्यो । उक्त खेलकै कारण पर्यटक बढ्थे । हेरेर जानेले आफ्नो देशमा सन्देश लान्थे । नेपाल आउन प्रेरित गर्थे । अब सौराहाले यसलाई निरन्तरता दिनुपर्ने उनको सुझाव छ । सुरुमा समस्या हो, उनी भन्छिन्, एकदुई वर्षभित्र सायद सौराहाको हात्तीपोलोले पनि माइलेज लिनेछ, त्यसपछि आफैं ब्रान्ड बन्नेछ ।"
ईपीएलको ओज,"ईपीएलको प्रमुख विशेषता विदेशी खेलाडीको उपस्थिति र प्रदर्शनमा थियो । भैरहवा ग्लाडिटियर्सका कप्तान शरद भेषावकरले विदेशी खेलाडीको उपस्थितिले विगतको तुलनमा यस प्रतियोगिताले नयाँ आयाम थपेको बताउन पछाडि पर्दैनन् । हङकङका ब्याट्सम्यानद्वय बाबर हायत र अंशुमन रथको साथ पाउँदा पारस खड्काको नेतृत्वमा रहेको विराटनगर वारियर्स सजिलै फाइनल पुगेको थियो । शरदलाई पनि भारतीय खेलाडीहरू पुनित विष्ट, पुनित मेहरा र प्रथम सालुन्केको साथ थियो । विष्ट बीचैमा भारत फर्किंदा भैरहवाको ब्याटिङमा केही कमजोर देखिएको थियो । विराटनगरले फाइनलमा बाजी मार्दा विष्टको अभाव भैरहवाको टोलीमा कति छ भनेर स्पष्ट देखिन्थ्यो । पोखरा राइनोजले पहिलो तीनमध्येको दुई खेल जित्दा टोलीलाई उपाधिको दाबेदारको रूपमा हेरिएको थियो । पाकिस्तानी खेलाडी इसार उल्लाह, ताज वाली, असिफ अलीको प्रदर्शनले पोखरालाई त्यो स्थितिमा पुर्याएको थियो । दुर्भाग्य त्यसपछि यी तीन खेलाडी चल्न नसक्दा पोखरा इलिमिनेटरबाटै बाहिरियो । नेपाली खेलाडीको मात्र प्रदर्शनले शक्ति गौचनको कप्तानीमा रहेको पोखरालाई धान्न सकेन । चितवन टाइगर्सको हालत पनि त्यही थियो । ललितपुर प्याट्रियट्स पनि विदेशी खेलाडीले नै धानेको टोली थियो । टोलीमा इन्डियन प्रिमियर लिग खेलिसकेका योगेश नागरसहित सुबोथ भाटी, जयकिसन कोल्सावालालगायतका खेलाडी थिए । नागर र भाटी सुरुको केही म्याच खेली भारत फर्किएका थिए । उनीहरूको उपस्थिति नै नेपाली खेलाडीका लागि ठूलो अनुभव बनेको थियो । नागर र भाटीको स्थान लिन आएका सन्नी पटेल, दीपेश भण्डारी पनि उस्तै थिए । काठमाडौं किंग्स ११ सँगको खेलमा तीव्र गतिका बलर भाटीको पहिलो बल सागर पुनले भेउ पाउनै सकेनन् । दोस्रो बलमा सागरले विकेटको पछाडि क्याच दिन पुगे । सागर निरन्तर नेपाली टोलीमा ब्याटिङ अलराउन्डरको रूपमा खेल्दै आएका छन् । तर घरेलु क्रिकेटमा भाटीजस्ता तीव्र गतिका बलर देखिएका थिएनन् । त्यस हिसाबमा सागर आउट हुनु स्वाभाविक नै थियो । केहीअघिको प्रसङ्ग हो । तत्कालीन प्रशिक्षक पुबुदु दासानायकेले नेपाली ब्याट्सम्यानलाई तयार गर्न श्रीलंकाबाट तीव्र बलरहरूलाई ल्याएका थिए । त्यसको प्रभाव दूरगामी रूपमा देखिएको थियो । कम्तीमा २०१५ मा नामिबियामा भएको विश्व क्रिकेट लिग डिभिजन २ मा पाएको सफलतामा ती श्रीलंकाली बलरहरूको भूमिका के थियो भन्ने बुझ्न सकिन्छ । डिभिजन २ मा नेपालले नेदरल्यान्ड्स, नामिबिया र क्यानाडालाई पराजित गरेको थियो । तत्कालीन समयमा नेपालभन्दा यी राष्ट्रको स्तर माथि थियो । अफ्रिकाको तीव्र गतिको पिचमा नेपालले यी तीन राष्ट्रमाथि पहिलो विजय दर्ता गरेको थियो । संयोग के छ भने नेपाल अर्को महिना नामिबिया नै गएर डिभिजन २ खेल्दै छ । नामिबिया र क्यानाडा ५ मध्येका २ नेपालका अहिलका पनि प्रतिद्वन्द्वी हुन् । ४ वर्षअघि श्रीलंकाबाट ल्याइएका ती तीव्र बलर नेपाली टोलीका बन्द प्रशिक्षणमा रहेका झन्डै दुई दर्जन खेलाडीका लागि मात्र थिए । तर ईपीएलमा आएका भाटीसहितका खेलाडी राष्ट्रिय संरचनामा आइरहेका सबै नेपाली खेलाडीका लागि थियो । यसको प्रभाव आगामी डिभिजन २ सहित अन्यमा देखिन सक्छ । विदेशीमा फरवेज महारुफ सबैभन्दा हाइप्रोफाइल खेलाडी थिए । श्रीलंकाबाट टेस्ट र एकदिवसीय खेलिसकेका महारुफलाई काठमाडौं किंग्सले ल्याएको थियो । उनी आफैं चोटले सताइएका थिए । उनले औसत प्रदर्शन मात्र गर्न सके । काठमाडौं किंग्समा सागर पुन, नरेश बुढाएर, राजु रिजाल, सिद्धान्त लोहनीजस्ता नाम चलेका खेलाडी थिए । उनीहरूको प्रदर्शन फिका रहयो । यस्तोमा काठमाडौं किंग्स लिग चरणबाटै बाहिरिनु स्वाभाविक नै थियो । काठमाडौं किंग्सको नेतृत्व गरेका महारुफको भनाइ थियो घरेलु खेलाडीले नखेलेसम्म विदेशी खेलाडीले गरेर मात्र केही हुँदैन । राष्ट्रिय टोलीमा स्थान बनाउन संघर्ष गरिरहेका सागरले ईपीएलको कमजोर प्रदर्शनपछि उनले नेपाली टोलीबाट आफ्नो स्थान गुमाएका छन् । नरेश, राजु र सिद्धान्त नेपाल टोलीमा पुन: आफ्नो स्थान खोजिरहेका छन् । यस्तोमा उनीहरूले ईपीएलबाट पक्कै पनि माथिल्लो स्तरमा खेल्दाको गल्ती पत्ता लगाएको हुनुपर्छ । ईपीएलका फ्रेन्चाइज टोलीका मालिकहरूको भनाइ मान्ने हो भने भाटीभन्दा अझ गतिला खेलाडी पनि ल्याउन सकिन्थ्यो । ईपीएललाई अन्तिम समयसम्म अन्तर्राष्ट्रिय क्रिकेट परिषद् (आईसीसी) को मान्यता थिएन । ईपीएलको नियममा एक टोलीमा तीन जना विदेशी खेलाडी अनिवार्य थियो । केही टोलीको नाम कहलिएका विदेशी खेलाडीसँग जोडिएको थियो । आईसीसीको मान्यता नहुँदा उनीहरूले आफ्नो नाम फिर्ता लिएका थिए । ईपीएल सुरु हुुनु चार दिनअघि आईसीसीको मान्यता आएको थियो । यस्तोमा टोलीहरूले हतारहतार गरेर भारत र श्रीलंकाका स्थानीयस्तरका खेलाडी ल्याउन सुरु गरिसकेका थिए । त्यो नै घरेलु क्रिकेटको ठूलो प्रतियोगिता तताउन काफी भइसकेको थियो । आईसीसीको मान्यता लिन कतिको कसरत गर्नुपर्यो भन्ने आयोजक ईपीएल लिमिटेडका संस्थापक आमीर अख्तरले बाहेक अरूले यसको वर्णन गर्न नसक्लान् । उनी आफैं क्रिकेट अस्ट्रेलिया र भारतीय क्रिकेट बोर्डसम्म पुगेका थिए । आईसीसीको मान्यता नहुँदा राष्ट्रिय टोलीबाट खेलिरहेका खेलाडीले पनि खेल्नेनखेल्ने अनिश्चित थियो । नेपाल क्रिकेट संघलाई आईसीसीले निलम्बन गरेको डेढ वर्षभन्दा बढी भइसकेको छ । विश्व क्रिकेटको सर्वोच्च संस्थाले नै त्यसयता नेपालको क्रिकेट नियन्त्रणमा राखेको छ । नेपाली क्रिकेटलाई संरचनागत हिसाबमा ब्युँताउन आईसीसीले ८ सदस्यीय सल्लाहकार समिति बनाएको छ । यस्तोमा आईसीसीले सल्लाहकार समितिका सबैलाई ईपीएलको औचित्यबारे लेखेर पठाउन अनुरोध गरेको थियो । सल्लाहकार समितिका सदस्यले पठाएको त्यही पत्र ईपीएललाई मान्यता दिने एउटा प्रमुख आधार बनेको थियो ।नेपाली क्रिकेटको अहिलेको विषम परिस्थिति भन्दै आईसीसीले यसपटकलाई मान्यता दिंदा २० हजार डलर ईपीएलबाट लिएको थियो, जुन रकम आईसीसीले नेपालको क्रिकेट विकासमा खर्च गर्ने जनाएको छ । आईसीसीको मापदण्डअनुरूप स्वीकृति पाएपछि ईपीएलले प्रतियोगिताका लागि भ्रष्टाचार नियन्त्रण निकाय बनाएको थियो । नेपाली क्रिकेटमा यो पहिलोपटक राखिएको थियो, जसको अर्थ क्रिकेटलाई खेल मिलोमतोबाट टाढा राख्नु थियो । नेपाल प्रहरी, अख्तियार दुरुपयोग अनुसन्धान आयोगका प्रतिनिधि राखी भ्रष्टाचार नियन्त्रण आयोग बनाइएको थियो ।सल्लाहकार समितिमै फरकमत छ, जसको कारण नेपाली क्रिकेटको विवादले अझै निकास पाउन सकेको छैन् । ईपीएलले सल्लाहकार समितिका प्रमुख फरक मत रहेकाहरूलाई कीर्तिपुरको त्रिवि क्रिकेट मैदानमा उभ्याउन सफल भएको थियो । नेपाली क्रिकेटलाई एउटा दिशा दिइरहेको ईपीएल सकारात्मक कदमका लागि विवाद टुंगो लगाउने एउटा राम्रो प्लेटफर्म हुन सक्थ्यो । सल्लाहकर समितिले त्यो प्लेटफर्मको सदुपयोग गर्न सकेन । यसले नेपाली क्रिकेटको विवाद कुन सतहमा छ स्पष्ट हुन्छ । नेपाली क्रिकेटको विवादलाई किनारा लगाउन मात्र होइन ईपीएलजस्तो प्रतियोगितालाई एसोसिएटकै उत्कृष्ट बनाउन पनि नेपाली क्रिकेटका पदाधिकारी एक हुन जरुरी छ । ट्वान्टी२० क्रिकेट भनेको कलरफुल हो । ईपीएलमा त्यो रंगीचंगी सबै थियो । नेपालले २०१३ मा घरेलु मैदानमा पछिल्लोपटक ट्वान्टी२० अन्तर्राष्ट्रिय प्रतियोगिता खेलेको थियो । त्यसयता घरेलु क्रिकेट नै संकटमा परेको अवस्थामा ईपीएललगायतका प्रतियोगिता अगाडि आएका छन् । पारसको भनाइ मान्ने हो भने ईपीएल खेल्दा खेलाडीहरूलाई नेपालबाट एसीसीको प्रतियोगिता नै खेलेको जस्तो अनुभव भएको थियो । :"
म अभिनय सिक्न चाहन्छु : अमिताभ,"अमिताभ : हामी चाँडै साथै काम गर्छौं भन्ने मेरो आशा छ । किनकि, मलाई तपाईंसँग अभिनयको पाठ पढ्नु छ ।"
गोली हानी हत्या,"बुटवल रूपन्देहीको देवदह नगरपालिका ढेकाबारमा शुक्रबार गोली प्रहार गरी व्यवसायीको हत्या गरिएको छ । गोली प्रहारबाट फर्निचर व्यवसायी ४० वर्षे वसन्त पौडेलको मृत्यु भएको छ । एक वर्षअघि युवासंघ जिल्ला अध्यक्ष दुर्गा तिवारीको हत्या भएकै स्थानमा अर्काे हत्या भएको हो । छाती र टाउकामा गोली लागेका पौडेललाई लुम्बिनी अञ्चल अस्पताल पुर्याइएलगत्तै चिकित्सकले मृत घोषणा गरेका थिए । इलाका प्रहरी बुटवलका डीएसपी पवन भट्टराईका अनुसार समिलमा गएका पौडेलमाथि बिहान सवा ११ बजे गोली प्रहार भएको थियो । मोटरसाइकलमा आएका दुई जनाले उनलाई गोली हानेर भागेका थिए ।सुरुमा सामान अर्डर गर्न भन्दै आएका ती अपरिचितमध्ये एकले कुरा गर्दागर्दै गोली हानेका थिए । समिल बाहिर आगो तापिरहेका पौडेलनजिकै उनकी पत्नी र १५ कामदार पनि थिए । गोली प्रहारबारे अनुसन्धान थालिएको प्रहरीले जनाएको छ । वसन्त एमाले नेता नीलकण्ठ पौडेलका छोरा हुन् । नीलकण्ठ साबिक केरवानी गाविसका अध्यक्ष तथा एमाले पूर्वक्षेत्रीय अध्यक्ष हुन् । देवदह५ का पौडेलको खैरेनीमा समिल छ । उनी युवासंघमा आबद्ध थिए । उनका २ छोरा र एक छोरी छन् । पौडेलमाथि राजनीतिक वा आर्थिक रिसइबीमा गोली प्रहार भएको हुनसक्ने भन्दै गम्भीर अनुसन्धान गर्न स्थानीयले आग्रह गरेका छन् । हत्यालगत्तै सत्यतथ्य अनुसन्धान र सुरक्षाको माग राख्दै स्थानीयले बुटवल र देवदहमा राजमार्ग बन्द गराए । अघिल्लो वर्ष पुस ४ गते युवासंघ जिल्ला अध्यक्ष तिवारीको पनि देवदह ढेकाबारनजिकै मोटरसाइकलमा आएका व्यक्तिले गोली हानी हत्या गरेका थिए । प्रहरीले त्यसको साढे २ महिनापछि अवैध हतियार भित्र्याउने तथा हत्या योजना बनाउने मनोज पुनसहित ११ जनाको नाम सार्वजनिक गरेकोमा ७ जनालाई मात्रै पक्राउ गरेको थियो । हत्यामा संलग्न रहेको आरोप लागेका सिद्धार्थनगर नगरपालिका१३ का विकास भनिने सोमबहादुर आले, तिवारीमाथि गोली प्रहार गर्ने सुटर राजु, गढीमाई नगरपालिका१ का श्याम गुरुङ र हतियार तथा गोली दिने र राख्ने देवदह३ सेमरानाका बाबु भन्ने तुलबहादुर सिंजाली अझै फरार छन् । गत भदौ २० मा पनि जिल्लाकै मणिग्रामस्थित सिरिसा मार्बलमा गोली प्रहार भएको थियो । पसलका सञ्चालक दीपक भण्डारीलाई सोध्दै मोटरसाइकलमा आएका २ जनाले उनलाई नभेटेपछि ३ राउन्ड गोली हानेका थिए । गत मंसिर २१ मा सिद्धार्थनगर उद्योग वाणिज्य संघ सिद्धार्थनगरका उपाध्यक्ष कुलप्रसाद न्यौपानेमाथि पनि गोली प्रहार भएको थियो । भैरहवाको गल्लामन्डीस्थित आफ्नै घरमा बसिरहेका बेला साँझ साढे ६ बजेको समयमा मोटरसाइकलमा आएका अज्ञात व्यक्तिले न्यौपानेमाथि गोली प्रहार गरेका थिए ।घटनालगत्तै मनोज पुनले स्थानीय र सञ्चारकर्मीलाई फोन गरी हत्या आफ्नो समूहले गराएको दाबी गरेका छन् । पुन तिवारी हत्याका मुख्य आरोपी हुन् । मलेसियामा रहेको बताइएका पुन प्रहरीको खोजीसूचीमा छन् ।"
दुई आयोगको म्याद एक वर्ष थपिने,"काठमाडौं (कास) संक्रमणकालीन न्याय व्यवस्थापनका लागि गठित दुई आयोगको अवधि थप गर्न सरकारले अध्यादेश ल्याउने भएको छ । मन्त्रिपरिषदको शुक्रबार बसेको बैठकले सत्य निरूपण तथा मेलमिलाप आयोग र बेपत्ता व्यक्तिको छानबिन आयोगको म्याद एक वर्ष थप्ने गरी अध्यादेश राष्ट्रपतिसमक्ष पठाउने निर्णय गरेको हो । दुई आयोगको म्याद थप गर्ने व्यवस्था ऐनमा नभएकाले त्यसलाई सच्याउन संसद् नभएका बेला अध्यादेश ल्याउनुपरेको हो, उद्योगमन्त्री मीन विश्वकर्माले भने, यसलाई अविलम्ब राष्ट्रपतिकहाँ पठाउँदै छौं, शीतलनिवासबाट पारित हुनेबित्तिकै आयोगको म्याद एक वर्ष थपिनेछ । तीन वर्षअघि गठन भएका दुवै आयोगको म्याद निष्कर्षबिनै माघ २६ गते सकिँदै छ । ऐनमा गठन भएको दुई वर्षभित्र काम नसके आयोगको कार्यकाल थप एक वर्ष मात्र लम्ब्याउन सकिने प्रावधान छ । दुई आयोगले पीडितबाट प्राप्त उजुरीमा अनुसन्धानसमेत सुरु गर्न नसकेकाले ऐनको व्यवस्थाअनुसारै २०७३ माघ २६ मा सरकारले एक वर्षका लागि म्याद थप गरिदिएको थियो । तर त्यो एक वर्षको अवधि ११ महिना बितिसक्दा पनि आयोगको काम खासै अघि बढ्न नसकेपछि सरकारले म्याद थप गर्ने निर्णय गरेको हो । दुई आयोगका मुख्य काममा मूलत: पीडितका उजुरीहरूमाथि गहिरो छानबिन गरी सत्य निरूपण गर्ने, दोषीको पहिचान गरी कारबाहीका लागि सिफारिस गर्ने, पीडितको सुरक्षा तथा परिपूरणको व्यवस्था गर्ने, समाजमा मेलमिलापको वातावरण तयार पार्न गर्नुपर्ने कामहरूको अनुसन्धान गरी सरकारलाई त्यसका लागि सिफारिस गर्नलगायत काम दुवै आयोगका छन् । सत्य निरूपण तथा मेलमिलाप आयोगले द्वन्द्वकालमा भएका हत्या, अपहरण, बलात्कार, यातना, घरजग्गा तथा सम्पत्तिको कब्जालगायत मानव अधिकार गम्भीर उल्लंघनका घटनाहरू छानबिन गरी सत्य पत्ता लगाउने तथा दोषीलाई कारबाहीका लागि सरकारलाई सिफारिस गर्ने कार्यादेश पाएको छ ।"
यस्ता हुनेछन् प्रदेशका कार्यालय र निवास,"काठमाडौं  प्रदेशको राजधानी कहाँ होला ? प्रदेश प्रमुख, मुख्यमन्त्री, सभामुख र मन्त्रीहरू कोको बन्लान् ? यी प्रश्नको जवाफसँगै प्रदेश सरकारअन्तर्गतका कार्यालय र उच्च पदस्थहरूको निवासको संरचना कस्तो होला भन्नेबारे पनि अहिले सबैमा चासो छ । यही चासो र सरोकारका बीच सहरी विकास मन्त्रालयले प्रदेशसभा भवन, प्रदेश प्रमुख, मुख्यमन्त्री, सभामुख, मन्त्री, प्रदेशसभा हल, ६ प्रदेश सचिवको कार्यकक्ष र निवासको स्थायी ढाँचा (लेआउट) को प्रारम्भिक प्रस्ताव तयार पारेको छ । र, तत्काल बन्ने अस्थायी संरचनाका लागि समेत यसैलाई आधार बनाइने मन्त्रालयका एक उच्च अधिकारीले जानकारी दिए । मन्त्रालयले कार्यालयहरूका अतिरिक्त निवासका प्रारम्भिक ढाँचा पनि तय गरेको छ । मन्त्रालयको प्रस्तावअनुसार प्रदेश प्रमुख कार्यालयको कुल क्षेत्रफल १६९ वर्गमिटर हुनेछ । जसमा कार्यकक्ष, बैठक कक्ष, पीए कक्ष, पीए प्रशासनिक कक्ष, प्राइभेट कक्ष र शौचालय रहनेछन् । प्रमुखको कार्यकक्षमा करिब २६ लाख रुपैयाँको फर्निचर लाग्ने अनुमान गरिएको छ । त्यसैगरी, प्रदेश मुख्यमन्त्रीको कार्यालय ९८२ वर्गमिटरको हुनेछ, जसमा मुख्यमन्त्रीको कार्यकक्ष, बैठक कक्ष, निजी तथा प्रशासनिक कक्ष, प्रतीक्षालय रहनेछन् । मुख्यमन्त्रीको कार्यकक्षको क्षेत्रफल मात्रै १६९ वर्गमिटर हुनेछ । त्यसबाहेक सोही कार्यालयअन्तर्गत नै एक जना प्रदेश मुख्य सचिवको कार्यकक्षसमेत रहनेछ । जसअन्तर्गत एउटा कार्यकक्ष, बैठक कक्ष, पीए कक्ष, एउटा प्रतीक्षालय र प्राइभेट कक्ष रहनेछन् । त्यसैगरी मुख्यमन्त्रीको कार्यालयअन्तर्गत नै ४ जना सहसचिव, ११ जना उपसचिव, २५ जना शाखा अधिकृत, १४ जना नासु र १२ जना सहयोगी कर्मचारी बस्ने ठाउँसमेत हुनेछ । मुख्यमन्त्रीको कार्यकक्षका लागि मात्र करिब २० लाख रुपैयाँको फर्निचर लाग्ने अनुमान मन्त्रालयको छ । प्रदेशका मन्त्रीहरूका लागि पनि बेग्लाबेग्लै कार्यकक्ष रहनेछन् । प्रदेश मन्त्रीको कार्यकक्षमा बैठक कक्ष, प्रतीक्षालयसहितको निजी तथा प्रशासनिक पीएको कार्यकक्ष र प्राइभेट कक्ष रहनेछन् । यसका लागि करिब १ सय ५६ वर्गमिटर क्षेत्रफल आवश्यक पर्ने मन्त्रालयको अनुमान छ । यसबाहेक प्रदेश मन्त्रालयमा एक जना सहसचिव, दुई जना उपसचिव, दुई जना शाखा अधिकृत र १० जना सहयोगी कर्मचारीसमेत रहनेछन् । जसका लागि करिब ३ सय वर्गमिटर क्षेत्रफल आवश्यक पर्नेछ । प्रदेश मन्त्रीको कार्यकक्षका लागि ८ लाख २० हजार रुपैयाँभन्दा बढी मूल्यको फर्निचर आवश्यक पर्ने प्रस्तावमा उल्लेख छ । प्रदेश सचिवको कार्यालयका लागि भने १०२५० वर्गमिटरको कार्यकक्षको नमुना तयार पारिएको छ, जसमा एउटा कार्यकक्ष, एउटा शौचालय, एउटा बैठक कक्ष, एउटा पीएसहितको प्रतीक्षालय र एउटा निजी कक्ष रहनेछ । सचिवको कार्यकक्षका लागि ५ लाख ७४ हजार रुपैयाँको फर्निचर लाग्ने अनुमान गरिएको छ । सहरी विकास तथा भवन निर्माण मन्त्रालयले प्रदेशसभाको सचिवालयका लागि समेत आवश्यक पर्ने ढाँचा तयार पारेको छ । करिब ३ सय २० वर्गमिटर क्षेत्रफल ओगट्ने उक्त सचिवालयमा सभामुख, प्रदेशसभा सचिव, दुई जना उपसचिव, ६ जना शाखा अधिकृत, एघार जना नासु, सात जना मर्यादापालक र ६ जना सहयोगी कर्मचारी रहनेछन् । सभामुखको कार्यकक्षमा बैठक कक्ष, प्रतीक्षालयसहितको पीए कक्ष, शौचालय र प्राइभेट कक्षसमेत रहेछन् । त्यसले १०२५ वर्गमिटर क्षेत्रफल ओगट्नेछ । सभामुखको कार्यकक्षका लागि ७ लाख ६८ हजार रुपैयाँको फर्निचर लाग्ने अनुमान गरिएको छ । त्यसैगरी ६५५ वर्गमिटरमा फैलिएको प्रदेशसभा सचिवको कार्यालयमा एउटा कार्यकक्ष, एउटा शौचालय, बैठक कक्ष र प्रतीक्षालयसहितको एउटा पीए कक्ष रहनेछ । प्रदेशसभा हलको फरकफरक ढाँचा पनि प्रस्ताव गरिएको छ । प्रदेश १, २, ३, ५ मा २ सय क्षमताको सभाहल रहनेछ भने प्रदेश ४, ६ र ७ मा १५० क्षमताको सभाहल रहनेछ । त्यसैगरी, प्रत्येक प्रदेशमा २ वटा ५० क्षमताको सर्वदलीय बैठक हल हुनेछ । प्रदेशसभा हलमै सभामुख, उपसभामुख, मन्त्री, विपक्षी दलका लागि समेत एकएक वटा कार्यकक्ष रहनेछन् । मिडिया रुम र कन्ट्रोल रुमका अतिरिक्त ४ जना शाखा अधिकृत, ६ जना नासु र २ जना सहयोगी कर्मचारी संयुक्त रूपमा बस्न मिल्ने कोठा पनि रहनेछ । मन्त्रालयले पद हेरेर आवासहरूको भिन्नभिन्न ढाँचा पनि तय गरेको छ । प्रदेश प्रमुखको दुईतले निवासमा शयन, बैठक, भान्सा, डाइनिङसहित १० वटा कोठाका अलावा १५ जना अट्ने मिटिङ हलसमेत रहनेछ । उक्त निवासको क्षेत्रफल करिब २५० वर्गमिटर रहने अनुमान छ । प्रदेश मुख्यमन्त्रीको निवास प्रदेश प्रमुखको निवासभन्दा केही सानो भए पनि समान ढाँचाको प्रस्ताव गरिएको छ । प्रदेश मन्त्रीका लागि भने ५ वटा कोठा र १० जना अट्ने मिटिङ हलसहितको एकतले भवन प्रस्ताव गरिएको छ । त्यसको क्षेत्रफल करिब १६९ वर्गमिटर रहनेछ । त्यसबाहेक प्रदेश मुख्यसचिव १५६ वर्गमिटरको एकतले भवनमा बस्नेछन् । जसमा ८ वटा कोठा र एउटा बैठक हल रहनेछ । १३३ वर्गमिटर क्षेत्रफलमा फैलिएको प्रदेश सचिवको निवासमा भने ८ वटा कोठा रहनेछन् । प्रदेशमा रहने प्रदेश प्रमुख, मुख्यमन्त्री, सभामुख, प्रदेशसभा, प्रमुख सचिवका कार्यालयहरू र निवासका फर्निचरसहितको सजावटका लागि २ करोड ६१ लाख रुपैयाँभन्दा बढी लाग्ने अनुमान पनि मन्त्रालयले गरेको छ । संरचना र लागत प्रारम्भिक प्रस्ताव मात्र भएको र प्रदेशको अस्थायी राजधानीसँगै यसमा हेरफेर हुन सक्ने मन्त्रालयका एक उच्च अधिकारीले बताए ।यो प्रारम्भिक प्रस्ताव मात्र हो, प्रदेश राजधानी निश्चित भएपछि मात्र सबै कुराको निक्र्योल हुनेछ, ती अधिकारीले भने, प्रदेश राजधानीको निर्णयलगत्तै सरकारले यसबारे अन्तिम निर्णय लिनेछ ।"
कांग्रेसमा पौडेल पक्षको छुट्टै भेला,"काठमाडौं (कास) कांग्रेस वरिष्ठ नेता रामचन्द्र पौडेल पक्षीय केन्द्रीय सदस्यहरूले निर्वाचनमा पार्टी पराजय हुनुमा पार्टी सभापति एवं प्रधानमन्त्री शेरबहादुर देउवाको कार्यशैली मुख्य कारक रहेको निष्कर्ष निकालेको छ । पार्टी र सरकार सञ्चालनमा नेतृत्वको कार्यशैली प्रभावी हुन नसकेको ठम्याइ उनीहरूको छ । जनभावनाविपरीतका सरकारका निर्णय र पार्टी सञ्चालनमा तदर्थवाद शैलीले निर्वाचनमा राम्रो परिणाम आउन नसकेको भन्दै पौडेल पक्षीय नेताहरूले कांग्रेस नेतृत्वप्रति असन्तुष्टि जनाएका हुन् ।निर्वाचन समीक्षा र भावी रणनीति तय गर्न पौडेल पक्षीय केन्द्रीय सदस्यहरूको शुक्रबार नक्सालमा बैठक बसेको थियो । बैठकमा वरिष्ठ नेता पौडेल, महामन्त्री शशांक कोइराला, कोषाध्यक्ष सीतादेवी यादव, पूर्वमहामन्त्री प्रकाशमान सिंह, केन्द्रीय सदस्यहरू रामशरण महत, महेश आचार्य, बलबहादुर केसीसहित करिब दुई दर्जन सदस्य उपस्थित थिए । पार्टीले नराम्रो हार बेहोरेपछि पौडेल पक्षीय १४ केन्द्रीय सदस्यको टोलीले यसअघि पनि पटकपटक बैठक राखेर निर्वाचन समीक्षा गर्दै आएको थियो । तर ती बैठकमा शीर्ष सदस्यहरू उपस्थित थिएनन् । १४ जनाको उक्त समूहको संयोजन केन्द्रीय सदस्य नवीन्द्रराज जोशीले गर्दै आएका छन् । केन्द्रीय सदस्य चन्द्र भण्डारी, गगन थापा, धनराज गुरुङलगायत केही युवा नेताले पार्टी नेतृत्व परिवर्तनको बहस चलाइरहेका बेला पौडेल पक्षीय सदस्यहरूले पनि पार्टीको भविष्यका लागि भन्दै निरन्तर नेतृत्व र एजेन्डाका विषयमा छलफल केन्द्रित बनाएका हुन् । जोशीको संयोजनमा रहेको समूहका १४ केन्द्रीय सदस्यमा दीपक गिरी, हृदयराम थानी, रामकृष्ण यादव, कमला पन्त, धनराज गुरुङ, गोविन्द भट्टराई, बद्री पाण्डे, कल्याण गुरुङ, किरण यादव, गुरुराज घिमिरे, सरिता प्रसाईं, रत्ना शेरचन, जीवन परियार छन् । जोशीले पार्टी पराजय हुनुको कारणबारे छलफल गरी केन्द्रीय समितिको बैठकमा संगठन सुधारका लागि सामूहिक दस्ताबेज लैजाने तयारी भइरहेको बताए । पार्टीको भविष्य हेरेर नै यो छलफल अघि बढाएका हौं, उनले भने, पार्टीलाई वास्तविक रूपमै परिवर्तन भएको आभास दिलाउन हामीले यो अभियान थालेका हौं । बैठकमा वरिष्ठ नेता पौडेलले पार्टीलाई एजेन्डाका आधारमा अघि बढाउनुपर्ने भन्दै परम्परागत कार्यशैलीबाट पार्टी नेतृत्व अघि बढदा संगठन कमजोर भएको बताएका थिए । बैठकमा सरकारको कामकारबाही प्रभावकारी हुन नसकेको प्रति धेरैको आलोचना रहेको थियो । तत्कालीन प्रधानन्यायाधीश सुशीला कार्कीविरुद्धको महाअभियोगदेखि प्रहरी प्रमुख नियुक्ति प्रकरणमा पार्टी नेतृत्व जोडिँदा निर्वाचनमा असर पुगेको उनीहरूको धारणा थियो । पौडेल पक्षीय अधिकांश नेताले संसदीय समिति पार्टी विधानविपरीत जम्बो बनाएर उम्मेदवार दिँदा आफ्नो समूहलाई कर्नर मा पारिएको बताएका थिए । पार्टी विधानअनुसार पदाधिकारी नियुक्ति हुन नसकेको, विभाग बन्न नसकेको, केन्द्रीय कार्यसमितिले पूर्णता पाउन नसकेको भन्दै पौडेल पक्षीय केन्द्रीय सदस्यहरूले आगामी केन्द्रीय कार्यसमिति बैठकमा यो मुद्दालाई जोडसाथ प्रवेश गराउने तयारी थालेका छन् । पार्टी सञ्चालन एकल र परम्परावादी शैलीबाट गरिँदै आएको छ । न त संस्थागत रूपमा पार्टी चलेको छ न त पार्टी चलायमान नै छ, पौडेल पक्षीय केन्द्रीय सदस्यहरूको भनाइ थियो, निर्वाचनका बेला पार्टीले कुनै रणनीतिक एजेन्डासमेत लैजान सकेन ।वाम गठबन्धनले स्थिर सरकार र राष्ट्रवादको एजेन्डा दिइरहेका बेला त्यसलाई प्रतिवाद गर्ने गरी एजेन्डा तय गर्न पार्टी बैठकमा छलफलसमेत नभएको भन्दै उनीहरूले नेतृत्वको आलोचना गरेका थिए । अब विधानमा के परिवर्तन गर्ने ? नेतृत्व कसरी अघि बढ्ने ? पार्टी संगठन परिवर्तन भएको आभास कसरी दिने भन्नेजस्ता विषयमा छलफल अघि बढाएका छौं, पौडेल पक्षीय नेता जोशीले भने, यिनै छलफलका आधारमा एउटा दस्ताबेज बनाएर सामूहिक भावना पार्टी बैठकमा लैजान्छौं ।"
कठ्यांग्रिए विपन्न समुदाय,"कसरी बच्ने ?अतुल मिश्र काठमाडौं तराईमधेस क्षेत्रमा केही दिनयता चलेको शीतलहरका कारण बढेको जाडोले उत्पन्न विभिन्न शारीरिक समस्याले मृत्यु हुनेको संख्या बढ्दै गएको छ । जाडोयाममा मुटु रोगी र यो रोगको जोखिम भएकालाई चिसोले हृदयाघात र मस्तिष्कघात हुने सम्भावनासमेत बढ्छ । चिसोले रुघाखोकी, निमोनियाँको जोखिम बढाउनुका साथै दम क्रोनिक अब्सट्रक्टिभ पल्मोनरी डिजिजलगायत समस्यालाई समेत बल्झाउँछ । जाडोले सबैलाई प्रभावित गर्ने भए पनि यो मुख्य रूपमा साना बालबालिका, बुढापाका, घर नभएका, अति विपन्नलाई बढी प्रभावित गर्छ । विशेषज्ञका अनुसार जाडोयाममा शरीरको तापक्रम ३४३५ डिग्रीभन्दा तल झरे शीतांग अर्थात् हाइपोथर्मिया हुन्छ । यसमा हातखुट्टा चिसो हुनुका साथै सास फेर्नसमेत असजिलो हुन्छ । मुटुको चालमा वृद्घि हुनुका साथै रक्तचाप कम हुन्छ । शरीरको तापक्रम कम भएपछि मृत्युसमेत हुन सक्छ ।शरीरको तापक्रम धेरै कम हुँदा बिस्तारै मुटुको चाल, रक्तचाप, रगतको सञ्चार कम हँुदै जाने उल्लेख गर्दै मुटु रोग विशेषज्ञ डा ओममूर्ति अनिल भन्छन्, बिस्तारै मुटुको चाल कम हुँदै धड्कन बन्द भएर बिरामीको मृत्यु हुन्छ ।शीतांग हुँदा शरीरको तापक्रम सामान्य अर्थात् ३५ डिग्री सेल्सियस (९५ डिग्री फरेनहाइट) भन्दा कम हुन्छ । वरिष्ठ छाती रोग विशेषज्ञ प्राडा अर्जुन कार्कीका अनुसार हलुको, मध्यम, गम्भीर र उच्च गरी शीतांग चार प्रकारका हुन्छन् । हलुको शीतांगमा शरीरको तापक्रम ९०९५ डिग्री फरेनहाइट हुन्छ । मध्यम शीतांग हुँदा शरीरको तापक्रम ८२ देखि ९० डिग्री फरेनहाइइट, गम्भीर हुँदा ८२ देखि ६८ डिग्री फरेनहाइटसँगै ६८ डिग्री फरेनहाइटभन्दा कम तापक्रमको स्थितिलाई उच्च मानिन्छ । चिसोले मुटुको चाल बढ्छ । थुप्रै अंगको मांसपेशी आफूलाई न्यानो राख्न ऊर्जालाई बाहिर निकाल्छन् । यो समय रगतको प्रवाहसमेत कम हुन्छ । जाडोमा जीउ काम्न थाले ठण्डी बढेको बुझ्नुपर्छ, यस्तै लुगलुग कामेर बेहोस भए शीतांग भएको ठान्नुपर्छ, डा कार्की भन्छन्, न्यानो ठाउँमा बस्ने, न्यानो लुगा लगाउने, टन्न खाने, न्यानो लुगा छैन भने जतिवटा छन् सबैलाई एकमाथि अर्को गरी लगाएर जाडोबाट बच्न सकिन्छ । मधेसमा बर्सेनि जाडोले ज्यान जाने गरेको तथ्य औंल्याउँदै विज्ञहरूले चिसो प्रभावित ठाउँमा शरीर न्यानो राख्न जाडोमा लगाउने लुगा र ओढ्ने सिरक बढाउन प्रोत्साहित गर्नुपर्ने बताउँछन् । विज्ञका अनुसार शरीरको तापक्रम सामान्यभन्दा १ देखि २ डिग्री कम हुने स्थितिमा हातले काम गर्न असजिलो हुनुका साथै थाकेको अनुभव हुन्छ । २ देखि ४ डिग्री तापक्रम कम हुँदा जीउ काम्न थाल्छ, रगतको नली खुम्चिन्छ, प्रभावित व्यक्ति पहेंलो हुनुका साथै ओठ, कान आदि नीलो देखिन थाल्छ । शरीरको तापक्रम ९० डिग्री फरेनहाइटभन्दा कम हुँदा प्रभावित व्यक्तिको जीउ काम्ने, बन्द हुनुका साथै बोल्न असजिलो हुन्छ । यस्तै, शरीरको तापक्रम ८६ डिग्री फरेनहाइटभन्दा कम हुँदा बिरामी हिँड्न सक्दैन, शरीरका अंगहरूले काम गर्न छाड्छन्, छाला नीलो हुन्छ । मुटुसम्बन्धी समस्या भएकाहरूले जाडोयाममा बिहान, बेलुका अर्थात् बढी चिसोमा मर्निङ वाक वा इभिनिङ वाक गर्नु हुँदैन । घाम लागेपछि हिँड्नु नै स्वास्थ्यका लागि फाइदाजनक हुन्छ । जाडोयामले ल्याउन सक्ने समस्याबाट मुटुरोगीहरू जोगिने मुख्य उपाय भनेकै आफ्नो शरीरलाई सकेसम्म उपयुक्त रूपले न्यानो राख्नु हो । डा ओममूर्तिका अनुसार मुटुसम्बन्धी समस्या भएकाहरूले जाडोमा घरबाहिर निस्कनुपरे बाक्लो स्वीटर वा लुगाफाटो लगाउनुको सट्टा विभिन्न तह (मल्टिपल लेयर) भएको लुगाफाटो लगाएर निस्कनुपर्छ । लुगाको तहको बीचमा ताप धेरैबेरसम्म रहेर जीउलाई न्यानो राख्छ । घरबाहिर निस्कँदा टाउको, घाँटी, कानलाई न्यानो हुने गरी राम्ररी छोप्नुपर्छ । खुट्टामा बाक्लो मोजा, हातमा पञ्जा लगाउन बिर्सनु हुन्न । जाडोमा आफ्नो परिवेशमा उपलब्ध पोषक खानपानले समेत शरीर न्यानो राख्न सघाउँछ । जाडोयाममा अत्यधिक मदिरा सेवनले होस गुमाएर शीतांग हुने समस्यासमेत देखिन्छ । गाउँघरमा जाडोबाट बच्ने उपायका रूपमा मदिरा उपयोग गरिए पनि यसले शरीरलाई झन् चिसो बनाउँछ ।"
भाइरलले ६ को मृत्यु,"जाजरकोट जुनीचाँदे गाउँपालिकामा दुई सातायता फैलिएको भाइरल ज्वरोले ६ जनाको मृत्यु भएको छ । ज्वरोले उक्त गाउँपालिकाका २ हजार स्थानीय बिरामी छन् । ज्वरोले जुनीचाँदे २, मजकोटकी ६५ वर्षीया धनसरा नाथ, ५३ वर्षीया आइती तिरुवा, ७२ वर्षीय सतरूप शाही र नाम नखुलेका ३ नवजात शिशुको मृत्यु भएको हो । भाइरलका कारण उनीहरूको मृत्यु भएको स्वास्थ्यचौकी, बडुलेका इञ्चार्ज हरिबहादुर सिंहले बताए । चिसोका कारण भाइरल प्रकोप फैलिएको र प्रतिरोध क्षमता कमजोर भएकाहरूको मृत्यु भएको सिंहले बताए । उनका अनुसार ज्वरोले जुनीचाँदे १, २ र ३ का २ हजार स्थानीय थला परेका छन् । भाइरल प्रकोप नियन्त्रणमा लिन नसके बिरामीको संख्या बढ्ने उनले बताए । बिरामीमा ज्वरो आउने, हातखुट्टा दुख्ने, चिटचट पसिना आउने, सुक्खा खोकी लाग्ने, घाँटी दुख्ने, श्वासप्रश्वास बन्द हुने, आँखा रातो हुनेलगायत लक्षण देखा परेको सिंहले जानकारी दिए । स्वास्थ्य चौकीमा दैनिक सयभन्दा बढी भाइरलका बिरामी उपचारका लागि आउने गरेको उनले सुनाए ।बिरामी स्वास्थ्य संस्थाभन्दा बढी धामीझाँक्रीकहाँ जाने गरेकाले प्रकोप तीव्र रूपमा फैलिएको सिंहको भनाइ छ । जुनीचाँदे, काप्रा, बडुले, कार्कीगाउँ, मजकोट, आलीमौगाना, डाँडाकोट र परालेमा भाइरल ज्वरोको प्रकोप देखा परेको जुनीचाँदे गाउँपालिकाका अध्यक्ष कृष्ण केसीले बताए । उनका अनुसार गाउँगाउँमा भाइरल ज्वरोले थलिएका स्थानीय धेरै छन् । सबैभन्दा बढी बिरामी मजकोटमा रहेको उनले बताए । एउटै घरका ३४ जनासम्म थला परेका छन्, उनले भने । छेडागार नगरपालिकाको सुवानाउली र टीकाचौरमा पनि भाइरलका बिरामी बढेको उनले बताए । प्रकोप फैलिएको सूचनालगत्तै महामारी फोकल पर्सन कृष्ण खत्रीको टोली जुनीचाँदे पठाइएको जिल्ला स्वास्थ्य कार्यालयका प्रमुख रामबहादुर नेपालीले बताए । रोग प्रभावित क्षेत्र सदरमुकामबाट ३२ कोस टाढा रहेको उनले जानकारी दिए । रोग प्रभावित क्षेत्रमा एक ट्याक्टर औषधिका साथै स्वास्थ्यकर्मी पठाइएको उनले जनाए । रोग पहिचानका लागि टेक्निसियनसहित एच१एन१ को टेस्ट किडसमेत प्रभावित क्षेत्रमा पठाइएको उनले बताए । प्रभावित क्षेत्रमा प्राथमिक स्वास्थ्य केन्द्र गर्खाकोटबाट डा पवन शाक्य नेतृत्वको टोली पनि पठाइएको कार्यालय प्रमुख नेपालीले बताए ।"
२३ दिनदेखि किस्ट ठप्प,"ललितपुर ग्वार्कोस्थित किस्ट मेडिकल कलेज शिक्षण अस्पताल २३ दिनदेखि ठप्प छ । अस्पतालमा कार्यरत नर्सलगायत कर्मचारीले कलेज व्यवस्थापनले आफ्नो माग सुनुवाइ नगरेको भन्दै आन्दोलन गरेपछि अस्पताल ठप्प भएको हो । अस्पताल ठप्प हुँदा बिरामीको उपचार मात्र रोकिएको होइन, कलेजमा अध्ययरत एमबीबीएस पाँचौं र बीडीएस (डेन्टल) चौथो वर्षमा अध्ययरत विद्यार्थीको प्रयोगात्मक परीक्षा पनि प्रभावित भएको छ । उपचार गराउन आउने बिरामी त्यसै फर्कन बाध्य छन् । फलोअपमा आउने बिरामी पनि मर्कामा छन् । अहिले अस्पताल बिरामीविहीन भएको छ ।कर्मचारीले अस्पतालको विनियमावली श्रम ऐनअनुसार हुनुपर्ने, तलबभत्ता समयनुकूल वृद्धि, औषधोपचार र जोखिम भत्ता नपाइएको बताएका छन् । यस अलावा अस्पतालमा ठेकेदारमार्फत कर्मचारी आपूर्ति बन्द गर्नुपर्नेलगायत १५ बुँदे माग राखेर उनीहरूले आन्दोलन गरेका हुन् । कर्मचारीको सेवासुविधाबारे अस्पताल प्रशासनसँग दुई वर्षअघि सम्झौता भएको थियो । कर्मचारले सम्झौता कार्यान्वयन गर्न ६ महिनादेखि अस्पताल व्यवस्थापनलाई ध्यानआर्कषण गराउँदै आएको बताएका छन् । तर, अस्पताल प्रशासनले समस्या समाधान गर्न चासो नदिएकाले कडा रूपमा प्रस्तुत भएको कर्मचारीको भनाइ छ । अखिल नेपाल स्वास्थ्य श्रमिक संघ किस्ट अस्पतालका अध्यक्ष रूपेश केसीले अस्पताल प्रशासनले पटकपटक माग पूरा गरिदिने आश्वासन दिए पनि कार्यान्वयन नगरेको बताए । कर्मचारी वार्तामा बस्न तयार छन्, उनले भने, तर माग सुनुवाइ गर्नुपर्ने डरले अस्पालत व्यवस्थापन पक्ष सम्पर्कविहीन भएको छ । उनले अस्पतालका वरिष्ठ प्रशासक अक्षयप्रसाद गौतमलगायत कर्मचारीसँग धेरै पटक वार्तामा बसिकेको बताए । कर्मचारीको माग अस्पताल सञ्चालकसमक्ष पुर्याउने आश्वासनबाहेक वार्तामा कुनै प्रगति भएन, उनले भने, त्यसैले अब सीधै सञ्चालकसँग मात्र वार्तामा बस्छौं । उनले सेवा बन्दले मर्कामा परेका बिरामी र विद्यार्थी पक्षको जिम्मेवारी अस्पताल व्यवस्थापन पक्षले लिनुपर्ने बताए ।अस्पतालमा ३ सय ७५ कर्मचारी छन् । कर्मचारीका अनुसार २०७२ असारबाट प्रत्येक कर्मचारीको मासिक तलबबाट १५ प्रतिशत र अस्पताल व्यवस्थापनबाट १ प्रतिशत रकम व्यहोर्ने गरी कर्मचारी कल्याणकारी कोष खडा गरिएको थियो । अहिले कोषमा जम्मा भएको रकमबारे कर्मचारी अनभिज्ञ छन् । अस्पताल व्यवस्थापन पक्षसँग सम्झौता अनुसार कर्मचारी स्वयंले उपचार गराएबापत पाउने ८० प्रतिशत र परिवारलाई गराएबापत पाउने ४० प्रतिशत छुट पनि पाएका छैनन् । किस्टबाट अर्को अस्पतालमा रिफर गर्नुपरेमा कर्मचारीले पाउने २ लाख रुपैयाँ पनि नपाएको कर्मचारीको गुनासो छ । नेपाल स्वास्थ्यकर्मी तथा कर्मचारी युनियन किस्ट अस्पतालका अध्यक्ष यमबहादुर श्रेष्ठले सञ्चालकको व्यक्तिगत स्वार्थका कारणले अस्पताल परिसरको फार्मेसीसमेत व्यक्तिलाई सञ्चालन गर्न दिएको आरोप लगाए । फार्मेसी सेवाग्राहीको हितका लागि अस्पताल प्रशासन आफंैले सञ्चालन गर्नुपर्छ, उनले भने, अस्पताल प्रशासनले व्यक्तिगत स्वार्थका लागि ठेकेदार कम्पनी ग्लोबल टेन्डर संस्थाबाट कर्मचारी आपूर्ति गर्ने गरेको छ । उनले बिहान, दिवा र राति काम गर्ने कर्मचारीलाई खाना खान जानसमेत समय छुट्याइएको बताए । कर्मचारी तनाव र चापमा काम गर्न बाध्य छन्, उनले भने, उनीहरूलाई जोखिम भत्ता पनि छैन ।अस्पताल प्रशासनले भने कलेजमा १ सय ५० जना विद्यार्थी मात्र भर्ना गर्न पाइएकाले कर्मचारीको माग पूरा गर्न नसकिने दाबी गर्दै आएको छ । अस्पतालका वरिष्ठ प्रशासक गौतमले सरकारले विद्यार्थी भर्ना सिट र शुल्क सीमित गरिदिँदा समस्या भएको बताए । अस्पतालको आम्दानी कम भएकाले माग पूरा गर्न गाह्रो परेको हो, उनले भने, कलेज ऋणमार्फत सञ्चालन भइरहेको छ । उनले अस्पताल परिसरको फार्मेसी निजीसार्वजनिकसाझेदारी (पीपीपी) मोडेल अनुसार सञ्चालनमा ल्याएको दाबी गरे । कर्मचारी कल्याणकारी कोषको रकम पनि सुरक्षित छ, उनले भने, कर्मचारी काममा नफर्केकाले वार्ता हुन नसकेको हो । श्रम विभागले वार्तामार्फत् समस्या समाधान गर्न आग्रह गर्दै अस्पालतको नाममा शुक्रबार काटेको पत्र अस्पताल सञ्चालकले बुझ्न मानेनन् । श्रम विभागका प्रवक्ता रुद्रप्रसाद पौडेलले किस्टका सञ्चालकले पत्र बुझ्न नमानेपछि अस्पताल परिसरको सूचना बोर्डमा टाँस गरिएको बताए । पत्र बुझ्न नमानेकाले कानुनी प्रक्रिया अनुसारअगाडि बढाएका छांै, उनले भने, पत्रमार्फत अस्पतालका सञ्चालकलाई सोमबार कर्मचारीसँग वार्ता बस्न अनुरोध गरेका छौं ।"
रानीपोखरीमा लाखौं स्वाहा !,"काठमाडौं काठमाडौं महानगरपालिकाका मेयर विद्यासुन्दर शाक्यले आफूले गरेको प्रतिबद्धता पूरा गर्ने हो भने रानीपोखरीमा बनाइएका सबै संरचना भत्काउनुपर्ने हुन्छ । यी संरचना भत्काइएन भने प्रताप मल्लले बनाएकै शैलीमा रानीपोखरी बनाउन सकिँदैन । रानीपोखरी पुनर्निर्माण गर्न बनेको विज्ञ समितिले पनि कंक्रिट वाल भत्काउनुपर्ने सुझाव दिइसकेको छ । यो संरचना भत्काउँदा काठमाडौं महानगरपालिकाको लाखौं रुपैयाँ बालुवामा पानी हुने भएको छ । काठमाडौं महानगरले ठेकेदारलाई काम परिचालन गर्न २० प्रतिशत रकम दिएको छ । त्यसबाहेक ठेकेदारले थप रकमसमेत माग गरेका छन् । महानगरका प्रवक्ता ज्ञानेन्द्र कार्कीका अनुसार रानीपोखरी पुनर्निर्माण गर्न ६ करोड ३१ लाख रुपैयाँमा ठेक्का दिइएको थियो । त्यतिबेलै काम परिचालन गर्न २० प्रतिशत रकम दिएका हौं, प्रवक्ता कार्कीले भने, यो दुई वर्ष पहिला ठेक्का सम्झौता गर्दा दिइएको हो । त्यसयता रकम दिएका छैनौं । तर ठेकेदारले माग गरिराखेका छन् ।कुल ठेक्का रकमको २० प्रतिशत लिंदा ठेकेदारले १ करोड २६ लाख २० हजार रुपैयाँ लगेको देखिन्छ । पुनर्निर्माणको ठेक्का वल्र्डवाइड कँडेल केनकेभी जेभीले पाएको छ । रानीपोखरीमा पहिला पनि यही ठेकेदार कम्पनीले कंक्रिट मिसाएको थियो । २०७३ चैतमा निर्माण सम्पन्न गर्न कम्पनीले ठेक्का पाएको थियो । महानगरले यसको लागत १० करोड रुपैयाँ लाग्ने अनुमान गरेको थियो । अनुमान गरिएकोभन्दा झन्डै ४ करोड रुपैयाँ कममा ठेकेदार कम्पनी काम गर्न तयार भएको थियो । ठेकेदारले तोकिएको समयमा काम सम्पन्न नगरेको कार्कीले बताए । स्रोतका अनुसार महानगरले ठेकेदार कम्पनीलाई कालोसूचीमा राख्ने तयारी गरेको थियो । यही थाहा पाएर कम्पनीले रातारात काम गरेको महानगरका कर्मचारी बताउँछन् । ठेकेदारले फेरि म्याद थप्न माग गरेका छन् । रातारात रानीपोखरीमा कंक्रिट मिसाएर ठेकेदारले रकम माग गरेका छन् । थप ८५ लाख रुपैयाँ माग गरेका छन्, कार्की भन्छन्, महानगरले दिएको छैन । ठेकेदारको म्याद थप्नेनथप्ने निर्णय पनि बोर्ड बैठकले गर्छ ।स्थानीय भने पहिला सबै सम्पदा मास्ने गरी काम गरेकाले ठेकेदारलाई कामै दिन नहुने बताउँछन् । उल्टै जरिवाना तिराउनुपर्छ, स्थानीय तेजरत्न वज्राचार्य भन्छन्, अब ठेकेदारले सम्पदा बनाउन सक्दैनन् भन्ने उहादरण हो रानीपोखरी । ठेक्कामा नदिई हाम्रा प्राचीनकालीन गढी जानेका दक्ष कामदारबाट अब काम गराउनुपर्छ ।स्थानीयवासी, सम्पदाप्रेमीलगायतले मापदपण्डविपरीत संरचना बनाउनेलाई उन्मुक्ति दिन नमिल्ने बताएका छन् । हामीले पनि मापदण्डविपरीत काम भयो । हामी सडकमा उत्रियौं । खबरदारी गर्यौं, सम्पदाप्रेमी सुमना श्रेष्ठ भन्छिन्, दबाबै दिएर बालगोपालेश्वर मन्दिर पुनर्निर्माण रोकियो । महानगरले बनाउन नसक्ने भनेपछि पुरातत्त्व विभागले आफैं बनाउने जिम्मा लियो । पहिला राखिएको कंक्रिट भत्काएर प्राचीन निर्माण सामग्री प्रयोग गरियो । यो जान्दाजान्दै फेरि महागरले किन त्यही गल्ती गरेको ? हामीले राजस्व तिरेको रकम यसरी स्वाहा पार्न पाइन्छ ? यसमा दोषीलाई कारबाही गर्नुपर्छ । विज्ञ समितिले यसमा पनि सुझाव देओस् ।"
ओली बैंकक जाने,काठमाडौं (कास) पूर्वप्रधानमन्त्री एवं एमाले अध्यक्ष केपी ओली स्वास्थ्य परीक्षणका लागि बैंकक जाने भएका छन् । प्राडादिव्या सिंह शाहका अनुसार ओली पुस २६ गते बैंकक जान लागेका हुन् । केही वर्षदेखि ओलीको त्यहाँको एक अस्पतालमा नियमित स्वास्थ्य परीक्षण हँुदै आएको छ । केही दिनअघि उनी झाडापखालाले बिरामी भएका थिए ।
महागुठीको बिक्री कक्ष,"काठमाडांै (कास) नेपाल चर्खा प्रचारक गान्धी तुलसी स्मारक महागुठी ले शुक्रबारदेखि काँडाघारीमा बिक्री कक्ष सञ्चालन गरेको छ । महागुठीद्वारा सञ्चालित सिलाइ बुनाइ तालिमबाट उत्पादित खादी, सुतीजन्य कपडा बिक्रीका लागि कक्ष सञ्चालन गरिएको हो । तुलसीमेहर श्रेष्ठको १२२ आंै जन्मजयन्तीको अवसरमा कक्ष सञ्चालनमा ल्याइएको हो । बिक्री कक्षमा बालबालिकाका खेलौनादेखि महिलाका दोसल्ला, फरिया लगायतका सामग्री छन् ।"
कृषि सुधार्न के गर्ने ?,"हाम्रो खानेकुराको मुख्य स्रोत कृषि पलायनको संघारमा छ । आधुनिक भनिने औद्योगिक कृषि घट्दो उत्पादन, उत्पादनशीलता, मानव तथा प्रकृतिको स्वास्थ्यमा देखिएका विकराल समस्याले ग्रसित हुन पुगेको छ । मुख्यत: खनिज ऊर्जा, रसायन, विषादी, हर्मोन र प्लास्टिकमा आधारित खेती प्रणाली गम्भीर समस्या बनेको छ । सँगै, जलवायु परिवर्तनका असर तथा प्रभाव खेतीपातीमा क्रमश: देखिन थालेका छन् । तापक्रम र वर्षाको अनिश्चितताले धेरैजसो ठाउँमा बीउ उम्रिनेदेखि बिरुवा हुर्किने, फुल्ने, फल्ने र दाना लाग्ने कुरामा समेत नकारात्मक असर परेको छ । जलवायु परिवर्तनका असरलाई समयमै सम्बोधन गर्न सक्षम खेती प्रणाली अपनाउन नसके हाम्रो खेतीपाती सदाका लागि लोप हुनेछ ।चार दशकदेखि नेपालको कृषि निरन्तर ओरालो लागेको छ । यसले एकातिर हामीलाई खानेकुरामा निरन्तर परनिर्भर बनाउँदै हीनताबोध र कुण्ठा बढाउँदै लगेको छ भने अर्कोतर्फ समुदायस्तरसम्मै नेपालमा प्रतिस्पर्धी खेतीपाती सम्भव छैन भन्ने सामाजिक मनोविज्ञान विकास गर्न उक्साएको छ । यी दुवै कुरा समृद्धिका बाधक हुन् । खेतीपातीलाई वास्तविक अर्थमा फाइदाजनक बनाउने, बढ्दो खेतीपाती छाड्ने क्रम रोक्ने, बाँझो जमिनमा पुन: खेती गर्ने परिस्थिति तयार पार्ने, बढ्दो कृषि उपजको आयात रोक्ने र स्वस्थ खानेकुराको स्वच्छ कृषि प्रणाली अपनाउनेजस्ता आधारभूत सवाल सम्बोधन गर्न नसक्दा नै हाम्रो कृषिको यो हविगत हुन पुगेको हो । मुख्यत: कृषि विकासका प्रयत्न हाम्रा आफ्नै विशेषताका आधारमा निर्देशित नहुनु हो । अहिले पनि हाम्रा कृषिका प्रयत्नहरू हरितक्रान्ति ढाँचाका व्यापारिक खाद्यबाली, पशुबस्तु, फलफूल तथा तरकारी उत्पादन गर्ने काममा मात्र सीमित छन् । अहिले कृषिक्षेत्रको दिगो विकासका लागि के गर्नुपर्ला भनेर चर्चा हुन थालेको छ । कृषिको दीर्घकालीन रूपान्तरणका लागि सरकारले कृषि विकासका अल्पकालीन, मध्यकालीन र दीर्घकालीन सोचका साथै यसको संक्रमण व्यवस्थापन कार्ययोजना बनाउन आवश्यक छ । यस्तो कार्ययोजनाले मात्र सरकारले तत्काल गर्नुपर्ने प्राथमिकताका महत्त्वपूर्ण सवाल र संरचना पहिचानसँगै नीति तर्जुमा गरी दीर्घकालीन कृषि विकासका आधार तयार गर्न सकिन्छ । नेपालको सन्दर्भमा मौलिक विशेषतालाई आधार मान्दै निर्देशक सिद्धान्त (सीमा र सम्भावना) निर्धारण गरी कृषि विकासको ढाँचा तयार गर्नुपर्छ । मुख्यत: नेपालजस्तो मुलुकको कृषि विकासको प्राथमिकता गरिबी, खाद्यान्न अभाव र कुपोषणलाई सम्बोधन गर्ने हुनुपर्छ । नेपालको भौगोलिक अवस्था, कृषि जमिनको उत्पादनशीलता र जैविक विविधताले अन्य समतल मैदानी कृषि प्रणालीसँग यसको उत्पादकत्व र व्यावसायिक परिणाम दुवैमा प्रतिस्पर्धा हुन सक्दैन । यस्तो उत्पादनशीलताले अन्तर्राष्ट्रिय बजारमा मुनाफाका आधारमा गरिने प्रतिस्पर्धा गर्नै सक्दैन । तसर्थ नेपालले कृषि विकासलाई तुलनात्मक लाभका आधारमा प्रस्तुत गर्नुपर्छ । यसको अर्थ के हो भने नेपालको विविध तर विशिष्ट कृषि उत्पादन प्रवद्र्धन गर्ने कुरा बेग्लै ढंगले हेरिनुपर्छ । स्थानीय उत्पादनको प्रवद्र्धन दिगो कृषिका मापदण्डमा तयार पारिनुपर्छ जसले गर्दा स्थानीय उपभोगभन्दा बढी भएका यस्ता उत्पादनहरूले विशिष्टताका आधारमा तुलनात्मक रूपमा राम्रो राष्ट्रिय तथा अन्तर्राष्ट्रिय बजार पाउन सक्छन् ।अर्को कुरा, कृषि विकासको रणनीति निर्माण गर्दा छिमेकी मुलुकको कृषि र यसले नेपाली कृषि अर्थतन्त्रमा पर्ने प्रभावलाई नजरअन्दाज गर्न सकिँदैन । अहिलेको अवस्थामा भारत तथा चीनले गरेको कृषिको विकासलाई विश्लेषण नगरी बढ्दो कृषिको विश्वव्यापीकरण र क्षेत्रीय व्यापारको सन्तुलन बुझ्न सकिँदैन । नेपालको कृषि अर्थतन्त्र यी ठूला छिमेकीको कृषि अर्थतन्त्रको तुलनामा निकै कमजोर भएकाले यसले उनीहरूसँग प्रतिस्पर्धा गर्न सक्दैन । तसर्थ नेपाली कृषि अर्थतन्त्रको ढाँचा विश्वव्यापी प्रतिस्पर्धाभन्दा स्थानीय विशिष्टतामा आधारित तुलनात्मक लाभ लिने दृष्टिकोणबाट विकास गरिनुपर्छ । यो दृष्टिकोणको सफल कार्यान्वयनका लागि कृषि विकासका आयामलाई समष्टिमा हेर्न सक्नुपर्छ । यस अर्थमा हामीले अपनाउने कृषि प्रणाली कस्तो हुने भन्ने प्रश्न धेरै पेचिलो छ । वाम गठबन्धनले भनेजस्तो १० वर्षमा प्रांगारिक मुलुक बनाउने हो भने अहिलेदेखि नै यसका पूर्वाधार तयार गर्ने योजनामा काम गर्नुपर्छ । कम्तीमा रासायनिक मलको अनुदानमा कटौती र खतरनाक विषादीमा रोक लगाउँदै जैविक मल र विषादी बनाउन किसानलाई प्रोत्साहन गरे मात्र पनि यसतर्फको यात्राका पाइला पत्यारिला हुनेछन् । सँगै, स्थानीय जैविक क्षेत्रका आधारमा स्थानीयस्तरमै कृषिका योजना बनाउने दृष्टिकोण चाहिन्छ नत्र योजना व्यवहारमा लागू गर्न सकिँदैन । तसर्थ सरकारले यस कुरालाई प्राथमिकतासाथ सम्बोधन गर्न निम्न प्रस्तावमा ध्यान दिनुपर्छ : पहिलो, स्थानीय सरकारले कृषि प्रवद्र्धन गर्ने कार्यलाई सहजीकरण गर्ने स्पष्ट दृष्टिकोण बनाउन सके मात्र यो कामको सुरुवात सम्भव छ तर अहिलेको कृषि कर्मचारीतन्त्र नै यसको बाधक छ । यसले नेपालको कृषि सपार्न सघाउने छाँट देखाएको छैन । तसर्थ यसको पुनर्गठन गरी स्थानीय सरकार र किसानप्रति जिम्मेवार कृषि कर्मचारी संयन्त्र बनाउनुपर्छ । दोस्रो, कृषि जमिन व्यवस्थापन कृषि विकासको अनिवार्य सर्त हो । कृषि जमिनको चाक्लाबन्दी र करारको कानुनी व्यवस्था गरी स्थानीय विशेषताका आधारमा खेती गर्ने आधार तयार गरिनुपर्छ । यसका लागि अन्य मुलुकमा गरिएका खेतीयोग्य जमिन व्यवस्थापनका अभ्यासको अनुभव र खोजका आधारमा नेपाली परिवेशअनुरूप कार्ययोजना बनाउनुपर्छ । तेस्रो, किसानको पहिचान, क्षमता वृद्धि, लगानी र उद्यमशीलताको विकासबिना कृषि क्षेत्रको सुधार सम्भव छैन । खेतीपातीले घर धान्न नसकेर लाखौं किसान रोजगारीका लागि बाहिरिएको अवस्थामा कृषि श्रमिकको अभावसँगै कृषि उत्पादन लागत बढ्न गएको छ । यस्तो लागत घटाउन गरिएका सरकारी सेवा र अनुदानका कार्यक्रम किसानसम्म पुग्न सकेका छैनन् । स्थानीय सरकारमार्फत यी सेवा र अनुदान वास्तविक किसानकामा पुग्ने पारदर्शी संयन्त्र तत्कालै बनाउनुपर्छ । कृषिक्षेत्र किसानहरूको सामाजिक उद्यमका साथै पर्यावरणीय सेवाको क्षेत्र हो । यसलाई राज्यले यसै सन्दर्भमा परिभाषित गरी कृषि क्षेत्रमा संलग्न उद्यमी र किसानलाई वर्गीकृत गर्नुपर्छ । राज्यले साना तथा भूमिहीन किसानलाई कृषिसेवा तथा लगानीमा विशेष प्राथमिकता दिनुपर्छ । कृषि उद्यमी जसलाई ठूला किसान पनि भनिन्छ, उनीहरूका लागि लगानीको वातावरण बनाई नियामक र सहजीकरणको भूमिका निर्वाह गर्नुपर्छ । खाद्यान्नका लागि राज्यले बजारलाई स्थानीय सरकारको नियन्त्रणमा नियमन गर्नुका साथै कृषि सहकारीमार्फत बजार व्यवस्थापन गर्ने प्रणाली विकास गर्नुपर्छ तर खाद्यान्नबाहेकका तुलनात्मक लाभका कृषि उपज प्रवद्र्धनका लागि खुला बजारलाई गुणस्तरीय सेवाका आधारमा प्रतिस्पर्धात्मक बनाउनुपर्छ ।चौथो, एकातर्फ कृषि जनशक्तिको व्यापक पलायन भइरहेको छ भने अर्कोतर्फ उपलब्ध कृषि जनशक्ति उपयुक्त र पर्याप्त पनि छैन । कृषि शिक्षालाई व्यावहारिक, प्रयोगात्मक र स्थानीय आवश्यकतालाई सम्बोधन गर्न सक्ने ज्ञान, सीप विकास गर्ने सोचसहित परिमार्जन गर्न आवश्यक छ । यसका साथै किसानको खेतीबारीमै प्राविधिक सेवा पुर्याउने दृढता र त्यहीअनुसारको उपयुक्त जनशक्ति निर्माणमा जोड दिनुपर्छ । कृषि विकासमा शिक्षा, अनुसन्धान र प्रसारको महत्त्वपूर्ण योगदान हुन्छ । नेपालमा यी तीनैवटा क्षेत्रका बीचमा तालमेल नभएको र यी कुनैले पनि प्रभावकारी ढंगले काम नगरेको कुरा छर्लंगै छ । सँगै, कृषि क्षेत्रबाट युवा किसान पलायन हुनुमा हाम्रो शिक्षा पद्धतिसमेत उत्तिकै जिम्मेवार छ । आधारभूत र माध्यमिक शिक्षामा कृषिलाई प्राथमिकतामा राखी मानव जीवन, जीविका, आम्दानी र रोजगारीका लागि यसको योगदान, दिगो कृषि प्रणाली र खानेकुरा उत्पादनमा किसानको भूमिकाबारे सकारात्मक सोच विकास गर्न सघाउने नीति र योजना अघि बढाउनुपर्छ ।पाँचौं, जलवायु परिर्वतन कृषि क्षेत्रमा देखिएको मानव सिर्जित महत्त्वपूर्ण पर्यावरणीय चुनौती हो । कृषि प्रविधिलाई जलवायुमा आएको परिवर्तनसँगै अनुकूलन नगरी अबको कृषि बचाउन कठिन छ । अहिले भएका कृषि प्रविधि र ढाँचाहरूलाई अनिश्चितता र जोखिम व्यवस्थापन गर्ने स्थानीयतामा आधारित कृषि प्रणालीको रूपान्तरण मात्र एउटा बलियो विकल्प हो । जलवायु परिवर्तनको जोखिम कम गर्न कृषि क्षेत्रमा अनुसन्धानको टड्कारो खाँचो छ । जलवायु जोखिमको उपयुक्त मूल्यांकन नभएसम्म जलवायु परिवर्तनलाई प्रभावकारी सम्बोधन गर्ने योजना र कार्यक्रम बनाउन असम्भव छ । समग्रमा, अहिलेसम्म यसको प्रभावकारी मूल्यांकन भएको पनि छैन । यस्तो अवस्थामा जलवायुको कृषिमा पर्ने असर घटाउन योजनाबेगर व्यवहारमा लागू गर्ने कार्ययोजना बन्नै सक्दैन । तसर्थ प्रादेशिक तथा स्थानीय सरकारले यस सवालको सम्बोधन गर्न उपयुक्त नीति तत्कालै बनाउन अपरिहार्य छ ।उल्लिखित आयामहरूको वस्तुपरक विश्लेषण गरी समग्र कृषि विकासको ढाँचा तयार गर्नुपर्छ । यस्तो ढाँचा तयार गर्दा स्थानीय, राष्ट्रिय तथा अन्तर्राष्ट्रिय सन्दर्भ, कृषि क्षेत्रको वासलात, स्थानीय विशेषतामा आधारित खाद्य संस्कृति तथा कृषि प्रणाली साथै अन्य अवसर तथा जोखिमको उचित मूल्यांकन गर्नुपर्छ । यी दृष्टिकोणका आधारमा गरिने आवधिक योजनाले मात्र नेपालको कृषि सपार्न सकिन्छ तर त्यसका लागि दृढ इच्छाशक्ति भएको राजनीतिक नेतृत्व चाहिन्छ । पौडेल खाद्य तथा दिगो कृषिका अभियानकर्ता हुन् ।"
सुपर बोन्साई,"हाम्रा प्रधानमन्त्री शेरबहादुर देउवा एउटा सुपर बोन्साई हुनुहुन्छ । सुपर बोन्साई भएकाले प्रधानमन्त्री देउवालाई प्रधानमन्त्रीको कुर्सीबाट अलग पार्न असाध्यै गाह्रो भइरहेको छ । ज य गणेशाय नम: ।हामीलाई नेपाली साहित्य पढाउने गुरुले केही ठूला मानिसका नाम टिपाउनुभएको थियो जनक, सीता, अरनिको, अंशुवर्मा, भृकुटी, गंगालाल श्रेष्ठ, तेन्जिङ शेर्पा, भानुभक्त आचार्य, मोतीराम भट्ट, गोपालप्रसाद रिमाल, हृदयचन्द्रसिंह प्रधान, पारिजात, पासाङ ल्हामु शेर्पा । यिनीहरूमध्ये कुनै एकलाई मन पराएर निबन्ध लेख्नुपर्नेछ । यो वार्षिक परीक्षामा पास हुनका लागि निकै इम्पोर्टेन्ट छ तर मलाई यी कुनै नाम पनि त्यति मन परेन । किनभने मेरो मनपर्ने नाम अर्कर्ै छ हाम्रो प्रधानमन्त्री शेरबहादुर देउवा । अहिले उहाँ जतिको इम्पोर्टेन्ट अरू कोही छैन ।नेपाली पढाउने पण्डित सोमनाथ शास्त्री सरले क्लासमा बराबर सम्झाउनुहुन्थ्यो निबन्ध साहित्यिक पाराले लेख्नुपर्छ । यसमा कुनै राम्रो उपमा दिएर लेखे झन् राम्रो हुन्छ बाबुहरू सर, उपमा भनेको के हो ? हाम्रो फस्टब्वाइ दामोदरले सोधेको थियो । र उहाँले यसको जवाफमा भन्नुभएको थियो कुनै विशेष कुरासँग दाँजेर लेख्नु नै उपमा हो । जस्तो भगवान् गौतम बुद्ध । अथवा महाकवि लक्ष्मीप्रसाद देवकोटा । यहीबमोजिम आज म हाम्रा प्रधानमन्त्री शेरबहादुर देउवाका विषयमा एउटा उपमा राखेर निबन्ध लेख्दै छु बोन्साई प्रधानमन्त्री देउवा ।मसँग यो सोधिएला प्रधानमन्त्री शेरबहादुर देउवा त बुझिएकै हो, तर बोन्साई भनेको के हो ? एक पटक हाम्रा विज्ञान सर चित्ररत्न तुलाधरले क्लासमा पढाउनुभएको थियो बोन्साई एकखाले जापानी तरिका हो । यसमा ठूलाठूला रुखलाई सानो पार्ने गरिन्छ । यस्तो पुड्को रुखलाई कुनै गमलामा पनि राख्न सकिन्छ । अनि बैठककोठामा सजाएर राखे पनि हुन्छ । खुबै राम्रो देखिन्छ । यो सुनेर मेरो मनमा झट्ट आयो यसमा त विज्ञानको चमत्कार भन्ने निबन्ध पनि लेख्न सकिन्छ । यो पनि उत्तिकै इम्पोर्टेन्ट छ । तर आज प्रश्नपत्रमा छ कुनै एक मनपर्ने व्यक्तिबारे निबन्ध लेख । त्यसैले म मलाई मनपर्ने प्रधानमन्त्री शेरबहादुर देउवामाथि निबन्ध लेखिरहेको छु । हाम्रो साहित्यका गुरुले सिकाएजस्तै साहित्यिक उपमा दिएर बोन्साई प्रधानमन्त्री देउवा । र पुगनपुग ६ फुटे अग्लो हाम्रा प्रधानमन्त्री शेरबहादुर देउवालाई बोन्साई भन्नु एउटा चमत्कार नै त हो ।हाम्रा प्रधानमन्त्री शेरबहादुर देउवा पटके प्रधानमन्त्री भएकाले पटकपटक प्रधानमन्त्री भइसक्नुभएको छ । र एकदुई पटक फेरि पनि प्रधानमन्त्री बन्नुहुनेछ भनी उहाँको ज्योतिषीको जोखनाले बताएको छ । यस्तो राजनीतिक उचाइको मानिसलाई कसरी बोन्साई बनाउने ? यो हुनै सक्दैन । तर यसका लागि हामीले कुनै झन्झट गरिरहनुपर्दैन । किनभने उहाँ आफैं बोन्साई बन्नतिर जोडतोडले लाग्नुभएको छ । यहाँ एउटा कुरा भने भन्नैपर्छ, हाम्रा प्रधानमन्त्री शेरबहादुर देउवा बोन्साई भए पनि कुनै चानेचुने बोन्साई चाहिँ भन्न मिल्दैन । बोन्साईहरू थरीथरीका हुन्छन् । र उहाँ राजनीतिक बोन्साईको कोटीमा पर्नुहुन्छ ।हाम्रा प्रधानमन्त्री शेरबहादुर देउवा एकैपटक बोन्साई नभएर बिस्तारैबिस्तारै बोन्साई हुनुभएको हो । सबभन्दा पहिले उहाँले आफ्नो पार्टी नेपाली कांग्रेस पार्टीलाई बोन्साई बनाउनुभयो । यसमा त्यतिसाह्रो मिहिनेत गर्नुपरेन । किनभने नेपाली कांग्रेस पार्टीको चुनाव चिह्न रुख हो । र खासमा रुखलाई नै बोन्साई बनाउने चलन छ । यसरी आफ्नो पार्टीलाई बोन्साई बनाइसकेपछि उहाँ पनि अटोमेटिक ढंगले बोन्साई हुनुभयो । बोन्साई प्रधानमन्त्री शेरबहादुर देउवा । र हालसम्म पनि उहाँको बोन्साई हुने काम रोकिएको छैन । यो कसरी भने उहाँले यसपटकको चुनावमा नराम्ररी हारेर पनि प्रधानमन्त्रीको कुर्सी छाड्नुभएको छैन । बरु त्यसमा चपक्क टाँसिएर बसिरहनुभएको छ । यसले उहाँलाई एउटा बोन्साई मात्र नभएर सुपर बोन्साई नै बनाएको छ । असलमा हाम्रा प्रधानमन्त्री शेरबहादुर देउवा एउटा सुपर बोन्साई हुनुहुन्छ ।सुपर बोन्साई भएकाले प्रधानमन्त्री शेरबहादुर देउवालाई प्रधानमन्त्रीको कुर्सीबाट अलग पार्न असाध्यै गाह्रो भइरहेको छ । तर एउटा बोन्साईलाई हटाउन के गाह्रो हुन्छ ? कुनै गमलामा सरक्क सारे त भइहाल्यो नि तर यसपालि झन्डै दुई तिहाइका हिसाबले चुनाव जितेका वाम गठबन्धनका मानिसहरू मूर्ख हुन् । यिनीहरूलाई बोन्साईबारे कुनै ज्ञान छैन । यसका लागि खुरुक्क बृहत् सामान्य ज्ञान पढे त भइहाल्यो । हाम्रो असिस्टेन्ट हेडमास्टरसाबले लेख्नुभएको हो । यसको नयाँ एडिसन निस्किसकेको छ । सबै पुस्तक पसलहरूमा पाइन्छ । मूल्य २५० रुपैयाँ ।हाम्रो बैठक कोठामा बुबाले एउटा विदेशबाट लिएर आउनुभएको बोन्साई थपक्क सजाएर राखिएको छ । अति नै चिटिक्क परेको पुड्को बोन्साई । पीपल रुखको बोन्साई । त्यसलाई देखेर म दंग पर्छु । र मलाई घरिघरि हाम्रा बोन्साई प्रधानमन्त्री शेरबहादुर देउवाको सम्झना हुन्छ । (यसपछिको उत्तरपुस्तिका सद्दे छैन । च्यातिएको अवस्थामा छ । र यसमा कुनै वार्षिक परीक्षा पास गर्न चाहने विद्यार्थीले निबन्ध लेख्ने कोसिस गरेको छ । मैले एक जिरामरिच पसलेकहाँबाट यो उत्तरपुस्तिका पाएको हुँ । र यो अधुरो निबन्धको छेउमा सफा अक्षरले लेखिएको छ सरस्वतीमाताकी जय !)"
मुस्कानसहितको सेवा,"चिकित्सकको मुस्कानले बिरामीको आधा पीडा घट्छ भने शिक्षकको मुस्कानले विद्यार्थीको बुझाइ दोब्बर हुन्छ ।राष्ट्रपति विद्यादेवी भण्डारीले धुलिखेलमा स्त्री तथा प्रसूति रोग विशेषज्ञहरूको अन्तर्राष्ट्रिय सम्मेलन र थापाथलीस्थित परोपकार प्रसूति तथा स्त्रीरोग अस्पतालको ५८ औं वार्षिकोत्सवमा बिरामीको आधा रोग डाक्टरको बोली र व्यवहारबाट निको हुने भएकाले चिकित्सकहरूलाई मुस्कानसहितको सेवा दिन आग्रह गरेकी थिइन् । के कार्यपालिका, के न्यायपालिका, के संवैधानिक निकाय तथा प्रहरी, सेना, निजामती सेवा प्रमुख र निर्वाचित राजनेता सबैले मुस्कानसहितको सेवा प्रदान गर्ने बताउँछन् तर व्यवहारमा ?बर्लिनस्थित इन्स्टिच्युट अफ ह्युमन बायोलोजी एन्ड एन्थ्रोपोलोजीका निर्देशक कार्सटेनका अनुसार मानव मस्तिष्कलाई प्रभाव पार्ने हाँसोले श्वासप्रश्वास तथा मांसपेशी विशेषत: अनुहारका प्रणाली बढी सक्रिय हुन्छन् । यसले आवश्यक सकारात्मक हर्माेन निष्कासन हुन्छन् । हाँसो एक प्रकारको एरोबिक व्यायाम हो जसले पेट र छातीका मांसपेशीलाई कसरतका साथै शरीरको अक्सिजन प्रयोग गर्ने क्षमतालाई बढाउँछ । प्राय: हाँसिरहने मानिसका कोषमा सामान्यमा भन्दा बढी अक्सिजन प्रवाह हुन्छ जसले विकार वस्तु धेरै र छिटो बाहिर निस्कन्छ, मुटुको धड्कन र रक्तसञ्चार उत्तेजित भई मांसपेशी बलियो रहन्छ । हाँसिरहने मस्तिष्कले एड्रेनालिन र कोर्टिसोलजस्ता तनाव घटाउने हर्माेन निकाल्छ, मानसिक तनावबाट पीडित हुने सम्भावना रहँदैन । इन्डोर्फिन, सेरोटोनिन र न्युरोट्रान्समिटरहरूले शरीरमा आनन्द र खुसी सञ्चार गर्छ । हाँसोले मानिसलाई फुर्तिलो, सिर्जनशील, सहयोगी र सह्दयीसमेत बनाउँछ । लोमा लिन्डा विश्वविद्यालय, क्यालिफोर्नियाका डा ली वर्क र डा स्टान्ली टानले हाँसोबाट शरीरको प्रतिरक्षात्मक प्रणालीमा सकारात्मक असर पर्ने कुरा पत्ता लगाएका छन् । हाँसोले रक्तचाप र तनाव बढाउने हर्माेन घटाउँछ, रोगको संक्रमणसँग लड्ने टी कोष रत्तकोषिका, गामा इन्टरफेरोन तथा विटा कोषिकाजस्ता प्रोटिन वृद्धि गराउनुका साथै शरीरबाट निस्कने प्राकृतिक दुखाइ कम गर्ने रस निकाल्छ । हाँसिरहेका तथा हाँसोको अपेक्षा गरिरहेकामा परीक्षाको पूरै समयभित्र पनिइपिनेर्फिन, डोपामिन कम रहन्छ । मुस्कान र हाँसो सर्वमान्य भाषा हुन्, जुन सबै भाषी, सबै उमेरका तथा केही जनावरले समेत बुझ्न सक्छन् । मानसिक तनाव, रिस, घमन्ड, भोक, पीर तथा चिन्तालाई कम गर्ने तथा नकार्न प्रयोग गरिने अचुक औजार मुस्कान वा हाँसो सामाजिक जीवन तथा स्वास्थ्यका लागि अति उपयोगी मानिन्छ । शोकलाई मुस्कानले मिच्छ अनि मुस्कानले नै रिसलाई पनि जित्छ । मुस्कान भनेको जिन्दगीले जिन्दगीलाई गाँस्ने पुल हो । साहित्यले मुस्कानलाई ओछ्यान नलगाएको सुहाग भन्छ भने लेखकलाई सिर्जनाको स्रोत । मनोविज्ञानअनुसार वास्तविक हाँसो आन्तरिक अनुभूति हो र सुखमै मात्र आउँछ । वास्तविक हाँसोले आफू मात्र होइन, अरूलाई पनि आनन्द प्रदान गर्छ । चिकित्सकको मुस्कानले बिरामीको आधा पीडा घट्छ भने शिक्षकको मुस्कानले विद्यार्थीको बुझाइ दोब्बर हुन्छ । आमाबाबुको मुस्कानले केटाकेटीमा प्रेमाभाव र सहजता विकास हुन्छ भने हाकिमको मुस्कानले कर्मचारीको कार्यशक्ति र मनोबल बढ्छ । त्यस्तै प्रेमीप्रेमिकाको मुस्कानले अर्काको गल्ती, कमजोरी, इच्छा तथा जिद्दीलाई पगालिदिन्छ र अगाध प्रेममा नाफा गाँसिदिन्छ । मुस्काउँदा अनुहारका १३ मांसपेशी प्रयोग हुन्छन् भने मुख अँध्यारो पारी झोक्रिँदा ६४ मांसपेशी उपयोग हुन्छन् । हाँस्दाभन्दा रिसाउँदा वा चिन्तित हुँदा ज्यादा जोड पर्छ, धेरै मांसपेशी प्रयोग हुन्छन्, धेरै शक्ति खर्च हुन्छ र नकारात्मक प्रभावले अरू धेरै हानिनोक्सानी पुर्याउँछ । हाँसोले तनाव घटाउने, रक्तचाप घटाउने सकारात्मक सोचाइ, आत्मरक्षा, मस्तिष्कको कार्यशक्तिमा सुधार, प्रतिरोधात्मक क्षमता बढाउने, हृदयलाई बचावट गर्ने, मुटुमा सुप्रभाव पार्ने, आराम तथा शान्त महसुस हुने, आफूलाई राम्रो, सफल तथा सहयोगी महसुस हुने र व्यक्तिगत एवं सामाजिक सम्बन्ध तथा भावनामा सकारात्मक प्रभाव पार्छ । यसबारे भारतको एम्स अस्पतालले अनुसन्धान नै गरेको छ ।डिप्रेसन र दुखाइमा ध्यान हटाउन हासो उपचार ज्यादै उपयोग सिद्ध भएको छ । दैनिक १० पटकको ठूलो स्वरको हाँसोले व्यक्तिलाई स्वस्थ बनाउँछ भन्ने खोज पनि आएका छन् । औषधिका रूपमा यसको प्रयोग भइरहेको छ र अनेक खोज अनुसन्धान पनि जारी छन् ।कानमा झुम्का, टप लगाउने पुरानो चलन विकसित हुँदै नाइटो छेडेर झुम्का झुन्ड्याउने, आँखीभौंमा टप लगाउने, जिब्रोमा गहना लगाउने फेसन व्यापक भइरहेका बेला फेसन विधामा दाँतमा हिरा जड्ने फेसनले पनि नेपालमा विशेषत: किशोरावस्थामा स्थान पाएको छ । यसमा हिरा नभई हिराको स्टोन प्रयोग गरिन्छ र यो झर्दै नझर्ने वा झरेर निल्दा मानिस मर्ने हुँदैन । स्वर्ण मुस्कानमा परिवारलाई नढाँट्ने, आफूलाई आवश्यक परेका बेला सुन बेच्न पाइने र नबेचुन्जेल दाँतको शृंगार हुने गथ्र्याे भने हिरक मुस्कान सौन्दर्यका लागि मात्र हो ।डा बुढाथोकी वीर अस्पतालका डेन्टल सर्जन हुन् ।"
बेपत्ता खोजीमा बेपरवाह,"१० वर्षे सशस्त्र द्वन्द्वका बेला भएका मानव अधिकार उल्लंघनका घटनालाई सम्बोधन गर्न बनेका सत्य निरुपण तथा मेलमिलाप आयोग र बेपत्ता पारिएका व्यक्ति छानबिन आयोगको म्याद सकिन एक महिना मात्र बाँकी छ । त्रुटिपूर्ण कानुनको जगमा बनेका आयोगका पदाधिकारीलाई कानुन र संक्रमणकालीन न्याय बुझ्नै वर्ष दिन लाग्यो । जिल्ला भ्रमण र आयोगलाई काम गर्ने वातावरण भएन भनेर सरकार र सरोकारवालालाई गाली गर्दा अर्को वर्ष बित्यो । हजारौं उजुरी पर्नु नै आयोगको सफलता हो भन्दैमा तेस्रो वर्ष पनि बित्ने देखिएको छ । म्याद सकिन लागेको आयोगलाई आज तीन वर्षमा के कति उपलब्धि भयो भनेर सोध्ने हो भने हातमा लाग्यो शून्य देखिन्छ । यत्तिकैमा म्याद सकिने हो भने एक जना पनि पीडितले भोगेको पीडाको घटनाको सत्य निरुपण नहुने कुरा निश्चित छ । बेपत्ता छानबिन आयोगले काम गरेको देखाउने नाममा बेपत्ता पारिएका व्यक्तिका परिवारजनबाट आयोगमा परेका उजुरीमध्ये ४ सयभन्दा बढी उजुरी बिनाआधार हत्या हठर गरी आफ्नो अधिकार क्षेत्रमा नपर्ने भन्दै सत्य निरुपण तथा मेलमिलाप आयोगमा पठाएको छ । सरकारले गरेको अव्यावहारिक व्यवस्थाका कारण नै यो स्थिति उत्पन्न भएको संक्रमणकालीन न्यायको विषयका जानकारहरू सबैलाई ज्ञात छ । अन्तरिम राहत व्यवस्था गर्दा सरकारले सुरुमा हत्या गरिएका पीडितका लागि एक लाख र बेपत्ता पारिएका पीडितका लागि पच्चीस हजार रुपैयाँ राहत दिने प्रावधान राखेको थियो । यस किसिमको विभेदपूर्ण अवस्थाका कारण राहत पाउन मात्र नभएर जग्गा नामसारी, नागरिकता सिफारिसलगायत समस्या सुल्झाउन धेरै पीडितले बाध्यात्मक रूपमा परिवारको बेपत्ता पारिएको सदस्यलाई मृतकका रूपमा दर्ता गराए तर उनीहरूले आफ्नो मान्छे मारिएको कुरालाई कहिल्यै स्वीकार गरेनन् । राज्यसँग हाम्रा मान्छेको अवस्था सार्वजनिक गर भनेर जवाफ मागिरहे । पीडितहरूले बेपत्ता आफन्तबारे अनुसन्धान गरी जानकारी दिलाउन बेपत्ता पारिएका व्यक्ति छानबिन आयोगमा उजुरी दिएका हुन् । आफ्ना मान्छेलाई के भएको हो, थाहा पाउनु परिवारजनको अधिकार हो तर बेपत्ता पारिएका व्यक्ति छानबिन आयोगले २ वर्षसम्म आएका उजुरीलाई पोको पारेर राख्यो अनि म्याद सकिने दुई महिनाअगाडि आएर आफ्नो अधिकार क्षेत्रभित्र नपर्ने भन्दै सत्य निरुपण तथा मेलमिलाप आयोगमा हेर्न पठाउनु परिवारलाई न्याय नदिने खेल हो तर जबसम्म परिवारले आफ्नो मान्छेलाई कहाँ, कसरी, किन, कसले, के गरिएको थियो भनेर सत्यतथ्य जानकारी पाउँदैन, बेपत्ता पारिएको व्यक्ति बेपत्ताको सूचीमै रहन्छ । बेपत्ता व्यक्तिको शरीर उत्खनन गरिसकेको अवस्थामा समेत मेरो मान्छेको सत्यतथ्य बाहिर ल्याइदिनू भन्न सक्छ । यहाँ मृत्युदर्ता गरेका आधारमा आफ्नो अधिकार क्षेत्र नपर्ने भन्दै आयोगले पीडितको निवेदन सत्यनिरुपण आयोगलाई पठाउनु भनेको आयुक्तहरूलाई बेपत्ताको परिभाषा नै स्पष्ट नभएको हो कि भनेर शंका गर्नुपर्ने अवस्था देखियो । के कारणले पीडित मृत्युदर्ता गराउन बाध्य भयो भनेर आयोगले खोज्नुपर्ने होइन र ? कारण नखोज्ने र राज्यले दिएको सूचना र कुनै गैरसरकारी संस्थाको प्रतिवेदनलाई नै आधार मान्ने हो भने आयोग किन चाहियो ? बेपत्ता भएका श्रीमान् कुनै दिन फर्कन्छन् कि भनेर सिउँदोको सिन्दुर नपखाल्ने एक श्रीमतीलाई बिनाअनुसन्धान, बिनाआधार तिम्रो श्रीमान् मरिसक्यो भनेर सिन्दुर पखाल्न आदेश दिने अधिकार आयोगलाई कसले दियो ? आयोगले ४ सयभन्दा बढी बेपत्ता पारिएका व्यक्तिका पीडित परिवारजनलाई उजुरी सत्यनिरुपण आयोगतिर पन्छाएको व्यहोराको पत्र पठाएको छ । बेपत्ता पारिएका व्यक्ति छानबिन आयोगले २०७४ भदौ १६ गतेको निर्णयअनुसार भनेर असोज २ गते पीडितहरूलाई पत्र पठाएको हो । त्यो पत्र पनि धेरै पीडितले हात पारिसकेका छैनन् । अन्तिम घडीमा उजुरी सत्यनिरुपण आयोगमा पठाउनु भनेकै पीडितको पीडा एवं न्यायप्रति बेपत्ता छानबिन आयोग संवेदनशील नहुनु हो । आयोग साँच्चिकै संवेदनशील थियो भने यस विषयमा पीडितसँग छलफल गर्न सक्थ्यो । पीडितलाई एकपटक पनि नसोधी उजुरी सत्यनिरुपण आयोगमा पठाउनु बेपत्ता पारिएको व्यक्ति छानबिन आयोगको गैरजिम्मेवारपूर्ण कार्य हो । यस्ता गैरजिम्मेवार कार्यले पीडितहरूलाई थप पीडा दिएको छ ।संक्रमणकालीन न्याय प्रक्रिया अदालती नभएर पीडितकेन्द्रित प्रक्रिया हो । आफ्नो जिन्दगीको लामो समय नियमित अदालती प्रक्रियामा गुजारेका द्वन्द्वपीडितलाई केन्द्रमा राखेर गरिनुपर्ने संक्रमणकालीन न्याय प्रक्रियाका लागि उपयुक्त नहुने पनि यस घटनाले स्पष्ट पारेको छ । अब आयोगहरूबाट पीडितले न्याय प्राप्त गर्ने वा सत्यको उजागर हुन्छ भन्ने विश्वास घट्दै गएको छ । घटनाको सत्यतथ्य अनुसन्धान गरी उजागर गर्नका लागि ऐनको कुनै पनि प्रावधानले आयोगलाई रोकेको छैन तर काम गर्नेभन्दा पनि बहानाबाजी र आलटाल गरेर आफ्नो समयावधि समाप्त गर्न खोजिँदै छ । स्थापित मान्यता अवलम्बन गरी स्वीकार्य प्रक्रियाबाट राज्यले पीडितलाई न्याय पाएको अनुभूति हुने गरी शान्ति प्रक्रिया छिटो निष्कर्षमा पुगोस् भन्ने नै आम पीडित समुदायको चाहना छ । राज्यले ढिला गरेर दिइने न्याय, न्याय होइन, अन्याय हो भन्ने सिद्धान्तलाई अवलम्बन गरोस् । रसाइली द्वन्द्वपीडित साझा चौतारीकी उपाध्यक्ष हुन् ।"
वयोवृद्ध प्राध्यापकको जीवनकथा,"काठमाडौं प्राडा केशवप्रसाद उपाध्यायलाई प्राज्ञिक जगतमा गुरुका पनि गुरु मानिन्छन् । प्रारम्भिक शिक्षादेखि त्रिभुवन विश्वविद्यालयसम्म प्राध्यापन गर्दाका उनका क्षणहरू निकै रोचक छन् । उमेरले ८५ वर्ष टेकेका केशवलाई शुक्रबार दुइटा खुसी मिल्यो । पहिलो खुसी उनको जन्मोत्सवको थियो, दोस्रो खुसी उनको आत्मवृत्तान्त कृति मेरो जीवन कथा को । नेपाल प्रज्ञा प्रतिष्ठानका कुलपति गंगाप्रसाद उप्रेतीले उनको आत्मकथ लोकार्पण गरे । मदन पुरस्कार विजेता यी स्रष्टाले कार्यक्रममा आफ्नो पुरानो समय सम्झे । खासमा उनी आफ्नो आत्मवृत्तान्त तीन दशकअघि नै प्रकाशन गर्ने योजनामा थिए । शारीरिक अस्वस्थता र पत्नी वियोगले योजनामा भाँजो हाल्यो । तैपनि उनले हिम्मत हारेनन् र कृति ल्याएरै छाडे ।सकी न सकी पूरा गरेको छु, उनले भने, मेरा भोगाइले हाम्रो पुरानो समाज र अहिलको समाजको चित्रण गर्नेछ भन्ने मेरो विश्वास छ ।उपाध्यायले आफ्नो बाल्य, किशोर र वृद्धा अवस्थाका तीता, मीठा एवं संघर्षपूर्ण अनुभूतिहरूलाई पुस्तकमा समेटेका छन् । बाल्यकालमै आमा गुमाएर टुहुरो बन्नुपरेका उनले बुढेसकालमा पत्नी गुमाउँदाको गहिरो पीडा सबैमाझ सुनाए । मेरा दिनहरू सुखद र दु:खद दुवै रहे, उनले भने, यिनै अनुभूतिलाई पाठकसामु बाँड्न चाहेको हुँ । कलैयामा जन्मेहुर्केका यिनले प्राध्यापनसँगै नेपाली भाषासाहित्य र रंगमञ्चमा ठूलो योगदान दिएका छन् । २०५५ मा मदन पुरस्कार पाएका उनका पूर्वीय साहित्य सिद्धान्त, बालकृष्ण समको दु:खान्त नाट्य चेतना माथि विद्यावारिधि गरे । उनका नाटक र रंगमञ्च, कलैयाका तीरमा तीन मूर्ति, पाश्चात्य दु:खान्त नाटकको सृजन परम्परा लगायतका कृतिहरू प्रकाशित छन् । उनले आफूले विद्यार्जन गर्ने समयको संघर्षपूर्ण अवस्थालाई पनि पुस्तकमा समेटेका छन् । बाल्यकालमै आमा र बुबा बितेपछि उनको जीवनमा आर्थिक संकट छायो । यसले शैक्षिक यात्रामा अवरोध पुर्यायो । अनेक संघर्ष गरेरै भए पनि शिक्षा हासिल गर्ने उनले दृढता लिए ।१४ वर्षको पुग्दा पनि खुट्टामा जुत्ता थिएन, उनले बाल्यकाल सम्झे, तर मेरो दिमागमा पढाइभन्दा अरू केही थिएन । भौतिक सुविधालाई कहिल्यै प्राथमिकतामा राखिनँ ।कार्यक्रममा उपाध्यायको पुस्तक र प्राज्ञिक योगदानमाथि विभिन्न व्यक्तित्वले चर्चा गरे । वरिष्ठ समालोचक डा वासुदेव त्रिपाठी, समालोचक डा ज्ञानु पाण्डे, प्राज्ञ गोपाल अश्क, डा निर्मोही व्यासलगायतले उपाध्यायको व्यक्तित्व र कृतित्वमाथि प्रकाश पारे । डा त्रिपाठीले उपाध्यायको जीवन आफंैमा विश्वविद्यालयजस्तो रहेको उल्लेख गर्दै उनले नेपाली भाषासाहित्यमा पुर्याएको योगदान अतुलनीय रहेको बताए गरे । कुलपति उप्रेतीले पनि उपाध्यायको योगदान सबैका लागि उत्प्रेरक रहेको बताए । समालोचक पाण्डेले उपाध्यायको आत्मबृतान्तमा उनले भोगेको जीवनको कालखण्ड मात्रै नभएर सिंगो समाज दर्शन भेटिने दाबी गरिन् । अश्कले उपाध्यायको पुस्तकमा तराईको जीवनशैली र भोजपुरी भाषासंस्कृति अत्यन्त सूक्ष्म तरिकाले झल्किएको बताए ।"
अमृत फल सुन्तला,"जाडोयाममा घाममा बसेर अमिलो, गुलियो, रसिलो सुन्तला खाँदाको आनन्द हामी बिर्सन सक्दैनौं । यसको रस शताब्दियौँदेखि औषधीय गुणका लागि चिनिने गरेको छ । सुन्तला स्वास्थ्यवद्र्धक फल हो । उपवास र सबै रोगमा सुन्तला उपयोग गर्न सकिन्छ । आयुर्वेदअनुसार सुन्तला वातनाशक, ज्वरो, हृदय विकारलगायतमा उपयोगी मानिन्छ । सुन्तला सिट्स फ्रुट हो । यसमा प्रचूर मात्रामा भिटामिन सी पाइन्छ । यसमा प्राकृतिक एन्टीअक्सिडेन्ट हुन्छ । यसले रोगप्रतिरोधक क्षमता बढाउनुका साथै रगतको सफाइ र स्टेमिना बढाउन सघाउँछ । यो एन्टिअक्सिडेन्टले उमेरमा वृद्घिसँगै छालामा हुने चाउरीलाई कम गर्छ । भिटामिन सी ले मांसपेशीहरूका लागि भोजनबाट क्याल्सियम अवशोषण गर्न सहयोग गर्छ ।सुन्तलामा भिटामिन ए, बी, फलाम र पोटेसियमसमेत बढी मात्रामा हुन्छ । भिटामिन ए र क्याल्सियमले ओतप्रोत सुन्तला को नियमित सेवनले दाँत र हाडको स्वास्थ्य राम्रो हुन्छ । यसले अस्टियोस्पोरोसिसको जोखिमलाई धेरै हदसम्म कम गर्छ । यति मात्र नभई, यो फलले रगतमा ब्लड सुगरको स्तरलाई सामान्य राख्छ ।रेसा (फाइबर) को राम्रो स्रोत भएकाले सुन्तलाले चिनीलाई फ्रुटोसमा परिवर्तित गर्छ । यो गुलियो भए पनि चिनीको स्तरलाई नियन्त्रित गरेर मधुमेहपीडित व्यक्तिका लागि राम्रो पेयपदार्थ सावित हुन्छ । सुन्तलाको सबैभन्दा ठूलो विशेषता भनेको यसमा भएको फ्रुक्टोज, डेक्सट्रोज, खनिज र भिटामिन, शरीरमा पुग्नासाथ ऊर्जा दिन थाल्नु हो । सूर्यकिरणद्वारा सुन्तलाको स्टार्च गुलियोमा परिवर्तित हुन्छ, जुन मानव रगतमा अपेक्षाकृत बढी छिटो समाहित हुन्छ । यसैले सुन्तला खाएपछि स्फूर्ति अनुभव हुन्छ । सुन्तलाको सेवनले शरीर स्वस्थ रहन्छ, छालामा निखार आउँछ र सौन्दर्यमा वृद्घि हुन्छ । सुन्तलामा भएको पोटेसियम, फोलिक एसिड, क्याल्सियमले कोलेस्ट्रोलको स्तर र उच्च रक्तचापलाई नियन्त्रित राख्छन् । यी तत्त्व कोषिकाहरूमा इलेक्ट्रोलाइटलाई सन्तुलनमा राखेर मुटुलाई स्वस्थ राख्न सघाउँछन् । पोटेसियमले मस्तिष्कमा अक्सिजनको सञ्चारमा सघाउँछ । यसले हामीलाई तनाव र डिप्रेसन (उदासी रोग) बाट निकाल्न सघाउँछ । सुन्तला सुक्खा खोकीमा समेत फाइदाजनक हुन्छ । यसले कफलाई पातलो गरेर शरीरबाट निकाल्न सघाएर नाक र छातीको बाटामा आउने अवरोध हटाउँछ । यो फलले स्वस्थ राख्नुका साथै शरीरको सफाइसमेत गर्छ । यसमा भएका फाइबरका कारण यस्तो हुने गर्छ । सुन्तलाको रसमा भने यी रेसाहरूको कमी हुन्छ, त्यसैले सिंगो सुन्तला खानु नै बढी लाभदायक हुन्छ । सुन्तला नियमित रूपमा खानाले रुघाखोकी र रक्तस्रावको समस्या हँुदैन । शरीर सशक्त र दीर्घायु बन्छ । पाचन प्रणाली सधैँ ठीक हुन्छ । सुन्तलामा एन्टिइन्फेमेन्ट्री गुण हुन्छ, जसका कारण शरीरमा इलोक्ट्रोलाइटको सन्तुलन कायम रहन मद्दत मिल्छ । यसमा भएको साइट्रिक एसिडले मूत्र र मृगौलासम्बन्धी निर्मूल गर्न सघाउँछ । नियमित रूपमा सुन्तलाको सेवनले पिसाबका माध्यमले साइट्रिक एसिडको उत्सर्जन हुने गर्नाले पीएच स्तरमा सुधार हुन्छ । यसले मृगौलाको क्याल्सियमलाई फयाँक्न सघाउँछ । यसै कारण मृगौलाको पत्थरीको जोखिम कम हुन्छ । अर्थात्, सुन्तलाको रसले मृगौलामा क्याल्सियमको ओक्सलेटस्लाई एक ठाउँमा जम्मा हुन दिँदैन र पत्थरीको सम्भावना न्यून हुन्छ ।सुन्तलाको रस क्याल्सियम अक्सलेटलाई तोड्नसमेत सहायक हुने विश्वास गरिन्छ । यसैले प्राचीनकालमा पत्थरी रोगबाट पीडितलाई औषधिकै रूपमा सुन्तलाको रस खाने सल्लाह दिइने आयुर्वेदमा उल्लेख छ । सुन्तलाको बोक्रासमेत गुणकारी मानिन्छ । सुकेका बोक्रा पिँधेर अनुहारमा लेपन गर्दा दाग, कालो पोतो हट्नुका साथै अनुहार टल्किन्छ । बालबालिका, बूढापाका, रोगीहरूलाई दुर्बलता हटाउन सुन्तला उपयोग गर्ने सल्लाह दिइन्छ । आयुर्वेदअनुसार, सुन्तलाको नियमित सेवनले पाइल्स रोगमा समेत लाभ पुग्छ ।"
कान्छो ब्राएन बने इन्टरनेट उद्यमी,"काठमाडौं छब्बीस वर्षीय ब्राएन वोङ एकजना क्यानाडेली इन्टरनेट उद्यमी हुन् । विश्वकै कान्छो सफल उद्यमीहरूमध्ये उनी पनि एक हुन् । बुबा एकाउन्टेन्ट र आमा नर्सका जागिरे थिए । तर, छोरा आफ्नो व्यापारमा सफल भए, त्यो पनि कलिलै उमेरमा चर्चित र धनाढय उद्यमीका रूपमा । उनी भ्यानकोभरमा जन्मे अनि त्यहीँ हुर्के । बाल्यकालमै अति चलाख र मेधावी थिए । जिज्ञासु पनि उत्तिकै थिए । डिजाइन र प्रविधि क्षेत्र दुवैमा उनको लगाव र झुकाव प्रशस्तै थियो । त्यसैले त सानै उमेरमा फोटोसपको प्रयोग कसरी गर्न सकिन्छ भनेर सिकेका थिए । अझ त्यही उमेरमा आफ्ना साथीहरूका व्यापारी अभिभावकका लागि वेब पेजसमेत डिजाइन गर्न भ्याइसकेका थिए । वोङले पाइरेटेड फोटोसप चलाएर डिजाइन सिकेका थिए । उनले एक साक्षात्कारमा भनेका छन्, मैले पाइरेटेट फोटोसप प्रयोग गरें, १२ वर्ष उमेरकाले यस्तै त गर्ने हो नि ? ८ सय अमेरिकी डलर खर्चेर सफ्टवेयर खरिद गर्ने हैसियत त्यो उमेरमा कोसँग पो हुन्छ ? प्राथमिक तहमा शिक्षकहरूले पटकपटक उनलाई कक्षा चढाउनुपरेको थियो । अर्थात प्राथमिक विद्यालयको ४ कक्षासम्मको शिक्षा लिएनन्, उनले लिनु परेन । त्यही कारणले १४ वर्षकै उमेरमा हाई स्कुल डिप्लोमाको डिग्री उनले हासिल गरे । वोङले युनिभर्सिटी आफ ब्रिटिस कोलम्बियाबाट १८ वर्षको उमेरमा स्नातकको उपाधि प्राप्त गरेका हुन् । उनी विश्वविद्यालयमा छँदै पहिलो कम्पनी फ्लो फर्मेसन सञ्चालनमा ल्याएका थिए । राम्रा टीटरहरूलाई पछाउन सजिलो होस् भन्ने उद्देश्यका साथ उनले कम्पनी खोलेका थिए । पछिल्लो समय उनी किप कम्पनीका सहसंस्थापक र प्रमुख कार्यकारी अधिकृत (सीईओ) हुन् । किप कम्पनी खोल्नुअघि उनले डिग को व्यापार विकासका लागि काम गरेका थिए । उनकै कार्यकालमा डिग एन्ड्रोइड मोबाइल एप्प सार्वजनिक भएको थियो । तर, छ महिनामै उनले उक्त कम्पनीको जागिर छाडे । केही महिनाजति उनी आफ्नो अनुभव र सीपलाई कसरी उपयोग गर्न सकिन्छ भन्ने योजना बनाउनमै बिताए । त्यसपछि किप खोलेका हुन् । उनले डिग मा नोकरी छोड्नुको कारण पनि रोचक छ । उक्त कम्पनीमा कर्मचारीको संख्या १ सय १५ थियो । क्रमिक रूपमा उनी कम्पनीका १ सय १५ औं कर्मचारी थिए । फोब्र्सले उनको भनाइलाई उद्धृत गर्दै लेखेको छ, सन् २००९ मा डिग धेरै ठूलो कम्पनी थियो, म कम्पनीमा जोडिएपछि यसको प्रगति झनै भयो, कम्पनीमा १ सय १५ कर्मचारी थिए, सबैभन्दा अन्तिम सदस्य म नै थिएँ, अर्थात् कर्मचारी नं ११५ । उनको यो भनाइले कर्मचारीले काम गरेको आधारमा मूल्यांकन गर्नुपर्ने भन्ने बुझ्न सकिन्छ । तर, जे भयो, उनका लागि राम्रै भयो । कम्पनी नछाडेको भए, उनी आफैंले खोलेको सफल कम्पनीको मालिक बन्ने थिएनन् । १० घण्टाको एउटा विमानयात्राका क्रममा यात्रुहरू आइप्याड्स मा झुन्डिएको देखेर वोङलाई किप कम्पनी खोल्न उत्प्रेरित गरेको हो । धेरै विमान यात्रुहरू खेलमा व्यस्त थिए, त्यही बीच बिनामूल्यको विज्ञापन आउने गरेको उनले देखेका थिए । प्रत्येक यात्रुहरूको इन्ट्रेस्टलाई उनले नजिकैबाट नोट गर्दै यसलाई रकम कमाउने माध्यम बनाउन सकिने निष्कर्षमा उनी पुगेका हुन् । इन्टरनेट मोबाइल विज्ञापन उनको कम्पनीको दरिलो आम्दानीको स्रोत बन्यो । उनको त्यही किप कम्पनीले सनफ्रान्सिस्कोमा मुख्यालय खडा गरी न्युयोर्क, लसएन्जेलस, सिकागो, टोकियो र लन्डनमा समेत कार्यालय सञ्चालन गर्दै आएको छ । कम्पनीले हालसम्म ४० भन्दा बढी प्रमुख ब्रान्डसँग रणनीतिक साझेदारी स्थापित गरिसकेको छ । तीमध्येका १८००फलोवर्स, अमेजन डट कम, अमेरिकन एपारेल, वेस्ट बाई, काल्र्स जुनियर, डिस्ने, डा, पिपर, जीएनसी, केवाई जेली, पेप्सी, प्लेबोय,पपचिप्स, सेफोरा, भिक्टोरियाज सेक्रेट, भिटामिन वाटरलगायतका केही हुन् । मोबाइल विज्ञापनमा आधारित कम्पनीको म्याकडोनाल्ड्स र कोका कोलासँग पनि साझेदारी छ । व्यापारमा आफ्नो प्रभाव कसरी बढाउन सकिन्छ भन्ने कुरा वोङलाई थाहा भएरै पनि विश्वका ठूलठूला कम्पनीसँग साझेदारी गर्न उनी सफल भएका हुन् । केही सञ्चार माध्यमहरूले व्यापारको दुनियामा ब्राएन वोङ एकजना महानायक हुन् भनेर लेखेका छन् । हुन पनि हो, यिनी २० वर्षको छँदै आफ्नै व्यापारबाट करोडपति बनिसकेका थिए । सीएनबीसी अनलाइनका अनुसार सन् २०१७ मा वोङको कम्पनीले २ करोड अमेरिकी डलर राजस्व उठाउन सफल भएको थियो । पहिलोपटक उनले १६ वर्ष उमेरमा वेब डिजाइन कम्पनी खोलेका थिए । मोबाइल विज्ञापन सञ्जाल सञ्चालन गर्ने उनको कम्पनी सुरुकै वर्ष ५५ जति विभिन्न उपकरण तथा नौ सय जति एप्सबाट १५ मिलियन अमेरिकी डलर सम्पत्ति बनाउन सफल भएको थियो । वोङ भन्छन्, १६ वर्षको उमेर भइसक्दा पनि तपाईले पहिलो व्यापार सुरु गर्नुभएको छैन या २० वर्षको उमेरमा आफैंले सञ्चालन गरेको व्यापारबाट १० लाख अमेरिकी डलर कमाइ गर्नुभएको छैन भने जीवन गाह्रो छ । मैले त यी कुरा गरे, अहिले सफल पनि भएको छु । तपाईले आफूलाई एउटा सुपरपावर का रूपमा ठान्नुस्, जीवनको हरेक क्षेत्रमा सफल पक्कै बन्नुहुनेछ । कम्पनी खोलेकै वर्ष उनी सर्वाधिक कान्छो कम्पनी नेतृत्वकर्ताको उपाधि पाइसकेका थिए । उनी २० वर्षकै उमेरमा आफ्नै व्यापारबाट करोडपति बने । उनले डीईडीएक्स र एसएक्सएसडब्लू सहित विभिन्न लोकप्रिय कन्फेरेन्समा आफ्नो भाषण दिइसकेका छन् । यति मात्रै हैन, वोङ र किप दुवैका बारे विश्वका चर्चित प्रकाशनहरू फोब्र्स, इन्टरप्रेनिर, दि वाल स्ट्रिट जर्नल, दि न्युयोर्क टाइम्सलगायतमा प्रोफाइल नै छापिसकिएको छ । सन् २०१४ को सेप्टेम्बर अंकमा इन्टरप्रेनियर को कभरमा बदलिँदो विश्वका लागि उदाउँदो एक युवा करोडपति भन्दै समाचार नै बनाइएको थियो । सन् २०११ मा फोब्र्सले थर्टी अन्डर थर्टी को सोसलमोबाइल सूुचीमा वोङको नामसमेत समावेश गरेको थियो । वोङले आफ्नो सफलताको रहस्यबारे द चिट कोड पुस्तक लेखेका छन् । एउटा पुरानै भनाइ छ, उपभोक्ताहरूको भावना चाहे त्यो खुसीदेखि आत्मसन्तुष्टिसम्म या संवेदनात्मकतादेखि विशुद्ध रमाइलोसम्म नै किन न होस्, त्यसलाई पक्रिन सक्ने नै व्यापार र बजारमा छलाङ मार्न सफल हुन्छ ।कान्छो ब्राएन वोङले यो भनाइलाई पछयाए, आज सफल भए । मात्र सात वर्ष भयो उनले खोलेको कम्पनीको । तर, कम समयमै उनको कम्पनीले प्राप्त गरेको सफलता धेरैका लागि प्रेरणाको स्रोत बन्न सक्छ । कम्पनीले आफ्नो सफ्टवेयर प्रणालीबाट खेलाडीदेखि खेल पेयपदार्थको उत्पादक र बैंकसम्म आफ्नो पहुँच कायम गर्न सफल भएको छ ।(एजेन्सीहरू)"
२ ग्यास उद्योगलाई उत्पादनमा रोक,"काभ्रे  नेपाल गुणस्तर तथा नापतौल विभागले गुणस्तर चिह्न (एनएस) प्राप्तिको प्रक्रिया नै नथालेका दुई ग्यास उद्योग (बोटलिङ प्लान्ट) लाई उत्पादन नगर्न निर्देशन दिएको छ । अनुगमन टोलीले बनेपास्थित चण्डेश्वरी र सूर्य ग्यास उद्योगलाई आवश्यक कागजपत्र पेस नगरेसम्म बोटलिङ नगर्न निर्देशन दिएको विभागका निर्देशक मनोजकुमार उपाध्यायले जानकारी दिए । भरिएका सिलिन्डर बिक्री गरेर थप बोटलिङ नगर्न निर्देशन दिएका छौं, निर्देशक उपाध्यायले भने, तीन दिनभित्र आवश्यक कागजपत्रसहित प्रक्रिया थाल्न भनेका छौं, अटेर गरे काबारहीका लागि आयल निगम र जिल्ला प्रशासनलाई पत्र लेख्छौं । सरकारले २०७३ कात्तिक २९ मा राजपत्रमा सूचना प्रकाशित गरेर गुणस्तर चिह्न लिन सूचित गरेको थियो । ती उद्योगहरूले अटेर गर्दै आएका थिए । बोलीचालीमा ग्यास उद्योग र तिनका उत्पादन भनिए पनि रिफिलिङ को कार्य मात्रै हो । बनेपास्थित सगरमाथा ग्यास उद्योगलाई गुणस्तर चिह्न लिन आलटाल गर्नुको कारणसहितको स्पष्टीकरण सोधेको उपाध्यायले जानकारी दिए । मापदण्ड र कानुनविपरीत केही उद्योगले सेफ्टी भल्वसमेत आफैंले मर्मत गरी बजारमा पठाउने गरेको अनुगमन टोली प्रमुख उपाध्यायले बताए ।काभ्रेमा रहेका पाँचवटै ग्यास उद्योग प्रचलित कानुन र मापदण्डविपरीत सञ्चालन भइरहेका छन् । बनेपा ४ स्थित सगरमाथा ग्यास उद्योग र बनेपा १० स्थित सूर्य ग्यास उद्योग र चण्डेश्वरी ग्यास उद्योगको दूरी करिब ३ सय मिटर मात्रै छ । प्राय: एकै व्यक्ति सञ्चालक रहेको सूर्य र चण्डेश्वरी ग्यास उद्योगको त पर्खाल पनि एउटै छ । ग्यास उद्योगमा आपतकालीन सुरक्षा संयन्त्र प्रभावकारी छैन । ती सबै उद्योगमा छुट्टै अग्नि नियन्त्रकको व्यवस्था पनि छैन । एकजना अपरेटर र फायर एक्स्टिङजुइजर बोतलको भरमा उद्योग धानिएका छन् । चण्डेश्वरीका सञ्चालक सुधीर पलान्चोकेले सुरक्षाको पर्याप्त मापदण्ड अपनाउन नसकेको स्वीकारे । सबै सुरक्षा मापदण्ड पुर्याउन ३ करोड थप लगानी गर्नुपर्ने देखियो, उनले भने, सुधार गर्दै लान्छौं । बनेपा १ को उग्रचण्डी ग्यास उद्योग इन्द्रशोभा प्रावि र बस्तीबाट ५ सय मिटरको दूरीभित्रै छ । बनेपा १३ मा रहेको गौरीशंकर ग्यास उद्योग र उग्रचण्डीको पनि सुरक्षा अवस्था हेरिने उपाध्यायले जानकारी दिए । बिहीबार गुणस्तर तथा नापतौल विभागले आयल निगमलाई पत्र लेखी गुणस्तर मापदण्डभित्र नरहेका ग्यास उद्योग सञ्चालन रोक्ने कार्यमा सहयोग गर्न आग्रह गरेको थियो । ग्यास उद्योगहरू जनसाधारणको सुरक्षाजस्तो संवेदनशील विषयमा लागू भएको मापदण्डविपरीत सञ्चालन हुनु हदैसम्मको गैरजिम्मेवार तथा गैरकानुनी कार्य हो, विभागको पत्रमा छ, एनएस प्रमाणपत्र प्राप्त नगरेका उद्योगहरू सञ्चालन हुन नदिनेतर्फ आवश्यक सहयोगका लागि जानकारी गदर्छु । सरकारले गत वर्ष कात्तिकमा बोटलिङ प्लान्ट सञ्चालनसम्बन्धी मापदण्ड जारी गरेको थियो ।गुणस्तर मापदण्ड पालना नगर्ने उद्योगलाई ६ महिना कैद, ३ हजार रुपैयाँ जरिवाना वा दुवै गर्न सकिने कानुनी व्यवस्था रहेको जानकार बताउँछन् । सिलिन्डर फुट्ने र ग्यास चुहिएर आगो लाग्नेजस्ता घटना पटकपटक दोहोरिए पनि उद्योगहरूले सतर्कता अपनाएका छैनन् भने अनुगमनमा सरकारी निकाय पनि उदासीन थिए । हाल आयल निगमले ग्यासको पीडीओ जारी गरेपछि उद्योगीले आयात गरी रिफिलिङ मात्र गरेर बजारमा पठाउँदै आएका छन् । ग्यास लिकेज हुन नदिन हाइड्रोलिक परीक्षणलगायत सुरक्षाका प्रावधान दैनिक जाँच गर्नुपर्छ । तर, अधिकांश उद्योग मनोमानी रूपमा सञ्चालन हुँदै आएका छन् । ग्यास क्षेत्रलाई व्यवस्थित गर्न निगमले एलपी ग्यास विनियमावली २०६५ र एलपी ग्यास ढुवानी विनियमावली २०७३ समेत जारी गरेको छ । विनियमावलीअनुसार उद्योग स्थापना नभएका जिल्ला र क्षेत्रमा उद्योग सञ्चालन गर्नुपर्ने, गाउँ बस्तीभन्दा ५ किमि दूरीमा स्थापना गर्नुपर्ने उल्लेख छ । उद्योगले प्रयोगमा ल्याउने ग्यास सिलिन्डरको आवश्यक जाँच तथा परीक्षण गराई जाँचपासको प्रमाणपत्र प्राप्त गरेका भल्भसहितको सिलिन्डरमा मात्र ग्यास भर्नुपर्ने उल्लेख छ । कम्पनीले ग्यास सिलिन्डर बिक्री गर्दा हाइड्रोलिक परीक्षण गरेको, सिलिन्डर परीक्षण गरिएको मिति, अर्कोपटक पुन: जाँच गराउने मिति उल्लेख गर्नुपर्ने जनाएको छ । मापदण्डमा सिलिन्डर नकुच्चेको, रङ नखुइलेको, सिलिन्डरको मार्किङ लेबल स्पष्ट देखिनुपर्ने, ग्यासको तोकिएको तौल १४२ केजी हुनुपर्नेलगायत बुँदा उल्लेख छ । यी प्रावधान उद्योगीहरूले कार्यान्वयन गरेको पाइँदैन ।"
प्रादेशिक संरचना व्यवस्थापनमा २८ करोड,"सुर्खेत प्रदेश ६ को अस्थायी राजधानी वीरेन्द्रनगरमा प्रदेशस्तरीय संरचना व्यवस्थापनका लागि करिब २८ करोड रुपैयाँ खर्च लाग्ने प्रस्ताव गरिएको छ । क्षेत्रीय प्रशासन कार्यालयले प्रदेश व्यवस्थापिका संसद्, प्रदेश प्रमुख, मुख्यमन्त्री तथा मन्त्रिपरिषदको कार्यालय, निवासलगायत संरचनाको तत्काल व्यवस्थापन गर्न उक्त बजेट प्रस्ताव गरेको हो । यसअघि कार्यदलले शैक्षिक जनशक्ति तालिम केन्द्रलाई संसद् भवनका रूपमा प्रयोग गर्न सिफारिस गरेको थियो । तर, प्रधानमन्त्री तथा मन्त्रिपरिषद् कार्यालयले क्षेत्रीय अनुगमन तथा सुपरिवेक्षण कार्यालयको हलमा पहिलो बैठक राख्न अनुमति दिएको छ ।तालिम केन्द्रको हल मर्मत गर्न मात्रै करिब १ करोड रुपैयाँ खर्च लाग्नेछ । क्षेत्रीय वन निर्देशनालय र वन तालिम केन्द्रको भवनमा मुख्यमन्त्री, क्षेत्रीय प्रशासन कार्यालयमा प्रदेश प्रमुखको कार्यालय र आवासका रूपमा व्यवस्थापन गर्ने सरकारको तयारी छ । त्यस्तै प्रदेश गृह मन्त्रालय जिल्ला स्वास्थ्य कार्यालय र क्षेत्रीय सिँचाइ परिसरलाई मन्त्री क्वार्टरका रूपमा प्रयोग गरिनेछ । क्षेत्रीय प्रशासन कार्यालयका शाखा अधिकृत केशवप्रसाद उपाध्यायले प्रादेशिक संरचनाको लागि भौतिक पूर्वाधार पर्याप्त रहेकाले मर्मतका लागि २८ करोड रुपैयाँ बजेट प्रस्ताव गरिएको बताए । सरकारले प्रदेश प्रमुख नियुक्ति गरेसँगै भौतिक संरचना व्यवस्थापनको काम अघि बढ्नेछ, उनले भने । क्षेत्रीय प्रशासनद्वारा गठित कार्यदलले आवश्यक पूर्वाधारको पहिचान गर्नुका साथै मर्मतका लागि सरकारसँग बजेट माग गरेको हो । क्षेत्रीयस्तरका कार्यालयहरू खारेज हुने हुँदा कार्यदलले तिनै भवनलाई प्रदेश मन्त्रालयका रूपमा प्रयोग गर्न सिफारिस गरेको छ । क्षेत्रीय कार्यालयलाई मन्त्रालय, प्रदेश प्रमुख, मुख्यमन्त्री, संसद्, प्रदेश सभामुखउपसभामुख कक्ष, तिनको सचिवालय तथा आवासको व्यवस्थापन गर्ने तयारी छ । प्रत्यक्षबाट २४ र समानुपातिकबाट १६ गरी ४० सदस्यीय संसद् हुनेछ । संसद् भवन निर्माण नहुन्जेल क्षेत्रीय भवनबाटै काम चलाउन मर्मत खर्च माग गरिएको हो । कार्यदलले कम्तीमा ७ र बढीमा १० मन्त्रालय, मन्त्री निवास, कर्मचारी भवनको व्यवस्थापन गर्दै छ । उपाध्यायको संयोजकत्वमा ५ सदस्यीय कार्यदलमा जिल्ला समन्वय समितिका अधिकृत टंक लामिछाने, सहरी विकास तथा भवन डिभिजनका इन्जिनियर झंकबहादुर थापा, वीरेन्द्रनगर नगरपालिकाका अधिकृत दिपेन सुवेदी सदस्य र क्षेत्रीय प्रशासनकै शाखा अधिकृत हितप्रसाद पौडेल सदस्य सचिव छन् ।"
बेनीजोमसोमकोरला सडक विस्तार तीव्र,"म्याग्दी  उत्तरदक्षिण अन्तरदेशीय व्यापारिक महत्त्वको कालीगण्डकी करिडोरअन्तर्गत बहुचर्चित बेनीजोमसोमकोरला सडक विस्तारको काम धमाधम भइरहेको छ । आगामी दुई वर्षभित्र बेनीजोमसोम खण्डको सडक कालोपत्रे र जोमसोमकोरला खण्डको सडक ग्राभेल गर्ने गरी बेनीजोमसोमकोरला सडक आयोजनाले काम अघि बढाएको छ । कालीगण्डकी करिडोरको सडक विस्तारले हामीलाई आशा जगाएको छ, मुस्ताङबाट प्रतिनिधिसभा सदस्य प्रेमप्रसाद तुलाचनले भने, यो अन्तरदेशीय सडक सुचारु भएपछि कालीगण्डकी करिडोर क्षेत्रकै आर्थिक, सामाजिक रूपमा मुहार फेरिन्छ । आगामी २०७६ पुस मसान्तमा सबै संरचनासहित ७ मिटर पिचसहित १० मिटर चौडा सडक निर्माण गर्न बेनीजोमसोम ७६ किमिलाई ४ प्याकेज बनाई २ अर्ब ४९ करोडमा ठेक्का सम्झौता भएपछि धमाधम काम भइरहेको छ । कालीगण्डकी करिडोर बेनीजोमसोमकोरला सडक आयोजनाका अनुसार २० किमि खण्डको प्रत्येक प्याकेजमध्ये पहिलो बेनीतातोपानीसम्म शर्मा र युनाइटेड जेभी कम्पनीले, दोस्रो र तेस्रो प्याकेजमा शर्मा र गजुरमुखी जेभीले काम गरिरहेका छन् । हिमालपारिको मुस्ताङ क्षेत्रमा पर्ने तेस्रो र चौथो प्याकेजमा भने अधिक चिसोका कारण फागुनसम्मका लागि काम स्थगित गरिएको छ । मुलुकको सडक सञ्जाल प्राथमिकताअनुसार नै हामी काम गरिरहेका छौं । लक्षित समयभित्र काम सक्ने चुनौती हाम्रासामु छ, बेनीजोमसोमकोरला सडक आयोजना कार्यालय जोमसोमका प्रमुख नरेन्द्र सुवेदीले भने, अहिले धेरै चिसोले गर्दा मुस्ताङपट्टि केही समयका लागि काम स्थगित गरेका छौं । म्याग्दीपट्टिको खण्डमा मिहिनेत गरिरहेका छौं ।त्यसैगरी आयोजनाले जोमसोमकोरला १ सय १० किमि लामो सडकलाई ७ प्याकेजमा विभाजन गरिएको छ । ०७५ कात्तिकमा सम्पन्न गर्ने गरी २ अर्ब ५० करोडको लागतमा ग्राभेल स्तरमा निर्माण भइरहेको १० मिटर चौडा जोमसोमकोरला सडक खण्डको ३० प्रतिशत काम सम्पन्न भएको छ । चिसो बढ्ने हुँदा जोमसोमकोरला सडकमा मंसिरदेखि फागुनसम्मका लागि उक्त क्षेत्रमा सडक निर्माण स्थगित गरिएको छ । चिसो छल्न सडक निर्माणमा संलग्न ठेकदार, मजदुर मात्र होइन मुस्ताङीहरूसमेत पूरै बेंसी झर्ने गर्छन् । सदरमुकाम जोमसोमदेखि झैतेसम्मको ५२ किमि सडकलाई ४ प्याकेज र झैतेकोरला ५८ किमिलाई ३ प्याकेज बनाइएको छ ।"
ढाका व्यवसायमा आकर्षण,"तेह्रथुम हाते तानबाट तयार गरिने ढाका कपडा उत्पादनमा तेह्रथुम अगाडि देखिएको छ । जिल्लाको झन्डै आधा जनसंख्या ढाका कपडा उद्यममा लागेका छन् । जिल्लाका ३० हजारभन्दा बढी युवा ढाका व्यवसायमा लागेका जिल्ला ढाका उद्यमी संघले जनाएको छ । घरघरमा हाते तान राखेर निम्न आय भएका लिम्बू समुदायका महिलाले घरखर्च चलाउन सुरु गरेको यो उद्यम हाल आएर जिल्लाका सबै जात र धर्मका महिलापुरुषले अँगालेका छन् ।हिजोआज ढाका कपडा बुन्ने, कच्चापदार्थ आयात गर्ने, संकलन गर्ने र उत्पादित कपडाको बजारीकरण गर्दै आएका ढाका उद्यमीहरू संगठित भएका छन् ।ढाका कपडा उत्पादकहरू संगठित भएर सदरमुकाम म्याङलुङमा १० थान तानसेटसहितको साझा सुविधा केन्द्र स्थापना गरेका छन् । देउराली सोसाइटीको सहजीकरणमा गरिबी निवारण कोष जापान सामाजिक विकास कोष कार्यक्रमको सहयोगमा केन्द्र स्थापना गरिएको हो । ढाका कपडा बुन्न इच्छुक भएर पनि तान खरिदका लागि आर्थिक अवस्था नभएका विपन्नलाई ढाका केन्द्र स्थापना भएपछि सहज भएको म्याङलुङ ढाका उत्पादन छाता संघका अध्यक्ष सोचित्रा लिम्बूले बताइन् । आत्मनिर्भर बन्दै ग्रामीण महिला ढाका कपडा उत्पादन गर्ने व्यवसायमा लागेर जिल्लाका धेरै महिलाले जीवनस्तर सुधारेका छन् । तानमा कपडा बुन्ने महिला आत्मनिर्भर भएका हुन् । मोराहाङ बजारमाथितिर घर भएकी फक्तालुङ महिला समूह मोराहाङकी अध्यक्ष शान्तिला खापुङ ढाका कपडा बुन्ने सीप सिकेर गाउँमै उद्यमी बनेकी छन् । उनीजस्तै समूहमा आबद्ध ३० ग्रामीण महिलाहरू ढाका कपडा बुनिरहेका छन् । हातमा सीप भएपछि दुईचार पैसा कमाएर घरव्यवहार चलाउन श्रीमान् र परिवारका अन्य सदस्यको मुख ताक्नु नपरेको खापुङले सुनाइन् । पुरानो पेसा, निर्वाहमुखी खेती र मजदुरीबाट आएको पैसाले आफू र परिवारका लागि बिहानबेलुका मुस्किलले हातमुख जोडदै आएका महिलाहरू हातमा सीप भएपछि बचतसमेत गर्न थालेका छन् ।"
इन्धन तस्करी बढयो,"विराटनगर (कास) भारतमा भन्दा यहाँ सस्तो पर्ने भएकाले पूर्वी तराईबाट इन्धनको तस्करी बढेको छ । भारतको तुलनामा नेपालमा पेट्रोल प्रतिलिटर १७ र डिजल २३ रुपैयाँ सस्तो छ । तस्करी बढे पनि आयल निगम र अरू निकायले नियन्त्रणको पहल गरेका छैनन् । साताअघि पेट्रोलमा प्रतिलिटर १८ र डिजेलमा २४ रुपैयाँ मूल्य अन्तर थियो । तस्करी भएर भारतीय सीमावर्ती बजारसम्म पुग्ने भएकाले स्थानीय पेट्रोल पम्पहरूको बिक्री अस्वाभाविक रूपमा बढेको छ । निगमको क्षेत्रीय डिपो विराटनगरका प्रमुख भानुभक्त खनालले पम्पले मागेअनुसारको पेट्रोलियम पदार्थ नदिए दबाब खेप्न नसक्ने स्थिति भएको बताउँछन् । यतिबेला डिजेल र पेट्रोलको अत्यधिक खपत हुने सिजन हो, उनले भने, भारतसँग मूल्य अन्तर हुनु र खुला सिमानाका कारण डिजेल पेट्रोल उता तस्करी हुनु स्वाभाविक हो, नियन्त्रण गर्न गाह्रो छ । उनका अनुसार सीमावर्ती क्षेत्रका पम्पबाट र भारतीय नम्बर प्लेटका ढुवानीका साधनबाट डिजेल र पेट्रोल निर्वाध रूपमा भारततर्फ तस्करी भइरहे पनि नियन्त्रण गर्न सकिएको छैन ।अन्य सिजनको तुलनामा हिउँदमा डिजेल र पेट्रोलको माग बढी हुन्छ । यो बेला मजदुरको अभावले मेसिनले धान काट्ने, थ्रेसर गर्ने, गहुँ र तोरी लगाउने सिजन हो । यसै सिजनमा विकास निर्माणको काम पनि बढी हुन्छ । पूर्वमा यसबेला दैनिक ७ सय केएल डिजेल र १ सय ६० केएल पेट्रोल खपत भइरहेको छ । यो गत वर्षको यसै सिजनको तुलनामा डिजेल २१ प्रतिशतले र पेट्रोल ३० देखि ३५ प्रतिशतले बढी हो । निगम स्रोतका अनुसार मूल नाकाबाट पेट्रोलियम पदार्थको तस्करी भारतीय नम्बर प्लेटका ढुवानीका साधनबाट हँुदै आएको छ । त्यसबाहेक ग्रामीण क्षेत्रका पम्पहरू मोरङको, रंगेली, कर्सिया, डाइनिया, सुनसरीको भान्टाबारी, इनरुवा, सायवगन्ज, कप्तानगन्ज र देवानगन्ज नाकाबाट डिजेल र पेट्रोलको तस्करी हुने गरेको पाइएको छ ।ती नाकाका हरेक पम्पले दैनिक १२ केएल पेट्रोलियम लाने गरेका छन् । भारतीय नम्बर प्लेटका ढुवानीका साधनबाट हुने डिजेल तस्करी नियन्त्रण गर्न सुरुमा गाडीको क्षमता हेरी फर्कने बेलामा बढीमा ३० देखि ४० लिटर मात्र तेल दिने नियम बनाए पनि यो नियमित हुन नसकेसको खनालले बताए । औद्योगिक कच्चा पदार्थ बोकेर भारतीय नम्बर प्लेटका ठूला ढुवानीका साधन यस क्षेत्रमा दैनिक सरदर १ सय ५० भन्दा बढी आउँछन् ।"
अमेरिकाले रोक्यो पाकिस्तानमाथिको सहयोग,"वासिङ्टन (बीबीसी) अमेरिकाले आतंकवादी समूहलाई परास्त गर्न पर्याप्त काम नगरेको भन्दै पाकिस्तानलाई दिँदै आएको सुरक्षा सहायता रोकेको जनाएको छ । अमेरिकी विदेश मन्त्रालयले शुक्रबार इस्लामाबादले हक्कानी नेटवर्क र अफगान तालिवानविरुद्ध चित्तबुझ्दो कारबाही नगर्दासम्म सहायता रोकिरहने जनाएको छ । अमेरिकी विदेश मन्त्रालयले पाकिस्तानले लडाकुविरुद्ध निर्णायक कदम नचाल्दासम्म सुरक्षा सहायता निलम्बन गर्ने निर्णय भएको जनाएको छ । मन्त्रालयका प्रवक्ता हिथर नुएर्टले भनिन्, पाकिस्तानलाई अमेरिकाले उपलब्ध गराउँदै आएको सहायत रकम रोक्ने निर्णय भएको हो । तर कति रकम कटौती भएको हो भन्ने यकिन भएको छैन । केही दिनअघि अमेरिकी राष्ट्रपति डोनाल्ड ट्रम्पले अमेरिकाले पाकिस्तानलाई मूर्खतापूर्वक अर्बौं डलर रकम उपलब्ध गराउँदै आएको बताएका थिए । उनले पाकिस्तानलाई दिइएको उक्त रकम बालुवामा पानी हाले सरह भएको दाबी गरेका थिए । ट्रम्पले पाकिस्तानले आतंकवादीलाई शरण दिने गरेको आरोपसमेत लगाएका थिए । तर पाकिस्तानले मुस्लिम विद्रोहीसँगको लडाइँमा ठूलो क्षति बेहोर्ने गरेको बताउने गरेको छ । अमेरिका र उसका मित्रशक्ति राष्ट्रले पाकिस्तान अफगान तालिवान र उसका समर्थक समूहका लागि सुरक्षित स्थान भएको बताउँदै आएका छन् । तर इस्लामाबादले भने अमेरिकी आरोप अस्वीकार गर्नेगर्छ । पाकिस्तानप्रतिको अमेरिकी अडानलाई भारत र अफगानिस्तानले भने प्रशंसा गरेका थिए । तर पछिल्लो समय पाकिस्तानमा करोडौं डलर लगानी गरेको चीनले इस्लामाबादको प्रतिरक्षा गर्दै आएको छ । यसअघि ट्रम्प प्रशासनले पाकिस्तानलाई दिँदै आएको २ खर्ब ५५ अर्ब डलर बराबरको सैनिक सहयोग दिन ढिलाइ गरेको थियो । अमेरिकाले गत १५ वर्षमा पाकिस्तानलाई ३३ खर्ब अमेरिकी डलर सहयोग गरिसकेको जनाएको छ । पाकिस्तानले भने तालिवान तथा विद्रोही समूहसँगको लडाइँमा आफूहरूले ठूलो क्षति बेहोरेको दाबी गर्दै आएका छन् । पाकिस्तानी अधिकारीले पाकिस्तानमाथिको अमेरिकी भूमिकाको विश्लेषण गर्न ट्रम्प असफल भएको बताउने गरेका छन् । सन् २००१ को सेप्टेम्बर ११ मा अमेरिकाको ट्वीन टावरमा भएको आक्रमणपछि अमेरिका र पाकिस्तान आतंकवादविरुद्धको लडाइँमा जोडिएका हुन् । ट्रम्पको पछिल्लो निर्णय पाकिस्तानलाई तालिवाविरुद्ध कडा कदम चाल्न दबाब दिने जनाइएको छ । उक्त निर्णयका कारण जेरुसेलम मुद्दामा अमेरिकाविरुद्ध मतदान गर्ने राष्ट्र भने झस्केका छन् ।"
हिमपातले चीनमा १० को मृत्यु,"बेइजिङ (सिन्हवा) चीनको मध्य तथा पूर्वी प्रान्तमा परेको हिमपातका कारण १० जनाको मृत्यु भएको छ । मंगलबारदेखि जारी हिमपातका कारण उनीहरूको मृत्यु भएको चीनको प्रकोप न्यूनीकरण राष्ट्रिय आयोगले जनाएको छ । हिमपातका कारण विद्युत् सेवा अवरुद्ध भएको आयोगका अधिकारीले जानकारी दिएका छन् । उनीहरूका अनुसार सान्छी, हेनान, हुबेई, अन्हुई र जिआङसु प्रान्त हिउँबाट बढी प्रभावित भएका छन् । हिमपातले कम्तीमा २ सय जना विस्थापित भएका छन् । अधिकारीले २ सय घर ध्वस्त भएको बताएका छन् ।"
कर्मचारी खोज्दै सदरमुकाम,"जनप्रतिनिधि चुनिएको ६ महिना बिते पनि स्थानीय तहमा कर्मचारी समायोजन र व्यवस्थापन हुन सकेको छैन । यसले गर्दा विकास र अन्य दैनिक काम प्रभावित छन् । नगरपालिका र गाउँपालिकामा दरबन्दीअनुसार कर्मचारी छैनन् । कतिपय स्थानीय तहमा कृषि, पशु, स्वास्थ्यलगायत कार्यालयबाट गएका कर्मचारी कामविहीन अवस्थामा छन् । कर्मचारी मात्रै स्थानान्तरण भएको तर कार्यक्रम केही नभएकाले काम हुन नसकेको जनप्रतिनिधिले बताएका छन् ।ताप्लेजुङको सिरिजंगा गाउँपालिका३ सिकैचाका वडाध्यक्ष सन्तोष चाम्लिङ लिम्बू कर्मचारी खोज्दै सदरमुकाम फुङलिङ आएका छन् । जिल्ला समन्वय समिति, जनस्वास्थ्यलगायत कार्यालय निकैपटक धाइसके ।आफ्नो वडाबाट कञ्चनजंघा हिमाल आधारशिविर जाने सडकको पूर्ण सर्वेक्षण गराइरहेका उनी स्वयंले जनतालाई सुविधाभन्दा सास्ती भएको गुनासो गरे । सिफारिस लिन आउनेहरू खोइ सिंहदरबार भन्छन्, सिफारिसका कागजात बोकेको झोला देखाएर अहिले यसैमा सन्तोष गर्नुस् भन्नुपरेको छ, उनले भने, खै कहिलेदेखि अनुभूति गराउन सकिने हो, पत्तो छैन । यस्तै समस्या फुङ्लिङ नगरपालिका२ का वडाध्यक्ष मोहन न्यौपानेले पनि सुनाए । नगरपालिकाका प्रवक्तासमेत रहेका उनले आफ्नो वडाका लागि वडासचिव पाएका छैनन् । कार्यालय व्यवस्थापनको कुरा त के, वडासचिवलाई दिनभर कार्यालयमा राखेर जनताको काम गराउन सकिएको छैन, न्यौपानेले भने, एकजना वडा सचिव र एकजना कम्प्युटर अप्रेटर भए जनताका न्यूनतम काम गर्न सकिन्थ्यो, त्यो पनि सकिएन ।जिल्लामै हुँदा आफैंले सबै काम गरिदिने बताएका उनले नगरपालिकाकै कामले जिल्ला बाहिर रहँदा पनि मोबाइलमा सेवाग्राहीका फोनका घण्टी बज्दा दु:ख लागेको बताए । फोनबाटै कर्मचारी खोजेर समस्याको समाधान गराउनुपरेको छ, न्यौपानेले भने, जनशक्ति नभएसम्म काम गर्न कठिन हुनेरहेछ ।कर्मचारीको नम्बर खोजेर नियमितताका लागि अनुरोध गरेको तर नभएपछि कार्यालयमै आएको उनले बताए । कार्यालयबाट कर्मचारीको दरबन्दी, तालिम, गोष्ठी, भेलाको कार्यतालिका लगेर कडाइ गरिने उनको भनाइ छ । आफूसँग नियमित हुनुपर्ने वडा सचिवसमेत नपाएका उनले तुरुन्तै कर्मचारी उपलब्ध गराउन जिल्ला समन्वय समितिलाई बुधबार आग्रह गरेका छन् ।पहिला प्राविधिक सहायक रञ्जित लम्वालाई राखिएको रहेछ, उहाँलाई प्राविधिक क्षेत्रमै फिर्ता गरेपछि एक महिनादेखि कर्मचारी छैनन्, उनले भने, पेदाङको सचिव र तपाईंको वडा हेर्ने एकैजनाले हो भन्नुभयो, जब कि एकदेखि अर्को वडा पुग्न दिनभर लाग्छ, कसरी हुन्छ जनताको काम ?फुङ्लिङ नगरपालिकाका कार्यकारी अधिकृत श्रवण पोख्रेल काम र पैसा आए पनि जनशक्ति नआएको बताउँछन् । उनले भने, ११ वडा रहेको नगरपालिकाभित्रै तीनजना वडासचिव अपुग छ । एकजनालाई दुईवटा वडामा काम गर्न लगाएको उनले बताए । बाँकी सचिवले भने दुईतिर काम गर्नुपरेको बताए । सिँचाइ, कृषि, भेटनरी जस्ता कार्यालयबाट आएका कर्मचारीले वडा र आफूले तलब खाने दुवै कार्यालयमा काम गर्नुपरेको छ । ऐननियममै अलमलसमयमै आवश्यक ऐनकानुन नबन्दा पनि स्थानीय तहमा अपेक्षाअनुसार काम हुन नसकेको पाइएको छ । स्थानीय तह सञ्चालनका लागि कार्यपालिकाले कार्यविधि, निर्देशिका, नियमावली बनाउनुपर्ने हुन्छ ।गाउँ वा नगरसभालाई ऐन बनाउने अधिकार दिइएको छ । यसैमा धेरै गाउँपालिका, नगरपालिका अलमलिएका छन् । कृषि, पशु, खानेपानी, स्वास्थ्य, शिक्षा, सिँचाइ, महिला विकास, वनलगायत अधिकांश कार्यालय हरेक स्थानीय तहमा रहने कानुनी व्यवस्था छ । तर, मोरङमा जनप्रतिनिधिले काम थालेको ६ महिना बित्दासमेत जनताले यी सेवा घरदैलोमा पाउन सकेका छैनन् । सरकारले जिल्लामा रहेका प्रशासन, कोष तथा नियन्त्रण र सरकारी वकिलको कार्यालयबाहेक सबै कार्यालय स्थानीयस्तरमा लैजाने घोषणा गरेको थियो । बेलबारी नगरपालिकामा निजी विद्यालयको बैंक खाता नवीकरण गराउन सिफारिस खोज्दै पुगेका स्थानीय बोर्डिङ स्कुलका सञ्चालक जगत बस्नेत खाली हात फर्के । खै जिल्ला शिक्षा कार्यायलमा गयो, सबै गाउँतिर गए भन्छन्, उनले भने, कर्मचारी भेट्नै मुस्किल छ । बेलबारी नपाका प्रमुख प्रशासकीय अधिकृत गणेश दाहाल जनशक्ति पर्याप्त नहरेको बताउँछन् । अधिकार सबै आयो, कानुन, जनशक्ति र स्रोत साधन नआउँदा समस्या भएको हो, उनले भने, केही कार्यालयका कर्मचारी आइसकेका छन्, केहीका बाँकी छन् ।यो नगरमा कृषि र बालबालिका तथा महिला विकास कार्यालयका एकएकजना र शिक्षा र स्वास्थ्य कार्यालयबाट दुईदुईजना कर्मचारी पुगेका छन् । उनीहरूले कुनै पनि काम थालेका छैनन् । जनप्रतिनिधि आएपछि कार्यालय अभाव भइरहँदा थप कर्मचारीलाई बस्ने कोठा पुर्याउनसमेत मुस्किल छ । बस्न नै कुर्सीमा आलोपालो गर्नुपर्ने अवस्था छ, एक कर्मचारीले भने, मौका छोपेर कुर्सीमा बस्नुपर्छ ।कर्मचारी अपर्याप्तइलामका अधिकांश स्थानीय तहमा पर्याप्त कर्मचारी नहुँदा दैनिक काममा समस्या भएको छ । गाउँपालिकाहरूमा दरबन्दीअनुसार लेखापाल र प्राविधिक कर्मचारी छैनन् । अझै पनि २८ वटा वडामा खरिदार र नासुस्तरका कर्मचारी नै छैनन्् ।वडासचिव आफंैले सबै काम चलाउने गरेका छन् । कतिपय सचिव दुईवटा वडासम्मको काम गर्न बाध्य छन् । नगरपालिकामा पनि आवश्यक मात्रामा कर्मचारी पूर्ति हुन सकेको छैन । कतिपय स्थानमा क्षमताभन्दा फरक कार्यभार दिएर काम चलाइएको पाइएको छ । इलाम नगरपालिकामा प्राविधिक र कार्यालय सहयोगीको आभाव छ । जसोतसो काम चलाइएकाले ठूलै समस्याचाहिँ भएको छैन, प्रमुख प्रशासकीय अधिकृत महेन्द्र खाम्याङले भने । नगरपालिकामा जिल्ला जनस्वास्थ्य, इलाम अस्पताल र आयुर्वेदबाट कर्मचारीसहित कार्यक्रम आएकाले समस्या नभएको तर पशु र कृषिबाट चाहिँ कार्यक्रमबिना नै कर्मचारीमात्रै आएको कार्यालयले जनायो । नगरपालिकाले कृषि र पशुबाट आएका कर्मचारीलाई दर्ता चलानीदेखि अन्य काममा खटाइरहेको छ । यता जिल्ला समन्वय समितिमा कर्मचारी व्यवस्थापनमा समस्या छ । जिससमा रहेका कतिपय पद र दरबन्दी गाउँपालिका र नगरपालिकामा नभएकाले व्यवस्थापनमा समस्या भएको हो । स्थानीय चुनावपछि सामान्य संयोजनकारी भूमिकामा खुम्चिएको जिल्ला समन्वय समितिका कर्मचारीलाई जिम्मेवारी नतोकिएकाले दिन कटाउनै मुस्किल हुन थालेको छ । जिससमा अहिले आठजनाको दरबन्दी कायम भए पनि निजामती, स्थानीय विकास र साबिक जिविसका कर्मचारीसहित १७ जना कार्यरत छन् । स्थानीय तहको कर्मचारी संरचना बन्नासाथ ती कर्मचारी पनि समायोजन हुने जिससले जनाएको छ । नेचासल्यानमा फेरि झमेलाराज्य पुनर्संरचना आयोगले स्थानीय तह घोषणा गर्नेबित्तिकै सोलुखुम्बुको नेचासल्यान गाउँपालिकामा सुरु भएको झमेला अझै अन्त्य भएको छैन । सुरुमै गाउँपालिकाको केन्द्र र सीमांकनको विरोध गर्दै वडा ६ का तिङ्लावासीले विरोध गरे । उनीहरूले स्थानीय तह र प्रतिनिधिसभा तथा प्रदेशसभाको निर्वाचनसमेत बहिष्कार गरे । पछि गाउँपालिका तिङलालाई दूधकुण्ड नगरपालिकामा गाभ्न सहमत भयो । तर, कानुनी जटिलताले गर्दा सरकारले उक्त निर्णय कार्यान्वयन गर्न सकेन । वडाध्यक्षविहीन रहेको तिङ्लाको समस्या समाधान हुन पाएको छैन । यसबीच, १ र २ वडामा परेका सल्यानवासीले अर्को संघर्ष घोषणा गरेका छन् । उनीहरूले गाउँपालिकाको केन्द्र नेचाबाट सारेर सल्यान ल्याउन माग राखेका छन् । सल्यानको केन्द्र सार्न सके तिङ्लाको समस्या समाधान हुने उनीहरूको माग छ ।हामीले यसअघि नै पटकपटक केन्द्र सार्ने विषयमा छलफल गरेका थियौं, सल्यान केन्द्र सार्न गठित संघर्ष समितिका संयोजक कृष्ण गौतमले भने, तर लगातार आएको चुनावले गर्दा हामी केही ढिला भएका हौं । माग नाजायज छैन, तिङ्लावासीले समर्थन दिने आन्तरिक सहमति छ । तिङला आन्दोलनका अगुवाहरूले भने सल्यानको संघर्ष समितिसँग कुनै सहमति नभएको बताएका छन् । उनीहरूले प्रस्ताव लिएर आएका थिए, हामीले फर्काइदियौं, त्यस आन्दोलनसँग हाम्रो कुनै सहमति र सम्बन्ध छैन, संघर्ष समितिका सल्लाहकार ललितकुमार कार्कीले भने ।(विराटनगरबाट लीलावल्लभ घिमिरे, इलामबाट विप्लव भट्टराई, ताप्लेजुङबाट आनन्द गौतम र ओखलढुंगाबाट कुम्भराज राई)"
"महानगरमा एक वडा, एक पोखरी","चितवन (कास) भरतपुरलाई अब खरको छानारहित महानगर बनाइने भएको छ । आफ्नो सीमा क्षेत्रभित्र कति घरमा खरका छाना छन् पत्ता लगाई काम सुरु गर्ने योजना महानगरले अघि सारेको छ । विपत्ति न्यूनीकरणका लागि महानगरका प्रत्येक वडामा एउटा एउटा पोखरी निर्माण गर्न लागिएको मेयर रेणु दाहालले बताइन् ।महानगरपालिकाको प्रथम नगर सभामा शुक्रबार २०७४०७५ को नीति तथा कार्यक्रम सुनाउँदै मेयर दाहालले मुख्य प्राथमिकतामा रिङरोड, सिटी हल, रंगशाला र महानगरीय पार्क रहेको बताइन् । हाम्रा बालबालिका हाम्रो भविष्य भन्ने मूल्य र मान्यतालाई आमत्सात गर्दै बालमैत्री शासन नीतिलाई निरन्तरता दिई २०७६ सालभित्र भरतपुरलाई बालमैत्री नगर घोषणा गर्ने योजना र कार्यक्रम तर्जुमा गरिनेछ, दाहालले भनिन्, यसका लागि बालमैत्री वडा घोषणा अभियानलाई तीव्रता दिइने र बालमैत्री हुने वडालाई सम्मान पत्रसहित अतिरिक्त बजेट १ लाख रुपैयाँ प्रदान गरिनेछ । उनले मेयर हुनसाथ भरतपुर अस्पतालमा ६० वर्ष माथिका जेष्ठ नागरिक र महिलालाई बहिरंग सेवामा नि:शुल्क टिकटको व्यवस्थाको निर्णय प्रभावकारी भएको बताइन् ।विमानस्थललाई विस्तार गर्न सकिने सम्भावनाको तत्काल अध्ययन गरिनेछ । दीर्घकालीन रूपमा ठूला विमान सञ् चालनका लागि मेघौलीमा विमानस्थल स्थापना गर्न सम्भाव्यता अध्ययनका लागि संघीय सरकारसँग समन्वय गर्दै प्रक्रिया अगाडि बढाइनेछ । मेयर दाहालले आर्थिक वर्ष ०७४०७५ का लागि ३ अर्ब ५० लाखको अनुमानित बजेट सार्वजनिक गेरकी छन् ।चितवन आर्थिक राजधानीमाओवादी केन्द्रका अध्यक्ष पुष्पकमल दाहालले चितवनलाई आर्थिक राजधानी बनाउने प्रतिबद्धता जनाएका छन् । चितवन उद्योग संघको नवौं अधिवेशन शुक्रबार उद्घाटन गर्दै उनले जिल्लाको आर्थिक विकासमा आफ्नो बुताले भ्याएसम्म लाग्ने बताए । उनले चितवन केन्द्र र प्रदेशको राजधानी बन्न सक्ने सम्भावना रहे पनि आर्थिक राजधानी भने बनेरै छाड्ने बताए । यो कसैले रोकेर नरोकिन्न, उनले भने, यो आर्थिक विकासको हब बोक्ने सम्भावना रहेको जिल्ला हो । पूर्वपश्चिम रेल पनि यहीं हुँदै जानेछ । उनले शक्तिखोरमा औद्योगिक क्षेत्र निर्माण गरिने पनि बताए । उनले मुलुकलाई विकास र समृद्धितर्फ गति दिन नसके सबै दोषी हुने बताए । पहिले राजा र निरंकुशलाई दोष दिइन्थ्यो अब त्यसो गर्न मिलेन, उनले भने, अब पनि विकासलाई गति दिन सकेनौं भने सिंगो मुलुकको राजनीति असफल हुनेछ ।"
विकटमा स्वर्णको हर्ष,"चितवन  कान्दा गाउँ जिल्लाको सबैभन्दा विकटमा पर्छ । राप्ती नगरपालिकाभित्र यो राखिए पनि गाउँमा मोटरबाटो, खानेपानी, शिक्षा र स्वास्थ्यको पहुँच अझै पुग्न सकेको छैन । नगरपालिकाको १३ नम्बर वडामा पर्ने यस गाउँमा समस्याका चाङ थुप्रै छन् । चेपाङ समुदायको बाहुल्य रहेको यो ठाउँमा भोकमरीको समस्या खेप्नेहरू पनि प्रशस्तै छन् । तर कान्देश्वरी आधारभूत विद्यालयको कक्षा ४ मा अध्ययनरत सावित्री तामाङले भने सिँगो गाउँमा सबै पीडा बिर्साउने उदाहरणीय कार्य गरिन् । गाउँमै पहिलो स्वर्ण पदक भिर्याउने खेलाडी बनेर उनी कान्दा पुगिन् । यही पुस १७ र १८ गते सुनसरीको इटहरीमा भएको १२ औं खुला अन्तर्राष्ट्रिय फ्रेन्डसिप तेक्वान्दोमा उनले स्वर्ण पदक जितिन् । स्वर्ण पदक जितेपछि उनी बिहीबार काठमाडौं पुगिन् । शनिबार गाउँ फर्किंदै छिन् । उनको स्वर्णले सिँगो गाउँमा खुसी छाएको छ । उनको भव्य स्वागत गर्न गाउँले, आफन्त, शिक्षक र साथीहरू बाटो हेरेर बसेका छन् । त्यस्तै उनीसँगै गएका बुद्धिबहादुर चेपाङ र राममाया चेपाङले ३३ केजी तौल समूहमा कांस्य पदक जित्न सफल भए । बुद्धिबहादुर कक्षा ६ र राममाया कक्षा ५ मा अध्ययनरत छन् । प्रतियोगितामा ५ जनाको सहभागिता थियो । विनोद तामाङ र मंगलसिंह चेपाङले पदक हात पार्न सकेनन् । सबै गाउँकै कुमारबलराम स्मृति छात्रावासमा बसेर कान्देश्वरी विद्यालयमा अध्ययन गर्छन् । १ सय ६१ बालबालिका आवासीय सुविधासहित छात्रावासमा छन् । छात्रावासमा तेक्वाङदो सिकाउन थालेको डेढ वर्ष भयो । प्रशिक्षक सुमन दाहाल आफैं आवासीय सुविधासहित गाउँमा बसेर प्रशिक्षण दिन व्यस्त छन् । स्वर्ण जित्नु भनेको ठूलो कुरा हो, दाहालले भने, यसले हामी सबै खुसी छौं । उनले खेलाडी तयार पारेर इटहरी लगेका थिए । सुविधासम्पन्न ठाउँमा प्रशिक्षित खेलाडीलाई धुलोमैलामा तयार भएका खेलाडीले हराउनु भनेको सानो कुरा होइन, गौरव गर्दै उनले भने, यस्तो विकट गाउँका खेलाडीका लागि यो ठूलो ऊर्जा हो । यसले अर्को प्रतियोगितामा हाम्रा खेलाडीले झनै राम्रो खेल्ने छन्, मिहिनेत गर्नेछन् । प्रतियोगितामा नेपालसहित १३ देशका खेलाडीको सहभागिता थियो । नेपालका २५ जिल्लाका खेलाडी प्रतिस्पर्धी भएका थिए । कान्दाको कथा फरक छ । ०६७ जेठमा विषालु च्याउ खाएर यो गाउँका एकै परिवारका ८ जनाको मृत्यु भएको थियो । यो गाउँ पुग्न आधा मोटरबाटो र आधा पैदल हिँड्नुपर्छ । करिब ७ घण्टामा यो गाउँ पुग्न सकिन्छ । लक्ष्मी प्रतिष्ठान काठमाडौंले गाउँमा छात्राबास बनाएर भोकमरीको समस्या झेल्दै आएका बालवालिकालाई पढ्ने ब्यवस्था मिलाएको छ । स्वर्ण पदकले हामी सबैमा खुसी छाएको छ, प्रतिष्ठानका अध्यक्ष विष्णु गौतमले भने, त्यही भएर स्वर्ण जित्नेलाई प्रतिष्ठानले काठमाडौंमा स्वागत गरेर गाउँ फर्काएका छौं, हाम्रो उद्देश्य विभिन्न क्षेत्रमा यसरी नै चेपाङ बालवालिकालाई सहभागिता गराई अगाडि ल्याउनु हो ।"
एपीएफ समूहविजेता,काठमाडौं (कास) फर्ममा रहेकी स्ट्राइकर सावित्रा भण्डारीको एकमात्र गोलमा सशस्त्र प्रहरी बल (एपीएफ) ले शुक्रबार त्रिभुवन आर्मी क्लबलाई १० ले पराजित गरेको छ । १६ औं राष्ट्रिय महिला फुटबल लिगको समूह बी मा सातदोबाटोस्थित एन्फा कम्प्लेक्स मैदानमा सावित्राले दोस्रो हाफको ५० औं मिनेटमा गोल गरेकी थिइन् । जन्मदिन मनाइरहेकी अनिता केसीको थ्रु बलमा सावित्राले गरेको शक्तिशाली प्रहार आर्मीकी गोलरक्षक लीला लाम्गादेले ठम्याउनै सकिनन् । आर्मीले पछिल्लो खेलमा नियमित गोलरक्षक अन्जना रानामगर घाइते भएका कारण लीलालाई पहिलो रोजाइमा उतारेको थियो ।जारी लिगमा सावित्राको २१ औं गोल मदतमा एपीएफ समूह विजेता बन्न सफल भयो । आर्मी भने समूहको उपविजेता बन्दै सुपर लिगमा प्रवेश गरेको छ । आर्मी र एपीएफसँगै प्रतियोगिताको समूह ए बाट पुलिस र सुदूरपश्चिमाञ्चल पनि दोस्रो चरणमा पुगिसकेका छन् । त्यसअघि प्रतियोगिताबाट बाहिरिएका दुई टोलीबीचको खेलमा पश्चिमाञ्चलले मध्यपश्चिमलाई २० ले हरायो । समा कार्कीको आत्मघाती गोलमा अगाडि बढेको पश्चिमाञ्चलबाट सुनीता बिकले दोस्रो गोल गरेकी थिइन् ।
पश्चिमाञ्चल फाइनलमा,लेखनाथ (कास) राखेप च्याम्पियनसिपअन्तर्गत राष्ट्रिय ह्यान्डबल प्रतियोगितामा पुरुषतर्फ आर्मी र पश्चिमाञ्चल फाइनलमा भिड्ने भएका छन् । १८ औं पुरुष राष्ट्रिय ह्यान्डबलको सेमिफाइनलमा शुक्रबार आर्मीले एपीएफ र पश्चिमाञ्चलले मध्यपश्चिमाञ्चललाई हराउँदै उपाधि भिडन्त पक्का गरेका हुन् ।पोखरा रंगशालामा शुक्रबार पहिलो सेमिफाइनलमा विभागीय टोली आर्मीले एपीएफलाई २३२२ गोलको झिनो अन्तरले हरायो । प्रतिस्पर्धात्मक खेलमा आर्मीका विकास राई म्यान अफ द म्याच घोषित भए । अर्काे खेलमा घरेलु टिम पश्चिमाञ्चलले मध्यपश्चिमलाई ३७१७ ले हरायो । खेलमा पश्चिमाञ्चलका प्रेम गुरुङ म्यान अफ द म्याच भए ।नवौं महिला राष्ट्रिय ह्यान्डबलमा विभागीय टोलीद्वय एपीएफ र आर्मी फाइनल पुगेका छन् । शुक्रबारै सेमिफाइनलमा एपीएफले पूर्वाञ्चललाई ३२५ ले पराजित गर्यो । एपीएफको जितमा उमा राईले १२ गोल गरिन् । उनी वुमन अफ द म्याच घोषित भइन् । दोस्रो सेमिफाइनलमा घरेलु टिम पश्चिमाञ्चलले आर्मीसँग ३८६ ले पराजय बेहोर्यो । आर्मीकी शान्तिकला राई एक्लैले २१ गोल गरिन् । उनी वुमन अफ द म्याच भइन् । दुवैको फाइनल शनिबार पोखरा रंगशालामा हुनेछ ।
सुदूरपश्चिम विजयी,"धनगढी सर्वाधिक धनराशिको सुदूरपश्चिम खप्तड गोल्डकप फुटबलको उद्घाटन खेलमा शुक्रबार आयोजक सुदूरपश्चिम ११ विजयी भएको छ । धनगढी रंगशालामा आयोजकले च्यासल युथ कलब काठमाडौंलाई टाइब्रेकरमा ५४ ले हराएको थियो । क्षेत्रीय रंगशालामा निर्धारित समयमा दुवै टिमले ११ गोलको बराबरी खेलेका थिए । प्रतिस्पर्धात्मक खेलको पहिलो हाफ गोलरहित बन्यो । दोस्रो हाफको २६ औं मिनेटमा च्यासलका विदेशी खेलाडी सेगुनले गोल गर्दै टोलीलाई अग्रता दिलाए । च्यासलको अग्रता १५ मिनेट पनि टिकेन । दोस्रो हाफको ४० औं मिनेटमा सुदूरपश्चिमका विनोद केसीले गोल गरेर खेललाई रोचक मोडमा ल्याए । त्यसपछि गोल थपिन नसक्दा पेनाल्टी सुटआउटका आधारमा निर्णय भएको हो । पेनाल्टी सुटआउटमा च्यासलका सुमन लामाको प्रहार सुदूरपश्चिमका गोलरक्षक जीवन भट्टराईले रोकेपछि आयोजक जितसहित सेमिफाइनल पक्का गर्यो । आयोजकका नियमित गोलकिपर अमानत शेख घाइते भएपछि पहिलो हाफमा जीवनले पोस्ट सम्हालेका थिए । उनी म्यान अफ द म्याच हुँदै १० हजार पुरस्कार जित्न सफल भए । खप्तड गोल्डकपको दोस्रो संस्करणमा नेपाल र भुटानका एक गरी १२ टोलीले भाग लिएका छन् । विजेताले ११ लाख ११ हजार १ सय ११, उपविजेताले ५ लाख ५५ हजार ५ सय ५५ रुपैयाँ पुरस्कारा पाउने छन् । शनिबार सहारा युवा क्लब पोखरा र एपीएफ क्लबबीच प्रतिस्पर्धा हुनेछ ।"
टोटेनहमवेस्ट ह्याम बराबर,लन्डन (एएफपी) टोटेनहम र वेस्ट ह्यामले बिहीबार राति इंग्लिस प्रिमियर लिगमा ११ को बराबरी खेलेका छन् । यसले लिगको शीर्ष चारमा स्थान बनाउने टोटेनहमको योजनामा धक्का पुगेको छ । वेस्ट ह्यामले दोस्रो हाफमा पेड्रो ओबाङको गोलले अग्रता लिएको थियो । खेल सकिन ६ मिनेटअगाडि टोटेनहमका लागि हेन मिङ सुङले बराबरी गोल फर्काए । यो नतिजापछि टोटेनहम ४१ अंकमा पाँचौं स्थानमा रह्यो । वेस्ट ह्याम भने २२ अंकसहित १५ औं स्थानमा छ ।
इटहरी प्रिमियर लिग हुने,इटहरी (कास) दोस्रो यू१९ राष्ट्रिय इटहरी प्रिमियर लिग टी२० क्रिकेट पुस २८ देखि हुने भएको छ । इटहरी क्रिकेट एकेडेमीले आयोजना गर्ने प्रतियोगितामा नेपालका पाँच प्रमुख सहरका टिम तथा आयोजक इटहरी गरी ६ टिमको सहभागिता रहने जनाइएको छ । एकेडेमीका अध्यक्ष कैलाश विष्टले प्रतियोगिता डीभीएम ग्लोबल स्कुलको मैदानमा लिगकम नकआउटका आधारमा हुने बताए । विजेताले एक लाख र उपविजेताले ५० हजार रुपैयाँ पुरस्कार प्राप्त गर्नेछन् । सर्वोत्कृष्ट खेलाडीले ५ हजार र एक थान मोबाइल पाउने छन् । उत्कृष्ट ब्याट्सम्यान र उत्कृष्ट बलरले ५ हजार रुपैयाँ पाउने छन् ।
रुकुम कप सुरु,रुकुम (कास) रुकुम कप फुटबल प्रतियोगिता सदरमुकाम रुकमुकोट स्थित रुक्मीणि रंगशालामा शुक्रबार सुरु भएको छ । पुस २५ सम्म चल्ने रुकुम कपको यो तेस्रो संस्करण हो । जिल्लाको फुटबल प्रवद्र्धनमा टेवा पुर्याउने उद्देश्यले समृद्ध समाज नेपालले २०७२ सालदेखि रुकुम कप गर्दै आएको छ । प्रतियोगितमा ९ टोलीले भाग लिएका छन् । रुकुमपूर्व र पश्चिमका ४४ र दाङको एउटा टोलीले भाग लिएका छन् । विजेताले ८० हजार र उपविजेताले ४० हजार पुरस्कार पाउने छन् । सेमिफाइनल पराजित दुई टोलीले २०२० हजार पाउने समाजका अध्यक्ष सुबोधराज श्रीर्पालीले बताए । फेयर प्ले टिमले ८ हजार पाउने छ । उत्कृष्ट खेलाडीले ३ हजार र विधागत उत्कृष्टले जनही २ हजार पाउने छन् । जिल्लाको ठूलो पुरस्कार राशिको प्रतियोगिता हो ।
दर्शन च्याम्पियन,"बागलुङ (कास) पश्चिमाञ्चल भलिबल संघ र छन्त्याल कन्स्ट्रक्सन पाँचौं बागलुङ महोत्सवमा जारी खुला पुरुष भलिबलको फाइनल पुगेका छन् । पश्चिमाञ्चलले गल्कोट नगरपालिकालाई सोझो सेटमा हरायो । छन्त्यालले सेनाको २३ नम्बर बाहिनीमाथि ३१ को सेटमा विजय पायो । फाइनल शनिबार हुनेछ । १२ टोलीले भाग लिएको प्रतियोगिता विजेता १ लाख ११ हजार र र उपविजेताले ५५ हजार ५ सय रुपैयाँ पुरस्कार जित्ने छन् । महिला उपाधि दर्शन ट्रान्सपोर्टलाई खुला महिला भलिबलको उपाधि दर्शन ट्रान्सपोर्ट समूहले जितेको छ । टोलीले शुक्रबार फाइनलमा नेपाल खेलकुद महासंघ टिमलाई २५१८, २५१२, २५१३ को सोझो सेटमा हरायो । वाईसीएल बागलुङ तेस्रो भयो । विजेताले ७५ हजार ५ सय र उपविजेताले ३० हजार ५ सय रुपैयाँ पुरस्कार पाए । ट्रान्सपोर्टबाट खेलेकी रमिला तण्डुकार उत्कृष्ट खेलाडी भइन् ।"
रियलको जित,म्याड्रिड (एएफपी) पेनाल्टीबाट भएको दुई गोल मदतमा रियल म्याड्रिडले कोपा डे रेमा नुमानसियालाई बिहीबार राति ३० ले हरायो । बार्सिलोना भने ला लिगा प्रतिद्वन्द्वी सेल्टा भिगोले ११ को बराबरीमा रोक्यो । गारेथ बेलसँगै केही पहिलो रोजाइका खेलाडीमात्र लिएर उत्रेको रियलले जितका लागि संघर्ष भने गर्नुपरेन । अरु खेलमा लेगानेसले भिल्लारियललाई १० ले हरायो भने लेभान्टेले स्पान्योलमाथि २१ को जित रच्न सफल रह्यो ।
राष्ट्रिय हक्की हुने,हेटौडा (कास) राखेप च्याम्पियनसिपअन्तर्गत राष्ट्रिय हक्की हेटौंडामा हुने भएको छ । माघ १ देखि हुने प्रतियोगितामा महिलापुरुष दुवैतर्फ ५ क्षेत्रीय र एउटा सेनाको टिम सहभागी हुनेछन् ।
उर्मिलाको अनुहारमा पूर्ण चन्द्रमा,हेटौडा (कास) राखेप च्याम्पियनसिपअन्तर्गत राष्ट्रिय हक्की हेटौंडामा हुने भएको छ । माघ १ देखि हुने प्रतियोगितामा महिलापुरुष दुवैतर्फ ५ क्षेत्रीय र एउटा सेनाको टिम सहभागी हुनेछन् ।
कुतुमकतम,(लेखक खगेन्द्र संग्रौलाद्वारा अनूदित सत्यजीत रायका कथा संग्रहबाट)
राज्यधनमा भोगविलास,"रूप र शैली मात्र फरक हुँदै गएका हुन्, राज्यधन पलायन यथावत् छ । अर्थशास्त्री डा पौडेलकै शब्दमा अझ विकराल हुँदो छ । शासकीय वर्ग मात्र होइन, आमतहसम्मका हुनेखाने हरू महँगिंदै गएको घरजग्गाको भाउ लिंदै अमेरिका, अस्ट्रेलिया, क्यानाडा र युरोपेली मुलुकमा बसाइँ सर्दै छन् । त्यस्ता सम्पन्न मुलुकमा धेरैजसो सम्पन्न वर्ग कै पात्रहरू पुगेका छन्, अझ कतिपय भ्रष्टाचार गरी अकुत सम्पत्ति जोड्नेहरू नै पर्छन् । अझ अख्तियारले २०५९ साउन मसान्तमा कर्मचारीका घरमा छापा मारेपछि अवैध ढंगले कमाउने कर्मचारीहरूले आफ्नो विदेशमै व्यवस्थापन गर्ने होड चलेको छ । तिनको विदेश मोहसँगै धनको बसाइसराइ बाक्लिँदो छ । अर्कातिर नवधनाढ्य व्यापारीहरू पनि आफ्नो कालोधन को ओसारपसारबाट सेतो बनाउँदै छन् । राज्यसंयन्त्र र ढुकुटीको जिम्मा लिएकाहरू तिनकै औजार बनिरहेको दृश्य छताछुल्ल हुँदै छ ।बेलाबखत स्विस बैंक स्क्यान्डल चल्दा नेपालीको कान ठाडो हुने गर्छ, किनभने पञ्चायतकालभरि दरबारिया पात्रहरूले त्यहाँ धन जम्मा गरेको चर्चा चलिरह्यो । दुर्भाग्य नेपालका शासकप्रशासकहरूले भ्रष्टाचारबाट आर्जित सम्पत्ति बाहिर पुर्याइरहँदा कहिले पनि कतैबाट छानबिन भएन । राज्यको तर्फबाट त्यसमा सामान्य चासोसमेत चासो प्रदर्शन गरेको पनि पाइँदैन ।देशबाट लुटिएको धन फिर्ताका निम्ति राज्यले चाहने गर्न सक्छ अख्तियार दुरुपयोग अनुसन्धान आयोगका पूर्वप्रमुख आयुक्त सूर्यनाथ उपाध्याय भन्छन्, राज्य जाग्यो भने विदेशमा लुकाएका धन खोजतलासका निम्ति सहयोग माग्न सक्छ । तर दुर्भाग्य परापूर्वकालदेखि धन थुपार्ने प्रमुख थलो छिमेकी भारतसित समेत सूचना आदानप्रदान गर्ने संयन्त्र बन्न सकेको छैन । कम्तीमा भारतमा खाता खोल्ने नेपालीको सूची माग्ने हो भने पनि धेरै तथ्य खुल्छ ।भ्रष्टाचारविरुद्ध संयुक्त राष्ट्रसंघीय महासन्धिसँगै शंकास्पद धन को विदेश ओहोरदोहोर र बैंकिङ खाता अनुसन्धान निम्ति ढोका खुला राख्नुपर्ने प्रावधान आएको छ । विश्वव्यापी रूपमा भ्रष्टाचारविरुद्ध लड्न तेह्र वर्षअघि संयुक्त राष्ट्रसंघीय महासन्धि हुँदा प्रारम्भिक दिनमै हस्ताक्षर गर्ने मुलुकभित्र पर्छ, नेपाल । जसमा उपाध्यायकै हस्ताक्षर दर्ज छ अख्तियार प्रमुखको हैसियतमा । महासन्धिमा अवैध सम्पत्तिका मामलामा बाहिरी मुलुकको अनुसन्धानकर्तालाई प्रवेश गर्न दिनुपर्नेदेखि भ्रष्टाचारको अभियोगमा जुनसुकै मुलुकका अदालतमा मुद्दा दायर गर्न सकिन्छ । कर छली, अवैध धन्दा र भ्रष्टाचार गरी सम्पत्ति लुकाएको ठहरिएमा विदेशी बैंकमा राखिएको सम्पत्तिसमेत जफत हुन्छ ।त्यो महासन्धिसँगै कतिपय मुलुकमा शासक वर्गबाट लुटिएका धन फिर्ताको अभियान चलिरहेको छ र फिर्ता पनि भइरहेको छ । उपाध्याय भन्छन्, भ्रष्टाचार र अवैध कर्मबाट लुट्नेहरूको सम्पत्ति खोज्नु जरुरी छ, देशभित्र र बाहिर पनि । शासकीय वर्गमा देश प्रेम जाग्यो भने महासन्धिअनुरूप संयन्त्र निर्माण गर्न सकिन्छ र अन्तरदेशीय सूचनाको आदानप्रदान हुन्छ । शासकहरूमा राणाकालीन मनस्थिति रहेसम्म गाह्रो छ ।"
फूलको प्रश्न,मलाई आफू जन्मिएको माटोमाआफू हुर्किएको आागनमाआफू पल्लवित वसन्तमाफुल्न मन छ ओइलिन मन छझर्न मन छर फेरि सगौरव त्यहीं बलात्कृत आागनमा नवसृष्टि भएर उम्रिन मन छकालदर्शी ज्योतिषी ! तिमी भन्न सक्छौ कुन लगनमाकुन ग्रहमा कुन घडी पला र नक्षत्रमा जन्मिएका फूलहरुलेलिएर आएका हुन्छन् यस्तो भाग्य ?
सहर,फुटपाथमा उभिएर एउटा आदिम मानिससोच मग्न छउहिले उहिलेसहर गाउँ थियो ।
धूवाँ जिन्दगी,"चिसो टिनको छाप्रो । ओसिएका दाउरा । माटोले पोतिएको चुल्होमा आयुष्मा श्रेष्ठ चिसा दाउरा तताउने कोसिस गर्छिन् । जाडोमा दाउरामा पकाउनै गाह्रो, चुल्होमा दाउराका ठुटा ठट्याक ठुटुक् पार्दै ४४ वर्षीया आयुष्मा थप्छिन्, नपकाउँ खान पाइँदैन । आधुनिक चुल्हो नभएको उनको भान्छा नभएको होइन । तर, भएर पनि नभएजस्तै छ उनका लागि । आगोमा पकाउँदा परिकारको स्वाद मिठो हुने भन्दै परिवारले आगोमै पकाउन जोड दिन्छ । संयुक्त परिवारमा बसेकी आयुष्मालाई दुई छोरा, सासूससुरा र श्रीमान्लाई समेत परम्परागत चुल्होमा पकाएर खुवाउनुपर्ने बाध्यता छ । परिवारमा धेरैको ध्यान ग्यास जोगाएर राख्नुपर्छ भन्नेतिर छ । खर्चबाट बच्नका लागि ग्यास कहिलेकाहीं धेरै पाहुना आउँदा मात्रै प्रयोग हुन्छ । आयुष्माको दिन भने भने त्यही चिसो दाउरा बाल्दैमा बित्छ । तर मुख्य समस्या के भने परम्परागत चुलोमा पकाउँदा निस्किएको धूवाँले भान्छाकोठा मात्र होइन, उनको स्वास्थ्यमा पनि प्रभाव पारिरहेको हुन्छ, जुन उनलाई पत्तो नै छैन । घरमा खाना पकाउने जिम्मा महिलाको हुन्छ । सहरिया समाजसमेत यस्तो संस्कृतिबाट अछुतो छैन । भान्छामा अहिले पनि महिलाले पूर्ण अधिकार प्राप्त गर्न नसकेको लैंगिक र ऊर्जाविज्ञ इन्दिरा श्रेष्ठ बताउँछिन् । उनका अनुसार अझै पनि ७७ प्रतिशत घरधुरीमा दाउरा बालेर खाना पकाउने गर्छन् । धूवाँका कारण महिलाको छाती, श्वासप्रश्वासमा समस्या, आँखा रातो हुने, टाउको दुख्ने, मुटुसम्बन्धी रोग र दाउरा खोज्न जाँदा भोग्नुपर्ने कठिनाइका कारण पाठेघर खस्नेसम्मका समस्या देखिएको इन्दिराले बताइन् । भक्तपुरकी आयुष्माले जस्तै दाउरामा खाना पकाउने नियति भोग्दै आएकी छन्, ललितपुरकी संगीता तण्डुकार पनि । पेसाले उनी शिक्षिका हुन् । नजिकैको सामुदायिक विद्यालयमा प्राथमिक तहमा पढाउने गर्छिन् । उनी आफैं पनि शिक्षिका भएकाले धूवाँ र धूलोले स्वास्थ्यमा कति धेरै असर गर्छ भन्ने जानकारी छ । घरमा भने उनी दाउरामै पकाउन बाध्य छिन् । परम्परागत सोचमा बाँधिएकी उनको परिवारले ग्यासमा सकेसम्म नपकाउने सल्लाह दिन्छन् । ग्यास किनेर ल्याएकी संगीताले चिया र नास्ता बनाउन मात्रै ग्यास बाल्ने गर्छिन् । धेरैजसो त दाउरामै पकाउँछौँ, उनी थप्छिन् । ३५ वर्षीया संगीता एक्लैले ७ जनाको परिवार सदस्यलाई खाना पकाएर खुवाउँछिन् । उनी बिहान १० बजेसम्म नजिकैको स्कुल पढाउन जानुपर्छ । साथै उनीसँग परिवारको जिम्मेवारी पनि छ । बिहान पकाउनका लागि उनी बेलुका नै दाउराको जोहो गर्छिन्, काठ कारखानामा पाइने काठका टुक्राहरू । हुन त उनी आम्दानी गर्ने महिला हुन् । ग्यास सजिलै घरमा उपलब्ध गराउन सक्छिन् । तर दाउरामै पकाउँदा मिठो हुन्छ भन्ने परिवारको परम्परागत सोचले गर्दा संगीता चाहेर पनि ग्यासको उपयोग गर्न नपाएको बताउँछिन् । झन्डै तीन घण्टा लगाएर दाउरा जोर्नुपर्ने उनको बाध्यता छ । यति समय ट्युसन पढाउन खर्चिन पाए संगीताले थप आम्दानी गर्न सहज हुन्थ्यो । एक घण्टामा भान्छा सकाउनुपर्ने काम उनले दाउरामा पकाउँदा तीन घण्टा अनावश्यक समय खर्च गर्नुपरेको हुन्छ । ललितपुरकै ४० वर्षीया कोकिला महर्जनको घरमा ग्यास चुल्हो त छ तर उनी त्यसमा पकाउन आँट गर्न सक्दिनन् । आफ्नो आम्दानी छैन, घरमा सकेसम्म दाउरामै पकाए हुन्थ्यो भन्नेमा जोड दिन्छन्, कोकिला थप्छिन्, एउटा ग्यास झण्डै पाँच महिना पुगेकै हुनुपर्छ । घरमा खासगरी चुल्हो सम्हाल्नुपर्ने जिम्मेवारी अझै पनि हाम्रो समाजमा महिलाकै हो भन्ने संकोचित मान्यता छ । जसको मर्कामा महिलाहरू परेका छन् । दैनिक चुल्हो सल्काउन समय खर्चने कोकिला, संगीता र आयुष्माजस्ता थुप्रै महिला छन् । चुल्होकै कारण उनीहरूको स्वास्थ्यमा समेत प्रत्यक्ष असर पुगेको छ । जनसंख्या तथा वातावरण मन्त्रालयको तथ्यांकअनुसार ऊर्जाको ७७ प्रतिशत हिस्सा परम्परागत जैविक ऊर्जाले ओगटेको छ । राष्ट्रिय जनगणना २०६८ को तथ्यांकले नेपालमा ५४ लाख घरपरिवारमध्ये, अझै पनि ४० लाख घरपरिवार दाउराबाटै खाना पकाउने गर्छन् । एलपी ग्यास प्रयोग गर्ने परिवारको संख्या २१ प्रतिशत मात्र छ । त्यस्तै, विश्व स्वास्थ्य संगठनको २०१२ मा प्रकाशित प्रतिवेदनले गरिब तथा अल्पविकसित राष्ट्रमा मुत्युको विभिन्न कारणमध्ये चौथो पंक्तिमा घरभित्रको वायु प्रदूषणले हुने गरेको उल्लेख छ । जनसख्या तथा वातावरण मन्त्रालयले वार्षिक ७ हजार ५ सय व्यक्ति घरभित्रको वायु प्रदूषणले गर्दा लाग्ने विभिन्न रोगबाट हुने गरेको बताएको छ । त्यसमध्ये, अधिकांश महिला र बालबालिकाको संख्या बढी देखिएको छ । त्यसो त परम्परागत इन्धन प्रयोग मानव स्वास्थ्यमा हानिकारक भएकै कारण यसलाई व्यवस्थित गर्न सरकारले कदम चालेको छ । महिला र बालबालिकाको स्वास्थ्यमा यसको प्रत्यक्ष असर पर्ने र महिलाको समय अनावश्यक खर्च हुने हँुदा परम्परागत खाना पकाउने तरिका सुधार गर्न जरुरी छ । नेपाल सरकारले वैकल्पिक ऊर्जा प्रवद्र्धन केन्द्रमार्फत सुधारिएको चुल्हो, बायोग्यास, सौर्य कुकर ड्रायरजस्ता खाना पकाउने स्वच्छ ऊर्जा प्रविधिहरूको प्रवद्र्धन र विस्तारमा जोड दिंदै आएको छ । भान्छामा महिलाले काम गर्ने भए पनि किनमेलको अधिकार उनीहरूमध्ये कतिपयमा नहुँदा, परिवारमा चेतनाको अभाव र आगोमा मिठो पाक्छ भन्ने केही परम्परागत मान्यताले गर्दा इन्धन प्रयोगमा महिलाको अधिकार खुम्चिएको छ । यसले एकातिर उनीहरूको स्वास्थ्यमा सबैभन्दा बढी असर परेको छ भने अर्कोतिर समय पनि अनुत्पादित काममा खर्च भएको छ । राष्ट्रिय जीवनस्तर निर्धारण सर्वेक्षण प्रतिवेदनअनुसार करिब ३० लाख घरधुरीको पहुँच सुधारिएको चुलोमा मात्रै देखिन्छ । यद्यपि २०६५ र २०६६ को अध्ययनमा भने सुधारिएको चुलो प्रयोगले सरदर ६२ प्रतिशतले घरभित्रको प्रदूषण कमी आएको तथ्यांक छ ।"
जोगीझैँ मूर्तिकार जोडी,"हामीले इतिहास खोतल्यौं । गुल्मी जिल्लाको ठूलो लुम्पेकका भुवन थापा ललितकला विषयमा अध्ययन सकेपछि काठमाडौँ विश्वविद्यालयमा जागिरे भएछन्, कला विभागमा । तेह्र वर्षदेखि उनी काविमा प्राध्यापनरत रहेछन् । दालभात जोहो गर्ने खर्च काविको प्राध्यापनबाट जुटाउँदा रहेछन् । अनि अन्य समय मूर्तिकलामा तल्लीन । उनले दुई दर्जन अन्तर्राष्ट्रिय, राष्ट्रिय तथा स्थानीय मूर्तिकला कार्यशाला तथा प्रदर्शनीमा भाग लिइसकेछन् । एकल मूर्तिकला प्रदर्शनी पनि सम्पन्न गरिसकेछन्, सत्तरी सालको भूकम्पपछि, आत्मानुभूति शीर्षकमा । भुवनले सुदूरपश्चिम डोटीका मित्र ताराप्रसाद ओझा भेटेछन्, ललितकलामा स्नातकोत्तर अध्ययनका क्रममा । हाल त्रिवि ललितकला केन्द्रीय विभागमा प्राध्यापनरत तारा पनि सधैँभरि मूर्तिकलामै तल्लीन भेटिन्छन् । त्रिवि ललितकला केन्द्रीय विभागछेउ एउटा कुनामा तारा अनेक स्वरूपका विशाल ढुङ्गाका मूर्तिहरू कुँदिरहेका भेटिन्थे, सधैँ धुस्रेफुस्रे भेषमा । कहिले मूर्ति बनाउँदा निस्केका ढुङ्गाका चोइटाहरू टिपनटापन गरी खाल्टाखुल्टी पुरपार पार्दै पनि गर्थे । काविका भुवन पनि त्रिविमा तारासँगै देखिन्थे, बेलाबखत । तारा र भुवन भन्छन्, मूर्तिकारहरू काठमाडौँमा निकै त्रासमा बाँच्नुपर्छ । मूर्तिकारले डेरामा काम गर्न पाउन्नन् । कसैको घरछेउ काम गर्न पनि पाउन्नन् । बाँझो जमिन लिजमा लिएर ट्याङ्लाफाँटमा दर्जनौँ विशाल ढुङ्गा लोडर र डोजरको सहारामा झारेछन्, लाखौँ खर्चेर । तर, स्थानीयले विरोध गरेपछि उनीहरू तर्सिएछन् । स्थानीय कलाकार कमलेश महर्जनले पनि सम्झाउन सकेनन्, स्नाथीयवासीलाई । उनी पनि यो जोडीसँग निकट रहेछन् । ढुङ्गा ट्रिपरबाट झार्दा घरै हल्लियो, यत्रा ठूल्ठूला ढुङ्गामा ठोक्दै मूर्ति बनाउँदा घरै थर्कन्छ, भित्ता चर्कन्छ भनेर छिमेकी आइलागेछन् । जाइलाग्न नसकेर ललितकला विभाग छेउमा मूर्ति कुँदन बाध्य बनेछन्, तारा । विभागले मौन सहमतिबाट सहयोग गरेकै छ । तैपनि कति बेला कसले केही भन्लान् कि भन्ने त्रासैत्रासबीच उनी मूर्ति कुँदिरहेका भेटिन्छन् । तीनवटा एकल मूर्तिकला प्रदर्शनी गरिसकेका तारा उत्तिकै फुर्तिला देखिन्छन् । दुई दर्जन जति अन्तर्राष्ट्रिय, राष्ट्रिय र स्थानीय कार्यशालामा भाग लिइसकेका उनी स्थायी स्टुडियोको खोजीमा छन् । त्रिवि ललितकला केन्द्रीय विभागका प्रथम ब्याच सहपाठी जोडी त्रिवि र काविमा काम सकिनेबित्तिकै भेटिहाल्छन् । प्राय: काविबाट भुवन तारा भेट्न त्रिवि आउँछन् । काविमा भन्दा त्रिविमा बढी खुला मैदानमा मूर्तिको काम गर्न मन पर्छ, भुवनलाई पनि । तिनको मित्रता नमुनाझैँ देखिन्छ । भुवन भन्छन्, हाम्रो धेरै कुरा मिल्छ । स्वभाव समान किसिमको छ । मैले कसरी भनी सोधें । भुवनले तारातिर औल्याउँदै भने, जातले उहाँ बाहुन, मचाहिँ मगर, तर स्वभाव दुवैको चिसो । चिप्लो घस्न नसक्ने, जे छ त्यो गोलीझँै सोझै ठोक्ने स्वभाव । कुनै कुरा नलुकाउने र अरूलाई नपिरोल्ने पनि । खानपिनमा पनि हामी दुवै शुद्ध साकाहारी । आजसम्म जाँडरक्सी, खैनीचुरोट केही अम्मलपानीले नछोएको जोडीको सोच मिल्दो रहेछ । कुनै लप्पनछप्पन नगर्ने स्वभावका उनीहरूको देशभर ठाउँअनुसार मूर्तिकलाका काम गर्ने विचार रहेछ । जहाँ पुग्यो त्यहीँको हावापानी मिल्दो मूर्तिकला सिर्जने परिकल्पना, काठमाडौँमा मात्रै केन्द्रित नभएर विकट बस्तीलाई कलात्मक किसिमले सजाउने साझा सपना यद्यपि सीमितताका पर्खालभित्रै सीमित रहेछ । मेचीदेखि महाकालीसम्मको माटो, ढुङ्गा, पानी सङ्कलन गर्दै कला भर्ने तिनले अभियानको थालनी त गरेछन् तर निरन्तरता दिन भने सकेनछन् । नेपाल झल्काउने कविता र कला त्यहीँको माटोमा पाइला टेकेर सिर्जना गर्न खोजेका रहेछन् । काठमाडौँमा कला बेचेर जेनतेन बाँच्ने मात्रै होइन राम्रो पैसा कमाएर हाँस्नेहरू पनि छन् । कला व्यापारी उत्तिकै छन् । सालिक बनाउनेहरू उस्तै चम्किरहेका छन् । बिचौलिया पनि थुप्रै छन् । कहिलेकाहीँ उनीहरू त्यसको सिकार पनि हुँदारहेछन् । तिनकै शब्दमा, उनीहरू पैसाप्रेमी कला संसारभन्दा पर छन् । जीवन जेनतेन चलाउनका लागि मात्रै कहिलेकाहीँ कमिसन वर्क गर्दा रहेछन् । अन्यथा, सिर्जनात्मक काममै बढी रुचि रहेछ । तारालाई बढी हात चलाउन मन लाग्ने रहेछ । भुवनको भने खुट्टा बढी चल्दो रहेछ । जहाँतहीँ सकेसम्म हिँडेरै पुग्ने बाँनी रहेछ, भुवनको । तारालाई एक्लै पनि खुरुखुरु छिनो र घनले ढुङ्गा खोपिरहन मन पर्छ । २०६९ सालमा सगरमाथातिर फालिएका सिलिन्डर काठमाडौँ ल्याइयो जसबाट विभिन्न कला निर्माण गर्ने कार्यशालामा सहभागी थिए, उनीहरू । अक्सिजन सिलिन्डर काट्ने क्रममा घट्ना भयो । हात बढी चल्ने ताराको हातै भाँचियो । खुट्टा बढी चल्ने भुवनको खुट्टै भाँचियो । सिलिन्डरको भित्र किलाले प्वाल पार्दै ग्यास पहिले फालेर सिलिन्डर ग्राइन्डरले काट्ने काम हुन्थ्यो । रातको दस बजे भुवनले सिलिन्डर काट्दा ग्यास बाँकी नै रहेछ, झिल्का भित्र पसेर सिलिन्डर विस्फोट भयो । भुवनको खुट्टा र ताराको हात भाँचेर फित्ताभरि घुम्दै, पिलर पनि भाच्दै १२ फिट अग्लो पर्खाल नाघी खेतमा पुग्यो, झिलिली पुच्छ्ेरतार खसेझैँ सिलिन्डर । कलाकार देवेन्द्र थुम्के र नरबहादुर बीके पनि त्यहीं थिए, संयोगले बाँचे । शाकाहारी भएकाले उनीहरू काममा, अन्य दुई दर्जन सहभागी खानपिनमा व्यस्त रहेछन्, अलि पर बाहिर । नत्र सबै सोत्तर हुन्थे । भुवन र तारा दुवैको अपरेसन भयो । रड बोकेर बसे, हात र खुट्टामा । हर्नामाडी हेटौँडामा विशाल अन्तर्राष्ट्रिय मूर्तिकला कार्यशाला आयोजनाका क्रममा उनीहरू दुवैले भाग लिन सकेनन् । घाइते अवस्थामै अवलोकन गर्न भने दुवै पुगेका थिए । जुन बेला उनीहरू दुवै ललितकला प्रज्ञाप्रतिष्ठान सभा सदस्य थिए । दुईमध्ये एउटालाई मात्रै देख्दा अर्को साथीको सोधीखोजी भइहाल्थ्यो । यस्ता अब्बल मित्र एकैपटक घाइते भए । एकैपटक तङ्ग्रिए । अहिले विद्यावारिधि शोधार्थीका रूपमा पनि सँगसँगै छन् । नेपाली मूर्तिकलाको इतिहास लामै छ । परम्परागत नेपाली मूर्तिकला ओरालो र समसामयिक मूर्तिकला उकालो लागिरहेको अवस्थामा सन् २००५ मा आरम्भले पहिलो राष्ट्रिय मूर्तिकला कार्यशाला आयोजना गरेको थियो, हार्मोनी शीर्षकमा । सन् २००६ मा पनि अन्तर्राष्ट्रिय मूर्तिकला कार्यशाला सम्पन्न भएको थियो, जापानसँगको सहकार्यमा । त्यसपछि बुटवलमा सन् २००९ मा अर्को कार्यशाला भयो । हर्नामाडी हेटौँडामा २०१२, पोखरामा २०१३ र तालतलैया इटहरीमा सन् २०१४ मा आयोजित सबै कार्यशालाबारे यो जोडी जानकार छ । हर्नामाडीमा आयोजित कार्यशालामा उनीहरू बैसाखी टेकेर र हातमा प्लास्टर बोकेर अवलोकन गर्न पुगेका थिए । अर्का घाइते रामकृष्ण भण्डारीको हातमा गहिरो चोट भए पनि हर्नामाडीमा विशाल ढुङ्गाका मूर्ति कुँद्न तम्सँदै थिए । कलाकार साथीहरू सबैले हकारेर सहभागी हुन दिएनन् । त्यसरी तङ्ग्रिएका जोडीले त्रिवि प्राङ्गण कीर्तिपुरमा कावि धुलिखेलको रजत जयन्ती स्मारिका मूर्तिकला मज्जाले कुँद्दै थिए । भुवनका शब्दमा, गत वर्ष रजत जयन्ती मनाउने क्रममा पदाधिकारीहरूले काविलाई कुनै कलात्मक चीजले सजाउने सोच अघि सारेका रहेछन् । हवाइजहाजबाट हेर्दा पनि काविको लोगो देखिने हिसाबको पहिले सिल्वर जुब्ली मनुमेन्ट २५ फिट अग्लो ग्रिनाइटमा निर्माण गर्ने कुरा रहेछ । विविध डिजाइन पनि बनेछन् तर प्राविधिक कारणले विशाल मनुमेन्ट बन्न सम्भव भएन । अनि ढुंगाकै कुनै आकृति कुँद्न भनियो, भुवनलाई । भुवन भन्छन्, भोटेकोसीबाट ल्याइएको ढुङ्गा हेरियो, धुलखेलमा कुनै मिल्दो ढुङ्गा भेटिएन, चित्तै बुझेन । ललितपुर, पाटनतिर कुनै ढुङ्गा काट्ने कारखानामा काम गर्न खोजियो । त्यहाँ पनि सुहाउँदो ढुङ्गा भेटिएन । खर्चले धान्न पनि नसक्ने देखियो । अन्तत: काविका प्राध्यापक भुवनले त्रिविका प्राध्यापक मित्र तारालाई गुहारेछन् । काविमा बनाइएको माटोको डमी बोकेर भुवन त्रिवि ललितकला केन्द्रीय विभाग कीर्तिपुर आएछन् । फुल्न खोजेको कमलको कोपिला बनाउने परिकल्पना थियो । मच्छेगाउँ गएछन्, ढुङ्गा हेर्न । अनि एकपछि अर्को गाउँ । खानी बन्द गरिएपछि काठमाडौँमा ढुङ्गाको हारालुछहाहाकार छ । बल्लतल्ल प्लटिङमा निस्किएका ढुङ्गा मिल्दो भेटिएछ, मच्छेगाउँमा । ढुङ्गा ढुवानी गर्दा नै ६० हजार खर्चेर बाटो खन्दै, जग्गावालालाई क्षतिपूर्ति तिर्दै ढुङ्गा ल्याएछन्, त्रिवि कीर्तिपुर । कावि प्रशासनले सोचिरहेको थियो, पाटनतिर कतै मूर्तिकला कुँदिँदै छ । कावि धुलिखेलको रजत जयन्ती स्मारिका मूर्तिकला त्रिवि कीर्तिपुरमा कुँदिँदै थियो । कावि प्रशासनलाई यसबारे थाहा थिएन । न त्रिवि प्रशासनलाई थाहा थियो । त्रिवि र कावि ललितकला विभागकै विद्यार्थी सहयोगी थिए : विशाल सारु, चन्द्र मुन, रञ्जित थापा, झलक पुलामी, कुमार थापा सहकर्मी कमलेश महर्जनसहित । ऐतिहासिक निर्वाचनमा भोटै हाल्न पनि गएनन्, उनीहरू । अन्तत: नौ फिट अग्लो जगमा उनीहरूले कमलको कोपिला धुलिखेल काविमा प्रतिस्थापन गरिछाडे, दीक्षान्त समारोहको संघारमा । विश्वविद्यालयले विशेष समारोहको स्मृतिमा कलालाई प्राथमिकतामा राख्नु कलाकारका लागि गौरवको कुरा मान्छन्, यी मूर्तिकार जोडी । त्रिविमा असरल्ल जमिन छन्, जसलाई धेरै राम्ररी कलात्मक बनाउन सकिन्छ । त्रिवि कीर्तिपुरमा राजा वीरेन्द्रको राज्याभिषेकका बेला ठाकुरप्रसाद मैनाली र प्रमिला गिरीले सिर्जेका विशाल मूर्तिकला नै राम्ररी सजाउन सकेको छैन । उनीहरू भन्छन्, त्रिविले बेकारमा बसेको जमिन मूर्तिकारहरूलाई काम गर्न लिजमा दिए विशाल मूर्तिकला बगैंचा सहजै बन्ने थियो । जहाँ देशभरका मूर्तिकार एकै स्थानमा काम गर्थे । जहाँतहीँ बेवारिसे बनेर बसेका मूर्तिकला एकै स्थानमा थुप्रिन्थे । आफ्नो घर भएका मूर्तिकारले समेत निजी ग्यालरी निर्माण गरेर मूर्तिकला सजाउन सकेका छैनन् । जोगीझैँ डेरावाल मूर्तिकार जोडीले कहाँ राख्नु, कहाँ फाल्नु तिनले सिर्जेका मूर्तिकलाहरू ? पहिलो राष्ट्रिय र दोस्रो अन्तर्राष्ट्रिय कार्यशालाबाट सिर्जित मूर्तिहरू काठमाडाँैमा अझसम्म बेवारिसे बनेर बसेका छन् । केन्द्रीय पुस्तकालयझैँ साझा चौतारी केन्द्रीय मूर्तिकला वर्कसप को आवश्यकता टड्कारो देखिन्छ । नेपाली मूर्तिकारहरूमाझ लघुताभास जब्बर बनेर बसेको देख्छु । डोजर, लोडर, ट्रिपर र अत्याधुनिक औजारसहित काम गर्ने साझा स्पेस (मूर्तिकला बगैंचा) निर्माणमा जीवित मूर्तिकारहरूले हातेमालो गरे राम्रै हुन्थ्यो । भुवन र तारा भन्छन्, कलाका लागि केवल बाँच्न मात्रै माग्ने जोगीजस्तै हौँ हामी निर्धक्क मूर्तिकला सिर्जने साझा चौतारीको खोजीमा भौतारिरहेको दशकौँ भइसक्यो । जोगीझैँ मूर्तिकार जोडीको साझा सपनालाई सरोकारवालाले विपना बनाउन सघाए सबैको हितै हुने थियो । प्राचीनतम विराट नेपाली मूर्तिकला सभ्यताको निरन्तरताका लागि पनि स्रोतसाधनले सम्पन्न साझा मूर्तिकला बगैंचा स्थापना अपरिहार्य देखिन्छ ।"
एक्लो अमेरिका !,"यहुदी, इसाई (अर्मेनियाली इसाईसहित) र मुस्लिमको आआफ्नै दाबी रहेको भूभाग जेरुसेलमको कारण विश्व राजनीति एकपटक तातेको छ । एकअर्कामा विवादित मुस्लिमहरू पछिल्लो घटनाक्रमले एकजुट हुन सक्ने अनुमानसमेत गर्न थालिएको छ । ५० भन्दा बढी मुस्लिम र मुस्लिम बहुल मुलुकका नेताहरू संयुक्त रूपमै अमेरिकी नीति र इजरायली दाबीको विरोधमा छन् । विश्व जनसंख्यामा जिरो दशमलव दुई प्रतिशत रहेका यहुदी आफ्नो पवित्र भूमि विरुद्ध कुनै सम्झौता गर्न चाहँदैनन् । अमेरिकीको ठूलो साथ पाएको इजरायल पनि यो विषयमा आक्रामक नै बन्न सक्ने संकेत देखिएको छ । अमेरिकामा यहुदी अर्थात् जुइसको जनसंख्या इजरायलमा भएका उक्त समुदायको भन्दा थोरै मात्र कम हो । अमेरिकी दुवै संसद्मा थोरै तर प्रभावशाली उपस्थिति छ उनीहरूको । यहुदीहरू विश्वभर छरिएका छन्, जसको सञ्जाल निकै बलियो छ । युरोपमा सात लाखभन्दा बढी छन् । रूस, अस्ट्रेलिया, अफ्रिका, दक्षिण अमेरिका र एसियाका अन्य मुलुकमा पनि अल्पसंख्यक रूपमा प्रभाव जमाएकै छन । विश्वभर गरेर यहुदीहरू डेढ करोडभन्दा बढी छैनन् । नेपालीको जनसंख्याभन्दा आधा रहेका यिनीहरू सबैजसो विकसित मुलुकमा प्रभावशाली र गर्विलो उपस्थितिमा छन् । विश्वमा नै चतुर व्यापारी र बेस्टब्रेन समेत भनेर चिनिएका उनीहरूको जीवन संघर्षपूर्ण रहे पनि विश्व राजनीतिमा निकै प्रभाव छ, उनीहरूको । प्राचीनकालमा युरोपेली शासकहरूको विश्वास पात्र र खजान्ची (आर्थिक मामिला हेर्ने) भएर हिँडेका यहुदीहरूको इतिहास नै अस्तित्वको लडाइँमा अडेको छ । दोस्रो विश्व युद्धताका आफ्ना जातिका लाखौंलाई हिटलरले ग्यास च्याम्बरमा हालेर मारेपछि ह आउने शब्दध्वनिसमेत उच्चारण नगर्ने यो जाति त्यसपछि आफ्नो भूमिको खोजीमा लाग्यो । लगत्तै उनीहरूले प्राचीनकालदेखिको आफ्नो भूमि भन्दै आएको इजरायली भूभाग पाए । जर्मनीको होलोकस्ट मा झन्डै अस्तित्व नै गुमाएका यिनीहरूले इजरायल भूमि सन् १९४७ देखि वैधानिक रूपमा पाएका हुन । बेलायतले आफ्नो प्रभाव छोड्ने क्रममा यहुदीलाई त्यो भूमि उपलब्ध गराएको थियो । तर, भारत र पाकिस्तानबीचमा कश्मीर समस्यालाई काँडाको रूपमा राखेर गएझैं बेलायतले इजरायलको धार्मिक सहर जेरुसेलमलाई पनि उस्तै रूपमा छाड्यो, प्यालेस्टाइनी र इजरायलीबीचमा । धर्म, संस्कृति, सद्भाव र कलाशैलीले भरिपूर्ण यस सहरमाथि इजरायल र प्यालेस्टाइनको आआफ्नै दाबीका कारण कैयनपटक युद्ध भयो र पछि त्यो भूभागको सबैजसो भाग इजरायलको अधीनमा आयो । अहिले ७० वर्षदेखिको त्यो विवाद फेरि उत्कर्षमा पुगेको हो । दुई वर्षअघि यो पंक्तिकार जेरुसेलम पुग्दा भर्खर गोलाबारुद प्रहार रोकिएको थियो । त्रास भने कायम थियो । त्यहाँका नागरिक भन्थे, राजनीतिले हामीलाई गाँज्यो । हामीलाई सुखसँग बस्न दिएनन् । अहिले म त्यही स्मरण गर्दै छु । यति ठूलो संघर्ष किन ? अहिलेको इजरायल जहाँ यहुदी बस्छन्, त्यो क्षेत्र उनीहरूलाई दिने निर्णय बेलायतले गरेदेखि नै मुस्लिम मुलुकहरूले विरोध गरेका थिए । आरम्भमा यहुदीहरूमाथि आक्रमण भए । पहिलो युद्धमा केही गुमाए पनि पछि यिनीहरू नै हावी हुन पुगे । तर इजरायलप्यालेस्टाइन तनावको हैरानी दुवैतिरका जनतालाई उत्तिकै छ । हामी कस्तो कर्म लिएर आएका रहेछौं । पहिला फिरन्ते भइयो । अहिले शत्रुहरूको बीचमा रहेर जिउन बाध्य छौं, सर्वसाधारण इजरायलीहरू भन्छन्, निकासविहीन मुद्दामा अल्झिनु हुँदैन । तर, यहाँ यस्तै भइरहेको छ । सायद हामी विश्व राजनीतिको केन्द्र भयौं होला यो हाम्रो चाहना होइन, बाध्यता हो । अमेरिकी राष्ट्रपति डोनाल्ड ट्रम्पको कमजोर तयारी र बोलीको कारण पछिल्लो समय इजरायल चुकेको देखिएको छ । अमेरिकाले जेरुसेलमलाई इजरायलको राजधानी मानिदिएपछि आर्थिक रूपमा सबल बनेका मुस्लिम राष्ट्रहरू त्यसको विरोधमा उत्रे । ती खाडी मुलुकले आफ्नो कूटनीतिक प्रभाव बढाए । अमेरिकी प्रस्तावलाई आफ्नो अपमान भने । दुबई र टर्कीमा ठूलो भेला गर्दै उनीहरू न्युयोर्क नै पुगे । आफैंबीच विवादमा रहेका मुस्लिम मुलुकहरूले जेरुसेलमको सबालमा एक भए । इजरायलसँग निकट सम्बन्ध रहेको टर्कीसमेत विरोधमा उत्रियो र बैठकका लागि अग्रसर बन्यो । विश्वव्यापी असहमति र विरोधको हेक्का नगरी ट्रम्पले जेरुसेलमलाई इजरायलको राजधानीको मान्यता दिए । शक्ति मुलुक अमेरिका एक्लैले जेरुसेलमलाई राजधानी मानेपछि मुस्लिम मुलुकहरूको आग्रहमा संयुक्त राष्ट्रसंघले सुरक्षा परिषद् बैठक डाक्यो । त्यहाँ पनि सहमति जुट्न सकेन । नसकेपछि राष्ट्रसंघले अमेरिकी निर्णयलाई विपक्षी बनाई मतदान गरायो । राष्ट्रसंघको ७२ औं महासभा सकिन तीन दिनअघिको मतदानमा ९ मुलुक मात्र अमेरिकी निर्णयको पक्षमा देखिए, जुन अमेरिकी अलाई मुुलुकहरूको रूपमा चिनिन्छन् । नेपाललगायत १ सय २८ मुलुकले अमेरिकी प्रस्तावको विपक्षमा मत दिए अर्थात् राष्ट्रसंघको पक्षमा ।यो नतिजाले अमेरिकी प्रभाव विश्वमा कम हुँदै गएको संकेत गर्यो । अमेरिकाले जे भने पनि हुन्छ भन्ने मान्यताको अन्त्य हो यो पछिल्लो उदाहरण । यसको मुख्य कारण थियो वर्तमान अमेरिकी राष्ट्रपति ट्रम्पको बोली र व्यवहार । उनी पछिल्लो समय विश्वमा झन्झन् अलोकप्रिय बन्दै गएका छन् । अमेरिकी संसद्ले गएको २२ वर्षदेखि त्यस्तो (ट्रम्पको निर्णय) कदम चाल्न भनिरहेको थियो तर यसअघिका अमेरिकी राष्ट्रपतिहरूले त्यसो गरेनन् । ट्रम्पले आँट गरे तर अमेरिकालाई एक प्रकारको शिक्षा भयो, सायद । उक्त मतदानमा राष्ट्रसंघका एक सय ९३ सदस्यमध्ये २१ मुलुक यो प्रक्रियासँग सरोकार राख्न आवश्यक छैन भन्दै अनुपस्थित (एब्सेन्ट) रहे । ३५ मुलुक उपस्थित भएर पनि तटस्थझैं (एब्स्टेन्सन) बसे । तटस्थभन्दा पनि ती मुुलुकले फरक मत राख्दै पक्षविपक्षमा नगएको भन्ने अर्थ लाग्छ । नेपालले पनि यस्ता विषयमा एब्स्टेन्सन गर्ने गरेको थियो । तर, अहिले नेपाल त्यसतर्फ लागेन । यसको कारण थियो, अमेरिकी प्रभाव नेपालमा कम हुनु वा छिमेकको साथमा नै नेपाल अघि बढ्नु । नेपालका दुवै छिमेकी मात्र होइन दक्षिण एसियाली सहयोग संगठन (सार्क) सदस्य राष्ट्रहरूमा भुटानबाहेक अन्यले अमेरिकाको विपक्षमै मतदान गरे । भुटान भने त्यसमा एब्स्टेन्सन मा रह्यो । यो विषयमा नेपालले आफ्नो कूटनीतिक सुझबुझ देखाएको मान्न सकिन्छ । यसपटकको महासभा तिक्तता पूर्ण नै सकिएको अनुभव नेपाली अधिकारीहरूको छ । उत्तर कोरिया, इराक, अफगानिस्तानको मुद्दाहरूमा भएका बहसभन्दा पनि चर्को बहस यो पुरानो मुद्दामा यसपटक पुन: हुन पुग्यो, त्यो पनि महासभा सकिनु केही दिनअघि । सुरक्षा परिषद्मा निर्णय गर्नुपर्ने भनिरहेको अवस्थामा महासभामा ल्याउँदैदेखि अमेरिका कमजोर सावित भएको थियो । तीन महिना चलेको महासभामा सबैभन्दा चर्को र आलोझैं बहस यही विषयमा भयो, न्युयोर्कस्थित नेपाली नियोग अधिकारी भन्छन्, अमेरिका र इजरायलले यसलाई सहज लिएका भए पनि मुस्लिम प्रभाव रहेको मुलुकहरूले यसलाई अस्तित्वको कूटनीतिक लडाइँका रूपमा लिए । हुन त अमेरिका र इजरायलले पनि आफ्नो प्रभावको जाँच लिएका हुन सक्छन, अर्को रणनीतिका लागि । जे भए पनि अमेरिका यो विषयमा चुक्न पुग्यो । महासभामा पराजित भइसकेपछि पनि अमेरिकी राष्ट्रपति भन्दै छन्, अमेरिकी नागरिकको निर्णयलाई अन्य अमूक नागरिकले पक्षविपक्षमा बोल्नुको कुनै अर्थ छैन । हामीले जेरुसेलमलाई राजधानी मानिसकेका छौं । अब अमेरिकाले तेलअभिवमा भएको दूतावास जेरुसेलम सार्छ । प्रक्रिया अघि बढेको छ, उनले हारपछि पनि सुनाए । अमेरिकालाई साथ दिंदै ग्वाटेमालाले पनि त्यहाँ दूतावास सार्ने निर्णय गरिसकेको छ । ग्वाटेमालाका राष्ट्रपति जिमी मोरालेसले अमेरिकी निर्णयलाई साथ दिंदै दूतावास सार्न लागेको जनाइसकेका छन् । अमेरिकी पक्षमा रहेका ९ मुलुकमध्ये एक हो ग्वाटेमाला । अमेरिका र इजरायलको पक्षमा ग्वाटेमाला, होन्डुरस, मार्सल आइल्यान्ड, माइक्रोनेसिया, नउरा, पलाउ र टोगो थिए । उदाउँदा शक्तिहरू चीन, भारत, जापान, दक्षिण कोरिया र युरोपेली मुलुकहरू फ्रान्स, बेलायत, जर्मनी, रूसलगायतका मुलुकले अमेरिकाको यो कदममा साथ दिएनन् । युरोपेली महासंघ (ईयू) ले पनि जेरुसेलमलाई राजधानी नमान्ने बताइसकेको छ । अमेरिका किन अघि बढ्दै छ ? यो अमेरिकी बाध्यता हो या शक्तिको परीक्षण ? हुन त, अमेरिकालाई त्यतिबेला इराकमा हमला नगर भन्नेहरू थिए । तर अमेरिकाले टेरेन र अघि बढ्यो । सद्दाम हुसेनको शासन अन्त्य गर्यो । अफगानिस्तान, लिबिया मामिलामा पनि अमेरिकाले अन्यको कुरा सुनेन । पछिल्लो समय उत्तर कोरियामा पनि अमेरिकाले अन्यको कुरा सुनेको छैन । यो सबै हेर्दा कतै अमेरिका पनि अन्तर्राष्ट्रिय राजनीतिको चंगुलमा फसेर निस्कन नसकेको हो कि जस्तो देखिन्छ । राष्ट्रपतिको यो शैलीलाई अमेरिकी कंग्रेसले उपयोग गरेको पनि हुन सक्ने आकलन पनि केहीले गरेका छन् । महासभाको मतदान आफ्नो पक्षमा नदेखिँदा पनि इजरायली प्रधानमन्त्री बेन्जामिन नेतान्याहु आफ्नो र मुलुकको सफलताको निर्धक्क बयान गरिरहेका थिए । उनले राष्ट्रपति ट्रम्पलाई धन्यवाद दिँदै यहुदी जनता र यहुदी राज्य सधैंभर महासभा र अमेरिकी संसद्प्रति कृतज्ञ रहने सार्वजनिक गरे । जेरुसेलमको तत्कालीन वास्तविकताको सम्मान गरौं र यसलाई धेरै नउछालौं भन्नेहरू पनि छन् । हुन त, इजरायललाई राज्यको रूपमै नस्विकार्ने अधिकांश अरब मुलुक विपक्षमा रहनुको कुनै अर्थ थिएन । तर तिनै मुस्लिम मुलुकहरूको कुरा अन्य राष्ट्रले सुन्दै जानु इजरायलका लागि दुखद हो । २२ वर्षदेखिको अमेरिकी संसद्को यो निर्णयलाई उनीहरूले लगातार ट्रम्पको कदम भनिरहे । ट्रमको निर्णय प्यालेस्टानी जनताको विरुद्धमा भन्दै जेरुसेलमको अस्तित्व पुरानै अवस्थामा रहनुपर्नेमा जोड उनीहरूको छ । इजरायलीहरू जेरुसेलमलाई च्यात्नु यहुदीको मुटु चिर्नु हो भन्छन् । किल्लाझैं लाग्ने ढुंगाको पर्खालबाट घेरिएको उक्त सहरलाई यी तिनै समुदायले संसारकै पवित्र स्थान मान्छन् । प्राचीन सहर जेरुसेलमलाई हिब्रुमा येरुसलइम र अरबीमा अलकुद्स भनिन्छ । इजरायलले आफ्नो मुख्य प्रशासनिक केन्द्र तेल अभिभलाई बनाए पनि पश्चिम जेरुसेलममा राष्ट्रपति र प्रधानमन्त्रीको कार्यालयनिवास दुवै छन्, अन्य प्रशासनिक काम पनि हुन्छ त्यहाँ । प्यालेस्टाइनले रमल्लाहलाई राजधानी मानेर बसे पनि पूर्वी जेरुसेलममा आफ्नो उपस्थिति जनाउन सकेको छैन । राष्ट्रसंघले जेरुसेलमलाई दुवैको राजधानी मानेको छैन, जसले गर्दा जेरुसेलममा कुनै पनि मुलुकको राजदूतावास अझै छैन । सन् १९४८ को युद्धपछि इजरायल र जोर्डनको आधा आधाजस्तो रहेको जेरुसेलम सन १९६७ को युद्धमा इजरायलको अधीनमा आएको हो । अनि, त्यतिबेला प्यालेस्टाइनले अरब राष्ट्रहरूसँग मिलेर एउटा सीमाको प्रस्ताव गरे । त्यसलाई इजरायलले अस्वीकार गर्यो । पछि मध्यस्थताको प्रयास भए पनि टुंगो लाग्न सकेन । विश्व राजनीतिमा अन्य खाडी मुलुकभित्रको तनाव, साउथ चाइना सिको विवाद, उत्तर कोरियाली हठ, चीन र भारतको उदय, जापान र चीनको मतान्तर, युरोपको आर्थिक मन्दी सबैसँगै जेरुसेलम पनि आएको छ । गम्भीर विषय जोर्डनको राजाको धारणाले निम्त्याएको छ । दूतावास सार्दा कतै त्यसले मुस्लिमहरूलाई आक्रोशित नबनाओस् र आतंकवादीलाई नउक्साओस्, जोर्डनका राजा अब्दुल्लाहले ट्रम्पप्रति लक्षित धारणा हो यो । राष्ट्रपति ट्रम्पले अमेरिकाको विपक्षमा उभिने मुुलुकविरुद्ध आर्थिक सहायता रोक्ने चेतावनी मात्र दिएनन्, राष्ट्रसंघलाई सन् २०१८१९ को बजेटमा २८५ मिलियन डलर कटौती नै गरेको घोषणा गरे । साथै, राष्ट्रसंघको व्यवस्थापन र सहयोगी मिसनमा पनि कटौती हुने बतायो । योसँगै अमेरिकाले अन्य दुईपक्षीय सहयोग पनि कटौती गर्दै विश्वमा जेरुसेलम प्रति बाध्यकारी भावना बटुल्ने प्रयास थालेको छ । हेरौं, ऊ कति सफल हुन्छ ?"
रानीपोखरीको पानीचक्र,"अब पानीको स्रोत के हुने ? यसका लागि ललितपुर पिम्बाल पोखरीको सिस्टम हेर्नुपर्छ । यसमा रेन वाटर हार्भेस्टिङ गरिएको छ । फिल्टर च्याम्बर राखेर पोखरीमा पानी खसालिएको छ । ११ वटा आउटलेट बनाइएको छ । त्यहाँबाट पानीसमेत वितवरण हुन्छ । रानीपोखरीको मुख्य आकषर्ण पानी नै हो । यहाँ पानी कसरी भर्ने ? रानीपोखरीमा पानीको दिगो स्रोतका लागि पिम्बाल पोखरीबाट सिक्न सकिन्छ । जोशी भन्छन्, जमलमा बर्खामा आउने ठूलो भल रानीपोखरीमा पठाउन सकिन्छ । यसका लागि धेरै खर्च पनि लाग्दैन । १०२० लाख खर्चमा यो काम हुन्छ । पिम्बालबाट केही सिक्नुपर्छ ।दिगो स्रोत त छँदै छ, त्योभन्दा पहिला गर्नैपर्ने केही धार्मिक र सांंस्कृतिक विधि छन् । ती विधि असम्भव छैनन् तर अप्ठयारा छन् । विभिन्न ५१ तीर्थस्थलका पानी ल्याएर यो पोखरी बनाइएको हो । बनारसको वैद्यनाथ, गण्डकी, नीलकण्ठ, कौशिकी, विष्णुमती, वाग्मती, बागेश्वरी, सकुनतीर्थ, मुस्ताङको मुक्तिनाथ, सुनसरीको बराहक्षेत्र, रसुवाको गोसाइँकुण्ड, नुवाकोटको त्रिशूलीलगायत तीर्थस्थलबाट जल ल्याएर रानीपोखरी निर्माण गरिएको थियो । अब निर्माण गर्दा पनि यी तीर्थस्थलको जल ल्याउनुपर्छ, संस्कृतिविद् यज्ञमानपति बज्राचार्य भन्छन्, जस्ताको तस्तै बनेको अनुभूति जनतालाई दिनुपर्छ । यो असम्भव छैन । गाह्रो होला त्यो बेग्लै कुरा ।पोखरीको निर्माण तान्त्रिक विधिबाट गरिएको हो । प्रताप मल्ल आफैंमा धार्मिक स्वभावका थिए । उनले हिन्दु र बौद्ध धर्मका तान्त्रिकलाई विशेष सम्मान गर्थे । उनले दरबारमा शैव, हिन्दु, बौद्ध धर्मका तान्त्रिकलाई सम्मानका साथ राखेका थिए । भारतबाट झिकाइएका तान्त्रिकसमेत थिए उनका दरबारमा । शैव तान्त्रिक गुरु ज्ञानानन्द, बौद्ध तान्त्रिक जामुना गुभाजु उनका दरबारमा सम्मानका साथ राखिएका थिए । जामुना गुभाजुले तान्त्रिक चमत्कार गर्ने गरेका लोकोक्ति नेवारी समुदायमा अझै पाइने इतिहासकार बताउँछन् । प्रताप मल्लले आफ्नो तान्त्रिक विश्वासअनुसार रानीपाखरीमा संरचना बनाएका छन् । बज्राचार्यका अनुसार त्यति बेला भूतप्रेतमा विश्वास गरिन्थ्यो । प्रतापको छोरालाई भूतले मारेको विश्वास गरियो । छोरा खाने भूतलाई हात्तीले कुल्चेर मारेको विश्वासमा रानीपोखरी छेउमा हात्तीले भूतलाई कुल्चेको प्रतिमा राखिएको छ । पोखरीको पानी पनि तान्त्रिक मन्त्र जपेर देश र विदेशका विभिन्न धार्मिकस्थलबाट ल्याएर भरिएको थियो । यहाँ पानी र अध्यात्मको सम्बन्ध पनि रहेको अर्ध संस्कृतिका अनुसन्धानकर्ता सञ्जय अधिकारी बताउँछन् । धार्मिक मान्यताअनुसार पाखरीको बीचमा बालगोपालेश्वर स्थापना गरिएको छ । त्यहाँ हरिहर पनि स्थापना गरिएको छ । अधिकारीका अनुसार हरिहर भनेको महालक्ष्मी र महेश्वरीको मिसिएपछिको रूप हो । एकातिर विष्णुको जस्तो चक्र लिएको अर्काेतिर शिवको जस्तो त्रिशूल लिएको मूर्ति छ मन्दिरमा । यी देवीलाई जीवित बनाइराख्न वरिपरिको पानीले शक्ति दिएको हो, अधिकारी भन्छन्, पानीले शक्तिलाई एक ठाउँ बनाउँछ । इनर्जीलाई बाहिर जान दिंदैन भन्ने विश्वासले बनाइएको हो यो ।पानीको सम्बन्ध जीवनसँग छ । मान्छेको शरीर नै ६५ प्रतिशत पानी हो । मानव सभ्यताको विकासै नदी किनारमा भएको हो । सिन्धुघाँटीको सभ्यता, मिश्रको सभ्यता, हाम्रै वाग्मती सभ्यता यसैको उदाहरण हो । मान्छेको जीवन पानी र प्रकाशले चलेको छ । आफूलाई जीवन धान्न आवश्यक वस्तुको मान्छेले पूजै गर्न थाल्यो । देउतै मान्न थाल्यो । सूर्यलाई देवता मान्नु त्यसैको उदाहरण हो । पानीलाई पनि देवता मान्न थाल्यो मान्छेले । बरुण देवता र पर्जन्य देवताको रूपमा पूजा गर्न थाल्यो । वेदमा पनि पानीको देवताको उल्लेख गरिएको छ । हरेक सभ्यतामा पानीको देवता परिकल्पना गरिएको छ । पानी सृष्टिको आधार हो । त्यही भएर यसलाई दैवीशक्तिको परिकल्पना गरियो, संस्कृतिकर्मी गोविन्द न्यौपाने भन्छन्, जहाँ पानी छ, त्यही मान्छे बस्न थाल्यो । जहाँ पानीको मुहान छैन, त्यहाँ पाखेरी बनाउन थाल्यो । पोखरी मान्छेको लागि मात्रै हैन, जलचरका लागि पनि बनाइयो । पशुपन्छीका लागि बनाइयो । सहरको बीचमै पोखरी बनाउन थालियो । त्यही पोखरी संस्कृतिको नमुना पनि हो रानीपोखरी ।उपत्यकाका पोखरीसँग नेवारी जातिका विभिन्न संस्कृति पनि जोडिएको जोशी बताउँछन् । पोखरी पवित्र धार्मिकस्थल हो । कोही बिते पिण्ड यही सेलाइन्छ नेवारी समुदायमा, जोशी भन्छन्, पुल्चोकको पोखरी मासियो । त्यहाँ ललितपुर महानगरपालिकाको भवन छ । तर त्यही छेउमा पोखरी सम्झेर पिण्ड दिइन्छ अझै । कुमारी पाटीमा पनि पोखरी सुकेर सानो भयो । तर त्यहाँ पिण्डदान दिन आउने थुप्रै भेटिन्छन् ।पोखरीमा संस्कृति देखिन्छन् । नदेखिने तर महत्त्वपूर्ण कामचाहिं पर्यावरणीय चक्र सन्तुलनमा राख्नु हो । जोशीका अनुसार प्राकृतिक तरिकाबाट बनेका पोखरीमा पानी चुहिएर खेर जाँदैन । खेर जाने भनेको वाष्पीकरण भएर मात्रै हो, जोशी भन्छन्, वाष्पीकरण भएर त्यसले वातावरण राम्रो बनाउँछ । वरिपरि स्वच्छ हुन्छ । धूवाँ, धूलोबाट हुने प्रदूषण न्यूनीकरण गर्छ । पोखरीको आकार जति ठूलो भयो, उति नै पर्यावरणीय चक्र राम्रो हुन्छ । रानीपोखरी साइज घटाउँदा यहाँबाट जलभण्डारमा जाने पानीको मात्रा घट्छ । त्यति मात्रै होइन धेरै पानीले धेरै वातावरण सफा राख्छ । थोरै पानीले थोरै वातावरण सफा राख्छ । त्यही भएर यसको साइज घटाउनु हुँदैन भन्नुपरेको हो । उनी थप्छन्, रानीपोखरी आफैंमा सुन्दर छ । यसलाई सौन्दर्यकरण गरिराख्नु पर्दैन । छेउमा फूल रोपे भयो । बिरुवा रोपे भयो । बाहिरको फोहोर नहाले भयो । धूलोबाट जोगाए भयो । यसको सौन्दर्य भनेकै पानी हो । पानी जोगाऔं । पानी संस्कृति जोगाऔं । पानीको चक्र जोगाऔं । रानीपोखरी त्यतिकै सुन्दर हुन्छ ।यति धेरै महत्त्व छ रानीपोखरीको । यति महत्त्वपूर्ण सम्पदा नास्ने प्रपञ्च रचेपछि जनता चुप लाग्छन् त ? :"
नवनिर्माणको रुपरेखा,"नेपाल सामाजिक आर्थिक रूपले निकै पिछडिएको छ । हामी आर्थिक रूपमा कमजोर भएकै कारण विदेशीले बेलाबेलामा हेप्ने गर्छन् । विनाशकारी भूकम्पले तहसनहस पारेको बेलामा समेत भारतले हामीलाई नाकाबन्दी लगायो । यसको पछाडिको प्रमुख कारण नै हामी गरिब भएर हो । नेपाल सधैं गरिब रहन सक्दैन । देश निर्माणका सवालमा हामी महत्त्वाकांक्षी हुनैपर्छ । देश विकासका लागि महाअभियान सच्चालन गर्नैपर्छ । एमाले नेता वामदेव गौतमकृत नेपाल नवनिर्माण महाअभियान पुस्तकबाट उद्धृत केही हरफ हुन् यी । गौतमलाई नेपाली समाजले हक्की र हठी स्वभावको नेताका रूपमा चिन्छ । वास्तवमा यो पुस्तकले उनको परिचयलाई थप परिस्कृत गरेको छ । एउटा राजनीतिज्ञले राष्ट्रलाई समृद्ध र आत्मनिर्भर बनाउन बुनेको सपना पुस्तकमा छ । दोस्रो विश्वयुद्धमा तहसनहस भएका जापानीहरूले ठूलो इच्छाशक्तिका साथ महाअभियान सच्चालन गरेर मुलुकलाई पुनर्निर्माण गरे । चीन तेङ् स्याओ पेङको अगुवाइमा संसारको दोस्रो अर्थतन्त्र भएको मुलुकका रूपमा आफूलाई उभ्याउन सफल भयो । ली क्वान युको नेतृत्वमा सिङ्गापुर र महाथिरको नेतृत्वमा मलेसियाले अभूतपूर्व रूपमा विकास गरे । यसैगरी दक्षिण कोरियाले पनि महाअभियानबाटै चमत्कारी विकास गरेको छ । यी देशले गरेको अनुभवबाट समेत शिक्षा ग्रहण गर्दै हामीले पनि मुलुक विकासको महाअभियान सच्चालन गर्नुपर्छ भन्ने योजना र कार्यक्रमसहितको १० वर्षे विस्तृत ढाँचा पुस्तकमा छ । कुल ६ खण्डमा विभक्त पुस्तकको पहिलो खण्डको प्रारम्भिक अनुच्छेदमै नयाँ संविधान जारी भएपछि अब नेपाल नवनिर्माणको युगीन चरणमा प्रवेश गरेको उल्लेख छ । संविधानको प्रस्तावनामा बहुदलीय लोकतान्त्रिक शासन प्रणाली, कानुनी राज्य, समानुपातिक समावेशी र सामाजिक न्यायलगायतका आधारमा समाजवादोन्मुख समृद्ध राष्ट्र निर्माण गर्ने परिकल्पना छ । गौतमको यो पुस्तक संविधानले परिकल्पना गरेको आधारभूत सिद्धान्तको जगमा छ । किताबको पहिलो र दोस्रो खण्डमा नेपालको प्रारम्भ, भूगोलमा नेपाल, प्राचीन र आधुनिक इतिहास, प्रमुख राजनीतिक पार्टीहरूको प्रारम्भ, इतिहासबाट लिनुपर्ने शिक्षा, नेपाली समाजमा भएको युगीन परिवर्तन, नेपाल पछि पर्नुका कारणहरू र नेपाली विशेषताको समाजवादबारे विवेचना गरेका छन् । पुस्तकको तेस्रो खण्डमा नवनिर्माणको १० वर्षे महाअभियानबारे उल्लेख छ । किताबको मूल विषयवस्तु नै यसै खण्डमा छ । यस खण्डमा महाअभियानको पृष्ठभूमि र योजना, नेपाली अर्थतन्त्रका प्राथमिकताहरू, महाअभियानका परियोजना र कार्यक्रमहरू आदि लगायतका बारेमा उल्लेख छ । पुस्तकको अन्तिम खण्डमा उनले महाअभियान सञ्चालन भइसकेपछि नेपाल राष्ट्रको कल्पना गरेका छन् । उनले सातवटा विभिन्न बुँदामा भविष्यको कल्पना गरेका छन् । उनका यी कल्पनामा गौरवबोधले ओतप्रोत नेपाली समाज, अभूतपूर्व आर्थिक समृद्धिको नेपाल राष्ट्र, नेपाल औद्योगिक राष्ट्र, सामाजिक सुरक्षाको राष्ट्र, समृद्ध भौतिक पूर्वाधारको राष्ट्र, विकसित समाज र गौरवपूर्ण इतिहासको पुन:स्थापना छन् । मुलुक पुँजीवादी अर्थतन्त्रमा प्रवेश गरे तापनि यसको चरित्र भने औद्योगिक नभएर मुख्य रूपमा व्यापारिक, वित्तीय र अनुत्पादक रहेको, कृषि उत्पादनमा समेत ह्रासोन्मुख र अर्थतन्त्रका अन्य क्षेत्रहरू धराशयी हुने अवस्था देखापरेको, आर्थिक परनिर्भरता झन्झन् बढेर गएको र समग्र राष्ट्रिय अर्थतन्त्रमा नकारात्मक प्रभाव बढेको प्रति उनी चिन्तित छन् । नेपाली अर्थतन्त्र र प्राथमिकताको विश्लेषण गर्दै उनले लेखेका छन्, दुई करोडभन्दा धेरै व्यक्तिका हातमा तीन करोड मोबाइल फोन देखिन्छ । होटल, रेस्टुरेन्ट चलेकै छन् । जुवाघरको रूपमा क्यासिनो चलिरहेका छन् । एक खर्बभन्दा धेरै रुपैयाँको विदेशी रक्सी नेपाल आउँछ । ठूलै मात्रामा नेपालभित्र पनि रक्सी उत्पादन हुन्छ । यी सबले रगत र पसिनाको बदलामा आएको पैसा दुरुपयोग भइरहेको छ भन्ने प्रस्ट हुन्छ । यस्ता गलत प्रवृत्तिलाई हामीले सुधार गर्न सकेनौं भने मुलुक ठूलो दुर्घटनामा जान सक्नेप्रति उनी सजग छन् । शिक्षित मानिस पलायन हुने र पुँजी बिदेसिने सन्दर्भमा समेत उनी लेख्छन् । शिक्षित मानिसहरू पश्चिमी देशमा पलायन हुने प्रवृत्तिले राष्ट्रको आम्दानी बिदेसिने प्रवृत्ति व्यापक बनेको छ । विदेशमा पढ्न जानेहरूमार्फत वर्षको करिब रु १४ अर्ब रुपैयाँ बराबरको विदेशी मुद्रा बाहिरिइरहेको छ भने डीभी र पीआर वा स्थायी बसोबासको भिसा प्राप्त गर्नेहरूले हुन्डीमार्फत आफू पलायन भएको देशमा रकम लैजाने प्रवृत्ति देखापरेको छ । यीलगायत अन्य विभिन्न च्यानलबाट खर्बौं नेपाली रुपैयाँ बिदेसिने गरेको छ । हाम्रो आर्थिक नीतिलाई सुधार गरिएन भने मुलुक झन् बर्बादीतिर उन्मुख हुने ठोकुवासमेत उनले गरेका छन् । नवनिर्माण महाअभियानका रूपमा उनले अर्थतन्त्र विकासको मुख्य आधारका रूपमा ऊर्जा र भौतिक पूर्वाधार निर्माणलाई अगाडि सारेका छन् । यसैगरी कृषि, पर्यटन, उद्योग र मानव संसाधनलाई समेत थप प्राथमिकतामा राखेका छन् । नेपाली अर्थतन्त्रका यी सबै आधार र क्षेत्रहरूको विकासका लागि आगामी एक दशकमा ५ सय अर्बभन्दा धेरै अमेरिकी डलर खर्च हुने अनुमान उनले गरेका छन् । यसका अलावा थप २ सय अर्ब अमेरिकी डलरको अक्षयकोष निर्माण गर्ने योजनासमेत उनको छ । यसबाट नेपाली अर्थतन्त्र १० वर्षभित्र मध्यम आय भएका देशहरूको स्तरमा र ३० वर्षमा विकसित देशहरूको दाँजोमा पुग्ने उनको परिकल्पना छ । वास्तवमा वामदेव गौतमले आफ्नो पुस्तकमा भविष्यका योजना, सपना र संकल्पहरू प्रस्तुत गरेका छन् । महाअभियानका लागि विद्युत् र ऊर्जालाई सबभन्दा बढी प्राथमिकता दिएका छन् । महाअभियानको सच्चालन गरेका अन्तिम वर्षमा करिब ६० हजार मेगावाट विद्युत् उत्पादन हुने अनुमान उनको छ । नेपाली जलस्रोतको योजनाबद्ध विकास गरियो भने जनताको मुख्य आर्थिक क्रियाकलाप र समृद्धिको मुख्य स्रोतका रूपमा यसलाई विकसित गर्न सकिने पुस्तकमा उल्लेख छ । नेपालका लागि अहिले विद्युत् ऊर्जाको सबैभन्दा प्राथमिक महत्त्वको स्रोत जलस्रोत नै हो । विद्युत् उत्पादन र जलस्रोतको बहुयामिक उपयोगिता सम्बन्धमा उनी लेख्छन् । विकसित प्रविधि र सबै सम्भावनाहरूको प्रयोग गर्दा अहिले नेपालको जलस्रोतबाट २ लाख मेगावाटभन्दा बढी विद्युत् उत्पादन क्षमता छ । त्यसैगरी यी नदीहरूमा करोडौँ टन हिमाली माछा उत्पादन गर्न सकिन्छ । ठूला नदीलाई जलमार्गको रूपमा विकास गरेर अन्तर्राष्ट्रिय जलमार्गसँग जोड्न सकिन्छ । त्यसैगरी यसबाट करोडौँ हेक्टर जमिन सिँचाइ गर्न सकिन्छ । करोडौं टन प्रथम श्रेणीको व्यावसायिक बालुवा सङ्कलन गर्न सकिन्छ । साथै, अर्बौँ लिटर शुद्ध पिउने पानी उत्पादन गरेर पेयजल निर्यात गर्ने मुलुकका रूपमा नेपाललाई विकास गर्न सकिन्छ ।महाअभियान सञ्चालन गरेको १० औं वर्षमा नेपालको प्रतिव्यक्ति आम्दानी पाँच हजार डलरभन्दा धेरै हुने गरी आर्थिक वृद्धिदरलाई १२ प्रतिशतभन्दा माथि लग्ने परिकल्पना किताबमा छ । यसैगरी सरदर आयु ८० वर्ष नाघ्ने, साक्षरता ९५ प्रतिशत पुग्ने, शिशु मृत्युदर ०५ प्रतिशत हुनेलगायतका परिकल्पनासमेत पुस्तकमा छ । नेकपा एमाले र नेकपा माओवादी केन्द्रको संयुक्त चुनावी घोषणापत्रमा उल्लिखित कतिपय व्यवस्थाहरू उनका किताबसँग मिल्न जान्छ । जस्तो प्रतिव्यक्ति आम्दानी १० वर्षमा पाँच हजार डलरभन्दा धेरै हुने घोषणापत्रमा छ । आर्थिक वृद्धिदरका सम्बन्धमा पुस्तक अलि बढी नै महत्त्वाकांक्षी नै हो कि जस्तो लाग्छ । घोषणापत्रमा आर्थिक वृद्धिदर १० प्रतिशतभन्दा धेरै हुने अनुमान छ । चुनावी घोषणापत्रमा रहेका अन्य कतिपय प्रावधानहरूको जस्तो भूमि, कृषि, सिँचाइ, विद्युत्, ऊर्जा, यातायात, पर्यटन, उद्योग, खनिज, शिक्षा, स्वास्थ्य, खेलकुद, राजधानी, सहकारी, सुशासन, पुनर्निर्माण, आदि प्रावधानहरू पनि पुस्तकसँग मेल खान्छ । महाअभियान सम्पन्न गर्न उनले पुस्तकमा सर्वाधिकार सम्पन्न प्राधिकरण निर्माणको प्रस्तावसमेत गरेका छन् । यसको नेतृत्व कार्यकारी प्रमुखप्रधानमन्त्रीबाट हुनुपर्ने आशय उनको छ । पुस्तक पढ्दा कतिपय कुरा असम्भव लाग्छ । उनले यसलाई आफैं महापरिकल्पनाको संज्ञा दिएका छन् । कल्पनामहाकल्पना वा दृढ इच्छाशक्ति राखिएन र यसका आधारमा महाअभियान सच्चालन गरिएन भने मुलुकले कहिल्यै पनि प्रगति गर्न सक्दैन भन्ने उनको धारणा छ । यस सन्दर्भमा उनले पछिल्लोपटक सामाजिक आर्थिक रूपमा तीव्र रूपले विकास गर्न सक्षम छिमेकीलगायतका देशहरूको उदाहरणसमेत दिएका छन् । यस सन्दर्भमा छिमेकी राष्ट्रको प्रतिव्यक्ति आम्दानीका सम्बन्धमा उनी लेख्छन् । सन् १९५० मा नेपालको प्रतिव्यक्ति आम्दानी ५०, भारतको ५५ र चीनको ६० अमेरिकी डलर थियो । अहिले चीनको प्रतिव्यक्ति आम्दानी बाह्र हजार अमेरिकी डलर छ । तर ६५ वर्षपहिले भने नेपाल, भारत र चीनका बीच त्यति ठूलो अन्तर थिएन । यस अवधिमा नेपाल यति धेरै पछाडि किन पर्यो ? यसको स्पष्ट जवाफ हामीले खोज्नुपर्छ । उनले पुस्तकमा नेपाल पछाडि पर्नुका विविध १३ वटा कारणहरूसमेत पहिचान गरेका छन् । पुस्तकमा उनले समस्या मात्र हैन समस्याको समाधान पनि दिएका छन् । तर संघीयताका सम्बन्धमा उनी विवादरहित हुन सकेका छैनन् । हाम्रोजस्तो सानो मुलुकमा संघीयता आवश्यक थिएन । तर पनि संघीयतामा प्रवेश गरिसकेको हुँदा यसका चुनौतीहरूलाई चिर्दै अगाडि बढ्नुका विकल्प नरहेको प्रस्टीकरणसमेत उनले दिएका छन् । धेरैले वामदेव गौतमलाई माओवादी केन्द्रसँग नजिकिएको आरोपसमेत लगाउँछन् । तर अब दुवै पार्टी एकीकरण हुने अवस्थामा रहेको हुँदा यी आरोपको कुनै तुक नरहला । तर पुस्तकमा उनले माओवादी आन्दोलनले मुलुकको आर्थिक अवस्थालाई जर्जर पारेको उल्लेख गर्न बिर्सेका छैनन । यही सन्दर्भलाई जोडेर पनि हुन सक्छ । पुस्तक विमोचनमा प्रचण्डले माओवादी आन्दोलनलाई पुस्तकले त्यति न्याय दिन नसकेको आरोप लगाएका थिए । तर अन्य पक्ष जेसुकै भए पनि पुस्तकको केन्द्रविन्दु सही रहेको प्रचण्डको धारणा थियो । उनले पुस्तकमा विद्युत् र ऊर्जालाई अलि बढी जोड दिए तापनि अर्थतन्त्रका प्राय: सबै क्षेत्रजस्तै सडक पूर्वाधार, पर्यटन, वित्तीय, व्यापार, कृषि, वन, पर्यावरण, सिँचाइ, उद्योग, मानव संसाधनलगायतमा सन्तुलित विकास हुनुपर्ने उल्लेख गरेका छन् । सन्तुलित विकासमा यहाँ अर्थशास्त्री रोजेस्टिन रोदान नक्र्स र अर्थर लेविसले सिद्धान्त सान्दर्भिक छ । उनीहरूका अनुसार कृषि क्षेत्र र उद्योग क्षेत्र, आन्तरिक क्षेत्र र निर्यात क्षेत्र, समाजिक क्षेत्र, आर्थिक पूर्वाधार क्षेत्र, पिछडिएको क्षेत्र र उन्नत क्षेत्रबीच ठाडो र तेस्रो सन्तुलन हुनुपर्ने र यसैका आधारमा सबै क्षेत्रमा समान विकासमा जोड दिनुपर्ने उल्लेख गरेका छन् । वास्तवमा यस पुस्तकमा यी अर्थशास्त्रीहरूले भनेजस्तै समग्र सबै पक्षलाई जोड दिइएको छ । लेखकले नेपाल पछाडि पर्नुका कारण वैदेशिक हस्तक्षेप र परिनिर्भरतालाई समेत दोष दिएका छन । सन् १९६० को मध्य तथा १९७० को प्रारम्भिक अवस्थाका अमेरिकी अर्थशास्त्रीहरूले अल्पविकसित देशहरूको न्यून तथा अल्पविकासको प्रमुख कारण परनिर्भरता रहेको सिद्धान्तहरू विकसित गरेका थिए । अर्थशास्त्रीहरू डोस, सुनकेल, फुरटाडोंका अनुसार परनिर्भरता सिद्धान्तका विशेषताका रूपमा ऐतिहासिक अन्तर्राष्ट्रिय प्रक्रिया, वैदेशिक पुँजी प्राविधिक, निर्भरता तथा व्यापार र असमान विनिमय दरलाई लिइएको छ । यस तथ्यमा हेर्दा पनि यो नवनिर्माण महाअभियान पुस्तकले नेपाल अति गरिब देश हुनुमा वैदेशिक परनिर्भरतालाई समेत प्रमुख कारण मानेको छ । अन्तमा लेखक गौतमलाई महान् अमेरिकन साहित्यकार अर्नेस्ट हेमिङ्गवेको प्रख्यात पुस्तक द वल्ड म्यान एन्ड सी को प्रमुख पात्र सान्तियगोसँग तुलना गर्दा खासै फरक नपर्ला । कथाअनुसार सान्तियगोको प्रमुख पेसा माछा मार्ने थियो । ऊ दिनहुँ समुद्रमा माछा मार्न जान्छ । तर सधैं रित्तै फर्कन्छ । ८५ औं दिनमा ठूलो मार्लिन माछा जालमा पार्छ । लगातार तीन दिनसम्मको संघर्षपछि मात्र उसले माछालाई डुङ्गामा राख्न सफल हुन्छ । डुङ्गामा राख्न भ्याउँदा नभ्याउँदै समुद्रका सार्क माछाहरूले डँङ्गामा झम्टिन्छन । सान्तियगोले पुन: सार्कसँग भिडन्त गर्नुपर्ने हुन्छ । यस भिडन्तमा उनले केही सार्कहरूलाई पराजित गरे तापनि आफ्नो मार्लिन माछालाई जोगाउन सक्दैन । यो अथक प्रयासपछि पाएको सफलताले उसलाई मार्लिनको अस्थिपञ्जर मात्र प्राप्त हुन्छ । यो प्रसङ्ग यहाँ किन जोडिएको हो भने वामदेवलगायतकाहरूको प्रयासले नेकपा एमाले र नेकपा माओवादी केन्द्रका बीच चुनावी तालमेल भयो । चुनावी तालमेलपश्चात् यी पार्टीले झन्डै दुईतिहाई बहुमत पनि प्राप्त गरे । तर वामदेव आफैं चुनावमा पराजित भए । चुनावमा पराजित भए तापनि उनले सिङ्गो मार्लिन एमाले र माओवादी केन्द्रलाई दिएका छन् । यस मार्लिनलाई एमाले र माओवादी नेतृत्वले सही सदुपयोग गर्छन् कि हातमा आएको मार्लिनलाई सामुद्रिक सार्कहरूलाई सुम्पिन्छन्, त्यो भने हेर्न बाँकी नै छ ।"
पृथ्वीनारायणलाई चिनाउने केही पुस्तक,"पृथ्वीनारायण शाहबारे अझै लेखिनु बाँकी छ, उनीबारे अझै अनुसन्धान हुन बाँकी छ, इतिहासकार तुलसीराम बैद्यको भनाइ हो, यो । जसले पृथ्वीनारायण शाहबारे लामो अनुसन्धान गरे, उनकै यस्तो भनाइले प्रस्ट पार्छ, यस विषयमा खोजी अझै गर्न सकिन्छ र नयाँ तथ्यहरू बाहिर ल्याउन सक्छ । अहिलेको नयाँ परिस्थितिमा पृथ्वीनारायण शाहबारे फरक आयाम र दृष्टिकोणले ऐतिहासिक व्याख्या गर्ने अवसर पनि उत्तिकै छ ।"
हात्तीपोलो क्रेज,"हात्तीपोलो हात्तीमाथि बसेर खेल्ने खेल हो । भीमकाय हात्तीमाथि बसेर लामो लठ्ठीले बललाई तँछाडमाड गर्दै हानेर गोल गर्नु पक्कै सामान्य कुरा होइन । त्यसो त यो खेलमा नेपालीको तुलनामा विदेशी बढी क्रेजी हुन्छन् । पहिलापहिला अन्तर्राष्ट्रिय हात्तीपोलोको रूपमा यो खेल आयोजना गरिन्थ्यो । खेलको सुरुआत टाइगर टप्सले सन् १९८२ मा चितवनको मेघौलीबाट गरेको थियो । हात्तीपोलो खेल्नकै लागि विभिन्न देशबाट खेलाडीहरू आउँथे । टाइगर टप्सको आयोजनामा यो खेल २०१६ सम्म जारी रह्यो । पहिले खेल सरेर बर्दिया पुग्यो । पछि नवलपरासीमा लगातार २ वर्ष भयो । त्यसपछि बन्द हुन पुग्यो । तर चितवनको सौराहामा भने २ वर्षदेखि यो खेलले निरन्तरता पाइरहेको छ । हात्ती महोत्सवको अवसर पारेर यो खेलाइन्छ । यो खेल खेल्न बलिया र साहसी खेलाडी चाहिन्छ । हतपत कसैले पनि हात्तीपोलो खेल्ने चाहना राख्दैनन् । खेलमा प्राय: पुरुषकै दबदबा हुने गर्छ । यो खेल खेल्ने महिला भने विरलै भेटिन्छन् । तिनै विरलैमध्येकी एक हुन्, ५२ वर्षीया केमिका भण्डारी । उनी अमेरिका गएको १६ वर्ष भयो । तर हात्तीपोलो खेल्नकै लागि बर्सेनि नेपाल आउँछिन् । अमेरिकाको बाल्टिमोरमा परिवारसहित बस्दै आएकी उनलाई मन पर्ने खेलमध्येको एक हो हात्तीपोलो । मलाई खेलमा एकदम रुचि छ, उमेरअनुसार अहिले पनि खेलिरहेको छु, उनी भन्छिन्, कुनै पनि नेपाली महिला यो उमेरमा यसरी खेलेका छैनन् होला । उनले गत वर्ष सौराहामा आयोजित हात्तीपोलोमा भाग लिइन् । ब्लू प्लानेट जर्मनीको नामबाट खेलेकी उनी उपाधि विजेता बनिन् । टिममा उनी क्याप्टेनको जिम्मेवारी लिएर मैदान पस्छिन् । पोलोमा टुरिस्ट आकर्षण छ, यो थोरै देशमा खेलिनेमध्ये नेपाल पर्छ, उनी भन्छिन्, खेल्नलाई गाह्रो पनि होइन, सजिलै लाग्छ । योभन्दा अघि सन् २०१३ मा वल्र्ड इलाफेन्ट पोलो एसोसिएसनले आयोजना गरेको ३२ औं हात्तीपोलो बर्दियाको टाइगर टप्समा भएको थियो । विश्वका ८ वटा टिमले भाग लिएका थिए । उनले नेतृत्व गरेको सिलन एलिफेन्ट पोलो एसोसिएसन दोस्रो भयो, जुन श्रीलंकाको नाममा बनेको टिम थियो । पहिलोपटक खेलेको थिएँ, मभन्दा च्याम्पियन टिम थिए, मेरो टिममा खेल्ने खेलाडी राम्रा थिए, उनी भन्छिन्, जसले गर्दा मेरो टिम सेकेन्ड भयो, ईएफजी स्विजरल्यान्ड बैंक फस्ट भयो ।उनी आफू आँटिली भएको ठान्छिन् । मलाई जे कुरा गर्न पनि आँट आउँछ, उनी भन्छिन्, महिलाले हात्तीपोलो कमै खेलेको जस्तो लाग्छ । उनका अनुसार सुरुमा अलिअलि कठिन हुन्छ । सिक्नलाई टाइम लाग्छ । सिकिसकेपछि सजिलो लाग्छ । जति सजिलो भए पनि म पुरुषसँग बसेर खेलेको छु, इनर्जी नपुगे नि मन र इच्छाले खेलिरहेको हुन्छु, उनी भन्छिन्, सुरुमा यो खेल बुझिँदैन, गाह्रै हुन्छ, ठूलो जनावर देख्दा मान्छे यत्तिकै डराउँछन्, मलाई मेरो रुचिले साहस ल्यायो । हात्ती चढ्न डराउन नपर्ने उनी बताउँछिन् । इच्छा भए उपाय आउँछ, उनी भन्छिन्, हात्ती चढ्दैमा त लडिँदैन, त्यहाँ बस्ने सिट हुन्छ, बाँध्ने कुरा हुन्छ, सबै सेफ्टी नै हुन्छ, डराउनुपर्ने देख्दिनँ । सन् २०१३ मा टाइगर टप्समा हात्तीपोलो खेलेपछि उनलाई सौराहामा पनि यस्तो प्रतियोगिता भइदिए हुन्थ्यो भन्ने भएको थियो । सौराहामा धेरै हात्ती छन्, यस्तो खेल किन नगरेको होला भन्ने लागेको थियो, उनी भन्छिन्, एक जना साथीमार्फत सौराहा आएर कुरा राखें, उहाँहरू आफैं पनि सोच बनाएर बस्नुभएको रहेछ, नभन्दै मेरो कुरालाई सकारात्मक रूपमा लिनुभयो । अहिले सौराहामा हात्तीपोलो सुरु भएकाले उनी दंग छिन् । उनले ज्यानले सक्दासम्म पोलो खेल्न बर्सेनि नेपाल आइरहने अठोट गरेकी छन । नेपाली महिलाले खेलेका छन्छैनन् वास्तवमा थाहा छैन, उनी भन्छिन्, साहस गरे यो खेल सबैले खेल्न सक्छन् । योपटक पुस ८ गते आइपुगिन् । ११ गतेदेखि १५ गतेसम्म सौराहा नै बसिन् । उनी क्याप्टेन रहेको नेपाल स्पोट्र्स कल्चर इन्टरनेसनल तेस्रो भयो । फेब्रुअरी अन्तिममा हात्तीपोलो गर्न सकिए धेरै विदेशी दर्शक आउने उनको ठम्याइ छ । चितवन पार्वतीपुरमा उनको घर पर्छ । जहाँ आफन्तको बसोबास छ । अमेरिकाको कागजपत्र भइसक्यो, परिवारमा २ छोरा र छोरी छन्, उनी भन्छिन्, श्रीमान्सँग भिन्न भएको करिब ९ वर्ष भयो । उनको सोच यो वर्ष हर्सपोलो खेल्ने थियो । त्यहीअनुसार बाल्टिमोरमा प्राक्टिससमेत गरिन् । कहिलेकाहीं गल्फ खेल्छु, पोलो र गल्फमा बढी रुचि छ, उनी भन्छिन्, तर पोलो खेल्न हात्ती, लामो लठ्ठी, बल, ड्रेस चाहिन्छ । बुट, पाइन्ट, टिसर्ट, ग्लोब र हातमा ब्यान्डेज लगाएर पोलो खेलिन्छ । ब्यान्डेज हातको सुरक्षाका लागि हो । उनी अन्तर्राष्ट्रिय हात्तीपोलो खेल बन्द भएको सुन्दा निराश छिन् । बन्द गर्नुपर्ने सायद कारण त थिएन, कतिपय विदेशी पोलो खेल्नकै लागि नेपाल आउँथे । खेलिने भूमि र खेलाइने हात्ती त नेपालकै थियो, उनी भन्छिन्, खेल नेपालको नयाँ चिनारी थियो, नेपाल गयो भने एलिफेन्ट पोलो खेल्न पाइन्छ भन्ने थियो, यो खेल्न वर्षको १२ वटासम्म विदेशी टिम आउँथे । खेल्न आउने एउटा टिमले १२ हजार डलरसम्म रोयल्टी तिर्ने गथ्र्यो । उक्त खेलकै कारण पर्यटक बढ्थे । हेरेर जानेले आफ्नो देशमा सन्देश लान्थे । नेपाल आउन प्रेरित गर्थे । अब सौराहाले यसलाई निरन्तरता दिनुपर्ने उनको सुझाव छ । सुरुमा समस्या हो, उनी भन्छिन्, एकदुई वर्षभित्र सायद सौराहाको हात्तीपोलोले पनि माइलेज लिनेछ, त्यसपछि आफैं ब्रान्ड बन्नेछ ।"
ईपीएलको ओज,"ईपीएलको प्रमुख विशेषता विदेशी खेलाडीको उपस्थिति र प्रदर्शनमा थियो । भैरहवा ग्लाडिटियर्सका कप्तान शरद भेषावकरले विदेशी खेलाडीको उपस्थितिले विगतको तुलनमा यस प्रतियोगिताले नयाँ आयाम थपेको बताउन पछाडि पर्दैनन् । हङकङका ब्याट्सम्यानद्वय बाबर हायत र अंशुमन रथको साथ पाउँदा पारस खड्काको नेतृत्वमा रहेको विराटनगर वारियर्स सजिलै फाइनल पुगेको थियो । शरदलाई पनि भारतीय खेलाडीहरू पुनित विष्ट, पुनित मेहरा र प्रथम सालुन्केको साथ थियो । विष्ट बीचैमा भारत फर्किंदा भैरहवाको ब्याटिङमा केही कमजोर देखिएको थियो । विराटनगरले फाइनलमा बाजी मार्दा विष्टको अभाव भैरहवाको टोलीमा कति छ भनेर स्पष्ट देखिन्थ्यो । पोखरा राइनोजले पहिलो तीनमध्येको दुई खेल जित्दा टोलीलाई उपाधिको दाबेदारको रूपमा हेरिएको थियो । पाकिस्तानी खेलाडी इसार उल्लाह, ताज वाली, असिफ अलीको प्रदर्शनले पोखरालाई त्यो स्थितिमा पुर्याएको थियो । दुर्भाग्य त्यसपछि यी तीन खेलाडी चल्न नसक्दा पोखरा इलिमिनेटरबाटै बाहिरियो । नेपाली खेलाडीको मात्र प्रदर्शनले शक्ति गौचनको कप्तानीमा रहेको पोखरालाई धान्न सकेन । चितवन टाइगर्सको हालत पनि त्यही थियो । ललितपुर प्याट्रियट्स पनि विदेशी खेलाडीले नै धानेको टोली थियो । टोलीमा इन्डियन प्रिमियर लिग खेलिसकेका योगेश नागरसहित सुबोथ भाटी, जयकिसन कोल्सावालालगायतका खेलाडी थिए । नागर र भाटी सुरुको केही म्याच खेली भारत फर्किएका थिए । उनीहरूको उपस्थिति नै नेपाली खेलाडीका लागि ठूलो अनुभव बनेको थियो । नागर र भाटीको स्थान लिन आएका सन्नी पटेल, दीपेश भण्डारी पनि उस्तै थिए । काठमाडौं किंग्स ११ सँगको खेलमा तीव्र गतिका बलर भाटीको पहिलो बल सागर पुनले भेउ पाउनै सकेनन् । दोस्रो बलमा सागरले विकेटको पछाडि क्याच दिन पुगे । सागर निरन्तर नेपाली टोलीमा ब्याटिङ अलराउन्डरको रूपमा खेल्दै आएका छन् । तर घरेलु क्रिकेटमा भाटीजस्ता तीव्र गतिका बलर देखिएका थिएनन् । त्यस हिसाबमा सागर आउट हुनु स्वाभाविक नै थियो । केहीअघिको प्रसङ्ग हो । तत्कालीन प्रशिक्षक पुबुदु दासानायकेले नेपाली ब्याट्सम्यानलाई तयार गर्न श्रीलंकाबाट तीव्र बलरहरूलाई ल्याएका थिए । त्यसको प्रभाव दूरगामी रूपमा देखिएको थियो । कम्तीमा २०१५ मा नामिबियामा भएको विश्व क्रिकेट लिग डिभिजन २ मा पाएको सफलतामा ती श्रीलंकाली बलरहरूको भूमिका के थियो भन्ने बुझ्न सकिन्छ । डिभिजन २ मा नेपालले नेदरल्यान्ड्स, नामिबिया र क्यानाडालाई पराजित गरेको थियो । तत्कालीन समयमा नेपालभन्दा यी राष्ट्रको स्तर माथि थियो । अफ्रिकाको तीव्र गतिको पिचमा नेपालले यी तीन राष्ट्रमाथि पहिलो विजय दर्ता गरेको थियो । संयोग के छ भने नेपाल अर्को महिना नामिबिया नै गएर डिभिजन २ खेल्दै छ । नामिबिया र क्यानाडा ५ मध्येका २ नेपालका अहिलका पनि प्रतिद्वन्द्वी हुन् । ४ वर्षअघि श्रीलंकाबाट ल्याइएका ती तीव्र बलर नेपाली टोलीका बन्द प्रशिक्षणमा रहेका झन्डै दुई दर्जन खेलाडीका लागि मात्र थिए । तर ईपीएलमा आएका भाटीसहितका खेलाडी राष्ट्रिय संरचनामा आइरहेका सबै नेपाली खेलाडीका लागि थियो । यसको प्रभाव आगामी डिभिजन २ सहित अन्यमा देखिन सक्छ । विदेशीमा फरवेज महारुफ सबैभन्दा हाइप्रोफाइल खेलाडी थिए । श्रीलंकाबाट टेस्ट र एकदिवसीय खेलिसकेका महारुफलाई काठमाडौं किंग्सले ल्याएको थियो । उनी आफैं चोटले सताइएका थिए । उनले औसत प्रदर्शन मात्र गर्न सके । काठमाडौं किंग्समा सागर पुन, नरेश बुढाएर, राजु रिजाल, सिद्धान्त लोहनीजस्ता नाम चलेका खेलाडी थिए । उनीहरूको प्रदर्शन फिका रहयो । यस्तोमा काठमाडौं किंग्स लिग चरणबाटै बाहिरिनु स्वाभाविक नै थियो । काठमाडौं किंग्सको नेतृत्व गरेका महारुफको भनाइ थियो घरेलु खेलाडीले नखेलेसम्म विदेशी खेलाडीले गरेर मात्र केही हुँदैन । राष्ट्रिय टोलीमा स्थान बनाउन संघर्ष गरिरहेका सागरले ईपीएलको कमजोर प्रदर्शनपछि उनले नेपाली टोलीबाट आफ्नो स्थान गुमाएका छन् । नरेश, राजु र सिद्धान्त नेपाल टोलीमा पुन: आफ्नो स्थान खोजिरहेका छन् । यस्तोमा उनीहरूले ईपीएलबाट पक्कै पनि माथिल्लो स्तरमा खेल्दाको गल्ती पत्ता लगाएको हुनुपर्छ । ईपीएलका फ्रेन्चाइज टोलीका मालिकहरूको भनाइ मान्ने हो भने भाटीभन्दा अझ गतिला खेलाडी पनि ल्याउन सकिन्थ्यो । ईपीएललाई अन्तिम समयसम्म अन्तर्राष्ट्रिय क्रिकेट परिषद् (आईसीसी) को मान्यता थिएन । ईपीएलको नियममा एक टोलीमा तीन जना विदेशी खेलाडी अनिवार्य थियो । केही टोलीको नाम कहलिएका विदेशी खेलाडीसँग जोडिएको थियो । आईसीसीको मान्यता नहुँदा उनीहरूले आफ्नो नाम फिर्ता लिएका थिए । ईपीएल सुरु हुुनु चार दिनअघि आईसीसीको मान्यता आएको थियो । यस्तोमा टोलीहरूले हतारहतार गरेर भारत र श्रीलंकाका स्थानीयस्तरका खेलाडी ल्याउन सुरु गरिसकेका थिए । त्यो नै घरेलु क्रिकेटको ठूलो प्रतियोगिता तताउन काफी भइसकेको थियो । आईसीसीको मान्यता लिन कतिको कसरत गर्नुपर्यो भन्ने आयोजक ईपीएल लिमिटेडका संस्थापक आमीर अख्तरले बाहेक अरूले यसको वर्णन गर्न नसक्लान् । उनी आफैं क्रिकेट अस्ट्रेलिया र भारतीय क्रिकेट बोर्डसम्म पुगेका थिए । आईसीसीको मान्यता नहुँदा राष्ट्रिय टोलीबाट खेलिरहेका खेलाडीले पनि खेल्नेनखेल्ने अनिश्चित थियो । नेपाल क्रिकेट संघलाई आईसीसीले निलम्बन गरेको डेढ वर्षभन्दा बढी भइसकेको छ । विश्व क्रिकेटको सर्वोच्च संस्थाले नै त्यसयता नेपालको क्रिकेट नियन्त्रणमा राखेको छ । नेपाली क्रिकेटलाई संरचनागत हिसाबमा ब्युँताउन आईसीसीले ८ सदस्यीय सल्लाहकार समिति बनाएको छ । यस्तोमा आईसीसीले सल्लाहकार समितिका सबैलाई ईपीएलको औचित्यबारे लेखेर पठाउन अनुरोध गरेको थियो । सल्लाहकार समितिका सदस्यले पठाएको त्यही पत्र ईपीएललाई मान्यता दिने एउटा प्रमुख आधार बनेको थियो ।नेपाली क्रिकेटको अहिलेको विषम परिस्थिति भन्दै आईसीसीले यसपटकलाई मान्यता दिंदा २० हजार डलर ईपीएलबाट लिएको थियो, जुन रकम आईसीसीले नेपालको क्रिकेट विकासमा खर्च गर्ने जनाएको छ । आईसीसीको मापदण्डअनुरूप स्वीकृति पाएपछि ईपीएलले प्रतियोगिताका लागि भ्रष्टाचार नियन्त्रण निकाय बनाएको थियो । नेपाली क्रिकेटमा यो पहिलोपटक राखिएको थियो, जसको अर्थ क्रिकेटलाई खेल मिलोमतोबाट टाढा राख्नु थियो । नेपाल प्रहरी, अख्तियार दुरुपयोग अनुसन्धान आयोगका प्रतिनिधि राखी भ्रष्टाचार नियन्त्रण आयोग बनाइएको थियो ।सल्लाहकार समितिमै फरकमत छ, जसको कारण नेपाली क्रिकेटको विवादले अझै निकास पाउन सकेको छैन् । ईपीएलले सल्लाहकार समितिका प्रमुख फरक मत रहेकाहरूलाई कीर्तिपुरको त्रिवि क्रिकेट मैदानमा उभ्याउन सफल भएको थियो । नेपाली क्रिकेटलाई एउटा दिशा दिइरहेको ईपीएल सकारात्मक कदमका लागि विवाद टुंगो लगाउने एउटा राम्रो प्लेटफर्म हुन सक्थ्यो । सल्लाहकर समितिले त्यो प्लेटफर्मको सदुपयोग गर्न सकेन । यसले नेपाली क्रिकेटको विवाद कुन सतहमा छ स्पष्ट हुन्छ । नेपाली क्रिकेटको विवादलाई किनारा लगाउन मात्र होइन ईपीएलजस्तो प्रतियोगितालाई एसोसिएटकै उत्कृष्ट बनाउन पनि नेपाली क्रिकेटका पदाधिकारी एक हुन जरुरी छ । ट्वान्टी२० क्रिकेट भनेको कलरफुल हो । ईपीएलमा त्यो रंगीचंगी सबै थियो । नेपालले २०१३ मा घरेलु मैदानमा पछिल्लोपटक ट्वान्टी२० अन्तर्राष्ट्रिय प्रतियोगिता खेलेको थियो । त्यसयता घरेलु क्रिकेट नै संकटमा परेको अवस्थामा ईपीएललगायतका प्रतियोगिता अगाडि आएका छन् । पारसको भनाइ मान्ने हो भने ईपीएल खेल्दा खेलाडीहरूलाई नेपालबाट एसीसीको प्रतियोगिता नै खेलेको जस्तो अनुभव भएको थियो । :"
म अभिनय सिक्न चाहन्छु : अमिताभ,"अमिताभ : हामी चाँडै साथै काम गर्छौं भन्ने मेरो आशा छ । किनकि, मलाई तपाईंसँग अभिनयको पाठ पढ्नु छ ।"
