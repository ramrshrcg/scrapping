शीर्षक,विवरण
छरपस्ट बन्दै प्रशासनिक कार्यालय,"काठमाडौं प्रदेश सरकार र त्यसअन्तर्गतका प्रमुख प्रशासनिक कार्यालयहरू एउटै भवन वा परिसरभित्र राख्नुपर्ने विज्ञहरूको सुझावविपरीत सरकारले छरपस्ट बनाउन लागेको छ । सरकारी तयारीअनुसार प्रदेश प्रमुख, मुख्यमन्त्री र अन्य ६ मन्त्रालय तथा तिनका निवासहरू छुट्टाछुट्टै भवनमा रहनेछन् । प्रदेशसभाका सचिवालय, प्रदेश सभामुख, प्रदेश प्रमुख सचिव र अन्य उच्च पदाधिकारीका लागि समेत बेग्लाबेग्लै भवन हुनेछन् । यसले राज्यकोषमाथि ठूलो व्ययभार थोपर्ने छ । विज्ञले भने स्रोत साधनको बचत र सेवा सुविधाको सहजता दुवै दृष्टिले कम्तीमा पनि प्रदेश कार्यपालिका एउटै भवनमा हुनुपर्ने बताएका छन् । प्रदेश सरकार र अन्तर्गतका कार्यालयलाई एउटै भवनमा अटाउन मात्र होइन, योजनाबद्ध सहरी विकासका लागि पनि एकीकृत संरचना चाहिन्छ, योजनाविद् पीताम्बर शर्माले भने, आधुनिक र योजनाबद्ध सहरीकरणमा त्यसले महत्त्वपूर्ण योगदान गर्छ ।सरकारका तर्फबाट भने प्रदेश सरकारअन्तर्गतका कार्यालयलाई एउटै भवन वा परिसरमा अटाउने पहल भएको छैन । प्रदेशैपिच्छे राखिने अस्थायी केन्द्रका भवनहरूको मर्मतसम्भारलगायत प्रयोजनका लागि अर्थ मन्त्रालयले डेढ अर्ब रुपैयाँ निकासा दिइसकेको छ । छिमेकी भारतका दिल्ली र गुजरातका प्रदेश सरकारका प्रमुख निकायहरू एउटै भवनमा छन् । श्रीलंकाको केन्डीस्थित सेन्ट्रल प्रदेश सरकारको सचिवालय भवनमै मन्त्रालय पनि अटाइएका छन् । पूर्वअर्थमन्त्री सुरेन्द्र पाण्डे दिल्लीको जस्तै प्रदेश सरकारका कार्यालय एउटै परिसरभित्र हुनुपर्नेमा जोड दिन्छन् । त्यसबाट स्रोत साधनको बचत हुनुका साथै जनताले सहज सेवा पाउने उनी बताउँछन् । प्रदेशका लागि पूरै नयाँ संरचना बनाउनुपर्ने हुँदा अहिले नै विवेकपूर्ण निर्णय गर्ने मौका हो, पाण्डेले भने । पूर्वअर्थ सचिव रामेश्वर खनालले पनि सकेसम्म प्रदेश कार्यपालिका एउटै भवनमा राख्नुपर्ने बताए । त्यसो गर्न सम्भव नभए कार्यपालिकालाई एउटै परिसरमा सीमित राख्नुपर्छ, उनले भने, यसो भएमा उल्लेख्य मात्रामा स्रोत साधनको बचत हुनेछ । सहरी विकास मन्त्रालयका सचिव दीपेन्द्रनाथ शर्माले भने बेग्लाबेग्लै भवन तत्कालको प्रबन्ध मात्र रहेको दाबी गरे । स्थायी संरचनामा जाँदा एकीकृत भवनमै कार्यालयहरू रहने उनले जनाए । सचिव शर्माले यस्तो दाबी गरे पनि सरकार तत्काल आवश्यक भौतिक संरचनाको जोहो गर्नमा केन्द्रित छ । प्रदेशमा मन्त्रालयपिच्छे भौतिक संरचना खडा गर्न ठूलो धनराशि आवश्यक पर्नेछ । अर्थ मन्त्रालयका अनुसार प्रदेश तहमा तत्काल आवश्यक भवनलगायतका भौतिक संरचना निर्माणका लागि तीन अर्ब रुपैयाँभन्दा बढी लाग्नेछ । स्थायी संरचना बनाउन लाग्ने बजेटको लेखाजोखा हुन बाँकी नै छ । अस्थायी केन्द्रकै टुंगो नलागेको अवस्थामा एकीकृत स्थायी संरचना निर्माणको तत्काल पहल हुने सम्भावना कम छ । त्यसका लागि विस्तृत र योजनाबद्ध गुरुयोजना आवश्यक पर्नेछ । गुरुयोजना बनाउन र त्यसलाई कार्यान्वयनमा ल्याउन कम्तीमा चारदेखि पाँच वर्ष लाग्ने विज्ञहरूको अनुमान छ । योजनाविद् शर्मा प्रदेश संरचना निर्माणमा राजनीतिक नेतृत्वदेखि पूरै राज्य संयन्त्रमा नयाँ सोचको खाँचो औंल्याउँछन् । त्यो अहिलेको सोचबाट सम्भव देखिँदैन, उनी भन्छन्, त्यसैले पनि तत्कालका लागि कामचलाउ पूर्वाधारहरूलाई नै प्रयोग गर्नुको विकल्प छैन ।"
अस्थायी केन्द्र तत्काल नतोकिने,"काठमाडौं प्रदेश राजधानीको माग राख्दै विभिन्न जिल्लामा आन्दोलन हुन थालेपछि सरकार संवैधानिक दायित्वबाट च्यूत हुँदै तत्काल अस्थायी मुकाम नतोक्ने निष्कर्षमा पुगेको छ । संविधानमा सरकारले प्रदेशहरूका अस्थायी मुकाम तोक्ने र प्रदेशसभाको दुई तिहाइले स्थायी मुकाम तोक्ने व्यवस्था छ ।सातै प्रदेशका अस्थायी राजधानी तोक्ने टुंगोमा पुगिसकेको सरकार अचानक पछि हट्दै प्रदेश सांसदको शपथ काठमाडौंबाटै गराउने गृहकार्यमा अघि बढेको हो । यसअघि सरकारले प्रदेश १ को विराटनगर, २ को जनकपुर, ३ को भक्तपुर, ४ को पोखरा, ५ को दाङ, ६ को सुर्खेत र ७ को धनगढीलाई अस्थायी मुकाम तोक्ने तयारी गरेको थियो । सरकारको तयारीअनुसार गत बिहीबारको सर्वदलीय बैठकमा प्रधानमन्त्री शेरबहादुर देउवाले यो प्रस्ताव छलफलमा ल्याएका थिए । ५ दलको सहमति जुटाएर प्रधानमन्त्रीले मन्त्रिपरिषद्मा लैजान खोजेका थिए । तर, एमालेले प्रदेश प्रमुख नियुक्ति, प्रदेशको अस्थायी राजधानी तोक्नेलगायत काम सरकारकै भन्दै सर्वदलीय बैठकमा विस्तृत छलफलै गर्न चाहेन । सर्वदलीय बैठकले सरकारलाई जिम्मा दिएपछि प्रधानमन्त्री देउवाले विवादमा नफस्ने भन्दै प्रदेश प्रमुखको नियुक्तिको तयारी मात्रै अघि बढाएको स्रोतले बतायो ।सोमबारको मन्त्रिपरिषद् बैठकबाट प्रदेश प्रमुखको नियुक्ति भए पनि प्रदेशको अस्थायी राजधानी तोक्ने काम नहुने सम्भावना छ, स्रोतले भन्यो, सरकारबाट बिदाइ हुने बेला किन विवादमा फस्ने भन्दै प्रधानमन्त्रीले अस्थायी राजधानी तोक्ने काम रोक्न खोज्नुभएको हो । सरकारले अस्थायी मुकाम नतोक्दा तत्काल प्रदेश प्रमुख नियुक्ति गरेर कहाँ जाने भन्ने समस्या त पर्छ नै । त्यसपछि प्रदेश सांसदको शपथ, प्रदेशसभाको अधिवेशन, सरकार गठनलगायत संसद् बैठक बस्नुअघि पूरा हुनुपर्ने भौतिक तथा प्रशासनिक पूर्वाधार तयार पार्ने काममा समेत अन्योल हुनेछ । संविधानअनुसार सातै प्रदेशको सांसदको शपथ केन्द्रीय राजधानीबाट गराउनसमेत मिल्दैन । संविधानकै धारा १७९ को शपथसम्बन्धी व्यवस्थामा प्रदेशसभाका सदस्यहरूले प्रदेशसभा वा त्यसको कुनै समितिको बैठकबाट पहिलोपटक भाग लिनुअघि प्रदेश कानुनबमोजिम शपथ लिनुपर्ने व्यवस्था गरेको छ ।अस्थायी राजधानी नतोकी सरकारले प्रदेश सांसदको शपथ काठमाडौंबाट लिन लगाउनु संविधानको व्यवस्थाको उल्लंघनसमेत हो । सरकारले बानेश्वरस्थित केन्द्रीय संसदका हलहरूबाट शपथ गराउन सकिने भन्दै त्यसअनुरूप गृहकार्य अघि बढाएको छ । संविधानअनुसार प्रदेश प्रमुखले प्रदेशसभाका लागि भएको निर्वाचनको अन्तिम परिणाम घोषणा भएको मितिले २० दिनभित्र प्रदेशसभाको अधिवेशन आह्वान गर्नुपर्छ । निर्वाचन आयोग प्रदेशसभाको परिणाम घोषणा गर्ने अन्तिम चरणमा छ । पहिलो सभाको बैठक प्रारम्भ भएको मितिले १५ दिनभित्र सभामुख र उपसभामुखको निर्वाचन र ३० दिनभित्र मुख्यमन्त्री नियुक्त गरिसक्नुपर्ने संवैधानिक व्यवस्था छ ।कांग्रेस केन्द्रीय सदस्य प्रकाशशरण महतले प्रदेशसभाले अस्थायी राजधानी तोक्न उपयुक्त हुने बताए । शपथ काठमाडौंको कुनै स्थानमा लिने र पछि प्रदेशसभाले स्थान तोक्दा हुन्छ, संविधानको व्यवस्था पनि त्यही हो, तर पहिलो बैठक कहाँ बस्ने भन्ने प्रश्नमा भने महतले भने, त्यसका लागि भने केही व्यवस्था गर्नुपर्छ, उनले भने । अस्थायी राजधानी तोक्ने सवालबाट पछि हट्नुका पछाडि कांग्रेसकै कतिपय शीर्ष नेताको स्वार्थ जोडिएको छ । गत बिहीबारको सर्वदलीय बैठकपछि प्रधानमन्त्री निवास बालुवाटारमै बसेको कांग्रेस शीर्ष तहका बैठकबाटै तत्काल अस्थायी मुकाम तोक्दा आन्दोलन झनै चर्कने भएकाले सम्बन्धित प्रदेशसभालाई अस्थायी राजधानी तोक्ने जिम्मा दिइनुपर्ने निष्कर्ष निकालेको थियो । यही निष्कर्षका आधारमा सरकारले तत्काल अस्थायी राजधानी नतोक्ने बताएको हो । प्रदेश ५ र ७ मा राजधानी कहाँ राख्ने भन्नेमा सरकारको नेतृत्व गरेकै दलभित्र समेत मतैक्य छैन । नेताहरूले राजधानीको विषयलाई लिएर स्थानीय तहमा आन्दोलन गर्न कार्यकर्तालाई उचालिरहेका छन् । प्रदेश ५ को राजधानी बुटवल हुने कि दाङ भन्नेमा विवाद छ । प्रदेश ७ मा दिपायल कि धनगढी भन्ने पनि विवाद देखिएको छ । अन्य प्रदेशमा कम विवाद छ ।पार्टीभित्रकै स्वार्थ समूहका कारण सरकार अस्थायी राजधानी नतोक्ने पक्षमा पुगेको हो, देउवानिकट कांग्रेसका एक केन्द्रीय सदस्यले भने । राजधानीको माग राख्दै बुटवल, धरान, धनकुटा, विराटनगर, जनकपुर, वीरगन्ज र बनेपा, दिपायल, जुम्लामा स्थानीयले दबाब आन्दोलन गरिरहेका छन् ।"
शीतलहरसँगै तुसारो,"राजविराज बढ्दो चिसोसँगै कठ्यांग्रिएर मृत्यु हुनेको संख्या बढ्दै गएको छ । शनिबार बिहान सप्तरीको अग्निसाइर कृष्णासवरण गाउँपालिका ४ का ६० वर्षीय लखन ठाकुरको चिसोले कठ्यांग्रिएर मृत्यु भएको जिल्ला प्रहरी कार्यालयका डीएसपी धु्रवकुमार श्रेष्ठले जानकारी दिएका छन् । तिलाठी कोइलाडी गाउँपालिका ७ का ३५ वर्षीय शिवु मण्डलको शुक्रबार राति जाडोका कारण कठ्यांग्रिएर मृत्यु भएको उक्त वडाका वडाध्यक्ष गुलावप्रसाद सिंहले बताए । सिंहले अति विपन्न परिवारका मण्डलको न्यानो कपडाको अभावमा मृत्यु भएको बताए । तिलाठी कोइलाडी २ का ५५ वर्षीय सुजन ठाकुरको पनि सुतेकै अवस्थामा चिसोले कठ्यांग्रिएर मृत्यु भएको गाउँपालिकाका अध्यक्ष सतिशकुमार सिंहले जानकारी दिए । यससँगै जिल्लामा कठ्यांग्रिएर मृत्यु हुनेको संख्या ९ पुगेको छ ।एक सातादेखि चलेको शीतलहर अझै थामिएको छैन । शनिबार अघिल्ला दिनभन्दा बढी शीतलहर चल्यो । बिहानैदेखि बाक्लो हुस्सु, चिसो हावा र तुसारो पर्न थालेपछि जनजीवन थप कष्टकर बनेको छ । शीतलहरका कारण सडक, बजारमा सर्वसाधारणको आवतजावत अत्यन्तै न्यून देखिएको छ । गरिब तथा दलित बस्तीमा न्यानो कपडा अभावमा सर्वसाधारण कठ्यांग्रिएका छन् । चिसो हावासँगै तुसारो पर्न थालेपछि जनजीवन थप कष्टकर भएको छ, तिलाठी कोइलाडी गाउँपालिकाका अध्यक्ष सिंहले भने, घरबाहिर निस्कन सक्ने अवस्था छैन । पानी परेजस्तै तुसारो पर्न थालेपछि घरबाहिर निस्कन समस्या भएको उनले सुनाए । ग्रामीण क्षेत्रमा चौपायालाई पनि जाडोले सताएको छ । चराउन नपाएकाले गाईबस्तुको बिजोग भएको तोपाका सत्यनारायण यादवले बताए । यस्तै दैनिक मजदुरी गरेर गुजारा गर्नेलाई जाडोमा काम नपाउँदा भोकभोकै बस्नुपर्ने समस्या सिर्जना भएको छ ।जाडोका कारण जिल्लामा बिरामी हुनेको संख्या बढ्दै गएको छ । पक्षघात, निमोनियाँ, रुघाखोकी, ज्वरो र दमका बिरामी बढ्दै गएका छन् । शीतलहर नरोकिएपछि आइतबारबाट लागू हुने गरी जिल्लाका सबै ४ सय १२ सामुदायिक विद्यालय थप चार दिनका लागि बन्द गरिएको जिल्ला शिक्षा अधिकारी डोलराज पाण्डेले जानकारी दिए । यसअघि गत बिहीबारदेखि तीन दिनका लागि जिल्लाका सामुदायिक विद्यालय बन्द गरिएको थियो । जाडो बढ्दै गएका कारण पठनपाठन रोक्नुपरेको जिशिअ पाण्डेले बताए । निजी विद्यालयहरू भने परीक्षाका लागि भन्दै सञ्चालनमा छन् । जिशिअ पाण्डेले बिग्रँदो मौसमलाई ध्यानमा राखी निजी विद्यालय सञ्चालकलाई मौसममा सुधार नहुन्जेल विद्यालय बन्द गर्न आग्रह गरिएको बताए । प्रजिअ भागीरथ पाण्डेले जिल्लामा चिसोका कारण जनजीवन कष्टकर भएको बताए । विभिन्न संस्थाको सहयोगमा विपन्न तथा गरिब बस्तीमा ६४०० कम्बल बाँडिएको जनाए ।"
केन्द्रबाटै अनुसन्धान सुरु,"बुटवल (कास) युवा व्यवसायी वसन्त पौडेल बलुको हत्याबारे प्रहरीले छुट्टाछुट्टै २ टोली बनाएर अध्ययन सुरु गरेको छ । युवा संघ रूपन्देहीका अध्यक्ष दुर्गा तिवारीको हत्या भएको एक वर्षलगत्तै उक्त स्थानमै अर्का व्यवसायीको हत्या भएपछि प्रहरी संवेदनशील भएको हो । संवेदनशील घटना भएकाले घटनाको प्रारम्भिक अध्ययन जिल्लास्तरीय प्रहरीले गरे पनि गहिरो अध्ययनका लागि टोली गठन गरेको रूपन्देही प्रहरी प्रमुख प्रहरी उपरीक्षक श्याम ज्ञवालीले बताए । त्यसका लागि केन्द्रीय र संघीय इकाई अर्थात् साविक अञ्चलस्तरीय प्रहरी टोली खटिएको उनले बताए । टोलीले एक साताभित्र घटनाबारे अनुसन्धान प्रतिवेदन प्रस्तुत गर्नेछ । यद्यपि हत्याले स्थानीयमा भएको आवेश र बन्दका कारण अनुसन्धानमा समस्या परेको प्रहरीको भनाइ छ । पौडेल हत्याबारे केन्द्रीय अनुसन्धान ब्युरोले अनुसन्धान सुरु गरेको छ । वरिष्ठ प्रहरी उपरीक्षक घनश्याम अर्यालको संयोजकत्वमा ४ जनाको टोली रूपन्देही आएको छ । टोलीले शनिबारदेखि नै अनुसन्धान थालेको छ । टोलीले सुरुमा घटनाको प्रारम्भिक अनुसन्धान गरेका प्रहरीसँग घटनाक्रम र अहिलेसम्मको प्रगतिबारे बुझेको थियो । शनिबार नै घटनास्थल रूपन्देहीको देवदह नगरपालिका ढेकाबार पुगेर टोलीले घटनास्थल र घटनाको प्रकृति अध्ययन गरेको छ । प्रत्यक्षदर्शी र परिवारजनसँग समेत घटनाबारे सोधपुछ गरेको छ । रूपन्देही प्रहरी उपरीक्षक श्याम ज्ञवालीले शंकास्पद व्यक्तिलाई सोधपुछ र निगरानी गरे पनि कसैलाई पक्राउ नगरेको बताए । प्रहरी नियन्त्रणमा कोही छैन । उनले भने, घटनाकेन्द्रित व्यक्ति र तिनको संलग्नता पत्ता लगाउन सोधपुछ र निगरानी भने बढाएका छौं । संघीय प्रहरी इकाई पनि सक्रियसंघीय प्रहरी इकाई कार्यालय भैरहवाले पनि पौडेल हत्याबारे अनुसन्धान गर्न ७ सदस्यीय अनुसन्धान टोली गठन गरेको छ । प्रहरी नायब उपरीक्षक धर्मराज भण्डारीको संयोजकत्वमा ७ सदस्यीय अनुसन्धान टोली गठन गरिएको छ । टोलीले शनिबारदेखि नै काम थालेको छ । भागेर जान सक्ने आशंकामा सादा पोसाकमा खटिएका प्रहरीले समेत सीमा क्षेत्र र आसपासमा निगरानी बढाएका छन् । पौडेलको शुक्रबार बिहान करिब सवा ११ बजे देवदह २ ढेकाबारमा आफ्नै फर्निचर उद्योगमा बसेका बेला गोली हानी हत्या भएको थियो । घटनालगत्तै यसअघि सोही स्थानमै हत्या भएका युवासंघ रूपन्देहीका अध्यक्ष दुर्गा तिवारीको हत्याका मुख्य आरोपी मनोज पुनले स्थानीयलाई टेलिफोन गरी हत्याको जिम्मा लिएका छन् । युवा संघ तथा अनेरास्ववियु रूपन्देहीले हत्यामा संलग्नलाई तत्काल पक्राउ र कारबाही माग गर्दै अनिश्चितकालीन शनिबार रूपन्देही बन्द आह्वान गरे ।"
"सामुदायिक खुम्चिँदै, निजी फैलँदै","विकल्प के ?विज्ञ समूहले अब के गर्ने भन्ने विभिन्न उपाय सुझाएको छ । सामुदायिक विद्यालयमा प्रतिविद्यार्थी सरदर वार्षिक १८ हजार रुपैयाँ खर्च हुन्छ । सरकारले सामुदायिकमा गर्ने खर्च निजीलाई दिएर भौचर प्रणाली लागू गर्न पनि सकिन्छ । सहरका सामुदायिक विद्यालयमा पढ्ने ६४ प्रतिशत बालबालिकाका आमा बुबा दैनिक ज्यालादारी गर्छन् । १७ प्रतिशत बालबालिका घरेलु कामदार छन् । यस्ता बालबालिकालाई पनि भौचर प्रणालीबाट पढाउने गरी निजीलाई जिम्मेवारी दिन सकिन्छ । विद्यार्थी नै नभएका विद्यालयका शिक्षकलाई अन्यत्र व्यवस्थापन गर्न सकिन्छ । निजी विद्यालय भाडाका घरमा सञ्चालन भइरहेका छन् । विद्यार्थी नभएका विद्यालय निजी विद्यालयलाई प्रयोग गर्न दिन पनि विज्ञ समूहले सुझाव दिएको छ । सुझावमा भनिएको छ, यसो गरेबापत निजी विद्यालयले विद्यार्थीलाई नि:शुल्क र आधा शुल्कमा पढाउनैपर्ने बाध्यात्मक व्यवस्था गरिनुपर्छ । अर्को उपाय निजी र सामुदायिक विद्यालयबीच सहकार्य गराउन पनि सकिन्छ । निजीमा शुल्क निर्धारण गर्नु र नियमन पनि चुस्त बनाउनु जरुरी छ । शुल्क निर्धारण, नक्सांकन, तथा निश्चित क्षेत्रका मात्रै विद्यार्थी भर्ना गर्न पाइने (जोनिङ) पनि उपयुक्त विधि हुन सक्छ । यसले विद्यार्थीलाई टाढासम्म बसमा यात्रा गर्नुपर्ने तथा सवारी जामको समस्यासमेत न्यून गर्नेछ ।"
तापक्रम शून्यमा झर्ने,काठमाडौं (कास) न्यूनतम तापक्रम घट्दा काठमाडौंसहित देशभर चिसो बढेको छ । तराईमा लगातारको बाक्लो हुस्सु र शीतलहरले जनजीवन कष्टकर बन्दै गएको छ । जल तथा मौसम पूर्वानुमान महाशाखाका वरुण पौडेलले केही दिनमा काठमाडौंको तापक्रम शून्य डिग्रीमा झर्न सक्ने बताए । दुई दिनअघि १४ डिग्री रेकर्ड भएकामा शनिबार भने न्यूनतम १६ डिग्री रेकर्ड भएको छ ।
सेनालाई हेलिकप्टर बेच्न रुस र युक्रेनको लबिइङ,"काठमाडौं नेपाली सेनाले रसियाबाट खरिद गर्न लागेको थप दुई एमआई१७ (भी५) हेलिकप्टरको विकल्प भन्दै युक्रेन सरकारको स्वामित्वको कम्पनीले काठमाडौंसम्म आएर चर्को लबिइङ थालेको छ । कूटनीतिक, राजनीतिक र बिचौलिया (केही व्यापारीहरू)मार्फत युक्रेनले पहल थालेको हो । युक्रेन हेलिकप्टर एभिएसनको लबिइङपछि नेपाली सेना र सरकारमा कुन प्रकारको हेलिकप्टर खरिद गर्ने भन्ने बहस सुरु भएको छ । सेनाले यसअघि एमआई१७ खरिद गर्ने जनाइसकेको छ । उक्त कम्पनीले नेपालमा रहेका पूर्वप्रहरी अधिकारीसमेतको कम्पनीमार्फत त्यस्तो लबिइङ थालेको सैन्य उच्च स्रोतले बतायो ।उनीहरूले अमेरिकी निकट मानिने केही व्यापारीहरूलाई समेत प्रभावमा पारेर लबिइङ थालेको अधिकारीहरूले बताए । रुससँग अमेरिकाको सम्बन्ध नराम्रो रहेको अवस्था र अमेरिकासँग नेपाली सेनाको राम्रो सम्बन्ध रहेको कारण त्यो बाटो पनि उनीहरूले उपयोग गर्न खोजेको बुझाइ सेनाका अधिकारीहरूको छ । सत्तामा रहेका राजनीतिक दलका निकटस्थहरूले युक्रेनमा बनेको एमआई८ लाई एमआई १७ को विकल्प दिन थालेपछि प्रधानसेनापति राजेन्द्र क्षत्रीले रक्षामन्त्रीलाई भेटेर रसियाबाट खरिद गर्ने विषयमा समस्या नभएको स्पष्ट सन्देश दिएका थिए । उनीहरूबीच गत मंगलबार यो विषयमा पुन: छलफल भएको हो ।सेनाले खरिद गर्ने हेलिकप्टर रुसले तत्काल उपलब्ध गराउन नसक्ने तर युक्रेनले त्यही स्तरको हेलिकप्टर तत्काल र निकै सस्तोमा उपलब्ध गराउने जानकारी समेत दिएको छ । यस्तो जानकारीपछि यसमा राजनीतिक दल र सेनाबीच केही मतभेदसमेत देखिएको एक अधिकारीले बताए । उनीहरूले उक्त हेलिकप्टर पनि एमआई १७ जस्तै हुने भन्दै आफूहरू रसिया कम्पनीसँगै खरिद गरेर एसेम्बल गरेको बताएको युक्रेनी कम्पनीको प्रस्तुति बैठकमा सहभागीले कान्तिपुरलाई बताए । नेपाली सेनाले युक्रेनको हेलिकप्टर कम्पनी पनि उत्तिकै राम्रो रहेको भए पनि उनीहरूले रसियन कम्पनीसँग खरिद गरेर एसेम्बल गरेको र केही समयदेखि रसियनले युक्रेनलाई बडी उपलब्ध नगराएको सैन्य अधिकारीहरू बताउँछन् ।उनीहरूलाई रसियन कम्पनीले बडी उपलब्ध नगराएपछि पुराना एमआई१७ को बडी उपयोग गरेर नयाँ एमआई१७ जस्तो नभए पनि त्यत्तिकै बराबरको रहेको भन्दै बिक्रीमा पहल गरिरहेका हुन् । तर, यो एमआई १७ नै जस्तो भने होइन भन्ने बुझाइ सेनाको छ । सेनालाई भूकम्पपछि विपत् व्यवस्थापनका लागि तीन हेलिकप्टर र अन्य आवश्यक सामग्री खरिद गर्न सरकारले स्वीकृत गरेपछि प्रक्रिया अघि बढेको हो । सेनासँग तीनवटा एमआई १७ हेलिकप्टर चालु हालतमा छन् । सेनाले आफ्ना सातै प्रदेशमा रहेका पृतना र उपत्यकामा गरी आठ हेलिकप्टर राख्ने योजना छ । त्यहीअनुरूप सेनाले तत्कालीन पाँच विकास क्षेत्रलाई पुग्ने गरी खरिद प्रक्रिया अघि बढाए पनि थप गर्दै जाने बताइसकेको छ ।यस्तो अवस्थामा युक्रेनले हेलिकप्टर बेच्न पहल थाल्नु स्वाभाविक भएको एक अधिकारीले बताए । युक्रेनको सस्तो भए पनि नयाँ हेलिकप्टर भन्न नमिल्ने तर्क पनि नेपाली सेनाको छ । इन्जिन नयाँ हो तर बडी होइन, सेनाको उच्च स्रोतले भन्यो । पुरानो बडी हुँदा पछि मर्मतमा समस्या पर्ने दाबी सेनाको छ । सरकारले एउटा हेलिकप्टर र दुइटा जहाज खरिद गर्न नेपाली सेनालाई रकम निकासा गरिसकेको छ भने थप दुई एमआई १७ (भी५) हेलिकप्टर खरिद गर्न समेत स्वीकृति दिएको हो । कजान हेलिकप्टरले उत्पादन गर्ने एमआई१७ खरिद गर्न सेनाले रक्षा मन्त्रालयमा प्रस्ताव पठाइसकेको जनएको छ । मन्त्रिपरिषदबाट स्वीकृत भएपछि रुसको सरकारी स्वामित्वको रोसोबोरोनेक्सपोर्टसँग दुईवटा एमआई१७ खरिद सम्झौता गर्ने तयारी नेपाली सेनाको छ । तर युक्रेनले नेपालमा नै आएर गत महिना एक प्रस्तुति दिएपछि विकल्पबारे बहस सुरु भएको हो । मैले पनि युक्रेनको हेलिकप्टरको प्रस्तुति उनीहरूबाटै सुनें । त्यो पनि एमआई १७ जस्तै रहेको उनीहरूको दाबी छ । रसियाबाट ल्याउन नसक्ने अवस्था हो भने सस्तोमा उस्तै हेलिकप्टर आउने हुनाले अर्को विकल्प पनि खुला गर्न आवश्यक छ, रक्षामन्त्री भीमसेनदास प्रधानले कान्तिपुरसँग भने, खरिद गर्दा हामीले विकल्पबारे पनि सोच्नुपर्छ । कुरा सुन्दैमा बिग्रँदैन, मैले नेपाली एजेन्ट चिनेको छैन । तर, उतैबाट आएका टोलीले यहाँ प्रस्तुति गरेका थिए । बसेर सुनें । उनीहरूले दिएको दुई कम्पनीको तुलना पनि अध्ययन गरें । सेनाले एमआई१७ हेलिकप्टर किन्ने विषय पुरानै हो भन्दै रक्षामन्त्री प्रधानले भने, खरिदको प्रस्ताव मैले पाएको छैन । हेलिकप्टर खरिद गर्दा विक्रेतालाई पैसा पठाउन कठिन छ । छलफलका लागि रुसी टिम नेपाल आउने पनि सुनेको छु । मसँग रुसी टिमले कुरा गरेको छैन, सायद सेनासँग छलफल भइरहेको होला । छलफलपछि अन्तिम टुंगोमा पुगिने उनले बताउँदै भने, यो सरकारबाट नभए अर्को सरकारले गर्छ । जीटुजी (गभर्मेन्ट टु गभर्मेन्ट) प्रक्रियामार्फत रुससँग थप दुई थान एमआई१७ हेलिकप्टर खरिद गर्न लागेको हो ।यस्ता हेलिकप्टरको मूल्य एक अर्ब ७० करोड पर्ने बताइए पनि केही सस्तो हुन सक्ने भन्दै सरकारी सम्झौतामा नै आउने हुनाले यसमा मूल्य घटाउन सरकारी स्तरमा छलफल गरे सहज हुने अधिकारीहरूले बताए । सेनाले खरिद गर्ने हेलिकप्टर मल्टिप्रपोजको हुनेछ । दुर्गममा खाद्यान्न बोक्नदेखि विपत् व्यवस्थापन, भीआईपीलाई बोक्न समेत उपयोग गरिनेछ, सेनाको जनसम्पर्क निर्देशनालयले जनाएको छ, यसअघिका पनि त्यही तवरबाट उपयोग भइरहेका छन् । एउटा एमआई १७ बिग्रेको थियो, बनेपछि हाल तीन चालु अवस्थामा छन् ।सेनाले खरिद गर्ने हेलिकप्टर दुई सरकारबीच हुने सम्झौताबाट आउने हुनाले धेरै आशंका पाल्न नपर्ने जानकारी प्रधानसेनापति राजेन्द्र क्षत्रीले राजनीतिक नेतालाई जानकारी दिएको छलफलमा सहभागीले उनलाई उद्धृत गर्दै भने, एमआई १७ हाम्रा लागि उपयुक्त हेलिकप्टर हो । अर्कोबारे नेपाली सेनाले ध्यान दिएको छैन । रसियाबाट अमेरिकाले पनि यस्ता हेलिकप्टर खरिद गरेको छ । यसमा दुईपक्षीय सम्बन्ध जोड्ने काम एजेन्टहरूले गरेका होलान्, हामीलाई थाहा छैन ।विपत् व्यवस्थापनका लागि सेनाले माग गरेको रकम अपुग भएमा सरकारले थपेर समेत दिने गरेको छ । अमेरिकाले रुसी सरकारी स्वामित्वमा रहेको हेलिकप्टर विक्रेता एजेन्सी रोसोबोरोनेक्सपोर्टमाथि प्रतिबन्ध लगाएका कारण रकम भुक्तानी गर्न कठिनाइ हुन सक्ने भन्दै छलफलका लागि रुसी टिम पनि नेपाल आएर छलफल भइरहेको बताइएको छ । रोसोबोरोनेक्सपोर्ट विश्वकै दोस्रो ठूलो सैन्य सामग्री निर्यातकर्ता हो । विश्व बजारको पाँच भागको एक भाग यही कम्पनीको वर्चस्व छ ।"
राजपा र राप्रपाले त्रुटि सच्याएनन्,"काठमाडौं (कास) निर्वाचन आयोगले प्रदेशसभाको समानुपातिकबाट विजयी उम्मेदवारको प्रस्तावित सूची सच्याउन गरेको पत्राचारअनुरूप राष्ट्रिय जनता पार्टी र राष्ट्रिय प्रजातन्त्र पार्टीले नाम नसच्याउँदा आयोगलाई परिणाम घोषणा गर्न समस्या भएको छ । राजपाले प्रदेश २ र राप्रपाले प्रदेश ३ का लागि बुझाएको नामावलीमा समावेशी समूह र बन्दसूचीको क्रम आबद्धता मिलेको छैन । नमिलेको विषय सच्याउन पुस २० सम्म दिइएको समयावधिभित्र उक्त दुई दलले पुरानै नामावली बुझाएका छन् । विवाद र नेताहरूको स्वार्थका कारण ती दलले नाम सच्याउन मानेका छैनन् । समानुपातिकबाट राजपाले प्रदेश २ मा १० सिट तथा राप्रपाले प्रदेश ३ मा १ सिट पाएको छ । राजपाले आफूले पाएको सिटमा बबिता कुमारी, नीलमदेवी भूमिहारिन, अञ्जु कुमारी, रामनरेश राय, जानकीशरण साह र डा डिम्पल झाको नाम पठाएको छ । जुन बन्दसूचीको क्रमसंख्या १ देखि ६ सम्मको हो । अन्य चारको नाममा क्रम मिचिएको छ । २२ नम्बरको विभा ठाकुर, २७ क्रमसूचीमा रहेका रामप्रवेश बैठा, २९ क्रमसूचीमा रहेकी लैला खातुन र बन्दसूचीको ३४ मा रहेकी पुनम यादवको नाम पठाएको छ । राप्रपाले आदिवासी जनजातिबाट पठाउनुपर्ने नाममा क्रम मिचिएको छ ।"
ओली बैंकक जाँदै,"काठमाडौं (कास) नेकपा (एमाले) का अध्यक्ष एवं पूर्वप्रधानमन्त्री केपी ओली बुधबार बैंककस्थित ब्रुमरुग्रान्ड इन्टरनेसनल अस्पतालमा नियमित स्वास्थ्य परीक्षणका लागि जाने भएका छन् । सन् २००७ मा दिल्लीस्थित इन्द्रप्रस्थ अपोलो अस्पतालमा मृगौला प्रत्यारोपण गराएका ६६ वर्षीय ओलीले स्वदेश र विदेशमा नियमित स्वास्थ्य परीक्षण गराउँदै आएका छन् । ब्रुमरुग्रान्ड अस्पतालमा ओलीको चिकित्सकीय इतिहास र तथ्यांकसमेत रहेकाले नियमित परीक्षण गर्न समय बढी लाग्दैन । केही वर्षयता उनमा कुनै ठूलो समस्या देखिएको छैन, ओलीका निजी चिकित्सक प्राडा दिव्या सिंह शाहले भनिन्, सन् २०१३ ताका उनको हातमा भएको फरक प्रकारको संक्रमण पूर्णरूपमा निको भयो, यसपछि हालसम्म कुनै ठूलो स्वास्थ्य समस्या देखिएको छैन । त्यसताका ओलीको हातमा कडा संक्रमण नै देखिएको थियो । केही वर्षयता ओलीको स्वास्थ्य अवस्था स्थिर छ । यदाकदा रुघाखोकी लाग्ने र हालै भएको ग्यास्ट्रोइन्टराइटिस (ब्याक्टेरिया वा भाइरसले गर्दा हुने पेट र आन्द्राको सुन्नाइ जसले पखाला, बान्ता आदि गराउन सक्छ) बाहेक अन्य ठूलो समस्या देखिएको छैन । ग्यास्ट्रोइन्टराइटिस निको भएकोसमेत एक साता भएको जानकारी डा शाहले दिइन् । हालको सामान्य स्वास्थ्य समस्याका कारण ओलीले चुनावप्रचारका क्रममा गरेको अत्यधिक धपेडी मुख्य कारण रहेको ठम्याइ चिकित्सकको छ ।"
ठगी गर्न बाउन्स चेक,"कस्तो छ कानुनी व्यवस्था चेक बाउन्सको मुद्दालाई बैंकिङ कसुर तथा सजाय ऐन २०६४ ले परिभाषित गरेको छ । यो ऐनले खातामा रकम नभएको जानीजानी चेक काटी भुक्तानी लिने वा दिने व्यक्तिलाई १० हजार रुपैयाँसम्म जरिवाना हुने व्यवस्था गरेका छ । त्यस्तै विनिमय अधिकारपत्र ऐन २०३४ मा पनि बाउन्स चेकसम्बन्धी केही व्यवस्था गरिएको छ । यो ऐनको परिच्छेद ९ मा भनिएको छ, बैंकमा आफ्नो निक्षेप छैन वा निक्षेप भए पनि पर्याप्त छैन भन्ने जानीजानी कुनै व्यक्तिले चेक काटी कसैलाई हस्तान्तरण गरेमा र त्यसरी हस्तान्तरण गरिएको चेक भुक्तानीका लागि सम्बन्धित बैंकसमक्ष प्रस्तुत गर्दा पर्याप्त निक्षेप नभएको कारणबाट बैंकले चेक अनादार भएमा चेक काट्ने व्यक्तिले चेकबाट उल्लिखित रकम र ब्याजसमेत धारकलाई भराई चेक काट्ने व्यक्तिलाई तीन महिनासम्म कैद वा तीन हजारसम्म जरिवाना वा दुवै सजाय हुन सक्छ ।"
पर्यटक प्रवेश शुल्कको विरोध,"भक्तपुर (कास) पर्यटकीय गन्तव्य नगरकोट घुम्न आउने पर्यटकसँग नगरपालिकाले प्रवेश शुल्क उठाएको भन्दै व्यवसायीले विरोध गरेका छन् । चाँगुनारायण नगरपालिकाको असारमा सम्पन्न नगरसभाले नगरकोट अवलोकनका लागि आउने पर्यटकसँग प्रवेश शुल्क लिने निर्णय गरेको थियो । सोही निर्णयअनुसार नगरपालिकाले पर्यटकसँग प्रवेश शुल्क लिने गरी ५१ लाख रुपैयाँमा टेन्डर स्वीकृत गरेको थियो । नगरपालिकाले टेन्डर प्रक्रियाबाट असोज १ देखि नगरकोट आउने पर्यटकसँग पर्यटन शुल्क उठाउँदै आएको छ । नगरपालिकाले सार्क राष्ट्रका पर्यटकसँग प्रतिव्यक्ति करसहित दुई सय र अन्य राष्ट्रका पर्यटकसँग प्रतिव्यक्ति करसहित तीन सय रुपैयाँ लिने गरी ठेक्का दिएको हो । ठेकेदारले नगरकोटको मुख्य नाका भक्तपुरनगरकोट सडकको तेलकोट र कलमसीमा पोस्ट खडा गरी पर्यटकसँग प्रवेश शुल्क उठाउन थालेको छ । पर्यटक प्रवेश शुल्कको विरोध गर्दै व्यवसायीले स्थानीयअर्थ मन्त्रालय, चाँगुनारायण नगरपालिका, जिल्ला प्रशासन कार्यालय लगायतमा ज्ञापनपत्र बुझाउँदा पनि कतैबाट सुनुवाइ नभएको नगरकोट नाल्दुम पर्यटन विकास समितिका अध्यक्ष इन्द्र लामाले बताए । पर्यटकसँग शुल्क उठाउने नाममा नगरपालिकाले ठेकेदार पोस्ने काम गरेको छ, उनले भने, शुल्क उठाउने नै भए पनि नगरपालिकाले आफ्नै कर्मचारी खटाएर शुल्क उठाउन सक्नुपथ्र्यो, त्यसो नगरी ठेकेदारलाई जिम्मा दिई मनोमानी गरिएको छ । पर्यटन शुल्क उठाउन थालेको महिना दिनमै ठेकेदारले ठेक्का परेको रकमभन्दा बढी उठाएको दाबी व्यवसायीको छ । भूकम्पले क्षतिग्रस्त नगरकोटको पूर्वाधार तयार नहुँदै नगरपालिकाले गैरकानुनी ढंगबाट शुल्क उठाउन थालेको छ, लामाको भनाइ छ ।नगरपालिकाले पर्यटन शुल्क उठाएर नगरकोटका पर्यटन व्यवसायलाई धरासयी बनाएको आरोप व्यवसायीको छ । स्थानीय तहमा नेतृत्व सम्हालेका जनप्रतिनिधिले पर्यटन व्यवसायीसँग छलफल नै नगरी शुल्क उठाएको पर्यटन व्यवसायी अशोक थापाले बताए । तीन वर्षदेखि साविक नगरकोट नगरपालिकाले कार्यान्वयन गर्न नसकेको निर्णय नवनिर्वाचित जनप्रतिनिधिले कार्यान्वयनमा मात्र ल्याएको नगर प्रमुख सोमप्रसाद मिश्रले बताए । स्थानीय तह लागू हुनु अगाडि नै साविक नगरपालिकाले पर्यटन शुल्क उठाउने निर्णय गरेको थियो, नगर प्रमुख मिश्रले भने, पर्यटन व्यवसायी, सर्वदलीय संयन्त्र लगायतको छलफलबाट नै नगरपालिकाले नियमसंगत किसिमबाट पर्यटन शुल्क उठाउन थालेको हो ।"
के गर्दै छन् नगरप्रमुखहरू ?,"काठमाडौं (कास) नगरप्रमुखहरू नगरको विकास तथा महत्त्वाकांक्षी योजना सफल बनाउन काम गरिरहेको बताउँछन् । पौराणिक सहर साँखुको धार्मिक र पुरातात्त्विक महत्त्व जोगाउन नगर प्रमुख सुवर्ण श्रेष्ठ आफ्नो वाचाअनुरूप काम गरिरहेको दाबी गर्छन् । भूकम्पमा परी पुराना शैलीका घर र त्यहाँका धार्मिक सम्पदालाई निकै क्षति पुग्यो । ती सबै पुनर्निर्माणका लागि पुनर्निर्माण प्राधिकरण र पुरातत्त्व विभागसँग नगरपालिकाले समन्वय गरिरहेको उनको भनाइ छ । पुरानै शैलीमा नयाँ घर निर्माण गर्दा प्रतिघर एक लाख रुपैयाँ अनुदान दिने भनेका छौं, उनले सहरको मौलिकता जोगाउन नगरले प्रोत्साहित गरेकोबारे भने, यो रकम बढाउने निर्णय पनि गर्ने छौं । भूकम्पले भत्काएका घरहरू, मन्दिर तथा विहार पुनर्निर्माणमा सक्दो सहयोग र समन्वय गरिरहेका छौं । नगरको महत्त्व र विशेषता नै त्यहाँको बस्ती र संस्कृति रहेकाले त्यस्ता कार्यमा नगरपालिकामार्फत सहयोग गरिरहेको उनको भनाइ छ । नागार्जुन नगरपालिकामा भोट माग्न जाने बेला मेयरका प्रत्यासी मोहन बस्नेतले स्वास्थ्य बिमा र युवा रोजगारका विषयलाई उठाएका थिए । आफूले जनतासामु उठाएका मुद्दालाई टुंगोमा पुर्याउन कसरत गरिरहेको र चाँडै कार्यान्वयनको चरणमा पुग्ने उनले बताए । उनले भने, स्वास्थ्य बिमा विधेयक आइसकेको अवस्थामा त्योसँग हाम्रा योजनाका केही बुँदा बाझिएकाले ढिला भएको हो । बिमा रकम १२ सय ५० उठाउने भने पनि उमेर समूहअनुसार नमिल्ने देखिएको छ । योजना कार्यान्वयनमा केही प्राविधिक कठिनाइ आइरहेको उनको भनाइ छ । नगरपालिकाले नगरको जनसंख्या उमेर समूहको विवरण पत्ता लगाउन ठेक्कामा काम दिएको छ । ४५ बिमा कम्पनीसँगको छलफल अन्तिम चरणमा पुगेको नगरप्रमुखले बताए । बस्नेतका अनुसार आउने नयाँ वर्षदेखि नगरवासीका लागि छुट्टै स्वास्थ्य बिमा कार्यक्रम ल्याइनेछ । युवा स्वरोजगारका क्षेत्रमा वडाका सहकारीसँग सहकार्य गरिरहेको बस्नेतले बताए । आदिवासी जनजाति र पिछडिएका वर्गलाई लक्षित गरी ३४ लाखसम्म बिनाब्याजमा ऋण दिइनेछ । प्रत्येक वडाबाट ५ युवालाई यस्तो सहुलियत दिइने उनको भनाइ छ । खानेपानी र सडकको समस्या समाधान गर्ने वाचासहित जनतासामु चन्द्रागिरिका नगरप्रमुख घनश्याम गिरीले योजनाअनुरूप नै कार्य भइरहेको बताए । राधाकृष्ण टोलमा १ करोड खर्चेर सडक निर्माण भएको छ, सतुंगलबाट माथिको सडक ४५ लाख खर्चेर पक्की बनाइएको छ, उनले भने । हरियाली आवास क्षेत्रमा ८० लाख रुपैयाँ सडक निर्माणमा खर्च भएको गिरीले बताए । बसिगाउँ जाने सडक र खानेपानीको पाइप बिछ्याउने काम भइरहेको छ । वडा नं ३ मा बोरिङमार्फत पानी निकालेर वितरण गर्ने काम अन्तिम चरणमा पुगिसकेको छ । सबै वडामा खानेपानी पुर्याउन केही स्थानमा डिप बोरिङ गरिसकेका छौं, पाइप बिछ्याउने काम हुँदै छ, मेयर गिरीले भने ।"
सिरेटोले रातभर मुटु काप्छ,"कठ्यांग्रिएर मृत्युधादिङ (कास) चिसोले कठ्यांग्रिएर एक चेपाङ युवकको मृत्यु भएको छ । बेनीघाट रोराङ ३ पांगरजिपका २५ वर्षीय प्रेमबहादुर चेपाङको अत्यधिक चिसोले शुक्रबार राति मृत्यु भएको हो । उनी ज्याला मजदुरी गरेर गुजारा गर्थे । उनको मृत्युपछि परिवारको बिचल्ली भएको छ । भूकम्पले उनको घर भत्केको थियो । पुनर्निर्माण गर्न नसक्दा टहरामै जीवनयापन गर्दै आएका थिए । विद्यालय बन्दमुगु चिसो बढेपछि उच्च लेकाली क्षेत्रका २६ विद्यालयमा जाडो बिदा दिइएको छ । डोल्फु, मुगु, मह, माग्री, रिउस, चितै र खमालेलगायत बस्तीमा रहेका विद्यालय डेढ महिनाका लागि बन्द गरिएका हुन् । चिसोले पठनपाठनमा समस्या भएपछि विद्यालय बन्द गरिएको जिल्ला शिक्षा अधिकारी जवाहरलाल हमालले बताए । चिसोले अन्य क्षेत्रका केही विद्यालयमा समेत पढाइ अनियमित बनेको छ । शिक्षकले चौरमा आगो बालेर पढाउने गरेको उनले बताए ।"
गरिबलाई घुरकै सहारा,"वीरगन्ज पर्साको बहुदरमाई नगरपालिका३ नगरदाहाकी रमुनी देवीको दैनिकी अहिले फेरिएको छ । बिहान उठ्नासाथ घुर मा आगो सल्काइहाल्छिन् । ज्यानलाई न्यानो पारेपछि उनको गृहस्थी कर्म सुरु हुन्छ । चापाकलबाट पानी ल्याउँदा होस् वा चौपायाको गोठ सफापछि फेरि ज्यानलाई तताउन उनी त्यही घुरकै सहारा लिन्छिन् । गोठको घुरमा पनि आगो बालिदिन्छिन् । खाना पकाउन चुलो बालेपछि उनका ३ बच्चा उठ्छन् । आँखा मिच्दै बच्चाहरू पनि घुरकै वरिपरि बस्छन् । कहिलेकाहीं राति जाडोले कठ्यांग्रिएपछि ३ वर्षीय कान्छो छोरो रुन थाल्छ, उनले भनिन्, त्यतिबेलै घरभित्रको घुरमा आगो सल्काएर बच्चाको शरीर सेक्नुपर्छ अनि मात्र निदाउँछ । जाडोमा हामी गरिबको सहारा भनेकै घुरको न्यानो हो ।केही दिनदेखि तापक्रम घटेसँगै चलेको शीतलहरले भित्री मधेसको जनजीवन प्रभावित बनेको छ । सर्वसाधारणको दैनिकी रमुनीको जस्तै घुरकै वरिपरि बित्न थालेको छ । राति सुत्नुअघि पनि ज्यान न्यानो गराउन सर्वसाधारण घुरकै सहारा लिन्छन् । आगो ताप्नेको संख्याअनुसार माटो खनेर घुर बनाइन्छ । लामो समयसम्म आगो राखिराख्न घुरको तल्लो भागमा गुइँठा, काठका गोलिया राखिन्छ । माथि पराल, खर बालेर आगो तापिन्छ । खेतमा काम गर्ने किसान पनि खुला ठाउँमा पराल, खर बालेर तापिरहेको देख्न सकिन्छ । पश्चिमी हावाले तराई चिसिएको छ । अत्यावश्यक कामबाहेक मानिस घरबाहिर निस्कन छाडेका छन् । गाई, भैंसी, बाख्राका गोठमा पनि आगोको व्यवस्था गरिएको छ । मानिसले लगाउने ज्याकेटजस्तै बोरा र चकटी सिलाएर चौपायाको शरीर ओढाइएको छ ।गाउँका अधिकांश घर खपडा र खरले छाएका हुन्छन् । गर्मीका बेला यस्ता घरले शीतल प्रदान गरे पनि जाडोमा धेरै चिसो हुन्छ । गरिब र असहायले चिसोबाट जोगिन पराल भरिएको सिरक ओढ्छन्, पदमौलका प्रभु यादव भन्छन्, त्यसले पनि चिसो हावा नरोकिँदा परालकै चटाई ओढ्छन् । यसको तयारी उनीहरू कात्तिकदेखि नै सुरु गर्छन् । गाउँघरमा लाग्ने हाटबजारमा समेत अहिले ठाउँठाउँमा आगो ताप्ने व्यवस्था मिलाइन्छ । प्रभुका अनुसार धनीका घरमा काठका गोलिया बालिएको हुन्छ । त्यसको आगो ताप्न राति अबेरसम्म सर्वसाधारण झुम्मिन्छन् ।"
दुई राष्ट्रपति जस्ट पास,"कृष्ण पहाडीले हाम्रा दुई राष्ट्रपति : कति उत्तीर्णअनुत्तीर्ण ? भनेर लेख लेखेको सन्दर्भमा मुस्किलले दुवैजना उत्तीर्ण भन्ने मेरो ठम्याइ हो । पहिलो राष्ट्रपति रामवरण यादव संविधान जारी गरेकाले तथा अहिलेका विद्या भण्डारीको कार्यकाल निर्वाचन सम्पन्न भएकाले मात्र हो । खासमा व्यक्ति सफल, असफल हुनुमा धेरै तत्त्वले काम गरेको हुन्छ । पदधारीको एकल प्रयासले मात्र पनि हुँदैन । फेरि संस्थाको बनोट र व्यक्ति छनोट विधिलाई पनि सम्झनुपर्ने हुन्छ । हाम्रोजस्तो मुलुकमा व्यक्ति वा संस्थाले चाहँदैमा केही हुने होइन । राणाकालको समय भनेको अलग्गै भयो । नभए त्यसपछिका राजाहरूसमेत देखिनमा शक्तिशाली भए पनि ती आफैं अनेक देशीविदेशी शक्तिकेन्द्रको कोपभाजनमा परिरहे । महेन्द्र र वीरेन्द्रको के कुरा, ज्ञानेन्द्र शाहसम्म आउँदा त्यही दाउपेचको भुमरीले संस्था नै समाप्त भयो । हजारौं सेनाले घेरिएको दरबार आफैं असुरक्षित भएको पनि देख्यौं । लोकतन्त्रमा विधिको शासन हुन्छ र विधिले नै संस्था र व्यक्तिको सर्वोच्चता निर्धारण हुने हो । तर हाम्रा हकमा ती देखावटी मात्र हुन् । यादव आफैं सेनापति प्रकरणमा होस् या संविधान जारी गर्ने सवालमा निरीह हुनुपरेको नजिर छ । त्यस्तै प्रकृतिले अहिलेका राष्ट्रपति भण्डारी पनि जाने बेला राष्ट्रिय सभा गठनसम्बन्धी अध्यादेशको एउटै विषयले विवादमा परिन् । दलीय सिफारिसबाट बन्ने विधिले परोक्षभन्दा अपरोक्ष दबदबा र प्रभावमा पर्नु स्वाभाविकै हो । दलीय सहमति र सहकार्यबाटै चुनिने व्यक्तिले जति नै निष्पक्ष र संविधानत: काम गर्छु भन्दा पनि विवादमा आउने गरेकै छ । सर्वोच्च अदालतदेखि निर्वाचन आयोगसम्मलाई हाम्रा दल तथा नेताले आफूअनुकूल बनाउन खोजेको अभ्यास अनौठो होइन । कांग्रेस तथा एमालेजस्ता ठूला दलबाट चुनिएका मात्र होइन, भोलिका दिनमा अहिलेको तेस्रो ठूलो दल माओवादी केन्द्रका अध्यक्ष प्रचण्ड आफैं राष्ट्रपति भए पनि कतिपय सवालमा उनको डेग चल्नेवाला हँुदैन । कार्यकारी राष्ट्रपति हुने हो भने केही हदसम्म तिनको भूमिका उल्लेख्य होला । प्रत्यक्ष जनताद्वारा अनुमोदित हुने भए अलग्गै, नभए अहिलेकै संसदीय व्यवस्था वा मिश्रित प्रणाली अपनाउने हो भने पारा उही हो । कार्यकारी प्रधानमन्त्रीको व्यवस्था वा राष्ट्रपतीय भए पनि उही हो । तसर्थ तल्लो तहदेखिका जनप्रतिनिधिमूलक संस्थालाई समेत कसरी मर्यादित, विवादरहित तथा न्यायसंगत बनाउने भनी सबैले सोचौं । नभए एउटै सानो भूलले पनि व्यक्ति वा संस्थाको साख, शक्ति वा सन्तुलन गुम्न सक्छ । श्रीकृष्ण राजवंशी सुनकोसी३, सिन्धुली"
ट्राफिक व्यवस्थापन सुधारका संकेत,"राजधानी सहर धूलो र धूवाँबीच हराएको छ । सडक व्यवस्थापन कहालीलाग्दो बनिरहेको छ । पछिल्लो समय ट्राफिक व्यवस्थापनमा आएको सुधारबीच पनि सर्वसाधारणको सास्ती भने ज्युँकात्युँ छ । अबको दृष्टि ट्राफिक व्यवस्थापनमा मात्र होइन, सर्वसाधारणले भोग्नुपरेको सास्तीमा समेत पुग्नु जरुरी छ । सहरभित्र भग्नावशेषमा अनुवाद हँुदै गरेका ट्राफिक बत्तीहरूले पुनर्जीवन पाउनु, सडक पेटीमा यत्रतत्र छरपस्ट रहेका पसलहरू हटाउँदै निर्माण सामग्रीको व्यवस्थापनलगायत ठमेल र पशुपतिजस्ता सांस्कृतिक र पर्यटकीय क्षेत्रलाई यातायात निषेधित क्षेत्रका रूपमा अघि बढाउने साहसले मात्र होइन, विभिन्न यातायात व्यवसायीसँगको नियमित छलफलले समेत देशको समग्र ट्राफिक व्यवस्थापनमा सुधारका संकेत देखा परिरहेका छन् ।ट्राफिक व्यवस्थापनमा सुधारका संकेत देखा पर्दै गर्दा सर्वसाधारणले भोग्नुपरेको पीडासमेतमा सम्बन्धित निकायको ध्यान पुग्थ्यो भने अरू प्रभावकारी हुन्थ्यो कि ? पशुपति परिसर भित्रबाट सवारी आवागमनलाई निषेध गरिएको छ । सर्वत्र चक्रपथ फराकिलो हुँदै गर्दा गौशालाचाबहिल क्षेत्रको चक्रपथ जस्ताको तस्तै छ । पशुपति क्षेत्रलाई सवारी निषेधित क्षेत्रका रूपमा विकास गर्दा कार्यालय समयमा चाबहिलगौशाला हँुदै गरिने सवारीयात्रा कहालीलाग्दो बन्न थालेको छ । वैकल्पिक मार्गका रूपमा रहेको तिलगंगाताम्रगंगामार्ग केवल पानीट्यांकर मार्गका रूपमा अनुवाद भएको छ । हिउँदको समयमा समेत घुँडासम्म आउने हिलोका कारण उक्त मार्ग सर्वसाधारणको प्रयोगका लागि अनुपयुक्त बन्दै गएको छ । मुख्य सडकको चापलाई ५० प्रतिशतसम्म कम गर्न सक्ने क्षमता राख्ने उक्त बाटोको व्यवस्थापन गर्दै पशुपति क्षेत्रभित्र सवारी प्रवेशमा रोक लगाइएको भए बेस हुन्थ्यो कि ? त्यसैगरी पानी ट्याँकरहरूको ज्यादा आवतजावत हुने उक्त बाटोमा तिनीहरूलाई पानी चुहाउन निषेध गर्ने हो भने सर्वसाधारणलाई समेत राहत मिल्थ्यो कि ? उत्तम पुडासैनी जोरपाटी, काठमाडौं"
स्वैच्छिक अवकाश बोझिलो होइन,"पुस १९ गते कान्तिपुरमा प्रकाशित बोझिलो स्वैच्छिक अवकाश शीर्षकअन्तर्गतको सम्पादकीयमा मेरा केही गुनासा छन् । मुलुकको स्थायी सरकारको पर्याय नै निजामती वा राष्ट्रसेवक कर्मचारी हुन् । राजनीतिक दल सरकारमा अस्थायी रूपमा रहन्छन्, शासन चलाउँछन् । कर्मचारी भने कार्यकक्ष परिवर्तन हुन सक्छ तर स्थायी भएपछि ५८६० वर्षको उमेरसम्म कार्यरत रहन पाउने ऐननियममै व्यवस्था छ । तत्कालीन प्रधानमन्त्री गिरिजाप्रसाद कोइरालाको शासनकालमा निजामती कर्मचारीको तलबभत्तामा धेरै बजेट खर्च भएको र नयाँ व्यक्तिलाई अवसर प्रदान गर्न भनी ३० वर्ष सेवा अवधि र उमेर ५१ वर्ष पुगेका कर्मचारीलाई ७ वर्षसम्म थप गरी सरकारी सेवाबाट अवकाश गर्ने गरी निजामती सेवा ऐनलाई संशोधन गरिएको थियो जुन असाध्यै खर्चालु भयो । किनभने एक कर्मचारीलाई अवकाश गरी उसको स्थानमा अर्को नयाँ कर्मचारी नियुक्ति गर्दा आर्थिक व्ययभार अति नै बढ्छ तर मन्त्रिपरिषद्ले त्यस्तै बोझिलो स्वैच्छिक अवकाशको प्रावधान राख्दा कर्मचारीले प्रावधानअनुसारको सुविधा लिन मात्र खोजेका हुन्, जसलाई अस्वाभाविक मान्न सकिन्न । लामो समयसम्म काम पाउन र मितव्ययिता अपनाउन खोज्ने हो भने कर्मचारीलाई कम्तीमा ६५ वर्षमा सेवानिवृत्त गर्नुपर्छ । अर्कोतिर मन्त्रिपरिषद्ले जस्तोसुकै आर्थिक व्ययभार हुने निर्णय गरे पनि सर्वस्वीकार्य हुन्छ । असारदेखि मंसिरसम्ममा झन्डै करोडौं रकम आर्थिक सहायता, चन्दा, पुरस्कारका नाममा बाँडिएको खबर छ भने अनावश्यक ६४ जनाको जम्बो मन्त्रिपरिषद्का सदस्यलाई सुविधामा कति रकम खर्च भइरहेको छ ? त्यति मात्र होइन, निर्वाचनमा पराजित भई कामचलाउ मात्र भएको सरकारले पछि गरे पनि हुने विभिन्न निकायमा नियुक्ति गरिएका पदाधिकारीका लागि सुविधा, कर्मचारीको बिनाऔचित्य सरुवा, बढुवा गर्दा कति बोझिलो खर्च थपिएको होला ? काठमाडौं उपत्यकाभित्र एक कार्यालयबाट अर्को कार्यालयमा सरुवा गर्दा पनि व्ययभार परेकै हुन्छ । बजेट आएको ६, ७ महिनामै प्रशासनिक खर्च गर्न आन्तरिक ऋणले समेत नपुगेर दातृ निकायलाई गुहारेको स्थिति र पुस महिनाका लागि खर्च रकम सकिएको मूल्यांकन कति बोझिलो होला ? गंगाराज अर्यालपाणिनी ८, अर्घाखाँची"
प्रेसर जँचाउन पनि टिकट,"यही पुस १९ गते म औषधि किन्न भनी घोराही उपमहानगरपालिकास्थित उपक्षेत्रीय अस्पतालमा गएको थिएँ । जाँदाजाँदै मलाई अलि चक्कर आएजस्तो लाग्यो । एकछिन आराम गर्न भनी अस्पतालकै आँगनमा रहेको चौतारीमा बसँे । अनि इमर्जेन्सी वार्डमा गएर कर्मचारीलाई प्रेसर नापिदिन अनुरोध गरें । उनले आफू बसेको छेवैको भित्तामा रहेको एउटा सूचना देखाए जहाँ लेखिएको थियो इमर्जेन्सीमा भर्ना भएका बाहेकको प्रेसर जाँचिनेछैन । मैले अस्पतालमा समेत प्रेसर जँचाउन नपाउने कस्तो नियम हो भनी सोधँे । उनले प्रेसर लिनैपर्ने भए ओपीडीको टिकट काटेर ल्याउनोस् भने । प्रेसर जँचाउन त सामान्य मेडिकलमा समेत नि:शुल्क पाइन्छ भने सरकारी अस्पतालमा पैसा तिर्नुपर्ने ? लीला सिंहघोराही, दाङ"
कुसंस्कारविरुद्ध आवाज उठोस्,"कान्तिपुरमा सिरहाकी रीता दास बोक्सीको आरोपमा कुटिएर अस्पताल भर्ना भएको समाचारले साह्रै दु:खी बनायो । दिनभरि मजदुरीमा खटेर थकान बिसाउन बेलुका आफ्नै आश्रयस्थलमा पुग्नासाथ जंगली तथा दानवीय स्वभावका इनरदेवी दास र उनकी छोरीप्रति घृणा जागेर आयो । उनले बोक्सी आरोपमा बारम्बार कुटपिट तथा शारीरिक एवं मानसिक यातना भोग्नुपरेको छ । यो विषयलाई स्थानीय तहमै मिलाएकै कारण उनले समस्या खेप्दै आएकी हुन् ।विभिन्न सरकारी तथा गैरसरकारी संघसंस्थाले सामाजिक कुसंस्कारविरुद्ध अभियान चलाउन अर्बौं खर्चिए पनि बोक्सी प्रथा समाजबाट पखालिन सकेको छैन । समाजमा ज्यादै अमानवीय तवरले महिलालाई जिउँदै जलाउने, मलमूत्र खुबाउने, कुटपिट गरी गाउँनिकाला गरी यातना दिने घटना उन्मूलन हुन सकेका छैनन् । यस्ता कुसंस्कारी आरोपले समाजमा महिला दिदीबहिनीहरूले विभिन्न मानसिक समस्या भोगिरहेका छन् । पीडित रीताले यो शोषणलाई टेकेर माथि उठ्ने हिम्मत गरिन् अर्थात आफूलाई बोक्सी आरोप लगाई आफूमाथि कुटपिट गर्नेविरुद्ध प्रहरीको शरणमा पुग्ने हिम्मत गरिन् । पीडित रीताले भोगेको घटनाबाट हामीले पनि कुनै हिंसा, यातना तथा दमन सहेर होइन, कानुनी उपचार खोजेर र यातनाविरुद्ध बोलेर उपचार पाउन सकिन्छ भन्ने पाठ सिक्न आवश्यक छ । गणेश सिंजाली मगरछत्रकोट, गुल्मी"
जनभावनाविपरीत काम,"कान्तिपुरमा प्रकाशित गाडी भाडामै लाखांै खर्च शीर्षक समाचारले मतदातालाई झसंग बनाएको छ । समाचारमा छापिएका नाम र स्थान प्रतिनिधि मात्र हुन् । सिंहदरबारको अधिकार गाउँ अनि घरघरमा भनेको चाहिं जनप्रतिनिधिका आफ्ना र आफन्त अनि आफ्नो गोजी भरिदिनेका लागि मात्र भएको भान हुन थालेको छ । स्थानीय स्वतन्त्र बुद्धिजीवीले दमकल, एम्बुलेन्स, आकस्मिक उपचार केन्द्र स्थापना, नदी कटान र भूउत्खनन अनि तस्करी नियन्त्रण, शान्ति सुरक्षा कायमसहितका विकासे योजनामा बजेट खर्चिनुपर्ने आवाज उठाइरहँदा समेत जनप्रतिनिधिले सुनेको देखिँदैन । यो प्रवृत्ति नियन्त्रण नभए जनतामा निराशा बढ्ने निश्चित छ । सुरेश खतिवडाबुद्धशान्ति५, झापास्थानीय तहका जनप्रतिनिधिले निजी र सार्वजनिक सवारी साधन चड्नै छोडेको समाचारले खिन्न बनाएको छ । समाचारअनुसार भाडामा लिइएका सवारी साधनका लागि स्थानीय तहले मासिक रूपमा लाखौं भुक्तानी गर्न थालेका छन् । जनताको सेवा तथा आफ्नो गाउँ, वडा, टोल, नगरको विकासका लागि प्रतिबद्ध जनप्रतिनिधिहरू अति सुविधाभोगी बन्दा अनुपयोगी र अनुत्पादक खर्चमा वृद्धि हुनेछ र विकासका कार्य प्रभावित हुनेछन् । उनीहरूले सुविधा लिनुपर्छ तर सुहाउँदो हुनुपर्छ, विकास पनि प्रभावित हुनु हुँदैन । महेन्द्रसिंह बमटीकापुर१, कैलाली"
विदेशीलाई सूचना बेच्दै सरकार,"हरेक देशको राष्ट्रिय सूचना अर्थात नेसनल इन्टेलिजेन्स अति संवेदनशील हुन्छ । छिमेकीको त्यस्तै सूचना नेपालका लागि महत्त्वपूर्ण रहन्छ । अरूको सूचना लिने कामलाई अफेन्सिभ इन्टेलिजेन्स र आफ्नो रोक्नेलाई डिफेन्सिभ इन्टेलिजेन्स भनिन्छ । अफेन्सिभ इन्टेलिजेन्समा नेपाल शून्य डिग्रीमै छ भने हुन्छ । तर आफ्नो देशको सूचना रोक्ने डिफेन्सिभ इन्टेलिजेन्समा समेत अब त शून्य डिग्रीमै पुग्न थालेको महसुस भएको छ । नेपालीका पारिवारिक विवरणहरू नेपाल सरकारले वैधानिक तरिकाले विदेशीलाई बेचिरहेको छ । पैसा कमाउन आउने मन्त्री र पैसा कमाइदिने र कमाइखाने सचिव र निर्देशकहरूले हाम्रो सूचना विदेशीलाई बेचेर राष्ट्रघात गर्दै छन् । यस्तो काम सायद नेपाल सरकारले मात्र गर्छ होला । संसारमा अन्त प्रचतिल छैन । अनि नेपालका सुरक्षा अंगहरू रमिते बनेका छन् । उदाहरणका लागि यातायात व्यवस्था विभागबाट बनाइने चालक अनुमतिपत्र भारतमा छापिन्छ । हाम्रो विवरण तीन महिनाजति भारतमा राखेर सम्बन्धित विभागमा अभिलेख गरिन्छ, भारतीय पक्षबाट । अनि एक सय दिनजतिमा हामी चालक अनुमतिपत्र पाउँछौं । त्यसैगरी नेपालीले प्रयोग गर्ने गाडीका नम्बर प्लेट पनि भारतमै बनाइन्छन् र विवरण उतै राखिन्छ । निकट भविष्यमा बनाइने राष्ट्रिय परिचयपत्र पनि भारतमै छापिँदै छ । यी डकुमेन्ट विदेशमा छपाउनमा केवल पैसा कमाउने मिलोमतो छ । यसमा नेपालको राष्ट्रिय सुरक्षालाई एकरत्ति पनि मतलव गरिएको छैन । नेपालमा छपाइ नहुने डकुमेन्ट किन हामीलाई चाहियो ? राष्ट्रपति, प्रधानमन्त्री, गृहमन्त्रीका सुरक्षा सल्लाहकारहरू किन यसबारे बोल्दैनन्, लेख्दैनन् ? नेपालका सुरक्षाविज्ञ भन्नेहरू किन चुप बसेका होलान् ? माथिका डकुमेन्ट बनाउने निर्णय हुँदा त्यसबारे नेपाली सेना, राष्ट्रिय अनुसन्धान विभाग, नेपाल प्रहरी र सशस्त्र प्रहरीको रायसुझाव लिइएको हो होइन ? हो भने जनतालाई थाहा दिनु जरुरी छ । होइन भने चारवटै सुरक्षा अंगले एउटा टास्क फोर्स खडा गरेर नेपाल सरकारले नेपालविरुद्ध सूचना बेचिरहेका बारेमा तुरुन्त छानबिन थालेर काम बन्द गराउनुपर्छ । प्रेमसिंह बस्न्यात बाँसबारी, काठमाडौंंं"
मापसे नियन्त्रण निरन्तर,"कान्तिपुरमा प्रकाशित समाचारअनुसार राजधानीमा प्रतिरात डेढ सयभन्दा बढी मदिरा सेवनकर्ता पक्राउ पर्ने गरेका छन् । काठमाडौंबाट १ हजार २ सय ३२, भक्तपुरबाट ९९ र ललितपुरबाट ३६ जना पक्राउ परेको देखियो । यसबाट सहरी क्षेत्रमा आधुनिकता तथा रमाइलोका नाममा युवावर्ग विकृतिउन्मुख रहेको देखिन्छ । यसलाई समयमै नियन्त्रण तथा व्यवथापन गर्न नसके समाजमा विकृति आउने निश्चित छ । अत: उपत्यकामा मात्र होइन, देशका हरेक गाउँसहरमा सतर्कता अपनाउन अत्यावश्यक छ । राम छुस्याकीतचपाल, भक्तपुर"
किसानप्रति उदासीन सरकार,"डा प्रकाशचन्द्र लोहनीले सुकुलगुन्डा चिन्तन शीर्षक लेखमा कृषि कार्य गर्ने किसानको पीडा र रेमिट्यान्सका भरमा चलेको हाम्रो देशको हालतबारे छर्लंग पार्नुभएको छ । उहाँले विभिन्न वादबारे पनि कुरा उठाउनुभएको छ । यो लेखको महत्त्वपूर्ण पाटो भनेको युवराज पाण्डेको विषय हो । पाण्डेले आफ्नो घर धितोमा राखेर ऋण लिई माछापालन व्यवसाय सुरु गरे । माछा व्यवसाय फस्टायो । अब उनलाई बिक्रीको चिन्ता भयो । माछा भारतबाट आयात गरिने रहेछ । आफूले उत्पादन गरेको माछा बिक्री गर्न नसकेर मन्त्रीलाई गुहार्न पुगे । हो, मैले उजागर गर्न खोजेको देशको मूल समस्या यही हो । उहाँजस्तो पहँुचवाला कृषकको त यो हालत छ भने अब सम्झनुस्, जुम्लाका स्याउ खेती गर्ने, तराईमा धानगहुँ खेती गर्ने किसानको कुन हालत होला ? समग्रमा सबै किसानले भोग्नुपरेको यथार्थ यही हो । अझै भारतले नाकाबन्दी लगाएको समयमा कुखुरापालक कृषकको कुन हालत थियो । त्यो बेला खोइ त सरकारले किसानलाई हेरेको ? हेर्नुपर्ने दायित्व सरकारको हो कि होइन ? यस्तो बेला सरकारले सहयोगीको भूमिका खेलेर ऋणमा डुबेका किसानलाई अनुदान दिनुपर्छ कि पर्दैन ? उद्धव सापकोटा पनौती१, काभ्रेपलाञ्चोक"
चुनावयताका सरकारका एकलौटी निर्णय मान्दैनौं,"समय प्रति निकै सचेत नेतामा गनिन्छन्, माधवकुमार नेपाल । तर चुनाव सकिएको एक महिना बित्दा पनि नयाँ सरकारको खाका कोर्ने माहोल नबन्दा उनी निकै असन्तुष्ट मुद्रामा देखिन्थे । कतै षड्यन्त्र हुँदै छैन ? उनको आशंका थियो ।"
घुम्टो उघार्दै मैथिल महिला,"जहदी (सिरहा) लहान बजारबाट ३ किलोमिटर दूरीमा पुगिन्छ, जहदी गाउँ । जहाँ चमार समुदायका ४५ घर छन् । गाउँ ब्लक जग्गामा झुरुप्प परेको बस्तीमा उनीहरू बस्छन् । अधिकांश महिला निरक्षर छन् । केही पुरुष अक्षरसम्म चिन्न सक्छन् । त्यही बस्तीकी रामरती राम सभासद बन्ने पहिलो महिला हुन् । उनी पनि सही गर्न र कनिकुथी मात्र अक्षर ठम्याउँछिन् ।२०६४ को पहिलो संविधानसभामा एमालेले रामरतीलाई समानुपातिकबाट सभासद बनाएको थियो । सभासदको कार्यकाल सकिएपछि उनकै नेतृत्वमा जागरण महिला बचत समूह गठन गरियो । त्यही महिला समूहको बैठकमा संगीहरूलाई उनी घुम्टो उघार्न सचेत गराउँदै थिइन् । लज्जा छोप्न घुम्टो ओढ्यौं, उनले भनिन्, त्यही संस्कार बन्यो, पछि लज्जा छोप्ने घुम्टोसँगै हामी घरभित्रै गुम्सियौं । समाजमा महिलाले स्थान पाउन मुस्किल भयो । अब त्यसो नगर्न उनले सचेत गराइन् ।उनले सचेत गराएपछि बचत समूहकी अध्यक्ष दु:खनी राम, कोषाध्यक्ष सीतादेवी रामलगायतले अनुहार देखिने गरी सारीको पछ्यौरा कपालसम्म ताने । महिला बैठकको अनुगमनमा पुगेकी लहान नगरपालिकाकी उपमेयरले घुम्टो महिला सशक्तीकरणको बाधक रहेको अथ्र्याइन् । घुम्टो उघारेपछि नै आफू उपमेयरसम्म बनेको दृष्टान्त प्रस्तुत गरिन् ।२०७३ कात्तिकमा गठित समूहमा महिलाहरूले मासिक संकलनबाट १४ हजार रुपैयाँ वचत गरेका छन् । घुम्टोलाई कपालसम्म उतारेकी समूह अध्यक्ष दु:खनी रामले समूहमा आबद्ध भएपछि बैठकमा बोल्नसम्म सक्ने भएको सुनाइन् । बैठक, भेलामा बोल्न सक्दिनथें, उनले भनिन्, तर, समूहमा आबद्ध भएपछि बोल्न सक्ने भएँ । धक खुलेको छ । अब यही समूहबाट घुम्टो उघार्ने अभियान सुरु गर्छु ।बचत रकमलाई सदुपयोग गर्दै जहदीका दलित महिलाहरूले घुम्टो विरुद्धको अभियान सुरु गरेका छन् । घुम्टो प्रथाको इतिहास मुस्लिम शासकको आगमनसँग जोडिन्छ । ११ औं शताब्दीतिर मुस्लिम शासकले आक्रमण गरेदेखि स्थानीयवासी उनीहरूको संस्कृति, रीतिरिवाज तथा परम्परालाई मान्न बाध्य भए । पछि १५ औं तथा १६ औं शताब्दीतिर यो उत्कर्षमा पुग्यो । त्यहींबाट घोंघ प्रथाको सुरुवात भएको मानिन्छ । उनीहरूको प्रभाव जुन क्षेत्रमा बढी थियो, त्यो भेगमा त्यत्तिकै घनीभूत रूपमा यो प्रथाले जरो गाडेको देखिन्छ, लहान क्याम्पसका समाजशास्त्रका सहप्राध्यापक शोभितलाल चौधरी भन्छन्, यद्यपि बदलिँदो विश्व परिवेशमा शिक्षाको प्रचारप्रसारका कारण दिनप्रतिदिन कम हुँदै गएको छ । नेपालमा शिक्षित महिलाहरूमा घुम्टो प्रथा स्वस्फूर्त रूपमा हराउँदै गएको छ । अशिक्षित समाजमा अद्यापि रहेको पाइन्छ ।नेपालमा दोस्रो सबैभन्दा बढी बोलिने भाषा मैथिली हो । मैथिली मात्र होइन, भोजपुरी र अवधी भाषीमा समेत घुम्टो प्रथाले जरो गाडेको बताउँछन्, नागरिक समाजका अगुवा एवं अधिकारकर्मी राजकुमार राउत कुर्मी । मिथिलाञ्चलमा रहेको घुम्टो प्रथाविरुद्ध भएका गोष्ठीले महिलामा एक किसिमको सकारात्मक सन्देश सञ्चार भएको उनको ठम्याइ छ ।मिथिलाञ्चलको मध्यभागमा रहेको सिरहा जिल्लामा महिलाको साक्षरता २० प्रतिशत हाराहारीमा रहनु र मधेसी समाजमा महिलाहरूप्रति गरिएको चर्को भेदभावले पनि यो प्रथा भित्री ग्रामीण क्षेत्रमा अद्यापि रहेको उनी बताउँछन् ।मैथिली भाषा, संस्कृतिको उत्थान, संरक्षण तथा संवद्र्धनमा सक्रिय अन्तर्राष्ट्रिय मैथिली परिषदका प्रभारी रामरिझन यादव घुम्टो प्रथा अन्धविश्वास भएको र अशिक्षाको कारण यसले जरो गाडेको बताउँछन् । मधेसका भित्री गाउँघरमा महिलाहरूले अहिले पनि ७० देखि ८० प्रतिशतसम्म घुम्टोले मुख छोप्छन् । यो मिथिलाको संस्कृति र सम्मान पनि हो, परिषद्का पूर्वमहासचिव यादवले भने, संस्कृति जोगाउनुपर्छ तर विकृत रूपलाई परिष्कृत गर्न सक्नुपर्छ । कुनै महिला विवाह भएर ससुरालमा जाँदा आफूभन्दा ठूला ससुरा, जेठाजु र अन्य अपरिचित पुरुषलाई हेर्दा टाउको ढाक्ने परम्परा छ । सहप्राध्यापक चौधरीका अनुसार रामायण, महाभारतलगायत विभिन्न ग्रन्थहरूको अध्ययन गर्दा त्यहाँका महिलाहरूले कहिल्यै पनि घुम्टो ओढेको देखिँदैन । त्यसैले मुस्लिम शासकको अतिक्रमणभन्दा पहिले मैथिल महिलाहरूको प्रभाव समाजमा अहिलेको भन्दा बढी थियो । समाज विस्तारै पुरुष प्रधान हुन थालेपछि महिलाको शोषण, दमन तथा उत्पीडनको मात्रामा वृद्धि भएको मानिन्छ ।मिथिलाञ्चलमा पनि शिक्षित महिलामा घुम्टो प्रथा विस्तारै हट्न थालेको छ, यादवले भने, महिला सशक्तीकरणका लागि केही हदसम्म बाधक बनेको घुम्टो प्रथा हटाउन शिक्षा अनिवार्य छ तर यतिले मात्र पुग्दैन । यसको साथसाथै समाजमा चेतना ल्याउन अभियान चाल्नु आवश्यक छ ।"
नागरिकताकै सकस,"नेपालगन्ज (कास) खजुरा गाउँपालिका८, रनियापुरकी सावरा बेगमले तीन छोरी र एक छोराको जन्मपछि मात्र पतिको नामबाट नागरिकता पाइन् । रनियापुरकै समसुल पठानिनले छोरा जन्मिएको १६ वर्षपछि मात्र नागरिकता पाइन् । पठानिनले विवाह भएको २० वर्षपछि छोरासँगै नागरिकता लिएकी हुन् । रनियापुरकै साहिरा खानले नागरिकताबिनै विवाह भएको पाँच वर्षमा सम्बन्ध विच्छेद (तलाक) गरिन् । तलाक गरे पनि नागरिकता र विवाह दर्ता नहुँदा उनले अंश पाउन सकिनन् । उनीहरूमात्र होइन, मुस्लिम समुदायको करिब ९० प्रतिशत बसोबास रहेको रनियापुरका अधिकांश महिलाले विवाह भएको लामो समयसम्म पतिको नामबाट नागरिकता पाउन सकेका छैनन् ।मुस्लिम समुदायमा नागरिकताको महत्त्वबारे अधिकांशलाई थाहा नहुनु, सम्बन्ध विच्छेद (तलाक) धेरै हुनु र महिला साक्षरसम्म नहुँदा पतिको नामबाट नागरिकता पाउन नसकेका हुन् । मुस्लिम अगुवाहरूका अनुसार यहाँका अधिकांश पुरुष छोराछोरी ठूला भएपछि मात्र पत्नीलाई नागरिकता दिन मञ्जुर हुन्छन् । यो समुदायका महिला घरको काममा मात्रै सीमित हुने भएकाले समेत पुरुषहरू पत्नीलाई नागरिकता दिन इच्छुक हुँदैनन् ।पत्नीको नागरिकता बनाइदिएपछि अंश दिनुपर्छ भन्ने बुझाइका कारण ग्रामीण भेगका पुरुषले महिलालाई लामो समयसम्म पनि नागरिकता नदिने स्थानीय साहिरा खानले बताइन् । उनका अनुसार अधिकांश मुस्लिम महिलाको नागरिकता नबन्दै तलाक हुने गरेको छ । म आफैं तलाक भएकी महिला हुँ । विवाह भएको कुनै कागज थिएन । अंशका लागि दाबी गर्ने कागज नभएपछि अंश नै नलिई सम्बन्ध विच्छेद गरें, उनले भनिन्, पतिका नामबाट नागरिकता नभएकै कारण धेरैले सम्बन्ध विच्छेद भए पनि अंश पाउन सक्दैनन् । अंश पाउन आवश्यक कागजात र प्रक्रिया नपुग्दा तलाक पाएका महिलाले न्याय पाउन सकेका छैनन् ।नजिना खातुन अन्सारी अहिले पनि मुस्लिम बालबालिका माध्यमिक स्तरको शिक्षा लिएपछि माथिल्लो शिक्षाबाट वञ्चित हुने गरेको बताउँछिन् । महिलालाई नै नागरिकताको महत्त्व थाहा हुँदैन । पुरुषहरूले आफैं दिँदैनन्, उनले भनिन्, त्यसैले अधिकांश महिला विवाह दर्ता र नागरिकताबिनै पतिसँग बस्न बाध्य छन् । महिलाहरू नागरिकता नहुँदा विभिन्न सुविधाबाट वञ्चित भएको उनको भनाइ छ । उनले महिलालाई जागरुक बनाउन सके सरकारी सुविधाबाट वञ्चित नहुने बताइन् । पछिल्लो समय नागरिकता र विवाह दर्ताबारे वडा कार्यालय र विभिन्न संघसंस्थाले अभियान सञ्चालन गरिरहेको वडाध्यक्ष फिरोज खानले बताए । वडा कार्यालयका अनुसार करिब ४० प्रतिशत महिलाले मात्र पतिको नामबाट नागरिकता पाएका छन् । उनले नागरिकता बनाउन नचाहने पुरुषलाई भेटेर विवाह दर्ता र नागरिकता बनाइदिन सुझाव दिने गरिएको बताए । अभियानपछि रनियापुरकी ८० वर्षकी नन्दारानी चमारको नागरिकता बनाउन सफल भएको वडा सदस्य एवं महिला अधिकारकर्मी समसुल पठानिनले बताइन् । मुस्लिम महिलाको सशक्तीकरणमा काम गरिरहेको जनजागरण समाजका व्यवस्थापक रामबहादुर पुनले मुस्लिम महिलालाई संगठित गरेर विभिन्न चेतनामूलक अभियान सञ्चालन गरिरहेको बताए । मुस्लिम महिलाले समूह गठन गरेपछि विवाह, जन्म र मृत्यु दर्ता गराउनेको संख्या बढेको जनजागरण समाजले जनाएको छ । मुस्लिम महिलाको समूहमार्फत तालिम, गोष्ठी, अन्तक्र्रिया, जनचेतना लगायतका कार्यक्रम सञ्चालन गरिएको उनको भनाइ छ । स्थानीय अगुवा ममिना खाँले समूह गठनपछि सामूहिक वचतसमेत गरिरहेको बताइन् । उनका अनुसार समूहमा आफूहरूका समस्याबारे समेत छलफल हुने गरेको छ ।"
स्वास्थ्य केन्द्रमा छैनन् औषधि,"बुटवलपरासी रुघाखोकी र ज्वरोले थलिएका छोराको उपचार गराउन गत आइतबार स्वास्थ्य संस्था गएकी रूपन्देही ठुटीपीपलकी प्रभावती यादवले औषधि पाइनन् । हाटी फर्साटिकर स्वास्थ्यचौकीका स्वास्थ्यकर्मीले निजीबाट किन्न भन्दै पर्चा थमाए । सधैं यस्तै भोग्नुपरेको भन्दै उनी निराश भएर फर्किइन् ।ओमसतिया गाउँपालिकामा ५ स्वास्थ्य केन्द्र छन् । सबैजसो स्वास्थ्य केन्द्रले औषधि अभाव भएको बताउँदै बिरामीलाई औषधि किन्न निजी मेडिकलमै पठाउँछन् । विपन्न नागरिक महँगोमा औषधि किन्न बाध्य छन् । औषधि किन्ने जिम्मा पाएको स्थानीय तहलाई भने यसको जानकारी नै छैन । न त जिल्ला जनस्वास्थ्यमा कर्मचारीले माग गरेका छन् । औषधि अभावबारे कसैले जानकारी गराएका छैनन्, ओमसतिया गाउँपालिका अध्यक्ष हीरा केबटले भने, अघिल्लो साता मात्रै सोधपुछ गरेका थियौं । औषधि अभावले उपचार सेवा प्रभावित भए थोरै रकमको बिनाटेन्डर पनि किन्न सकिने उनले बताए । नियमत: ५ लाख रुपैयाँसम्मको औषधि खरिदमा टेन्डर गर्नु पर्दैन । छोरीको छाला चिलाउने र पोल्ने रोगको उपचारका लागि साताअघि प्राथमिक स्वास्थ्य केन्द्र लुम्बिनी गएकी पडरीकी विन्दा हरिजनले पनि औषधि पाइनन् । निजीबाट औषधि किन्न भन्दै पर्चा थमाइदिए । यसपछि उनी निराश भएर निजीमा गइन् । लुम्बिनी सांस्कृतिक नगरपालिकामा ८ स्वास्थ्य संस्था छन् । सबैजसो केन्द्रले औषधि अभावमा उपचार प्रभावित भएको बताउँछन् । यही कुरा नगरपालिकालाई भने जानकारी दिएका छैनन् । लेखा अधिकृत अशोककुमार अग्रवालले स्वास्थ्य संस्थाले मौज्दात रहेको जनाएकाले नगरपालिकाले नि:शुल्क बाँड्नुपर्ने औषधि अहिलेसम्म नकिनेको बताए । बल्ल के के औषधि किन्ने भनेर गृहकार्य गर्दै छौं, उनले भने, स्वास्थ्य संस्थाले औषधि छ भनेकाले ढिलाइ गरेका हौंं ।सरकारले स्वास्थ्यचौकीमा ३९ र प्राथमिक स्वास्थ्यचौकीमा ६९ प्रकारका औषधि नि:शुल्क उपलब्ध गराउने घोषणा गरेको छ । अधिकांश स्वास्थ्य संस्थामा भने जीवनजल, एमोक्सिसिलिन, सिप्रोलगायत अत्यावश्यक औषधिसमेत पाइँदैनन् । जिल्ला जनस्वास्थ्य, स्थानीय तह र स्वास्थ्य केन्द्रले एकअर्काको मुख ताकेर औषधि माग र खरिद नगर्दा अभाव भएको हो । औषधि नभएपछि सेवाग्राहीलाई छैन भनेर पठाउनै पर्छ । सिद्धार्थनगर नगरपालिका १० को नगरस्वास्थ्य केन्द्रकी स्वास्थ्यकर्मी गंगा कँडेलले भनिन् । नगरपालिका र जिल्ला जनस्वास्थ्यले बिरामीको चाप हेरेर आफैं औषधि पठाउनुपर्ने पठाउँदैन, उनी भन्छिन्, यसले पनि औषधि नभएको खबर जिल्ला जनस्वास्थ्य वा नगरपालिकालाई गराएको छैन । यसअघि नि:शुल्क पाइने औषधि क्षेत्रीय मेडिकल स्टोर र जिल्ला जनस्वास्थ्य कार्यालयमार्फत आपूर्ति हुन्थ्यो । स्थानीय तहको गठनपछि भने जिल्ला जनस्वास्थ्यसँगै स्थानीय तहले पनि औषधि खरिद गर्न सक्ने गरी बजेट विनियोजन भएको छ । रूपन्देहीमा १६ स्थानीय तह छन् । आवको ६ महिना बित्दासम्म १३ स्थानीय तहले औषधि खरिद थालेका छैनन् । जिल्ला जनस्वास्थ्य कार्यालय र स्थानीय तह दुवैतिर रकम भए पनि कसले औषधि किन्ने भन्नेबारे समन्वय अभावले पनि नि:शुल्क बाँड्ने औषधि नकिनेका हुन् । स्थानीय तहले स्वास्थ्य संस्थाले माग नगरेको, ढिलो रकम आएको र प्रक्रिया झन्झटिलो भएकाले खरिद प्रक्रिया नथालेको बताए । बजेट नै ढिलो गरी आयो । यसपछि कसरी किन्ने अन्योल भयो, ओमसतिया गाउँपालिका प्रमुख केबटले भने, स्वास्थ्य संस्थाले यो औषधि चाहिन्छ नभनेकाले पनि आत्तिएर नकिनेका हौं । जिल्ला जनस्वास्थ्य कार्यालयमा यो वर्ष औषधि खरिदमा करिब १५ लाख रुपैयाँ आएको छ । यो कार्यालयले पनि अहिलेसम्म औषधि किन्ने प्रक्रिया थालेको छैन । ६ पालिकामा रहेका ८० संस्थाका लागि औषधि किन्ने यो रकम निकै कम हो । यसले धेरै दिन पनि टिक्दैन, प्रमुख गोदारले भने, यसैले अहिलेसम्म औषधि नकिनेका हौं । स्वास्थ्य कार्यालय र तिनका सेवा प्रवाहको जिम्मा स्थानीय तहमा दिए पनि जिल्लास्तरबाट सेवा दिने अधिकांश कर्मचारी स्थानीय तहमा आएका छैनन् । यसले स्वास्थ्य संस्थामा औषधि किन्ने, वितरण गर्ने र त्यसको अनुगमन गर्ने कामसमेत प्रभावित भएको छ । स्थानीय शासनविज्ञ महेन्द्रप्रसाद पाण्डेले विषयगत कार्यालय र स्थानीय तहका कर्मचारीबीच समन्वय नहुँदा सर्वसाधारणले समस्या भोगेको बताए । एकले अर्काको मुख ताकेर बस्दा औषधिमा समेत समस्या आयो, उनले भने, सबैभन्दा पहिले जिल्लाका कर्मचारी स्थानीय तहमा आउनुपर्छ । यसपछि मात्रै स्थानीय तह र विषयगत कार्यालय दुवैका माग र आवश्यकताका आधारमा हुनेछन् । टेन्डर प्रक्रिया सुरु परासी सरकारी स्वास्थ्य संस्थामा नि:शुल्क औषधि अभाव हुन थालेपछि नवलपरासी पश्चिमका स्थानीय तहले बल्ल टेन्डर प्रक्रिया थालेका छन् । यसअघिका वर्षमा जनस्वास्थ्यले टेन्डर गरी औषधि स्थानीय स्वास्थ्य संस्थासम्म पुर्याउने गरे पनि यस पटकबाट स्थानीय तहले खरिद गर्नुपर्ने छ । तर, विधि र प्रक्रियाबारे अन्योल हुँदा केही ढिलाइ भएको जनप्रतिनिधि बताउँछन् ।वरिष्ठ जनस्वाथ्य प्रशासक अरुणकुमार महतोका अनुसार जिल्ला कार्यालयमा थोरै मात्र बजेट हुने र स्थानीय तहलाई सबै अधिकार भएकाले केहीमा औषधि अभाव देखिएको बताए । सुस्ता र प्रतापपुर गाउँपालिकाले टेन्डर आहवान भइसकेको उनले बताए । उनका अनुसार अन्य स्थानीय तहमा प्रक्रियामै छ । सरकारले जिल्ला अस्पतालमा ७०, प्राथमिक स्वास्थ्य केन्द्रमा ५८ र हेल्थपोस्टमा ३५ प्रकारको औषधि नि:शुल्क बाँड्ने बताए पनि जिल्लामा नि:शुल्क भनिएका सबै औषधि पर्याप्त छैनन् । सामान्य ज्वरो, रुघाखोकी, सामान्य चोटपटक, गर्भवती महिलाका लागि आवश्यक औषधिको भने अभाव नरहेको वरिष्ठ जनस्वाथ्य प्रशासक महतो बताउँछन् । सर्वसाधारणले सरकारी स्वास्थ्य संस्थामा औषधि अभावका कारण निजी क्लिनकबाट औषधि किन्नुपरेको गुनासो गरे पनि स्थानीय तहका प्रमुखहरूले भने औषधि अभाव नभएको बताउँछन् । रामग्राम नगरपालिकाका प्रशासकीय अधिकृत दिनेशराज पन्तले औषधि टेन्डरका लागि प्रक्रिया अघि बढेको बताए ।"
राजधानी माग्दै रिले अनशन,"पर्सा (कास) प्रदेश राजधानी माग गर्दै शुक्रबारदेखि रिले अनशन सुरु गरिएको छ । प्रदेश २ को राजधानी वीरगन्जमा हुनुपर्ने मागसहित १२ जना नेताकार्यकर्ताले घण्टाघर चोकमा अनशन थालेका हुन् । उनीहरूलाई वीरगन्ज महानगरका मेयर विजयकुमार सरावगीले फूलमाला लगाइदिएर अनशन सुरु गराएका छन् ।कांग्रेस, एमाले र माओवादी केन्द्र आबद्ध नेताकार्यकर्ता र केही सामाजिक अभियन्ता अनशन बसिरहेका छन् । राजधानीका विषयमा मधेससवादी दलका नेता भने मौन छन् । उनीहरूले जनकपुरलाई प्रदेश २ को अस्थायी राजधानी बनाउने सरकारी निर्णयको खुलेर विरोध गरेका छैनन् । यस्तोमा मेयर सरावगीको समर्थनलाई भने अर्थपूर्ण रूपमा हेरिएको छ । उनले वीरगन्जलाई प्रदेश २ को राजधानी बनाउन गरिएको अनशनमा आफ्नो र महानगरपालिका कार्यालयको समेत समर्थन रहेको बताए । महानगरको बोर्ड बैठकले पनि वीरगन्जलाई प्रादेशिक राजधानी बनाउन सम्बन्धित निकायमा समन्वय र सिफारिस गर्ने निर्णय गरेको छ, उनले भने ।कांग्रेसका पूर्वसांसद सुरेन्द्रप्रसाद चौधरी, एमालेका बसरुद्धिन चौधरी, एमालेकै शम्भुप्रसाद गुप्ता, तरुण दल बाराका अध्यक्ष लोकेश सिंह, ओमप्रकाश सर्राफ, कमल चौगार्इं, दुर्गा क्षेत्री, रुदल ठाकुर, वृजेश्वरप्रसाद चौधरी, सञ्जयकुमार सर्राफ, महमुद अन्सारी र रञ्जु दाहाललगायत अनशनमा बसेका छन् । काभ्रेमा पनि आन्दोलनकाभ्रे काभ्रेलाई प्रदेश ३ को राजधानी माग गर्दै स्थानीय आन्दोलित भएका छन् । यहाँ क्रियाशील राजनीतिक दल, प्रतिनिधिसभा तथा प्रदेशसभा सदस्य, उद्योग वाणिज्य संघ र नागरिक संघसंस्थालगायतले संघर्षका कार्यक्रम घोषणा गरेका हुन् । उनीहरूले बनेपामा दबाबमूलक र्याली आयोजना गरे । रूपन्देही उपयुक्तबुटवल जिल्लामा क्रियाशील राजनीतिक दलले प्रदेश ५ को राजधानी रूपन्देहीलाई बनाउन अञ्चलस्तरीय पहल थाल्ने निर्णय गरेका छन् । शुक्रबार भएको सर्वदलीय बैठकले जनघनत्व, भौतिक संरचना तथा अन्य सबै हिसाबले राजधानीका लागि रूपन्देही उपयुक्त हुने ठहर गर्दै अभियान थाल्ने निर्णय गरेको छ । कांग्रेस जिल्ला सचिव रामकृष्ण खाँणले राजधानीका लागि नवलपरासी, कपिलवस्तु, पाल्पा, गुल्मी र अर्घाखाचीसँग पहिलो चरणमा समन्वय गरी दबाबमूलक कार्यक्रम गर्ने निर्णय गरेको बताए । बैठकमा उद्योग वाणिज्य संघ, यातायात व्यवसायीका साथै विभिन्न संघसंस्थाको सहभागिता थियो ।"
हेलिकप्टरबाटै लड्डु,"धादिङ (कास) जिल्लाको उत्तरी भेगको विकटबस्तीमा प्रतिनिधि र प्रदेशसभामा निर्वाचित जनप्रतिनिधिले मतदातलाई धन्यवाद दिने क्रममा हेलिकप्टरबाट लड्डु वितरण गरेका छन् । उनीहरूले जिल्लाको सेर्तुङ, तिप्लिङ, झार्लाङ र लापाको ठूलोगाउँमा हेलिकप्टरबाट ओर्लेर लड्डु वितरण गरेको स्थानीयले बताए । निर्वाचन क्षेत्र नम्बर २ अन्तर्गत रुबी भ्यालीमा एमाले, माओवादी केन्द्र (वाम गठबन्धन) का स्थानीय नेता र प्रतिनिधिसभा सदस्य खेमप्रसाद लोहनी र प्रदेश (ख) का सदस्य जगत सिम्खडाले लड्डु बाँडेका हुन् । निवर्तमान सांसद धनबहादुर घले र माओवादी केन्द्रका कार्यकर्ता रामसिंह तामाङ हेलिकप्टरमा लड्डु राखेर लापा गएका थिए । लोहनी र सिंखडा गाडी र पैदलको माध्यमबाट त्यहाँ पुगेका थिए । उनीहरू लापाबाट हेलिकप्टर चढेर ठूलोगाउँको कार्यक्रममा सहभागी भए । एउटा कार्यक्रममा उनीहरूले १० केजी लड्डु बाँडेका थिए ।"
दुई औँलाले व्यंग्य कृति,"१४ वर्षअघि महेश मोटर न्युरोन रोगका सिकार बने । यो रोगको उपचार नै पत्ता लागेको छैन । डाक्टरले स्रष्टा महेश थापालाई बढीमा तीनदेखि पाँच वर्ष मात्रै बाँच्न सक्ने बताएका छन् । तर उनले रोगलाई आफ्नो आत्मविश्वास र हौसलामाथि हाबी हुन दिएनन् । झन्डै चार वर्षअघि अल्पविराम आत्मकथा ल्याएका उनले भर्खरै हास्यव्यंग्य संग्रह नमोनम: ल्याएका छन् । काठमाडौं विश्वमा यस्ता थोरै मानिस छन्, जसले आफ्नो इच्छाशक्तिमार्फत चिकित्सा विज्ञानलाई झूटा सावित गरेका छन् । यसका एक गतिलो उदाहरण व्यंग्यकार महेश थापा हुन सक्छन् । दाहिने हातको माझी र साइली औँलाले कम्प्युटरको अनस्क्रिन किबोर्डमा थिचेर लेखेको नमोनम: व्यंग्यसंग्रह हालै राजधानीमा सार्वजनिक गरिएको छ । १४ वर्षअघि महेश मोटर न्युरोन रोगका सिकार बने । यो यस्तो रोग हो, जसको अहिलेसम्म उपचार नै पत्ता लागेको छैन । यो रोगले शरीरको नसालाई लगातार हमला गर्छ र शरीरको अंगहरूले विस्तारै काम गर्न छोड्छ । डाक्टरले महेशलाई बढीमा तीनदेखि पाँच वर्ष मात्रै बाँच्न सक्ने सुनाए । तर उनले रोगलाई आफ्नो आत्मविश्वास र हौसलामाथि हाबी हुन दिएनन् । रोगका कारण पक्षाघात भएर दाहिने हातको माझी र साइली दुई औँला मात्रै चल्यो । यसपछि उनले त्यही दुई आँैलाको सहायताले कम्प्युटरमा अनस्क्रिन किबोर्डमार्फत टाइप गरेर लेखे । विभिन्न पत्रपत्रिकामा छापिएका केही नयाँ तथा केही पुराना व्यंग्यहरू समेटिएर तयार भएको कृति केही दिनअघि हास्य कलाकार जोडी मदनकृष्ण श्रेष्ठ र हरिवंश आचार्यसँगै साहित्यकार प्रदीप नेपालले लोकार्पण गरेका थिए । सर्लाहीको हरिवन९ मा जन्मिएका महेशको यो पहिलो कृति भने हैन । उनले २०७० मा ८० हजार शब्दको आत्मकथा अल्पविराम प्रकाशित भइसकेको छ । उनको ६ जनाको परिवार हाल सानोठिमीमा बस्छन् । डेढ दशकअघि थापा सर्लाहीबाट प्रकाशित हुने अभियान साप्ताहिकका सम्पादक थिए । २०५९ मा माओवादी द्वन्द्वको खबर संकलन गरेर फर्कने क्रममा मोटर साइकल दुर्घटनामा परे, उनको दाहिने हात भाँचियो । प्लास्टर काटेपछि पनि दाहिने हात राम्रोसँग चलेन । पछि देब्रे हात हुँदै खुट्टा र जिब्रोमा समेत समस्या देखिन थाल्यो । दुर्घटना हुनु पहिलेदेखि नै दाहिने हातको चोरी औँला बांगिँदै गइरहेको थियो, शनिबारको भेटघाटमा उनले भने, सायद यो रोग पहिले नै लागेको हुनुपर्छ । पछि आराम गर्ने क्रममा हात नचलाएपछि एकैचोटि बढ्यो । मोटर न्युरोनको डाइगनोस भएपछि डाक्टरले केही वर्ष मात्रै बाँच्ने सुनाए । दिमागले कामै गर्न छाड्यो । छोरा एक महिनाको मात्रै भएको थियो, उनले सुनाए । त्यसपछि उनी काठमाडौं आए । उनले चेस खेलेर समय कटाउन थाले । राष्ट्रिय प्रतियोगितामा थुपै्र मेडलहरू पनि हात पारे । तर पछि रोगको कारण हात चलाउनसमेत भएन । चेसका गोटी चाल्न पनि समस्या भयो । गोटी चाल्न अरूको साहरा लिनुपर्ने भएपछि उनले चेस पनि खेल्न छाडिदिए । उनको दाहिने हातको माझी र साइली दुई औँला मात्र चल्यो । गाउँकै भाइपर्ने नवराज चौलागार्इंले उनले कम्प्युटरमा अनस्क्रिन किबोर्डको सहायताले टाइपिङ गर्न सकिने सुनाएपछि उनले माउसमा दुई औँलाले थिचेर लेख्न थाले । सुरुसुरुमा त निकै गाह्रो भयो, उनले भने, तर मैले सक्दिनँ होला भन्ने कहिल्यै लागेन । लेख्दा औला घोटिएर घाउ हुँदा पनि उनी निरन्तर लेखिरहन्थे । दिनको १४ घण्टासम्म पनि लेखेर बसिरहन्छ, कुराकानी क्रममा आमा शान्तिदेवीले थपिन् । साहित्यकार प्रदीप नेपालले उनको हौसलामाथि इँटा थप्ने काम गरेको थापाले बताए । यसको दुई वर्षमा आत्मकथामार्फत उनी साहित्यको फाँटमा देखा परे । त्यसपछि उनले पत्रपत्रिकामा लेख पठाउन थाले । उनका समसामयिक, राजनीतिक विषयका लेखहरू पाठकले रुचाउन थाले । पछि उनी हिमाल खबर पत्रिकामा नियमित रूपमा राजनीतिक विषयमा स्तम्भ नै लेख्न सुरु गरे । स्तम्भ लेखेर पठाउने क्रममा उनले व्यंग्य पठाए । लठैत शीर्षकको व्यंग्य पढेपछि हिमालका सम्पादक किरण नेपालले व्यंग्य लेख्नेहरूको खडेरी नै परेको भन्दै थापालाई व्यंग्य नै लेख्न सुझाएछन् । त्यसपछि उनले नियमित रूपमा व्यंग्य लेख्न थाले । पछिल्लो कृति यस्तै व्यंग्यहरूको एकमुष्ट सँगालो हो । साहित्यमा लाग्ने कल्पनासमेत नगरेका उनको दुई कृति प्रकाशित भइसकेका छन् भने उनको कथासंग्रह प्रकाशोन्मुख छ । व्यंग्य उपन्यास पनि तयार पारेको छु, उनले भने, एउटा फिल्मको स्क्रिप्ट पनि सकाइसकेको छु । स्क्रिप्ट पनि व्यंग्यात्मक शैलीकै छ । साहित्यकारहरू भैरव अर्याल, वासुदेव शर्मा, केशवराज पिँडाली लगायतको व्यंग्य किताबहरू पढेर आफूले पनि व्यंग्य लेख्न थालेको उनले सुनाए । साहित्यको विधामध्ये व्यंग्य हेपिएको विधाजस्तो लाग्छ उनलाई । गाईजात्रा परम्परामा हुर्किएको कारणले पो हो कि, हामी कहाँ व्यंग्यलाई हास्यको भारले बढी नै थिचेको प्रतीत हुन्छ, उनले भने, व्यंग्य सँगसँगै हास्य पैदा हुनु सुनमा सुगन्ध हो तर सुगन्ध नहुँदा पनि सुन त सुनै हो नि । अंग्रेजी साहित्यमा हयुमर र सटायरलाई अलग बास्केटमा राखिए पनि नेपालमा भने व्यंग्य भनेकै हँसाउनु हो भन्ने आम बुझाइ रहेको उनले सुनाए । भैरव अर्यालले छाडेर गएको विरासतमा टेक्दै व्यंग्यको नयाँ र अझ फराकिलो क्षितिज उघार्ने पुस्ता अगाडि आएमा व्यंग्यले स्वतन्त्र अस्तित्व पाउने र व्यंग्यकारहरू सम्मानित हुने सम्भावनालाई जिउँदै राख्नुपर्ने उनले बताए ।"
अस्ट्रेलियामा ल्होछारको रौनक,"अस्ट्रेलिया अस्ट्रेलियाका विभिन्न सहरहरूमा तामाङ र गुरुङ समुदायको महत्त्वपूर्ण पर्व ल्होछार भव्य रूपमा मनाइएको छ । यस वर्ष नेपालबाट आएका कलाकारहरूले अस्ट्रेलियाको ल्होछारमा रौनक थपिदिएका थिए । लुनार क्यालेन्डरलाई विश्वास गर्नेहरूले चरा वर्गको बिदाइ र कुकुर वर्गलाई स्वागत गर्दै यस वर्षको ल्होछार पर्व मनाएका हुन् । अस्ट्रेलियाको सिड्नी, मेलबर्न, ब्रिसबन, एडिलेडलगायतका प्राय: सबै सहरहरूमा यस वर्ष गतवर्षको भन्दा धुमधामसँग ल्होछार मनाइएको आयोजकहरूले जानकारी दिए । यस वर्षको ल्होछार नेपालबाट आएका गायक तथा संगीतकार कालीप्रसाद बाँस्कोटाका साथै गण्डकी तारा मनोज गुरुङसँग मनाएका थिए ।विभिन्न राज्यहरूमा आयोजना गरिएको कार्यक्रममा ल्होछार मनाउने विभिन्न समुदायको आफ्नै परम्परागत नृत्य तथा गायनहरू प्रस्तुत गरिएको थियो भने नेपाली कलासंस्कृति झल्कने विभिन्न कार्यक्रमहरू प्रस्तुत गरिए । ल्होछार हामी लुनार क्यालेन्डर मान्नेहरूको मात्र पर्व नभएर यो समग्र नेपाल र नेपालीलाई चिनाउने पर्वका रूपमा विकास भइरहेको छ, विगत ३ वर्षदेखि ल्होछार आयोजना गर्दै आएको ब्रिसबनको नेप्लिज इन्डिजिनस गु्रप अफ अस्ट्रेलियाका अध्यक्ष सन्तोष पाख्रिनले सुनाए । उनका अनुसार कार्यक्रममा परम्परागत गीतसंगीतका साथै नेपालको विभिन्न कलासंस्कृति झल्कने प्रस्तुतिसमेत देखाइए । दक्षिण अस्ट्रेलियाको एडिलेडमा सम्पन्न कार्यक्रममा समेत विभिन्न परम्परागत नृत्य, खानालगायतले ल्होछारलाई स्वागत गरिएको थियो । तमु धिँ एडिलेडले आयोजना गरेको कार्यक्रममा करिब ४ सयले सहभागिता जनाएका थिए भने विभिन्न मनोरञ्जनात्मक खेलसमेत खेलाइए । कार्यक्रममा यहाँकी सांसद जिङ्ग ली, एनआरएन प्रतिनिधिलगायतका विभिन्न संघसंस्थाका प्रतिनिधिले सहभागिता जनाए । यसैगरी सिड्नीमा नेपालबाट आएका गायक गुरुङले विभिन्न गीतहरूसँगै मनोरञ्जन दिलाएका थिए भने ब्रिसबनमा बाँस्कोटासँगै स्थानीय कलाकार तथा ब्यान्डहरूले सहभागीलाई भरपुर मनोरञ्जन दिए । कार्यक्रममा सिड्नीमा रहेका युवाहरूको हामी ब्यान्डले दर्शकको मन जित्न सफल बनेको थियो । विभिन्न राज्यहरूमा सम्पन्न ल्होछार कार्यक्रममा घाटु, कौडा नृत्यलगायतका विभिन्न नृत्य देखाए ।"
निर्जला को सुटिङ सकियो,"काठमाडौं नारी चरित्र प्रधान रहेको फिल्म निर्जला को सुटिङ सकिएको छ । भक्तपुरको घ्याम्पे डाँडामा दसैं गीत खिच्दै फिल्मको इन्डक्ल्याप गरिएको हो । त्यसो त फिल्म पनि आगामी दसैंकै छेको पारेर रिलिज गरिने बताइएको छ ।दिनेश सुवेदीको शब्दमा बाबुल गिरीको संगीत रहेको दसैं गीतमा सुजता बर्मा र बाबुल स्वयंले स्वर भरेका छन् । गीतमा किशोर खतिवडा, शुभेच्छा थापा, निक्स शर्माले अभिनय गरेका छन् भने कमल राईले यसको कोरियोग्राफी गरेका हुन् । राजु गिरीको निर्देशनमा प्रकाशचन्द्र न्यौपानेको निर्माण रहेको फिल्ममा शुभेच्छाकै कथा तथा संवाद रहेको छ । निर्देशक गिरी र नायिका थापाको जुगलबन्दीमा यसअघि बनाइएका फिल्मलाई दर्शकले अश्लील मानिदिएपछि व्यावसायिक रूपमा कमजोर सावित भएका थिए । यस पटक निर्जला पूर्णत: नेपाली शैलीको हुने दाबी गर्दै यसअघि लागेका अश्लीलताको टयागलाई पनि यस फिल्मले हटाउने दुवैले विश्वास लिएको बताए । निर्देशक गिरीले अश्लील लाग्ने कुनै दृश्य समावेश नगरेकोले पनि परिवारसहित बसेर हेर्न मिल्ने फिल्म बन्ने जिकिर गरे ।व्यवसायीसमेत रहेका प्रकाशचन्द्रले यसै फिल्ममार्फत निर्माणमा हात हालेका छन् । फिल्ममा किशोर, शुभेच्छा र निक्सको अलवा श्याम राई, पल्पसा डंगोल, शर्मिला श्रेष्ठ, राजकुमार थापालगायतका कलाकारले अभिनय गरेका छन् । सामाजिक कथावस्तुमा आधारित निर्जला मा अशोक खडकाको द्वन्द्व तथा रवि कोइरालाको छायांकन रहेको छ ।"
अन्तर्राष्ट्रिय फिल्म सुटिङको हब,"लेखनाथ फिल्मकर्मीहरूले पोखरालाई अन्तर्राष्ट्रिय फिल्म सुटिङको हब बनाउन सकिने बताएका छन् । नेपाल चलचित्र तथा सांस्कृतिक प्रतिष्ठान (निफ) ले पोखरामा माघ १९ देखि २२ सम्म गर्न लागेको अन्तर्राष्ट्रिय फिल्म महोत्सवबारेको अन्तरक्रियामा त्यस्तो विचार राखिएको हो । अन्तरक्रियामा प्रतिष्ठानका अध्यक्ष केपी पाठकले पोखरा नेपाली मात्र नभई अन्तर्राष्ट्रिय फिल्म सुटिङका लागि आकर्षक गन्तव्य बन्न सक्ने बताए । उनले फिल्म सिटीको एजेन्डालाई थप बल पुर्याउन महोत्सवका लागि पोखरा रोजेको उल्लेख गरे । पोखरालाई फिल्म सिटी बनाउन दबाब दिन महोत्सव आयोजना गरिएको हो, उनले भने । उनले महोत्सवमा संसारभरका हेर्नलायक फिल्म प्रदर्शन गरिने बताउँदै पोखरेली दर्शक फिल्म हेर्न आउनेमा ढुक्क रहेको दाबी गरे । महोत्सव निर्देशक मनोज पण्डितले फिल्म सिटीको बहस चलोस् भन्ने आफूहरूको ध्येय रहेको सुनाए । पोखरालाई पर्यटनको रूपमा मात्रै हेरिनु गलत हुन्छ, उनले भने, फिल्म, साहित्यजस्ता रचनात्मक क्षेत्रमा सिर्जनात्मक समाजको पनि आवश्यकता हुन्छ । पर्यटन बोर्डका प्रबन्धक सूर्य थपलियाले चाहिँ फिल्म महोत्सवमा दर्शकको सहभागिता बढाउनु नै चुनौतीको रूपमा रहेको बताए । पहिला भएका महोत्सवमा पनि दर्शकको उपस्थिति न्युन रहे, अन्तरक्रियामा उनले भने, अब कसरी आकर्षित गर्न सकिन्छ भन्नेतर्फ पनि सबै मिलेर सोच्नुपर्छ । महोत्सवलाई सफल बनाउन स्थानीय व्यवस्थापन समिति पनि गठन गरिएको छ । जसको संयोजक कवि तीर्थ श्रेष्ठ छन् । साहित्य एवं फिल्मका ठूला महोत्सव पोखरामा दोहोरिरहनु सकारात्मक भएको उनले बताए । पोखराका लागि यस्ताखाले सिर्जनात्मक गतिविधि हुनु खुसीको कुरा हो, उनले भने, यसलाई सफल बनाउन सबै एकजुट हुन्छौं । महोत्सवमा नेपाल, चीन, भारत, कतार, जापान, श्रीलंका लगायत ३० भन्दा बढी देशका ५३ चलचित्र देखाइँदै छ । पोखरा उद्योग वाणिज्य संघको हलमा हुने महोत्सवमा १३ फिचर फिल्म र ४० सर्ट फिल्म निफले प्रदर्शन गर्ने छ । फिल्मसँग सम्बन्धित १० अन्तरक्रिया कार्यक्रम पनि उक्त अवसरमा हुने अध्यक्ष पाठकले जनाए । डाक्टर चैतन्य मिश्र, यादव खरेल, नवीन सुब्बा, तीर्थ श्रेष्ठ, सरुभक्त, सुरेश ढकाल, रवीन्द्र अधिकारी, अनुप बराल, विश्वप्रकाश शर्मा, सुनील थापा, मणि थापा लगायतको प्रस्तुति अन्तरक्रियामा रहने बताइएको छ ।"
अमेरिका ब्वाइज को पनि इन्डक्ल्याप,"काठमाडौं प्रवेश पौडेलको निर्देशन रहेको फिल्म अमेरिका ब्वाइज को सुटिङ सकिएको छ । झापा र काठमाडौंमा गरी दुई महिना लगाएर फिल्मको इन्डक्ल्याप गरिएको थियो । बड्डी इन्टरटेन्मेन्ट र सिबर्ड पिक्चर्सको ब्यानरमा निर्माण भइरहेको फिल्मले वैदेशिक रोजगारीको विषयलाई उठान गरेको बताइएको छ । निर्माण युनिटले यसअघि वैशाख १४ लाई रिलिज मिति तोकिए पनि अन्तत: फिल्म जेठ ४ मा आउने जनाइएको छ । फिल्ममा अर्पण थापा, सृष्टि कार्की, सन्दिप क्षेत्री, कामेश्वर चौरासिया, सुनील थापा, हरिहर शर्मा, अभय बराल, मनीष राउत, रुबि राना, सुवास गजुरेललगायतका कलाकारले अभिनय गरेका छन् । प्रकाश भुजेल कार्यकारी निर्माता रहेको फिल्ममा विवेक पाण्डेको कथा, आलोक शुक्लाको छायांकन तथा दीपक आरजे र जयन जे वाइबाको संगीत रहेको छ । कमेडी जनराको फिल्मलाई दर्शकले रुचाउनेमा निर्माण पक्ष आशावादी देखिएको छ ।"
ढकाललाई प्रताप स्मृति,"काठमाडौं नेपाल पत्रकार मञ्चले प्रताप स्मृति पत्रकारिता पुरस्कार पत्रकार यज्ञ ढकाललाई प्रदान गरेको छ । पुरस्कार १५ हजार रुपैयाँ राशिको छ । काठमाडौं लप्सीफेदीमा आयोजित कार्यक्रममा मञ्चले दुई दशकभन्दा बढी समयदेखि क्रियाशील पत्रकारहरू प्रल्हाद रिजाल, मदनकुमार श्रेष्ठ, योगेन्द्रप्रताप शाही र रामकुमार अधिकारीलाई सम्मान गरेको छ । कार्यक्रममा सुनकोसी गाउँपालिकामा उपप्रमुख निर्वाचित पत्रकार लक्ष्मी पौडेललाई समेत सम्मान गरियो । रक्षामन्त्री भीमसेनदास प्रधान, पत्रकार महासंघका महासचिव रमेश विष्ट र मञ्चका अध्यक्ष युवराज विद्रोहीले उनीहरूलाई पुरस्कार र सम्मान प्रदान गरेका थिए । सोही कार्यक्रमका पुरस्कृत ढकालले आफ्नी आमाका नाममा सीता ढकाल स्मृति पत्रकारिता पुरस्कार स्थापना गरे । मञ्चकै तर्फबाट हरेक वर्ष एक क्रियाशील पत्रकार उक्त कोषबाट २० हजार रुपैयाँले पुरस्कृत गरिनेछ ।"
पोखरामा पाख्रिनको सम्झना,"लेखनाथ पोखराको संगम सांस्कृतिक मञ्चले जनगायक खुसीराम पाख्रिनलाई आफ्नो कार्यक्रममा प्रमुख अतिथि बनिदिन निम्तो पत्र थमाएको थियो । पुस २२ को कार्यक्रममा आउन पाख्रिनले पनि सहमति जनाइसकेका थिए । तय भइसकेको कार्यक्रममा भाग नलिने गरी उनी संसारबाटै बिदा भए । मंसिर ५ मै उनी चितवनको चुनावी सभामा गीत गाउँदागाउँदै मञ्चमै ढले । उनै पाख्रिन सहभागी हुने भनिएको कार्यक्रम मञ्चले उनकै नाममा समर्पण गर्यो । त्रैमासिक रूपमा गरिने संगम सांस्कृतिक यात्राको दोस्रो संस्करणमा शनिबार कलाकारले पाख्रिनको स्मृतिमा उनका गीत गाए । चर्चित गीत गैंची बेल्चा उचालेर गाउँदा पोखरा उद्योग वाणिज्य संघको हल तालीले गुञ्जायमान भयो । कलाकारले गाएको कालो वनको बीचैमा गीतले कार्यक्रममा उपस्थित लेखक, साहित्यकार, कलाकर्मीलाई जुरुक्कै उचाल्यो । टाढैबाट चिनियो गीतमा निरन्तर ताली बजिरहयो । मञ्चका कलाकारले गितार, मादल, हार्मोनियम र बाँसुरीमा अर्काको भारी बोकेर, सयपत्री फूल फुल्दा, भाले कहिल्यै बासेन, युवाहरू हो, ए श्रमिक दु:खीजनहरू, आजभोलि लगायत गीत सुनाए । काजी गाउँले, रोशन लामा, विकास लुंगेली, संगीता सुनाम, डीबी बान्तवा र शान्ति बलम्पाकीले पाख्रिनका गीतमा आफ्नो स्वर भरे । अतिथि गायकका रूपमा पदमराज ढकालले आफ्नो गीत सुनाए । साहित्यकार पोषराज पौडेलले पाख्रिनसँग संगतको बेलिविस्तार लगाए । उहाँमा कुनै लोभलालच थिएन । मञ्चका अध्यक्ष काजी गाउँलेले पाख्रिनकै उपस्थितिमा गर्ने भनिएको कार्यक्रम स्मृतिमा गर्नुपर्दा दु:ख लागेको बताए । अधिकारकर्मी नेता टेकनाथ बरालले जनताका गीत गाउने कलाकारलाई बिर्सन नहुने जनाए । उहाँले जनताको गीत गाउँदागाउँदै ढल्न पाऊँ भन्नुभएको थियो, मञ्चका सदस्य रूपीन्द्र प्रभावीले भने, उहाँको इच्छा पूरा भयो । सायदै यस्तो अवसर कसैले पाएको छ ।"
टिलरसनद्वारा राष्ट्रपतिको बचाउ,"के ट्रम्पलाई मानसिक समस्या छ ?वासिङ्टन (बीबीसी) अमेरिकी राष्ट्रपति डोनाल्ड ट्रम्पको ह्वाइटहाउस यात्राबारे पत्रकार माइकल वोल्फले लेखेको पुस्तकमा समावेश विवरण र त्यसबारे प्रतिक्रियापछि उनको मानसिक अवस्था बारे विभिन्न टीकाटिप्पणी भइरहेका छन् । ट्रम्पका विपक्षीहरूले पहिल्यैदेखि नै उनी राष्ट्रपतिका लागि मानसिक रूपमा उपयुक्त नभएको बताउँदै आएका थिए । तर शुक्रबार सार्वजनिक भएको वोल्फको पुस्तकसँगै यसबारेका पोस्टले सामाजिक सञ्जालमा बहस तातेको छ । बीबीसीले व्यक्तिगत स्वभाव, कडा मिजास र वाक शैलीका कारण विगतका राष्ट्रपतीय कार्यकालमा भन्दा केही राजनीति परिवर्तन भएको जनाएको छ । तर यिनै विशेषताका कारण उनका आलोचकलाई उनको मानसिक अवस्थाबारे थप प्रश्न खडा गर्ने मौका मिलेको छ । वोल्फले फायर एन्ड फयुरी : इन्साइड दि ट्रम्प ह्वाइटहाउस नामक पुस्तकमा ट्रम्पले कतिपय विषय दोहोर्याइरहने उल्लेख गरेका छन् । यसको कारण स्मरणशक्तिको ह्रास भएको आशंका गरिएको छ । ट्रम्पको यस्तो बानी डिमेन्सिया को लक्षण हो । विश्व स्वास्थ्य संगठनका अनुसार उक्त रोगबाट ६० वर्षमाथिका ५ देखि ८ प्रतिशत मानिस पीडित छन् । अमेरिकी राष्ट्रपति ७१ वर्षका छन् । कतिपय मनोवैज्ञानिकहरूले ट्रम्पको व्यवहारमा उक्त लक्षणहरू देखिँदै गएको आशंका गरेका थिए । यसबारे कपितप पुस्तकहरू पहिल्यै नै बजारमा उलपब्ध छन् । बन्डी एक्स लीको द डेन्जरस केस अफ डोनाल्ड ट्रम्प, एलेन फ्रान्सेसको ट्वीलाइट अफ अमेरिकन स्यानिटी र कुर्ट एन्डरसनको फेन्टासिल्यान्ड केही उदाहरण हुन् । एल विश्वविद्यालयका मनोविज्ञानका प्राध्यापक लिले गत महिना डेमोक्रयाट पार्टीका सिनेटरहरूसँग राष्ट्रपति ट्रम्पमा मनोरोगीका लक्षण देखा पर्न थालेको बताएका थिए । तर कसैले पनि उनको अवस्थाबारे कानुन तथा नैतिक मर्यादाबारे प्रश्न भने उठाएका छैनन् । अमेरिकी संविधानको २५ औं संशोधनले यदि कुनै पनि राष्ट्रपतिले आफ्नो कार्यक्षमता तथा कर्तव्य पूरा गर्न असमर्थ भए उपराष्ट्रपतिले उक्त जिम्मेवारी बहन गर्ने व्यवस्था गरेको छ । यसअघि अब्राहम लिंकन पनि डिप्रेसन को सिकार भएका थिए । सन् १९८१ देखि १९८९ सम्म अमेरिकी राष्ट्रपति बनेका रोनाल्ड रेगनले पाँच वर्षसम्म अल्जाइमर रोगको उपचार गराएका थिए ।"
लालुलाई ३ वर्ष ६ महिना जेल,"झारखण्ड (एजेन्सी) भारतको केन्द्रीय अनुसन्धान ब्युरो (सीबीआई) अदालतले चारा घोटाला काण्ड दोषी ठहर बिहारका पूर्व मुख्यमन्त्री लालुप्रसाद यादवलाई साढे तीन वर्षको जेल सजाय तोकेको छ । जेल सजायसँगै अदालतले उनलाई १० लाख भारतीय रुपैयाँ जरिवाना गरेको छ । पूर्व मुख्यमन्त्री लालुलाई देओघार कोषबाट सन् १९९१ देखि तीन वर्षको अवधिमा ८९ लाख रुपैयाँ दुरुपयोग गरेको अभियोगमा सजाय दिइएको हो । सीबीआई अदालतका न्यायाधीश शिवपाल सिंहले पूर्व मुख्यमन्त्री यादवविरुद्धको सजाय भिडियो सम्मेलनमार्फत शनिबार घोषणा गरेका हुन् ।अदालतले लालुले तोकिएको जरिवाना शुल्क नबुझाएमा जेल सजायमा ६ महिना थप गरी ४ वर्ष कैद बस्नुपर्ने जनाएको छ । लालुबाहेक उक्त आरोपमा थप २० जनामाथि सुनुवाइ भएकामा १४ जनालाई गत डिसेम्बर १४ मा अदालतले दोषी ठहर गरेको थियो । बिहारकै अर्का पूर्व मुख्यमन्त्री जगन्नाथ मिश्रलगायत ७ जनाले उक्त मुद्दामा अदालतबाट सफाइ पाएका छन् । लालुले आफ्नो उमेर तथा स्वास्थ्यको कारण देखाउँदै आफूमाथि न्यूनतम सजाय तोक्न अदालतसमक्ष निवेदन दिएका थिए । लालुले अदालतसँग गरेको अपिलमा उल्लेख छ, चारा घोटाला काण्डमा मेरो प्रत्यक्ष संलग्नता थिएन । तसर्थ, मेरो उमेर र स्वास्थ्य अवस्थालाई ख्याल गर्दै न्यूनतम सजाय तोकियोस् । पूर्व मुख्यमन्त्री लालुसहितलाई सजाय घोषणा हुँदा अदालत बाहिर सुरक्षास्थिति कडा पारिएको थियो । यसअघि जनवरी बिहीबार सजाय तोकिने भनिएको भए पनि आज मात्रै तोकिएको हो । अदालतले लालुका छोरा तेजस्वी यादव तथा उनको दल (राष्ट्रिय जनता दल)का नेताले अदालतको मानहानी गरेको ठहर गरेको छ । उनीहरूले मुद्दाको सुनुवाइमा संलग्न न्यायाधीशलाई धम्की दिएको अदालतले जनाएको छ । लालुले यसअघि चाइबासा कोषको रकम हिनामिना गरेकोमा दोषी ठहर गरिएको थियो । त्यति बेला भने उनी जमानतमा रिहा भएका थिए । उक्त फैसलासँगै उनी लोकसभा सदस्यका लागि अयोग्य ठहर भएका थिए ।"
टर्कीको ईयू प्रवेश असम्भव,"पेरिस (बीबीसी) फ्रेन्च राष्ट्रपति इम्यानुयल म्याक्रोंले टर्की युरोपेली संघ (ईयू) मा आबद्ध हुने विषयमा तत्काल कुनै सम्भावना नरहेको बताएका छन् । टर्कीका राष्ट्रपति रेसेप तैयप एर्दोगानसँगको भेटमा तत्काल त्यसबारे कुनै प्रगति नभएको जनाए । फ्रान्सको राजधानी पेरिसमा आयोजित संयुक्त पत्रकार सम्मेलनमा म्याक्रोंले सन् २०१६ मा भएको असफल सैन्य कु पछि मानव अधिकारको अवस्था फरक रहेको उल्लेख गरे । यसअघि एर्दोगानले पटकपटक टर्की ईयूमा संलग्न हुन चाहेको उल्लखे गर्दै आएका थिए । म्याक्रोले भने, जबसम्म टर्कीको ईयू प्रवेशको विषय छ । यो प्रस्ट छ कि, पछिल्ला विकसित घटना क्रमले त्यस्तो कुनै पनि प्रगति भएको छैन । तर उनले ईयूले टर्कीसँग निकट सम्बन्ध कायम राखिरहुनुपर्नेमा जोड दिएका थिए । पत्रकार सम्मेलनमा टर्कीले सिरियालाई हातहतियार दिने दाबीबारे गरिएको प्रश्नमा आँखा तरेका थिए । ती पत्रकारले सन् २०१५ मा एक अखबारमा छापिएको समाचार उल्लेख गर्दै टर्कीको खुफिया संयन्त्रले हतियार आपूर्ति गर्नेगरेको बारे प्रश्न सोधेका थिए ।"
सुरक्षा परिषद्मा अमेरिकाको आलोचना,"न्युयोर्क (बीबीसी) अमेरिकाले इरानमा जारी प्रदर्शनबारे छलफल गर्न राष्ट्रसंघीय सुरक्षा परिषद्को आकस्मिक बैठक बोलाउन माग गरेपछि रूस आक्रामक बनेको छ । राष्ट्रसंघका लागि रूसी राजदूत भासिली नेबेन्जियाले आन्तरिक मामिलामा सुरक्षा परिषद् संलग्न भए त्यसबाट राष्ट्रसंघीय उच्च निकायलाई क्षति पुग्ने बताए । उक्त प्रस्तावबारे रूस मात्र नभई विभिन्न सदस्य राष्ट्रले अमेरिकाले व्यापक आलोचना गरेका छन् । रुसबाहेक चीन र फ्रान्सले पनि अमेरिकामाथि उक्त कदमको उद्देश्यबारे प्रश्न उठाएका छन् । अमेरिकी राजदूत निक्की हलीले साहसी व्यक्तिले शक्तिशाली प्रदर्शन गरेको भन्दै इरानमा गरिएका विरोधको प्रशंसा गरेकी थिइन् । त्यसलगत्तै इरानी राजदूत घोलमाली खोस्रुले पनि आक्रामक प्रतिक्रिया दिएका छन् । खोस्रुले सुरक्षा परिषद्को स्थायी सदस्य राष्ट्रको हैसियतमा अमेरिकाले शक्तिको दुरुपयोग गरेको आरोप लगाए । उनले अेमेरिकाले विश्वमै नैतिक, राजनीतिक र कानुनी अधिकार तथा विश्वसनीयता गुमाएको बताए । इरानी विदेशमन्त्री जवाद जारिफले ट्वीटरमार्फत इराकी जनादेशमाथि धावा बोल्ने अमेरिकी प्रयास सुरक्षा परिषद्ले अस्वीकार गरेको बताए । इरानी सरकारी टेलिभिजनले शनिबार पनि हजारौँ प्रदर्शनकारी सडकमा उत्रिएको जनाएको छ । इरानमा १० दिनदेखि जारी प्रदर्शनका क्रममा २२ को ज्यान गइसकेको छ । यसअघि अमेरिकी राष्ट्रपति डोनाल्ड ट्रम्पले इरानी प्रदर्शनकारीको पक्षमा कयौं ट्वीट गरेका थिए । उनले इरानी जनताले आफ्नो शासक आफैं छान्ने दिन आउन लागेको भन्दै ट्वीट गरेपछि रूसले अनावश्यक रूपमा अन्य देशको आन्तरिक मामिलामा हस्तक्षेप नगर्न चेतावनी दिएको थियो ।"
"कोही पैदल, कोही गाडीमा","तेह्रथुम मेन्छ्यायाम गाउँपालिकाका अध्यक्ष यादव खापुङ पैदलै गाउँबस्ती पुग्छन् । गाउँपालिकासँग रहेका दुइटा मोटरसाइकलले सबैलाई भाग पुग्दैन । तैपनि थप गाडी किन्ने प्रक्रिया अघि बढाइएको छैन । गाउँमा विकासका धेरै आवश्यकता रहेकाले तिनलाई पूरा गरेपछि मात्र आफूहरू गाडी चढ्ने मुडमा रहेको खापुङ बताउँछन् । खानेपानी, बिजुली, सडकजस्ता आवश्यकता पूरा गर्नु छ, उनले भने, विकास बजेट कटौती गरेर सवारीसाधनमा खर्चनु ठीक नहोला । सँगै जोडिएको फेदाप गाउँपालिकाका अध्यक्ष हरि चोङवाङ पनि हिँडेरै आउजाउ गर्छन् । पहिले बाटो बनाऔं अनि गाडी चढौंला, उनले भने । फेदापको कार्यालयमा एउटा मोटरसाइकल मात्र छ । गाउँपालिकाभित्रका सबै सडक बाह्रै महिना चल्ने गरी स्तरोन्नतिपछि मात्र सवारीसाधन किन्ने चोङवाङले बताए । जिल्लाकै ठूलो आठराई गाउँपालिकाका जनप्रतिनिधि मोटरसाइकल चढ्छन् । यहाँ गाउँपालिका कार्यालयसहित वडैपिच्छे मोटरसाइकल छन् । छथर गाउँपालिका प्रमुख सन्तोष तिगेलाले भने जनप्रतिनिधिका लागि भाडाको सवारी खोजेर जोहो गरेका छन् । गाउँपालिकाभित्रका सबै वडा सडक सञ्जालले जोडिसकिएकाले गाडीको आवश्यकता परेको उनले बताए । सडक भएपछि सवारीसाधनको पनि आवश्यकता हुँदो रहेछ, तिगेलाले भने, त्यसैले मासिक ८० हजार रुपैयाँ भाडा तिरेर गाडी लिएका छौं । गाउँपालिकाभित्र यात्रा गर्नुपर्दा निर्वाचित पदाधिकारी र कर्मचारी यही गाडी प्रयोग गर्छन् । म्याङलुङ र लालीगुराँस नगरपालिकाका प्रमुख भने कार्यालयका गाडीमा सयर गर्छन् । लालीगुराँस नगरपालिकासँग गाडी र केही मोटरसाइकल हुँदाहुँदै केही समयअघि सम्पन्न परिषद् भेलाबाट सबै वडाध्यक्षलाई मोटरसाइकल किन्न बजेट छुट्याइएको छ । नगरपालिकामा बहुमत रहेका कांग्रेसनिकट जनप्रतिनिधिले विकास बजेट कटौती गरेर मोटरसाइकल खरिद गर्न बजेट छुट्याएको भन्दै एमालेनिकट जनप्रतिनिधिले विरोध जनाएका छन् । मोटरसाइकल किन्न नगरपरिषद्बाट २२ लाख ५० हजार रुपैयाँ छुट्याइएको छ । विकास बजेट कटौती गरेर मोटरसाइकल चढिँदैन, १ नम्बरका वडाध्यक्ष रामबहादुर गुरुङले भने, त्यो बजेटबाट गाउँमा सानै भए पनि खानेपानी योजना सञ्चालन गरिनेछ । म्याङलुङ नगरपालिकासँग पनि मोटरसाइकलसहित गाडी सुविधा छ । सवारीसाधन नहुँदा योजना अनुगमन र जनतासँग प्रत्यक्ष सरोकार राख्ने कामका लागि घरदैलो पुग्न समस्या पर्ने जनप्रतिनिधिको भनाइ छ । कतिपयले भने पर्याप्त बजेट नहुँदा चाहेर पनि गाडी किन्न नसकेको गुनासो गरेका छन् । मेन्छ्यायाम गाउँपालिका र म्याङलुङ नगरपालिकाले अहिलेसम्म परिषद् नै गर्न सकेका छैनन् ।"
"दक्षता एकातिर, जिम्मेवारी अर्कै","लमजुङ स्वास्थ्यकर्मीको काम दैनिक बिरामी जाँच्ने, परामर्श दिने, उनीहरूको रेखदेख गर्ने, औषधि दिनेलगायत हो । तिनै कर्मचारी अहिले गाउँपालिकाको योजना सम्झौता गर्न खटिएका छन् ।दैनिक बिरामी जाँच्नुपर्ने स्वास्थ्यकर्मी सडक, भवन, खानेपानीलगायत भौतिक संरचनाको योजना सम्झौतामा खटिएपछि उपभोक्ता साथै कर्मचारी पनि अलमलमा परेका छन् । गौंडा प्राथमिक स्वास्थ्य केन्द्रमा कार्यरत स्वास्थ्य सहायक अर्जुन रिमाल अहिले दूधपोखरी गाउँपालिकामा योजना सम्झौता गर्न खटिएका छन् । स्थानीय तहको संरचना नयाँ बनाइएपछि उनले गाउँपालिकामा काज सरुवा भए पनि शाखा सञ्चालन गर्ने ठाउँ अभावमा स्वास्थ्य केन्द्रमै बसेर काम गर्दै आएका थिए । उनी दुई सातायता गाउँपालिकाभरिका योजना सम्झौताको काम गर्ने, निर्णय लेख्ने, निर्णयको लगत तथा कर्मचारीको लगत तयार पार्ने काममा खटिएका छन् ।करिब ११ जना दरबन्दी रहेको दूधपोखरी गाउँपालिकामा कार्यकारी, लेखापाल र कार्यालय सहयोगी छन् । भवन डिभिजन कार्यालयबाट २ महिनाअघि १ जना ओभरसियर सरुवा भएर गएका छन् । १ जनालाई करारमा राखिएको छ । इन्जिनियर, आइटी इन्जिनियर, नासुलगायत दरबन्दीका कर्मचारी नभएपछि काम गर्न अप्ठ्यारो परेको गाउँपालिकाकी कार्यकारी अधिकृत विष्णुकुमारी लामिछानेले बताइन् । ६ वडा रहेको उक्त गाउँपालिकामा यसअघि २ वडा हेर्दै आएका नासु रमण बराललाई गाउँपालिकाको प्रशासन हेर्न लगाए पनि अहिले उनी ती वडामा फर्केर थप १ गरी ३ वटा वडाको काम एक्लै गरिरहेका छन् । कुल ६ वडामा उनले गाउँपालिकाकै आधा भाग ३, ४ र ५ गरी ३ वडा हेरिरहेका छन् । उनी वडा नम्बर ४ का सचिव हुन् । वडा नम्बर १ र २ मा एकजना र ६ मा अर्को एक जना सचिवले हेर्दै आएका छन् ।सिंगो गाउँपालिकाभित्र २ सय ६० भन्दा बढी योजना रहेको गाउँपालिका अध्यक्ष छुपीमाया गुरुङले बताइन् । मंसिर मसान्तभित्र सबै योजना सम्झौता सक्नुपर्नेमा एक सातायता मात्रै योजना सम्झौता सुरु भएको उनले बताइन् । योजना सम्झौता ढिलो भयो । प्राविधिक छैनन्, उनले भनिन्, हामी पनि नयाँ । कर्मचारी पनि नयाँ भएकाले कहिलेकाहीं समस्या पर्ने गरेको छ । कर्मचारीको अभावमा काम हुन नसकेको उनले स्वीकारिन् । साबिक गौंडा गाविस कार्यालयमा गाउँपालिकाको कार्यालय स्थापना गरिएकाले कार्यालयका लागि ठाउँ अभाव भएको उनले बताइन् । कार्यालयका लागि ठाउँ छैन । अरू शाखा कार्यालय कहाँ कसरी खोल्ने ? अप्ठ्यारो भएको छ उनले भनिन् ।"
सर्वेक्षण सुरु,कञ्चनपुर (कास) नेपाल र भारतको संयुक्त टोलीले सीमास्तम्भ अध्ययन र सर्वेक्षण थालेको छ । कैलाली र कञ्चनपुरमा सीमामा पर्ने डोकेबजारस्थित सीमास्तम्भ १७१ देखि १८४ सम्म अवलोकन गरिएको टोलीमा संलग्न नापी विभागका सर्वेक्षक महादेव भट्टले बताए । उनका अनुसार उक्त क्षेत्रका केही सीमास्तम्भ जीर्ण भेटिएका छन् भने २ सहायक स्तम्भ हराएका छन् । टोलीले डोकेबजारदेखि ब्रह्मदेवसम्मका सीमास्तम्भहरूको अवस्थाबारे अध्ययन गरी प्रतिवेदन तयार गर्नेछ । यसका लागि करिब १ महिना लाग्न सक्ने अनुमान गरिएको भट्टले बताए ।
साना कर्मचारीको ठूलो आम्दानी,"काठमाडौं सर्वोच्च अदालतले गैरकानुनी सम्पत्ति आर्जनको अभियोगमा भ्रष्टाचार मुद्दा खेपेका दुई सरकारी कर्मचारीलाई सफाइ दिएको छ । दुवैलाई भ्रष्टाचारी ठहर गर्ने फैसलाविरुद्ध परेको पुनरावेदनमा सर्वोच्चले विशेष अदालतको निर्णय उल्टयाइदिएको हो । न्यायाधीशद्वय दीपकराज जोशी र दीपककुमार कार्कीको इजलासले मंगलबार अर्थ मन्त्रालयका उपसचिव माधवराज पोखरेल र उनका परिवारविरुद्धको मुद्दामा सफाइ दिएको हो । मंगलबार नै न्यायाधीशहरू पुरुषोत्तम भण्डारी र डम्बरबहादुर शाहीको इजलासले भूमिसुधार तथा व्यवस्था मन्त्रालयका नासु दुर्गाबहादुर कार्की र उनका नातेदारविरुद्धको मुद्दामा विशेष अदालतको फैसला उल्टाउँदै आरोपितहरूलाई सफाइ दिएको हो । फैसलाको पूर्ण पाठ तयार भएपछि मात्रै सफाइको कारण र आधार विस्तृतमा खुल्नेछ । अख्तियार दुरुपयोग अनुसन्धान आयोगले पोखरेलविरुद्ध १ करोड ४३ लाख रुपैयाँ गैरकानुनी रूपमा आर्जन गरेको आरोपमा भ्रष्टाचार मुद्दा लगाएको थियो । कुल १ करोड ८७ लाख रुपैयाँ बराबरको सम्पत्ति देखिएको भन्दै अख्तियारले त्यसमध्ये ४३ लाख ४५ हजार रुपैयाँ मात्रै वैध आर्जन भएको दाबी गरेको थियो । अख्तियारले पोखरेलसहित उनकी पत्नी मीना र छोरा विदुरलाई पनि प्रतिवादी बनाएको थियो ।यस्तै कार्कीमाथि १ करोड ७ लाख रुपैयाँ गैरकानुनी आर्जनको अभियोग थियो । विभिन्न सरकारी निकायमा रहँदा ६ लाख ४२ हजार रुपैयाँ तलबबापत आर्जन गरेका कार्कीले ससुराको सहयोगले सम्पत्ति जोडेको बयान दिएका थिए । अनुसन्धानका क्रममा उनका ससुरा पूर्वमन्त्री एवं सांसद तथा समाजकल्याण परिषद्का उपाध्यक्ष बद्रीनारायण बस्नेतसमेत तानिएका थिए । विशेष अदालतबाट २०६६ माघ र फागुनमा दुवै भ्रष्टाचार मुद्दा फैसला भई किनारा लागेको थियो । ०६७ भदौ र कात्तिकमा दुवै मुद्दा पुनरावेदनका लागि सर्वोच्च आइपुगे । दुवै मुद्दामा ४५ पटकभन्दा बढी तारिख तोकिए भने पोखरेलको मुद्दा २० पटकभन्दा बढी इजलासमा परेको छ । कार्कीको मुद्दा अझै बढी इजलासमा पुग्दै सर्दै गरेको देखिन्छ । दुवै मुद्दा ०६९ सालपछि अंग पुगेको स्थितिमा थिए । आरोपितका कानुन व्यवसायीले पटकपटक दुवैथरी मुद्दा स्थगित गराएका थिए ।माधव पोखरेल : ०२८ सालको टयुसन फी पाँच हजार अर्थ मन्त्रालयका तत्कालीन सहसचिव जनार्दन शर्मामाथि गैरकानुनी सम्पत्ति आर्जनको अभियोगमा अख्तियारमा अनुसन्धान भइरहेको थियो । सिंगापुर एयरलाइन्सबाट काठमाडौं आइरहेका कोरियाली दूतावासका कर्मचारीले अवैध रूपमा सुन ल्याएको विषयमा सुराकी खर्चमाथि अनुसन्धानका क्रममा पोखरेलसमेत तानिए । अख्तियारले पोखरेलमाथि अनुसन्धान थाल्यो, उनको घरमा छापा मार्यो । उनको अस्वाभाविक र उच्चस्तरको जीवनयापन देखिएको भन्दै अख्तियारले गैरकानुनी सम्पत्ति आर्जनमाथि अनुसन्धान थाल्यो । अख्तियारको बरामदी मुचुल्काका तीन तलाको रंगरोगनयुक्त घर, कार्पेट बिछयाइएको र ठाउँठाउँमा गलैंचा बिछयाइएको, कलात्मक रूपको ढोका भएको, घरमा टीभी, डेक, सोफा, गलैंचासमेतका यथेष्ट सामानहरू रहेको, घरमा यथेष्ट फर्निचरका विभिन्न सामानहरू भएको, भान्साकोठामा र्याक तथा र्याकमा समेत यथेष्ट सामानहरू रहेको, विभिन्न बैंकका चेक बुक, पास बुकसमेत बरामद भएको, विभिन्न जग्गाहरूका जग्गाधनी प्रमाणपुर्जा बरामद भएको, नेपाल बैंक लिमिटेडमा लकर भएको भनी उल्लेख छ ।०२७ सालमा ओखलढुंगा मामखा विद्यालयमा करिब चार वर्ष पढाएका उनले पछि यातायात संस्थानमा काम गरे भने ०५१ सालमा उपसचिवमा बढुवा भए । उनीमाथि अनुसन्धान हुँदा अख्तियारले ०५९ असोज १६ गते उनको लकर रोक्का राख्न पत्र पठाएको थियो । पत्र पुग्नुभन्दा करिब चार घण्टापहिले नै उनले रकम निकालेको भनी नेपाल इन्भेस्टमेन्ट बैंकको नायब महाप्रबन्धक भरतलाल वज्राचार्यले बयान गरेका थिए । स्टयान्डर्ड चार्टर्ड बैंकमा समेत सोही घटना दोहोरियो । मीना पोखरेलका नाममा रहेको १२ आना क्षेत्रफलमा बनेको घरमा सजावटका सामान मात्रै ३८ लाख १३ हजार रुपैयाँको रहेको उल्लेख गरेको अख्तियारले ०५४ साल मंसिरमा उक्त घर बनिसकेको जनाएको छ तर विशेष अदालतले भने पहिले नै उक्त घर निर्माण भएको तथ्य स्वीकार गर्यो । घर निर्माणको मिति पुरानो हँुदा आरोपितहरूलाई कम खर्चमा निर्माण भएको देखाउन सकिन्छ भने भाडाबापतको आर्जनलाई समेत जोड्न सहज हुन्छ । पोखरेलकै नाममा विभिन्न ठाउँमा करिब ४५ लाख रुपैयाँको जग्गा रहेको अख्तियारको दाबी थियो । उनले ०२८ सालमा अंशबन्डा हुँदा जम्मा ४ सय रुपैयाँ बराबरको सम्पत्ति पाएका थिए । जबकि अंशबाट मात्रै करिब ५८ तोला सुन र दुई किलो चाँदी पाएको उनको दाबी थियो । तर, अंशबन्डाको कागजातमा त्यो उल्लेख छैन, अख्तियारको आरोपत्रमा उल्लेख छ । पोखरेलले ०२८ सालको अंशबन्डामा नै ६० हजार रुपैयाँ पाएको दाबी गरेका थिए । उनले विभिन्न समय बाबु र आफन्तबाट सहयोग र बकस पाएको समेत दाबी गरेका छन् । उनले पत्नीका नाममा ०४४ सालमै बारामा ४ बिघा १० कट्ठा जमिन खरिद गरेका थिए । प्रतिरक्षाका क्रममा भने उनले करिब १० लाख रुपैयाँ घरभाडामार्फत आर्जन भएको दाबी गरेका थिए । उनले ०२८ सालमा ओखलढुंगामा प्रधानाध्यापक भएर पढाउने क्रममा साढे २२ हजार तलब बुझेको र त्यतिबेला नै ५ हजार टयुसन फी पाएको दाबी गरेका छन् । अख्तियारले सम्पत्ति विश्लेषण गर्दै पोखरेलको घरमा लगानी भएकोमध्ये ३८ लाख रुपैयाँ स्रोत नखुलेको दाबी गरेको थियो । रुम्जाटरलगायत काठमाडौं, मोरङ र सुनसरीमा रहेका जग्गासमेत गैरकानुनी आर्जनबाट खरिद भएको अख्तियारको दाबी थियो । विशेष अदालतका अध्यक्ष गौरीबहादुर कार्की र सदस्य ओमप्रकाश मिश्रको संयुक्त इजलासले पोखरेलले घर निर्माणमा ५ लाख २२ हजार रुपैयाँ अवैध आर्जन परेको ठहर्यायो । उनले सम्पत्ति न्यायिक जाँचबुझ आयोग गठन भएपछि २८ लाख ९५ हजार रुपैयाँ झिकेको र पछि घर खानतलासीका क्रममा ९ लाख झिकेको फैसलामा उल्लेख छ । फैसलामा भनिएको छ, रकम झिकेपछि घर निर्माण कार्य गरेको नदेखिएको र कसैलाई तिरेको भन्ने प्रमाण पेस गर्न नसकेकाले ३७ लाख ३५ हजार ७ सय ५० रुपैयाँ प्रतिवादीको सम्पत्तिको बिगोमा समावेश गर्नुपर्ने देखियो । पोखरेलले १ लाख रुपैयाँ स्वयंकर घोषणा गरेका थिए, जसलाई विशेष अदालतले वैध आर्जनका रूपमा स्विकारेको थिएन । तत्कालीन अर्थमन्त्री रामशरण महतले घोषणा गरेको यो विवादास्पद कार्यक्रममा आर्जनको घोषणा गरी कर तिरे त्यसको स्रोत नखोजिने उल्लेख थियो । तर, पछि सर्वोच्चले त्यसलाई अस्वीकार गरेको थियो । पोखरेलको जग्गामा भएको लगानीमध्ये १७ लाख ४० हजार रुपैयाँ वैध नदेखिएको विशेषले फैसलामा उल्लेख गरेको थियो । उनले सरकारी सेवाबाट १० लाख ६ हजार रुपैयाँ मात्रै आर्जेका थिए । विशेषले ७७ लाख ३९ हजार रुपैयाँ मात्रै पोखरेल र उनको परिवारको आर्जन मान्दै त्यसमध्ये ४१ लाख ४६ हजार रुपैयाँ मात्र वैध भएको ठहर्याएको थियो । साथै ३५ लाख ९२ हजार रुपैयाँ भ्रष्टाचार गरेको ठहर गर्दै पोखरेललाई एक वर्ष कैदको सजाय सुनाएको थियो । त्यसमध्ये ३ महिना १८ दिन भने उनी थुनामा बसिसकेका थिए । उनीहरूलाई ०६६ फागुन २५ गते विशेषले फैसला सुनाएको थियो ।दुर्गाबहादुर कार्की : २० लाख कमाएका ससुराले ५० लाख दिएभूमिसुधार तथा व्यवस्था मन्त्रालयका नासु भएर विभिन्न मालपोत अड्डा पुगेका थिए कार्की । सधैं कमाउ अड्डामा बस्ने उनी गैरकानुनी रूपमा नागरिकता वितरण गरेको आरोपमा मुछिए । अख्तियारको आरोपपत्रअनुसार जिल्ला प्रशासन कार्यालय काठमाडौंमा नायब सुब्बा पदमा कार्यरत रहँदा दुर्गाबहादुर कार्कीमाथि नेपालीमूलका भारतीय नागरिकलाई नागरिकता तथा राहदानी दिलाई गैरकानुनी रूपमा सम्पत्ति आर्जन गरेको भनी हिमाल मासिकमा प्रकाशित भएको समाचारका आधारमा अनुसन्धान सुरु भएको हो ।अख्तियारले उनी, पत्नी इरासहित नातेदारहरू युवराज कार्की, पदम कार्की, अजित कार्की, इन्द्रबहादुर कार्की र मानबहादुर कार्कीलाई विपक्षी बनाएको थियो । उनले सम्पत्ति न्यायिक जाँचबुझ आयोगमा ३८ लाख ५१ हजार रुपैयाँको सम्पत्ति पेस गरेका थिए । त्यसमध्ये ३५ लाख ४२ हजार रुपैयाँको सम्पत्ति स्रोत नखुलेको भनी सम्पत्ति छानबिन आयोगले प्रतिवेदन दिएको थियो । त्यस क्रममा उनका ससुरा बद्रीनारायण बस्नेतसमेत छानबिनमा तानिएका थिए । बस्नेत सांसद, मन्त्री र समाज कल्याणपरिषदको उपाध्यक्षसमेत भएका थिए । ०३७ फागुनमा मालपोत कार्यालय सप्तरीबाट जागिर सुरु गरेका कार्की पछि अध्यागमन, गृह, प्रहरी किताबखाना, जिल्ला प्रशासन हुँदै फेरि मालपोत पुगेका थिए । ०५७ चैत १२ गते श्रीमतीका नाममा बैंक खाता खोलेका उनले एक वर्षको अवधिमा मौज्दात ४२ लाख ४४ हजार पुर्याएका थिए ।उनले उक्त रकम राजनीति गर्ने ससुरा बद्रीनारायणले पटकपटक छोरीलाई राख्न दिएको बयान दिएका छन् । उनले आफैंले प्रयोग गरेको मोटरसाइकल सासूले छोरीलाई दाइजो दिएको बताएका छन् । काठमाडौंको दुईवटा घरमध्ये एउटा घर एकासगोलको आर्जनबाट बनाएको हो, उनकी पत्नीले बयानमा भनेकी छन्, अर्को घर बुबा बद्रीनारायण बस्नेतले खरिद गरिदिनुभएको हो । सगोलको घरमा बस्ने वातावरण बिग्रेको हुनाले बुबाले किन्नुभएको घरमा बस्न थालेका हौं । उनले आफूसँग पेवाको १० तोला सुन रहेको बताएकी थिइन् । कार्कीले पनि आफूसँग ५० तोला सुन र २ सय तोला चाँदी रहेको उल्लेख गरेका थिए । बयानमा उनले उक्त सुन बुहारीहरूको समेत रहेको उल्लेख गरेका थिए । विभिन्न सरकारी निकायमा रहँदा ६ लाख ४२ हजार रुपैयाँ तलबबापत आर्जन गरेका कार्कीले कतिपय आर्जन ससुराको सहयोगले सम्भव भएको बयान दिए । बयानमा बद्रीबहादुरले भनेका थिए, म राजनीतिक व्यक्ति हुँ । राजनीतिकर्मीको साथीभाइ, व्यापारी उद्योगपतिहरूले पनि सहयोग गरेको हुन्छ । कसले गर्यो भनेर नाम खुलाउन नैतिकताले मिल्दैन । संसद् सचिवालयबाट आम्दानी विश्लेषण गर्दा उनले करिब १० लाख १० हजार रुपैयाँ आर्जन गरेको विवरण खुल्यो । समाजकल्याण परिषद्मा पनि उनले १० लाखको हाराहारी आर्जन गरेका थिए । तर उनले सवारीसाधनमा मात्रै १७ लाख ३१ हजार खर्च गरेका थिए । अर्को गाडी खरिद खर्चसमेत जोडदा ३१ लाख ७१ हजार पुगेको थियो । अख्तियारले पूर्वमन्त्री बस्नेतले बयानमा उल्लेख गरेको करिब ४२ लाख बराबरको सम्पत्ति छोरी तथा ज्वाइँलाई दिने हैसियत देखिँदैन भनी विश्लेषण गरेको छ । अख्तियारले आरोपपत्रमा भनेको छ, यसबाट भ्रष्टाचार गर्नेलाई उन्मुक्ति दिन झूटा विवरण लेखाएको भन्ने देखिन आयो । आफूले दुइटा गाडी निकै कठिनतासाथ खरिद गरेको देखिएको भन्दै छोरीज्वाइँलाई घर किनिदिएको विवरण पत्यारिलो नभएको अख्तियारको त्यति बेलाको दाबी थियो । विशेषले ५० लाख रुपैयाँको घर दुर्गाबहादुरले नै खरिद गरेको र त्यो वैध आर्जन नभएको ठहर्यायो । साथै, फैसलामा एक लाख ८ हजारमा काठमाडौंको तत्कालीन सरस्वती गाविसको जग्गालाई १३ लाख ४० हजारमा बेचिएको भन्ने दाबीसमेत अस्वीकार गर्यो । बद्रीनारायणले छोरीको खातामा रकम राखिदिएको तथ्य भने विशेष अदालतले स्वीकार गर्यो । विशेषले जग्गामा ३७ लाख २४ हजार, घर निर्माणमा ११ लाख ६१ हजार र खातामा लुकाएको भनी १० लाख ७६ हजार रुपैयाँ र कर्जा लिने क्रमको ८ लाखसहित कुल ६७ लाख ६२ हजार ६ सय ८६ रुपैयाँ सम्पत्तिका रूपमा विश्लेषण गरी त्यसमध्ये ३२ लाख २५ हजार रुपैयाँलाई वैध मान्यो । ३५ लाख ३६ हजार रुपैयाँलाई गैरकानुनी रूपमा आर्जन गरेकाले भ्रष्टाचार ठहर गर्दै एक वर्ष कैद सजाय फैसला गरेको थियो ।"
सरकारी पैसा वाणिज्य बैंकमा सार्ने तयारी,"काठमाडौं राष्ट्र बैंकमा खोलिएका सरकारी खातामा रहेको पैसा वाणिज्य बैंकहरूमा स्थानान्तरण गर्ने तयारी भएको छ । उद्योगी व्यवसायी र बैंकहरूको आग्रहमा सरकारले आफ्नो ढुकुटीमा रहेकोमध्ये केही रकम वाणिज्य बैंकहरूमा पठाउन लागेको हो । उक्त रकम कुन विधि र प्रक्रियामार्फत पठाउने भन्ने सम्बन्धमा गृहकार्य भइरहेको अर्थसचिव शंकरप्रसाद अधिकारीले बताए । वित्तीय प्रणालीमा देखिएको तरलता अभावको समस्या व्यवस्थापनका लागि यस्तो तयारी भएको हो, उनले भने, पैसा कसरी पठाउने सम्बन्धमा प्रतिवेदनको सुझाव आएपछि टुङ्गो लाग्छ । सरकारले यस्तो तयारी गरे पनि यो समस्या समाधानको भरपर्दो उपाए नभएको र दीर्घकालमा मुलुकको हितमा नहुने अर्थविद्हरूले जनाएका छन् । गत सातासम्म सरकारी खातामा करिब ३ खर्ब २८ अर्ब रुपैयाँ छ । सरकारी रकम कसरी बैंकहरूमा कसरी पठाउने भन्ने सम्बन्धमा सुझाव दिन अर्थ मन्त्रालयका सहसचिवको नेतृत्वमा एक समिति बनेको छ । समितिले आइतबार प्रतिवेदन बुझाउनेछ । अहिले वित्तीय प्रणालीमा देखिएको तरलता अभावको समस्या सम्बोधनका लागि अल्पकालीन प्रकृतिको उपाय निकाल्ने र बिस्तारै दीर्घकालीन उपायहरू पनि खोजी गर्दै जाने अर्थसचिव अधिकारीले बताए । पहिले तत्कालको समस्या समाधान गरौं, उनले भने, त्यसपछि दीर्घकालका बारेमा सोचौंला । तरलता अभाव भएकाले ब्याजदर आकासिएकाले त्यो नियन्त्रणका लागि भन्दै गत साता उद्योगी व्यवसायी र बैंकहरूले राष्ट्र बैक, अर्थ मन्त्रालय र प्रधानमन्त्री कार्यालय पुगेर आग्रह गरेका थिए । ब्याजदर उच्च रहँदा लगानी निरुत्साहित हुने, बजार मूल्य आकासिने र यसले समग्र अर्थतन्त्रमा नकारात्मक प्रभाव पार्ने भन्दै सरोकारवालाहरूले सरकार र राष्ट्र बैंकलाई गुहारेका थिए । सरकारी ढुकुटीमा रहेको पैसा बैंकमा आउने व्यवस्था गर्न र संस्थागत निक्षेपकर्ताको निक्षेपको ब्याजमा सीमा तोक्न आग्रह गरेका हौं, एक बैंकरले भने । केही सातायता तरलता अभाव भएको भन्दै बैंकहरूले धमाधम निक्षेपको ब्याजदर बढाएका छन् । गत सातासम्म मुद्दति निक्षेपको ब्याज १३ प्रतिशतमाथि पुगिसकेको थियो । यही कारण बैंकहरूले नयाँ निक्षेपलाई ११ प्रतिशतभन्दा बढी ब्याज नदिने भद्र सहमति पनि गरे । खासमा पुस मसान्तमा करबापत ठूलो रकम सरकारी खातामा जाने र यही समयमा अदालतले ऐनसेललाई लाभांश लैजान बाटो खोलिदिएकाले बैंकहरू अत्तालिएका हुन् । आयकर र ऐनसेलको लाभांश एकैपटक बाहिरिने देखियो, एक बैंकरले भने, एकैपटक ठूलो रकम बाहिरिंदा प्रणालीमा समस्या आउने देखिएकाले व्यवस्थापन गर्न सरकारलाई आग्रह गरिएको हो ।गत साता नेपाल उद्योग परिसंघले पनि सरकारसमक्ष तरलता व्यवस्थापनका लागि आग्रह गरेको थियो । ब्याजदर धेरै माथि पुगेकाले सर्वसाधारण मर्काका परेको भन्दै परिसंघले समस्या समाधान गर्न भनेको हो । सरकारी ढुकुटीमा रहेको पैसा बैंकहरूमा सार्नु तरलता व्यवस्थापनको एउटा विकल्प रहे पनि त्यो दीर्घकालीन समाधान भएको अर्थविद् केशव आचार्यले बताए । अन्य राष्ट्रहरूमा तरलता व्यवस्थापनका लागि यस्ता अभ्यास रहे पनि अहिले मुलुकको शोधनान्तर चापमा रहेको समयमा उपयुक्त विकल्प नभएको उनको भनाए छ । सरकारलाई तत्काल पैसा चाहियो भने के गर्ने ? उनले प्रश्न गरे, सरकारलाई चाहियो भने उसले त उठाइहाल्छ, फेरि बैंकमा तरलता अभाव हुन्छ, ब्याजदर बढ्छ, यसको समाधान के ? अर्कोतर्फ बैंकहरू सरकारको अर्बौं रकममा खेल्न चाहेपछि स्वेच्छाचारिता बढ्ने उनको भनाइ छ । यस्तो अवस्थामा बैंकहरूबीच प्रतिस्पर्धा घट्ने भएकाले ससाना निक्षेपकर्ता मारमा पर्छन् । ठूलो रकम सरकारबाटै आएपछि बैंकहरूले सर्वसाधारणलाई कस्तो व्यवहार गर्लान् ? उनले भने, यसकारण यो समस्या समाधानको दिगो विकल्प होइन । बैंकहरूको बदमासीकै कारणले तरलता अभाव रहेकाले उनीहरूलाई सुधार्न पहल गरिनुपर्ने उनको भनाइ छ । तरलता अभाव हुनुमा बैंकहरूको ठूलो बदमासी छ, उनले भने, उनीहरूमा २ महिनाको पनि दूरदृष्टि देखिएन । उनीहरू मुनाफामुखी भए । लक्ष्य पूरा गर्न जे गर्न पनि पछि नपर्ने देखिए । तरलता व्यवस्थापनका लागि सरकारले आफ्नो ढुकुटीको पैसा बैंकहरूमा गएपछि त्यसले आयात बढाउने भएकाले शोधनान्तरमा प्रतिकूल प्रभाव पार्ने आचार्यको भनाइ छ । बैंकहरूको निक्षेपको अधिकांश हिस्सा आयात वृद्धिमा प्रयोग भइरहेको छ, उनले भने, शोधनान्तर दबाबमा रहेको अवस्थामा आयात झनै बढदा मुलुकका लागि राम्रो हुँदैन । यद्यपि सरकारले बैंकहरूलाई दिने रकम व्यवस्थापन (उपयोग) का लागि निश्चित मापदण्ड बनाउनुपर्ने उनको सुझाव छ । सरकारले बैंकहरूमा पठाएको रकम उत्पादनमूलक क्षेत्रभन्दा बाहिर प्रयोग गर्न नपाउने भन्ने निर्देशन राष्ट्र बैंकमार्फत आउनुपर्छ, उनले भने, अन्यथा बैंकहरूले फेरि मनपरि कर्जा विस्तार गर्छन् र १२ महिनापछि फेरि समस्या आउँछ । यसकारण सरकारले बजारमा पठाउने पैसाको अधिकतम सदुपयोगका लागि अनुत्पादक क्षेत्रमा प्रवाह गर्न नपाउने व्यवस्था गर्नुपर्ने उनको सुझाव छ ।"
मकैको बिउमा गुल्मी आत्मनिर्भर,"गुल्मी किसान आकर्षित भएपछि मकैको बिउमा जिल्ला आत्मनिर्भर बनेको छ । कृषि सहकारी र बिउ उत्पादन समूहले मकैसहित धान, गुहँ, बोडीलागयतका खाद्यान्न बालीका बिउ व्यावसायिक उत्पादन गर्दै आएका छन् ।झन्डै ८५ हजार ६ सय हेक्टर खेतीयोग्य जमिनमध्ये ३२ हजार ८ सय ३० हेक्टर जमिनमा मात्र खेती हुने गरेको छ । सबैभन्दा बढी जमिन २३ हजार ९ सय ६५ हेक्टर क्षेत्रफलमा मकै उत्पादन हुँदै आएको छ । त्यसका लागि १ सय २० टन मकैको बिउ आवश्यक पर्नेमा जिल्लामा ३ सय २ मेट्रिक टन उत्पादन हुन थालेको हो । किसानले वार्षिक झन्डै १ सय ८० मेट्रिक टन बिउ बिक्री गर्दै आएको वरिष्ठ कृषि विकास अधिकृत चक्रपाणि पन्थीले बताए ।हामी मकैको बिउ उत्पादनमा आत्मनिर्भर बनेका छौं, उनले भने, जिल्लामै ७ प्रकारका बिउ उत्पादन भैरहेका छन् । जिल्लामा खपत भएर बाँकी बिउ अर्घाखाँची, पाल्पा, सुर्खेत, तनहुँ, सल्यानलगायतका जिल्लातर्फ जाने गरेको उनले बताए । किसानले देउती, मनकामना ३, रामपुर कम्पोजिट ९, मनकामना ६, रेसुंगा कम्पोजिट, गुल्मी २, मनकामना ५ र अरुण २ नामका मकैका बिउ उत्पादन गर्दै आएका छन् । तीमध्ये रेसुंगा कम्पोजिट र गुल्मी २ जिल्लामै विकास गरिएका बिउ हुन् ।बिउ उत्पादनका लागि कार्यालयले पुर्कोटदह, थानपती, बम्घा, रेसुंगा नगरपालिका, गौंडाकोट, भनभने, हर्दिनेटा, दरबारदेविस्थान र दिगामलाई विशेष पकेट क्षेत्र निर्धारण गरी कार्यक्रम गर्दै आएको छ । त्यसमा किसानका लागि उन्नत बिउबिजन कार्यक्रमले सहयोग गरिरहेको कृषि प्रसार अधिकृत रणबहादुर महतोले बताए । महतोका अनुसार सबैभन्दा बढी थानपतीको पानीटंकी जैविक बहुउद्देश्यीय कृषि सहकारीले १७ हेक्टर क्षेत्रफलमा वार्षिक ३० टन बढी मकैको बिउ उत्पादन गर्दै आएको छ ।सहकारीकी अध्यक्ष दुर्गा ज्ञवालीका अनुसार उनीहरूले मनकामना ३, मनकामना ६ र रामपुर कम्पोजिट ९ उत्पादन गर्दै आएका छन् । हामीले गत वर्ष प्रतिकिलो ५२ रुपैयाँका दरले २१ क्विन्टल बिउ बिक्री गर्यौं, उनले भनिन्, यो वर्ष ५ हेक्टर थप गरेर १७ हेक्टरमा मूल बिउ नै उत्पादन सुरु गरेका छौं । बिउ उत्पादन गर्ने गरेका किसानलाई राष्ट्रिय मकै बाली कार्यक्रम रामपुर चितवनले पनि सहयोग गर्ने गरेको छ । थानपतीमा उत्पादन भएको बिउ पोखराको लुम्लेसहित पाल्पा, स्याङ्जा, गोरखा, सल्यानलगायतका जिल्लामा पुग्ने गरेको छ ।बम्घाको सिजर्नशील बहुउद्देश्यीय महिला कृषक सहकारीले वार्षिक २५ मेट्रिक टन, पुर्कोटदहको कंकेदेउराली मकै बिउ उत्पादन कृषक सहकारीले २३ मेट्रिक टन उत्पादन गर्ने गरेका छन् । जिल्लामा १० मेट्रिक टनभन्दा बढी बिउ उत्पादन गर्ने सहकारी १४ छन् । जिल्लाभर मकै, गहुँ, धान र लहरेबाली बोडीको बिउ उत्पादन गर्ने कृषि सहकारीको संख्या २८ पुगेको उद्योग वाणिज्य संघको लगानीद्वारका कार्यक्रम प्रमुख दामोदर पोखरेलले बताए । बिउ उत्पादनमा अनुदान र प्राविधिक सहयोगले किसान आकर्षित हुन थालेका छन्, उनले भने, बजारीकरणमा अझै केही समस्या छ । किसान र व्यवसायीबीच समन्वय अभाव र पहुँचको समस्याले किसानले उत्पादन लागतअनुसार मूल्य नपाउने समस्या रहेको उनले बताए ।छिमेकी देशमा सस्तो मूल्यमा बिउ उत्पादन हुनु, भौगोलिक विकटता, बजारको समस्या, उत्पादन लागत बढी हुनु, किसानलाई ज्ञान र सामग्रीको अभावले पनि उत्पादनमा असर गरिरहेको भए पनि बाली बिमा तथा उत्पादनमा आधारित अनुदानलगायत स्थानीय तहबाटै किसानमुखी कार्यक्रम तयार हुँदा उत्साह बढ्दै गएको कृषि कार्यालयका महतोले बताए । केही चुनौती र समस्या छन्, उनले भने, प्रत्यक्ष लाभ पुग्ने कार्यक्रमले किसान थप उत्साहका साथ उत्पादनमुखी बन्दै छन् । मकैसँगै धान, गहुँ, कोदो, तोरी, बढी सिमी, केराउको पनि बिउ उत्पादन हुँदै आएको कार्यालयले जनाएको छ ।"
तरकारीबाट घरखेत,"कपिलवस्तु कपिलवस्तु नगरपालिका ४ महुवाकी प्रभावती मुराउको दिन आजभोलि खेतमै बित्छ । अहिले उनी ८ कठ्ठामा तरकारी खेती गर्दै सजिलै घरखर्च जुटाई बचत गर्दै आएकी छन् । उनीजस्तै महुवाकी सवारी धोवीले तरकारी बेचेर माटोको घरलाई २ कोठे पक्की घरमा स्तरोन्नति गरिन् । उनी तरकारी स्याहार गर्दै खेतमा हुन्छिन्, श्रीमान् बेच्न बजार पुग्छन् । सदरमुकाम तौलिहवासँगै सटेको महुवाका महिला तरकारी खेती गर्दै राम्रो आयआर्जन गर्दै आएका छन् । घुम्टोभित्र बस्ने उनीहरूले व्यावसायिक तरकारी खेती गरेका छन् । घर खर्च टार्दै बचतसमेत गरेका छन् । दुई वर्षदेखि खेती गर्दै आएका उनीहरू घर घडेरी र खेतसमेत किनेका छन् । छोरीछोरी पढाएका छन् । कच्ची घर पक्की बनाएका छन् ।त्यहाँका महिला महुवा सशक्तीकरण स्वावलम्बन समूह गठन गरी व्यावसायिक तरकारी खेतीमा सक्रिय छन् । गरिब विपन्न गाउँलेको जीवनस्तर कसरी उकास्न सकिन्छ भनेर छलफल गरे । समस्या पहिल्याए । सबैभन्दा पहिले आयआर्जनमै लाग्नुपर्छ भनेर महिलाहरू तरकारी खेती गर्न लागे । उनीहरूले तालिम लिए, रोगव्याधिबारे सचेत बने । अग्रसर बने, तरकारी खेती गर्न कस्सिएर । श्रीमान्लाई बजार व्यवस्थापनमा लगाए । महिलाहरूले गाउँकै मुहार फेरेका छन्, अहिले । समूहमा आबद्ध २५ महिला आजआर्जनमा लागेका छन् । अन्यले अर्को व्यवसाय गरेका छन् । २ महिलाले पसल, २ महिलाले भैंसी, २ महिलाले कुखुरा र एक एक महिलाले एग्रोभेट पसल र बाख्रापालन गरेर घरगर्जो टार्दै बचत गर्छन् । सबै महिला मुस्किलले नाम मात्र लेख्न सक्छन् । तर तरकारी र व्यवसायको कुरा गर्दा उनीको ज्ञान अब्बल छ । तरकारीको बिउ बजारबाट आफैं किनेर ल्याउँछन् । रोगव्याधि र कीरा नष्ट गर्न घरेलु विषादी बनाउँछन् । अधिकांशले घरमै पालेको चौपायाको मल बनाएर प्रयोगमा ल्याउँछन् । नजानेको कुरा कृषि प्राविधिकलाई सोध्छौं कृषक प्रभावती मुराउले भनिन् । उनीहरूको कुरा सुनेर आफैं निर्णय लिन्छौं । महिलाले उत्पादन गरेका तरकारी श्रीमान्ले बजारबजार लगेर बेच्छन् । महिलाले नै घर व्यवहार गर्छन् । वर्षाको बेला असारदेखि भदौ असोजसम्म तरकारी लगाउँदैनन् । गर्मी र जाडोमा दुई सिजन तरकारी उत्पादन गर्छन् । जाडोका बेला आलु, गोलभेंडा, पातगोभी र फूलभोगी, भान्टा र हरियो सागहरू लगाउँछन् । गर्मीमा करैला, काँक्रो, भिन्डी, टमाटर, लौका, तरोई र घिरौंलालगायतका तरकारी लगाउँछन् । तरकारी खेती गर्ने सबै स्वरोजगार छन् । ऋण खोज्न साहुकहाँ जानु पर्दैन । २ वर्षअघि २ कठ्ठामा तरकारी खेती गर्थें, प्रभावती मुराउले भनिन्, अहिले ८ कठ्ठामा गर्छु । तरकारीकै आम्दानीले ५ लाख भारुमा ४ कठ्टा खेत किने, उनले भनिन्, १२ जनाको परिवार सजिलै पालेको छु । ३ छोरा छोरी र नातिनालाई पढाएको छु । उनले भनिन्, मोटरसाइकल किन्ने धोको पूरा गर्न थालेको छु । तरकारीको आम्दानीबाट निकै खुसी छु, सवारी धोवीले भनिन्, वर्षकै ढाई लाखभन्दा बढी आम्दानी हुन्छ । त्यसैबाट यो वर्ष ४ कठ्ठा खेत किनें, अँधियामा खेत गर्ने मान्छे मालिक बने । पहिला २ कठ्ठामा तरकारी लगाउँथें । उनले भनिन्, राम्रो हुन थालेपछि ६ कठ्ठामा गर्न थालेको छु । उता उर्मिला कोरी पनि तरकारीको आम्दानीबाट २ तले घर बनाइन् । भुइँतलमा एक तला थप्दा निकै सन्तुष्ट छु, उनले भनिन् । समूहबाट १० हजार ऋण लिएर तरकारी खेती गरेकी उनले सबै ऋण तिरेर २ लाख बढी बचाएको बताइन् । त्यसैबाट ३ छोरीको विवाह गरे, पक्की शौचालय पनि बनाए, उनले भनिन् ।"
धनुषा माछाको सुपरजोन,"जनकपुर (कास) माछा उत्पादनमा आत्मनिर्भर बन्दै गएको धनुषा शुक्रबारदेखि विधिवत् माछाको सुपरजोन घोषणा भएको छ । माछागाउँको रूपमा चिचिने ननुपटी नजिककै सहिदनगर यदुकुहामा आयोजित कार्यक्रममा कृषि विकासमन्त्री रामकृष्ण यादवले उक्त घोषणा गरेका हुन् ।प्रधानमन्त्री कृषि आधुनिकीकरण परियोजना, कार्यान्वयन एकाइद्वारा यदुकुहामा आयोजित परियोजनाको कार्यक्षेत्र शुभारम्भ तथा अभिमुखीकरण कार्यक्रममा यादवले उक्त घोषणा गरेका हुन । परियोजनाअन्तर्गत राष्ट्रिय प्राथमिकता र स्थानीय सम्भाव्यताका आधारमा तोकिएको पूर्वाधारहरू भएको र तोकिएको बालीवस्तुमा न्यूनतम १ हजार हेक्टरमा सञ्चालन भएको बृहत् व्यावसायिक कृषि उत्पादन तथा औद्योगिक केन्द्रका रूपमा सुपरजोन घोषणा गर्न सक्ने प्रावधान छ । धनुषामा १ हजार हेक्टरभन्दा बढी क्षेत्रफलमा माछा उत्पादन हुन्छ । खासमा पूर्वी धनुषाको ननुपटी, यदुकुहा, सबैला, रघुनाथपुर, मध्यधनुषाका बघचौडा, कठपुल्ला, हंसपुर, उत्तरी पश्चिमी धनुषाको महेन्द्रनगर, बटेश्वर तथा दक्षिणी धनुषाका नगराइन, लगमा, मुखियापटी मुसरनियालगायतका गाउँहरू माछा उत्पादनका लागि प्रख्यात हुन् । धनुषा धान उत्पादन जोन पनि हो । ५ सय हेक्टर जग्गामा एउटै बाली वा वस्तुको संस्थागत उत्पादन हुने क्षेत्रलाई जोन गर्न सक्ने प्रावधान परियोजनामा छ ।"
उतारचढावसहित बढ्यो नेप्से,"काठमाडौं यो साता उतारचढावसहित सेयर बजार परिसूचक नेप्से बढेको छ । आइतबार र मंगलबार परिसूचक घट्यो । सोमबार, बुधबार र बिहीबार परिसूचक बढ्यो । साप्ताहिक रूपमा समग्र नेप्से परिसूचक ९०५ अंकले बढ्यो । पहिलो दिन (आइतबार) को तुलनामा भने नेप्से परिसूचक ३३२५ अंकले बढेको देखिन्छ । आइतबार १ हजार ३ सय ९०५८ मा रहेको नेप्से बिहीबार १ हजार ४ सय २३८३ अंकमा बन्द भएको छ । साताभर पाँचै दिन सेयर बजार खुला रह्यो । विगतका सातामा जस्तै यो साता पनि कुल कारोबारमा सबैभन्दा बढी हिस्सा बंैकिङ समूहको रह्यो । साताभर २ अर्ब ७० करोड ७१ लाख रुपैयाँ बराबरको सेयर कारोबार भएको छ । त्यसको ४०३३ प्रतिशत हिस्सा बैंकिङ समूहको छ । यद्यपि गत साताको तुलनामा बैंकिङ समूहको कारोबार हिस्सा घटेको हो । गत साता कुल कारोबारमा बैंकिङ समूहको हिस्सा ४५३६ प्रतिशत थियो । पछिल्ला दिनहरूमा सेयर बजारको वृद्धिसँगै वाणिज्य बैंकका सेयरमा लगानीकर्ताको आकर्षण बढदै गएको छ । गत साताको तुलनामा यो साता बैंकिङ समूहको कारोबार हिस्सामा कमी आए पनि लगानीकर्ताको आकर्षण घटेको छैन । यही कारण कुल कारोबारमा यो समूहको हिस्सा निरन्तर रूपमा बढी रहँदै आएको छ ।गत साताको तुलनामा यो साता बिमा समूहको कारोबार हिस्सा पनि बढेको छ । यो साता कुल कारोबारमा यो समूहको हिस्सा १६६८ प्रतिशत छ । गत साता यो समूहको हिस्सा १३८३ प्रतिशत थियो । यसैगरी, जलविद्युत्को ६३१, लघुवित्तको ८२, विकास बैंकको ५२५, अन्य को हिस्सा ३३७ र संस्थापक सेयरको कारोबार हिस्सा करिब १५ प्रतिशत रहेको नेप्सेले जनाएको छ ।साताभर २७ हजार ५ सय ८३ कारोबारबाट १ सय ७९ कम्पनीका ६४ लाख ७९ हजार ८ सय ९० कित्ता सेयरहरू खरिदबिक्री भए । ती कारोबारबाट २ अर्ब ७० करोड ७१ लाख ३७ हजार रुपैयाँ परिचालन भएको थियो । गत साताको तुलानमा कारोबार रकम ०९१ प्रतिशतले बढी हो । गत साता २७ हजार १ सय ५३ कारोबारबाट २ अर्ब ६८ करोड २६ लाख ४२ हजार रुपैयाँ बराबरका ५७ लाख २५ हजार २ सय ६० कित्ता सेयर खरिदबिक्री भएका थिए ।"
ग्लोबल आईएमईद्वारा रक्तदान,काठमाडौं (कास) ग्लोबल आइएमई बंैकले आफ्नो ११ औ वार्षिकोत्सवको अवसरमा रक्तदान तथा नि:शुल्क मधुमेह परीक्षण कार्यक्रमको आयोजना गरेको छ । रक्तदान तथा मधुमेह परीक्षणमा बैंकका कर्मचारी तथा ग्राहकको बाक्लो उपस्थिति रहेको बैंकले जनाएको छ ।
बोल्ड र स्पोर्टी एसयुवी टाटा नेक्सनको बुकिङ,काठमाडौं (कास) टाटा मोटर्स्ले बोल्ड र स्पोर्टी एसयूबी टाटा नेक्सनको बुकिङ्ग जनवरी ८ देखि नेपालमा आफ्नो अधिकृत डिलरमार्फत सुरु गर्दै छ । नेपालका सहरलाई उत्कृष्ट मानिएको यस टाटा नेक्सनमा हुनुपर्ने सबै विशेषतालाई समावेश गरेको दाबी कम्पनीको छ । कम्पनीका अनुसार उत्कृष्ट पर्फमेन्स र स्पोर्टी लुक भएको यस टाटा नेक्सन इम्प्क्याट डिजाइन दर्शनमा आधारित टाटा मोटर्स्को चौथो उत्पादन हो ।
एपीएफ क्वाटरफाइनलमा,"धनगढी विभागीय टोली एपीएफ क्लब नेपाल आइस सुदूरपश्चिम खप्तड गोल्डकप फुटबलको क्वाटरफाइनल पुगेको छ । धनगढी रंगशालामा शनिबार एपीएफले पोखरेली क्लब सहारालाई पेनाल्टी सुटआउटमा ५४ ले पराजित गरेको थियो ।पहिलो हाफमा पाएको पेनाल्टी र केही गोल मौका चुकाउँदा सहाराले पेनाल्टी सुटआउटमा खेल गुमाएको हो । पहिलो हाफको २१ औं मिनेटमा एपीएफ खेलाडीले सहाराका खेलाडीलाई पेनाल्टी बक्सभित्र लडाउँदा सहाराले पेनाल्टी पायो । सहाराका विनोद गुरुङको पेनाल्टी पोस्ट बाहिर गएको थियो । चर्चित खेलाडीले भरिएको एपीएफ खेलाडीले गरेको केही प्रहार सहाराका गोलकिपरले गोल हुनबाट रोकेका थिए । पहिलो हाफमा बिभागीय टोलीले सहारालाई दबाबमा राख्न सफल भए पनि त्यसपछि सहाराले राम्रो प्रदर्शन दिएको थियो । यद्यपि निर्धारित समयमा कुनै गोल हुन नसकेपछि भएको पेनाल्टी सुटआउटमा सहाराका लक्ष्मण जिसीको प्रहार एपीएफका गोलरक्षक राजु नगरकोटीले बचाएर टोलीलाई सुदूरको यात्रा कायम राखे । उनी म्यान अफ द म्याच भए । राजुले १० हजार रुपैयाँ हात पारे । पेनाल्टी सुटआउटमा एपीएफका गोलरक्षक नगरकोटीसहित अन्जन विष्ट, सुदीप सिल्पकार, आदित्य चौधरी र रन्जन विष्टले गोल गरेका थिए । सहाराबाट सुसन गुरुङ, विजय श्रेष्ठ, मानबहादुर तामाङ र फुर्वा लामाको प्रहार मात्र गोलमा परिणत भयो । सहाराका प्रशिक्षक किरण श्रेष्ठले पाएका अवसर गोलमा परिणत गर्न नसक्नु नै आफ्नो टोलीले हारको कारण भएको बताए । उनले भने, हारे पनि मेरा खेलाडीले उत्कृष्ट खेल खेलेका थिए । विभागीय टोलीका प्रशिक्षक रत्नकाजी महर्जनले जित हात पारे पनि आफ्ना खेलाडीबीच तालमेल नमिलेको स्विकारे । उनले भने, पहिलो खेल भएकाले धेरै कमजोरी रह्यो । तर यसलाई सुधार्दै गोल्डकप जित्ने तयारीमा अगाडि बढेका छौं ।आइतबार सीएमजी क्लब संकटा र धरान फुटबल क्लबबीच प्रतिस्पर्धा हुनेछ ।"
काठमाडौं र धादिङमा पुरानै नेतृत्व,"काठमाडौं (कास) काठमाडौं जिल्ला फुटबल संघको शनिबार सम्पन्न साधारणसभाले विराटजंग शाहीको अध्यक्षतामा १३ सदस्यीय कार्यसमिति निर्विरोध निर्वाचित गरेको छ । शाही यसअघि पनि अध्यक्ष थिए । उपाध्यक्षमा युवराज श्रेष्ठ, मजेश शाक्य र नवीन महर्जन चुनिए । सदस्यमा अजव श्रेष्ठ, प्रदीप लामा, दीपाकुमारी खडा, राजु दाहाल, सुरेन्द्र बलामी, रमेश रुपाखेती, राजु अर्याल, पूर्णमान सिंह, सुमनमान सिंह बस्नेत छन् ।संघको कार्यसमिति बैठकले महासचिवमा परेश सापकोटा र कोषाध्यक्षमा अनुप कार्कीलाई मनोनीत गरेको छ ।धादिङमा खतिवडा निर्विरोधधादिङ जिल्ला फुटबल संघ धादिङको शनिबार सम्पन्न तेस्रो साधारणसभाले दीपक खतिवडाको अध्यक्षतामा निर्विरोध कार्यसमिति चयन गरेको छ । संघ गठन भएदेखि खतिवडा नै नेतृत्वमा छन् ।समितिका वरिष्ठ उपाध्यक्षमा देवशसागर श्रेष्ठ, उपाध्यक्षमा रमेश अधिकारी, मनराज गोदार, राजाराम रेग्मी, महासचिवमा रामहरि थापा, सचिवमा राजेन्द्र सुवेदी, कोषाध्यक्षमा उत्तम सुवेदी र प्रवक्तामा राजन भण्डारी निर्वाचित भए । सदस्यमा किरण पाठक, विजय तामाङ, सुरेश तामाङ, दिनेश रुपाखेती, उपेन्द्र लामा र सुरेश सापकोटा चुनिए ।"
लिभरपुल विजयी,लन्डन (एपी) भर्जिल भान डाइकले शुक्रबार राति डेब्यू खेलको अन्त्यतिर नाटकीय गोल गर्दै लिभरपुललाई एफए कपमा एभरटनमाथि २१ को नाटकीय जित दिलाएका छन् । लिभरपुलले जेम्स मिल्नरको पेनाल्टी गोलबाट सुरुआती अग्रता लिएको थियो । तर दोस्रो हाफमा गिल्फी सिगर्डसनले बराबरी गोल फर्काए । साउथह्याम्पटनबाट कीर्तिमानी महँगा डिफेन्डरका रूपमा अनुबन्धित डिफेन्डर डाइकले अन्तिम ६ मिनेटअगाडि विजयी गोल गरे । दुई टिमबीच २ सय ३० औं मर्सिसाइड डर्बी पनि हो । त्यस्तै म्यानचेस्टर युनाइटेडले डर्बी काउन्टीलाई २० ले हराएर चौथो चरणको यात्रा तय गर्यो ।
छन्त्याल टिमलाई उपाधि,बागलुङ (कास) छन्त्याल कन्स्ट्रक्सनले खुला पुरुष भलिबलको उपाधि जितेको छ । शनिबार फाइनलमा छन्त्यालले पश्चिमाञ्चल भलिबल संघलाई सोझो सेटमा हराएर १ लाख ११ हजार १ सय ११ रुपैयाँसहित शिल्ड जित्यो । पश्चिमाञ्चलले ५५ हजार ५ सय पायो ।
गोल्डेनगेट च्याम्पियन,काठमाडौं (कास) भेट्रान्स बास्केटबल च्याम्पियनसिपमा गोल्डेनगेटले उपाधि जितेको छ । शनिबार आयोजक गोल्डेनगेटले लिभरपुललाई ६०५४ स्कोरको पराजित गर्दै उपाधि जितेको हो । उत्कृष्ट खेलाडी गोल्डेनगेटका विपेन्द्र महर्जन भए । उनले काठमाडौंहङकङको आतेजाते हवाई टिकट पाए । विजेताले ५० र उपविजेताले २५ हजार पाए ।
पश्चिमाञ्चल र एपीएफ विजेता,लेखनाथ (कास) राखेप च्याम्पियनसिपअन्तर्गत राष्ट्रिय ह्यान्डबलमा पुरुषतर्फ पश्चिमाञ्चल र महिलातर्फ विभागीय टिम एपीएफ विजयी भएका छन् । साबिक विजेता आर्मीलाई हराउँदै पश्चिमाञ्चलले १८ औं पुरुष राष्ट्रिय ह्यान्डबलको उपाधि जितेको हो । पोखरा रंगशालामा शनिबार फाइनलमा पश्चिमाञ्चलले २९२५ गोलको नतिजा निकाल्यो । राष्ट्रिय खेलाडी विशाल बस्नेतको कप्तानीमा मैदानमा उत्रिएको पश्चिमाञ्चलले घरेलु मैदानमा दर्शकको साथ पाउँदा जित निकाल्न सहज भयो । प्रतियोगितामा उत्कृष्ट खेलाडी पश्चिमाञ्चलका हेमन्त थापा भए । सातौं राष्ट्रिय खेलकुदमा ह्यान्डबलको उपाधि आर्मीले जितेको थियो । तेस्रो स्थानमा एपीएफले मध्यमाञ्चललाई ६३२९ गोलले हरायो । एपीएफका दीपकसिंह बोहराले ४८ गोल गर्दै सर्वाधिक गोलकर्ताको उपाधि जिते ।नवौं महिला राष्ट्रिय हयान्डबल फाइनलमा एपीएफले आर्मीलाई २४१५ ले पराजित गर्दै उपाधि जित्यो । सातौं राष्ट्रिय पनि एपीएफ विजेता भएको थियो । तेस्रो स्थानमा पूर्वाञ्चलले पश्चिमाञ्चललाई १८१४ ले हरायो । उत्कृष्ट खेलाडी एपीएफकी उमा राई भइन् । उनले फाइनलमा ८ गोल गरिन् । २८ गोल गरेकी आर्मीकी शान्तिकला राईले सर्वाधिक गोलकर्ताको उपाधि जितिन् । नेपाल ह्यान्डबल संघको तत्त्वावधान र कास्की जिल्ला ह्यान्डबल संघको आयोजनामा भएको प्रतियोगितामा २ विभागीय र ५ विकास क्षेत्रका टोली सहभागी थिए ।
रोकिएन पलायन,"काठमाडौँ सजना रानामगर नेपाली राष्ट्रिय महिला फुटबल टोलीकी कप्तान हुन् । एपीएफबाट व्यावसायिक फुटबल खेल्दै आएकी सजनाले विभागीय टोलीको पनि नेतृत्व सम्हालिन् । तर, राजधानीमा जारी राखेप च्याम्पियनसिपअन्तर्गत १६ औं राष्ट्रिय महिला लिगमा भने सजना उपस्थित छैनन् । लिग हुनु केही दिनअघि सजना दुबईतर्फ लागिन् फुटबललाई चटक्कै छाडेर ।सजनासँगै राष्ट्रिय टोलीकी गोलरक्षक नमिताकुमारी दली पनि दुबई गएकी छन् । हालको राष्ट्रिय टोलीमा सबैभन्दा अनुभवी खेलाडी रहेकी नमिताकै कप्तानीमा पुलिसले पछिल्ला तीन संस्करणको लिग उपाधि जितेको थियो । लगातार चौथोपल्ट उपाधि जित्ने दाउमा रहेको नेपाल पुलिस क्लबको प्रदर्शन यसपालि अपेक्षाकृत छैन । कारण, नमितासँगै टोलीका महत्त्वपूर्ण खेलाडीहरू दुबई पुगिसके ।पुलिसकी सहायक प्रशिक्षक चन्द्रा भण्डारीका अनुसार एकैपल्ट तीन खेलाडी नहुनुले टोलीलाई निकै समस्या परिरहेको छ । नमिता, सुधा (लामा) र रीना (गुभाजू) को अनुपस्थितिले टोलीमा पक्कै समस्या परेको छ । हामीले पछिल्लो संस्करणमा लगातार तेस्रो उपाधिसहित सिल्ड नै आफ्नो नाम गरेका थियौं । तर यसपालि नयाँ रूपमा रहेको टोलीमा केही समस्या पक्कै देखिएको छ, उनले भनिन् । एक जमानामा राष्ट्रिय टोलीकी स्टार खेलाडी रहेकी चन्द्राको करिअरमा घुँडाको चोट बाधक बन्यो । उनले घुँडाको चोटका कारण खेलाडी जीवनलाई पूर्णविराम लगाएर प्रशिक्षणमा हात हालेकी हुन् । सी लाइसेन्सप्राप्त गरिसकेकी चन्द्रा सुपर लिगमा राम्रो प्रदर्शन गर्दै टोलीले उपाधि रक्षा गर्नेमा सकारात्मक छिन् ।नमिता नियमित राष्ट्रिय टोलीकी सदस्य थिइन् । उनले पछिल्लो वर्ष भारतमा सम्पन्न चौथो साफ वुमन्स च्याम्पियनसिपमा पनि खेलिन् । नमितासँगै सुधा र रीनासँग पनि राष्ट्रिय टोलीबाट खेलेको अनुभव छ । तर नियमित खेलिरहेको अवस्थामै एक्कासि जागिर नै माया मारेर विदेश पलायन हुँदा नेपाली फुटबलको तीतो सत्यको पर्दाफास भएको छ । फुटबलमात्र नभएर भर्खरै एथलेटिक्सकी कीर्तिमानी खेलाडी केशरी चौधरी पनि दुबई नै पुगेकी छन् । उनी पनि सात वर्षदेखि पुलिस क्लबमै आबद्ध थिइन् । राष्ट्रिय टोलीकी उपकप्तान रेनुका नगरकोटेका अनुसार कप्तान पलायन हुनुले टोलीलाई ठूलो घाटा पुगेको छ । राष्ट्रिय टोलीलाई ठूलो घाटा त छ नै, क्लबमै पनि समस्या परेको छ । कप्तानले फुटबल छाड्दा खेलमा मात्र हैन मानसिक रूपमा हामीलाई पनि कठिन हुन्छ । हामीले आफ्नो ठाउँबाट सक्दो राम्रो प्रदर्शन त गर्नैपर्छ । तर कप्तानको अनुपस्थिति भने खडकने छ, उनले भनिन् । चोटका कारण लामो समय विश्राम लिएकी सजनाले यही जेठमा पुनरागमन गरेकी हुन् । नेपालले उनकै कप्तानीमा मलेसियाविरुद्ध दुई मैत्रीपूर्ण खेल खेलेको थियो । तीमध्ये एक खेलमा सजना आफैंले पनि गोल गरेकी थिइन् ।दक्षिण एसियाली महिला फुटबलमा नेपालको प्रदर्शन सधैं बलियो रहँदै आएको छ । अहिलेसम्म भारतसँग मात्र पराजित नेपाली टोलीले दक्षिण एसियाबाहिर गएर प्रतिस्पर्धा गर्न पाएको छैन । नेपालले भारतविरुद्ध गरेको प्रदर्शन र भारतले अन्य देशविरुद्ध निकालेको नतिजा हेर्ने हो भने महिला फुटबलमा नेपालले अझै प्रगति गर्न सक्ने देखिन्छ । तर एन्फाले अहिलेसम्म नेपाललाई एसियन छनोट तथा विश्वकप छनोटमा सहभागी गराएको छैन । उमेर समूहमा पनि नेपालको प्रदर्शन खस्कँदो छ ।महिला फुटबलमा लाग्न लामो समयदेखि विभागीय टोलीमा पाइने सरकारी जागिर नै एकमात्र आकर्षण हो । क्षेत्रीय टोलीबाट खेल्ने लगभग सबै खेलाडीको लक्ष्य भनेको राम्रो प्रदर्शन गरेर विभागमा जागिर खाने हुने गर्दछ । तर विभागीय टोलीको कप्तानीसँगै राष्ट्रिय टोलीबाट नियमित खेलिरहेका खेलाडी पलायन हुँदा आउने पिँढी फुटबलमा लाग्नुअघि सोच्न बाध्य बनाउने जानकारहरू बताउँछन् ।राष्ट्रिय टोलीबाट खेलिसकेकी एक खेलाडीका अनुसार विभागले खेलाडीलाई उचित स्थान दिन नसक्दा यस्तो नतिजा आएको हो । विभागकै लागि खेलाडीले पढ्ने उमेरमा फुटबलमा होमिएको हुन्छ । तर खेलाडीले सफलता हात पार्दा विभागले बढुवा गर्न आनाकानी गर्दा खेलाडी निरुत्साहित भए । पढाइ कमजोर भएका कारण खेलाडी जीवनपछि अन्य केही काममा होमिन पनि कठिन हुन्छ । जति राम्रो गर्दा पनि उचित स्थान नदिँदा भविष्य नै अन्धकार देखेपछि पलायन हुनुको विकल्प भएन, ती खेलाडी गुनासो पोखिन् ।केही महिनाअघि सम्पन्न स्थानीय स्तर र राष्ट्रियस्तरको चुनावमा खेलाडीलाई ड्युटीमा खटाइनुले पनि खेलाडी र विभागमाझ केही समस्या निम्तिएको बुझाइ छ । आर्मीका खेलाडीहरू नियमित प्रशिक्षणमा रहे पनि पुलिस र एपीएफले भने टोलीमा रहेका सक्रिय खेलाडीलाई चुनावी ड्युटीमा खटाएको थियो । विगतमा खेलाडीलाई बिरलै यस्तो कार्यमा संलग्न गर्ने विभागले विगत केही समयमा भने कुनै छुट दिएको छैन । एन्फाले नियमित रुपमा महिला फुटबलको कार्यक्रम सञ्चालन नगर्दा विभागीय टोलीले फुटबलमा पहिलेझैं सक्रियता देखाएका छैनन् ।महिला राष्ट्रिय टोलीका प्रशिक्षक कुमार थापाले आफ्नो जिम्मेवारीबाट राजिनामा दिइसके । महिनौं बितिसक्दा पनि उनको स्थानमा नयाँ प्रशिक्षक नियुक्त हुन सकेको छैन । हाल एन्फाले टोली छनोटका लागि यू१४ टोलीका पूर्व प्रशिक्षक किशोर केसीलाई खेलाडी छनोटको जिम्मा दिएको छ । यसअघि भएको प्रधानसेनापति कपमा पनि केसी छनोटकर्ताकै भूमिकामा थिए । तर राष्ट्रिय टोलीको कुनै खेलतालिका नहुँदा टोली छनोटको कुनै औचित्य नै रहन्न । एन्फाले महिला टोलीका लागि नियमित प्रशिक्षण गर्ने कार्यक्रम ल्याए पनि उक्त प्रशिक्षण दुईदेखि तीन साताभन्दा अगाडि बढ्न सकेन ।सन् २०१८ मा नेपालले पाँचौं साफ महिला च्याम्पियनसिपको आयोजना गर्दै छ । त्यसका लागि एन्फाले दीर्घकालिन योजनासहित अगाडि बढ्ने घोषणा गरेको पनि एक वर्ष बित्न लागिसक्यो । गत वर्ष साफ च्याम्पियनसिपमा सेमिफाइनल यात्रा तय गरेर फर्केलगत्तै दिएको आश्वासन कागजी रूपमा पनि अगाडि बढ्न सकेको छैन । राष्ट्रिय टोलीकी कप्तान पलायन हुनु र प्रशिक्षकबिनै राष्ट्रिय टोली छनोट हुनुले समस्या झनै जटिल बन्दै गएको छ । लिगको अवधारणादेखि खेलाडीको स्तरबारे सम्बन्धित निकायले बेलैमा उचित कदम नचाल्ने हो भने महिला फुटबलको भविष्य अन्धकारतर्फ मोडिने खेलाडीहरूकै बुझाइ छ ।"
पाकिस्तानको जित यात्रा टुंगियो,वेलिङ्टन (एएफपी) केन विलियम्सनको शतक तथा टिम साउथीको घातक बलिङ मदतमा न्युजिल्यान्डले वर्षाले प्रभावित पहिलो वान डेमा जित निकालेको छ । डकवर्थ लुइस नियमअनुसार न्युजिल्यान्ड ६१ रनले विजयी रह्यो । पाँच खेलको शृंखलामा न्युजिल्यान्ड १० को अग्रता लिन सफल रह्यो । योसँगै वान डे क्रिकेटमा पाकिस्तानको लगातार ९ खेलको जित यात्रामा पूर्णविराम लागेको छ । विलियम्सनले १ सय १७ बल खेल्दै १ सय १५ रन बनाएपछि पहिले ब्याटिङ गरेको न्युजिल्यान्डले ७ विकेटमा ३ यस १५ रन जोडेको थियो । जवाफमा पाकिस्तानले ३१ ओभरमा १ सय ६१ रन बनाउँदासम्म ६ विकेट गुमाएको स्थितिमा वर्षाले खेल अगाडि बढ्न सकेन । पाकिस्तानी प्रारम्भिक ब्याट्सम्यान फखर जामन ८२ रन बनाएर नटआउट रहे । तर उनलाई अरु कोही ब्याट्सम्यानले पनि बलियो साथ दिएनन् । गत वर्ष च्याम्पियन्स ट्रफि जितेयता पाकिस्तान पहिलोपल्ट न्युजिल्यान्डमा खेल्न आएको हो । साउथीको ३ विकेटको प्रदर्शनअगाडि पाकिस्तान टिक्न सकेको थिएन । उनले पहिलो ओभरमै अजर अली र बाबर अजमको विकेट लिएका थिए ।
अष्ट्रेलियालाई अग्रता,सिड्नी (एएफपी) उस्मान ख्वाजाले प्रभावशाली शतक बनाएपछि अस्ट्ेरलियाले इंग्लिस बलरलाई निस्तेज पार्दै पाँचौं तथा अन्तिम टेस्टको तेस्रो दिन १ सय ३३ रनको अग्रता खोलेको छ । अस्ट्ेरलियाका ख्वाजाले सर्वाधिक १ सय ७१ रन बनाए । शन मार्स भने ९८ रनमा नटआउट रहे । यस्तै कप्तान स्टिभ स्मिथले ८३ रनको योगदान दिए । तेस्रो दिनको खेल सकिँदा अस्ट्ेरलिया ४७९४ को स्थितिमा छ ।
सिकाइ मेला,"राष्ट्रिय प्रारम्भिक तह पढाइ कार्यक्रमले निर्धारण गरेको मापदण्डअनुसार कक्षा ३ मा पढ्ने विद्यार्थीको पढाइ गति प्रतिमिनेट ६० शब्द हुनुपर्छ । एक वर्षमा १ हजार शब्द जानेको हुनुपर्छ । तर एक अध्ययनअनुसार कालिकोटका अधिकांश कक्षा ३ का विद्यार्थीको पढाइ गति प्रतिमिनेट ३० शब्दभन्दा पनि कम छ । यही कमजोरी हटाउन सधंैजसो राजनैतिक मेला लाग्ने कालिकोटमा विद्यार्थीहरूका लागि सिकाइ मेला लागेको छ । मेलाको मूल नारा थियो पढौँ, सिकाँै र जानौँ । मान्ममा आयोजना गरिएको यो जिल्ला स्तरीय मेलाको मुख्य उद्देश्य कक्षा एक, दुई र तीनका विद्यार्थीको पढाइ राम्रो बनाउनु थियो । उनीहरूको लेखाइ सुधार्नु यसको अर्को लक्ष्य थियो । मेलामा शिक्षक, अभिभावक र बालबालिकाले बनाएका सयौं शैक्षिक सामग्री राखिएका थिए । मेला हेर्न गाउँ गाउँबाट शिक्षक, अभिभावक र विद्यार्थी भेला भएका थिए । सिकाइ मेलाबाट जिल्लामा पहिलो पटक अन्तरविद्यालय सिकाइ आदानप्रदान भएको निमित्त जिल्ला शिक्षा अधिकारी जसीप्रसाद चौलागाईंले बताए । मेलाले स्थानीय वस्तुबाटै शैक्षिक सामग्रीको निर्माण र प्रयोग बढ्नेछ, उनले भने । मेलामा सहभागी बालबालिकाले कथा, कविता, गीत, गजल र चुट्किला सुनाएका थिए । कतिले आफैं चित्र बनाएका थिए । कति अरू विद्यालयका साथीले बनाएका चित्र र शैक्षिक सामग्री हेरेर रमाएका थिए । शैक्षिक अभियानसम्बन्धी देउडा, सडक नाटक र विद्यालयले बनाएका हेलिकोप्टर मेलाका विशेष आकर्षण थिए । कालिकोटको विकट राम्नाकोटमा पर्ने जनता मावि खार्दुका बालबालिकाले ढुंगामा फलाम रगडेर आगो बालेका थिए । मेला दुर्गमका विद्यार्थीका लागि प्रतिभा प्रदर्शनको अवसर बनेको थियो । प्रदर्शनी हेरेपछि अन्य विद्यालयका विद्यार्थीले पनि स्थानीय सामान प्रयोग गरेर शैक्षिक सामग्री बनाउन सिकेको बालविकास आधारभूत विद्यालय, बरातुका प्रधानाध्यापक टेकबहादुर भारतीले बताए । विद्यार्थीसहित सदरमुकाम मान्ममा सिकाइ मेलामा आएका भारतीले भने, हाम्रो विद्यालयमा मल्टिमिडियाका माध्यमबाट पढाइ थालिएको छ । यसबाट विद्यार्थीको नियमितता बढेको छ । सधैं राजनैतिक दलका आमसभा सुनेका कालिकोटबासीले आफ्ना बालबालिकाको पढाइ केन्द्रित सिकाइ मेलाबाट फरकपनको महसुस गरे । मेलामा विद्यार्थी, शिक्षक र अभिभावक गरी करिब ३ हजारभन्दा बढी सहभागी भएको प्रारम्भिक तह सिकाइ अधिकृत लोचन न्यौपानेले बताए । दुर्गम कालिकोटका सबै भाइबहिनीले समयमै पाठ्यपुस्तक पाउँदैनन् । विद्यालयको गतिलो भवन नै हुँदैन । कति ठाउँमा शिक्षक कम छन् । खानेपानी र शौचालय नहुने समस्या त साझाजस्तै छ, मेलाका प्रमुख अतिथि प्रतिनिधिसभाका सांसद दुर्गबहादुर रावतले भने, अभाव र बाध्यताबीच पनि पढाइलेखाइमा जागरुकता ल्याउन यो मेला सहयोगी भएको छ । मेलामा शैक्षिक सामग्रीको प्रयोगबाट बालबालिकाका उत्सुकता र कौतूहल मेट्ने प्रयास गरिएको थियो । उनीहरूलाई खेल्दै, रमाउँदै सिक्ने वातावरण सृजना गर्न खोजिएको थियो । बालबालिकाको क्षमता बढाउन विद्यालय विद्यालयबीच प्रतिस्पर्धाको भावना जागृत गराएर जिल्लाभर शैक्षिक माहोल सिर्जना गर्न खोजिएको खाडाचक्र नगर प्रमुख जसीप्रसाद पाण्डेले बताए । भाषा, अनुसन्धान, गणित, स्थानीय स्रोत, सिर्जनशीलता र पाठ्यपुस्तकसँग सम्बन्धितसमेत गरी ८ मापदण्डका आधारमा मेलालाई सजाइएको थियो । मेलामा महादेव आधारभूत विद्यालय बालमन्दिर मान्म, मस्टो सरस्वती मावि रकु, बालविकास बरातु, जनज्योति आधारभूत विद्यालय सिप्खाना र रमाल मस्टो आधारभूत विद्यालय स्युना रास्कोट उत्कृष्ट भए । उत्कृष्ट विद्यालयलाई विभिन्न संघसंस्थाले शैक्षिक सामग्री सहयोग गरेका थिए ।"
राष्ट्रसंघको नमुना सभा,अघिल्लो साता राजधानीमा विदेशका २५ सहित मुलुकका विभिन्न स्कुलका गरी करिब ५ सय विद्यार्थी भेला भए । औपचारिक पोसाकमा सजिएका उनीहरू कुनै माथिल्लै स्तरको कार्यालयमा काम गर्ने कर्मचारीजस्तै देखिन्थे ।
कसरी खान्छौ ?,घनश्याम खड्का
मेरो देश,"यहाँ वीर मानव छन्,गोर्खालीजस्ता युवा छन् ।र, यस्तो सुन्दर र वीरको देश,नेपाल हो, मेरो देश हे । ख्याति वस्ती, कक्षा : ८सेन्ट मेरिज स्कुल, ललितपुर"
बहादुर हिप्पु,"आहा, यो जाडोमा घाम पनि कति प्यारो हुन्छ । तापिरहन मन लाग्ने, काली अर्नाले जीउ तानेर भनी । त्यही त भनेको नि, गर्मीमा पोलेर बसिटिक्नु हँुदैन । जाडोमा छोड्न मन लाग्दैन । अझ घामले तातेको घाँस त यति स्वादिलो हुन्छ कि कुरै नगरौँ, भुनी अर्नाले घाँस चपाउँदै भनी । उसको कुरा सनेर घामको आनन्द लिइरहेकी कालीले भनी, स्वादिलो छ भनेर सबै मीठो घाँस आफैंले मात्र खाएर नसक् है । मलाई पनि राखिदे नि ।बिस्तारै घाम सर्दैसर्दै जान थाल्यो । केही बेर पछि कालीलाई पनि पानी प्यास लाग्यो । उसले भुुनीलाई हेरेर भनी, धेरै बेर घाममा बसेकोले हो कि, मलाई त पानी प्यास लाग्यो । म त नदीमा गएर पानी खाएर आउँछु है, तँ पनि जान्छेस् ? कालीले भुनीलाई सोधी । भुनीले भनी अँह, मलाई त प्यास लागेको छैन । तँ गएर खाएर आइज । काली पानी खान नजिकैको खोलामा गई । नदीमा पुगेर उसले धित मर्ने गरी पानी खाई । सूर्यको किरण पानीमा चम्किरहेको थियो । आहा, यहाँ त झन् पारिलो घाम लागेको रहेछ । एकछिन यही बस्नुपर्यो, कालीले नदी छेउ बस्दै भनी । घामको न्यानोमा उसलाई आनन्द आयो । उसले आँखा चिम्म गरेर बसी । ऊ आनन्दको दुनियाँमा मस्त थिई । अचानक बिस्तारै ऊ आफू तल तल गइरहेको अनुभव गरी । उसलाई कताकता खुट्टा दुखेजस्तै भयो । उसले हत्तपत्त आँखा खोली । अगाडिको दृश्य देखेर उसको सातो गयो । ऊ कालीनिली भई ।गोब्रे गोहीले उसको खुट्टा तानिरहेको रहेछ । काली घिसिँ्रद्रै झन्झन् तल झरी । उसले माथि आउने प्रयास गरी तर आउन सकिन । काली माथि चढ्न खोज्ने गोब्रेले तल तान्ने, यो प्रक्रिया धेरैबेरसम्म चल्यो । बिचरी कालीले केही गर्न सकिन । काली आत्तिएको देखेर गोब्रेको आँखामा आफ्नो जित झल्किरहेको थियो ।गुहारगुहार, लौन मलाई बचाऊ, कालीले आत्तिएर चिच्याई । उसको स्वर मसिनो भएर टाढासम्म फैलियो ।भुुनी अझै घाँस खाँदै थिई । उसले कान टाठो पारी । उसले ध्यान दिएर सुनी । पक्का पनि यो कालीकै आवाज हो । लौ न, ऊ कतै आपत्मा त परिन, हत्तपत्त ऊ त्यहाँबाट आत्तिएर नदीतिर लागी । यता दुखाइले कालीको आँखाबाट आँसु झरिरहेको थियो । ऊ थाकिसकेकी थिई । तैपनि उसले हिम्मत हारेकी थिइन । तर उसको हिम्मतले धेरैबेरसम्म काम गरेन । गोब्रेले बेस्सरी तानेर कालीलाई पानीभित्र लिएर गयो । गोब्रे र कालीको संघर्ष पानीभित्र पनि चलिरहेको थियो । ।भुनी स्याँस्याँ र फयाँफयाँ गर्दै जब नदी नजिक पुगी । त्यो दृश्य देखेर रुन थाली । उसले दायाँबायाँ हेरी, कसैलाई पनि देखिन । गुहारगुहार गरेर कराई तर उसको आवाज सुन्ने त्यहाँ कोही थिएन । छटपटीले ऊ कहिले यता कहिले उता गर्थी तर कालीलाई उसले बचाउन सकिन । टाढाबाट यो दृश्य हिप्पु हिप्पोपटामस र उसको भाइले हेरिरहेका थिए । उनीहरू के गर्ने के नगर्ने अलमलमा परे । हिप्पुको मन छटपट भयो । उसले भाइलाई भन्यो, लौ हेर, गोब्रेले बिचरी त्यो अर्नालाई मार्न लागेछ । हिँड् जाउँ बचाउन । भाइले अलि डराउँदै भन्यो, तर गोब्रे त बलियो छ नि । अनि त्यसले अर्नाको खुट्टा टोकिरहेको छ । हामीले त्यसको मुखबाट कसरी अर्नाको खुट्टा छुट्टयाउन सक्छौं र ? हिप्पुले आत्मविश्वासका साथ भन्यो, तँ नडरा भाइ, त्यसको उपाय मसँग छ । भाइले अचम्म मानेर सोध्यो, कस्तो उपाय ? खै तेरो कान यता ले, हिप्पुले भाइको कानमा केही साउती गर्यो ।त्यसपछि दुवैजना पानीमा तैरिँदै गोब्रेको नजिकै आइपुगे । हिप्पुको भाइले पछाडिबाट सुटक्क गएर गोब्रेको पुच्छर तानिदियो । एैया भन्दै गोब्रेले कालीको खुट्टा छोडिदियो । गोब्रेले कसले उसको पुच्छर तान्यो पत्तै पाएन । उसले यसो पछाडि फर्केर हेर्न मात्र के लागेको थियो । अगाडिबाट आएर हिप्पुले गोब्रेको मुख आफ्नो मुखले च्याप्प समातिदियो । त्यही मौकामा भाइले कालीलाई धकेलेर नदीको किनारसम्म पुर्याइदियो ।काली खुट्टा खोच्याउँदै बल्लबल्ल माथि आइपुगी । ऊ थरथर कामिरहेकी थिई । कालीको ज्यान बचेको देखेर भुुनीले उसलाई मायाले चाटी । गोब्रे आफ्नो सिकारलाई बचाइदिएकोले हिप्पु र उसको भाइलाई आँखा तरेर हेरिरहयो ।केही बेरपछि आफ्नो ज्यान बचाइदिने हिप्पु र उसको भाइलाई कालीले पछाडि फर्केर हेरी र मुसक्क हाँसेर धन्यवाद दिई ।"
छरपस्ट बन्दै प्रशासनिक कार्यालय,"काठमाडौं प्रदेश सरकार र त्यसअन्तर्गतका प्रमुख प्रशासनिक कार्यालयहरू एउटै भवन वा परिसरभित्र राख्नुपर्ने विज्ञहरूको सुझावविपरीत सरकारले छरपस्ट बनाउन लागेको छ । सरकारी तयारीअनुसार प्रदेश प्रमुख, मुख्यमन्त्री र अन्य ६ मन्त्रालय तथा तिनका निवासहरू छुट्टाछुट्टै भवनमा रहनेछन् । प्रदेशसभाका सचिवालय, प्रदेश सभामुख, प्रदेश प्रमुख सचिव र अन्य उच्च पदाधिकारीका लागि समेत बेग्लाबेग्लै भवन हुनेछन् । यसले राज्यकोषमाथि ठूलो व्ययभार थोपर्ने छ । विज्ञले भने स्रोत साधनको बचत र सेवा सुविधाको सहजता दुवै दृष्टिले कम्तीमा पनि प्रदेश कार्यपालिका एउटै भवनमा हुनुपर्ने बताएका छन् । प्रदेश सरकार र अन्तर्गतका कार्यालयलाई एउटै भवनमा अटाउन मात्र होइन, योजनाबद्ध सहरी विकासका लागि पनि एकीकृत संरचना चाहिन्छ, योजनाविद् पीताम्बर शर्माले भने, आधुनिक र योजनाबद्ध सहरीकरणमा त्यसले महत्त्वपूर्ण योगदान गर्छ ।सरकारका तर्फबाट भने प्रदेश सरकारअन्तर्गतका कार्यालयलाई एउटै भवन वा परिसरमा अटाउने पहल भएको छैन । प्रदेशैपिच्छे राखिने अस्थायी केन्द्रका भवनहरूको मर्मतसम्भारलगायत प्रयोजनका लागि अर्थ मन्त्रालयले डेढ अर्ब रुपैयाँ निकासा दिइसकेको छ । छिमेकी भारतका दिल्ली र गुजरातका प्रदेश सरकारका प्रमुख निकायहरू एउटै भवनमा छन् । श्रीलंकाको केन्डीस्थित सेन्ट्रल प्रदेश सरकारको सचिवालय भवनमै मन्त्रालय पनि अटाइएका छन् । पूर्वअर्थमन्त्री सुरेन्द्र पाण्डे दिल्लीको जस्तै प्रदेश सरकारका कार्यालय एउटै परिसरभित्र हुनुपर्नेमा जोड दिन्छन् । त्यसबाट स्रोत साधनको बचत हुनुका साथै जनताले सहज सेवा पाउने उनी बताउँछन् । प्रदेशका लागि पूरै नयाँ संरचना बनाउनुपर्ने हुँदा अहिले नै विवेकपूर्ण निर्णय गर्ने मौका हो, पाण्डेले भने । पूर्वअर्थ सचिव रामेश्वर खनालले पनि सकेसम्म प्रदेश कार्यपालिका एउटै भवनमा राख्नुपर्ने बताए । त्यसो गर्न सम्भव नभए कार्यपालिकालाई एउटै परिसरमा सीमित राख्नुपर्छ, उनले भने, यसो भएमा उल्लेख्य मात्रामा स्रोत साधनको बचत हुनेछ । सहरी विकास मन्त्रालयका सचिव दीपेन्द्रनाथ शर्माले भने बेग्लाबेग्लै भवन तत्कालको प्रबन्ध मात्र रहेको दाबी गरे । स्थायी संरचनामा जाँदा एकीकृत भवनमै कार्यालयहरू रहने उनले जनाए । सचिव शर्माले यस्तो दाबी गरे पनि सरकार तत्काल आवश्यक भौतिक संरचनाको जोहो गर्नमा केन्द्रित छ । प्रदेशमा मन्त्रालयपिच्छे भौतिक संरचना खडा गर्न ठूलो धनराशि आवश्यक पर्नेछ । अर्थ मन्त्रालयका अनुसार प्रदेश तहमा तत्काल आवश्यक भवनलगायतका भौतिक संरचना निर्माणका लागि तीन अर्ब रुपैयाँभन्दा बढी लाग्नेछ । स्थायी संरचना बनाउन लाग्ने बजेटको लेखाजोखा हुन बाँकी नै छ । अस्थायी केन्द्रकै टुंगो नलागेको अवस्थामा एकीकृत स्थायी संरचना निर्माणको तत्काल पहल हुने सम्भावना कम छ । त्यसका लागि विस्तृत र योजनाबद्ध गुरुयोजना आवश्यक पर्नेछ । गुरुयोजना बनाउन र त्यसलाई कार्यान्वयनमा ल्याउन कम्तीमा चारदेखि पाँच वर्ष लाग्ने विज्ञहरूको अनुमान छ । योजनाविद् शर्मा प्रदेश संरचना निर्माणमा राजनीतिक नेतृत्वदेखि पूरै राज्य संयन्त्रमा नयाँ सोचको खाँचो औंल्याउँछन् । त्यो अहिलेको सोचबाट सम्भव देखिँदैन, उनी भन्छन्, त्यसैले पनि तत्कालका लागि कामचलाउ पूर्वाधारहरूलाई नै प्रयोग गर्नुको विकल्प छैन ।"
अस्थायी केन्द्र तत्काल नतोकिने,"काठमाडौं प्रदेश राजधानीको माग राख्दै विभिन्न जिल्लामा आन्दोलन हुन थालेपछि सरकार संवैधानिक दायित्वबाट च्यूत हुँदै तत्काल अस्थायी मुकाम नतोक्ने निष्कर्षमा पुगेको छ । संविधानमा सरकारले प्रदेशहरूका अस्थायी मुकाम तोक्ने र प्रदेशसभाको दुई तिहाइले स्थायी मुकाम तोक्ने व्यवस्था छ ।सातै प्रदेशका अस्थायी राजधानी तोक्ने टुंगोमा पुगिसकेको सरकार अचानक पछि हट्दै प्रदेश सांसदको शपथ काठमाडौंबाटै गराउने गृहकार्यमा अघि बढेको हो । यसअघि सरकारले प्रदेश १ को विराटनगर, २ को जनकपुर, ३ को भक्तपुर, ४ को पोखरा, ५ को दाङ, ६ को सुर्खेत र ७ को धनगढीलाई अस्थायी मुकाम तोक्ने तयारी गरेको थियो । सरकारको तयारीअनुसार गत बिहीबारको सर्वदलीय बैठकमा प्रधानमन्त्री शेरबहादुर देउवाले यो प्रस्ताव छलफलमा ल्याएका थिए । ५ दलको सहमति जुटाएर प्रधानमन्त्रीले मन्त्रिपरिषद्मा लैजान खोजेका थिए । तर, एमालेले प्रदेश प्रमुख नियुक्ति, प्रदेशको अस्थायी राजधानी तोक्नेलगायत काम सरकारकै भन्दै सर्वदलीय बैठकमा विस्तृत छलफलै गर्न चाहेन । सर्वदलीय बैठकले सरकारलाई जिम्मा दिएपछि प्रधानमन्त्री देउवाले विवादमा नफस्ने भन्दै प्रदेश प्रमुखको नियुक्तिको तयारी मात्रै अघि बढाएको स्रोतले बतायो ।सोमबारको मन्त्रिपरिषद् बैठकबाट प्रदेश प्रमुखको नियुक्ति भए पनि प्रदेशको अस्थायी राजधानी तोक्ने काम नहुने सम्भावना छ, स्रोतले भन्यो, सरकारबाट बिदाइ हुने बेला किन विवादमा फस्ने भन्दै प्रधानमन्त्रीले अस्थायी राजधानी तोक्ने काम रोक्न खोज्नुभएको हो । सरकारले अस्थायी मुकाम नतोक्दा तत्काल प्रदेश प्रमुख नियुक्ति गरेर कहाँ जाने भन्ने समस्या त पर्छ नै । त्यसपछि प्रदेश सांसदको शपथ, प्रदेशसभाको अधिवेशन, सरकार गठनलगायत संसद् बैठक बस्नुअघि पूरा हुनुपर्ने भौतिक तथा प्रशासनिक पूर्वाधार तयार पार्ने काममा समेत अन्योल हुनेछ । संविधानअनुसार सातै प्रदेशको सांसदको शपथ केन्द्रीय राजधानीबाट गराउनसमेत मिल्दैन । संविधानकै धारा १७९ को शपथसम्बन्धी व्यवस्थामा प्रदेशसभाका सदस्यहरूले प्रदेशसभा वा त्यसको कुनै समितिको बैठकबाट पहिलोपटक भाग लिनुअघि प्रदेश कानुनबमोजिम शपथ लिनुपर्ने व्यवस्था गरेको छ ।अस्थायी राजधानी नतोकी सरकारले प्रदेश सांसदको शपथ काठमाडौंबाट लिन लगाउनु संविधानको व्यवस्थाको उल्लंघनसमेत हो । सरकारले बानेश्वरस्थित केन्द्रीय संसदका हलहरूबाट शपथ गराउन सकिने भन्दै त्यसअनुरूप गृहकार्य अघि बढाएको छ । संविधानअनुसार प्रदेश प्रमुखले प्रदेशसभाका लागि भएको निर्वाचनको अन्तिम परिणाम घोषणा भएको मितिले २० दिनभित्र प्रदेशसभाको अधिवेशन आह्वान गर्नुपर्छ । निर्वाचन आयोग प्रदेशसभाको परिणाम घोषणा गर्ने अन्तिम चरणमा छ । पहिलो सभाको बैठक प्रारम्भ भएको मितिले १५ दिनभित्र सभामुख र उपसभामुखको निर्वाचन र ३० दिनभित्र मुख्यमन्त्री नियुक्त गरिसक्नुपर्ने संवैधानिक व्यवस्था छ ।कांग्रेस केन्द्रीय सदस्य प्रकाशशरण महतले प्रदेशसभाले अस्थायी राजधानी तोक्न उपयुक्त हुने बताए । शपथ काठमाडौंको कुनै स्थानमा लिने र पछि प्रदेशसभाले स्थान तोक्दा हुन्छ, संविधानको व्यवस्था पनि त्यही हो, तर पहिलो बैठक कहाँ बस्ने भन्ने प्रश्नमा भने महतले भने, त्यसका लागि भने केही व्यवस्था गर्नुपर्छ, उनले भने । अस्थायी राजधानी तोक्ने सवालबाट पछि हट्नुका पछाडि कांग्रेसकै कतिपय शीर्ष नेताको स्वार्थ जोडिएको छ । गत बिहीबारको सर्वदलीय बैठकपछि प्रधानमन्त्री निवास बालुवाटारमै बसेको कांग्रेस शीर्ष तहका बैठकबाटै तत्काल अस्थायी मुकाम तोक्दा आन्दोलन झनै चर्कने भएकाले सम्बन्धित प्रदेशसभालाई अस्थायी राजधानी तोक्ने जिम्मा दिइनुपर्ने निष्कर्ष निकालेको थियो । यही निष्कर्षका आधारमा सरकारले तत्काल अस्थायी राजधानी नतोक्ने बताएको हो । प्रदेश ५ र ७ मा राजधानी कहाँ राख्ने भन्नेमा सरकारको नेतृत्व गरेकै दलभित्र समेत मतैक्य छैन । नेताहरूले राजधानीको विषयलाई लिएर स्थानीय तहमा आन्दोलन गर्न कार्यकर्तालाई उचालिरहेका छन् । प्रदेश ५ को राजधानी बुटवल हुने कि दाङ भन्नेमा विवाद छ । प्रदेश ७ मा दिपायल कि धनगढी भन्ने पनि विवाद देखिएको छ । अन्य प्रदेशमा कम विवाद छ ।पार्टीभित्रकै स्वार्थ समूहका कारण सरकार अस्थायी राजधानी नतोक्ने पक्षमा पुगेको हो, देउवानिकट कांग्रेसका एक केन्द्रीय सदस्यले भने । राजधानीको माग राख्दै बुटवल, धरान, धनकुटा, विराटनगर, जनकपुर, वीरगन्ज र बनेपा, दिपायल, जुम्लामा स्थानीयले दबाब आन्दोलन गरिरहेका छन् ।"
शीतलहरसँगै तुसारो,"राजविराज बढ्दो चिसोसँगै कठ्यांग्रिएर मृत्यु हुनेको संख्या बढ्दै गएको छ । शनिबार बिहान सप्तरीको अग्निसाइर कृष्णासवरण गाउँपालिका ४ का ६० वर्षीय लखन ठाकुरको चिसोले कठ्यांग्रिएर मृत्यु भएको जिल्ला प्रहरी कार्यालयका डीएसपी धु्रवकुमार श्रेष्ठले जानकारी दिएका छन् । तिलाठी कोइलाडी गाउँपालिका ७ का ३५ वर्षीय शिवु मण्डलको शुक्रबार राति जाडोका कारण कठ्यांग्रिएर मृत्यु भएको उक्त वडाका वडाध्यक्ष गुलावप्रसाद सिंहले बताए । सिंहले अति विपन्न परिवारका मण्डलको न्यानो कपडाको अभावमा मृत्यु भएको बताए । तिलाठी कोइलाडी २ का ५५ वर्षीय सुजन ठाकुरको पनि सुतेकै अवस्थामा चिसोले कठ्यांग्रिएर मृत्यु भएको गाउँपालिकाका अध्यक्ष सतिशकुमार सिंहले जानकारी दिए । यससँगै जिल्लामा कठ्यांग्रिएर मृत्यु हुनेको संख्या ९ पुगेको छ ।एक सातादेखि चलेको शीतलहर अझै थामिएको छैन । शनिबार अघिल्ला दिनभन्दा बढी शीतलहर चल्यो । बिहानैदेखि बाक्लो हुस्सु, चिसो हावा र तुसारो पर्न थालेपछि जनजीवन थप कष्टकर बनेको छ । शीतलहरका कारण सडक, बजारमा सर्वसाधारणको आवतजावत अत्यन्तै न्यून देखिएको छ । गरिब तथा दलित बस्तीमा न्यानो कपडा अभावमा सर्वसाधारण कठ्यांग्रिएका छन् । चिसो हावासँगै तुसारो पर्न थालेपछि जनजीवन थप कष्टकर भएको छ, तिलाठी कोइलाडी गाउँपालिकाका अध्यक्ष सिंहले भने, घरबाहिर निस्कन सक्ने अवस्था छैन । पानी परेजस्तै तुसारो पर्न थालेपछि घरबाहिर निस्कन समस्या भएको उनले सुनाए । ग्रामीण क्षेत्रमा चौपायालाई पनि जाडोले सताएको छ । चराउन नपाएकाले गाईबस्तुको बिजोग भएको तोपाका सत्यनारायण यादवले बताए । यस्तै दैनिक मजदुरी गरेर गुजारा गर्नेलाई जाडोमा काम नपाउँदा भोकभोकै बस्नुपर्ने समस्या सिर्जना भएको छ ।जाडोका कारण जिल्लामा बिरामी हुनेको संख्या बढ्दै गएको छ । पक्षघात, निमोनियाँ, रुघाखोकी, ज्वरो र दमका बिरामी बढ्दै गएका छन् । शीतलहर नरोकिएपछि आइतबारबाट लागू हुने गरी जिल्लाका सबै ४ सय १२ सामुदायिक विद्यालय थप चार दिनका लागि बन्द गरिएको जिल्ला शिक्षा अधिकारी डोलराज पाण्डेले जानकारी दिए । यसअघि गत बिहीबारदेखि तीन दिनका लागि जिल्लाका सामुदायिक विद्यालय बन्द गरिएको थियो । जाडो बढ्दै गएका कारण पठनपाठन रोक्नुपरेको जिशिअ पाण्डेले बताए । निजी विद्यालयहरू भने परीक्षाका लागि भन्दै सञ्चालनमा छन् । जिशिअ पाण्डेले बिग्रँदो मौसमलाई ध्यानमा राखी निजी विद्यालय सञ्चालकलाई मौसममा सुधार नहुन्जेल विद्यालय बन्द गर्न आग्रह गरिएको बताए । प्रजिअ भागीरथ पाण्डेले जिल्लामा चिसोका कारण जनजीवन कष्टकर भएको बताए । विभिन्न संस्थाको सहयोगमा विपन्न तथा गरिब बस्तीमा ६४०० कम्बल बाँडिएको जनाए ।"
केन्द्रबाटै अनुसन्धान सुरु,"बुटवल (कास) युवा व्यवसायी वसन्त पौडेल बलुको हत्याबारे प्रहरीले छुट्टाछुट्टै २ टोली बनाएर अध्ययन सुरु गरेको छ । युवा संघ रूपन्देहीका अध्यक्ष दुर्गा तिवारीको हत्या भएको एक वर्षलगत्तै उक्त स्थानमै अर्का व्यवसायीको हत्या भएपछि प्रहरी संवेदनशील भएको हो । संवेदनशील घटना भएकाले घटनाको प्रारम्भिक अध्ययन जिल्लास्तरीय प्रहरीले गरे पनि गहिरो अध्ययनका लागि टोली गठन गरेको रूपन्देही प्रहरी प्रमुख प्रहरी उपरीक्षक श्याम ज्ञवालीले बताए । त्यसका लागि केन्द्रीय र संघीय इकाई अर्थात् साविक अञ्चलस्तरीय प्रहरी टोली खटिएको उनले बताए । टोलीले एक साताभित्र घटनाबारे अनुसन्धान प्रतिवेदन प्रस्तुत गर्नेछ । यद्यपि हत्याले स्थानीयमा भएको आवेश र बन्दका कारण अनुसन्धानमा समस्या परेको प्रहरीको भनाइ छ । पौडेल हत्याबारे केन्द्रीय अनुसन्धान ब्युरोले अनुसन्धान सुरु गरेको छ । वरिष्ठ प्रहरी उपरीक्षक घनश्याम अर्यालको संयोजकत्वमा ४ जनाको टोली रूपन्देही आएको छ । टोलीले शनिबारदेखि नै अनुसन्धान थालेको छ । टोलीले सुरुमा घटनाको प्रारम्भिक अनुसन्धान गरेका प्रहरीसँग घटनाक्रम र अहिलेसम्मको प्रगतिबारे बुझेको थियो । शनिबार नै घटनास्थल रूपन्देहीको देवदह नगरपालिका ढेकाबार पुगेर टोलीले घटनास्थल र घटनाको प्रकृति अध्ययन गरेको छ । प्रत्यक्षदर्शी र परिवारजनसँग समेत घटनाबारे सोधपुछ गरेको छ । रूपन्देही प्रहरी उपरीक्षक श्याम ज्ञवालीले शंकास्पद व्यक्तिलाई सोधपुछ र निगरानी गरे पनि कसैलाई पक्राउ नगरेको बताए । प्रहरी नियन्त्रणमा कोही छैन । उनले भने, घटनाकेन्द्रित व्यक्ति र तिनको संलग्नता पत्ता लगाउन सोधपुछ र निगरानी भने बढाएका छौं । संघीय प्रहरी इकाई पनि सक्रियसंघीय प्रहरी इकाई कार्यालय भैरहवाले पनि पौडेल हत्याबारे अनुसन्धान गर्न ७ सदस्यीय अनुसन्धान टोली गठन गरेको छ । प्रहरी नायब उपरीक्षक धर्मराज भण्डारीको संयोजकत्वमा ७ सदस्यीय अनुसन्धान टोली गठन गरिएको छ । टोलीले शनिबारदेखि नै काम थालेको छ । भागेर जान सक्ने आशंकामा सादा पोसाकमा खटिएका प्रहरीले समेत सीमा क्षेत्र र आसपासमा निगरानी बढाएका छन् । पौडेलको शुक्रबार बिहान करिब सवा ११ बजे देवदह २ ढेकाबारमा आफ्नै फर्निचर उद्योगमा बसेका बेला गोली हानी हत्या भएको थियो । घटनालगत्तै यसअघि सोही स्थानमै हत्या भएका युवासंघ रूपन्देहीका अध्यक्ष दुर्गा तिवारीको हत्याका मुख्य आरोपी मनोज पुनले स्थानीयलाई टेलिफोन गरी हत्याको जिम्मा लिएका छन् । युवा संघ तथा अनेरास्ववियु रूपन्देहीले हत्यामा संलग्नलाई तत्काल पक्राउ र कारबाही माग गर्दै अनिश्चितकालीन शनिबार रूपन्देही बन्द आह्वान गरे ।"
"सामुदायिक खुम्चिँदै, निजी फैलँदै","विकल्प के ?विज्ञ समूहले अब के गर्ने भन्ने विभिन्न उपाय सुझाएको छ । सामुदायिक विद्यालयमा प्रतिविद्यार्थी सरदर वार्षिक १८ हजार रुपैयाँ खर्च हुन्छ । सरकारले सामुदायिकमा गर्ने खर्च निजीलाई दिएर भौचर प्रणाली लागू गर्न पनि सकिन्छ । सहरका सामुदायिक विद्यालयमा पढ्ने ६४ प्रतिशत बालबालिकाका आमा बुबा दैनिक ज्यालादारी गर्छन् । १७ प्रतिशत बालबालिका घरेलु कामदार छन् । यस्ता बालबालिकालाई पनि भौचर प्रणालीबाट पढाउने गरी निजीलाई जिम्मेवारी दिन सकिन्छ । विद्यार्थी नै नभएका विद्यालयका शिक्षकलाई अन्यत्र व्यवस्थापन गर्न सकिन्छ । निजी विद्यालय भाडाका घरमा सञ्चालन भइरहेका छन् । विद्यार्थी नभएका विद्यालय निजी विद्यालयलाई प्रयोग गर्न दिन पनि विज्ञ समूहले सुझाव दिएको छ । सुझावमा भनिएको छ, यसो गरेबापत निजी विद्यालयले विद्यार्थीलाई नि:शुल्क र आधा शुल्कमा पढाउनैपर्ने बाध्यात्मक व्यवस्था गरिनुपर्छ । अर्को उपाय निजी र सामुदायिक विद्यालयबीच सहकार्य गराउन पनि सकिन्छ । निजीमा शुल्क निर्धारण गर्नु र नियमन पनि चुस्त बनाउनु जरुरी छ । शुल्क निर्धारण, नक्सांकन, तथा निश्चित क्षेत्रका मात्रै विद्यार्थी भर्ना गर्न पाइने (जोनिङ) पनि उपयुक्त विधि हुन सक्छ । यसले विद्यार्थीलाई टाढासम्म बसमा यात्रा गर्नुपर्ने तथा सवारी जामको समस्यासमेत न्यून गर्नेछ ।"
तापक्रम शून्यमा झर्ने,काठमाडौं (कास) न्यूनतम तापक्रम घट्दा काठमाडौंसहित देशभर चिसो बढेको छ । तराईमा लगातारको बाक्लो हुस्सु र शीतलहरले जनजीवन कष्टकर बन्दै गएको छ । जल तथा मौसम पूर्वानुमान महाशाखाका वरुण पौडेलले केही दिनमा काठमाडौंको तापक्रम शून्य डिग्रीमा झर्न सक्ने बताए । दुई दिनअघि १४ डिग्री रेकर्ड भएकामा शनिबार भने न्यूनतम १६ डिग्री रेकर्ड भएको छ ।
सेनालाई हेलिकप्टर बेच्न रुस र युक्रेनको लबिइङ,"काठमाडौं नेपाली सेनाले रसियाबाट खरिद गर्न लागेको थप दुई एमआई१७ (भी५) हेलिकप्टरको विकल्प भन्दै युक्रेन सरकारको स्वामित्वको कम्पनीले काठमाडौंसम्म आएर चर्को लबिइङ थालेको छ । कूटनीतिक, राजनीतिक र बिचौलिया (केही व्यापारीहरू)मार्फत युक्रेनले पहल थालेको हो । युक्रेन हेलिकप्टर एभिएसनको लबिइङपछि नेपाली सेना र सरकारमा कुन प्रकारको हेलिकप्टर खरिद गर्ने भन्ने बहस सुरु भएको छ । सेनाले यसअघि एमआई१७ खरिद गर्ने जनाइसकेको छ । उक्त कम्पनीले नेपालमा रहेका पूर्वप्रहरी अधिकारीसमेतको कम्पनीमार्फत त्यस्तो लबिइङ थालेको सैन्य उच्च स्रोतले बतायो ।उनीहरूले अमेरिकी निकट मानिने केही व्यापारीहरूलाई समेत प्रभावमा पारेर लबिइङ थालेको अधिकारीहरूले बताए । रुससँग अमेरिकाको सम्बन्ध नराम्रो रहेको अवस्था र अमेरिकासँग नेपाली सेनाको राम्रो सम्बन्ध रहेको कारण त्यो बाटो पनि उनीहरूले उपयोग गर्न खोजेको बुझाइ सेनाका अधिकारीहरूको छ । सत्तामा रहेका राजनीतिक दलका निकटस्थहरूले युक्रेनमा बनेको एमआई८ लाई एमआई १७ को विकल्प दिन थालेपछि प्रधानसेनापति राजेन्द्र क्षत्रीले रक्षामन्त्रीलाई भेटेर रसियाबाट खरिद गर्ने विषयमा समस्या नभएको स्पष्ट सन्देश दिएका थिए । उनीहरूबीच गत मंगलबार यो विषयमा पुन: छलफल भएको हो ।सेनाले खरिद गर्ने हेलिकप्टर रुसले तत्काल उपलब्ध गराउन नसक्ने तर युक्रेनले त्यही स्तरको हेलिकप्टर तत्काल र निकै सस्तोमा उपलब्ध गराउने जानकारी समेत दिएको छ । यस्तो जानकारीपछि यसमा राजनीतिक दल र सेनाबीच केही मतभेदसमेत देखिएको एक अधिकारीले बताए । उनीहरूले उक्त हेलिकप्टर पनि एमआई १७ जस्तै हुने भन्दै आफूहरू रसिया कम्पनीसँगै खरिद गरेर एसेम्बल गरेको बताएको युक्रेनी कम्पनीको प्रस्तुति बैठकमा सहभागीले कान्तिपुरलाई बताए । नेपाली सेनाले युक्रेनको हेलिकप्टर कम्पनी पनि उत्तिकै राम्रो रहेको भए पनि उनीहरूले रसियन कम्पनीसँग खरिद गरेर एसेम्बल गरेको र केही समयदेखि रसियनले युक्रेनलाई बडी उपलब्ध नगराएको सैन्य अधिकारीहरू बताउँछन् ।उनीहरूलाई रसियन कम्पनीले बडी उपलब्ध नगराएपछि पुराना एमआई१७ को बडी उपयोग गरेर नयाँ एमआई१७ जस्तो नभए पनि त्यत्तिकै बराबरको रहेको भन्दै बिक्रीमा पहल गरिरहेका हुन् । तर, यो एमआई १७ नै जस्तो भने होइन भन्ने बुझाइ सेनाको छ । सेनालाई भूकम्पपछि विपत् व्यवस्थापनका लागि तीन हेलिकप्टर र अन्य आवश्यक सामग्री खरिद गर्न सरकारले स्वीकृत गरेपछि प्रक्रिया अघि बढेको हो । सेनासँग तीनवटा एमआई १७ हेलिकप्टर चालु हालतमा छन् । सेनाले आफ्ना सातै प्रदेशमा रहेका पृतना र उपत्यकामा गरी आठ हेलिकप्टर राख्ने योजना छ । त्यहीअनुरूप सेनाले तत्कालीन पाँच विकास क्षेत्रलाई पुग्ने गरी खरिद प्रक्रिया अघि बढाए पनि थप गर्दै जाने बताइसकेको छ ।यस्तो अवस्थामा युक्रेनले हेलिकप्टर बेच्न पहल थाल्नु स्वाभाविक भएको एक अधिकारीले बताए । युक्रेनको सस्तो भए पनि नयाँ हेलिकप्टर भन्न नमिल्ने तर्क पनि नेपाली सेनाको छ । इन्जिन नयाँ हो तर बडी होइन, सेनाको उच्च स्रोतले भन्यो । पुरानो बडी हुँदा पछि मर्मतमा समस्या पर्ने दाबी सेनाको छ । सरकारले एउटा हेलिकप्टर र दुइटा जहाज खरिद गर्न नेपाली सेनालाई रकम निकासा गरिसकेको छ भने थप दुई एमआई १७ (भी५) हेलिकप्टर खरिद गर्न समेत स्वीकृति दिएको हो । कजान हेलिकप्टरले उत्पादन गर्ने एमआई१७ खरिद गर्न सेनाले रक्षा मन्त्रालयमा प्रस्ताव पठाइसकेको जनएको छ । मन्त्रिपरिषदबाट स्वीकृत भएपछि रुसको सरकारी स्वामित्वको रोसोबोरोनेक्सपोर्टसँग दुईवटा एमआई१७ खरिद सम्झौता गर्ने तयारी नेपाली सेनाको छ । तर युक्रेनले नेपालमा नै आएर गत महिना एक प्रस्तुति दिएपछि विकल्पबारे बहस सुरु भएको हो । मैले पनि युक्रेनको हेलिकप्टरको प्रस्तुति उनीहरूबाटै सुनें । त्यो पनि एमआई १७ जस्तै रहेको उनीहरूको दाबी छ । रसियाबाट ल्याउन नसक्ने अवस्था हो भने सस्तोमा उस्तै हेलिकप्टर आउने हुनाले अर्को विकल्प पनि खुला गर्न आवश्यक छ, रक्षामन्त्री भीमसेनदास प्रधानले कान्तिपुरसँग भने, खरिद गर्दा हामीले विकल्पबारे पनि सोच्नुपर्छ । कुरा सुन्दैमा बिग्रँदैन, मैले नेपाली एजेन्ट चिनेको छैन । तर, उतैबाट आएका टोलीले यहाँ प्रस्तुति गरेका थिए । बसेर सुनें । उनीहरूले दिएको दुई कम्पनीको तुलना पनि अध्ययन गरें । सेनाले एमआई१७ हेलिकप्टर किन्ने विषय पुरानै हो भन्दै रक्षामन्त्री प्रधानले भने, खरिदको प्रस्ताव मैले पाएको छैन । हेलिकप्टर खरिद गर्दा विक्रेतालाई पैसा पठाउन कठिन छ । छलफलका लागि रुसी टिम नेपाल आउने पनि सुनेको छु । मसँग रुसी टिमले कुरा गरेको छैन, सायद सेनासँग छलफल भइरहेको होला । छलफलपछि अन्तिम टुंगोमा पुगिने उनले बताउँदै भने, यो सरकारबाट नभए अर्को सरकारले गर्छ । जीटुजी (गभर्मेन्ट टु गभर्मेन्ट) प्रक्रियामार्फत रुससँग थप दुई थान एमआई१७ हेलिकप्टर खरिद गर्न लागेको हो ।यस्ता हेलिकप्टरको मूल्य एक अर्ब ७० करोड पर्ने बताइए पनि केही सस्तो हुन सक्ने भन्दै सरकारी सम्झौतामा नै आउने हुनाले यसमा मूल्य घटाउन सरकारी स्तरमा छलफल गरे सहज हुने अधिकारीहरूले बताए । सेनाले खरिद गर्ने हेलिकप्टर मल्टिप्रपोजको हुनेछ । दुर्गममा खाद्यान्न बोक्नदेखि विपत् व्यवस्थापन, भीआईपीलाई बोक्न समेत उपयोग गरिनेछ, सेनाको जनसम्पर्क निर्देशनालयले जनाएको छ, यसअघिका पनि त्यही तवरबाट उपयोग भइरहेका छन् । एउटा एमआई १७ बिग्रेको थियो, बनेपछि हाल तीन चालु अवस्थामा छन् ।सेनाले खरिद गर्ने हेलिकप्टर दुई सरकारबीच हुने सम्झौताबाट आउने हुनाले धेरै आशंका पाल्न नपर्ने जानकारी प्रधानसेनापति राजेन्द्र क्षत्रीले राजनीतिक नेतालाई जानकारी दिएको छलफलमा सहभागीले उनलाई उद्धृत गर्दै भने, एमआई १७ हाम्रा लागि उपयुक्त हेलिकप्टर हो । अर्कोबारे नेपाली सेनाले ध्यान दिएको छैन । रसियाबाट अमेरिकाले पनि यस्ता हेलिकप्टर खरिद गरेको छ । यसमा दुईपक्षीय सम्बन्ध जोड्ने काम एजेन्टहरूले गरेका होलान्, हामीलाई थाहा छैन ।विपत् व्यवस्थापनका लागि सेनाले माग गरेको रकम अपुग भएमा सरकारले थपेर समेत दिने गरेको छ । अमेरिकाले रुसी सरकारी स्वामित्वमा रहेको हेलिकप्टर विक्रेता एजेन्सी रोसोबोरोनेक्सपोर्टमाथि प्रतिबन्ध लगाएका कारण रकम भुक्तानी गर्न कठिनाइ हुन सक्ने भन्दै छलफलका लागि रुसी टिम पनि नेपाल आएर छलफल भइरहेको बताइएको छ । रोसोबोरोनेक्सपोर्ट विश्वकै दोस्रो ठूलो सैन्य सामग्री निर्यातकर्ता हो । विश्व बजारको पाँच भागको एक भाग यही कम्पनीको वर्चस्व छ ।"
राजपा र राप्रपाले त्रुटि सच्याएनन्,"काठमाडौं (कास) निर्वाचन आयोगले प्रदेशसभाको समानुपातिकबाट विजयी उम्मेदवारको प्रस्तावित सूची सच्याउन गरेको पत्राचारअनुरूप राष्ट्रिय जनता पार्टी र राष्ट्रिय प्रजातन्त्र पार्टीले नाम नसच्याउँदा आयोगलाई परिणाम घोषणा गर्न समस्या भएको छ । राजपाले प्रदेश २ र राप्रपाले प्रदेश ३ का लागि बुझाएको नामावलीमा समावेशी समूह र बन्दसूचीको क्रम आबद्धता मिलेको छैन । नमिलेको विषय सच्याउन पुस २० सम्म दिइएको समयावधिभित्र उक्त दुई दलले पुरानै नामावली बुझाएका छन् । विवाद र नेताहरूको स्वार्थका कारण ती दलले नाम सच्याउन मानेका छैनन् । समानुपातिकबाट राजपाले प्रदेश २ मा १० सिट तथा राप्रपाले प्रदेश ३ मा १ सिट पाएको छ । राजपाले आफूले पाएको सिटमा बबिता कुमारी, नीलमदेवी भूमिहारिन, अञ्जु कुमारी, रामनरेश राय, जानकीशरण साह र डा डिम्पल झाको नाम पठाएको छ । जुन बन्दसूचीको क्रमसंख्या १ देखि ६ सम्मको हो । अन्य चारको नाममा क्रम मिचिएको छ । २२ नम्बरको विभा ठाकुर, २७ क्रमसूचीमा रहेका रामप्रवेश बैठा, २९ क्रमसूचीमा रहेकी लैला खातुन र बन्दसूचीको ३४ मा रहेकी पुनम यादवको नाम पठाएको छ । राप्रपाले आदिवासी जनजातिबाट पठाउनुपर्ने नाममा क्रम मिचिएको छ ।"
ओली बैंकक जाँदै,"काठमाडौं (कास) नेकपा (एमाले) का अध्यक्ष एवं पूर्वप्रधानमन्त्री केपी ओली बुधबार बैंककस्थित ब्रुमरुग्रान्ड इन्टरनेसनल अस्पतालमा नियमित स्वास्थ्य परीक्षणका लागि जाने भएका छन् । सन् २००७ मा दिल्लीस्थित इन्द्रप्रस्थ अपोलो अस्पतालमा मृगौला प्रत्यारोपण गराएका ६६ वर्षीय ओलीले स्वदेश र विदेशमा नियमित स्वास्थ्य परीक्षण गराउँदै आएका छन् । ब्रुमरुग्रान्ड अस्पतालमा ओलीको चिकित्सकीय इतिहास र तथ्यांकसमेत रहेकाले नियमित परीक्षण गर्न समय बढी लाग्दैन । केही वर्षयता उनमा कुनै ठूलो समस्या देखिएको छैन, ओलीका निजी चिकित्सक प्राडा दिव्या सिंह शाहले भनिन्, सन् २०१३ ताका उनको हातमा भएको फरक प्रकारको संक्रमण पूर्णरूपमा निको भयो, यसपछि हालसम्म कुनै ठूलो स्वास्थ्य समस्या देखिएको छैन । त्यसताका ओलीको हातमा कडा संक्रमण नै देखिएको थियो । केही वर्षयता ओलीको स्वास्थ्य अवस्था स्थिर छ । यदाकदा रुघाखोकी लाग्ने र हालै भएको ग्यास्ट्रोइन्टराइटिस (ब्याक्टेरिया वा भाइरसले गर्दा हुने पेट र आन्द्राको सुन्नाइ जसले पखाला, बान्ता आदि गराउन सक्छ) बाहेक अन्य ठूलो समस्या देखिएको छैन । ग्यास्ट्रोइन्टराइटिस निको भएकोसमेत एक साता भएको जानकारी डा शाहले दिइन् । हालको सामान्य स्वास्थ्य समस्याका कारण ओलीले चुनावप्रचारका क्रममा गरेको अत्यधिक धपेडी मुख्य कारण रहेको ठम्याइ चिकित्सकको छ ।"
ठगी गर्न बाउन्स चेक,"कस्तो छ कानुनी व्यवस्था चेक बाउन्सको मुद्दालाई बैंकिङ कसुर तथा सजाय ऐन २०६४ ले परिभाषित गरेको छ । यो ऐनले खातामा रकम नभएको जानीजानी चेक काटी भुक्तानी लिने वा दिने व्यक्तिलाई १० हजार रुपैयाँसम्म जरिवाना हुने व्यवस्था गरेका छ । त्यस्तै विनिमय अधिकारपत्र ऐन २०३४ मा पनि बाउन्स चेकसम्बन्धी केही व्यवस्था गरिएको छ । यो ऐनको परिच्छेद ९ मा भनिएको छ, बैंकमा आफ्नो निक्षेप छैन वा निक्षेप भए पनि पर्याप्त छैन भन्ने जानीजानी कुनै व्यक्तिले चेक काटी कसैलाई हस्तान्तरण गरेमा र त्यसरी हस्तान्तरण गरिएको चेक भुक्तानीका लागि सम्बन्धित बैंकसमक्ष प्रस्तुत गर्दा पर्याप्त निक्षेप नभएको कारणबाट बैंकले चेक अनादार भएमा चेक काट्ने व्यक्तिले चेकबाट उल्लिखित रकम र ब्याजसमेत धारकलाई भराई चेक काट्ने व्यक्तिलाई तीन महिनासम्म कैद वा तीन हजारसम्म जरिवाना वा दुवै सजाय हुन सक्छ ।"
पर्यटक प्रवेश शुल्कको विरोध,"भक्तपुर (कास) पर्यटकीय गन्तव्य नगरकोट घुम्न आउने पर्यटकसँग नगरपालिकाले प्रवेश शुल्क उठाएको भन्दै व्यवसायीले विरोध गरेका छन् । चाँगुनारायण नगरपालिकाको असारमा सम्पन्न नगरसभाले नगरकोट अवलोकनका लागि आउने पर्यटकसँग प्रवेश शुल्क लिने निर्णय गरेको थियो । सोही निर्णयअनुसार नगरपालिकाले पर्यटकसँग प्रवेश शुल्क लिने गरी ५१ लाख रुपैयाँमा टेन्डर स्वीकृत गरेको थियो । नगरपालिकाले टेन्डर प्रक्रियाबाट असोज १ देखि नगरकोट आउने पर्यटकसँग पर्यटन शुल्क उठाउँदै आएको छ । नगरपालिकाले सार्क राष्ट्रका पर्यटकसँग प्रतिव्यक्ति करसहित दुई सय र अन्य राष्ट्रका पर्यटकसँग प्रतिव्यक्ति करसहित तीन सय रुपैयाँ लिने गरी ठेक्का दिएको हो । ठेकेदारले नगरकोटको मुख्य नाका भक्तपुरनगरकोट सडकको तेलकोट र कलमसीमा पोस्ट खडा गरी पर्यटकसँग प्रवेश शुल्क उठाउन थालेको छ । पर्यटक प्रवेश शुल्कको विरोध गर्दै व्यवसायीले स्थानीयअर्थ मन्त्रालय, चाँगुनारायण नगरपालिका, जिल्ला प्रशासन कार्यालय लगायतमा ज्ञापनपत्र बुझाउँदा पनि कतैबाट सुनुवाइ नभएको नगरकोट नाल्दुम पर्यटन विकास समितिका अध्यक्ष इन्द्र लामाले बताए । पर्यटकसँग शुल्क उठाउने नाममा नगरपालिकाले ठेकेदार पोस्ने काम गरेको छ, उनले भने, शुल्क उठाउने नै भए पनि नगरपालिकाले आफ्नै कर्मचारी खटाएर शुल्क उठाउन सक्नुपथ्र्यो, त्यसो नगरी ठेकेदारलाई जिम्मा दिई मनोमानी गरिएको छ । पर्यटन शुल्क उठाउन थालेको महिना दिनमै ठेकेदारले ठेक्का परेको रकमभन्दा बढी उठाएको दाबी व्यवसायीको छ । भूकम्पले क्षतिग्रस्त नगरकोटको पूर्वाधार तयार नहुँदै नगरपालिकाले गैरकानुनी ढंगबाट शुल्क उठाउन थालेको छ, लामाको भनाइ छ ।नगरपालिकाले पर्यटन शुल्क उठाएर नगरकोटका पर्यटन व्यवसायलाई धरासयी बनाएको आरोप व्यवसायीको छ । स्थानीय तहमा नेतृत्व सम्हालेका जनप्रतिनिधिले पर्यटन व्यवसायीसँग छलफल नै नगरी शुल्क उठाएको पर्यटन व्यवसायी अशोक थापाले बताए । तीन वर्षदेखि साविक नगरकोट नगरपालिकाले कार्यान्वयन गर्न नसकेको निर्णय नवनिर्वाचित जनप्रतिनिधिले कार्यान्वयनमा मात्र ल्याएको नगर प्रमुख सोमप्रसाद मिश्रले बताए । स्थानीय तह लागू हुनु अगाडि नै साविक नगरपालिकाले पर्यटन शुल्क उठाउने निर्णय गरेको थियो, नगर प्रमुख मिश्रले भने, पर्यटन व्यवसायी, सर्वदलीय संयन्त्र लगायतको छलफलबाट नै नगरपालिकाले नियमसंगत किसिमबाट पर्यटन शुल्क उठाउन थालेको हो ।"
के गर्दै छन् नगरप्रमुखहरू ?,"काठमाडौं (कास) नगरप्रमुखहरू नगरको विकास तथा महत्त्वाकांक्षी योजना सफल बनाउन काम गरिरहेको बताउँछन् । पौराणिक सहर साँखुको धार्मिक र पुरातात्त्विक महत्त्व जोगाउन नगर प्रमुख सुवर्ण श्रेष्ठ आफ्नो वाचाअनुरूप काम गरिरहेको दाबी गर्छन् । भूकम्पमा परी पुराना शैलीका घर र त्यहाँका धार्मिक सम्पदालाई निकै क्षति पुग्यो । ती सबै पुनर्निर्माणका लागि पुनर्निर्माण प्राधिकरण र पुरातत्त्व विभागसँग नगरपालिकाले समन्वय गरिरहेको उनको भनाइ छ । पुरानै शैलीमा नयाँ घर निर्माण गर्दा प्रतिघर एक लाख रुपैयाँ अनुदान दिने भनेका छौं, उनले सहरको मौलिकता जोगाउन नगरले प्रोत्साहित गरेकोबारे भने, यो रकम बढाउने निर्णय पनि गर्ने छौं । भूकम्पले भत्काएका घरहरू, मन्दिर तथा विहार पुनर्निर्माणमा सक्दो सहयोग र समन्वय गरिरहेका छौं । नगरको महत्त्व र विशेषता नै त्यहाँको बस्ती र संस्कृति रहेकाले त्यस्ता कार्यमा नगरपालिकामार्फत सहयोग गरिरहेको उनको भनाइ छ । नागार्जुन नगरपालिकामा भोट माग्न जाने बेला मेयरका प्रत्यासी मोहन बस्नेतले स्वास्थ्य बिमा र युवा रोजगारका विषयलाई उठाएका थिए । आफूले जनतासामु उठाएका मुद्दालाई टुंगोमा पुर्याउन कसरत गरिरहेको र चाँडै कार्यान्वयनको चरणमा पुग्ने उनले बताए । उनले भने, स्वास्थ्य बिमा विधेयक आइसकेको अवस्थामा त्योसँग हाम्रा योजनाका केही बुँदा बाझिएकाले ढिला भएको हो । बिमा रकम १२ सय ५० उठाउने भने पनि उमेर समूहअनुसार नमिल्ने देखिएको छ । योजना कार्यान्वयनमा केही प्राविधिक कठिनाइ आइरहेको उनको भनाइ छ । नगरपालिकाले नगरको जनसंख्या उमेर समूहको विवरण पत्ता लगाउन ठेक्कामा काम दिएको छ । ४५ बिमा कम्पनीसँगको छलफल अन्तिम चरणमा पुगेको नगरप्रमुखले बताए । बस्नेतका अनुसार आउने नयाँ वर्षदेखि नगरवासीका लागि छुट्टै स्वास्थ्य बिमा कार्यक्रम ल्याइनेछ । युवा स्वरोजगारका क्षेत्रमा वडाका सहकारीसँग सहकार्य गरिरहेको बस्नेतले बताए । आदिवासी जनजाति र पिछडिएका वर्गलाई लक्षित गरी ३४ लाखसम्म बिनाब्याजमा ऋण दिइनेछ । प्रत्येक वडाबाट ५ युवालाई यस्तो सहुलियत दिइने उनको भनाइ छ । खानेपानी र सडकको समस्या समाधान गर्ने वाचासहित जनतासामु चन्द्रागिरिका नगरप्रमुख घनश्याम गिरीले योजनाअनुरूप नै कार्य भइरहेको बताए । राधाकृष्ण टोलमा १ करोड खर्चेर सडक निर्माण भएको छ, सतुंगलबाट माथिको सडक ४५ लाख खर्चेर पक्की बनाइएको छ, उनले भने । हरियाली आवास क्षेत्रमा ८० लाख रुपैयाँ सडक निर्माणमा खर्च भएको गिरीले बताए । बसिगाउँ जाने सडक र खानेपानीको पाइप बिछ्याउने काम भइरहेको छ । वडा नं ३ मा बोरिङमार्फत पानी निकालेर वितरण गर्ने काम अन्तिम चरणमा पुगिसकेको छ । सबै वडामा खानेपानी पुर्याउन केही स्थानमा डिप बोरिङ गरिसकेका छौं, पाइप बिछ्याउने काम हुँदै छ, मेयर गिरीले भने ।"
सिरेटोले रातभर मुटु काप्छ,"कठ्यांग्रिएर मृत्युधादिङ (कास) चिसोले कठ्यांग्रिएर एक चेपाङ युवकको मृत्यु भएको छ । बेनीघाट रोराङ ३ पांगरजिपका २५ वर्षीय प्रेमबहादुर चेपाङको अत्यधिक चिसोले शुक्रबार राति मृत्यु भएको हो । उनी ज्याला मजदुरी गरेर गुजारा गर्थे । उनको मृत्युपछि परिवारको बिचल्ली भएको छ । भूकम्पले उनको घर भत्केको थियो । पुनर्निर्माण गर्न नसक्दा टहरामै जीवनयापन गर्दै आएका थिए । विद्यालय बन्दमुगु चिसो बढेपछि उच्च लेकाली क्षेत्रका २६ विद्यालयमा जाडो बिदा दिइएको छ । डोल्फु, मुगु, मह, माग्री, रिउस, चितै र खमालेलगायत बस्तीमा रहेका विद्यालय डेढ महिनाका लागि बन्द गरिएका हुन् । चिसोले पठनपाठनमा समस्या भएपछि विद्यालय बन्द गरिएको जिल्ला शिक्षा अधिकारी जवाहरलाल हमालले बताए । चिसोले अन्य क्षेत्रका केही विद्यालयमा समेत पढाइ अनियमित बनेको छ । शिक्षकले चौरमा आगो बालेर पढाउने गरेको उनले बताए ।"
गरिबलाई घुरकै सहारा,"वीरगन्ज पर्साको बहुदरमाई नगरपालिका३ नगरदाहाकी रमुनी देवीको दैनिकी अहिले फेरिएको छ । बिहान उठ्नासाथ घुर मा आगो सल्काइहाल्छिन् । ज्यानलाई न्यानो पारेपछि उनको गृहस्थी कर्म सुरु हुन्छ । चापाकलबाट पानी ल्याउँदा होस् वा चौपायाको गोठ सफापछि फेरि ज्यानलाई तताउन उनी त्यही घुरकै सहारा लिन्छिन् । गोठको घुरमा पनि आगो बालिदिन्छिन् । खाना पकाउन चुलो बालेपछि उनका ३ बच्चा उठ्छन् । आँखा मिच्दै बच्चाहरू पनि घुरकै वरिपरि बस्छन् । कहिलेकाहीं राति जाडोले कठ्यांग्रिएपछि ३ वर्षीय कान्छो छोरो रुन थाल्छ, उनले भनिन्, त्यतिबेलै घरभित्रको घुरमा आगो सल्काएर बच्चाको शरीर सेक्नुपर्छ अनि मात्र निदाउँछ । जाडोमा हामी गरिबको सहारा भनेकै घुरको न्यानो हो ।केही दिनदेखि तापक्रम घटेसँगै चलेको शीतलहरले भित्री मधेसको जनजीवन प्रभावित बनेको छ । सर्वसाधारणको दैनिकी रमुनीको जस्तै घुरकै वरिपरि बित्न थालेको छ । राति सुत्नुअघि पनि ज्यान न्यानो गराउन सर्वसाधारण घुरकै सहारा लिन्छन् । आगो ताप्नेको संख्याअनुसार माटो खनेर घुर बनाइन्छ । लामो समयसम्म आगो राखिराख्न घुरको तल्लो भागमा गुइँठा, काठका गोलिया राखिन्छ । माथि पराल, खर बालेर आगो तापिन्छ । खेतमा काम गर्ने किसान पनि खुला ठाउँमा पराल, खर बालेर तापिरहेको देख्न सकिन्छ । पश्चिमी हावाले तराई चिसिएको छ । अत्यावश्यक कामबाहेक मानिस घरबाहिर निस्कन छाडेका छन् । गाई, भैंसी, बाख्राका गोठमा पनि आगोको व्यवस्था गरिएको छ । मानिसले लगाउने ज्याकेटजस्तै बोरा र चकटी सिलाएर चौपायाको शरीर ओढाइएको छ ।गाउँका अधिकांश घर खपडा र खरले छाएका हुन्छन् । गर्मीका बेला यस्ता घरले शीतल प्रदान गरे पनि जाडोमा धेरै चिसो हुन्छ । गरिब र असहायले चिसोबाट जोगिन पराल भरिएको सिरक ओढ्छन्, पदमौलका प्रभु यादव भन्छन्, त्यसले पनि चिसो हावा नरोकिँदा परालकै चटाई ओढ्छन् । यसको तयारी उनीहरू कात्तिकदेखि नै सुरु गर्छन् । गाउँघरमा लाग्ने हाटबजारमा समेत अहिले ठाउँठाउँमा आगो ताप्ने व्यवस्था मिलाइन्छ । प्रभुका अनुसार धनीका घरमा काठका गोलिया बालिएको हुन्छ । त्यसको आगो ताप्न राति अबेरसम्म सर्वसाधारण झुम्मिन्छन् ।"
दुई राष्ट्रपति जस्ट पास,"कृष्ण पहाडीले हाम्रा दुई राष्ट्रपति : कति उत्तीर्णअनुत्तीर्ण ? भनेर लेख लेखेको सन्दर्भमा मुस्किलले दुवैजना उत्तीर्ण भन्ने मेरो ठम्याइ हो । पहिलो राष्ट्रपति रामवरण यादव संविधान जारी गरेकाले तथा अहिलेका विद्या भण्डारीको कार्यकाल निर्वाचन सम्पन्न भएकाले मात्र हो । खासमा व्यक्ति सफल, असफल हुनुमा धेरै तत्त्वले काम गरेको हुन्छ । पदधारीको एकल प्रयासले मात्र पनि हुँदैन । फेरि संस्थाको बनोट र व्यक्ति छनोट विधिलाई पनि सम्झनुपर्ने हुन्छ । हाम्रोजस्तो मुलुकमा व्यक्ति वा संस्थाले चाहँदैमा केही हुने होइन । राणाकालको समय भनेको अलग्गै भयो । नभए त्यसपछिका राजाहरूसमेत देखिनमा शक्तिशाली भए पनि ती आफैं अनेक देशीविदेशी शक्तिकेन्द्रको कोपभाजनमा परिरहे । महेन्द्र र वीरेन्द्रको के कुरा, ज्ञानेन्द्र शाहसम्म आउँदा त्यही दाउपेचको भुमरीले संस्था नै समाप्त भयो । हजारौं सेनाले घेरिएको दरबार आफैं असुरक्षित भएको पनि देख्यौं । लोकतन्त्रमा विधिको शासन हुन्छ र विधिले नै संस्था र व्यक्तिको सर्वोच्चता निर्धारण हुने हो । तर हाम्रा हकमा ती देखावटी मात्र हुन् । यादव आफैं सेनापति प्रकरणमा होस् या संविधान जारी गर्ने सवालमा निरीह हुनुपरेको नजिर छ । त्यस्तै प्रकृतिले अहिलेका राष्ट्रपति भण्डारी पनि जाने बेला राष्ट्रिय सभा गठनसम्बन्धी अध्यादेशको एउटै विषयले विवादमा परिन् । दलीय सिफारिसबाट बन्ने विधिले परोक्षभन्दा अपरोक्ष दबदबा र प्रभावमा पर्नु स्वाभाविकै हो । दलीय सहमति र सहकार्यबाटै चुनिने व्यक्तिले जति नै निष्पक्ष र संविधानत: काम गर्छु भन्दा पनि विवादमा आउने गरेकै छ । सर्वोच्च अदालतदेखि निर्वाचन आयोगसम्मलाई हाम्रा दल तथा नेताले आफूअनुकूल बनाउन खोजेको अभ्यास अनौठो होइन । कांग्रेस तथा एमालेजस्ता ठूला दलबाट चुनिएका मात्र होइन, भोलिका दिनमा अहिलेको तेस्रो ठूलो दल माओवादी केन्द्रका अध्यक्ष प्रचण्ड आफैं राष्ट्रपति भए पनि कतिपय सवालमा उनको डेग चल्नेवाला हँुदैन । कार्यकारी राष्ट्रपति हुने हो भने केही हदसम्म तिनको भूमिका उल्लेख्य होला । प्रत्यक्ष जनताद्वारा अनुमोदित हुने भए अलग्गै, नभए अहिलेकै संसदीय व्यवस्था वा मिश्रित प्रणाली अपनाउने हो भने पारा उही हो । कार्यकारी प्रधानमन्त्रीको व्यवस्था वा राष्ट्रपतीय भए पनि उही हो । तसर्थ तल्लो तहदेखिका जनप्रतिनिधिमूलक संस्थालाई समेत कसरी मर्यादित, विवादरहित तथा न्यायसंगत बनाउने भनी सबैले सोचौं । नभए एउटै सानो भूलले पनि व्यक्ति वा संस्थाको साख, शक्ति वा सन्तुलन गुम्न सक्छ । श्रीकृष्ण राजवंशी सुनकोसी३, सिन्धुली"
ट्राफिक व्यवस्थापन सुधारका संकेत,"राजधानी सहर धूलो र धूवाँबीच हराएको छ । सडक व्यवस्थापन कहालीलाग्दो बनिरहेको छ । पछिल्लो समय ट्राफिक व्यवस्थापनमा आएको सुधारबीच पनि सर्वसाधारणको सास्ती भने ज्युँकात्युँ छ । अबको दृष्टि ट्राफिक व्यवस्थापनमा मात्र होइन, सर्वसाधारणले भोग्नुपरेको सास्तीमा समेत पुग्नु जरुरी छ । सहरभित्र भग्नावशेषमा अनुवाद हँुदै गरेका ट्राफिक बत्तीहरूले पुनर्जीवन पाउनु, सडक पेटीमा यत्रतत्र छरपस्ट रहेका पसलहरू हटाउँदै निर्माण सामग्रीको व्यवस्थापनलगायत ठमेल र पशुपतिजस्ता सांस्कृतिक र पर्यटकीय क्षेत्रलाई यातायात निषेधित क्षेत्रका रूपमा अघि बढाउने साहसले मात्र होइन, विभिन्न यातायात व्यवसायीसँगको नियमित छलफलले समेत देशको समग्र ट्राफिक व्यवस्थापनमा सुधारका संकेत देखा परिरहेका छन् ।ट्राफिक व्यवस्थापनमा सुधारका संकेत देखा पर्दै गर्दा सर्वसाधारणले भोग्नुपरेको पीडासमेतमा सम्बन्धित निकायको ध्यान पुग्थ्यो भने अरू प्रभावकारी हुन्थ्यो कि ? पशुपति परिसर भित्रबाट सवारी आवागमनलाई निषेध गरिएको छ । सर्वत्र चक्रपथ फराकिलो हुँदै गर्दा गौशालाचाबहिल क्षेत्रको चक्रपथ जस्ताको तस्तै छ । पशुपति क्षेत्रलाई सवारी निषेधित क्षेत्रका रूपमा विकास गर्दा कार्यालय समयमा चाबहिलगौशाला हँुदै गरिने सवारीयात्रा कहालीलाग्दो बन्न थालेको छ । वैकल्पिक मार्गका रूपमा रहेको तिलगंगाताम्रगंगामार्ग केवल पानीट्यांकर मार्गका रूपमा अनुवाद भएको छ । हिउँदको समयमा समेत घुँडासम्म आउने हिलोका कारण उक्त मार्ग सर्वसाधारणको प्रयोगका लागि अनुपयुक्त बन्दै गएको छ । मुख्य सडकको चापलाई ५० प्रतिशतसम्म कम गर्न सक्ने क्षमता राख्ने उक्त बाटोको व्यवस्थापन गर्दै पशुपति क्षेत्रभित्र सवारी प्रवेशमा रोक लगाइएको भए बेस हुन्थ्यो कि ? त्यसैगरी पानी ट्याँकरहरूको ज्यादा आवतजावत हुने उक्त बाटोमा तिनीहरूलाई पानी चुहाउन निषेध गर्ने हो भने सर्वसाधारणलाई समेत राहत मिल्थ्यो कि ? उत्तम पुडासैनी जोरपाटी, काठमाडौं"
स्वैच्छिक अवकाश बोझिलो होइन,"पुस १९ गते कान्तिपुरमा प्रकाशित बोझिलो स्वैच्छिक अवकाश शीर्षकअन्तर्गतको सम्पादकीयमा मेरा केही गुनासा छन् । मुलुकको स्थायी सरकारको पर्याय नै निजामती वा राष्ट्रसेवक कर्मचारी हुन् । राजनीतिक दल सरकारमा अस्थायी रूपमा रहन्छन्, शासन चलाउँछन् । कर्मचारी भने कार्यकक्ष परिवर्तन हुन सक्छ तर स्थायी भएपछि ५८६० वर्षको उमेरसम्म कार्यरत रहन पाउने ऐननियममै व्यवस्था छ । तत्कालीन प्रधानमन्त्री गिरिजाप्रसाद कोइरालाको शासनकालमा निजामती कर्मचारीको तलबभत्तामा धेरै बजेट खर्च भएको र नयाँ व्यक्तिलाई अवसर प्रदान गर्न भनी ३० वर्ष सेवा अवधि र उमेर ५१ वर्ष पुगेका कर्मचारीलाई ७ वर्षसम्म थप गरी सरकारी सेवाबाट अवकाश गर्ने गरी निजामती सेवा ऐनलाई संशोधन गरिएको थियो जुन असाध्यै खर्चालु भयो । किनभने एक कर्मचारीलाई अवकाश गरी उसको स्थानमा अर्को नयाँ कर्मचारी नियुक्ति गर्दा आर्थिक व्ययभार अति नै बढ्छ तर मन्त्रिपरिषद्ले त्यस्तै बोझिलो स्वैच्छिक अवकाशको प्रावधान राख्दा कर्मचारीले प्रावधानअनुसारको सुविधा लिन मात्र खोजेका हुन्, जसलाई अस्वाभाविक मान्न सकिन्न । लामो समयसम्म काम पाउन र मितव्ययिता अपनाउन खोज्ने हो भने कर्मचारीलाई कम्तीमा ६५ वर्षमा सेवानिवृत्त गर्नुपर्छ । अर्कोतिर मन्त्रिपरिषद्ले जस्तोसुकै आर्थिक व्ययभार हुने निर्णय गरे पनि सर्वस्वीकार्य हुन्छ । असारदेखि मंसिरसम्ममा झन्डै करोडौं रकम आर्थिक सहायता, चन्दा, पुरस्कारका नाममा बाँडिएको खबर छ भने अनावश्यक ६४ जनाको जम्बो मन्त्रिपरिषद्का सदस्यलाई सुविधामा कति रकम खर्च भइरहेको छ ? त्यति मात्र होइन, निर्वाचनमा पराजित भई कामचलाउ मात्र भएको सरकारले पछि गरे पनि हुने विभिन्न निकायमा नियुक्ति गरिएका पदाधिकारीका लागि सुविधा, कर्मचारीको बिनाऔचित्य सरुवा, बढुवा गर्दा कति बोझिलो खर्च थपिएको होला ? काठमाडौं उपत्यकाभित्र एक कार्यालयबाट अर्को कार्यालयमा सरुवा गर्दा पनि व्ययभार परेकै हुन्छ । बजेट आएको ६, ७ महिनामै प्रशासनिक खर्च गर्न आन्तरिक ऋणले समेत नपुगेर दातृ निकायलाई गुहारेको स्थिति र पुस महिनाका लागि खर्च रकम सकिएको मूल्यांकन कति बोझिलो होला ? गंगाराज अर्यालपाणिनी ८, अर्घाखाँची"
प्रेसर जँचाउन पनि टिकट,"यही पुस १९ गते म औषधि किन्न भनी घोराही उपमहानगरपालिकास्थित उपक्षेत्रीय अस्पतालमा गएको थिएँ । जाँदाजाँदै मलाई अलि चक्कर आएजस्तो लाग्यो । एकछिन आराम गर्न भनी अस्पतालकै आँगनमा रहेको चौतारीमा बसँे । अनि इमर्जेन्सी वार्डमा गएर कर्मचारीलाई प्रेसर नापिदिन अनुरोध गरें । उनले आफू बसेको छेवैको भित्तामा रहेको एउटा सूचना देखाए जहाँ लेखिएको थियो इमर्जेन्सीमा भर्ना भएका बाहेकको प्रेसर जाँचिनेछैन । मैले अस्पतालमा समेत प्रेसर जँचाउन नपाउने कस्तो नियम हो भनी सोधँे । उनले प्रेसर लिनैपर्ने भए ओपीडीको टिकट काटेर ल्याउनोस् भने । प्रेसर जँचाउन त सामान्य मेडिकलमा समेत नि:शुल्क पाइन्छ भने सरकारी अस्पतालमा पैसा तिर्नुपर्ने ? लीला सिंहघोराही, दाङ"
कुसंस्कारविरुद्ध आवाज उठोस्,"कान्तिपुरमा सिरहाकी रीता दास बोक्सीको आरोपमा कुटिएर अस्पताल भर्ना भएको समाचारले साह्रै दु:खी बनायो । दिनभरि मजदुरीमा खटेर थकान बिसाउन बेलुका आफ्नै आश्रयस्थलमा पुग्नासाथ जंगली तथा दानवीय स्वभावका इनरदेवी दास र उनकी छोरीप्रति घृणा जागेर आयो । उनले बोक्सी आरोपमा बारम्बार कुटपिट तथा शारीरिक एवं मानसिक यातना भोग्नुपरेको छ । यो विषयलाई स्थानीय तहमै मिलाएकै कारण उनले समस्या खेप्दै आएकी हुन् ।विभिन्न सरकारी तथा गैरसरकारी संघसंस्थाले सामाजिक कुसंस्कारविरुद्ध अभियान चलाउन अर्बौं खर्चिए पनि बोक्सी प्रथा समाजबाट पखालिन सकेको छैन । समाजमा ज्यादै अमानवीय तवरले महिलालाई जिउँदै जलाउने, मलमूत्र खुबाउने, कुटपिट गरी गाउँनिकाला गरी यातना दिने घटना उन्मूलन हुन सकेका छैनन् । यस्ता कुसंस्कारी आरोपले समाजमा महिला दिदीबहिनीहरूले विभिन्न मानसिक समस्या भोगिरहेका छन् । पीडित रीताले यो शोषणलाई टेकेर माथि उठ्ने हिम्मत गरिन् अर्थात आफूलाई बोक्सी आरोप लगाई आफूमाथि कुटपिट गर्नेविरुद्ध प्रहरीको शरणमा पुग्ने हिम्मत गरिन् । पीडित रीताले भोगेको घटनाबाट हामीले पनि कुनै हिंसा, यातना तथा दमन सहेर होइन, कानुनी उपचार खोजेर र यातनाविरुद्ध बोलेर उपचार पाउन सकिन्छ भन्ने पाठ सिक्न आवश्यक छ । गणेश सिंजाली मगरछत्रकोट, गुल्मी"
जनभावनाविपरीत काम,"कान्तिपुरमा प्रकाशित गाडी भाडामै लाखांै खर्च शीर्षक समाचारले मतदातालाई झसंग बनाएको छ । समाचारमा छापिएका नाम र स्थान प्रतिनिधि मात्र हुन् । सिंहदरबारको अधिकार गाउँ अनि घरघरमा भनेको चाहिं जनप्रतिनिधिका आफ्ना र आफन्त अनि आफ्नो गोजी भरिदिनेका लागि मात्र भएको भान हुन थालेको छ । स्थानीय स्वतन्त्र बुद्धिजीवीले दमकल, एम्बुलेन्स, आकस्मिक उपचार केन्द्र स्थापना, नदी कटान र भूउत्खनन अनि तस्करी नियन्त्रण, शान्ति सुरक्षा कायमसहितका विकासे योजनामा बजेट खर्चिनुपर्ने आवाज उठाइरहँदा समेत जनप्रतिनिधिले सुनेको देखिँदैन । यो प्रवृत्ति नियन्त्रण नभए जनतामा निराशा बढ्ने निश्चित छ । सुरेश खतिवडाबुद्धशान्ति५, झापास्थानीय तहका जनप्रतिनिधिले निजी र सार्वजनिक सवारी साधन चड्नै छोडेको समाचारले खिन्न बनाएको छ । समाचारअनुसार भाडामा लिइएका सवारी साधनका लागि स्थानीय तहले मासिक रूपमा लाखौं भुक्तानी गर्न थालेका छन् । जनताको सेवा तथा आफ्नो गाउँ, वडा, टोल, नगरको विकासका लागि प्रतिबद्ध जनप्रतिनिधिहरू अति सुविधाभोगी बन्दा अनुपयोगी र अनुत्पादक खर्चमा वृद्धि हुनेछ र विकासका कार्य प्रभावित हुनेछन् । उनीहरूले सुविधा लिनुपर्छ तर सुहाउँदो हुनुपर्छ, विकास पनि प्रभावित हुनु हुँदैन । महेन्द्रसिंह बमटीकापुर१, कैलाली"
विदेशीलाई सूचना बेच्दै सरकार,"हरेक देशको राष्ट्रिय सूचना अर्थात नेसनल इन्टेलिजेन्स अति संवेदनशील हुन्छ । छिमेकीको त्यस्तै सूचना नेपालका लागि महत्त्वपूर्ण रहन्छ । अरूको सूचना लिने कामलाई अफेन्सिभ इन्टेलिजेन्स र आफ्नो रोक्नेलाई डिफेन्सिभ इन्टेलिजेन्स भनिन्छ । अफेन्सिभ इन्टेलिजेन्समा नेपाल शून्य डिग्रीमै छ भने हुन्छ । तर आफ्नो देशको सूचना रोक्ने डिफेन्सिभ इन्टेलिजेन्समा समेत अब त शून्य डिग्रीमै पुग्न थालेको महसुस भएको छ । नेपालीका पारिवारिक विवरणहरू नेपाल सरकारले वैधानिक तरिकाले विदेशीलाई बेचिरहेको छ । पैसा कमाउन आउने मन्त्री र पैसा कमाइदिने र कमाइखाने सचिव र निर्देशकहरूले हाम्रो सूचना विदेशीलाई बेचेर राष्ट्रघात गर्दै छन् । यस्तो काम सायद नेपाल सरकारले मात्र गर्छ होला । संसारमा अन्त प्रचतिल छैन । अनि नेपालका सुरक्षा अंगहरू रमिते बनेका छन् । उदाहरणका लागि यातायात व्यवस्था विभागबाट बनाइने चालक अनुमतिपत्र भारतमा छापिन्छ । हाम्रो विवरण तीन महिनाजति भारतमा राखेर सम्बन्धित विभागमा अभिलेख गरिन्छ, भारतीय पक्षबाट । अनि एक सय दिनजतिमा हामी चालक अनुमतिपत्र पाउँछौं । त्यसैगरी नेपालीले प्रयोग गर्ने गाडीका नम्बर प्लेट पनि भारतमै बनाइन्छन् र विवरण उतै राखिन्छ । निकट भविष्यमा बनाइने राष्ट्रिय परिचयपत्र पनि भारतमै छापिँदै छ । यी डकुमेन्ट विदेशमा छपाउनमा केवल पैसा कमाउने मिलोमतो छ । यसमा नेपालको राष्ट्रिय सुरक्षालाई एकरत्ति पनि मतलव गरिएको छैन । नेपालमा छपाइ नहुने डकुमेन्ट किन हामीलाई चाहियो ? राष्ट्रपति, प्रधानमन्त्री, गृहमन्त्रीका सुरक्षा सल्लाहकारहरू किन यसबारे बोल्दैनन्, लेख्दैनन् ? नेपालका सुरक्षाविज्ञ भन्नेहरू किन चुप बसेका होलान् ? माथिका डकुमेन्ट बनाउने निर्णय हुँदा त्यसबारे नेपाली सेना, राष्ट्रिय अनुसन्धान विभाग, नेपाल प्रहरी र सशस्त्र प्रहरीको रायसुझाव लिइएको हो होइन ? हो भने जनतालाई थाहा दिनु जरुरी छ । होइन भने चारवटै सुरक्षा अंगले एउटा टास्क फोर्स खडा गरेर नेपाल सरकारले नेपालविरुद्ध सूचना बेचिरहेका बारेमा तुरुन्त छानबिन थालेर काम बन्द गराउनुपर्छ । प्रेमसिंह बस्न्यात बाँसबारी, काठमाडौंंं"
मापसे नियन्त्रण निरन्तर,"कान्तिपुरमा प्रकाशित समाचारअनुसार राजधानीमा प्रतिरात डेढ सयभन्दा बढी मदिरा सेवनकर्ता पक्राउ पर्ने गरेका छन् । काठमाडौंबाट १ हजार २ सय ३२, भक्तपुरबाट ९९ र ललितपुरबाट ३६ जना पक्राउ परेको देखियो । यसबाट सहरी क्षेत्रमा आधुनिकता तथा रमाइलोका नाममा युवावर्ग विकृतिउन्मुख रहेको देखिन्छ । यसलाई समयमै नियन्त्रण तथा व्यवथापन गर्न नसके समाजमा विकृति आउने निश्चित छ । अत: उपत्यकामा मात्र होइन, देशका हरेक गाउँसहरमा सतर्कता अपनाउन अत्यावश्यक छ । राम छुस्याकीतचपाल, भक्तपुर"
किसानप्रति उदासीन सरकार,"डा प्रकाशचन्द्र लोहनीले सुकुलगुन्डा चिन्तन शीर्षक लेखमा कृषि कार्य गर्ने किसानको पीडा र रेमिट्यान्सका भरमा चलेको हाम्रो देशको हालतबारे छर्लंग पार्नुभएको छ । उहाँले विभिन्न वादबारे पनि कुरा उठाउनुभएको छ । यो लेखको महत्त्वपूर्ण पाटो भनेको युवराज पाण्डेको विषय हो । पाण्डेले आफ्नो घर धितोमा राखेर ऋण लिई माछापालन व्यवसाय सुरु गरे । माछा व्यवसाय फस्टायो । अब उनलाई बिक्रीको चिन्ता भयो । माछा भारतबाट आयात गरिने रहेछ । आफूले उत्पादन गरेको माछा बिक्री गर्न नसकेर मन्त्रीलाई गुहार्न पुगे । हो, मैले उजागर गर्न खोजेको देशको मूल समस्या यही हो । उहाँजस्तो पहँुचवाला कृषकको त यो हालत छ भने अब सम्झनुस्, जुम्लाका स्याउ खेती गर्ने, तराईमा धानगहुँ खेती गर्ने किसानको कुन हालत होला ? समग्रमा सबै किसानले भोग्नुपरेको यथार्थ यही हो । अझै भारतले नाकाबन्दी लगाएको समयमा कुखुरापालक कृषकको कुन हालत थियो । त्यो बेला खोइ त सरकारले किसानलाई हेरेको ? हेर्नुपर्ने दायित्व सरकारको हो कि होइन ? यस्तो बेला सरकारले सहयोगीको भूमिका खेलेर ऋणमा डुबेका किसानलाई अनुदान दिनुपर्छ कि पर्दैन ? उद्धव सापकोटा पनौती१, काभ्रेपलाञ्चोक"
चुनावयताका सरकारका एकलौटी निर्णय मान्दैनौं,"समय प्रति निकै सचेत नेतामा गनिन्छन्, माधवकुमार नेपाल । तर चुनाव सकिएको एक महिना बित्दा पनि नयाँ सरकारको खाका कोर्ने माहोल नबन्दा उनी निकै असन्तुष्ट मुद्रामा देखिन्थे । कतै षड्यन्त्र हुँदै छैन ? उनको आशंका थियो ।"
घुम्टो उघार्दै मैथिल महिला,"जहदी (सिरहा) लहान बजारबाट ३ किलोमिटर दूरीमा पुगिन्छ, जहदी गाउँ । जहाँ चमार समुदायका ४५ घर छन् । गाउँ ब्लक जग्गामा झुरुप्प परेको बस्तीमा उनीहरू बस्छन् । अधिकांश महिला निरक्षर छन् । केही पुरुष अक्षरसम्म चिन्न सक्छन् । त्यही बस्तीकी रामरती राम सभासद बन्ने पहिलो महिला हुन् । उनी पनि सही गर्न र कनिकुथी मात्र अक्षर ठम्याउँछिन् ।२०६४ को पहिलो संविधानसभामा एमालेले रामरतीलाई समानुपातिकबाट सभासद बनाएको थियो । सभासदको कार्यकाल सकिएपछि उनकै नेतृत्वमा जागरण महिला बचत समूह गठन गरियो । त्यही महिला समूहको बैठकमा संगीहरूलाई उनी घुम्टो उघार्न सचेत गराउँदै थिइन् । लज्जा छोप्न घुम्टो ओढ्यौं, उनले भनिन्, त्यही संस्कार बन्यो, पछि लज्जा छोप्ने घुम्टोसँगै हामी घरभित्रै गुम्सियौं । समाजमा महिलाले स्थान पाउन मुस्किल भयो । अब त्यसो नगर्न उनले सचेत गराइन् ।उनले सचेत गराएपछि बचत समूहकी अध्यक्ष दु:खनी राम, कोषाध्यक्ष सीतादेवी रामलगायतले अनुहार देखिने गरी सारीको पछ्यौरा कपालसम्म ताने । महिला बैठकको अनुगमनमा पुगेकी लहान नगरपालिकाकी उपमेयरले घुम्टो महिला सशक्तीकरणको बाधक रहेको अथ्र्याइन् । घुम्टो उघारेपछि नै आफू उपमेयरसम्म बनेको दृष्टान्त प्रस्तुत गरिन् ।२०७३ कात्तिकमा गठित समूहमा महिलाहरूले मासिक संकलनबाट १४ हजार रुपैयाँ वचत गरेका छन् । घुम्टोलाई कपालसम्म उतारेकी समूह अध्यक्ष दु:खनी रामले समूहमा आबद्ध भएपछि बैठकमा बोल्नसम्म सक्ने भएको सुनाइन् । बैठक, भेलामा बोल्न सक्दिनथें, उनले भनिन्, तर, समूहमा आबद्ध भएपछि बोल्न सक्ने भएँ । धक खुलेको छ । अब यही समूहबाट घुम्टो उघार्ने अभियान सुरु गर्छु ।बचत रकमलाई सदुपयोग गर्दै जहदीका दलित महिलाहरूले घुम्टो विरुद्धको अभियान सुरु गरेका छन् । घुम्टो प्रथाको इतिहास मुस्लिम शासकको आगमनसँग जोडिन्छ । ११ औं शताब्दीतिर मुस्लिम शासकले आक्रमण गरेदेखि स्थानीयवासी उनीहरूको संस्कृति, रीतिरिवाज तथा परम्परालाई मान्न बाध्य भए । पछि १५ औं तथा १६ औं शताब्दीतिर यो उत्कर्षमा पुग्यो । त्यहींबाट घोंघ प्रथाको सुरुवात भएको मानिन्छ । उनीहरूको प्रभाव जुन क्षेत्रमा बढी थियो, त्यो भेगमा त्यत्तिकै घनीभूत रूपमा यो प्रथाले जरो गाडेको देखिन्छ, लहान क्याम्पसका समाजशास्त्रका सहप्राध्यापक शोभितलाल चौधरी भन्छन्, यद्यपि बदलिँदो विश्व परिवेशमा शिक्षाको प्रचारप्रसारका कारण दिनप्रतिदिन कम हुँदै गएको छ । नेपालमा शिक्षित महिलाहरूमा घुम्टो प्रथा स्वस्फूर्त रूपमा हराउँदै गएको छ । अशिक्षित समाजमा अद्यापि रहेको पाइन्छ ।नेपालमा दोस्रो सबैभन्दा बढी बोलिने भाषा मैथिली हो । मैथिली मात्र होइन, भोजपुरी र अवधी भाषीमा समेत घुम्टो प्रथाले जरो गाडेको बताउँछन्, नागरिक समाजका अगुवा एवं अधिकारकर्मी राजकुमार राउत कुर्मी । मिथिलाञ्चलमा रहेको घुम्टो प्रथाविरुद्ध भएका गोष्ठीले महिलामा एक किसिमको सकारात्मक सन्देश सञ्चार भएको उनको ठम्याइ छ ।मिथिलाञ्चलको मध्यभागमा रहेको सिरहा जिल्लामा महिलाको साक्षरता २० प्रतिशत हाराहारीमा रहनु र मधेसी समाजमा महिलाहरूप्रति गरिएको चर्को भेदभावले पनि यो प्रथा भित्री ग्रामीण क्षेत्रमा अद्यापि रहेको उनी बताउँछन् ।मैथिली भाषा, संस्कृतिको उत्थान, संरक्षण तथा संवद्र्धनमा सक्रिय अन्तर्राष्ट्रिय मैथिली परिषदका प्रभारी रामरिझन यादव घुम्टो प्रथा अन्धविश्वास भएको र अशिक्षाको कारण यसले जरो गाडेको बताउँछन् । मधेसका भित्री गाउँघरमा महिलाहरूले अहिले पनि ७० देखि ८० प्रतिशतसम्म घुम्टोले मुख छोप्छन् । यो मिथिलाको संस्कृति र सम्मान पनि हो, परिषद्का पूर्वमहासचिव यादवले भने, संस्कृति जोगाउनुपर्छ तर विकृत रूपलाई परिष्कृत गर्न सक्नुपर्छ । कुनै महिला विवाह भएर ससुरालमा जाँदा आफूभन्दा ठूला ससुरा, जेठाजु र अन्य अपरिचित पुरुषलाई हेर्दा टाउको ढाक्ने परम्परा छ । सहप्राध्यापक चौधरीका अनुसार रामायण, महाभारतलगायत विभिन्न ग्रन्थहरूको अध्ययन गर्दा त्यहाँका महिलाहरूले कहिल्यै पनि घुम्टो ओढेको देखिँदैन । त्यसैले मुस्लिम शासकको अतिक्रमणभन्दा पहिले मैथिल महिलाहरूको प्रभाव समाजमा अहिलेको भन्दा बढी थियो । समाज विस्तारै पुरुष प्रधान हुन थालेपछि महिलाको शोषण, दमन तथा उत्पीडनको मात्रामा वृद्धि भएको मानिन्छ ।मिथिलाञ्चलमा पनि शिक्षित महिलामा घुम्टो प्रथा विस्तारै हट्न थालेको छ, यादवले भने, महिला सशक्तीकरणका लागि केही हदसम्म बाधक बनेको घुम्टो प्रथा हटाउन शिक्षा अनिवार्य छ तर यतिले मात्र पुग्दैन । यसको साथसाथै समाजमा चेतना ल्याउन अभियान चाल्नु आवश्यक छ ।"
नागरिकताकै सकस,"नेपालगन्ज (कास) खजुरा गाउँपालिका८, रनियापुरकी सावरा बेगमले तीन छोरी र एक छोराको जन्मपछि मात्र पतिको नामबाट नागरिकता पाइन् । रनियापुरकै समसुल पठानिनले छोरा जन्मिएको १६ वर्षपछि मात्र नागरिकता पाइन् । पठानिनले विवाह भएको २० वर्षपछि छोरासँगै नागरिकता लिएकी हुन् । रनियापुरकै साहिरा खानले नागरिकताबिनै विवाह भएको पाँच वर्षमा सम्बन्ध विच्छेद (तलाक) गरिन् । तलाक गरे पनि नागरिकता र विवाह दर्ता नहुँदा उनले अंश पाउन सकिनन् । उनीहरूमात्र होइन, मुस्लिम समुदायको करिब ९० प्रतिशत बसोबास रहेको रनियापुरका अधिकांश महिलाले विवाह भएको लामो समयसम्म पतिको नामबाट नागरिकता पाउन सकेका छैनन् ।मुस्लिम समुदायमा नागरिकताको महत्त्वबारे अधिकांशलाई थाहा नहुनु, सम्बन्ध विच्छेद (तलाक) धेरै हुनु र महिला साक्षरसम्म नहुँदा पतिको नामबाट नागरिकता पाउन नसकेका हुन् । मुस्लिम अगुवाहरूका अनुसार यहाँका अधिकांश पुरुष छोराछोरी ठूला भएपछि मात्र पत्नीलाई नागरिकता दिन मञ्जुर हुन्छन् । यो समुदायका महिला घरको काममा मात्रै सीमित हुने भएकाले समेत पुरुषहरू पत्नीलाई नागरिकता दिन इच्छुक हुँदैनन् ।पत्नीको नागरिकता बनाइदिएपछि अंश दिनुपर्छ भन्ने बुझाइका कारण ग्रामीण भेगका पुरुषले महिलालाई लामो समयसम्म पनि नागरिकता नदिने स्थानीय साहिरा खानले बताइन् । उनका अनुसार अधिकांश मुस्लिम महिलाको नागरिकता नबन्दै तलाक हुने गरेको छ । म आफैं तलाक भएकी महिला हुँ । विवाह भएको कुनै कागज थिएन । अंशका लागि दाबी गर्ने कागज नभएपछि अंश नै नलिई सम्बन्ध विच्छेद गरें, उनले भनिन्, पतिका नामबाट नागरिकता नभएकै कारण धेरैले सम्बन्ध विच्छेद भए पनि अंश पाउन सक्दैनन् । अंश पाउन आवश्यक कागजात र प्रक्रिया नपुग्दा तलाक पाएका महिलाले न्याय पाउन सकेका छैनन् ।नजिना खातुन अन्सारी अहिले पनि मुस्लिम बालबालिका माध्यमिक स्तरको शिक्षा लिएपछि माथिल्लो शिक्षाबाट वञ्चित हुने गरेको बताउँछिन् । महिलालाई नै नागरिकताको महत्त्व थाहा हुँदैन । पुरुषहरूले आफैं दिँदैनन्, उनले भनिन्, त्यसैले अधिकांश महिला विवाह दर्ता र नागरिकताबिनै पतिसँग बस्न बाध्य छन् । महिलाहरू नागरिकता नहुँदा विभिन्न सुविधाबाट वञ्चित भएको उनको भनाइ छ । उनले महिलालाई जागरुक बनाउन सके सरकारी सुविधाबाट वञ्चित नहुने बताइन् । पछिल्लो समय नागरिकता र विवाह दर्ताबारे वडा कार्यालय र विभिन्न संघसंस्थाले अभियान सञ्चालन गरिरहेको वडाध्यक्ष फिरोज खानले बताए । वडा कार्यालयका अनुसार करिब ४० प्रतिशत महिलाले मात्र पतिको नामबाट नागरिकता पाएका छन् । उनले नागरिकता बनाउन नचाहने पुरुषलाई भेटेर विवाह दर्ता र नागरिकता बनाइदिन सुझाव दिने गरिएको बताए । अभियानपछि रनियापुरकी ८० वर्षकी नन्दारानी चमारको नागरिकता बनाउन सफल भएको वडा सदस्य एवं महिला अधिकारकर्मी समसुल पठानिनले बताइन् । मुस्लिम महिलाको सशक्तीकरणमा काम गरिरहेको जनजागरण समाजका व्यवस्थापक रामबहादुर पुनले मुस्लिम महिलालाई संगठित गरेर विभिन्न चेतनामूलक अभियान सञ्चालन गरिरहेको बताए । मुस्लिम महिलाले समूह गठन गरेपछि विवाह, जन्म र मृत्यु दर्ता गराउनेको संख्या बढेको जनजागरण समाजले जनाएको छ । मुस्लिम महिलाको समूहमार्फत तालिम, गोष्ठी, अन्तक्र्रिया, जनचेतना लगायतका कार्यक्रम सञ्चालन गरिएको उनको भनाइ छ । स्थानीय अगुवा ममिना खाँले समूह गठनपछि सामूहिक वचतसमेत गरिरहेको बताइन् । उनका अनुसार समूहमा आफूहरूका समस्याबारे समेत छलफल हुने गरेको छ ।"
स्वास्थ्य केन्द्रमा छैनन् औषधि,"बुटवलपरासी रुघाखोकी र ज्वरोले थलिएका छोराको उपचार गराउन गत आइतबार स्वास्थ्य संस्था गएकी रूपन्देही ठुटीपीपलकी प्रभावती यादवले औषधि पाइनन् । हाटी फर्साटिकर स्वास्थ्यचौकीका स्वास्थ्यकर्मीले निजीबाट किन्न भन्दै पर्चा थमाए । सधैं यस्तै भोग्नुपरेको भन्दै उनी निराश भएर फर्किइन् ।ओमसतिया गाउँपालिकामा ५ स्वास्थ्य केन्द्र छन् । सबैजसो स्वास्थ्य केन्द्रले औषधि अभाव भएको बताउँदै बिरामीलाई औषधि किन्न निजी मेडिकलमै पठाउँछन् । विपन्न नागरिक महँगोमा औषधि किन्न बाध्य छन् । औषधि किन्ने जिम्मा पाएको स्थानीय तहलाई भने यसको जानकारी नै छैन । न त जिल्ला जनस्वास्थ्यमा कर्मचारीले माग गरेका छन् । औषधि अभावबारे कसैले जानकारी गराएका छैनन्, ओमसतिया गाउँपालिका अध्यक्ष हीरा केबटले भने, अघिल्लो साता मात्रै सोधपुछ गरेका थियौं । औषधि अभावले उपचार सेवा प्रभावित भए थोरै रकमको बिनाटेन्डर पनि किन्न सकिने उनले बताए । नियमत: ५ लाख रुपैयाँसम्मको औषधि खरिदमा टेन्डर गर्नु पर्दैन । छोरीको छाला चिलाउने र पोल्ने रोगको उपचारका लागि साताअघि प्राथमिक स्वास्थ्य केन्द्र लुम्बिनी गएकी पडरीकी विन्दा हरिजनले पनि औषधि पाइनन् । निजीबाट औषधि किन्न भन्दै पर्चा थमाइदिए । यसपछि उनी निराश भएर निजीमा गइन् । लुम्बिनी सांस्कृतिक नगरपालिकामा ८ स्वास्थ्य संस्था छन् । सबैजसो केन्द्रले औषधि अभावमा उपचार प्रभावित भएको बताउँछन् । यही कुरा नगरपालिकालाई भने जानकारी दिएका छैनन् । लेखा अधिकृत अशोककुमार अग्रवालले स्वास्थ्य संस्थाले मौज्दात रहेको जनाएकाले नगरपालिकाले नि:शुल्क बाँड्नुपर्ने औषधि अहिलेसम्म नकिनेको बताए । बल्ल के के औषधि किन्ने भनेर गृहकार्य गर्दै छौं, उनले भने, स्वास्थ्य संस्थाले औषधि छ भनेकाले ढिलाइ गरेका हौंं ।सरकारले स्वास्थ्यचौकीमा ३९ र प्राथमिक स्वास्थ्यचौकीमा ६९ प्रकारका औषधि नि:शुल्क उपलब्ध गराउने घोषणा गरेको छ । अधिकांश स्वास्थ्य संस्थामा भने जीवनजल, एमोक्सिसिलिन, सिप्रोलगायत अत्यावश्यक औषधिसमेत पाइँदैनन् । जिल्ला जनस्वास्थ्य, स्थानीय तह र स्वास्थ्य केन्द्रले एकअर्काको मुख ताकेर औषधि माग र खरिद नगर्दा अभाव भएको हो । औषधि नभएपछि सेवाग्राहीलाई छैन भनेर पठाउनै पर्छ । सिद्धार्थनगर नगरपालिका १० को नगरस्वास्थ्य केन्द्रकी स्वास्थ्यकर्मी गंगा कँडेलले भनिन् । नगरपालिका र जिल्ला जनस्वास्थ्यले बिरामीको चाप हेरेर आफैं औषधि पठाउनुपर्ने पठाउँदैन, उनी भन्छिन्, यसले पनि औषधि नभएको खबर जिल्ला जनस्वास्थ्य वा नगरपालिकालाई गराएको छैन । यसअघि नि:शुल्क पाइने औषधि क्षेत्रीय मेडिकल स्टोर र जिल्ला जनस्वास्थ्य कार्यालयमार्फत आपूर्ति हुन्थ्यो । स्थानीय तहको गठनपछि भने जिल्ला जनस्वास्थ्यसँगै स्थानीय तहले पनि औषधि खरिद गर्न सक्ने गरी बजेट विनियोजन भएको छ । रूपन्देहीमा १६ स्थानीय तह छन् । आवको ६ महिना बित्दासम्म १३ स्थानीय तहले औषधि खरिद थालेका छैनन् । जिल्ला जनस्वास्थ्य कार्यालय र स्थानीय तह दुवैतिर रकम भए पनि कसले औषधि किन्ने भन्नेबारे समन्वय अभावले पनि नि:शुल्क बाँड्ने औषधि नकिनेका हुन् । स्थानीय तहले स्वास्थ्य संस्थाले माग नगरेको, ढिलो रकम आएको र प्रक्रिया झन्झटिलो भएकाले खरिद प्रक्रिया नथालेको बताए । बजेट नै ढिलो गरी आयो । यसपछि कसरी किन्ने अन्योल भयो, ओमसतिया गाउँपालिका प्रमुख केबटले भने, स्वास्थ्य संस्थाले यो औषधि चाहिन्छ नभनेकाले पनि आत्तिएर नकिनेका हौं । जिल्ला जनस्वास्थ्य कार्यालयमा यो वर्ष औषधि खरिदमा करिब १५ लाख रुपैयाँ आएको छ । यो कार्यालयले पनि अहिलेसम्म औषधि किन्ने प्रक्रिया थालेको छैन । ६ पालिकामा रहेका ८० संस्थाका लागि औषधि किन्ने यो रकम निकै कम हो । यसले धेरै दिन पनि टिक्दैन, प्रमुख गोदारले भने, यसैले अहिलेसम्म औषधि नकिनेका हौं । स्वास्थ्य कार्यालय र तिनका सेवा प्रवाहको जिम्मा स्थानीय तहमा दिए पनि जिल्लास्तरबाट सेवा दिने अधिकांश कर्मचारी स्थानीय तहमा आएका छैनन् । यसले स्वास्थ्य संस्थामा औषधि किन्ने, वितरण गर्ने र त्यसको अनुगमन गर्ने कामसमेत प्रभावित भएको छ । स्थानीय शासनविज्ञ महेन्द्रप्रसाद पाण्डेले विषयगत कार्यालय र स्थानीय तहका कर्मचारीबीच समन्वय नहुँदा सर्वसाधारणले समस्या भोगेको बताए । एकले अर्काको मुख ताकेर बस्दा औषधिमा समेत समस्या आयो, उनले भने, सबैभन्दा पहिले जिल्लाका कर्मचारी स्थानीय तहमा आउनुपर्छ । यसपछि मात्रै स्थानीय तह र विषयगत कार्यालय दुवैका माग र आवश्यकताका आधारमा हुनेछन् । टेन्डर प्रक्रिया सुरु परासी सरकारी स्वास्थ्य संस्थामा नि:शुल्क औषधि अभाव हुन थालेपछि नवलपरासी पश्चिमका स्थानीय तहले बल्ल टेन्डर प्रक्रिया थालेका छन् । यसअघिका वर्षमा जनस्वास्थ्यले टेन्डर गरी औषधि स्थानीय स्वास्थ्य संस्थासम्म पुर्याउने गरे पनि यस पटकबाट स्थानीय तहले खरिद गर्नुपर्ने छ । तर, विधि र प्रक्रियाबारे अन्योल हुँदा केही ढिलाइ भएको जनप्रतिनिधि बताउँछन् ।वरिष्ठ जनस्वाथ्य प्रशासक अरुणकुमार महतोका अनुसार जिल्ला कार्यालयमा थोरै मात्र बजेट हुने र स्थानीय तहलाई सबै अधिकार भएकाले केहीमा औषधि अभाव देखिएको बताए । सुस्ता र प्रतापपुर गाउँपालिकाले टेन्डर आहवान भइसकेको उनले बताए । उनका अनुसार अन्य स्थानीय तहमा प्रक्रियामै छ । सरकारले जिल्ला अस्पतालमा ७०, प्राथमिक स्वास्थ्य केन्द्रमा ५८ र हेल्थपोस्टमा ३५ प्रकारको औषधि नि:शुल्क बाँड्ने बताए पनि जिल्लामा नि:शुल्क भनिएका सबै औषधि पर्याप्त छैनन् । सामान्य ज्वरो, रुघाखोकी, सामान्य चोटपटक, गर्भवती महिलाका लागि आवश्यक औषधिको भने अभाव नरहेको वरिष्ठ जनस्वाथ्य प्रशासक महतो बताउँछन् । सर्वसाधारणले सरकारी स्वास्थ्य संस्थामा औषधि अभावका कारण निजी क्लिनकबाट औषधि किन्नुपरेको गुनासो गरे पनि स्थानीय तहका प्रमुखहरूले भने औषधि अभाव नभएको बताउँछन् । रामग्राम नगरपालिकाका प्रशासकीय अधिकृत दिनेशराज पन्तले औषधि टेन्डरका लागि प्रक्रिया अघि बढेको बताए ।"
राजधानी माग्दै रिले अनशन,"पर्सा (कास) प्रदेश राजधानी माग गर्दै शुक्रबारदेखि रिले अनशन सुरु गरिएको छ । प्रदेश २ को राजधानी वीरगन्जमा हुनुपर्ने मागसहित १२ जना नेताकार्यकर्ताले घण्टाघर चोकमा अनशन थालेका हुन् । उनीहरूलाई वीरगन्ज महानगरका मेयर विजयकुमार सरावगीले फूलमाला लगाइदिएर अनशन सुरु गराएका छन् ।कांग्रेस, एमाले र माओवादी केन्द्र आबद्ध नेताकार्यकर्ता र केही सामाजिक अभियन्ता अनशन बसिरहेका छन् । राजधानीका विषयमा मधेससवादी दलका नेता भने मौन छन् । उनीहरूले जनकपुरलाई प्रदेश २ को अस्थायी राजधानी बनाउने सरकारी निर्णयको खुलेर विरोध गरेका छैनन् । यस्तोमा मेयर सरावगीको समर्थनलाई भने अर्थपूर्ण रूपमा हेरिएको छ । उनले वीरगन्जलाई प्रदेश २ को राजधानी बनाउन गरिएको अनशनमा आफ्नो र महानगरपालिका कार्यालयको समेत समर्थन रहेको बताए । महानगरको बोर्ड बैठकले पनि वीरगन्जलाई प्रादेशिक राजधानी बनाउन सम्बन्धित निकायमा समन्वय र सिफारिस गर्ने निर्णय गरेको छ, उनले भने ।कांग्रेसका पूर्वसांसद सुरेन्द्रप्रसाद चौधरी, एमालेका बसरुद्धिन चौधरी, एमालेकै शम्भुप्रसाद गुप्ता, तरुण दल बाराका अध्यक्ष लोकेश सिंह, ओमप्रकाश सर्राफ, कमल चौगार्इं, दुर्गा क्षेत्री, रुदल ठाकुर, वृजेश्वरप्रसाद चौधरी, सञ्जयकुमार सर्राफ, महमुद अन्सारी र रञ्जु दाहाललगायत अनशनमा बसेका छन् । काभ्रेमा पनि आन्दोलनकाभ्रे काभ्रेलाई प्रदेश ३ को राजधानी माग गर्दै स्थानीय आन्दोलित भएका छन् । यहाँ क्रियाशील राजनीतिक दल, प्रतिनिधिसभा तथा प्रदेशसभा सदस्य, उद्योग वाणिज्य संघ र नागरिक संघसंस्थालगायतले संघर्षका कार्यक्रम घोषणा गरेका हुन् । उनीहरूले बनेपामा दबाबमूलक र्याली आयोजना गरे । रूपन्देही उपयुक्तबुटवल जिल्लामा क्रियाशील राजनीतिक दलले प्रदेश ५ को राजधानी रूपन्देहीलाई बनाउन अञ्चलस्तरीय पहल थाल्ने निर्णय गरेका छन् । शुक्रबार भएको सर्वदलीय बैठकले जनघनत्व, भौतिक संरचना तथा अन्य सबै हिसाबले राजधानीका लागि रूपन्देही उपयुक्त हुने ठहर गर्दै अभियान थाल्ने निर्णय गरेको छ । कांग्रेस जिल्ला सचिव रामकृष्ण खाँणले राजधानीका लागि नवलपरासी, कपिलवस्तु, पाल्पा, गुल्मी र अर्घाखाचीसँग पहिलो चरणमा समन्वय गरी दबाबमूलक कार्यक्रम गर्ने निर्णय गरेको बताए । बैठकमा उद्योग वाणिज्य संघ, यातायात व्यवसायीका साथै विभिन्न संघसंस्थाको सहभागिता थियो ।"
हेलिकप्टरबाटै लड्डु,"धादिङ (कास) जिल्लाको उत्तरी भेगको विकटबस्तीमा प्रतिनिधि र प्रदेशसभामा निर्वाचित जनप्रतिनिधिले मतदातलाई धन्यवाद दिने क्रममा हेलिकप्टरबाट लड्डु वितरण गरेका छन् । उनीहरूले जिल्लाको सेर्तुङ, तिप्लिङ, झार्लाङ र लापाको ठूलोगाउँमा हेलिकप्टरबाट ओर्लेर लड्डु वितरण गरेको स्थानीयले बताए । निर्वाचन क्षेत्र नम्बर २ अन्तर्गत रुबी भ्यालीमा एमाले, माओवादी केन्द्र (वाम गठबन्धन) का स्थानीय नेता र प्रतिनिधिसभा सदस्य खेमप्रसाद लोहनी र प्रदेश (ख) का सदस्य जगत सिम्खडाले लड्डु बाँडेका हुन् । निवर्तमान सांसद धनबहादुर घले र माओवादी केन्द्रका कार्यकर्ता रामसिंह तामाङ हेलिकप्टरमा लड्डु राखेर लापा गएका थिए । लोहनी र सिंखडा गाडी र पैदलको माध्यमबाट त्यहाँ पुगेका थिए । उनीहरू लापाबाट हेलिकप्टर चढेर ठूलोगाउँको कार्यक्रममा सहभागी भए । एउटा कार्यक्रममा उनीहरूले १० केजी लड्डु बाँडेका थिए ।"
दुई औँलाले व्यंग्य कृति,"१४ वर्षअघि महेश मोटर न्युरोन रोगका सिकार बने । यो रोगको उपचार नै पत्ता लागेको छैन । डाक्टरले स्रष्टा महेश थापालाई बढीमा तीनदेखि पाँच वर्ष मात्रै बाँच्न सक्ने बताएका छन् । तर उनले रोगलाई आफ्नो आत्मविश्वास र हौसलामाथि हाबी हुन दिएनन् । झन्डै चार वर्षअघि अल्पविराम आत्मकथा ल्याएका उनले भर्खरै हास्यव्यंग्य संग्रह नमोनम: ल्याएका छन् । काठमाडौं विश्वमा यस्ता थोरै मानिस छन्, जसले आफ्नो इच्छाशक्तिमार्फत चिकित्सा विज्ञानलाई झूटा सावित गरेका छन् । यसका एक गतिलो उदाहरण व्यंग्यकार महेश थापा हुन सक्छन् । दाहिने हातको माझी र साइली औँलाले कम्प्युटरको अनस्क्रिन किबोर्डमा थिचेर लेखेको नमोनम: व्यंग्यसंग्रह हालै राजधानीमा सार्वजनिक गरिएको छ । १४ वर्षअघि महेश मोटर न्युरोन रोगका सिकार बने । यो यस्तो रोग हो, जसको अहिलेसम्म उपचार नै पत्ता लागेको छैन । यो रोगले शरीरको नसालाई लगातार हमला गर्छ र शरीरको अंगहरूले विस्तारै काम गर्न छोड्छ । डाक्टरले महेशलाई बढीमा तीनदेखि पाँच वर्ष मात्रै बाँच्न सक्ने सुनाए । तर उनले रोगलाई आफ्नो आत्मविश्वास र हौसलामाथि हाबी हुन दिएनन् । रोगका कारण पक्षाघात भएर दाहिने हातको माझी र साइली दुई औँला मात्रै चल्यो । यसपछि उनले त्यही दुई आँैलाको सहायताले कम्प्युटरमा अनस्क्रिन किबोर्डमार्फत टाइप गरेर लेखे । विभिन्न पत्रपत्रिकामा छापिएका केही नयाँ तथा केही पुराना व्यंग्यहरू समेटिएर तयार भएको कृति केही दिनअघि हास्य कलाकार जोडी मदनकृष्ण श्रेष्ठ र हरिवंश आचार्यसँगै साहित्यकार प्रदीप नेपालले लोकार्पण गरेका थिए । सर्लाहीको हरिवन९ मा जन्मिएका महेशको यो पहिलो कृति भने हैन । उनले २०७० मा ८० हजार शब्दको आत्मकथा अल्पविराम प्रकाशित भइसकेको छ । उनको ६ जनाको परिवार हाल सानोठिमीमा बस्छन् । डेढ दशकअघि थापा सर्लाहीबाट प्रकाशित हुने अभियान साप्ताहिकका सम्पादक थिए । २०५९ मा माओवादी द्वन्द्वको खबर संकलन गरेर फर्कने क्रममा मोटर साइकल दुर्घटनामा परे, उनको दाहिने हात भाँचियो । प्लास्टर काटेपछि पनि दाहिने हात राम्रोसँग चलेन । पछि देब्रे हात हुँदै खुट्टा र जिब्रोमा समेत समस्या देखिन थाल्यो । दुर्घटना हुनु पहिलेदेखि नै दाहिने हातको चोरी औँला बांगिँदै गइरहेको थियो, शनिबारको भेटघाटमा उनले भने, सायद यो रोग पहिले नै लागेको हुनुपर्छ । पछि आराम गर्ने क्रममा हात नचलाएपछि एकैचोटि बढ्यो । मोटर न्युरोनको डाइगनोस भएपछि डाक्टरले केही वर्ष मात्रै बाँच्ने सुनाए । दिमागले कामै गर्न छाड्यो । छोरा एक महिनाको मात्रै भएको थियो, उनले सुनाए । त्यसपछि उनी काठमाडौं आए । उनले चेस खेलेर समय कटाउन थाले । राष्ट्रिय प्रतियोगितामा थुपै्र मेडलहरू पनि हात पारे । तर पछि रोगको कारण हात चलाउनसमेत भएन । चेसका गोटी चाल्न पनि समस्या भयो । गोटी चाल्न अरूको साहरा लिनुपर्ने भएपछि उनले चेस पनि खेल्न छाडिदिए । उनको दाहिने हातको माझी र साइली दुई औँला मात्र चल्यो । गाउँकै भाइपर्ने नवराज चौलागार्इंले उनले कम्प्युटरमा अनस्क्रिन किबोर्डको सहायताले टाइपिङ गर्न सकिने सुनाएपछि उनले माउसमा दुई औँलाले थिचेर लेख्न थाले । सुरुसुरुमा त निकै गाह्रो भयो, उनले भने, तर मैले सक्दिनँ होला भन्ने कहिल्यै लागेन । लेख्दा औला घोटिएर घाउ हुँदा पनि उनी निरन्तर लेखिरहन्थे । दिनको १४ घण्टासम्म पनि लेखेर बसिरहन्छ, कुराकानी क्रममा आमा शान्तिदेवीले थपिन् । साहित्यकार प्रदीप नेपालले उनको हौसलामाथि इँटा थप्ने काम गरेको थापाले बताए । यसको दुई वर्षमा आत्मकथामार्फत उनी साहित्यको फाँटमा देखा परे । त्यसपछि उनले पत्रपत्रिकामा लेख पठाउन थाले । उनका समसामयिक, राजनीतिक विषयका लेखहरू पाठकले रुचाउन थाले । पछि उनी हिमाल खबर पत्रिकामा नियमित रूपमा राजनीतिक विषयमा स्तम्भ नै लेख्न सुरु गरे । स्तम्भ लेखेर पठाउने क्रममा उनले व्यंग्य पठाए । लठैत शीर्षकको व्यंग्य पढेपछि हिमालका सम्पादक किरण नेपालले व्यंग्य लेख्नेहरूको खडेरी नै परेको भन्दै थापालाई व्यंग्य नै लेख्न सुझाएछन् । त्यसपछि उनले नियमित रूपमा व्यंग्य लेख्न थाले । पछिल्लो कृति यस्तै व्यंग्यहरूको एकमुष्ट सँगालो हो । साहित्यमा लाग्ने कल्पनासमेत नगरेका उनको दुई कृति प्रकाशित भइसकेका छन् भने उनको कथासंग्रह प्रकाशोन्मुख छ । व्यंग्य उपन्यास पनि तयार पारेको छु, उनले भने, एउटा फिल्मको स्क्रिप्ट पनि सकाइसकेको छु । स्क्रिप्ट पनि व्यंग्यात्मक शैलीकै छ । साहित्यकारहरू भैरव अर्याल, वासुदेव शर्मा, केशवराज पिँडाली लगायतको व्यंग्य किताबहरू पढेर आफूले पनि व्यंग्य लेख्न थालेको उनले सुनाए । साहित्यको विधामध्ये व्यंग्य हेपिएको विधाजस्तो लाग्छ उनलाई । गाईजात्रा परम्परामा हुर्किएको कारणले पो हो कि, हामी कहाँ व्यंग्यलाई हास्यको भारले बढी नै थिचेको प्रतीत हुन्छ, उनले भने, व्यंग्य सँगसँगै हास्य पैदा हुनु सुनमा सुगन्ध हो तर सुगन्ध नहुँदा पनि सुन त सुनै हो नि । अंग्रेजी साहित्यमा हयुमर र सटायरलाई अलग बास्केटमा राखिए पनि नेपालमा भने व्यंग्य भनेकै हँसाउनु हो भन्ने आम बुझाइ रहेको उनले सुनाए । भैरव अर्यालले छाडेर गएको विरासतमा टेक्दै व्यंग्यको नयाँ र अझ फराकिलो क्षितिज उघार्ने पुस्ता अगाडि आएमा व्यंग्यले स्वतन्त्र अस्तित्व पाउने र व्यंग्यकारहरू सम्मानित हुने सम्भावनालाई जिउँदै राख्नुपर्ने उनले बताए ।"
अस्ट्रेलियामा ल्होछारको रौनक,"अस्ट्रेलिया अस्ट्रेलियाका विभिन्न सहरहरूमा तामाङ र गुरुङ समुदायको महत्त्वपूर्ण पर्व ल्होछार भव्य रूपमा मनाइएको छ । यस वर्ष नेपालबाट आएका कलाकारहरूले अस्ट्रेलियाको ल्होछारमा रौनक थपिदिएका थिए । लुनार क्यालेन्डरलाई विश्वास गर्नेहरूले चरा वर्गको बिदाइ र कुकुर वर्गलाई स्वागत गर्दै यस वर्षको ल्होछार पर्व मनाएका हुन् । अस्ट्रेलियाको सिड्नी, मेलबर्न, ब्रिसबन, एडिलेडलगायतका प्राय: सबै सहरहरूमा यस वर्ष गतवर्षको भन्दा धुमधामसँग ल्होछार मनाइएको आयोजकहरूले जानकारी दिए । यस वर्षको ल्होछार नेपालबाट आएका गायक तथा संगीतकार कालीप्रसाद बाँस्कोटाका साथै गण्डकी तारा मनोज गुरुङसँग मनाएका थिए ।विभिन्न राज्यहरूमा आयोजना गरिएको कार्यक्रममा ल्होछार मनाउने विभिन्न समुदायको आफ्नै परम्परागत नृत्य तथा गायनहरू प्रस्तुत गरिएको थियो भने नेपाली कलासंस्कृति झल्कने विभिन्न कार्यक्रमहरू प्रस्तुत गरिए । ल्होछार हामी लुनार क्यालेन्डर मान्नेहरूको मात्र पर्व नभएर यो समग्र नेपाल र नेपालीलाई चिनाउने पर्वका रूपमा विकास भइरहेको छ, विगत ३ वर्षदेखि ल्होछार आयोजना गर्दै आएको ब्रिसबनको नेप्लिज इन्डिजिनस गु्रप अफ अस्ट्रेलियाका अध्यक्ष सन्तोष पाख्रिनले सुनाए । उनका अनुसार कार्यक्रममा परम्परागत गीतसंगीतका साथै नेपालको विभिन्न कलासंस्कृति झल्कने प्रस्तुतिसमेत देखाइए । दक्षिण अस्ट्रेलियाको एडिलेडमा सम्पन्न कार्यक्रममा समेत विभिन्न परम्परागत नृत्य, खानालगायतले ल्होछारलाई स्वागत गरिएको थियो । तमु धिँ एडिलेडले आयोजना गरेको कार्यक्रममा करिब ४ सयले सहभागिता जनाएका थिए भने विभिन्न मनोरञ्जनात्मक खेलसमेत खेलाइए । कार्यक्रममा यहाँकी सांसद जिङ्ग ली, एनआरएन प्रतिनिधिलगायतका विभिन्न संघसंस्थाका प्रतिनिधिले सहभागिता जनाए । यसैगरी सिड्नीमा नेपालबाट आएका गायक गुरुङले विभिन्न गीतहरूसँगै मनोरञ्जन दिलाएका थिए भने ब्रिसबनमा बाँस्कोटासँगै स्थानीय कलाकार तथा ब्यान्डहरूले सहभागीलाई भरपुर मनोरञ्जन दिए । कार्यक्रममा सिड्नीमा रहेका युवाहरूको हामी ब्यान्डले दर्शकको मन जित्न सफल बनेको थियो । विभिन्न राज्यहरूमा सम्पन्न ल्होछार कार्यक्रममा घाटु, कौडा नृत्यलगायतका विभिन्न नृत्य देखाए ।"
निर्जला को सुटिङ सकियो,"काठमाडौं नारी चरित्र प्रधान रहेको फिल्म निर्जला को सुटिङ सकिएको छ । भक्तपुरको घ्याम्पे डाँडामा दसैं गीत खिच्दै फिल्मको इन्डक्ल्याप गरिएको हो । त्यसो त फिल्म पनि आगामी दसैंकै छेको पारेर रिलिज गरिने बताइएको छ ।दिनेश सुवेदीको शब्दमा बाबुल गिरीको संगीत रहेको दसैं गीतमा सुजता बर्मा र बाबुल स्वयंले स्वर भरेका छन् । गीतमा किशोर खतिवडा, शुभेच्छा थापा, निक्स शर्माले अभिनय गरेका छन् भने कमल राईले यसको कोरियोग्राफी गरेका हुन् । राजु गिरीको निर्देशनमा प्रकाशचन्द्र न्यौपानेको निर्माण रहेको फिल्ममा शुभेच्छाकै कथा तथा संवाद रहेको छ । निर्देशक गिरी र नायिका थापाको जुगलबन्दीमा यसअघि बनाइएका फिल्मलाई दर्शकले अश्लील मानिदिएपछि व्यावसायिक रूपमा कमजोर सावित भएका थिए । यस पटक निर्जला पूर्णत: नेपाली शैलीको हुने दाबी गर्दै यसअघि लागेका अश्लीलताको टयागलाई पनि यस फिल्मले हटाउने दुवैले विश्वास लिएको बताए । निर्देशक गिरीले अश्लील लाग्ने कुनै दृश्य समावेश नगरेकोले पनि परिवारसहित बसेर हेर्न मिल्ने फिल्म बन्ने जिकिर गरे ।व्यवसायीसमेत रहेका प्रकाशचन्द्रले यसै फिल्ममार्फत निर्माणमा हात हालेका छन् । फिल्ममा किशोर, शुभेच्छा र निक्सको अलवा श्याम राई, पल्पसा डंगोल, शर्मिला श्रेष्ठ, राजकुमार थापालगायतका कलाकारले अभिनय गरेका छन् । सामाजिक कथावस्तुमा आधारित निर्जला मा अशोक खडकाको द्वन्द्व तथा रवि कोइरालाको छायांकन रहेको छ ।"
अन्तर्राष्ट्रिय फिल्म सुटिङको हब,"लेखनाथ फिल्मकर्मीहरूले पोखरालाई अन्तर्राष्ट्रिय फिल्म सुटिङको हब बनाउन सकिने बताएका छन् । नेपाल चलचित्र तथा सांस्कृतिक प्रतिष्ठान (निफ) ले पोखरामा माघ १९ देखि २२ सम्म गर्न लागेको अन्तर्राष्ट्रिय फिल्म महोत्सवबारेको अन्तरक्रियामा त्यस्तो विचार राखिएको हो । अन्तरक्रियामा प्रतिष्ठानका अध्यक्ष केपी पाठकले पोखरा नेपाली मात्र नभई अन्तर्राष्ट्रिय फिल्म सुटिङका लागि आकर्षक गन्तव्य बन्न सक्ने बताए । उनले फिल्म सिटीको एजेन्डालाई थप बल पुर्याउन महोत्सवका लागि पोखरा रोजेको उल्लेख गरे । पोखरालाई फिल्म सिटी बनाउन दबाब दिन महोत्सव आयोजना गरिएको हो, उनले भने । उनले महोत्सवमा संसारभरका हेर्नलायक फिल्म प्रदर्शन गरिने बताउँदै पोखरेली दर्शक फिल्म हेर्न आउनेमा ढुक्क रहेको दाबी गरे । महोत्सव निर्देशक मनोज पण्डितले फिल्म सिटीको बहस चलोस् भन्ने आफूहरूको ध्येय रहेको सुनाए । पोखरालाई पर्यटनको रूपमा मात्रै हेरिनु गलत हुन्छ, उनले भने, फिल्म, साहित्यजस्ता रचनात्मक क्षेत्रमा सिर्जनात्मक समाजको पनि आवश्यकता हुन्छ । पर्यटन बोर्डका प्रबन्धक सूर्य थपलियाले चाहिँ फिल्म महोत्सवमा दर्शकको सहभागिता बढाउनु नै चुनौतीको रूपमा रहेको बताए । पहिला भएका महोत्सवमा पनि दर्शकको उपस्थिति न्युन रहे, अन्तरक्रियामा उनले भने, अब कसरी आकर्षित गर्न सकिन्छ भन्नेतर्फ पनि सबै मिलेर सोच्नुपर्छ । महोत्सवलाई सफल बनाउन स्थानीय व्यवस्थापन समिति पनि गठन गरिएको छ । जसको संयोजक कवि तीर्थ श्रेष्ठ छन् । साहित्य एवं फिल्मका ठूला महोत्सव पोखरामा दोहोरिरहनु सकारात्मक भएको उनले बताए । पोखराका लागि यस्ताखाले सिर्जनात्मक गतिविधि हुनु खुसीको कुरा हो, उनले भने, यसलाई सफल बनाउन सबै एकजुट हुन्छौं । महोत्सवमा नेपाल, चीन, भारत, कतार, जापान, श्रीलंका लगायत ३० भन्दा बढी देशका ५३ चलचित्र देखाइँदै छ । पोखरा उद्योग वाणिज्य संघको हलमा हुने महोत्सवमा १३ फिचर फिल्म र ४० सर्ट फिल्म निफले प्रदर्शन गर्ने छ । फिल्मसँग सम्बन्धित १० अन्तरक्रिया कार्यक्रम पनि उक्त अवसरमा हुने अध्यक्ष पाठकले जनाए । डाक्टर चैतन्य मिश्र, यादव खरेल, नवीन सुब्बा, तीर्थ श्रेष्ठ, सरुभक्त, सुरेश ढकाल, रवीन्द्र अधिकारी, अनुप बराल, विश्वप्रकाश शर्मा, सुनील थापा, मणि थापा लगायतको प्रस्तुति अन्तरक्रियामा रहने बताइएको छ ।"
अमेरिका ब्वाइज को पनि इन्डक्ल्याप,"काठमाडौं प्रवेश पौडेलको निर्देशन रहेको फिल्म अमेरिका ब्वाइज को सुटिङ सकिएको छ । झापा र काठमाडौंमा गरी दुई महिना लगाएर फिल्मको इन्डक्ल्याप गरिएको थियो । बड्डी इन्टरटेन्मेन्ट र सिबर्ड पिक्चर्सको ब्यानरमा निर्माण भइरहेको फिल्मले वैदेशिक रोजगारीको विषयलाई उठान गरेको बताइएको छ । निर्माण युनिटले यसअघि वैशाख १४ लाई रिलिज मिति तोकिए पनि अन्तत: फिल्म जेठ ४ मा आउने जनाइएको छ । फिल्ममा अर्पण थापा, सृष्टि कार्की, सन्दिप क्षेत्री, कामेश्वर चौरासिया, सुनील थापा, हरिहर शर्मा, अभय बराल, मनीष राउत, रुबि राना, सुवास गजुरेललगायतका कलाकारले अभिनय गरेका छन् । प्रकाश भुजेल कार्यकारी निर्माता रहेको फिल्ममा विवेक पाण्डेको कथा, आलोक शुक्लाको छायांकन तथा दीपक आरजे र जयन जे वाइबाको संगीत रहेको छ । कमेडी जनराको फिल्मलाई दर्शकले रुचाउनेमा निर्माण पक्ष आशावादी देखिएको छ ।"
ढकाललाई प्रताप स्मृति,"काठमाडौं नेपाल पत्रकार मञ्चले प्रताप स्मृति पत्रकारिता पुरस्कार पत्रकार यज्ञ ढकाललाई प्रदान गरेको छ । पुरस्कार १५ हजार रुपैयाँ राशिको छ । काठमाडौं लप्सीफेदीमा आयोजित कार्यक्रममा मञ्चले दुई दशकभन्दा बढी समयदेखि क्रियाशील पत्रकारहरू प्रल्हाद रिजाल, मदनकुमार श्रेष्ठ, योगेन्द्रप्रताप शाही र रामकुमार अधिकारीलाई सम्मान गरेको छ । कार्यक्रममा सुनकोसी गाउँपालिकामा उपप्रमुख निर्वाचित पत्रकार लक्ष्मी पौडेललाई समेत सम्मान गरियो । रक्षामन्त्री भीमसेनदास प्रधान, पत्रकार महासंघका महासचिव रमेश विष्ट र मञ्चका अध्यक्ष युवराज विद्रोहीले उनीहरूलाई पुरस्कार र सम्मान प्रदान गरेका थिए । सोही कार्यक्रमका पुरस्कृत ढकालले आफ्नी आमाका नाममा सीता ढकाल स्मृति पत्रकारिता पुरस्कार स्थापना गरे । मञ्चकै तर्फबाट हरेक वर्ष एक क्रियाशील पत्रकार उक्त कोषबाट २० हजार रुपैयाँले पुरस्कृत गरिनेछ ।"
पोखरामा पाख्रिनको सम्झना,"लेखनाथ पोखराको संगम सांस्कृतिक मञ्चले जनगायक खुसीराम पाख्रिनलाई आफ्नो कार्यक्रममा प्रमुख अतिथि बनिदिन निम्तो पत्र थमाएको थियो । पुस २२ को कार्यक्रममा आउन पाख्रिनले पनि सहमति जनाइसकेका थिए । तय भइसकेको कार्यक्रममा भाग नलिने गरी उनी संसारबाटै बिदा भए । मंसिर ५ मै उनी चितवनको चुनावी सभामा गीत गाउँदागाउँदै मञ्चमै ढले । उनै पाख्रिन सहभागी हुने भनिएको कार्यक्रम मञ्चले उनकै नाममा समर्पण गर्यो । त्रैमासिक रूपमा गरिने संगम सांस्कृतिक यात्राको दोस्रो संस्करणमा शनिबार कलाकारले पाख्रिनको स्मृतिमा उनका गीत गाए । चर्चित गीत गैंची बेल्चा उचालेर गाउँदा पोखरा उद्योग वाणिज्य संघको हल तालीले गुञ्जायमान भयो । कलाकारले गाएको कालो वनको बीचैमा गीतले कार्यक्रममा उपस्थित लेखक, साहित्यकार, कलाकर्मीलाई जुरुक्कै उचाल्यो । टाढैबाट चिनियो गीतमा निरन्तर ताली बजिरहयो । मञ्चका कलाकारले गितार, मादल, हार्मोनियम र बाँसुरीमा अर्काको भारी बोकेर, सयपत्री फूल फुल्दा, भाले कहिल्यै बासेन, युवाहरू हो, ए श्रमिक दु:खीजनहरू, आजभोलि लगायत गीत सुनाए । काजी गाउँले, रोशन लामा, विकास लुंगेली, संगीता सुनाम, डीबी बान्तवा र शान्ति बलम्पाकीले पाख्रिनका गीतमा आफ्नो स्वर भरे । अतिथि गायकका रूपमा पदमराज ढकालले आफ्नो गीत सुनाए । साहित्यकार पोषराज पौडेलले पाख्रिनसँग संगतको बेलिविस्तार लगाए । उहाँमा कुनै लोभलालच थिएन । मञ्चका अध्यक्ष काजी गाउँलेले पाख्रिनकै उपस्थितिमा गर्ने भनिएको कार्यक्रम स्मृतिमा गर्नुपर्दा दु:ख लागेको बताए । अधिकारकर्मी नेता टेकनाथ बरालले जनताका गीत गाउने कलाकारलाई बिर्सन नहुने जनाए । उहाँले जनताको गीत गाउँदागाउँदै ढल्न पाऊँ भन्नुभएको थियो, मञ्चका सदस्य रूपीन्द्र प्रभावीले भने, उहाँको इच्छा पूरा भयो । सायदै यस्तो अवसर कसैले पाएको छ ।"
टिलरसनद्वारा राष्ट्रपतिको बचाउ,"के ट्रम्पलाई मानसिक समस्या छ ?वासिङ्टन (बीबीसी) अमेरिकी राष्ट्रपति डोनाल्ड ट्रम्पको ह्वाइटहाउस यात्राबारे पत्रकार माइकल वोल्फले लेखेको पुस्तकमा समावेश विवरण र त्यसबारे प्रतिक्रियापछि उनको मानसिक अवस्था बारे विभिन्न टीकाटिप्पणी भइरहेका छन् । ट्रम्पका विपक्षीहरूले पहिल्यैदेखि नै उनी राष्ट्रपतिका लागि मानसिक रूपमा उपयुक्त नभएको बताउँदै आएका थिए । तर शुक्रबार सार्वजनिक भएको वोल्फको पुस्तकसँगै यसबारेका पोस्टले सामाजिक सञ्जालमा बहस तातेको छ । बीबीसीले व्यक्तिगत स्वभाव, कडा मिजास र वाक शैलीका कारण विगतका राष्ट्रपतीय कार्यकालमा भन्दा केही राजनीति परिवर्तन भएको जनाएको छ । तर यिनै विशेषताका कारण उनका आलोचकलाई उनको मानसिक अवस्थाबारे थप प्रश्न खडा गर्ने मौका मिलेको छ । वोल्फले फायर एन्ड फयुरी : इन्साइड दि ट्रम्प ह्वाइटहाउस नामक पुस्तकमा ट्रम्पले कतिपय विषय दोहोर्याइरहने उल्लेख गरेका छन् । यसको कारण स्मरणशक्तिको ह्रास भएको आशंका गरिएको छ । ट्रम्पको यस्तो बानी डिमेन्सिया को लक्षण हो । विश्व स्वास्थ्य संगठनका अनुसार उक्त रोगबाट ६० वर्षमाथिका ५ देखि ८ प्रतिशत मानिस पीडित छन् । अमेरिकी राष्ट्रपति ७१ वर्षका छन् । कतिपय मनोवैज्ञानिकहरूले ट्रम्पको व्यवहारमा उक्त लक्षणहरू देखिँदै गएको आशंका गरेका थिए । यसबारे कपितप पुस्तकहरू पहिल्यै नै बजारमा उलपब्ध छन् । बन्डी एक्स लीको द डेन्जरस केस अफ डोनाल्ड ट्रम्प, एलेन फ्रान्सेसको ट्वीलाइट अफ अमेरिकन स्यानिटी र कुर्ट एन्डरसनको फेन्टासिल्यान्ड केही उदाहरण हुन् । एल विश्वविद्यालयका मनोविज्ञानका प्राध्यापक लिले गत महिना डेमोक्रयाट पार्टीका सिनेटरहरूसँग राष्ट्रपति ट्रम्पमा मनोरोगीका लक्षण देखा पर्न थालेको बताएका थिए । तर कसैले पनि उनको अवस्थाबारे कानुन तथा नैतिक मर्यादाबारे प्रश्न भने उठाएका छैनन् । अमेरिकी संविधानको २५ औं संशोधनले यदि कुनै पनि राष्ट्रपतिले आफ्नो कार्यक्षमता तथा कर्तव्य पूरा गर्न असमर्थ भए उपराष्ट्रपतिले उक्त जिम्मेवारी बहन गर्ने व्यवस्था गरेको छ । यसअघि अब्राहम लिंकन पनि डिप्रेसन को सिकार भएका थिए । सन् १९८१ देखि १९८९ सम्म अमेरिकी राष्ट्रपति बनेका रोनाल्ड रेगनले पाँच वर्षसम्म अल्जाइमर रोगको उपचार गराएका थिए ।"
लालुलाई ३ वर्ष ६ महिना जेल,"झारखण्ड (एजेन्सी) भारतको केन्द्रीय अनुसन्धान ब्युरो (सीबीआई) अदालतले चारा घोटाला काण्ड दोषी ठहर बिहारका पूर्व मुख्यमन्त्री लालुप्रसाद यादवलाई साढे तीन वर्षको जेल सजाय तोकेको छ । जेल सजायसँगै अदालतले उनलाई १० लाख भारतीय रुपैयाँ जरिवाना गरेको छ । पूर्व मुख्यमन्त्री लालुलाई देओघार कोषबाट सन् १९९१ देखि तीन वर्षको अवधिमा ८९ लाख रुपैयाँ दुरुपयोग गरेको अभियोगमा सजाय दिइएको हो । सीबीआई अदालतका न्यायाधीश शिवपाल सिंहले पूर्व मुख्यमन्त्री यादवविरुद्धको सजाय भिडियो सम्मेलनमार्फत शनिबार घोषणा गरेका हुन् ।अदालतले लालुले तोकिएको जरिवाना शुल्क नबुझाएमा जेल सजायमा ६ महिना थप गरी ४ वर्ष कैद बस्नुपर्ने जनाएको छ । लालुबाहेक उक्त आरोपमा थप २० जनामाथि सुनुवाइ भएकामा १४ जनालाई गत डिसेम्बर १४ मा अदालतले दोषी ठहर गरेको थियो । बिहारकै अर्का पूर्व मुख्यमन्त्री जगन्नाथ मिश्रलगायत ७ जनाले उक्त मुद्दामा अदालतबाट सफाइ पाएका छन् । लालुले आफ्नो उमेर तथा स्वास्थ्यको कारण देखाउँदै आफूमाथि न्यूनतम सजाय तोक्न अदालतसमक्ष निवेदन दिएका थिए । लालुले अदालतसँग गरेको अपिलमा उल्लेख छ, चारा घोटाला काण्डमा मेरो प्रत्यक्ष संलग्नता थिएन । तसर्थ, मेरो उमेर र स्वास्थ्य अवस्थालाई ख्याल गर्दै न्यूनतम सजाय तोकियोस् । पूर्व मुख्यमन्त्री लालुसहितलाई सजाय घोषणा हुँदा अदालत बाहिर सुरक्षास्थिति कडा पारिएको थियो । यसअघि जनवरी बिहीबार सजाय तोकिने भनिएको भए पनि आज मात्रै तोकिएको हो । अदालतले लालुका छोरा तेजस्वी यादव तथा उनको दल (राष्ट्रिय जनता दल)का नेताले अदालतको मानहानी गरेको ठहर गरेको छ । उनीहरूले मुद्दाको सुनुवाइमा संलग्न न्यायाधीशलाई धम्की दिएको अदालतले जनाएको छ । लालुले यसअघि चाइबासा कोषको रकम हिनामिना गरेकोमा दोषी ठहर गरिएको थियो । त्यति बेला भने उनी जमानतमा रिहा भएका थिए । उक्त फैसलासँगै उनी लोकसभा सदस्यका लागि अयोग्य ठहर भएका थिए ।"
टर्कीको ईयू प्रवेश असम्भव,"पेरिस (बीबीसी) फ्रेन्च राष्ट्रपति इम्यानुयल म्याक्रोंले टर्की युरोपेली संघ (ईयू) मा आबद्ध हुने विषयमा तत्काल कुनै सम्भावना नरहेको बताएका छन् । टर्कीका राष्ट्रपति रेसेप तैयप एर्दोगानसँगको भेटमा तत्काल त्यसबारे कुनै प्रगति नभएको जनाए । फ्रान्सको राजधानी पेरिसमा आयोजित संयुक्त पत्रकार सम्मेलनमा म्याक्रोंले सन् २०१६ मा भएको असफल सैन्य कु पछि मानव अधिकारको अवस्था फरक रहेको उल्लेख गरे । यसअघि एर्दोगानले पटकपटक टर्की ईयूमा संलग्न हुन चाहेको उल्लखे गर्दै आएका थिए । म्याक्रोले भने, जबसम्म टर्कीको ईयू प्रवेशको विषय छ । यो प्रस्ट छ कि, पछिल्ला विकसित घटना क्रमले त्यस्तो कुनै पनि प्रगति भएको छैन । तर उनले ईयूले टर्कीसँग निकट सम्बन्ध कायम राखिरहुनुपर्नेमा जोड दिएका थिए । पत्रकार सम्मेलनमा टर्कीले सिरियालाई हातहतियार दिने दाबीबारे गरिएको प्रश्नमा आँखा तरेका थिए । ती पत्रकारले सन् २०१५ मा एक अखबारमा छापिएको समाचार उल्लेख गर्दै टर्कीको खुफिया संयन्त्रले हतियार आपूर्ति गर्नेगरेको बारे प्रश्न सोधेका थिए ।"
सुरक्षा परिषद्मा अमेरिकाको आलोचना,"न्युयोर्क (बीबीसी) अमेरिकाले इरानमा जारी प्रदर्शनबारे छलफल गर्न राष्ट्रसंघीय सुरक्षा परिषद्को आकस्मिक बैठक बोलाउन माग गरेपछि रूस आक्रामक बनेको छ । राष्ट्रसंघका लागि रूसी राजदूत भासिली नेबेन्जियाले आन्तरिक मामिलामा सुरक्षा परिषद् संलग्न भए त्यसबाट राष्ट्रसंघीय उच्च निकायलाई क्षति पुग्ने बताए । उक्त प्रस्तावबारे रूस मात्र नभई विभिन्न सदस्य राष्ट्रले अमेरिकाले व्यापक आलोचना गरेका छन् । रुसबाहेक चीन र फ्रान्सले पनि अमेरिकामाथि उक्त कदमको उद्देश्यबारे प्रश्न उठाएका छन् । अमेरिकी राजदूत निक्की हलीले साहसी व्यक्तिले शक्तिशाली प्रदर्शन गरेको भन्दै इरानमा गरिएका विरोधको प्रशंसा गरेकी थिइन् । त्यसलगत्तै इरानी राजदूत घोलमाली खोस्रुले पनि आक्रामक प्रतिक्रिया दिएका छन् । खोस्रुले सुरक्षा परिषद्को स्थायी सदस्य राष्ट्रको हैसियतमा अमेरिकाले शक्तिको दुरुपयोग गरेको आरोप लगाए । उनले अेमेरिकाले विश्वमै नैतिक, राजनीतिक र कानुनी अधिकार तथा विश्वसनीयता गुमाएको बताए । इरानी विदेशमन्त्री जवाद जारिफले ट्वीटरमार्फत इराकी जनादेशमाथि धावा बोल्ने अमेरिकी प्रयास सुरक्षा परिषद्ले अस्वीकार गरेको बताए । इरानी सरकारी टेलिभिजनले शनिबार पनि हजारौँ प्रदर्शनकारी सडकमा उत्रिएको जनाएको छ । इरानमा १० दिनदेखि जारी प्रदर्शनका क्रममा २२ को ज्यान गइसकेको छ । यसअघि अमेरिकी राष्ट्रपति डोनाल्ड ट्रम्पले इरानी प्रदर्शनकारीको पक्षमा कयौं ट्वीट गरेका थिए । उनले इरानी जनताले आफ्नो शासक आफैं छान्ने दिन आउन लागेको भन्दै ट्वीट गरेपछि रूसले अनावश्यक रूपमा अन्य देशको आन्तरिक मामिलामा हस्तक्षेप नगर्न चेतावनी दिएको थियो ।"
"कोही पैदल, कोही गाडीमा","तेह्रथुम मेन्छ्यायाम गाउँपालिकाका अध्यक्ष यादव खापुङ पैदलै गाउँबस्ती पुग्छन् । गाउँपालिकासँग रहेका दुइटा मोटरसाइकलले सबैलाई भाग पुग्दैन । तैपनि थप गाडी किन्ने प्रक्रिया अघि बढाइएको छैन । गाउँमा विकासका धेरै आवश्यकता रहेकाले तिनलाई पूरा गरेपछि मात्र आफूहरू गाडी चढ्ने मुडमा रहेको खापुङ बताउँछन् । खानेपानी, बिजुली, सडकजस्ता आवश्यकता पूरा गर्नु छ, उनले भने, विकास बजेट कटौती गरेर सवारीसाधनमा खर्चनु ठीक नहोला । सँगै जोडिएको फेदाप गाउँपालिकाका अध्यक्ष हरि चोङवाङ पनि हिँडेरै आउजाउ गर्छन् । पहिले बाटो बनाऔं अनि गाडी चढौंला, उनले भने । फेदापको कार्यालयमा एउटा मोटरसाइकल मात्र छ । गाउँपालिकाभित्रका सबै सडक बाह्रै महिना चल्ने गरी स्तरोन्नतिपछि मात्र सवारीसाधन किन्ने चोङवाङले बताए । जिल्लाकै ठूलो आठराई गाउँपालिकाका जनप्रतिनिधि मोटरसाइकल चढ्छन् । यहाँ गाउँपालिका कार्यालयसहित वडैपिच्छे मोटरसाइकल छन् । छथर गाउँपालिका प्रमुख सन्तोष तिगेलाले भने जनप्रतिनिधिका लागि भाडाको सवारी खोजेर जोहो गरेका छन् । गाउँपालिकाभित्रका सबै वडा सडक सञ्जालले जोडिसकिएकाले गाडीको आवश्यकता परेको उनले बताए । सडक भएपछि सवारीसाधनको पनि आवश्यकता हुँदो रहेछ, तिगेलाले भने, त्यसैले मासिक ८० हजार रुपैयाँ भाडा तिरेर गाडी लिएका छौं । गाउँपालिकाभित्र यात्रा गर्नुपर्दा निर्वाचित पदाधिकारी र कर्मचारी यही गाडी प्रयोग गर्छन् । म्याङलुङ र लालीगुराँस नगरपालिकाका प्रमुख भने कार्यालयका गाडीमा सयर गर्छन् । लालीगुराँस नगरपालिकासँग गाडी र केही मोटरसाइकल हुँदाहुँदै केही समयअघि सम्पन्न परिषद् भेलाबाट सबै वडाध्यक्षलाई मोटरसाइकल किन्न बजेट छुट्याइएको छ । नगरपालिकामा बहुमत रहेका कांग्रेसनिकट जनप्रतिनिधिले विकास बजेट कटौती गरेर मोटरसाइकल खरिद गर्न बजेट छुट्याएको भन्दै एमालेनिकट जनप्रतिनिधिले विरोध जनाएका छन् । मोटरसाइकल किन्न नगरपरिषद्बाट २२ लाख ५० हजार रुपैयाँ छुट्याइएको छ । विकास बजेट कटौती गरेर मोटरसाइकल चढिँदैन, १ नम्बरका वडाध्यक्ष रामबहादुर गुरुङले भने, त्यो बजेटबाट गाउँमा सानै भए पनि खानेपानी योजना सञ्चालन गरिनेछ । म्याङलुङ नगरपालिकासँग पनि मोटरसाइकलसहित गाडी सुविधा छ । सवारीसाधन नहुँदा योजना अनुगमन र जनतासँग प्रत्यक्ष सरोकार राख्ने कामका लागि घरदैलो पुग्न समस्या पर्ने जनप्रतिनिधिको भनाइ छ । कतिपयले भने पर्याप्त बजेट नहुँदा चाहेर पनि गाडी किन्न नसकेको गुनासो गरेका छन् । मेन्छ्यायाम गाउँपालिका र म्याङलुङ नगरपालिकाले अहिलेसम्म परिषद् नै गर्न सकेका छैनन् ।"
"दक्षता एकातिर, जिम्मेवारी अर्कै","लमजुङ स्वास्थ्यकर्मीको काम दैनिक बिरामी जाँच्ने, परामर्श दिने, उनीहरूको रेखदेख गर्ने, औषधि दिनेलगायत हो । तिनै कर्मचारी अहिले गाउँपालिकाको योजना सम्झौता गर्न खटिएका छन् ।दैनिक बिरामी जाँच्नुपर्ने स्वास्थ्यकर्मी सडक, भवन, खानेपानीलगायत भौतिक संरचनाको योजना सम्झौतामा खटिएपछि उपभोक्ता साथै कर्मचारी पनि अलमलमा परेका छन् । गौंडा प्राथमिक स्वास्थ्य केन्द्रमा कार्यरत स्वास्थ्य सहायक अर्जुन रिमाल अहिले दूधपोखरी गाउँपालिकामा योजना सम्झौता गर्न खटिएका छन् । स्थानीय तहको संरचना नयाँ बनाइएपछि उनले गाउँपालिकामा काज सरुवा भए पनि शाखा सञ्चालन गर्ने ठाउँ अभावमा स्वास्थ्य केन्द्रमै बसेर काम गर्दै आएका थिए । उनी दुई सातायता गाउँपालिकाभरिका योजना सम्झौताको काम गर्ने, निर्णय लेख्ने, निर्णयको लगत तथा कर्मचारीको लगत तयार पार्ने काममा खटिएका छन् ।करिब ११ जना दरबन्दी रहेको दूधपोखरी गाउँपालिकामा कार्यकारी, लेखापाल र कार्यालय सहयोगी छन् । भवन डिभिजन कार्यालयबाट २ महिनाअघि १ जना ओभरसियर सरुवा भएर गएका छन् । १ जनालाई करारमा राखिएको छ । इन्जिनियर, आइटी इन्जिनियर, नासुलगायत दरबन्दीका कर्मचारी नभएपछि काम गर्न अप्ठ्यारो परेको गाउँपालिकाकी कार्यकारी अधिकृत विष्णुकुमारी लामिछानेले बताइन् । ६ वडा रहेको उक्त गाउँपालिकामा यसअघि २ वडा हेर्दै आएका नासु रमण बराललाई गाउँपालिकाको प्रशासन हेर्न लगाए पनि अहिले उनी ती वडामा फर्केर थप १ गरी ३ वटा वडाको काम एक्लै गरिरहेका छन् । कुल ६ वडामा उनले गाउँपालिकाकै आधा भाग ३, ४ र ५ गरी ३ वडा हेरिरहेका छन् । उनी वडा नम्बर ४ का सचिव हुन् । वडा नम्बर १ र २ मा एकजना र ६ मा अर्को एक जना सचिवले हेर्दै आएका छन् ।सिंगो गाउँपालिकाभित्र २ सय ६० भन्दा बढी योजना रहेको गाउँपालिका अध्यक्ष छुपीमाया गुरुङले बताइन् । मंसिर मसान्तभित्र सबै योजना सम्झौता सक्नुपर्नेमा एक सातायता मात्रै योजना सम्झौता सुरु भएको उनले बताइन् । योजना सम्झौता ढिलो भयो । प्राविधिक छैनन्, उनले भनिन्, हामी पनि नयाँ । कर्मचारी पनि नयाँ भएकाले कहिलेकाहीं समस्या पर्ने गरेको छ । कर्मचारीको अभावमा काम हुन नसकेको उनले स्वीकारिन् । साबिक गौंडा गाविस कार्यालयमा गाउँपालिकाको कार्यालय स्थापना गरिएकाले कार्यालयका लागि ठाउँ अभाव भएको उनले बताइन् । कार्यालयका लागि ठाउँ छैन । अरू शाखा कार्यालय कहाँ कसरी खोल्ने ? अप्ठ्यारो भएको छ उनले भनिन् ।"
सर्वेक्षण सुरु,कञ्चनपुर (कास) नेपाल र भारतको संयुक्त टोलीले सीमास्तम्भ अध्ययन र सर्वेक्षण थालेको छ । कैलाली र कञ्चनपुरमा सीमामा पर्ने डोकेबजारस्थित सीमास्तम्भ १७१ देखि १८४ सम्म अवलोकन गरिएको टोलीमा संलग्न नापी विभागका सर्वेक्षक महादेव भट्टले बताए । उनका अनुसार उक्त क्षेत्रका केही सीमास्तम्भ जीर्ण भेटिएका छन् भने २ सहायक स्तम्भ हराएका छन् । टोलीले डोकेबजारदेखि ब्रह्मदेवसम्मका सीमास्तम्भहरूको अवस्थाबारे अध्ययन गरी प्रतिवेदन तयार गर्नेछ । यसका लागि करिब १ महिना लाग्न सक्ने अनुमान गरिएको भट्टले बताए ।
साना कर्मचारीको ठूलो आम्दानी,"काठमाडौं सर्वोच्च अदालतले गैरकानुनी सम्पत्ति आर्जनको अभियोगमा भ्रष्टाचार मुद्दा खेपेका दुई सरकारी कर्मचारीलाई सफाइ दिएको छ । दुवैलाई भ्रष्टाचारी ठहर गर्ने फैसलाविरुद्ध परेको पुनरावेदनमा सर्वोच्चले विशेष अदालतको निर्णय उल्टयाइदिएको हो । न्यायाधीशद्वय दीपकराज जोशी र दीपककुमार कार्कीको इजलासले मंगलबार अर्थ मन्त्रालयका उपसचिव माधवराज पोखरेल र उनका परिवारविरुद्धको मुद्दामा सफाइ दिएको हो । मंगलबार नै न्यायाधीशहरू पुरुषोत्तम भण्डारी र डम्बरबहादुर शाहीको इजलासले भूमिसुधार तथा व्यवस्था मन्त्रालयका नासु दुर्गाबहादुर कार्की र उनका नातेदारविरुद्धको मुद्दामा विशेष अदालतको फैसला उल्टाउँदै आरोपितहरूलाई सफाइ दिएको हो । फैसलाको पूर्ण पाठ तयार भएपछि मात्रै सफाइको कारण र आधार विस्तृतमा खुल्नेछ । अख्तियार दुरुपयोग अनुसन्धान आयोगले पोखरेलविरुद्ध १ करोड ४३ लाख रुपैयाँ गैरकानुनी रूपमा आर्जन गरेको आरोपमा भ्रष्टाचार मुद्दा लगाएको थियो । कुल १ करोड ८७ लाख रुपैयाँ बराबरको सम्पत्ति देखिएको भन्दै अख्तियारले त्यसमध्ये ४३ लाख ४५ हजार रुपैयाँ मात्रै वैध आर्जन भएको दाबी गरेको थियो । अख्तियारले पोखरेलसहित उनकी पत्नी मीना र छोरा विदुरलाई पनि प्रतिवादी बनाएको थियो ।यस्तै कार्कीमाथि १ करोड ७ लाख रुपैयाँ गैरकानुनी आर्जनको अभियोग थियो । विभिन्न सरकारी निकायमा रहँदा ६ लाख ४२ हजार रुपैयाँ तलबबापत आर्जन गरेका कार्कीले ससुराको सहयोगले सम्पत्ति जोडेको बयान दिएका थिए । अनुसन्धानका क्रममा उनका ससुरा पूर्वमन्त्री एवं सांसद तथा समाजकल्याण परिषद्का उपाध्यक्ष बद्रीनारायण बस्नेतसमेत तानिएका थिए । विशेष अदालतबाट २०६६ माघ र फागुनमा दुवै भ्रष्टाचार मुद्दा फैसला भई किनारा लागेको थियो । ०६७ भदौ र कात्तिकमा दुवै मुद्दा पुनरावेदनका लागि सर्वोच्च आइपुगे । दुवै मुद्दामा ४५ पटकभन्दा बढी तारिख तोकिए भने पोखरेलको मुद्दा २० पटकभन्दा बढी इजलासमा परेको छ । कार्कीको मुद्दा अझै बढी इजलासमा पुग्दै सर्दै गरेको देखिन्छ । दुवै मुद्दा ०६९ सालपछि अंग पुगेको स्थितिमा थिए । आरोपितका कानुन व्यवसायीले पटकपटक दुवैथरी मुद्दा स्थगित गराएका थिए ।माधव पोखरेल : ०२८ सालको टयुसन फी पाँच हजार अर्थ मन्त्रालयका तत्कालीन सहसचिव जनार्दन शर्मामाथि गैरकानुनी सम्पत्ति आर्जनको अभियोगमा अख्तियारमा अनुसन्धान भइरहेको थियो । सिंगापुर एयरलाइन्सबाट काठमाडौं आइरहेका कोरियाली दूतावासका कर्मचारीले अवैध रूपमा सुन ल्याएको विषयमा सुराकी खर्चमाथि अनुसन्धानका क्रममा पोखरेलसमेत तानिए । अख्तियारले पोखरेलमाथि अनुसन्धान थाल्यो, उनको घरमा छापा मार्यो । उनको अस्वाभाविक र उच्चस्तरको जीवनयापन देखिएको भन्दै अख्तियारले गैरकानुनी सम्पत्ति आर्जनमाथि अनुसन्धान थाल्यो । अख्तियारको बरामदी मुचुल्काका तीन तलाको रंगरोगनयुक्त घर, कार्पेट बिछयाइएको र ठाउँठाउँमा गलैंचा बिछयाइएको, कलात्मक रूपको ढोका भएको, घरमा टीभी, डेक, सोफा, गलैंचासमेतका यथेष्ट सामानहरू रहेको, घरमा यथेष्ट फर्निचरका विभिन्न सामानहरू भएको, भान्साकोठामा र्याक तथा र्याकमा समेत यथेष्ट सामानहरू रहेको, विभिन्न बैंकका चेक बुक, पास बुकसमेत बरामद भएको, विभिन्न जग्गाहरूका जग्गाधनी प्रमाणपुर्जा बरामद भएको, नेपाल बैंक लिमिटेडमा लकर भएको भनी उल्लेख छ ।०२७ सालमा ओखलढुंगा मामखा विद्यालयमा करिब चार वर्ष पढाएका उनले पछि यातायात संस्थानमा काम गरे भने ०५१ सालमा उपसचिवमा बढुवा भए । उनीमाथि अनुसन्धान हुँदा अख्तियारले ०५९ असोज १६ गते उनको लकर रोक्का राख्न पत्र पठाएको थियो । पत्र पुग्नुभन्दा करिब चार घण्टापहिले नै उनले रकम निकालेको भनी नेपाल इन्भेस्टमेन्ट बैंकको नायब महाप्रबन्धक भरतलाल वज्राचार्यले बयान गरेका थिए । स्टयान्डर्ड चार्टर्ड बैंकमा समेत सोही घटना दोहोरियो । मीना पोखरेलका नाममा रहेको १२ आना क्षेत्रफलमा बनेको घरमा सजावटका सामान मात्रै ३८ लाख १३ हजार रुपैयाँको रहेको उल्लेख गरेको अख्तियारले ०५४ साल मंसिरमा उक्त घर बनिसकेको जनाएको छ तर विशेष अदालतले भने पहिले नै उक्त घर निर्माण भएको तथ्य स्वीकार गर्यो । घर निर्माणको मिति पुरानो हँुदा आरोपितहरूलाई कम खर्चमा निर्माण भएको देखाउन सकिन्छ भने भाडाबापतको आर्जनलाई समेत जोड्न सहज हुन्छ । पोखरेलकै नाममा विभिन्न ठाउँमा करिब ४५ लाख रुपैयाँको जग्गा रहेको अख्तियारको दाबी थियो । उनले ०२८ सालमा अंशबन्डा हुँदा जम्मा ४ सय रुपैयाँ बराबरको सम्पत्ति पाएका थिए । जबकि अंशबाट मात्रै करिब ५८ तोला सुन र दुई किलो चाँदी पाएको उनको दाबी थियो । तर, अंशबन्डाको कागजातमा त्यो उल्लेख छैन, अख्तियारको आरोपत्रमा उल्लेख छ । पोखरेलले ०२८ सालको अंशबन्डामा नै ६० हजार रुपैयाँ पाएको दाबी गरेका थिए । उनले विभिन्न समय बाबु र आफन्तबाट सहयोग र बकस पाएको समेत दाबी गरेका छन् । उनले पत्नीका नाममा ०४४ सालमै बारामा ४ बिघा १० कट्ठा जमिन खरिद गरेका थिए । प्रतिरक्षाका क्रममा भने उनले करिब १० लाख रुपैयाँ घरभाडामार्फत आर्जन भएको दाबी गरेका थिए । उनले ०२८ सालमा ओखलढुंगामा प्रधानाध्यापक भएर पढाउने क्रममा साढे २२ हजार तलब बुझेको र त्यतिबेला नै ५ हजार टयुसन फी पाएको दाबी गरेका छन् । अख्तियारले सम्पत्ति विश्लेषण गर्दै पोखरेलको घरमा लगानी भएकोमध्ये ३८ लाख रुपैयाँ स्रोत नखुलेको दाबी गरेको थियो । रुम्जाटरलगायत काठमाडौं, मोरङ र सुनसरीमा रहेका जग्गासमेत गैरकानुनी आर्जनबाट खरिद भएको अख्तियारको दाबी थियो । विशेष अदालतका अध्यक्ष गौरीबहादुर कार्की र सदस्य ओमप्रकाश मिश्रको संयुक्त इजलासले पोखरेलले घर निर्माणमा ५ लाख २२ हजार रुपैयाँ अवैध आर्जन परेको ठहर्यायो । उनले सम्पत्ति न्यायिक जाँचबुझ आयोग गठन भएपछि २८ लाख ९५ हजार रुपैयाँ झिकेको र पछि घर खानतलासीका क्रममा ९ लाख झिकेको फैसलामा उल्लेख छ । फैसलामा भनिएको छ, रकम झिकेपछि घर निर्माण कार्य गरेको नदेखिएको र कसैलाई तिरेको भन्ने प्रमाण पेस गर्न नसकेकाले ३७ लाख ३५ हजार ७ सय ५० रुपैयाँ प्रतिवादीको सम्पत्तिको बिगोमा समावेश गर्नुपर्ने देखियो । पोखरेलले १ लाख रुपैयाँ स्वयंकर घोषणा गरेका थिए, जसलाई विशेष अदालतले वैध आर्जनका रूपमा स्विकारेको थिएन । तत्कालीन अर्थमन्त्री रामशरण महतले घोषणा गरेको यो विवादास्पद कार्यक्रममा आर्जनको घोषणा गरी कर तिरे त्यसको स्रोत नखोजिने उल्लेख थियो । तर, पछि सर्वोच्चले त्यसलाई अस्वीकार गरेको थियो । पोखरेलको जग्गामा भएको लगानीमध्ये १७ लाख ४० हजार रुपैयाँ वैध नदेखिएको विशेषले फैसलामा उल्लेख गरेको थियो । उनले सरकारी सेवाबाट १० लाख ६ हजार रुपैयाँ मात्रै आर्जेका थिए । विशेषले ७७ लाख ३९ हजार रुपैयाँ मात्रै पोखरेल र उनको परिवारको आर्जन मान्दै त्यसमध्ये ४१ लाख ४६ हजार रुपैयाँ मात्र वैध भएको ठहर्याएको थियो । साथै ३५ लाख ९२ हजार रुपैयाँ भ्रष्टाचार गरेको ठहर गर्दै पोखरेललाई एक वर्ष कैदको सजाय सुनाएको थियो । त्यसमध्ये ३ महिना १८ दिन भने उनी थुनामा बसिसकेका थिए । उनीहरूलाई ०६६ फागुन २५ गते विशेषले फैसला सुनाएको थियो ।दुर्गाबहादुर कार्की : २० लाख कमाएका ससुराले ५० लाख दिएभूमिसुधार तथा व्यवस्था मन्त्रालयका नासु भएर विभिन्न मालपोत अड्डा पुगेका थिए कार्की । सधैं कमाउ अड्डामा बस्ने उनी गैरकानुनी रूपमा नागरिकता वितरण गरेको आरोपमा मुछिए । अख्तियारको आरोपपत्रअनुसार जिल्ला प्रशासन कार्यालय काठमाडौंमा नायब सुब्बा पदमा कार्यरत रहँदा दुर्गाबहादुर कार्कीमाथि नेपालीमूलका भारतीय नागरिकलाई नागरिकता तथा राहदानी दिलाई गैरकानुनी रूपमा सम्पत्ति आर्जन गरेको भनी हिमाल मासिकमा प्रकाशित भएको समाचारका आधारमा अनुसन्धान सुरु भएको हो ।अख्तियारले उनी, पत्नी इरासहित नातेदारहरू युवराज कार्की, पदम कार्की, अजित कार्की, इन्द्रबहादुर कार्की र मानबहादुर कार्कीलाई विपक्षी बनाएको थियो । उनले सम्पत्ति न्यायिक जाँचबुझ आयोगमा ३८ लाख ५१ हजार रुपैयाँको सम्पत्ति पेस गरेका थिए । त्यसमध्ये ३५ लाख ४२ हजार रुपैयाँको सम्पत्ति स्रोत नखुलेको भनी सम्पत्ति छानबिन आयोगले प्रतिवेदन दिएको थियो । त्यस क्रममा उनका ससुरा बद्रीनारायण बस्नेतसमेत छानबिनमा तानिएका थिए । बस्नेत सांसद, मन्त्री र समाज कल्याणपरिषदको उपाध्यक्षसमेत भएका थिए । ०३७ फागुनमा मालपोत कार्यालय सप्तरीबाट जागिर सुरु गरेका कार्की पछि अध्यागमन, गृह, प्रहरी किताबखाना, जिल्ला प्रशासन हुँदै फेरि मालपोत पुगेका थिए । ०५७ चैत १२ गते श्रीमतीका नाममा बैंक खाता खोलेका उनले एक वर्षको अवधिमा मौज्दात ४२ लाख ४४ हजार पुर्याएका थिए ।उनले उक्त रकम राजनीति गर्ने ससुरा बद्रीनारायणले पटकपटक छोरीलाई राख्न दिएको बयान दिएका छन् । उनले आफैंले प्रयोग गरेको मोटरसाइकल सासूले छोरीलाई दाइजो दिएको बताएका छन् । काठमाडौंको दुईवटा घरमध्ये एउटा घर एकासगोलको आर्जनबाट बनाएको हो, उनकी पत्नीले बयानमा भनेकी छन्, अर्को घर बुबा बद्रीनारायण बस्नेतले खरिद गरिदिनुभएको हो । सगोलको घरमा बस्ने वातावरण बिग्रेको हुनाले बुबाले किन्नुभएको घरमा बस्न थालेका हौं । उनले आफूसँग पेवाको १० तोला सुन रहेको बताएकी थिइन् । कार्कीले पनि आफूसँग ५० तोला सुन र २ सय तोला चाँदी रहेको उल्लेख गरेका थिए । बयानमा उनले उक्त सुन बुहारीहरूको समेत रहेको उल्लेख गरेका थिए । विभिन्न सरकारी निकायमा रहँदा ६ लाख ४२ हजार रुपैयाँ तलबबापत आर्जन गरेका कार्कीले कतिपय आर्जन ससुराको सहयोगले सम्भव भएको बयान दिए । बयानमा बद्रीबहादुरले भनेका थिए, म राजनीतिक व्यक्ति हुँ । राजनीतिकर्मीको साथीभाइ, व्यापारी उद्योगपतिहरूले पनि सहयोग गरेको हुन्छ । कसले गर्यो भनेर नाम खुलाउन नैतिकताले मिल्दैन । संसद् सचिवालयबाट आम्दानी विश्लेषण गर्दा उनले करिब १० लाख १० हजार रुपैयाँ आर्जन गरेको विवरण खुल्यो । समाजकल्याण परिषद्मा पनि उनले १० लाखको हाराहारी आर्जन गरेका थिए । तर उनले सवारीसाधनमा मात्रै १७ लाख ३१ हजार खर्च गरेका थिए । अर्को गाडी खरिद खर्चसमेत जोडदा ३१ लाख ७१ हजार पुगेको थियो । अख्तियारले पूर्वमन्त्री बस्नेतले बयानमा उल्लेख गरेको करिब ४२ लाख बराबरको सम्पत्ति छोरी तथा ज्वाइँलाई दिने हैसियत देखिँदैन भनी विश्लेषण गरेको छ । अख्तियारले आरोपपत्रमा भनेको छ, यसबाट भ्रष्टाचार गर्नेलाई उन्मुक्ति दिन झूटा विवरण लेखाएको भन्ने देखिन आयो । आफूले दुइटा गाडी निकै कठिनतासाथ खरिद गरेको देखिएको भन्दै छोरीज्वाइँलाई घर किनिदिएको विवरण पत्यारिलो नभएको अख्तियारको त्यति बेलाको दाबी थियो । विशेषले ५० लाख रुपैयाँको घर दुर्गाबहादुरले नै खरिद गरेको र त्यो वैध आर्जन नभएको ठहर्यायो । साथै, फैसलामा एक लाख ८ हजारमा काठमाडौंको तत्कालीन सरस्वती गाविसको जग्गालाई १३ लाख ४० हजारमा बेचिएको भन्ने दाबीसमेत अस्वीकार गर्यो । बद्रीनारायणले छोरीको खातामा रकम राखिदिएको तथ्य भने विशेष अदालतले स्वीकार गर्यो । विशेषले जग्गामा ३७ लाख २४ हजार, घर निर्माणमा ११ लाख ६१ हजार र खातामा लुकाएको भनी १० लाख ७६ हजार रुपैयाँ र कर्जा लिने क्रमको ८ लाखसहित कुल ६७ लाख ६२ हजार ६ सय ८६ रुपैयाँ सम्पत्तिका रूपमा विश्लेषण गरी त्यसमध्ये ३२ लाख २५ हजार रुपैयाँलाई वैध मान्यो । ३५ लाख ३६ हजार रुपैयाँलाई गैरकानुनी रूपमा आर्जन गरेकाले भ्रष्टाचार ठहर गर्दै एक वर्ष कैद सजाय फैसला गरेको थियो ।"
सरकारी पैसा वाणिज्य बैंकमा सार्ने तयारी,"काठमाडौं राष्ट्र बैंकमा खोलिएका सरकारी खातामा रहेको पैसा वाणिज्य बैंकहरूमा स्थानान्तरण गर्ने तयारी भएको छ । उद्योगी व्यवसायी र बैंकहरूको आग्रहमा सरकारले आफ्नो ढुकुटीमा रहेकोमध्ये केही रकम वाणिज्य बैंकहरूमा पठाउन लागेको हो । उक्त रकम कुन विधि र प्रक्रियामार्फत पठाउने भन्ने सम्बन्धमा गृहकार्य भइरहेको अर्थसचिव शंकरप्रसाद अधिकारीले बताए । वित्तीय प्रणालीमा देखिएको तरलता अभावको समस्या व्यवस्थापनका लागि यस्तो तयारी भएको हो, उनले भने, पैसा कसरी पठाउने सम्बन्धमा प्रतिवेदनको सुझाव आएपछि टुङ्गो लाग्छ । सरकारले यस्तो तयारी गरे पनि यो समस्या समाधानको भरपर्दो उपाए नभएको र दीर्घकालमा मुलुकको हितमा नहुने अर्थविद्हरूले जनाएका छन् । गत सातासम्म सरकारी खातामा करिब ३ खर्ब २८ अर्ब रुपैयाँ छ । सरकारी रकम कसरी बैंकहरूमा कसरी पठाउने भन्ने सम्बन्धमा सुझाव दिन अर्थ मन्त्रालयका सहसचिवको नेतृत्वमा एक समिति बनेको छ । समितिले आइतबार प्रतिवेदन बुझाउनेछ । अहिले वित्तीय प्रणालीमा देखिएको तरलता अभावको समस्या सम्बोधनका लागि अल्पकालीन प्रकृतिको उपाय निकाल्ने र बिस्तारै दीर्घकालीन उपायहरू पनि खोजी गर्दै जाने अर्थसचिव अधिकारीले बताए । पहिले तत्कालको समस्या समाधान गरौं, उनले भने, त्यसपछि दीर्घकालका बारेमा सोचौंला । तरलता अभाव भएकाले ब्याजदर आकासिएकाले त्यो नियन्त्रणका लागि भन्दै गत साता उद्योगी व्यवसायी र बैंकहरूले राष्ट्र बैक, अर्थ मन्त्रालय र प्रधानमन्त्री कार्यालय पुगेर आग्रह गरेका थिए । ब्याजदर उच्च रहँदा लगानी निरुत्साहित हुने, बजार मूल्य आकासिने र यसले समग्र अर्थतन्त्रमा नकारात्मक प्रभाव पार्ने भन्दै सरोकारवालाहरूले सरकार र राष्ट्र बैंकलाई गुहारेका थिए । सरकारी ढुकुटीमा रहेको पैसा बैंकमा आउने व्यवस्था गर्न र संस्थागत निक्षेपकर्ताको निक्षेपको ब्याजमा सीमा तोक्न आग्रह गरेका हौं, एक बैंकरले भने । केही सातायता तरलता अभाव भएको भन्दै बैंकहरूले धमाधम निक्षेपको ब्याजदर बढाएका छन् । गत सातासम्म मुद्दति निक्षेपको ब्याज १३ प्रतिशतमाथि पुगिसकेको थियो । यही कारण बैंकहरूले नयाँ निक्षेपलाई ११ प्रतिशतभन्दा बढी ब्याज नदिने भद्र सहमति पनि गरे । खासमा पुस मसान्तमा करबापत ठूलो रकम सरकारी खातामा जाने र यही समयमा अदालतले ऐनसेललाई लाभांश लैजान बाटो खोलिदिएकाले बैंकहरू अत्तालिएका हुन् । आयकर र ऐनसेलको लाभांश एकैपटक बाहिरिने देखियो, एक बैंकरले भने, एकैपटक ठूलो रकम बाहिरिंदा प्रणालीमा समस्या आउने देखिएकाले व्यवस्थापन गर्न सरकारलाई आग्रह गरिएको हो ।गत साता नेपाल उद्योग परिसंघले पनि सरकारसमक्ष तरलता व्यवस्थापनका लागि आग्रह गरेको थियो । ब्याजदर धेरै माथि पुगेकाले सर्वसाधारण मर्काका परेको भन्दै परिसंघले समस्या समाधान गर्न भनेको हो । सरकारी ढुकुटीमा रहेको पैसा बैंकहरूमा सार्नु तरलता व्यवस्थापनको एउटा विकल्प रहे पनि त्यो दीर्घकालीन समाधान भएको अर्थविद् केशव आचार्यले बताए । अन्य राष्ट्रहरूमा तरलता व्यवस्थापनका लागि यस्ता अभ्यास रहे पनि अहिले मुलुकको शोधनान्तर चापमा रहेको समयमा उपयुक्त विकल्प नभएको उनको भनाए छ । सरकारलाई तत्काल पैसा चाहियो भने के गर्ने ? उनले प्रश्न गरे, सरकारलाई चाहियो भने उसले त उठाइहाल्छ, फेरि बैंकमा तरलता अभाव हुन्छ, ब्याजदर बढ्छ, यसको समाधान के ? अर्कोतर्फ बैंकहरू सरकारको अर्बौं रकममा खेल्न चाहेपछि स्वेच्छाचारिता बढ्ने उनको भनाइ छ । यस्तो अवस्थामा बैंकहरूबीच प्रतिस्पर्धा घट्ने भएकाले ससाना निक्षेपकर्ता मारमा पर्छन् । ठूलो रकम सरकारबाटै आएपछि बैंकहरूले सर्वसाधारणलाई कस्तो व्यवहार गर्लान् ? उनले भने, यसकारण यो समस्या समाधानको दिगो विकल्प होइन । बैंकहरूको बदमासीकै कारणले तरलता अभाव रहेकाले उनीहरूलाई सुधार्न पहल गरिनुपर्ने उनको भनाइ छ । तरलता अभाव हुनुमा बैंकहरूको ठूलो बदमासी छ, उनले भने, उनीहरूमा २ महिनाको पनि दूरदृष्टि देखिएन । उनीहरू मुनाफामुखी भए । लक्ष्य पूरा गर्न जे गर्न पनि पछि नपर्ने देखिए । तरलता व्यवस्थापनका लागि सरकारले आफ्नो ढुकुटीको पैसा बैंकहरूमा गएपछि त्यसले आयात बढाउने भएकाले शोधनान्तरमा प्रतिकूल प्रभाव पार्ने आचार्यको भनाइ छ । बैंकहरूको निक्षेपको अधिकांश हिस्सा आयात वृद्धिमा प्रयोग भइरहेको छ, उनले भने, शोधनान्तर दबाबमा रहेको अवस्थामा आयात झनै बढदा मुलुकका लागि राम्रो हुँदैन । यद्यपि सरकारले बैंकहरूलाई दिने रकम व्यवस्थापन (उपयोग) का लागि निश्चित मापदण्ड बनाउनुपर्ने उनको सुझाव छ । सरकारले बैंकहरूमा पठाएको रकम उत्पादनमूलक क्षेत्रभन्दा बाहिर प्रयोग गर्न नपाउने भन्ने निर्देशन राष्ट्र बैंकमार्फत आउनुपर्छ, उनले भने, अन्यथा बैंकहरूले फेरि मनपरि कर्जा विस्तार गर्छन् र १२ महिनापछि फेरि समस्या आउँछ । यसकारण सरकारले बजारमा पठाउने पैसाको अधिकतम सदुपयोगका लागि अनुत्पादक क्षेत्रमा प्रवाह गर्न नपाउने व्यवस्था गर्नुपर्ने उनको सुझाव छ ।"
मकैको बिउमा गुल्मी आत्मनिर्भर,"गुल्मी किसान आकर्षित भएपछि मकैको बिउमा जिल्ला आत्मनिर्भर बनेको छ । कृषि सहकारी र बिउ उत्पादन समूहले मकैसहित धान, गुहँ, बोडीलागयतका खाद्यान्न बालीका बिउ व्यावसायिक उत्पादन गर्दै आएका छन् ।झन्डै ८५ हजार ६ सय हेक्टर खेतीयोग्य जमिनमध्ये ३२ हजार ८ सय ३० हेक्टर जमिनमा मात्र खेती हुने गरेको छ । सबैभन्दा बढी जमिन २३ हजार ९ सय ६५ हेक्टर क्षेत्रफलमा मकै उत्पादन हुँदै आएको छ । त्यसका लागि १ सय २० टन मकैको बिउ आवश्यक पर्नेमा जिल्लामा ३ सय २ मेट्रिक टन उत्पादन हुन थालेको हो । किसानले वार्षिक झन्डै १ सय ८० मेट्रिक टन बिउ बिक्री गर्दै आएको वरिष्ठ कृषि विकास अधिकृत चक्रपाणि पन्थीले बताए ।हामी मकैको बिउ उत्पादनमा आत्मनिर्भर बनेका छौं, उनले भने, जिल्लामै ७ प्रकारका बिउ उत्पादन भैरहेका छन् । जिल्लामा खपत भएर बाँकी बिउ अर्घाखाँची, पाल्पा, सुर्खेत, तनहुँ, सल्यानलगायतका जिल्लातर्फ जाने गरेको उनले बताए । किसानले देउती, मनकामना ३, रामपुर कम्पोजिट ९, मनकामना ६, रेसुंगा कम्पोजिट, गुल्मी २, मनकामना ५ र अरुण २ नामका मकैका बिउ उत्पादन गर्दै आएका छन् । तीमध्ये रेसुंगा कम्पोजिट र गुल्मी २ जिल्लामै विकास गरिएका बिउ हुन् ।बिउ उत्पादनका लागि कार्यालयले पुर्कोटदह, थानपती, बम्घा, रेसुंगा नगरपालिका, गौंडाकोट, भनभने, हर्दिनेटा, दरबारदेविस्थान र दिगामलाई विशेष पकेट क्षेत्र निर्धारण गरी कार्यक्रम गर्दै आएको छ । त्यसमा किसानका लागि उन्नत बिउबिजन कार्यक्रमले सहयोग गरिरहेको कृषि प्रसार अधिकृत रणबहादुर महतोले बताए । महतोका अनुसार सबैभन्दा बढी थानपतीको पानीटंकी जैविक बहुउद्देश्यीय कृषि सहकारीले १७ हेक्टर क्षेत्रफलमा वार्षिक ३० टन बढी मकैको बिउ उत्पादन गर्दै आएको छ ।सहकारीकी अध्यक्ष दुर्गा ज्ञवालीका अनुसार उनीहरूले मनकामना ३, मनकामना ६ र रामपुर कम्पोजिट ९ उत्पादन गर्दै आएका छन् । हामीले गत वर्ष प्रतिकिलो ५२ रुपैयाँका दरले २१ क्विन्टल बिउ बिक्री गर्यौं, उनले भनिन्, यो वर्ष ५ हेक्टर थप गरेर १७ हेक्टरमा मूल बिउ नै उत्पादन सुरु गरेका छौं । बिउ उत्पादन गर्ने गरेका किसानलाई राष्ट्रिय मकै बाली कार्यक्रम रामपुर चितवनले पनि सहयोग गर्ने गरेको छ । थानपतीमा उत्पादन भएको बिउ पोखराको लुम्लेसहित पाल्पा, स्याङ्जा, गोरखा, सल्यानलगायतका जिल्लामा पुग्ने गरेको छ ।बम्घाको सिजर्नशील बहुउद्देश्यीय महिला कृषक सहकारीले वार्षिक २५ मेट्रिक टन, पुर्कोटदहको कंकेदेउराली मकै बिउ उत्पादन कृषक सहकारीले २३ मेट्रिक टन उत्पादन गर्ने गरेका छन् । जिल्लामा १० मेट्रिक टनभन्दा बढी बिउ उत्पादन गर्ने सहकारी १४ छन् । जिल्लाभर मकै, गहुँ, धान र लहरेबाली बोडीको बिउ उत्पादन गर्ने कृषि सहकारीको संख्या २८ पुगेको उद्योग वाणिज्य संघको लगानीद्वारका कार्यक्रम प्रमुख दामोदर पोखरेलले बताए । बिउ उत्पादनमा अनुदान र प्राविधिक सहयोगले किसान आकर्षित हुन थालेका छन्, उनले भने, बजारीकरणमा अझै केही समस्या छ । किसान र व्यवसायीबीच समन्वय अभाव र पहुँचको समस्याले किसानले उत्पादन लागतअनुसार मूल्य नपाउने समस्या रहेको उनले बताए ।छिमेकी देशमा सस्तो मूल्यमा बिउ उत्पादन हुनु, भौगोलिक विकटता, बजारको समस्या, उत्पादन लागत बढी हुनु, किसानलाई ज्ञान र सामग्रीको अभावले पनि उत्पादनमा असर गरिरहेको भए पनि बाली बिमा तथा उत्पादनमा आधारित अनुदानलगायत स्थानीय तहबाटै किसानमुखी कार्यक्रम तयार हुँदा उत्साह बढ्दै गएको कृषि कार्यालयका महतोले बताए । केही चुनौती र समस्या छन्, उनले भने, प्रत्यक्ष लाभ पुग्ने कार्यक्रमले किसान थप उत्साहका साथ उत्पादनमुखी बन्दै छन् । मकैसँगै धान, गहुँ, कोदो, तोरी, बढी सिमी, केराउको पनि बिउ उत्पादन हुँदै आएको कार्यालयले जनाएको छ ।"
तरकारीबाट घरखेत,"कपिलवस्तु कपिलवस्तु नगरपालिका ४ महुवाकी प्रभावती मुराउको दिन आजभोलि खेतमै बित्छ । अहिले उनी ८ कठ्ठामा तरकारी खेती गर्दै सजिलै घरखर्च जुटाई बचत गर्दै आएकी छन् । उनीजस्तै महुवाकी सवारी धोवीले तरकारी बेचेर माटोको घरलाई २ कोठे पक्की घरमा स्तरोन्नति गरिन् । उनी तरकारी स्याहार गर्दै खेतमा हुन्छिन्, श्रीमान् बेच्न बजार पुग्छन् । सदरमुकाम तौलिहवासँगै सटेको महुवाका महिला तरकारी खेती गर्दै राम्रो आयआर्जन गर्दै आएका छन् । घुम्टोभित्र बस्ने उनीहरूले व्यावसायिक तरकारी खेती गरेका छन् । घर खर्च टार्दै बचतसमेत गरेका छन् । दुई वर्षदेखि खेती गर्दै आएका उनीहरू घर घडेरी र खेतसमेत किनेका छन् । छोरीछोरी पढाएका छन् । कच्ची घर पक्की बनाएका छन् ।त्यहाँका महिला महुवा सशक्तीकरण स्वावलम्बन समूह गठन गरी व्यावसायिक तरकारी खेतीमा सक्रिय छन् । गरिब विपन्न गाउँलेको जीवनस्तर कसरी उकास्न सकिन्छ भनेर छलफल गरे । समस्या पहिल्याए । सबैभन्दा पहिले आयआर्जनमै लाग्नुपर्छ भनेर महिलाहरू तरकारी खेती गर्न लागे । उनीहरूले तालिम लिए, रोगव्याधिबारे सचेत बने । अग्रसर बने, तरकारी खेती गर्न कस्सिएर । श्रीमान्लाई बजार व्यवस्थापनमा लगाए । महिलाहरूले गाउँकै मुहार फेरेका छन्, अहिले । समूहमा आबद्ध २५ महिला आजआर्जनमा लागेका छन् । अन्यले अर्को व्यवसाय गरेका छन् । २ महिलाले पसल, २ महिलाले भैंसी, २ महिलाले कुखुरा र एक एक महिलाले एग्रोभेट पसल र बाख्रापालन गरेर घरगर्जो टार्दै बचत गर्छन् । सबै महिला मुस्किलले नाम मात्र लेख्न सक्छन् । तर तरकारी र व्यवसायको कुरा गर्दा उनीको ज्ञान अब्बल छ । तरकारीको बिउ बजारबाट आफैं किनेर ल्याउँछन् । रोगव्याधि र कीरा नष्ट गर्न घरेलु विषादी बनाउँछन् । अधिकांशले घरमै पालेको चौपायाको मल बनाएर प्रयोगमा ल्याउँछन् । नजानेको कुरा कृषि प्राविधिकलाई सोध्छौं कृषक प्रभावती मुराउले भनिन् । उनीहरूको कुरा सुनेर आफैं निर्णय लिन्छौं । महिलाले उत्पादन गरेका तरकारी श्रीमान्ले बजारबजार लगेर बेच्छन् । महिलाले नै घर व्यवहार गर्छन् । वर्षाको बेला असारदेखि भदौ असोजसम्म तरकारी लगाउँदैनन् । गर्मी र जाडोमा दुई सिजन तरकारी उत्पादन गर्छन् । जाडोका बेला आलु, गोलभेंडा, पातगोभी र फूलभोगी, भान्टा र हरियो सागहरू लगाउँछन् । गर्मीमा करैला, काँक्रो, भिन्डी, टमाटर, लौका, तरोई र घिरौंलालगायतका तरकारी लगाउँछन् । तरकारी खेती गर्ने सबै स्वरोजगार छन् । ऋण खोज्न साहुकहाँ जानु पर्दैन । २ वर्षअघि २ कठ्ठामा तरकारी खेती गर्थें, प्रभावती मुराउले भनिन्, अहिले ८ कठ्ठामा गर्छु । तरकारीकै आम्दानीले ५ लाख भारुमा ४ कठ्टा खेत किने, उनले भनिन्, १२ जनाको परिवार सजिलै पालेको छु । ३ छोरा छोरी र नातिनालाई पढाएको छु । उनले भनिन्, मोटरसाइकल किन्ने धोको पूरा गर्न थालेको छु । तरकारीको आम्दानीबाट निकै खुसी छु, सवारी धोवीले भनिन्, वर्षकै ढाई लाखभन्दा बढी आम्दानी हुन्छ । त्यसैबाट यो वर्ष ४ कठ्ठा खेत किनें, अँधियामा खेत गर्ने मान्छे मालिक बने । पहिला २ कठ्ठामा तरकारी लगाउँथें । उनले भनिन्, राम्रो हुन थालेपछि ६ कठ्ठामा गर्न थालेको छु । उता उर्मिला कोरी पनि तरकारीको आम्दानीबाट २ तले घर बनाइन् । भुइँतलमा एक तला थप्दा निकै सन्तुष्ट छु, उनले भनिन् । समूहबाट १० हजार ऋण लिएर तरकारी खेती गरेकी उनले सबै ऋण तिरेर २ लाख बढी बचाएको बताइन् । त्यसैबाट ३ छोरीको विवाह गरे, पक्की शौचालय पनि बनाए, उनले भनिन् ।"
धनुषा माछाको सुपरजोन,"जनकपुर (कास) माछा उत्पादनमा आत्मनिर्भर बन्दै गएको धनुषा शुक्रबारदेखि विधिवत् माछाको सुपरजोन घोषणा भएको छ । माछागाउँको रूपमा चिचिने ननुपटी नजिककै सहिदनगर यदुकुहामा आयोजित कार्यक्रममा कृषि विकासमन्त्री रामकृष्ण यादवले उक्त घोषणा गरेका हुन् ।प्रधानमन्त्री कृषि आधुनिकीकरण परियोजना, कार्यान्वयन एकाइद्वारा यदुकुहामा आयोजित परियोजनाको कार्यक्षेत्र शुभारम्भ तथा अभिमुखीकरण कार्यक्रममा यादवले उक्त घोषणा गरेका हुन । परियोजनाअन्तर्गत राष्ट्रिय प्राथमिकता र स्थानीय सम्भाव्यताका आधारमा तोकिएको पूर्वाधारहरू भएको र तोकिएको बालीवस्तुमा न्यूनतम १ हजार हेक्टरमा सञ्चालन भएको बृहत् व्यावसायिक कृषि उत्पादन तथा औद्योगिक केन्द्रका रूपमा सुपरजोन घोषणा गर्न सक्ने प्रावधान छ । धनुषामा १ हजार हेक्टरभन्दा बढी क्षेत्रफलमा माछा उत्पादन हुन्छ । खासमा पूर्वी धनुषाको ननुपटी, यदुकुहा, सबैला, रघुनाथपुर, मध्यधनुषाका बघचौडा, कठपुल्ला, हंसपुर, उत्तरी पश्चिमी धनुषाको महेन्द्रनगर, बटेश्वर तथा दक्षिणी धनुषाका नगराइन, लगमा, मुखियापटी मुसरनियालगायतका गाउँहरू माछा उत्पादनका लागि प्रख्यात हुन् । धनुषा धान उत्पादन जोन पनि हो । ५ सय हेक्टर जग्गामा एउटै बाली वा वस्तुको संस्थागत उत्पादन हुने क्षेत्रलाई जोन गर्न सक्ने प्रावधान परियोजनामा छ ।"
उतारचढावसहित बढ्यो नेप्से,"काठमाडौं यो साता उतारचढावसहित सेयर बजार परिसूचक नेप्से बढेको छ । आइतबार र मंगलबार परिसूचक घट्यो । सोमबार, बुधबार र बिहीबार परिसूचक बढ्यो । साप्ताहिक रूपमा समग्र नेप्से परिसूचक ९०५ अंकले बढ्यो । पहिलो दिन (आइतबार) को तुलनामा भने नेप्से परिसूचक ३३२५ अंकले बढेको देखिन्छ । आइतबार १ हजार ३ सय ९०५८ मा रहेको नेप्से बिहीबार १ हजार ४ सय २३८३ अंकमा बन्द भएको छ । साताभर पाँचै दिन सेयर बजार खुला रह्यो । विगतका सातामा जस्तै यो साता पनि कुल कारोबारमा सबैभन्दा बढी हिस्सा बंैकिङ समूहको रह्यो । साताभर २ अर्ब ७० करोड ७१ लाख रुपैयाँ बराबरको सेयर कारोबार भएको छ । त्यसको ४०३३ प्रतिशत हिस्सा बैंकिङ समूहको छ । यद्यपि गत साताको तुलनामा बैंकिङ समूहको कारोबार हिस्सा घटेको हो । गत साता कुल कारोबारमा बैंकिङ समूहको हिस्सा ४५३६ प्रतिशत थियो । पछिल्ला दिनहरूमा सेयर बजारको वृद्धिसँगै वाणिज्य बैंकका सेयरमा लगानीकर्ताको आकर्षण बढदै गएको छ । गत साताको तुलनामा यो साता बैंकिङ समूहको कारोबार हिस्सामा कमी आए पनि लगानीकर्ताको आकर्षण घटेको छैन । यही कारण कुल कारोबारमा यो समूहको हिस्सा निरन्तर रूपमा बढी रहँदै आएको छ ।गत साताको तुलनामा यो साता बिमा समूहको कारोबार हिस्सा पनि बढेको छ । यो साता कुल कारोबारमा यो समूहको हिस्सा १६६८ प्रतिशत छ । गत साता यो समूहको हिस्सा १३८३ प्रतिशत थियो । यसैगरी, जलविद्युत्को ६३१, लघुवित्तको ८२, विकास बैंकको ५२५, अन्य को हिस्सा ३३७ र संस्थापक सेयरको कारोबार हिस्सा करिब १५ प्रतिशत रहेको नेप्सेले जनाएको छ ।साताभर २७ हजार ५ सय ८३ कारोबारबाट १ सय ७९ कम्पनीका ६४ लाख ७९ हजार ८ सय ९० कित्ता सेयरहरू खरिदबिक्री भए । ती कारोबारबाट २ अर्ब ७० करोड ७१ लाख ३७ हजार रुपैयाँ परिचालन भएको थियो । गत साताको तुलानमा कारोबार रकम ०९१ प्रतिशतले बढी हो । गत साता २७ हजार १ सय ५३ कारोबारबाट २ अर्ब ६८ करोड २६ लाख ४२ हजार रुपैयाँ बराबरका ५७ लाख २५ हजार २ सय ६० कित्ता सेयर खरिदबिक्री भएका थिए ।"
ग्लोबल आईएमईद्वारा रक्तदान,काठमाडौं (कास) ग्लोबल आइएमई बंैकले आफ्नो ११ औ वार्षिकोत्सवको अवसरमा रक्तदान तथा नि:शुल्क मधुमेह परीक्षण कार्यक्रमको आयोजना गरेको छ । रक्तदान तथा मधुमेह परीक्षणमा बैंकका कर्मचारी तथा ग्राहकको बाक्लो उपस्थिति रहेको बैंकले जनाएको छ ।
बोल्ड र स्पोर्टी एसयुवी टाटा नेक्सनको बुकिङ,काठमाडौं (कास) टाटा मोटर्स्ले बोल्ड र स्पोर्टी एसयूबी टाटा नेक्सनको बुकिङ्ग जनवरी ८ देखि नेपालमा आफ्नो अधिकृत डिलरमार्फत सुरु गर्दै छ । नेपालका सहरलाई उत्कृष्ट मानिएको यस टाटा नेक्सनमा हुनुपर्ने सबै विशेषतालाई समावेश गरेको दाबी कम्पनीको छ । कम्पनीका अनुसार उत्कृष्ट पर्फमेन्स र स्पोर्टी लुक भएको यस टाटा नेक्सन इम्प्क्याट डिजाइन दर्शनमा आधारित टाटा मोटर्स्को चौथो उत्पादन हो ।
एपीएफ क्वाटरफाइनलमा,"धनगढी विभागीय टोली एपीएफ क्लब नेपाल आइस सुदूरपश्चिम खप्तड गोल्डकप फुटबलको क्वाटरफाइनल पुगेको छ । धनगढी रंगशालामा शनिबार एपीएफले पोखरेली क्लब सहारालाई पेनाल्टी सुटआउटमा ५४ ले पराजित गरेको थियो ।पहिलो हाफमा पाएको पेनाल्टी र केही गोल मौका चुकाउँदा सहाराले पेनाल्टी सुटआउटमा खेल गुमाएको हो । पहिलो हाफको २१ औं मिनेटमा एपीएफ खेलाडीले सहाराका खेलाडीलाई पेनाल्टी बक्सभित्र लडाउँदा सहाराले पेनाल्टी पायो । सहाराका विनोद गुरुङको पेनाल्टी पोस्ट बाहिर गएको थियो । चर्चित खेलाडीले भरिएको एपीएफ खेलाडीले गरेको केही प्रहार सहाराका गोलकिपरले गोल हुनबाट रोकेका थिए । पहिलो हाफमा बिभागीय टोलीले सहारालाई दबाबमा राख्न सफल भए पनि त्यसपछि सहाराले राम्रो प्रदर्शन दिएको थियो । यद्यपि निर्धारित समयमा कुनै गोल हुन नसकेपछि भएको पेनाल्टी सुटआउटमा सहाराका लक्ष्मण जिसीको प्रहार एपीएफका गोलरक्षक राजु नगरकोटीले बचाएर टोलीलाई सुदूरको यात्रा कायम राखे । उनी म्यान अफ द म्याच भए । राजुले १० हजार रुपैयाँ हात पारे । पेनाल्टी सुटआउटमा एपीएफका गोलरक्षक नगरकोटीसहित अन्जन विष्ट, सुदीप सिल्पकार, आदित्य चौधरी र रन्जन विष्टले गोल गरेका थिए । सहाराबाट सुसन गुरुङ, विजय श्रेष्ठ, मानबहादुर तामाङ र फुर्वा लामाको प्रहार मात्र गोलमा परिणत भयो । सहाराका प्रशिक्षक किरण श्रेष्ठले पाएका अवसर गोलमा परिणत गर्न नसक्नु नै आफ्नो टोलीले हारको कारण भएको बताए । उनले भने, हारे पनि मेरा खेलाडीले उत्कृष्ट खेल खेलेका थिए । विभागीय टोलीका प्रशिक्षक रत्नकाजी महर्जनले जित हात पारे पनि आफ्ना खेलाडीबीच तालमेल नमिलेको स्विकारे । उनले भने, पहिलो खेल भएकाले धेरै कमजोरी रह्यो । तर यसलाई सुधार्दै गोल्डकप जित्ने तयारीमा अगाडि बढेका छौं ।आइतबार सीएमजी क्लब संकटा र धरान फुटबल क्लबबीच प्रतिस्पर्धा हुनेछ ।"
काठमाडौं र धादिङमा पुरानै नेतृत्व,"काठमाडौं (कास) काठमाडौं जिल्ला फुटबल संघको शनिबार सम्पन्न साधारणसभाले विराटजंग शाहीको अध्यक्षतामा १३ सदस्यीय कार्यसमिति निर्विरोध निर्वाचित गरेको छ । शाही यसअघि पनि अध्यक्ष थिए । उपाध्यक्षमा युवराज श्रेष्ठ, मजेश शाक्य र नवीन महर्जन चुनिए । सदस्यमा अजव श्रेष्ठ, प्रदीप लामा, दीपाकुमारी खडा, राजु दाहाल, सुरेन्द्र बलामी, रमेश रुपाखेती, राजु अर्याल, पूर्णमान सिंह, सुमनमान सिंह बस्नेत छन् ।संघको कार्यसमिति बैठकले महासचिवमा परेश सापकोटा र कोषाध्यक्षमा अनुप कार्कीलाई मनोनीत गरेको छ ।धादिङमा खतिवडा निर्विरोधधादिङ जिल्ला फुटबल संघ धादिङको शनिबार सम्पन्न तेस्रो साधारणसभाले दीपक खतिवडाको अध्यक्षतामा निर्विरोध कार्यसमिति चयन गरेको छ । संघ गठन भएदेखि खतिवडा नै नेतृत्वमा छन् ।समितिका वरिष्ठ उपाध्यक्षमा देवशसागर श्रेष्ठ, उपाध्यक्षमा रमेश अधिकारी, मनराज गोदार, राजाराम रेग्मी, महासचिवमा रामहरि थापा, सचिवमा राजेन्द्र सुवेदी, कोषाध्यक्षमा उत्तम सुवेदी र प्रवक्तामा राजन भण्डारी निर्वाचित भए । सदस्यमा किरण पाठक, विजय तामाङ, सुरेश तामाङ, दिनेश रुपाखेती, उपेन्द्र लामा र सुरेश सापकोटा चुनिए ।"
लिभरपुल विजयी,लन्डन (एपी) भर्जिल भान डाइकले शुक्रबार राति डेब्यू खेलको अन्त्यतिर नाटकीय गोल गर्दै लिभरपुललाई एफए कपमा एभरटनमाथि २१ को नाटकीय जित दिलाएका छन् । लिभरपुलले जेम्स मिल्नरको पेनाल्टी गोलबाट सुरुआती अग्रता लिएको थियो । तर दोस्रो हाफमा गिल्फी सिगर्डसनले बराबरी गोल फर्काए । साउथह्याम्पटनबाट कीर्तिमानी महँगा डिफेन्डरका रूपमा अनुबन्धित डिफेन्डर डाइकले अन्तिम ६ मिनेटअगाडि विजयी गोल गरे । दुई टिमबीच २ सय ३० औं मर्सिसाइड डर्बी पनि हो । त्यस्तै म्यानचेस्टर युनाइटेडले डर्बी काउन्टीलाई २० ले हराएर चौथो चरणको यात्रा तय गर्यो ।
छन्त्याल टिमलाई उपाधि,बागलुङ (कास) छन्त्याल कन्स्ट्रक्सनले खुला पुरुष भलिबलको उपाधि जितेको छ । शनिबार फाइनलमा छन्त्यालले पश्चिमाञ्चल भलिबल संघलाई सोझो सेटमा हराएर १ लाख ११ हजार १ सय ११ रुपैयाँसहित शिल्ड जित्यो । पश्चिमाञ्चलले ५५ हजार ५ सय पायो ।
गोल्डेनगेट च्याम्पियन,काठमाडौं (कास) भेट्रान्स बास्केटबल च्याम्पियनसिपमा गोल्डेनगेटले उपाधि जितेको छ । शनिबार आयोजक गोल्डेनगेटले लिभरपुललाई ६०५४ स्कोरको पराजित गर्दै उपाधि जितेको हो । उत्कृष्ट खेलाडी गोल्डेनगेटका विपेन्द्र महर्जन भए । उनले काठमाडौंहङकङको आतेजाते हवाई टिकट पाए । विजेताले ५० र उपविजेताले २५ हजार पाए ।
पश्चिमाञ्चल र एपीएफ विजेता,लेखनाथ (कास) राखेप च्याम्पियनसिपअन्तर्गत राष्ट्रिय ह्यान्डबलमा पुरुषतर्फ पश्चिमाञ्चल र महिलातर्फ विभागीय टिम एपीएफ विजयी भएका छन् । साबिक विजेता आर्मीलाई हराउँदै पश्चिमाञ्चलले १८ औं पुरुष राष्ट्रिय ह्यान्डबलको उपाधि जितेको हो । पोखरा रंगशालामा शनिबार फाइनलमा पश्चिमाञ्चलले २९२५ गोलको नतिजा निकाल्यो । राष्ट्रिय खेलाडी विशाल बस्नेतको कप्तानीमा मैदानमा उत्रिएको पश्चिमाञ्चलले घरेलु मैदानमा दर्शकको साथ पाउँदा जित निकाल्न सहज भयो । प्रतियोगितामा उत्कृष्ट खेलाडी पश्चिमाञ्चलका हेमन्त थापा भए । सातौं राष्ट्रिय खेलकुदमा ह्यान्डबलको उपाधि आर्मीले जितेको थियो । तेस्रो स्थानमा एपीएफले मध्यमाञ्चललाई ६३२९ गोलले हरायो । एपीएफका दीपकसिंह बोहराले ४८ गोल गर्दै सर्वाधिक गोलकर्ताको उपाधि जिते ।नवौं महिला राष्ट्रिय हयान्डबल फाइनलमा एपीएफले आर्मीलाई २४१५ ले पराजित गर्दै उपाधि जित्यो । सातौं राष्ट्रिय पनि एपीएफ विजेता भएको थियो । तेस्रो स्थानमा पूर्वाञ्चलले पश्चिमाञ्चललाई १८१४ ले हरायो । उत्कृष्ट खेलाडी एपीएफकी उमा राई भइन् । उनले फाइनलमा ८ गोल गरिन् । २८ गोल गरेकी आर्मीकी शान्तिकला राईले सर्वाधिक गोलकर्ताको उपाधि जितिन् । नेपाल ह्यान्डबल संघको तत्त्वावधान र कास्की जिल्ला ह्यान्डबल संघको आयोजनामा भएको प्रतियोगितामा २ विभागीय र ५ विकास क्षेत्रका टोली सहभागी थिए ।
रोकिएन पलायन,"काठमाडौँ सजना रानामगर नेपाली राष्ट्रिय महिला फुटबल टोलीकी कप्तान हुन् । एपीएफबाट व्यावसायिक फुटबल खेल्दै आएकी सजनाले विभागीय टोलीको पनि नेतृत्व सम्हालिन् । तर, राजधानीमा जारी राखेप च्याम्पियनसिपअन्तर्गत १६ औं राष्ट्रिय महिला लिगमा भने सजना उपस्थित छैनन् । लिग हुनु केही दिनअघि सजना दुबईतर्फ लागिन् फुटबललाई चटक्कै छाडेर ।सजनासँगै राष्ट्रिय टोलीकी गोलरक्षक नमिताकुमारी दली पनि दुबई गएकी छन् । हालको राष्ट्रिय टोलीमा सबैभन्दा अनुभवी खेलाडी रहेकी नमिताकै कप्तानीमा पुलिसले पछिल्ला तीन संस्करणको लिग उपाधि जितेको थियो । लगातार चौथोपल्ट उपाधि जित्ने दाउमा रहेको नेपाल पुलिस क्लबको प्रदर्शन यसपालि अपेक्षाकृत छैन । कारण, नमितासँगै टोलीका महत्त्वपूर्ण खेलाडीहरू दुबई पुगिसके ।पुलिसकी सहायक प्रशिक्षक चन्द्रा भण्डारीका अनुसार एकैपल्ट तीन खेलाडी नहुनुले टोलीलाई निकै समस्या परिरहेको छ । नमिता, सुधा (लामा) र रीना (गुभाजू) को अनुपस्थितिले टोलीमा पक्कै समस्या परेको छ । हामीले पछिल्लो संस्करणमा लगातार तेस्रो उपाधिसहित सिल्ड नै आफ्नो नाम गरेका थियौं । तर यसपालि नयाँ रूपमा रहेको टोलीमा केही समस्या पक्कै देखिएको छ, उनले भनिन् । एक जमानामा राष्ट्रिय टोलीकी स्टार खेलाडी रहेकी चन्द्राको करिअरमा घुँडाको चोट बाधक बन्यो । उनले घुँडाको चोटका कारण खेलाडी जीवनलाई पूर्णविराम लगाएर प्रशिक्षणमा हात हालेकी हुन् । सी लाइसेन्सप्राप्त गरिसकेकी चन्द्रा सुपर लिगमा राम्रो प्रदर्शन गर्दै टोलीले उपाधि रक्षा गर्नेमा सकारात्मक छिन् ।नमिता नियमित राष्ट्रिय टोलीकी सदस्य थिइन् । उनले पछिल्लो वर्ष भारतमा सम्पन्न चौथो साफ वुमन्स च्याम्पियनसिपमा पनि खेलिन् । नमितासँगै सुधा र रीनासँग पनि राष्ट्रिय टोलीबाट खेलेको अनुभव छ । तर नियमित खेलिरहेको अवस्थामै एक्कासि जागिर नै माया मारेर विदेश पलायन हुँदा नेपाली फुटबलको तीतो सत्यको पर्दाफास भएको छ । फुटबलमात्र नभएर भर्खरै एथलेटिक्सकी कीर्तिमानी खेलाडी केशरी चौधरी पनि दुबई नै पुगेकी छन् । उनी पनि सात वर्षदेखि पुलिस क्लबमै आबद्ध थिइन् । राष्ट्रिय टोलीकी उपकप्तान रेनुका नगरकोटेका अनुसार कप्तान पलायन हुनुले टोलीलाई ठूलो घाटा पुगेको छ । राष्ट्रिय टोलीलाई ठूलो घाटा त छ नै, क्लबमै पनि समस्या परेको छ । कप्तानले फुटबल छाड्दा खेलमा मात्र हैन मानसिक रूपमा हामीलाई पनि कठिन हुन्छ । हामीले आफ्नो ठाउँबाट सक्दो राम्रो प्रदर्शन त गर्नैपर्छ । तर कप्तानको अनुपस्थिति भने खडकने छ, उनले भनिन् । चोटका कारण लामो समय विश्राम लिएकी सजनाले यही जेठमा पुनरागमन गरेकी हुन् । नेपालले उनकै कप्तानीमा मलेसियाविरुद्ध दुई मैत्रीपूर्ण खेल खेलेको थियो । तीमध्ये एक खेलमा सजना आफैंले पनि गोल गरेकी थिइन् ।दक्षिण एसियाली महिला फुटबलमा नेपालको प्रदर्शन सधैं बलियो रहँदै आएको छ । अहिलेसम्म भारतसँग मात्र पराजित नेपाली टोलीले दक्षिण एसियाबाहिर गएर प्रतिस्पर्धा गर्न पाएको छैन । नेपालले भारतविरुद्ध गरेको प्रदर्शन र भारतले अन्य देशविरुद्ध निकालेको नतिजा हेर्ने हो भने महिला फुटबलमा नेपालले अझै प्रगति गर्न सक्ने देखिन्छ । तर एन्फाले अहिलेसम्म नेपाललाई एसियन छनोट तथा विश्वकप छनोटमा सहभागी गराएको छैन । उमेर समूहमा पनि नेपालको प्रदर्शन खस्कँदो छ ।महिला फुटबलमा लाग्न लामो समयदेखि विभागीय टोलीमा पाइने सरकारी जागिर नै एकमात्र आकर्षण हो । क्षेत्रीय टोलीबाट खेल्ने लगभग सबै खेलाडीको लक्ष्य भनेको राम्रो प्रदर्शन गरेर विभागमा जागिर खाने हुने गर्दछ । तर विभागीय टोलीको कप्तानीसँगै राष्ट्रिय टोलीबाट नियमित खेलिरहेका खेलाडी पलायन हुँदा आउने पिँढी फुटबलमा लाग्नुअघि सोच्न बाध्य बनाउने जानकारहरू बताउँछन् ।राष्ट्रिय टोलीबाट खेलिसकेकी एक खेलाडीका अनुसार विभागले खेलाडीलाई उचित स्थान दिन नसक्दा यस्तो नतिजा आएको हो । विभागकै लागि खेलाडीले पढ्ने उमेरमा फुटबलमा होमिएको हुन्छ । तर खेलाडीले सफलता हात पार्दा विभागले बढुवा गर्न आनाकानी गर्दा खेलाडी निरुत्साहित भए । पढाइ कमजोर भएका कारण खेलाडी जीवनपछि अन्य केही काममा होमिन पनि कठिन हुन्छ । जति राम्रो गर्दा पनि उचित स्थान नदिँदा भविष्य नै अन्धकार देखेपछि पलायन हुनुको विकल्प भएन, ती खेलाडी गुनासो पोखिन् ।केही महिनाअघि सम्पन्न स्थानीय स्तर र राष्ट्रियस्तरको चुनावमा खेलाडीलाई ड्युटीमा खटाइनुले पनि खेलाडी र विभागमाझ केही समस्या निम्तिएको बुझाइ छ । आर्मीका खेलाडीहरू नियमित प्रशिक्षणमा रहे पनि पुलिस र एपीएफले भने टोलीमा रहेका सक्रिय खेलाडीलाई चुनावी ड्युटीमा खटाएको थियो । विगतमा खेलाडीलाई बिरलै यस्तो कार्यमा संलग्न गर्ने विभागले विगत केही समयमा भने कुनै छुट दिएको छैन । एन्फाले नियमित रुपमा महिला फुटबलको कार्यक्रम सञ्चालन नगर्दा विभागीय टोलीले फुटबलमा पहिलेझैं सक्रियता देखाएका छैनन् ।महिला राष्ट्रिय टोलीका प्रशिक्षक कुमार थापाले आफ्नो जिम्मेवारीबाट राजिनामा दिइसके । महिनौं बितिसक्दा पनि उनको स्थानमा नयाँ प्रशिक्षक नियुक्त हुन सकेको छैन । हाल एन्फाले टोली छनोटका लागि यू१४ टोलीका पूर्व प्रशिक्षक किशोर केसीलाई खेलाडी छनोटको जिम्मा दिएको छ । यसअघि भएको प्रधानसेनापति कपमा पनि केसी छनोटकर्ताकै भूमिकामा थिए । तर राष्ट्रिय टोलीको कुनै खेलतालिका नहुँदा टोली छनोटको कुनै औचित्य नै रहन्न । एन्फाले महिला टोलीका लागि नियमित प्रशिक्षण गर्ने कार्यक्रम ल्याए पनि उक्त प्रशिक्षण दुईदेखि तीन साताभन्दा अगाडि बढ्न सकेन ।सन् २०१८ मा नेपालले पाँचौं साफ महिला च्याम्पियनसिपको आयोजना गर्दै छ । त्यसका लागि एन्फाले दीर्घकालिन योजनासहित अगाडि बढ्ने घोषणा गरेको पनि एक वर्ष बित्न लागिसक्यो । गत वर्ष साफ च्याम्पियनसिपमा सेमिफाइनल यात्रा तय गरेर फर्केलगत्तै दिएको आश्वासन कागजी रूपमा पनि अगाडि बढ्न सकेको छैन । राष्ट्रिय टोलीकी कप्तान पलायन हुनु र प्रशिक्षकबिनै राष्ट्रिय टोली छनोट हुनुले समस्या झनै जटिल बन्दै गएको छ । लिगको अवधारणादेखि खेलाडीको स्तरबारे सम्बन्धित निकायले बेलैमा उचित कदम नचाल्ने हो भने महिला फुटबलको भविष्य अन्धकारतर्फ मोडिने खेलाडीहरूकै बुझाइ छ ।"
पाकिस्तानको जित यात्रा टुंगियो,वेलिङ्टन (एएफपी) केन विलियम्सनको शतक तथा टिम साउथीको घातक बलिङ मदतमा न्युजिल्यान्डले वर्षाले प्रभावित पहिलो वान डेमा जित निकालेको छ । डकवर्थ लुइस नियमअनुसार न्युजिल्यान्ड ६१ रनले विजयी रह्यो । पाँच खेलको शृंखलामा न्युजिल्यान्ड १० को अग्रता लिन सफल रह्यो । योसँगै वान डे क्रिकेटमा पाकिस्तानको लगातार ९ खेलको जित यात्रामा पूर्णविराम लागेको छ । विलियम्सनले १ सय १७ बल खेल्दै १ सय १५ रन बनाएपछि पहिले ब्याटिङ गरेको न्युजिल्यान्डले ७ विकेटमा ३ यस १५ रन जोडेको थियो । जवाफमा पाकिस्तानले ३१ ओभरमा १ सय ६१ रन बनाउँदासम्म ६ विकेट गुमाएको स्थितिमा वर्षाले खेल अगाडि बढ्न सकेन । पाकिस्तानी प्रारम्भिक ब्याट्सम्यान फखर जामन ८२ रन बनाएर नटआउट रहे । तर उनलाई अरु कोही ब्याट्सम्यानले पनि बलियो साथ दिएनन् । गत वर्ष च्याम्पियन्स ट्रफि जितेयता पाकिस्तान पहिलोपल्ट न्युजिल्यान्डमा खेल्न आएको हो । साउथीको ३ विकेटको प्रदर्शनअगाडि पाकिस्तान टिक्न सकेको थिएन । उनले पहिलो ओभरमै अजर अली र बाबर अजमको विकेट लिएका थिए ।
अष्ट्रेलियालाई अग्रता,सिड्नी (एएफपी) उस्मान ख्वाजाले प्रभावशाली शतक बनाएपछि अस्ट्ेरलियाले इंग्लिस बलरलाई निस्तेज पार्दै पाँचौं तथा अन्तिम टेस्टको तेस्रो दिन १ सय ३३ रनको अग्रता खोलेको छ । अस्ट्ेरलियाका ख्वाजाले सर्वाधिक १ सय ७१ रन बनाए । शन मार्स भने ९८ रनमा नटआउट रहे । यस्तै कप्तान स्टिभ स्मिथले ८३ रनको योगदान दिए । तेस्रो दिनको खेल सकिँदा अस्ट्ेरलिया ४७९४ को स्थितिमा छ ।
सिकाइ मेला,"राष्ट्रिय प्रारम्भिक तह पढाइ कार्यक्रमले निर्धारण गरेको मापदण्डअनुसार कक्षा ३ मा पढ्ने विद्यार्थीको पढाइ गति प्रतिमिनेट ६० शब्द हुनुपर्छ । एक वर्षमा १ हजार शब्द जानेको हुनुपर्छ । तर एक अध्ययनअनुसार कालिकोटका अधिकांश कक्षा ३ का विद्यार्थीको पढाइ गति प्रतिमिनेट ३० शब्दभन्दा पनि कम छ । यही कमजोरी हटाउन सधंैजसो राजनैतिक मेला लाग्ने कालिकोटमा विद्यार्थीहरूका लागि सिकाइ मेला लागेको छ । मेलाको मूल नारा थियो पढौँ, सिकाँै र जानौँ । मान्ममा आयोजना गरिएको यो जिल्ला स्तरीय मेलाको मुख्य उद्देश्य कक्षा एक, दुई र तीनका विद्यार्थीको पढाइ राम्रो बनाउनु थियो । उनीहरूको लेखाइ सुधार्नु यसको अर्को लक्ष्य थियो । मेलामा शिक्षक, अभिभावक र बालबालिकाले बनाएका सयौं शैक्षिक सामग्री राखिएका थिए । मेला हेर्न गाउँ गाउँबाट शिक्षक, अभिभावक र विद्यार्थी भेला भएका थिए । सिकाइ मेलाबाट जिल्लामा पहिलो पटक अन्तरविद्यालय सिकाइ आदानप्रदान भएको निमित्त जिल्ला शिक्षा अधिकारी जसीप्रसाद चौलागाईंले बताए । मेलाले स्थानीय वस्तुबाटै शैक्षिक सामग्रीको निर्माण र प्रयोग बढ्नेछ, उनले भने । मेलामा सहभागी बालबालिकाले कथा, कविता, गीत, गजल र चुट्किला सुनाएका थिए । कतिले आफैं चित्र बनाएका थिए । कति अरू विद्यालयका साथीले बनाएका चित्र र शैक्षिक सामग्री हेरेर रमाएका थिए । शैक्षिक अभियानसम्बन्धी देउडा, सडक नाटक र विद्यालयले बनाएका हेलिकोप्टर मेलाका विशेष आकर्षण थिए । कालिकोटको विकट राम्नाकोटमा पर्ने जनता मावि खार्दुका बालबालिकाले ढुंगामा फलाम रगडेर आगो बालेका थिए । मेला दुर्गमका विद्यार्थीका लागि प्रतिभा प्रदर्शनको अवसर बनेको थियो । प्रदर्शनी हेरेपछि अन्य विद्यालयका विद्यार्थीले पनि स्थानीय सामान प्रयोग गरेर शैक्षिक सामग्री बनाउन सिकेको बालविकास आधारभूत विद्यालय, बरातुका प्रधानाध्यापक टेकबहादुर भारतीले बताए । विद्यार्थीसहित सदरमुकाम मान्ममा सिकाइ मेलामा आएका भारतीले भने, हाम्रो विद्यालयमा मल्टिमिडियाका माध्यमबाट पढाइ थालिएको छ । यसबाट विद्यार्थीको नियमितता बढेको छ । सधैं राजनैतिक दलका आमसभा सुनेका कालिकोटबासीले आफ्ना बालबालिकाको पढाइ केन्द्रित सिकाइ मेलाबाट फरकपनको महसुस गरे । मेलामा विद्यार्थी, शिक्षक र अभिभावक गरी करिब ३ हजारभन्दा बढी सहभागी भएको प्रारम्भिक तह सिकाइ अधिकृत लोचन न्यौपानेले बताए । दुर्गम कालिकोटका सबै भाइबहिनीले समयमै पाठ्यपुस्तक पाउँदैनन् । विद्यालयको गतिलो भवन नै हुँदैन । कति ठाउँमा शिक्षक कम छन् । खानेपानी र शौचालय नहुने समस्या त साझाजस्तै छ, मेलाका प्रमुख अतिथि प्रतिनिधिसभाका सांसद दुर्गबहादुर रावतले भने, अभाव र बाध्यताबीच पनि पढाइलेखाइमा जागरुकता ल्याउन यो मेला सहयोगी भएको छ । मेलामा शैक्षिक सामग्रीको प्रयोगबाट बालबालिकाका उत्सुकता र कौतूहल मेट्ने प्रयास गरिएको थियो । उनीहरूलाई खेल्दै, रमाउँदै सिक्ने वातावरण सृजना गर्न खोजिएको थियो । बालबालिकाको क्षमता बढाउन विद्यालय विद्यालयबीच प्रतिस्पर्धाको भावना जागृत गराएर जिल्लाभर शैक्षिक माहोल सिर्जना गर्न खोजिएको खाडाचक्र नगर प्रमुख जसीप्रसाद पाण्डेले बताए । भाषा, अनुसन्धान, गणित, स्थानीय स्रोत, सिर्जनशीलता र पाठ्यपुस्तकसँग सम्बन्धितसमेत गरी ८ मापदण्डका आधारमा मेलालाई सजाइएको थियो । मेलामा महादेव आधारभूत विद्यालय बालमन्दिर मान्म, मस्टो सरस्वती मावि रकु, बालविकास बरातु, जनज्योति आधारभूत विद्यालय सिप्खाना र रमाल मस्टो आधारभूत विद्यालय स्युना रास्कोट उत्कृष्ट भए । उत्कृष्ट विद्यालयलाई विभिन्न संघसंस्थाले शैक्षिक सामग्री सहयोग गरेका थिए ।"
राष्ट्रसंघको नमुना सभा,अघिल्लो साता राजधानीमा विदेशका २५ सहित मुलुकका विभिन्न स्कुलका गरी करिब ५ सय विद्यार्थी भेला भए । औपचारिक पोसाकमा सजिएका उनीहरू कुनै माथिल्लै स्तरको कार्यालयमा काम गर्ने कर्मचारीजस्तै देखिन्थे ।
कसरी खान्छौ ?,घनश्याम खड्का
मेरो देश,"यहाँ वीर मानव छन्,गोर्खालीजस्ता युवा छन् ।र, यस्तो सुन्दर र वीरको देश,नेपाल हो, मेरो देश हे । ख्याति वस्ती, कक्षा : ८सेन्ट मेरिज स्कुल, ललितपुर"
बहादुर हिप्पु,"आहा, यो जाडोमा घाम पनि कति प्यारो हुन्छ । तापिरहन मन लाग्ने, काली अर्नाले जीउ तानेर भनी । त्यही त भनेको नि, गर्मीमा पोलेर बसिटिक्नु हँुदैन । जाडोमा छोड्न मन लाग्दैन । अझ घामले तातेको घाँस त यति स्वादिलो हुन्छ कि कुरै नगरौँ, भुनी अर्नाले घाँस चपाउँदै भनी । उसको कुरा सनेर घामको आनन्द लिइरहेकी कालीले भनी, स्वादिलो छ भनेर सबै मीठो घाँस आफैंले मात्र खाएर नसक् है । मलाई पनि राखिदे नि ।बिस्तारै घाम सर्दैसर्दै जान थाल्यो । केही बेर पछि कालीलाई पनि पानी प्यास लाग्यो । उसले भुुनीलाई हेरेर भनी, धेरै बेर घाममा बसेकोले हो कि, मलाई त पानी प्यास लाग्यो । म त नदीमा गएर पानी खाएर आउँछु है, तँ पनि जान्छेस् ? कालीले भुनीलाई सोधी । भुनीले भनी अँह, मलाई त प्यास लागेको छैन । तँ गएर खाएर आइज । काली पानी खान नजिकैको खोलामा गई । नदीमा पुगेर उसले धित मर्ने गरी पानी खाई । सूर्यको किरण पानीमा चम्किरहेको थियो । आहा, यहाँ त झन् पारिलो घाम लागेको रहेछ । एकछिन यही बस्नुपर्यो, कालीले नदी छेउ बस्दै भनी । घामको न्यानोमा उसलाई आनन्द आयो । उसले आँखा चिम्म गरेर बसी । ऊ आनन्दको दुनियाँमा मस्त थिई । अचानक बिस्तारै ऊ आफू तल तल गइरहेको अनुभव गरी । उसलाई कताकता खुट्टा दुखेजस्तै भयो । उसले हत्तपत्त आँखा खोली । अगाडिको दृश्य देखेर उसको सातो गयो । ऊ कालीनिली भई ।गोब्रे गोहीले उसको खुट्टा तानिरहेको रहेछ । काली घिसिँ्रद्रै झन्झन् तल झरी । उसले माथि आउने प्रयास गरी तर आउन सकिन । काली माथि चढ्न खोज्ने गोब्रेले तल तान्ने, यो प्रक्रिया धेरैबेरसम्म चल्यो । बिचरी कालीले केही गर्न सकिन । काली आत्तिएको देखेर गोब्रेको आँखामा आफ्नो जित झल्किरहेको थियो ।गुहारगुहार, लौन मलाई बचाऊ, कालीले आत्तिएर चिच्याई । उसको स्वर मसिनो भएर टाढासम्म फैलियो ।भुुनी अझै घाँस खाँदै थिई । उसले कान टाठो पारी । उसले ध्यान दिएर सुनी । पक्का पनि यो कालीकै आवाज हो । लौ न, ऊ कतै आपत्मा त परिन, हत्तपत्त ऊ त्यहाँबाट आत्तिएर नदीतिर लागी । यता दुखाइले कालीको आँखाबाट आँसु झरिरहेको थियो । ऊ थाकिसकेकी थिई । तैपनि उसले हिम्मत हारेकी थिइन । तर उसको हिम्मतले धेरैबेरसम्म काम गरेन । गोब्रेले बेस्सरी तानेर कालीलाई पानीभित्र लिएर गयो । गोब्रे र कालीको संघर्ष पानीभित्र पनि चलिरहेको थियो । ।भुनी स्याँस्याँ र फयाँफयाँ गर्दै जब नदी नजिक पुगी । त्यो दृश्य देखेर रुन थाली । उसले दायाँबायाँ हेरी, कसैलाई पनि देखिन । गुहारगुहार गरेर कराई तर उसको आवाज सुन्ने त्यहाँ कोही थिएन । छटपटीले ऊ कहिले यता कहिले उता गर्थी तर कालीलाई उसले बचाउन सकिन । टाढाबाट यो दृश्य हिप्पु हिप्पोपटामस र उसको भाइले हेरिरहेका थिए । उनीहरू के गर्ने के नगर्ने अलमलमा परे । हिप्पुको मन छटपट भयो । उसले भाइलाई भन्यो, लौ हेर, गोब्रेले बिचरी त्यो अर्नालाई मार्न लागेछ । हिँड् जाउँ बचाउन । भाइले अलि डराउँदै भन्यो, तर गोब्रे त बलियो छ नि । अनि त्यसले अर्नाको खुट्टा टोकिरहेको छ । हामीले त्यसको मुखबाट कसरी अर्नाको खुट्टा छुट्टयाउन सक्छौं र ? हिप्पुले आत्मविश्वासका साथ भन्यो, तँ नडरा भाइ, त्यसको उपाय मसँग छ । भाइले अचम्म मानेर सोध्यो, कस्तो उपाय ? खै तेरो कान यता ले, हिप्पुले भाइको कानमा केही साउती गर्यो ।त्यसपछि दुवैजना पानीमा तैरिँदै गोब्रेको नजिकै आइपुगे । हिप्पुको भाइले पछाडिबाट सुटक्क गएर गोब्रेको पुच्छर तानिदियो । एैया भन्दै गोब्रेले कालीको खुट्टा छोडिदियो । गोब्रेले कसले उसको पुच्छर तान्यो पत्तै पाएन । उसले यसो पछाडि फर्केर हेर्न मात्र के लागेको थियो । अगाडिबाट आएर हिप्पुले गोब्रेको मुख आफ्नो मुखले च्याप्प समातिदियो । त्यही मौकामा भाइले कालीलाई धकेलेर नदीको किनारसम्म पुर्याइदियो ।काली खुट्टा खोच्याउँदै बल्लबल्ल माथि आइपुगी । ऊ थरथर कामिरहेकी थिई । कालीको ज्यान बचेको देखेर भुुनीले उसलाई मायाले चाटी । गोब्रे आफ्नो सिकारलाई बचाइदिएकोले हिप्पु र उसको भाइलाई आँखा तरेर हेरिरहयो ।केही बेरपछि आफ्नो ज्यान बचाइदिने हिप्पु र उसको भाइलाई कालीले पछाडि फर्केर हेरी र मुसक्क हाँसेर धन्यवाद दिई ।"
