शीर्षक,विवरण
कांग्रेस बैठकमा देउवामाथि आक्रोश सभापति हुँ भन्दैमा धम्क्याउने ?,"महासमिति बैठक बोलाइनेबैठकले निकट भविष्यमै महासमिति बैठक बोलाउने निर्णय लिएको छ । कहिले र कहाँ भन्नेबारे निर्णयमा उल्लेख छैन । निर्वाचनमा पार्टी पराजयपछि युवा नेताहरूले महासमिति बैठक र त्यसलगतै विशेष महाधिवेशन माग गर्दै आएका छन् । बैठकले निर्वाचनमा पार्टीले आशा गरेअनुसार नतिजा ल्याउन नसकेको स्वीकार गरेको छ । निर्वाचनको परिणामलाई समय लिएर व्यापक छलफलका लागि छुट्टै बैठक बोलाउने निर्णय पनि बैठकले गरेको छ । निकट भविष्यमा हुने महासमिति बैठकमा राज्यको नयाँ संरचनाअनुसार विधान संशोधन गरी पार्टी सुदृढीकरणका लागि रणनीतिक योजना र कार्यक्रम ल्याउने पनि निर्णय गरिएको छ । राज्यको नयाँ संरचनाअनुसार पार्टीको विधानमा संशोधनका साथै नयाँ रक्तसञ्चार हुने गरी पार्टीको आगामी रणनीति तय गर्न महासमितिले नीतिगत र बैधानिक दिशानिर्देश गर्नेछ, निर्णयमा भनिएको छ । राष्ट्रिय सभा निर्वाचनमा बैठकमा प्राप्त सुझाव अनुसार अघि बढ्ने निर्णय कांग्रेसले गरेको छ ।"
प्रदेश प्रमुखले लिए शपथ,"काठमाडौं (कास) सातै प्रदेशका नवनियुक्त प्रमुखहरूले शुक्रबार राष्ट्रपति विद्यादेवी भण्डारीबाट पद तथा गोपनीयताको शपथ लिएका छन् । राष्ट्रपति कार्यालय शीतलनिवासमा आयोजित समारोहमा शपथ गराइएको हो । प्रदेश १ का प्रमुख गोविन्दबहादुर तुम्बाहाङ, २ का रत्नेश्वरलाल कायस्थ, ३ की अनुराधा कोइराला, ४ का बाबुराम कुँवर, ५ का उमाकान्त झा, ६ का दुर्गाकेशर खनाल र ७ का मोहनराज मल्लले शपथ लिएका हुन् ।"
समृद्धिका लागि सबैको प्रयास जरुरी,"सुनसरी उद्योग वाणिज्य संघ धरानका उपेन्द्र चाम्लिङले देश विकासका लागि मिडियाको भूमिका महत्त्वपूर्ण भएकाले आगामी दिनमा आर्थिक क्षेत्रलाई उकास्ने समाचारलाई प्राथमिकतामा राख्न आग्रह गरे । कार्यक्रममा कान्तिपुर दैनिकका प्रधान सम्पादक सुधीर शर्माले सहभागीका जिज्ञासाको उत्तर दिएका थिए । उनले राजधानीमा मात्र केन्द्रित नभई देशव्यापी रूपमा अन्तक्र्रिया गर्ने उद्देश्यले प्रदेशगत छलफल थालिएको बताए । कान्तिपुर मिडिया ग्रुपका एजीएम महेश स्वाँरले कान्तिपुर पनि बिस्तारै प्रादेशिक संरचनाअनुसार अघि बढ्ने बताए । यसअघि बिहान दी काठमान्डु पोस्टले कलेजका विद्यार्थी, शिक्षक, प्राध्यापक, युवा उद्यमीलगायतसँग छलफल आयोजना गरेको थियो । दी काठमान्डु पोस्टका प्रधान सम्पादक अखिलेश उपाध्यायसमेत उपस्थित उक्त छलफलका सहभागीले समाजमा भएका सकारात्मक विषयलाई सबैका सामु पुर्याउन मिडियाले भूमिका निर्वाह गर्नुपर्ने बताए ।"
भाइरलले ५ को मृत्यु,"प्रहरी इन्काउन्टरमा तामाङ मारिएमलेसिया (कास) इन्डोनेसियाली प्रहरी इन्काउन्टरमा शरणकुमार तामाङ मारिएका छन्। नेपाली दूतावासका द्वितीय सचीव प्रेमराज गौतमका अनुसार मृतक तामाङ सेम्जोङ७, धादिङका हुन्। इन्डोनेसियाको जकार्तास्थित होटल अल्पलाइनमा बसेर लागूऔषध धन्दा चलाउँदै आएका तामाङलाई ग्राहक बनेर त्यहाँ पुगेको प्रहरीले जनवरी १२ मा पक्रेको थियो। थप अनुसन्धानका लागि लैजाने क्रममा जकार्तास्थित आईटीसी चम्पाका अपार्टमेन्ट अगाडि बाटोमा तामाङले हतियार खोसेर प्रहरीमाथि प्रहार गर्न खोजेपछि इन्काउन्टर गरिएको जनाइएको छ । एक साताअघि भएको घटनामा मारिएका तामाङबार मले े सियास्थित नेपाली दूतावासले त्यहाँ रहेका अवैतनिक वाणिज्य दूतलाई बुझ्न भनेको थियो। वाणिज्य दूतमार्फत प्राप्त जानकारीपछि मृतक ३४ वर्षीय तामाङ भएको पुष्टि भएको हो।"
त्रिपुरेश्वरका तार हटाइए,"काठमाडौं (कास) सहरलाई सुन्दर बनाउन तथा फुटपाथ सफा बनाउन बिहीबार त्रिपुरेश्वरमा काठमाडौं महानगरपालिकाले झुन्डिएका तार हटाएको छ । बिहीबार मात्रै महानगरले दुई ट्रिपर तार काटेको छ । महानगरका नगर निरीक्षक तथा कार्यसञ्चालन शाखा प्रमुख मीन बहादुर थापाले पैदलयात्रीलाई फुटपाथमा हिँड्न भइरहेको कठिनाइलाई ध्यानमा राख्दै तार हटाइएको बताए । पछिल्लो समय सडक विस्तारका क्रममा सडकको पोल सार्दा तार सार्नुपर्ने भए पनि यत्रतत्र झुन्डिएका देखिन्छन् ।यसले पैदलयात्रीलाई हिँड्न गाह्रो हुने, अल्झिएर लड्ने र करेन्ट लागेर गम्भीरसम्म भएका थिए । यस्ता घटना कम गर्न महानगरभित्रका सडक र वरपरका रिङरोडभित्रका केही स्थानमा तार काट्ने गरिएको छ । पोलमा जथाभावी जसले पनि तार झुन्ड्याउने भएपछि गुजुमुज्ज परेकाले सहरी सौन्दर्यसमेत बिग्रेको छ । यसरी काटिएका तारमा इन्टरनेट प्रदायक र केही टेलिफोनका तार रहेको महानगरपालिकाले जनाएको छ ।"
सर्वोच्चले आफ्नै फैसला पुनरावलोकन गर्ने,"परिस्थिति उस्तै अख्तियारको हस्तक्षेपको एक दशकपछि समेत विशाल बजारको सटर भाडामा भएको अनियमितता सुध्रिन सकेन । एक दशकपछि २०७१ सालमा पनि सटर भाडामा अनियमितता भएको आरोपसहित अख्तियारले अर्को मुद्दा विशेष अदालतमा दर्ता गर्यो । यो मुद्दामा पनि केही आरोपित पहिलेको सञ्चालक समितिका पदाधिकारीहरू थिए । पछिल्लो मुद्दामा अख्तियारले २०६८ पुस १ गतेपछिको भाडालाई मात्रै छानबिनको आधार बनाएको छ । ३६ रुपैयाँमा प्रतिवर्गफिटका दरले सटर भाडामा लिएर कम्पनीका सञ्चालक आफैंले दोस्रो व्यक्तिलाई ५ सय प्रतिवर्गफिटभन्दा बढीका दरले भाडामा लगाएर कम्पनीलाई घाटा पारेको अख्तियारको दाबी थियो । साढे दुई वर्षको अवधिमा करिब १० करोड रुपैयाँ भ्रष्टाचार गरेको दाबीसहित २०७१ साल जेठमा अख्तियारले दायर गरेको भ्रष्टाचार मुद्दा विशेष अदालतमा हालसम्म विचाराधीन छ । कम्पनीका सञ्चालकले सीमित व्यवसायीलाई लाभ हुने गरी भाडा लिने प्रावधानका विरुद्ध दायर मुद्दामा विशेष अदालतबाट प्रतिस्पर्धाबाट भाडामा लगाउन आदेश भएको थियो । तर त्यसको पालना हुन नसकी फेरि अनियमित ढंगले चलखेल गर्ने प्रचलन कायम रहेको छ । पसल भाडामा लिनका लागि अनिवार्य सेयर सदस्य हुनुपर्ने बाध्यात्मक व्यवस्था गरेका सञ्चालकहरूले कम्पनी ऐनको प्रावधानविपरीत आफैंले सटर भाडामा लिएर १० गुणा बढीसम्म भाडामा लगाएका थिए । नियमावलीले भाडामा लिएर त्यसलाई फेरि भाडामा दिन नमिल्ने व्यवस्था गरेको छ । अख्तियारले सेयरसँग गाभिएको र नगाभिएका पसलको भाडादर निकै फरक रहेको जनाएको छ । सबै सेयरधनीलाई समान अवसर नदिई आफूहरूलाई मात्रै सटर छुट्याएका कम्पनीका सञ्चालकले खाद्य संस्थान, नेसनल ट्रेडिङ र कृषि सामग्रीलाई कुनै भूमिका नै नदिएको भनी अख्तियारले आरोपपत्र दायर गरेको थियो । ८ सय ६९ सेयरधनीमध्ये करिब एक तिहाइले मात्रै सटर पाएका छन् । ३६० वटा पसलमध्ये २ सय ४७ वटामा सेयरधनीले फेरि महँगोमा भाडामा लगाएका छन् । यसअघि नै विशेष अदालत तथा अख्तियारले प्रतिस्पर्धाका आधारमा सटर भाडामा लगाउन दिएको निर्देशनसमेत उल्लंघन भएको छ ।"
प्रदेशसभा शपथ भोलि,"प्रदेश प्रमुखलाई जचुकाली भवनप्रदेश २ का प्रमुखको कार्यालय र निवास जनकपुर चुरोट कारखाना लिमिटेडको भवनमा राख्ने टुंगो लागेको छ । यसअघि नेपाल राष्ट्र बैंकको अतिथि भवनमा राख्ने प्रयास गरिए पनि कानुनी अड्चन फुकाउन समय लाग्ने भएपछि बन्द अवस्थामा रहेको चुरोट कारखानालाई प्रयोग गर्न लागिएको हो । कारखानाका महाप्रबन्धकको निवासमा अब प्रदेश प्रमुख बस्नेछन् । बैंकको अतिथि भवन प्रयोग गर्न कानुनी प्रावधानले समय लाग्ने भयो, सहरी विकास डिभिजन कार्यालयका प्रमुख गंगाराम यादवले भने, प्रदेश प्रमुखका लागि शनिबारसम्म निवास र कार्यकक्ष तयार पारिसक्नुपर्ने भएकाले चुरोट कारखानाको तीन भीआईपी भवन छानिएको हो । कारखानाका जीएम, डीजीएम र गेस्ट हाउस गरी तीन ब्लकमा रंगरोगन, सरसफाइ, विद्युत्, पानी र फर्निचरका काम अघि बढाइएको उनले जानकारी दिए । यसअघि भौतिक संरचना अध्ययन गर्न गठित कार्यदलले मुख्यमन्त्री, सभामुखको कार्यकक्ष जिल्ला शिक्षा कार्यालय र शैक्षिक तालिम केन्द्रमा तोकेको छ । सहरी विकास डिभिजन कार्यालयको जनता अवासको कार्यालय प्रदेश मुख्य सचिवका लागि प्रस्ताव गरिएको छ ।"
संरचना व्यवस्थापनमा अन्योल,"सुर्खेत सरकारले प्रदेश प्रमुख नियुक्त गरिसके पनि ६ नम्बर प्रदेशको मुकाम सुर्खेतमा आवश्यक भौतिक संरचना व्यवस्थापन प्रमुख चुनौती देखिएको छ । वन मन्त्रालयले मातहतका स्रोतसाधन र सम्पति प्रदेश प्रमुख या अन्य निकायलाई उपलब्ध नगराउन पत्र पठाएपछि अन्योल बढेको छ । क्षेत्रीय प्रशासन कार्यालयद्वारा गठित प्रदेशस्तरीय भौतिक पूर्वाधार छनोट कार्यदलले प्रदेश प्रमुखका लागि वीरेन्द्रनगर७ इत्रामस्थित क्षेत्रीय वन तालिम केन्द्र र क्षेत्रीय वन निर्देशनालयको भवन प्रयोग गर्न सिफारिस गरेको थियो । सिफारिसको दुई महिना बितिसक्दासमेत सरकारले विद्यमान क्षेत्रीय संरचनाहरूको स्वामित्व हस्तान्तरणबारे निर्णय गर्न सकेको छैन । क्षेत्रीय वन तालिम केन्द्रका प्रमुख मुन रावतका अनुसार मन्त्रालयले सातवटै प्रदेशमा वन, वातावरण तथा विज्ञान मन्त्रालय रहने हुँदा आफ्ना भौतिक संरचना, सवारीसाधन एवं जग्गाजमिन उपलब्ध गराउन नसकिने पत्र पठाएको छ । पुस २५ को मन्त्रीस्तरको निर्णयले वनका संरचना उपलब्ध नगराउन निर्देशन दिइसकेको छ, उनले भने, वनका प्राविधिक कर्मचारीहरूको तालिम चलिरहेको छ । अब एकदुई दिनमा प्रदेश प्रमुख आउनुहुन्छ होला । तर, कोकहाँ व्यवस्थापन हुने भन्ने टुंगो छैन । उनले वन तालिम केन्द्र खारेजीमा नपर्ने भएकाले आफैंले उपयोग गर्ने बताए । खारेजीमा पर्ने कार्यालय भवनहरू छनोट गर्नुपर्ने हो, रावतले भने, प्रदेश प्रमुखलाई हामै्र कार्यालयमा व्यवस्थापन गर्नुपर्ने हो भने पनि मन्त्रिपरिषद्ले छिटो निर्णय गरिदिनुपर्छ । सरकारले यस प्रदेशका लागि दुर्गाकेशर खनाललाई प्रमुख नियुक्त गरिसकेको छ । क्षेत्रीय प्रशासक सुरेश प्रधानले प्रदेश सरकारका लागि आवश्यक भौतिक संरचना व्यवस्थापनका लागि प्रधानमन्त्री तथा मन्त्रिपरिषद् कार्यालयबाट कुनै निर्देशन नआएको बताए । आफूहरूले अनौपचारिक रूपमै व्यवस्थापन गरिरहेको उनको भनाइ छ । संरचनाहरूको तत्काल मर्मतका लागि बजेट माग गरे पनि अझै प्राप्त भएको छैन, प्रधानले भने, मन्त्रालयबीच समन्वयबिना हाम्रै निर्णयका भरमा व्यवस्थापन गर्न सकिन्न । मन्त्रिपरिषद्ले छिटोभन्दा छिटो क्षेत्रीय संरचना खारेज गर्दै प्रदेश कार्यालयलाई स्वामित्व हस्तान्तरण गर्नुपर्नेमा उनले जोड दिए । क्षेत्रीय प्रशासन कार्यालयका अधिकृत केशवप्रसाद उपाध्यायको संयोजकत्वमा गठित कार्यदलले प्रदेश सरकारका लागि विकल्पसहित संरचनाहरूको विवरण पठाएको थियो । कार्यदलले प्रदेशसभाका लागि शैक्षिक जनशक्ति तालिम केन्द्र र विकल्पका रूपमा क्षेत्रीय अनुगमन तथा सुपरिवेक्षण कार्यालय सिफारिस गरेको थियो । तालिम केन्द्रमा पहिलो बैठक बसाल्न असम्भव रहेको भन्दै प्रधानमन्त्री कार्यालयले क्षेत्रीय अनुगमन तथा सुपरिवेक्षणको भवनमा प्रदेशसभाको तयारी गर्न निर्देशन दिएको हो । त्यस्तै, क्षेत्रीय प्रशासन कार्यालयमा मुख्यमन्त्रीको कार्यालय प्रस्ताव गरिएको छ । क्षेत्रीय प्रशासनलाई तत्कालका लागि क्षेत्रीय हुलाक निर्देशनालयमा स्थानान्तरण गरिनेछ । यो खारेजीमा पर्ने कार्यालय हो । कार्यदल संयोजक उपाध्यायले प्रदेश संरचना व्यवस्थापनका लागि सरकारले तत्काल नीतिगत निर्णय गर्नुपर्ने बताए । थुपै्र कार्यालय खारेजीमा पर्छन् । तिनको सम्पति हस्तान्तरण गर्नुपर्छ । भोगचलनका लागि मन्त्रिपरिषदको निर्णय आवश्यक पर्छ, उपाध्यायले भने ।"
थामिएन आन्दोलन,"निषेधाज्ञा खुकुलो धनकुटामा प्रदेश राजधानी माग्दै आन्दोलनरत पक्ष र प्रशासनबीच शुक्रबार अपराह्न भएको वार्ता बिनानिष्कर्ष टुंगिएको छ ।प्रशासनले जारी गरेको निषेधाज्ञा तथा आन्दोलनरत पक्षले गरेको आमहडताललगायत समस्या समाधानका लागि अपराह्न जिल्ला प्रशासन कार्यालयमा भएको वार्ता निष्कर्षविहीन भएको हो । आन्दोलनरत पक्षले बन्द हडताल फिर्ता लिनुपर्ने र प्रशासनले निषेधाज्ञा हटाउनेबारे निर्णय नहुँदा वार्ता निचोडमा पुग्न सकेन । बन्द हडताल अन्त्य गर्नुपर्ने आन्दोलनरत पक्षलाई अनुरोध गरिएको प्रमुख जिल्ला अधिकारी प्रेमप्रकाश उप्रेतीले बताए । आमहडतालले नागरिकलाई सास्ती भएकाले तत्काल फिर्ता लिनुपर्छ, उप्रेतीले भने, प्रशासनले शान्ति सुरक्षा कायम गर्न लगाएको निषेधाज्ञा पनि फिर्ता लिन तयार छ । निषेधाज्ञा पहिले हटाउनुपर्ने आफूहरूको अडान अघि सारिएको आन्दोलन परिचालन समितिका संयोजक सुन्दरबाबु श्रेष्ठले जानकारी दिए ।यसैबीच प्रशासनले जारी गरेको निषेधाज्ञा खुकुलो पार्दै जाने प्रमुख जिल्ला अधिकारी उप्रेतीले जानकारी दिए । अपराह्न ५ बजेदेखि प्रहरी स्कर्टिङमा यातायात सञ्चालनमा आएको छ । निषेधाज्ञा अन्त्यका लागि शनिबार सुरक्षा समितिको बैठक बसेर टुंगो लगाउने उनले जानकारी दिए । श्रेष्ठले समितिको बैठक बसेर सहज वातावरणका लागि अघि बढ्ने बताए । वार्तामा क्रियाशील प्रमुख राजनीतिक दलका प्रतिनिधि, सांसदहरू, आन्दोलन परिचालन समितिका संयोजक सहभागी थिए । निषेधाज्ञाका क्रममा प्रहरीले सर्वसाधारणलाई कुटपिट गरेको तथा गालीगलौज गरेको गुनासोका विषयमा भने प्रहरीले गल्ती स्वीकार गर्दै त्यस्तो कार्य नदोहोर्याउने जनाएको छ ।जिल्लालाई अस्थायी मुकाम नतोकेको भन्दै जारी प्रदर्शन हिंसात्मक बनेपछि बिहीबार मध्याह्नदेखि धनकुटा बजार क्षेत्रमा निषेधाज्ञा जारी गरिएको हो । यस्तै अनिश्चितकालीन आमहडताल तेस्रो दिन पनि जारी रहँदा जनजीवन अस्तव्यस्त बनेको छ ।"
न्याय क्षेत्र : बादलमा चाँदीको घेरा,"सन् २०१५ मा लखनउस्थित प्रसाद एजुकेसन ट्रस्टले भारत सरकारसमक्ष मेडिकल कलेज खोल्न अनुमति माग्यो । तर त्यहाँको मेडिकल काउन्सिलले पूर्वाधार नपुगेको भनी २०१६ जूनमा अनुमति नदिने निर्णय गर्यो । भारतीय सर्वोच्च अदालतले मेडिकल काउन्सिलका कामकारबाही सुपरीवेक्षण गर्न गठन गरेको ओभरसाइट कमिटीको सिफारिसका आधारमा त्यसको २ महिनापछि त्यहाँको सरकारले उक्त मेडिकल कलेजका लागि अनुमतिपत्र दियो । २०१६ को अन्ततिर जब मेडिकल काउन्सिल पुन: निरीक्षणमा गयो, अस्पतालको गेटमा भोटे ताल्चा लाागेको थियो भने क्याम्पस भवन परित्यक्त देखिन्थ्यो । काउन्सिलको त्यस्तो अनुगमन प्रतिवेदनपछि २०१७ मे ३१ मा भारतको स्वास्थ्य मन्त्रालयले त्यो कलेजमा २ वर्षका निम्ति विद्यार्थी भर्ना निषेध गर्यो र काउन्सिललाई कलेजको २ करोड बैंक धरौटी जफत गर्ने निर्देशन दियो ।त्यो निर्णयविरुद्ध कलेजवाला सर्वोच्च अदालत गयो । न्यायाधीश दिपक मिश्र, अमिताभ रोय र एएम खन्विलकरको इजलासले स्वास्थ्य मन्त्रालयलाई फेरि अनुगमनमा जान आदेश गर्यो । मन्त्रालयले फेरि एकपल्ट कलेज पक्षको सुनवाइ गरेपछि आफ्नो पहिलेकै निर्णय सदर गर्यो, किनकि अस्पताल र कलेज भवन अझै परित्यक्त नै थिए । त्यसपछि घटनाले नाटकीय मोड लियो । भारतको केन्द्रीय अनुसन्धान विभाग (सीबीआई) ले पछि गएर दर्ता गरेको उजुरीपत्र (एफआईआर) अनुसार बीपी यादव कलेजका व्यवस्थापक उडिसा उच्च अदालतका पूर्व न्यायाधीश आईएम कुद्दुसीकहाँ पुगे र दुवैको मिलेमतोमा यादवले सर्वोच्चबाट मुद्दा फिर्ता लिएर इलाहवाद उच्च अदालत पुगे । २०१७ अगस्ट २५ मा उक्त अदालतले कलेजको बैंक ग्यारेन्टी जफत गर्ने निर्णय रोक्न अन्तरिम आदेश दियो र विद्यार्थी भर्नासमेत नरोक्नु भनिदियो । त्यसको ४ दिनमा मेडिकल काउन्सिल त्यही विषय लिएर सर्वोच्च अदालत पुग्यो, तर दिपक मिश्रसहित ३ जनाको इजलासले इलाहवादको रिट खारेज गरे पनि बैंक ग्यारेन्टी सम्बन्धी अन्तरिम आदेश कायम राख्यो । यसबीच मिश्र अगस्ट २८ देखि भारतका प्रधानन्यायाधीश बनिसकेका थिए । सेप्टेम्बर १८ मा फेरि प्रधानन्यायाधीश मिश्रकै नेतृत्वको इजलासले उक्त अन्तरिम आदेशलाई निरन्तरता दिंँदै मेडिकल काउन्सिललाई २०१८२०१९ शैक्षिक सत्रका लागि विद्यार्थी भर्नाको अनुगमन गर्न आदेश दियो । त्यसको भोलिपल्ट सीबीआईले माथि उल्लिखित उजुरीपत्र वा एफआईआर दर्ता गर्यो, जसमा पूर्वन्यायाधीश कुद्दुसी र कलेजका २ व्यवस्थापक लगायत ६ जनाको नाम थियो ।त्यस प्रकरणमा मेडिकल कलेजले शैक्षिक वातावरण बनाएर तथा बिरामी आउने अस्पताल चलाएर काउन्सिलबाट विधिवत् सम्बन्धन लिनुको सट्टा बारम्बार अदालतबाट उस्तै प्रकृतिका आदेश लिएर त्यसका भरमा खाली भवनमा विद्यार्थी भर्ना लिएर पैसा कमाउन खोजेको प्रस्ट देखियो । तर त्योभन्दा गम्भीर आरोपचाहिँं एक पूर्व न्यायाधीशमार्फत च्यानल मिलाएर आफू अनुकूलका फैसला निकाल्न कलेजका मानिसहरू आपराधिक काममा संलग्न भएको भनी सीबीआईले मुद्दा हाल्नु थियो । त्यो आरोप सीबीआईले यसै लगाएको थिएन, उसले विभिन्न चरणमा गरी आरोपीहरूमाथि छापा मार्दा लेनदेनका क्रममा रहेको २ करोड भारु फेला नै परेको थियो । त्यसरी प्रभावित पारिएको भनिएका फैसलाहरूको सिलसिलामा कम्तीमा ३ वटा फैसलामा भारतका प्रधानन्यायाधीश आफैं संलग्न थिए । यस मुद्दालाई जब क्याम्पेन फर जुडिसियल एकाउन्टेबिलिटी एन्ड रिफम्स संस्थाले उठाएर गम्भीर छानबिनको माग गर्दै सर्वोच्च अदालत पुग्यो, प्रधानन्यायाधीश पछिका वरिष्ठतम न्यायाधीश जस्ती चेलमेश्वरको इजलासले मुद्दा र त्यसमा उठाइएका विषयको गम्भीरतालाई विचार गर्दै सर्वोच्च अदालतका (प्रधानन्यायाधीश बाहेकका) ५ वरिष्ठतम न्यायाधीशहरूको पूर्ण इजलासमा पठाउने फैसला गर्यो । तर प्रधानन्यायाधीश मिश्रले नाटकीय रूपमा त्यो मुद्दा आफूसमेतको ५ सदस्यीय इजलासमा तानेर सुनवाइ गरे र भारतको न्यायिक इतिहासमा एउटा अनौठो अवस्था सिर्जना भयो । क्याराभान पत्रिकाका संवाददाता अतुल देवका अनुसार इजलास सुरु हुनासाथै वरिष्ठ अधिवक्ता तथा सुशासन अभियन्ता प्रशान्त भूषणले मिश्रलाई सोझै भने, जाहेरी सिधै तपार्इँविरुद्ध लक्षित छ, त्यसैले यो इजलासबाट तपाईँ अलग रहनुपर्छ । मिश्रको उत्तर, नन्सेन्स । जाहेरीमा म विरुद्ध एउटै शब्द छैन । अब तपाईँमाथि अदालतको अवहेलनाको मुद्दा लाग्नुपर्छ । भूषण, उसो भए लगाउनुस्, अवहेलना मुद्दा । मिश्र, तपार्इँ त्यसका लागि पनि योग्य हुनुहुन्न ।गिियता नेपालमा २०७० चैत ९ मा काठमाडौंको पिपल्स डेन्टल कलेज नेपाल मेडिकल काउन्सिल विरुद्ध पुनरावेदन अदालत पाटन गयो । काउन्सिलले उसको बीडीएस कार्यक्रमको सिट ७५ बाट घटाएर ६० पुर्याइदिएको थियो । अदालतले अन्तरिम आदेशका क्रममा विद्यार्थी भर्ना भइसकेपछि काउन्सिलले सिट घटाउने निर्णय गरेको देखिएको भन्यो, तर काउन्सिलले सिटको अनुमति नदिंँदै विद्यार्थी भर्ना गरेको भनी कलेजलाई कारबाही गर्नुको सट्टा काउन्सिलको निर्णय बदर गर्दै कलेजको सिट संख्या सदर गरिदियो । अन्तरिम आदेश दिने न्यायाधीश थिए गोपाल पराजुली । ३ महिनापछि २०७१ जेठमा जब मेडिकल काउन्सिलले पूर्वाधार नपुगेको भनी सोही कलेजको स्नातकोत्तर कार्यक्रमका सिट संख्या १२ बाट शून्यमा झारिदियो, कलेज पुनरावेदन अदालतको सट्टा सर्वोच्च पुग्यो । त्यहाँ पनि जेठ १८ को अन्तरिम आदेशले काउन्सिलको निर्णय बदर गर्दै कलेजलाई १२ सिट नै दिलाइदियो । यसबीच पराजुली पुनरावेदन अदालतबाट सर्वोच्च पुगिसकेका थिए र यो अन्तरिम आदेश पनि उनैले दिएका थिए । २०७० यता यसैगरी नियामक निकायलाई हराएर मेडिकल कलेजले जे माग्छन्, त्यही दिनेगरी गरिएका करिब दर्जनमध्ये धेरैजसोमा पराजुली र अरू केही न्यायाधीश थिए ।विस्तारै अवस्था यस्तो भयो कि मेडिकल कलेजहरूका लागि विद्यार्थीलाई प्रभावकारी सिकाइ हुनेगरी पूर्वाधार, जनशक्ति र बिरामीको चाप सिर्जना गर्नुभन्दा धमाधम आफू अनुकूलका फैसला ल्याएर दयनीय अवस्थामा धेरै विद्यार्थी भर्ना गर्दै नाफाखोरी गर्नु धेरै सहज भयो । २०७० सालमा त्रिविले अवैध रूपमा अनुगमन टोली पठाएर तयार पारेको फर्जी प्रतिवेदनका आधारमा ४ वर्षपछि सम्बन्धन पाएको काठमाडौं नेसनल मेडिकल कलेजसित खाली आवासीय भवन बाहेक केही नभएको पुष्टि भएपछि त्रिविले त्यो सम्बन्धन खारेज गर्न बाध्य भयो । तर आँखा चिम्लेर मेडिकल कलेजको पक्षमा फैसला गर्ने कर्मकाण्डबाट सर्वोच्च न्यायालय यसपटक पनि चुकेन र भवन खाली नै भए पनि सम्बन्धन नरोक्नु भन्ने अन्तरिम आदेश दियो । बारम्बारका यस्ता फैसलाका कारण मेडिकल कलेजहरूले एकपटक सम्बन्धन र धेरै सिट पाएपछि त्यसमा गुणस्तरका लागि बारम्बार निगरानी गरेर सिट घटाउने वा सम्बन्धन खारेज गर्नेगरी नियामक निकायहरूले कानुनबाट पाएको अधिकार निस्तेज भयो । मेडिकल कलेजले एकचोटी एक शैक्षिक सत्रका लागि पाएको अनुमति सधैंका लागि खाइपाइ आएको सुविधामा स्थापित भयो । स्वभावत: निजी मेडिकल कलेजले शिक्षाको गुणस्तरका लागि गर्ने खर्चको ग्राफ स्वाट्टै झर्यो । विद्यार्थीले गाइड घोकेर र चिट चोर्न सिकेर पाँच वर्ष बिताउने अवस्था आयो, बिरामीसित गर्नुपर्ने सिकाइ प्राथमिकतामै परेन । यस पटक विराटनगरका नोबेल र विराट मेडिकल कलेजले खुलेआम मेडिकल काउन्सिलले अनुमति दिएको भन्दा बढी संख्यामा विद्यार्थी भर्ना लिएर करोडौं अवैध रूपमा असुलिसकेका छन् । कलेज, विद्यार्थी र अभिभावक तीनै पक्ष पछि गएर अदालतले थप अवैध सिटहरूलाई विद्यार्थीहरूको भविष्य हेरेर वैध बनाइदिनेछ भन्नेमा विश्वस्त छन् । विधिको शासनको यसरी खिल्ली उडाइरहँदा मेडिकल काउन्सिलजस्ता गुणस्तर कायम गर्ने जिम्मा लिएका निकायलाई न्यायालयले रमिते बन्न बाध्य बनाइदिएको छ । भारतको न्यायिक इतिहासमा तल्लो बिन्दु मानिएको माथि उल्लिखित प्रकरणपछि सिंगो न्यायालय डग्मगाउने अझ एउटा घटना भयो : २०१७ नोभेम्बर २० मा क्याराभान पत्रिकाको वेबसाइटमा २०१४ मा हृदयाघातबाट मरेका भनिएका सीबीआई स्पेसल कोर्टका न्यायाधीश ब्रिजगोपाल हरिकिशन लोयाको मृत्यु षडयन्त्रपूर्ण र असामान्य भएको भनी उनका परिवारका सदस्यले दिएको बयान सम्बन्धी विवरण छापियो । उतिबेला उदाउँदै गरेको भारतीय जनता पार्टीका नेता अमित शाहविरुद्ध फर्जी इन्काउन्टर सम्बन्धी मुद्दा हेरिरहेका लोयाले प्रतिकूल फैसला दिनसक्ने भनी उनलाई मारिएको भन्ने आशंका त्यसपछि झनै बलियो भएर आयो । किनकि लोया मारिनासाथ उनको ठाउँमा आएका न्यायाधीशले लगत्तै शाहलाई सफाइमात्रै दिएनन्, मुद्दा नै दलीय प्रतिशोधका कारण उब्जेको समेत भनेका थिए । उनलाई अमित शाहको पक्षमा फैसला दिन करोडौंको प्रलोभन देखाइएको भन्ने आरोपसमेत लोयाको परिवारले लगायो र त्यसरी घुस अफर गर्नेमा बम्बई उच्च अदालतका पूर्व मुख्य न्यायाधीश मोहित शाहको नाम जोडियो । कैयौं पूर्व न्यायाधीशहरूले यो विषयमा उच्चस्तरीय न्यायिक जाँचबुझ हुनुपर्ने भनी बोले । तर दिपक मिश्र नेतृत्वको भारतको सर्वोच्च न्यायालय यो विषयमा समेत मौन रह्यो । नेपालमा पनि सन् २०१७ मै न्यायालय डग्मगाउने अर्को घटना भयो । खास मुद्दामा आफ्नो स्वार्थ विपरीतको निर्णय आउला कि भन्ने अनुमान र डरकै भरमा सत्ताधारी दलहरू मिलेर इमान तथा अब्बल र खरो न्याय सम्पादनका लागि चिनिएकी प्रधानन्यायाधीश विरुद्ध संसदमा महाभियोग प्रस्ताव ल्याएर उनलाई निलम्बन गर्ने कार्य गरे । वर्षौंसम्म न्यायालयमा रोपिएको दलीयकरणको विषवृक्षले अब न्यायालयलाई नै निल्न खोजेको अवस्था सिर्जना भयो । २०१७ मै अर्को सार्क मुलुक पाकिस्तानमा सर्वोच्च अदालतले प्रधानमन्त्री नवाज शरिफलाई पनामा पेपर्ससंँग जोडिएका चर्चित भ्रष्टाचारको मुद्दामा अयोग्य ठहर्याएर पदबाट हट्न बाध्य पार्यो । तर उनमाथि अनुसन्धानका लागि बनाइएको टोलीमा सेना र सैन्य खुफिया एजेन्सी आईएसआईका दुई प्रतिनिधिहरू राखिएकाले प्रकारान्तरले न्यायालयले कतै सेनाको प्रभावमा देशको सैन्यनागरिक सन्तुलन सेनाको पक्षमा ढल्किनेगरी त्यस्तो फैसला त गरेको थिएन भन्ने गम्भीर प्रश्न उठ्न पुग्यो । बंगलादेशमा पनि यही वर्ष कार्यकारी र व्यवस्थापिकासित तीव्र विवाद र तिक्ततापूर्ण सम्बन्धपछि प्रधानन्यायाधीश सुरेन्द्रकुमार सिन्हाले पदावधि बाँकी छँदै राजीनामा दिने अवस्था आयो । यी सबै प्रकरणले नेपाल र हाम्रा सबैजसो छिमेकीहरूमा न्यायालयले भोगिरहेको चुनौतीका अनेक रूप देखाउँछन् । विधिको शासनको मेरुदण्डका रूपमा स्वतन्त्र न्यायालयको परिकल्पना सबैतिर गरिए पनि वास्तवमा यथार्थ त्यसभन्दा निकै पर छ । जति पनि राजनीतिज्ञहरू सत्तामा पुग्छन्, उनीहरू आफ्नो शक्तिमाथिको कुनै पनि अंकुश कमजोर पार्न उद्यत छन् भने पाकिस्तानजस्ता देशहरूमा सेनाजस्तो बलियो निकाय न्यायालय लगायत राज्यका सबै अंगलाई प्रभावित पार्ने मौकाको खोजीमा छन् । यी सबै बाह्य पक्षहरू स्वतन्त्र न्यायालयको विरुद्ध संसारका धेरै देशमा काम गरिनै रहेका हुन्छन् । तर जब इमान र निष्पक्षताको प्रतिमूर्ति मानिने न्यायालयमा बेइमानी र पक्षपातका प्रतिमूर्तिहरू हावी हुन्छन्, न्यायालय आफै लड्खडाउन थाल्छ र ससाना बाह्य हमलाले पनि त्यसलाई अस्तव्यस्त बनाइदिन्छ । जनवरी ९ मा नेपालमा प्रधानन्यायाधीशको राजीनामा सहितका मागहरू राखेर मेडिकल शिक्षामा सुधार र सुशासन अभियन्ता डा गोविन्द केसीले सत्याग्रह सुरु गरे । त्यसै दिन अदालतको अवहेलना आरोपमा पक्राउ पनि परे । त्यसको ३ दिनपछि माथि उल्लिखित चेलमेश्वर लगायत भारतको सर्वोच्च अदालतका ४ वरिष्ठतम न्यायाधीशहरूले पत्रकार सम्मेलन गरी प्रधानन्यायाधीश दिपक मिश्रको रवैयाका कारण त्यहाँको न्यायालय र लोकतन्त्रसमेत खतरामा परेको भन्ने धारणा सार्वजनिक गरे । उनीहरूले महत्त्वपूर्ण (र स्वार्थको द्वन्द्व भएका समेत) मुद्दाहरू मिश्र आफैं वा आफ्ना विश्वास पात्रका इजलासले मात्र हेर्ने गरेको आरोप मात्रै लगाएनन्, न्यायाधीश लोयाको मृत्यु (वा हत्या) प्रकरणमा मिश्रको मौनतामाथि समेत प्रश्न उठाए । पक्राउको तेस्रो दिन डा केसीलाई साधारण तारेखमा रिहा गर्ने इजलासले डा केसीको बयानमाथि सुनवाइ गर्दै प्रधानन्यायाधीश गोपाल पराजुलीका नागरिकता र शैक्षिक प्रमाणपत्र तथा उनी संलग्न एउटा फैसलाको मिसिलसमेत झिकाउने आदेश दिएकाले अहिले भारतका अभियन्ताले समेत नेपालको उदाहरण दिंँदै कसरी कोही न्यायालयको सर्वोच्च पदमा भए पनि कानुनभन्दा माथि हुँदैन भनी ध्यानाकर्षण गराइरहेका छन् । यता नेपालमा भने त्यति गम्भीर कसुरमा आफूमाथि विचाराधीन मुद्दा चलिरहँदासमेत प्रधानन्यायाधीश गोपाल पराजुलीले आफू बिदामा बसेर न्यूनतम पेसागत नैतिकतासम्म देखाएका छैनन् । दुवै देशका समानान्तर घटनाक्रमको प्रस्ट सन्देश के हो भने पदमा बसेर आम नागरिकका वैध अपेक्षा र लोकलाजलाई ख्यालै नगरी प्रणालीलाई विधिको नाममा आफ्नो स्वार्थपूर्तिको भाँडो बनाइयो भने त्यसले सिर्जना गर्ने आक्रोश कुनै बिन्दुमा गएर विस्फोट भएरै छाड्छ । त्यसका रूप र पात्र फरक हुन सक्छन्, तर अलिकति पनि खुलापन भएका समाजमा सधैंभर प्रणालीलाई दुरुपयोग गरेर स्वार्थपूर्ति गर्न सकिंँदैन । त्यसैले राज्यका सबै अंगको नेतृत्वमा हुनेहरूलाई मिलाएर सौदाबाजीमार्फत कुर्सीमा चिप्किरहनु र संविधानका शब्द खेलाएर कानुनका छिद्रमा खेल्दै आफ्नो स्वार्थ अनुसार फैसलाहरू गरिरहनु अब उनीहरूका लागि सहज हुने छैन । किनकि त्यो सौदाबाजीका लागि आफ्नो ज्यानकै मूल्य तिर्नुपर्न सक्ने यथार्थबारे अब आम मानिसका आँखा खुलिसकेका छन् । न्याय क्षेत्रलाई चौतर्फी रूपमा ढाकेको बादलमा त्यो बदलिएको स्थिति नै चाँदीको घेरा हो ।"
जुत्ता गायब,"विशेष राजनीतिक छलफल सक्याएर प्रज्ञा भवनबाट बाहिरिए कमरेड । र ढोकानेर ठिंग उभिएर यताउता हेर्न थाले । वास्तवमा उनको जुत्ता गायब थियो । एक महिनाअघि नै किनेको नयाँ जुत्ता । कुनै विदेशी कम्पनीको दामी जुत्ता थियो । उनी आफ्नो जुत्ताको यादमा त्यसै उदास मुद्रामा उभिइरहे ।के भयो कमरेड ? उनलाई खडा देखेर एक कार्यकर्ता खुरुरु दगुरेर आइपुग्यो ।यसको जवाफमा कमरेडले अगाडि देखाए । जुत्ताको चाङतिर । तर कार्यकर्ताले कुरो बुझ्न सकेन । त्यसैले त्यतातिर हेरेर भन्यो, आफ्नो जुत्ता चिन्न सक्नुभएन कमरेड ?होइन, मेरो जुत्ता त्यहाँ छैन । कमरेडले स्पष्टसँग भने ।होइन होला कमरेड । कार्यकर्ताले आँखा घुमाएर भन्यो, यतै कतै हुनुपर्छ जुत्ता ।मैले राम्ररी हेरिसकेंँ, कतै छैन ।होइन होला कमरेड । उसले दोहोर्याएर भन्यो । त्यसो भए, तपाई नै हेर्नाेस् । कमरेडले चिढिएर भने ।कहाँ जान्छ जुत्ता ?म के जानुँ ? कमरेडको स्वरमा थोरै क्रोध थियो ।यस पटक कार्यकर्ताले कुनै जवाफ दिने प्रयास गरेन । एकदमै अप्ठ्यारो खालको अनुहार बनाएर चुप लाग्यो । यसै बखत यस समसामयिक राजनीति सम्बन्धी छलफलको प्रमुख अतिथि हलबाहिर निस्कियो । भूतपूर्व वामपन्थी नेता । अहिले फेरि वाम राजनीतिमा सक्रियताका साथ अभिरुचि राख्न लागेको । यही सिलसिलामा यो वाम गठबन्धनको कार्यदिशा कार्यक्रमको प्रमुख अतिथि । (उनकै एक आईएनजीओ मार्फत भएको) । यहा किन उभिइरहनुभएको तपाईहरू ? प्रमुख अतिथिले कमरेडतिर हेरेर सोध्यो ।एउटा समस्या आइपरेको छ, सर । यसको उत्तर कार्यकर्ताले दिन खोज्यो ।किन, के समस्या पर्यो ?कमरेडको जुत्ता गायब छ ।जुत्ता गायब छ । प्रमुख अतिथिले विस्तारै दोहोर्यायो ।हो सर, जुत्ता गायब छ ।हो र कमरेड ? प्रमुख अतिथिले यसको पुष्टिका लागि कमरेडतिर हेर्यो ।कमरेडले केही भनेनन् । र यसको मौन स्वीकृतिमा हलुकासँग टाउको हल्लाए । यो देखेर प्रमुख अतिथि पनि मौन भयो । र चुपचाप चिन्तनमनन गर्न थाल्यो । केही बेरपछि भन्यो, यो त राम्रो भएन कमरेड ।के राम्रो भएन ? बुद्धिजीवी परिषदको बुद्धिजीवीले आएर एक्कासी सोध्यो ।कमरेडको जुत्ता हरायो । प्रमुख अतिथिले बुद्धिजीवीलाई बतायो ।हँ, कमरेडको जुत्ता हरायो ?हो, कमरेडको जुत्ता हरायो । कार्यकर्ताले जोड दिएर भन्यो ।यो त नराम्रो नै भयो । बुद्धिजीवी परिषदको बुद्धिजीवीले भन्यो, कसरी जुत्ता हरायो कमरेड ?यो म कसरी भन्न सक्छु ? कमरेडको मुड ठिक भइसकेको थिएन ।यस्तो त यहाँ कहिले भएको थिएन । कार्यकर्ताले चिन्तित आवाजमा भन्यो ।तपाईहरू कस्तोकस्तोलाई यस्तो विशेष गोष्ठीमा बोलाउनु हुन्छ ? प्रमुख अतिथिले टाउको घुमाएर कार्यकर्तालाई हप्कायो ।हामीले त मुख्यमुख्य राजनीतिज्ञ, व्यापारी र बुद्धिजीवीहरूलाई बोलाएका हौं, सर ।अनि जुत्ता कसरी हरायो त ? यसरी जुत्ता नहराउनुपर्ने । कार्यकर्ताले मानौं आफैंसँग भन्यो ।तपाईले यस्तो भनेर के हुन्छ ? प्रमुख अतिथिको क्रोध सकिएको थिएन, कमरेडको जुत्ता त ठाउँमा छैन नि पहिले यस्तो भएको थिएन, सर ।एक प्रकारले यो राम्रै भयो । एकाएक बुद्धिजीवीले आफ्नो मौनता तोड्यो ।के राम्रो भयो ? प्रमुख अतिथिले झस्किएर भन्यो ।यस विशेष छलफलमा विशेष पेपर प्रस्तुत गर्ने बुद्धिजीवी परिषदका वरिष्ठ बुद्धिजीवी हलुका ढंगले मुस्कुरायो । र तुरुन्तै गम्भीर पनि बन्यो । अनि कमरेडतिर हेरेर भन्यो, हेर्नाेस्, यस्तो घटना खास गरेर मन्दिरहरूमा हुने गर्छ । हाम्रा पवित्र मन्दिरहरूमा बराबर जुत्ता र चप्पल चोरिने भइरहन्छ । अब यो राजनीतिक कार्यक्रममा पनि हुन थाल्यो । यसको अर्थ के हो भने हाम्रो राजनीति पनि पवित्र भयो ।यो के भनिरहनुभएको छ, तपाई ? प्रमुख अतिथिले आश्चर्य मानेर भन्यो ।हो, के नचाहिँंदो कुरो गरिरहनुभएको छ, तपाई ? कमरेडले पनि बुद्धिजीवीको भनाइमा आफ्नो असहमति जनाए ।म सही कुरो गरिरहेको छु, कमरेड । बुद्धिजीवीको गम्भीरता चालु थियो, म त्यसै भनिरहेको छैन ।यस्तो पवित्रता र अपवित्रताको कुरो मसँग नगर्नाेस् । कमरेड पनि गम्भीर भए, यो तपाईजस्तो बुद्धिजीवीलाई सुहाउँदैन ।यस्तो जुत्ता चोरीको घटना पशुपतिनाथ, गुह्येश्वरी, स्वयम्भू आदि ठाउँमा हुने गथ्र्याे, अब यहाँ पनि भयो । बुद्धिजीवी एक्कासी मुस्कुरायो, पोहोर मेरै मनकामना मन्दिरमा छालाको बुट चोरी भएको थियो, कमरेड ।यसले के राम्रो हुन्छ ? कमरेडले मुख बिगारेर भने ।यही जुत्ता हो, कमरेड ? कार्यकर्ता एउटा जुत्ता बोकेर आइपुगेको थियो । (एकछिन अघि कतै गएको) ।कहाँ पाउनुभयो, तपाईले ? कमरेडले आफ्नो जुत्तालाई चिनेर भने ।उता झ्याङमा थियो । कार्यकर्ताले उत्साहमा भन्यो, त्यहीं अल्झिएको थियो ।एउटा जुत्ता पाएर के हुन्छ ? प्रमुख अतिथिले भन्यो, अर्काे पनि त पाउनुपर्यो ।कुन खुट्टाको जुत्ता हो ? बुद्धिजीवीले पनि चाख मानेर सोध्यो ।देब्रे खुट्टाको हो ।अब दाहिने खुट्टाको जुत्ता नपाएसम्म यसको के काम ? बुद्धिजीवीले नाक खुम्च्यायो, एउटा जुत्ता लगाउन मिल्दैन त अर्काे खुट्टाको जुत्ता पनि खोज्नुपर्यो । प्रमुख अतिथिले भन्यो, त्यहीं झ्याङमा हुनुपर्छ ।पुरै खोजिसकेंँ सर । कार्यकर्ताले ओठ बंग्याएर भन्यो, पाउँदैपाइएन ।एउटा जुत्ता चोर्ने कस्तो चोर होला बुद्धिजीवीले कमरेडतिर हेरेर भन्यो, एउटा कुरा भनँु कमरेड ?भन्नोस्, के भन्नुहुन्छ ?कुनै अर्काे जुत्ता रोजेर लगाउनोस् कमरेड । बुद्धिजीवीले गम्भीर भएर भन्यो, यहाँ यत्तिका जुत्ताहरू छँदैछन् ।हो, नांगो खुट्टामा कसरी जाने कमरेड ? प्रमुख अतिथिले पनि समर्थन गर्यो, यसै पनि जुत्ता हराउनु राम्रो मानिँदैन ।यसले अपसगुन हुन्छ, कमरेड । बुद्धिजीवीले जोड दिएर भन्यो ।यो सुनेर कमरेड चुप लागे । कुनै प्रतिक्रिया जनाउने कोसिस गरेनन् । केही सोचिरहेका थिए सायद । (उनको निधार खुम्चियो) । त्यसपछि फटाफट अघि बढेर एकजोर चम्किलो जुत्ता (नयाँ जुत्ता नै) मा आफ्नो दुवै खुट्टा घुसारे । अनि कसैलाई केही नभनेर प्रज्ञा भवनको कम्पाउन्डमा रहेको आफ्नो कारतर्फ लम्किए । आज पार्टी अफिसमा पनि एक वाम एकता सम्बन्धी महत्त्वपूर्ण बैठक बस्ने भएको थियो ।"
दमकका अचाक्ली सपना,"तीन दशकअघि नगरपालिका बनेको पूर्वेली सहर दमक सधैंभन्दा बढी चासो र चर्चामा यतिखेर छ । मुलुकका अग्रणी नेता केपी शर्मा ओलीको गृहजिल्ला झापा र यस भित्रको गृहनगर भैकन यहाँ जोडिएका सपनामयी योजना तथा कार्यक्रमका कारण दमकको शान अर्कै छ, मान अर्कै छ । राष्ट्रिय नेता ओलीको प्रतिछाया बनेर रोमनाथ ओली दमकमा २० वर्षपछि दोहोरिंँदै मेयर बनेका छन् । मुस्किल के छ भने अहिलेसम्म ख्यालठट्टामा भनिएका, भाषणमन्तव्यमा राखिएका वा योजनाको होडबाजीमा बुनिएका सबैजसो अल्पकालीनदीर्घकालीन कार्यक्रमको कार्यभार बेहोर्ने बिन्दुमा मेयर रोमनाथ आइपुगेका छन् । भएनभएका योजना र सपनाको अतिभारले गर्दा मेयर रोमनाथको अवस्था उलार बनेको देखिन्छ, मैले बोल्नै भएन, भंगिमा उनका वरपर घुमिरहेको भेटिन्छ । अहिले चर्चामा रहेका राष्ट्रिय गौरवका २१ वटा आयोजनाभित्र नपरे पनि दमकमा उभ्याइएका योजनाहरू त्यति निम्छरा भने छैनन् । राष्ट्रिय गौरवकै रूपमा चिनाउन खोजिएका विश्वकै अग्लो बुद्ध मूर्ति, औद्योगिक पार्क, फाल्गुनन्द अन्तर्राष्ट्रिय सभागृह, दमक भ्युटावर, विज्ञान पार्क लगायतका संरचना राजनीतिक बोलीवचनका योजनाका रूपमा दमकमा बिक्री भैसकेका छन् । यत्ति हो, सही रूपमा कागजमा अथवा व्यवहारमा भने उत्रन थालिहालेको छैन । सपना र योजनाको कुरो एकातर्फ छ, व्यवहार भने अर्कै छ । नगरको बजेटबारे जानकारी दिने क्रममा नगरपालिकाका कार्यकारी अधिकृत युवराज दाहालले हालै कुनै परवाह नराखी भनिसकेका छन्, यी योजना दमक नगरपालिकाको हैसियतभन्दा माथिका भएकोले केन्द्र सरकार र दाताहरूको सहकार्यमा सम्पन्न गर्नेगरी संयोजनकारी भूमिका निर्वाह गर्छाैं ।अब हैसियत भित्रकै योजनाको कुरा गरौं । झन्डै ८० हजार जनसंख्या रहेको दमक नगरपालिका पूर्ण साक्षर नगर छ नै, झापा जिल्लासमेत पूर्ण साक्षर घोषणा भएको धेरै भैसक्यो । नगरको चालु आर्थिक वर्षको बजेटमात्रै झन्डै १ अर्ब ३० करोड रुपैयाँभन्दा बढी छ । तर नगरले आर्थिक टेवा दिएका अथवा सार्वजनिक भनेर कहलिएको पुस्तकालय भने नगरमा एउटै पनि रहेनछ । नगरपालिका प्रवेश गर्ने बित्तिकै चौकिदार कक्षजस्तो कुनोमा ८१० वटा दैनिकसाप्ताहिक पत्रिका टेबलमा फिंँजाएर चिनाइएको रहेछ पुस्तकालय । आजकल जनताका प्रश्न अर्कै खालका हुनथालेका छन्, मेयर ओली भन्छन्, स्थानीय तहको वर्तमान स्वरुप र संघीय निर्वाचनपछिको अधिकार सम्पन्न तथा स्वायत्त व्यवस्थामा मेरो वार्डमा अब बजेट कति आउँछ भनेर प्रश्न गर्नेहरू मात्रै यहाँ भेटिन्छन् । उपभोक्ता हकअधिकार वा गुणस्तरीय शिक्षा, स्वास्थ्य, सूचना आदिबारे कुराकानी गर्नै पनि चाहनेहरू कमै छन् ।अन्यत्रझैं दमकमा पनि मेयर ओली प्रदेश सरकारले तोक्ने कार्यविधि, स्रोत बाँडफाँडका आधार र एकल अधिकारका विधिविधान पर्खिरहेका छन् । व्यवस्थामा तोकिए अनुसार एकल अधिकारका कामकुरा तत्कालै निधो गर्न सकिन्छ, तर त्यसमा पनि प्रादेशिक एकरुपता खोज्नैपर्यो । एकल अधिकारको कार्यक्षेत्रमा रहेर बैठक सञ्चालन, स्थानीय बजार व्यवस्थापन, आन्तरिक राजस्व सञ्चालन, आधारभूत तहको शिक्षा सञ्चालन, भूमि व्यवस्थापन आदिको नियम प्रबन्ध गर्नमा त्यति बाधाव्यवधान थिएन । तर मेयर ओलीका भनाइमा एकपछि अर्को गर्दै आइपर्ने व्यवधान कति छन् कति । उनी भन्छन्, बाढीपहिरोले छोप्यो, लगत्तै दसैंतिहार आयो । त्यस बाहेक त कसोकसो काम गरिरहेकै छौं ।खासमा केन्द्रीय पद्धति, संघीय वा प्रदेशको कामकुरो त्यति नबुझिकनै एकपछि अर्को गर्दै आइपरेको प्रशासनिक हेरफेरमा कतिपय कुरो बुझबुझारथ हुनै नसकिरहेको स्थानीय तहका कर्मचारीलाई पनि लागेको छ । संघीय शासनले दिएको विकेन्द्रीकरणको दह्रिलो बँुदामा हरेक वडामा ठूलो हिस्सामा पैसा (बजेट) मात्रै जान्छ भन्ने बुझाइ बढी पाइएको छ, नगरका एक प्रशासकीय कर्मचारी भन्छन्, एउटा वडामा कति करोड रुपैयाँ गयो भन्नेमात्रै बुझाइ सही होइन । निश्चित विकास र पूर्वाधार बजेट बाहेक अरू पैसा वडामा कहाँ जान्छ र ? नगरका सामान्य कर्मचारीदेखि मेयरउपमेयरसम्मै कतिपय नीतिगत र कार्य सञ्चालनका मामिलामा आफैं अल्मलिएका हुन् कि झैं देखिन्छ । सपनाको कुरा आफ्नो ठाउँमा छ, तर गन्तव्यमा पुग्न कहाँ र कुन दिशाबाट हिंँड्न थाल्ने हो भन्ने धेरैलाई पत्तो छैन । नगरमा व्यवस्थित पार्क छैन, लाइब्रेरी छैन, सार्वजनिक स्थलहरू छैनन् । अहिले सञ्चालनमा रहेको दमक महोत्सव कहीं खुला र व्यवस्थित ठाउँ नपाएर रतुवा खोलाको बगरमा भैरहेको छ, गर्नेलाई भन्दा देख्नेलाई लाज शैलीमा । दमक उद्योग वाणिज्य संघ, नगरपालिका सहितका आयोजक साझेदार यहाँ छन् । तर योपटक कटान हुनबाट जोगिएको खोला बगरमा महोत्सव चलिरहेका बेला खुला सार्वजनिक स्थलको व्यवस्थापनमा त्यति टाउको दु:खाइ कसैको भएको पाइएन । अथवा यो मामिला सरोकारमै आएन । पूर्व तथा भावी (भनिएका) प्रधानमन्त्री ओलीको नामसँग जोडिएको दमक नगरमा मेयरउपमेयर दुबैको छायाछवि निकै राम्रो छ । विशेषत: मेयर रोमनाथको चिनारी मेयरभन्दा बढी केपी ओलीका पर्ने भतिज भनेर नगरमा छाएको रहेछ । ओली विशेषतामा जोडिए जस्ता उखानटुक्का, भाषणशैली र हास्यव्यङ्गय मिसिएका वाणी सुनिरहन पाउने अर्थमा दमकेली २० वर्षपछि फेरि भाग्यमानी बनेका छन् । प्राध्यापक हुने क्रममा रहेकी अर्थशास्त्रकी गुरुआमा गीता अधिकारीको उपमेयर इमेज पनि ओजपूर्ण देखिन्छ । तर यो ओजका सामु नगरबासीमाझ बाँडिएको सपनाको बोझको हिसाबकिताब भिन्न छ, अरूतिर भन्दा दमकमा अझ विशेष छ देशदुनियाँले सोध्नेगरी ।दमकमा रतुवा र चाजु खोलाको कटान यथावत छ । नदीका बीचमा बनेको झोलुङ्गे पुलमा टेक्न वारिपारि डुङ्गा लिएर हिंँड्नुपर्ने गजबको ठेकेदारी शैली पनि यथावत छ । सबै दलले आफ्नो हित र स्वार्थ अनुकूल सुकुम्वासी बनाइएकाहरूको संख्या दमकमा दिनानुदिन बढ्दो छ । पछिल्लो ५ वर्षमा ८ हजार सुकुम्वासी नागरिकको बसोबास सुरु भएको तथ्यांक बाहिर आइसकेको स्थिति छ । नगरपालिका अन्तर्गत बेलडाँगी शिविरमा शरणार्थी हैसियतमा बस्दै आएका र पुनर्बसोबासमा जान पनि नपाएका भुटानी नागरिकको झन्डै १० हजार जनसंख्याको भार पनि अब दमक नगरमै पर्दैछ । २५ वर्षयता शरणार्थी बनेर बस्दै आएका भुटानीको परिवारबाट अहिलेसम्म जन्मदर्ता नभएको यथास्थितिमाझ एकाएक स्थानीय तहमा जन्मदर्ता थालिएको सूचना आफैंमा अत्यासलाग्दो छ । शरणार्थीको स्थानीय बसोबास विकल्पले प्रकारान्तरमा निम्त्याउने कठिनाइको दमक नगरले अहिले कुनै अनुमान गरेको देखिन्न । मेयर ओली भने मानवअधिकार दृष्टिमा समेत शरणार्थीको जन्मदर्ता प्रक्रिया दमकको वार्ड कार्यालयमै थालिएकामा धेरै ढुक्क पो भेटिए ।दमक नगर आफैंमा सपनामयी सुनिन थालेको छ । दमक३ को १ सय ६० बिघा जमिनमा निर्माण हुने भनिएको बुद्धमूर्ति होस् वा दमकसहित गौरादह नगरपालिका र कमल गाउँपालिकाको २२ सय बिघा क्षेत्रमा बन्ने औद्योगिक पार्कको कुरा होस् धेरैले अनेक थरि सपना देख्नथालेका छन् । यतिसम्म कि चीनको महत्त्वाकांक्षी क्षेत्रीय योजना बेल्ट एन्ड रोड इनिसिएटिभ (बीआरआई) सँग जोडेर चिनियाँ राष्ट्रपति सी जिनपिङको अवधारणा अन्तर्गत दमकमा औद्योगिक पार्क बन्न लागेको समाचार आएपछि यो सूचनाको तौल र आयतन यति ब्यापक बनेको छ कि विशेषत: दमकमा जग्गा व्यवसायी (दलाल) हरूको दौडधुप अरू हेर्नलायक देखिन्छ । दमकको हिमालय माध्यमिक विद्यालयमा व्यवस्थापन समितिका अध्यक्ष शंकर बस्नेतका अनुसार, संसारकै ठूलो बुद्धको मूर्तिजस्तो योजना सपना ठूलै देखिए पनि प्रमुख दाता र दातृ निकायसँग हारगुहार नगरिकन साकार हुन मुस्किल छ । सपनाहरूका माझ फेरि पनि व्यवहारको कटुचित्र भने अलग छ । दमक१ को भृकुटी आधारभूत विद्यालयको स्वर्ण जयन्तीमा मेयरउपमेयरमाझ प्रधानाध्यापक लक्ष्मीप्रसाद न्यौपानेले झन्डै अढाई सय विद्यार्थीका लागि जनही दैनिक १५ रुपैयाँका दरमा खाजा ख्वाउन खर्च (बजेट) अभाव रहेको भन्दै हारगुहार गरेका थिए । त्यो विनयशील आग्रह सुनेर दमक उद्योग वाणिज्य संघका अध्यक्ष राजेन्द्र ढकालले क्यान्टिन बनाइदिने र अरू सहयोग उपलब्ध गराउने वचन दिए । मेयर ओली भने आफ्नै आँगनको सरकारी विद्यालयको दुरुह अवस्थामा खासै बोलेनन् । बरु उनले अकवरवीरबलदेखि चाणक्यसम्मका गुरुमन्त्रणा सुनाए । आफ्नो गाउँ आफैं बनाउँ स्टाइलमा विद्यार्थीका लागि खाजा खर्चको जोहो आफैं गर्नुपर्ने सुझाव दिए । नगरपालिकामा छोटो भेटघाटका बेला संकेतमै मेयर ओलीले सुनाए, हेर्नुस् न, यहाँ अझै पनि जनता पुल बनाइदिनुपर्ने र कल्भर्ट मर्मत गर्दिनुपर्ने जस्ता मागमै अडिएका छन् । २० वर्षअघि म मेयर छँदा जेजस्ता माग र सरोकार थिए, अहिले पनि त्यस्तै छन् । बरु लौ न मेरी श्रीमतीलाई क्यान्सर लाग्यो, मेरो किड्नी फेल भयो अब के गर्ने ? खोइ, सुलभ स्वास्थ्य सम्बन्धी सेवासूचना कसरी कहाँ पाइन्छ ? खानपिन, आहार सम्बन्धी स्रोतसामग्री कहाँ भेटिएला ? गुणस्तरीय खानेकुरा र निरोगी जीवनका उपायहरू कसरी पहिल्याउने (?) भनेर सोधीखोजी गर्ने जनसाधारणको खोजी म गर्दैछु । अहँ, त्यस्तो भेटेकै छैन ।"
राष्ट्रिय सभा : परिपक्व सदन,राष्ट्रिय सभा चुनावको चटारो सुरु भएको छ । राष्ट्रिय सभा गठन नभइकन प्रतिनिधिसभाले पूर्णता नपाउने संवैधानिक व्यवस्थाका कारण यो चुनाव झन् बहुप्रतिक्षित बनेको छ । माघ २४ गते हुने राष्ट्रिय सभा सदस्य चुनावको उम्मेदवारी मनोनयन १० गतेलाई तोकिएपछि दलका कार्यालय र नेताका निवासमा टिकटका लागि लबिङ गर्नेको ठूलो लर्को छ ।
निम्तो नआएर ढिलो भयो,"काठमाडौं संसारका सबैभन्दा ठूला शत्रु दाजुभाइ हुन्छन् भन्ने भनाइ छ । तर, बलिउड स्टार सलमान खान र उनका दुई भाइको सम्बन्ध हेर्दा यस्तो लाग्दैन । एउटै क्षेत्रमा भएर पनि सलमान, अरबाज र सोहेलबीच प्रतिस्पर्धाको भावना देखिँदैन । बरु, एकले अर्कालाई समर्थन गरिरहेका हुन्छन् । फागुन २६ मा हुन लागेको दाजु सलमानको कार्यक्रम द ब्याङ टुर नेपाल को प्रमोसनका लागि काठमाडौं आएका सोहेलले भने, एकअर्काको खुसीमा खुसी हुन सक्यो भने सम्बन्ध प्रगाढ बन्छ ।सोहेलले दाजुसहित एक दर्जन बलिउड स्टार नेपाल आउन लागेको निश्चित गरे । टोलीमा सोनाक्षी सिन्हा, प्रभु देवा, कृति सानोन, डेजी शाह, मिट ब्रदर्स, मनीष पलजस्ता कलाकार समावेश छन् । उतैबाट प्राविधिकहरू आउँदै छन् । सबै जोडदा टुरमा ९० देखि १०५ सदस्यसँगै सलमानको काठमाडौं आगमन हुनेछ ।हामी प्रिरेकर्डेड सो देखाउनेछौं, उनले भने, स्क्रिप्ट लेखनकै लागि दुई महिना लगाइएको थियो । एक महिना अभ्यास भयो । स्क्रिप्ट अपडेट भइरहन्छ । तसर्थ, नेपालीले नयाँ क्रिएटिभ थिममा द ब्याङ्ग सो देख्न पाउनुहुनेछ । टुँडिखेलमा हुने करिब तीन घण्टाको कार्यक्रममा प्रत्येक आर्टिस्टले दर्शकसँग छुट्टाछुट्टै अन्तरक्रिया गर्ने सोहेलले बताए । धेरै वर्षपहिले सम्भवत: बुलन्दी फिल्मको छायांकनका लागि सलमान नेपाल आएको सोहेलको भनाइ थियो । नेपालबाट निम्तो नआएकाले यति नजिकैका छिमेकी भएर पनि आउन नपाएको उनले बताए । हामी त यहाँ आउन सधंै इच्छुक थियौं, उनले भने, निम्तो आउनेबित्तिकै इन्ट्रेस्ट देखायौं । अध्ययन गर्यौं । सबै समूहको समयतालिका मिलाएर यसपालि आउन लागेका छौं । तर, चाँजो मिलाउनै एक वर्ष लाग्यो । आपतविपत पर्दा छिमेकी गुहार्नुपर्ने भन्दै उनले नेपालले भारतीयप्रति खन्याएको अपार मायाले आफूलाई उत्साहित बनाएको उल्लेख गरे । डरना मना है, कृष्णा कटेज, जाने तू या जाने ना, वीर, टयुबलाइट जस्ता फिल्ममा अभिनय गरेका सोहेल आफैं पनि १४ वर्षको छँदा पहिलो पटक नेपाल आएका रहेछन् । उनी त्यो बेला रक्सौल हुँदै काठमाडौं आएका थिए । शैक्षिक भ्रमणका लागि काठमाडौं आउँदा यहाँको समाज र संस्कृति देखेर अमेज्ड भएको बताए ।नेपालबाट कार्यक्रमको निम्तो आउँदा म पो सबैभन्दा बढी खुसी थिएँ, सोहेलले मुस्कुराउँदै भने, अनि हामीले कार्यक्रमबारे अरू सेलेब्रिटीलाई पनि सुनायौं । वरुण धवनले खुब इच्छा देखाइरहेको थियो । तर, उसलाई ल्याउन सकेनौं ।सोहेल खान इन्टरटेन्मेन्ट र जेए इभेन्टको सहकार्यमा नेपाली इभेन्ट कम्पनी ओडीसी इन्टरटेन्मेन्टले कार्यक्रम आयोजना गर्न लागेको हो । कान्तिपुर यसको मिडिया पार्टनर छ । सलमान स्वयंले यसअघि एउटा भिडियोमा आफू नेपाल जान लागेको बताएका थिए ।भूकम्प र नाकाबन्दीपछि नेपालको पर्यटन क्षेत्रमा परेको नकारात्मक प्रचारलाई चिर्न यो कार्यक्रम महत्त्वपूर्ण हुने विश्वास लिएका छौं, ओडीसीका सीमान्त गुरुङले भने, यसबाट उठेको केही रकम समाज सेवामा लगाउनेछौं ।होटल सोल्टी क्राउन प्लाजामा शुक्रबार आयोजित पत्रकार सम्मेलनमा नेपाल पर्यटन बोर्डका कार्यकारी निर्देशक दीपक जोशीले चाहिँ यस्ता कार्यक्रमले नेपालको पर्यटनलाई माथि उठाउने बताए ।"
मृगौला खोजीमा ओमविक्रम,"न्युयोर्क म मौनतामा अल्झिरहेको एउटा जीवन,म आशैआशामा अल्झिरहेको एउटा जीवनवियोग र मौनता पस्किएको यो गीत, नेपाली गीतसंगीतका भुक्तभोगीलाई सदैव कर्णप्रिय छ । नेपाली संगीतमा नयाँ आयामको थालनी गरेका पप किङ मानिने ओमविक्रम विष्टको यो गीत, अहिले स्वयम् उनैको जीवनको पर्यायवाचीजस्तो बनेको छ । दुवै मृगौलाले काम गर्न छोडेपछि अमेरिकामा ओमविक्रमको ६२ वर्षे जीवनमा मौनता छाएको छ । भोलिको आशैआशको जिन्दगीमा बाँचिरहेका छन् उनी । प्रभुको इच्छा भए, फेरि स्टेजमा फर्किनेछु । नत्र, यस्तै त हो जीवनको लीला, व्यथाले थलिएको आवाजको अस्पष्टता बीच भने, सास रहुन्जेलको आश त हो । दुवै मृगौला फेर्नुको विकल्प छैन । मृगौलादानीलाई पर्खनु उनको नियति हो, अब । एक वर्षअघि भन्दा बढी भयो, ओमविक्रम थला परेको । व्यथाले अत्यधिक रूपमा च्यापेपछि करिब ६ महिनाअघि कृत्रिम श्वासप्रश्वासबाट तीन दिन, तीन रात, इमर्जेन्सीमा समेत बस्नुपर्यो । यहाँ (अमेरिकामा) भएर बाँचँे, स्वर मलिन पार्दै उनले भने । कनेटिकेटको सेन्ट मेरिज हस्पिटलमा सत्र दिन बस्नुपर्यो । अहिले पनि हरेक सातामा तीन दिन अस्पतालमा ध्याउनुपर्छ । तीन छोरी र एक छोराका सन्तानका बाबु, ओमविक्रम अहिले माइली छोरीज्वाइँको हेरचाहमा छन् ।छोरी भएकै कारण, एक दशकदेखि अमेरिका आतजाते गर्दै आएका ६२ वर्षीय विष्ट, स्वास्थ्य बिमा भएकै कारण अमेरिकामा अडिक छन् । तर पनि अन्य खर्चहरू थेग्न हम्मेहम्मे परिरहेको छ, ओमविक्रमलाई । बाँकी केही चिकित्सकीय परीक्षणपछि मृगौलाका लागि आवेदन दिने योजनामा छन् । उसो त यसअघि नै गायक विष्टको नाम मृगौला प्रत्यारोपणको सूचीमा परिसकेको छ । दुई विकल्प छन्, उनका सामु । अमेरिकामा मृगौला पर्खनु र अन्यत्र देशमा जानु । मृगौला प्रत्यारोपणका लागि उनी बसिरहेको न्युयोर्कको अल्बानी क्षेत्रमा सरदर ६ वर्ष कुर्नुपर्ने स्थिति देखिन्छ । यो स्थितिमा, यो पर्खाइलाई निरन्तरता दिन, त्यति सहज छैन, केहीबेर सुस्ताएपछि, उत्साहित हँुदै उनले थपे, खुसीको कुरा, मेरिल्यान्ड, फ्लोरिडालगायत पाँच राज्यमा पनि मृगौलाका लागि आवेदन दिन सक्ने चिकित्सकले भनेका छन् । मृगौला प्रत्यारोपणका लागि चीन वा भारत पुग्ने सम्भावना पनि छ । त्यसका लागि पचासौं लाख खर्च लाग्नेछ । रकमको जोहो अर्काे चुनौती हो । यस्तो स्थितिमा यात्रा गर्दाको जोखिमबारे चिकित्सकले विष्टलाई सचेत गराउँदै आएका छन् । उनका देश, विदेशमा रहेका शुभचिन्तकहरूको प्रयासमा अहिलेसम्म १९ लाखजति रकम संकलित भएको छ । कसैसँगै मैले पैसा मागेको होइन, हात फैलाएको पनि छैन । सबैले मप्रति माया दर्साएका हुन् ।सरकारले सहयोग गरेन त भन्ने प्रश्नमा गला अवरुद्ध पार्दै उनले भने, म राजनेता त परिनँ नि । स्वास्थ्यमा प्रारम्भिक समस्या देखिएपछि तत्कालीन स्वास्थ्यमन्त्री गगन थापा र अर्का मन्त्री दीपक बोहरालाई उनले धेरैपटक फोन गरे, आग्रह गरे । तर सुनवाइ भएन । यसमा खासै चित्त दुखाइ छैन उनलाई । चित्तदुखाइ छ, केवल संगीत र चलचित्र क्षेत्रका साथीहरूप्रति । भने, दुईचार जना साथीबाहेक गीतसंगीत र चलचित्र क्षेत्रका समकालीन लगायतका कसैले पनि स्वास्थ्य लाभको दुई शब्दको शुभकामना दिन कन्जुस्याइँ गरेको देख्दा विक्षिप्त भएको छु ।"
सिमानामा जंगी निशान हाम्रो,"भैरहवा केही दिनदेखि लगातार चलिरहेको शीतलहर र बाक्लो हुस्सुले निम्त्याएको कठयांग्रिने चिसोले संसाँझै घरभित्र पस्ने गरेका भैरहवाबासीमा बिहीबार साँझ कुनै असर देखिएन । सिमसिमे पानीको झल्को दिने शीतलहरले अन्य दिनको तुलनामा बढेको चिसोलाई स्थानीयले दर्है चुनौती दिए । सिउसिउ पार्ने चिसोमा पसिना पसिना भए । स्थापनाको २५ वर्ष मनाउँदै यात्रामा निस्केको सांगीतिक टोली नेपथ्य ब्यान्डको तेस्रो प्रस्तुतिका लागि बिहीबार साँझ पक्लिहवा माविको परिसर भरिएको थियो । कालो लेदर ज्याकेट, जिन्स पाइन्ट र रातो मफलरमा ठाँटिँदै र लामो चुल्ठो हल्लाउँदै नेपथ्यका मुख्य गायक अमृत गुरुङ साँझ ६ बजे देखा परे, खुला आकाशमुनि जम्मा भएका आफ्ना हजारौं दर्शकसामु स्टेजमा । दर्शक पनि के कम ! ताली बजाएर नेपथ्यलाई भैरहवामा स्वागत छ भन्ने संकेत गर्दै गुरुङको स्वरमा झुम्न थालिहाले । सायद बुद्ध जन्मस्थल लुम्बिनी र द्रूतगतिमा फेरिँदो भैरहवालाई देखेर होला, उनले भैरहवाको प्रशंसा दोहोर्याइरहे ।म सानोमा आउँदाको भैरहवा र बाल्यकालका महत्त्वपूर्ण क्षण बिताएको यो सहरले धेरै प्रगति गरेछ, सहरको रमाइलोमा मात्र नभुल्न आग्रह गर्दै उनले दर्शकलाई भने, आफ्नो पहाड घर पनि जानुस् । त्यहाँ पनि नेपाल छ ।ब्यान्डले स्टेजमा सबैभन्दा पहिले नयाँ गीत कुरूप अनुहार हो बाट प्रस्तुति गरेको थियो । आकाशबाट फुसफुस परिरहेको शीत र बाक्लो हुस्सुमा स्टेजका चहकिला बत्तीले रंगीन वातावरणको फाइदा उठाउँदै अमृतले जब आकाशबाट के उडिआयो भेडाको ऊनजस्तो बोलको गीत गाउन सुरु गरे, मैदानमा तन्नेरी, अधवैंसे सबै उफ्रिन थाले ।एकपछि अर्को गर्दै उनले छेक्यो छेक्यो, देउराली डाँडा, शिरफूल शिरैमा, वनफूल वनैमा, आजभोलि के भयो, खान्नँ म त लामपाते सुरती, चरी मर्यो सिसैको गोलीले, जोमसोमै बजारमा, जोगले हुन्छ भेट मायाले हुन्छ सम्झना, हिमाल चुचुरे, गाँउगाँउबाट उठ बस्ती बस्तीबाट उठ, तालको पानी, मै नाँचेँ छमछमी लगायत गाएर दर्शकलाई उत्साहित बनाइरहे । बीच बीचमा मादलको विभिन्न ताल बजाएर शान्ति रायमाझीले दर्शक लठयाएका थिए ।दर्शकदीर्घामा रहेका सिद्धार्थ उद्योग वाणिज्य संघका सदस्य तथा भैरहवाका व्यवसायी विजय पाण्डेले १५ वर्षपछि आफू यसरी गीत र नृत्यमा झुमेको बताए । नेपथ्यको गीतमा मौलिक नेपालीपन र राष्ट्रियता पाउँछु, उनको कथन थियो । विभिन्न जातजाति र समुदायको मिश्रित बसोबास रहेको भैरहवाबासीलाई आपसमा मिलेर बस्न र एकअर्को समुदायप्रति सम्मान गर्न उनले आग्रह गरे । तराई, पहाड, हिमालमा बसोबास गर्ने सबै हामी नेपाली, आपसी सद्भाव कायम गर्दै सामाजिक एकता दह्रो बनाउन आग्रह गर्दै उनले भने, सबैभन्दा पहिला हामी नेपाली, नेपाली एक भएमा कसैले फुटाउन सक्दैन । खुला चौरमा नाचिरहेका पहाडी, मधेसी दर्शकलाई लक्षित गर्दै उनले अर्को गीत गाए तिमी पनि नेपाली, म पनि नेपाली, हामी नेपाली । हुन पनि दुई वर्षअघिको मधेस आन्दोलनका बेला वर्षौंदेखि आपसमा मिलेर बसेको यहाँको जातीय सद्भाव खल्बलिएको थियो । मधेस आन्दोलनकै सन्दर्भमा झन्डै एक दर्जनले ज्यान गुमाएका थिए । दर्जनौं घरमा तोडफोड र सवारीसाधनमा आगजनी भएको थियो । एकअर्को समुदायप्रति अविश्वास र द्वेष फैलिएको थियो ।गायक गुरुङले पछिल्लो समयमा युवा पुस्तामा देखा परेको लागुपदार्थको दुव्र्यसनविरुद्ध सचेतना छर्ने पनि काम गरे । लागुपदार्थ त्याग्नका लागि पनि उनले आग्रह गरे । उनले नेपालमा स्वास्थ्य क्षेत्रको सुधारका लागि संघर्षरत डा गोविन्द केसी, विद्युत् प्राधिकरणका कुलमान घिसिङको प्रशंसा गर्दै उनीहरूको अभियानमा साथ दिन भैरहवाबासीलाई पनि आग्रह गरे । नेपालको समसामयिक राजनीतिका बारेमा पनि उनले बोल्न भ्याए । हालै सम्पन्न निर्वाचनमा जनताले दिएको जनमतको कदर गर्न आग्रह गर्दै उनले चुनावमा जितेकालाई नमात्तिन र पराजित हुनेलाई नआत्तिन आग्रह गरे ।नेताहरू मिलेर राम्रो काम गर जनताले धेरै दु:ख पायौं, उनले भने, नत्र अर्को चुनावमा भोट दिने हामी जनताले पुनर्विचार गर्नुपर्ला । घण्टौंसम्म सँगै गाएर र नाच्दा पसिनै पसिना भएका दर्शकबाट रेशम गीतको फर्माइस भइरहेको थियो । त्यो फर्माइस पूरा गरेपछि उनले नेपालभारत दसगजा सिमाना नजिकै रहेको यस मैदानमा रातो र चन्द्र सूर्य जंगी निशान हाम्रो गीत गाएर कार्यक्रमको बिट मारे ।"
चंगा बनाउँदै डिट्ठासाब,"काठमाडौं टेलिभिजनको सानो पर्दामा डिट्ठासाबले बढी चिनिएका किशोर भण्डारी अब भने फिल्मको सिल्भर स्क्रिनमा आउने भएका छन्, निर्देशक बनेर । उनले पहिलो पटक फिल्म चंगा निर्देशन गर्न लागेका हुन् । बुधबार अनामनगरस्थित मण्डला थिएटरमा फिल्म निर्माणको घोषणा गरिएको थियो । निर्देशक किशोरकै पटकथा रहेको फिल्ममा अधिकांश रंगमञ्चकै कलाकारलाई मुख्य भूमिकामा लिइएको छ । जसमा बुद्धि तामाङ, राजन खतिवडा, अंकित खडका, कमलमणि नेपाल, लक्ष्मी बर्देवा, जीवन भट्टराई, प्रेम वर्षालगायत रहेका छन् । निर्देशक भण्डारीले श्रीपञ्चमीको दिन शुभमुहूर्त गरेर सोही दिनदेखि नै छायांकनमा जाने बताएका छन् । कमेडी फ्लेभरमा मनोरञ्जनात्मक विशुद्ध नेपाली फिल्म बनाउन खोजेको हुँ, निर्देशक भण्डारीले कान्तिपुरसँग भने, २७२८ वर्षदेखि मनोरञ्जन क्षेत्रमै आबद्ध छु । अरूले गरेको पनि हेरियो । आफूले पनि अलिअलि गर्दै आएको छु । फिल्म निर्देशन मेरो योजनामुताविक नै काम देखाउन गरेको प्रयास हो । फिल्मले एक गाउँका साधारण जीवन बिताइरहेका गाउँलेलाई पैसाको ठूलो समस्या आएपछि घट्ने घटनामा मूलकथा आधारित रहेको बताइएको छ । चंगा मनस्थितिमा रमाइरहेका पनि पैसाको पछि कुद्दाकुद्दै खराब पनि हुन पुग्छन्, भण्डारीले कथालाई प्रस्टयाउँदै भने । चंगालाई भने फिल्ममा प्रतीकात्मक रूपमा देखाउन खोजिएको उनले बताए ।ललितपुरको दलचोकीमा ३० दिनको छायांकन रहने बताइएको चंगा लाई रविन आचार्यले खिच्नेछन् भने राजनराज शिवाकोटी र कमल खत्रीको संगीत रहनेछ । रेश्मा तिमिल्सिना बुनु मैचा ले कन्टिन्युअस मुभी मेकर्सको ब्यानरमा फिल्म निर्माण गर्न लागेकी हुन् ।"
लसुन,"आयुर्वेदले लसुनलाई अत्यन्त फाइदाजनक औषधिजस्तै मानेको छ । विभिन्न चिकित्सा पद्धतिमा लसुनलाई उपयोगी मानिएको छ । आयुर्वेदको ग्रन्थ भाव प्रकाश मा लसुनको गुणको चर्चा गर्दै लेखिएको छ लसुन उपयोग गर्ने व्यक्तिलाई शारीरिक श्रम गर्ने आवश्यकता छैन ।लसुनको प्रयोग भारतीय उपमहाद्वीपमा प्राचीनकालदेखि गरिँदै आएको छ । केही अध्ययनले पाँच हजार वर्षअघि यो क्षेत्रमा उपचारका लागि लसुनको प्रयोग हुने गरेको समेत दाबी गरेका छन् । प्राचीन रोममा सैनिकलाई उनीहरूको आन्तरिक शक्ति बढाउन लसुन खुवाइन्थ्यो । प्लेगको संक्रमणबाट बच्नसमेत पहिले लसुन खाने चलन थियो ।विभिन्न अध्ययनअनुसार, लसुनमा पाइने ऐलिसिन अत्यन्त उच्च गुणस्तरको ब्याक्टेरिया, ढुसी (फंगस) रोधक हो । ऐलिसिन एन्टीअक्सिडेन्टको रूपमा समेत चिनिन्छ । कपाल झर्ने समस्या रोक्न लसुन लगाइन्छ । रिङ वर्म, एथलिट फुटलगायत छालाका रोगमा पनि लसुन उपयोग गरिन्छ । रासायनिक रूपले लसुनमा गन्धक बढी हुन्छ । यही सल्फर यौगिकले गर्दा लसुन खाँदा तीखो स्वाद र कडा गन्धको सामना गर्नुपर्छ ।यसमा भिटामिन ए, बी र सी एवं सल्फयुरिक एसिड विशेष मात्रामा पाइन्छ । कार्बोज २१ प्रतिशत, प्रोटिन ६३ प्रतिशत, आइरन १३ मिलिग्राम प्रति १०० ग्राम, खनिज पदार्थ १ प्रतिशत, बोसो ०१ प्रतिशत, क्याल्सियम ०३ प्रतिशतलगायत पनि पाइन्छ ।लसुनलाई सेलेनियमको राम्रो स्रोत मानिन्छ । यसले सामान्य रुघाखोकी मात्र नभई थुप्रै कडा रोगहरूबाट समेत जोगाउँछ । लसुन सेवनले साससम्बन्धी रोगमा फाइदा मिल्छ ।तीन महिना चलेको एउटा अध्ययनमा दाबी गरिए अनुसार, लसुन सेवनले रूघाखोकीमा ६३ प्रतिशतसम्म कमी आउँछ । यति मात्र नभई, रूघाखोकीको औसत समयमा समेत ७७ प्रतिशतसम्म सुधार हुन्छ । उक्त समय पाँच दिनबाट घटेर डेढ दिनमा आउने अध्ययनमा औँल्याइएको छ । अर्को अध्ययनमा उल्लेख भएअनुसार, लसुनको २५६ ग्राम मात्रा लिँदा रूघाखोकी रहिरहने दिनमा ६१ प्रतिशत कमी आउँछ ।लसुनमा एनाबोलिक हार्मोन पाइन्छ । महिलामा उमेर बढेपछि वा मुख्य रूपले महिनावारी सुकेपछि यही हार्मोनको कमीले अस्टियोस्पोरोसिसजस्तो हाड कमजोर हुने रोग लाग्छ । लसुन हाडका लागि समेत लाभदायक मानिन्छ ।लसुनमा पाइने एन्टिअक्सिडेन्टले गर्दा डिमेन्सिया, क्यान्सर, अल्जाइमरजस्ता बुढयौलीमा हुने रोगलाई समेत रोक्छ । यही एन्टिअक्सिडेन्टले शरीरबाट फ्री रेडिकल्स निकाल्छ । शरीरमा फ्री रेडिकल्स जम्मा हँुदै जाँदा उमेर बढेसँगै विभिन्न रोगले आक्रमण गर्न थाल्छन् ।लसुन मुटु स्वास्थ्यका लागि समेत राम्रो मानिएको छ । कोलेस्ट्रोलका बिरामीहरूका लागि लसुन धेरै फाइदाजनक मानिन्छ । यसले रगतलाई पातलो बनाउनुका साथै शरीरमा रगत जम्नबाट समेत रोक्छ । यसको नियमित सेवनले शरीरमा कोलेस्ट्रोल नियन्त्रित रहन्छ । यसले लिपिड्सलाई नघटाई हानिकारक एलडीएल लाई मात्र कम गर्छ । लसुनले मोटोपना कम गर्नेसमेत दाबी गरिन्छ । विभिन्न अनुसन्धानमा उल्लेख भएअनुसार, यसमा बोसो जम्न नदिने गुण हुन्छ । एउटा अध्ययनको दाबीअनुसार, दैनिक २५३० ग्राम लसुन खाने गरे शारीरिक मोटाइ ४ देखि ७ किलोसम्म घट्छ ।लसुनले पाचनथैलीको क्रियाशीलतालाई बढाउँछ । यसैले यो टाइप२ मधुमेहमा समेत प्रभावकारी हुन्छ । लसुनलाई तारेर, उमालेर वा पोलेर खाँदा यसमा भएको एलिसिन नामक तेल उड्छ र यसको प्रभावकारिता कम हुन्छ । त्यसैले लसुन काँचै खाने गर्नुपर्छ ।"
दुर्घटनामा चारको मृत्यु,"सिन्धुपाल्चोकदाङ (कास) सिन्धुपाल्चोकको सखुवा र दाङको बगलाचुलीमा भएको सवारी दुर्घटनामा चारजनाको मृत्यु भएको छ । सखुवामा तीनजना र बगलाचुलीमा एकजनाको ज्यान गएको हो । सीमाक्षेत्र तातोपानीबाट बाह्रबिसे बजारतर्फ आइरहेको ना१च ९९५० नम्बरको बोलेरो जिप बिहीबार सानो सखुवामा दुर्घटनाग्रस्त हुँदा तीनजनाको मृत्यु भएको छ । बाह्रबिसे नगरपालिका मानेश्वरकी १४ वर्षीया गोमा तामाङ, १५ वर्षीया पासाङ तामाङ र १६ वर्षीया समीक्षा गुरुङको उपचारका क्रममा मृत्यु भएको हो । गम्भीर घाइते तीनजनालाई उपचारका लागि राजधानी लगिएको इलाका प्रहरी कार्यालय बाह्रबिसेका प्रहरी निरीक्षक पञ्चकुमार बाखुले बताए ।दाङको बंगलाचुली गाउँपालिकामा शुक्रबार जिप दुर्घटना हुँदा एक जनाको मृत्यु भएको छ । दुर्घटनामा २ घाइते छन् । प्यूठानबाट दाङतर्फ आउँदै गरेको लु१ज २६५४ नम्बरको जिप बंगलाचुली७ आँपडाँडामा पल्टिँदा जिपमा सवार सरुमारानी गाउँपालिका५ प्यूठानका २५ वर्षीय कविराम बरालको मृत्यु भएको प्रहरीले जनाएको छ । दुर्घटनामा सरुमारानी५ प्यूठानकै मोमबहादुर बल्ली र सुदन विक घाइते भएको जिल्ला प्रहरी कार्यालय दाङका डीएसपी रामप्रसाद घर्तीले बताएका छन् ।"
दृष्टिविहीन बोसेल्ली गीत गाएरै अर्बपति,"काठमाडौं एन्ड्रिया बोसेल्ली एकजना इटालेली गायक, गीतकार र गीत रेकर्डर हुन् । सन् १९५८ सेप्टेम्बर २२ मा इटालीको ल्याजाटिकोमा जन्मेका यिनको दृष्टि जन्मजात नै कमजोर थियो । १२ वर्ष उमेरमा फुटबल खेल्ने क्रममा भएको दुर्घटनाका कारण यिनले आफ्नो पूरै दृष्टि गुमाए । तर, यिनको सफलताको कथा सपांगता भएका धेरैलाई मात गर्ने खालको छ । यिनले पोप र शास्त्रीय संगीतलाई निकै माथि पुर्याउन सफल भए । अझ यिनले रोजेको शास्त्रीय संगीत धेरैका लागि मनोरञ्जनको सामग्री बन्यो । यिनले पोप र शास्त्रीय संगीत दुवै गरी १५ वटा सोलो स्टुडियो एल्बमको सिर्जना गरे, जुन आफैंमा एउटा रेकर्ड हो । तीमध्ये तीनवटा त सर्वाधिक चर्चित रहे । यिनले नौवटा जति ओपेराज पूरा गरे, जसको बिक्री आठ करोडभन्दा बढी भएको थियो, यो पनि विश्वव्यापी रूपमा एउटा रेकर्ड नै हो । बोसेल्लीले अन्तर्राष्ट्रिय पोप चार्टसमा शास्त्रीय संगीतलाई निकै माथि पुर्याए । सन् १९८० मा यिनको नाम विश्वका ५० सबैभन्दा सुन्दर व्यक्ति मा समेत मनोनयनमा परेको थियो । अमेरिकी क्लासिकल एल्बम चार्टमा लगातार तीन वर्षसम्म टप थ्री मा परेर बोसेल्लीले आफ्नो नाम गिनिस बुक अफ वल्र्ड मा समेत दर्ज गराउन सफल भए । बोसेल्ली गर्भमा रहेका बेला चिकित्सकले उनकी आमाको स्वास्थ्यमा असर पर्न सक्ने भन्दै गर्भ तुहाउन आग्रह गरेका थिए । तर, आमा इडीले त्यो ठाडै अस्वीकार गरेकी थिइन्, शिशुको जन्म जसरी पनि दिने अठोट लिएकी थिइन् । आज त्यही बालक विश्वमा गीतसंगीतबाटै आफ्नो परिचय मात्रै स्थापित गरेको छैनन्, अर्बपतिसमेत बनेका छन् । बोसेल्लीको परिवार इटलीको एउटा सानो गाउँ लास्टेर्जास्थित कृषि फार्ममा सानो झुपडीमा बस्थे । उक्त गाउँ इटालीको चर्चित सहर पिसाबाट करिब ४५ किलोमिटर दक्षिणमा अवस्थित छ । सन् २००० मा बोसेल्लीका बुबाको निधन भएपछि परिवारमा बज्रपात नै भयो । यिनकी आमा साहसी थिइन्, पीडालाई ऊर्जामा परिणत गरिन् । साना लालाबालालाई राम्ररी हुर्काइन् । परिवारको दुई छाक टार्नका लागि आमाले कृषिसँग सम्बन्धित यन्त्रहरूको व्यापार थालिन् । त्यसले पनि नपुगेपछि घरमै रक्सी उत्पादन गरी बेच्ने थालिन् । बोसेल्लीका लागि आज पनि त्यो सानो झुपडी प्रिय छ । अझै पनि बोसेल्ली आफ्ना भाइ र आमासँगै त्यही कृषि फर्मस्थित घरमा बस्छन् ।बोसेल्ली जन्मजात मोतियाबिन्दुबाट पीडित थिए । तर, यिनीमाथि त्यसबेला थप ब्रजपात भयो, जब फुटबल खेलिरहेको बेला आँखामा दुर्घटनाबस चोट लाग्यो र त्यो चोटले यिनको दृष्टि गुम्यो । फुटबल खेल्ने बेला यिनी गोलकिपर बसेका थिए । विपक्षका खेलाडीले हानेको बलले यिनको आँखामा लागेको थियो । चोटले ब्रेन हयाम्रेज समेत भएको थियो, यिनलाई । चिकित्सकले बोसेल्लीको दृष्टि बचाउन धेरै प्रयास गरे तर सफल हुन सकेनन् । सानै उमेरदेखि यिनको सोख संगीतमा थियो । त्यसैले यिनी कलिलै उमेरमा पियानो, बाँसुरी, स्याक्सोफोन, गिटार र ड्रम सिकिसकेका थिए । सात वर्षकै उमेरमा विश्वका महान् गायकहरूको आवाजलाई सजिलै पहिचान गर्ने समेत भइसकेका थिए । यति मात्रै हैन, ती गायकहरूजस्तै आवाजमा गाउने प्रयास पनि गरेका थिए । त्यही उमेरमा यिनी संगीत प्रतियोगिताहरूमा सहभागी हुँदै आफ्नो गायन र संगीत क्षेत्रमा प्रभावकारी उपस्थिति दर्ज गराउन थालेका थिए । कलिलै उमेरमा बोसेल्लीले ठूल्ठूला संगीत कार्यक्रमहरूको आयोजना गर्न पनि भ्याइसकेका थिए । सन् १९८० मा यिनले आफ्नो स्कुले शिक्षा पूरा गरी पिसा विश्वविद्यालयबाट कानुनको अध्ययन गरे । कानुनमा स्नातकपछि यिनी एक वर्षजति स्थानीय एउटा अदालतमा कानुन व्यवसायीका रूपमा काम गरे । सन् १९८७ मा यिनको भेट इन्ड्रिकासँग भयो, जसलाई मनमनै यिनले आफ्नो जीवनसंगिनी बनाउने सोच बनाए । परिवारको आर्थिक अवस्था कमजोर भएकाले पकेट खर्च जुटाउन यिनले साँझको समयमा पियानो बारमा आफ्नो संगीतको प्रस्तुति दिने गरेका थिए । बोसेल्लीकी आमाले छोराबारे भन्ने गर्छिन्, यिनलाई संगीतले मात्रै आनन्द दिन्छ, जुन बेला पनि यसैमा झुमिने सानैदेखि यिनको बानी छ । यिनी ६ वर्षको छँदा पियानो सिकेका हुन् । त्यसपछि बाँसुरी, स्याक्सोफोन, ट्रम्पेट, ट्रम्बोन, गिटार र ड्रम बजाउन सिके । हजुरआमा ओरियानाले फ्रयान्को कोरेली को एउटा क्यासेट सुनका लागि दिएपछि त यिनी आफ्नो करियर यसैलाई बनाउने निर्णय गर्न पुगे । बाल्यकालको सबैभन्दा बढी समय यिनले गीतसंगीतमै खर्चेको प्रभावले पहिलो कन्सर्ट आफू जन्मेको गाउँ नजिकै गर्न सफल भए । १४ वर्षको उमेरमा यिनले पहिलो गीति प्रयोगितासमेत जिते । त्यसपछि त यिनको चर्चा झनै हुन थाल्यो । सन् १९९२ मा इटालेली रक स्टार जुछेरोले एउटा डेमो टेप का लागि सुहाउँदो आवाजको खोजीमा थिए, त्यसैक्रममा आयोजित अडियन्समा बोसेल्लीले सहभागी जनाए । यिनको आवाज गायक लुसिआनो पाभारोटीलाई छनोटका लागि पढाइयो । जुछेरोको छनोटमा पाभारोटी परिसकेका थिए । तिनले बोसेल्लीको आवाज सुनेपछि आफ्नो साटो उनलाई छनोट गर्न आग्रह गरेका थिए । क्याटेरिना क्यासेल्लीको लगानीमा निर्मित त्यो टेप बोसेल्लीको जीवनमा कोसेढुंगा सावित भयो । बोसेल्लीको हालको प्रबन्धक र उत्पादक पनि हुन्, क्यासेल्ली । एउटा अर्को प्रसंग, जुछेरोले संजोगबस पाभारोटीलाई बोसेल्लीको गीत रेकर्ड गर्न अनुरोध गरेका थिए, जुन बजारमा पठाएपछि पूरै युरोपमा हिट हुन पुग्यो । यसले बोसेल्लीका लागि युरोपियन कन्सर्टको बाटो खोलिदियो । सन १९९३ मा यिनी युरोपेली कन्सर्टका एउटा महत्त्वपूर्ण हिस्सा बन्न पुगे । त्यसपछि यिनको सोलो गीतसंगीतको कन्सर्टको रेकर्डिङको काम सुरु भयो, त्यो पनि चर्चित र लोकप्रिय बन्दै गयो । पछि यिनले मिलानमा आयोजित ठूलो कार्यक्रमका लागि सम्झौता गरे । सन् १९९४ मा बोसेल्लीले चर्चित पोप गायक गेरार्डिना ट्रोभाटोसँगै कन्सर्टहरूमा सहभागी हुने अवसर पाए, त्यसले पनि उनको गायन क्षेत्रलाई थप उचाइमा पुर्याइदियो । त्यसपछि यिनी स्यानरेमो म्युजिक फेस्टिभल मा प्रवेश गरे, त्यसमा यिनले नवआगन्तुक गायकका रूपमा पुरस्कारसमेत हात पार्न सफल भए । सन् १९९४ मा मारे काल्मो डेला सेरा एल्बम निकाले । त्यो पनि चर्चित भयो । सन् १९९९ मा बोसेल्लीले सोङ्गो एल्बम निकाले, यो पोप एल्बम चार्टमा विश्वभरि निकै रुचाइयो । यसको एक करोड जति कपी बिक्री भयो । यो एल्बमले उनलाई ग्रयार्मी अवार्ड का लागि बेस्ट न्यु आर्टिस्ट को रूपमा मनोनयन गराउन सफल भयो । सन् १९६१ यता शास्त्रीय संगीत विधामा मनोयन भएको त्यो पहिलो इभेन्ट बन्न पुग्यो । सन् २००२ मा यिनको सेन्टिमेन्टो एल्बम बजारमा आयो । लोरिन माजेलका साथ लन्डन सिम्फोनी आर्केस्ट्राले त्यो एल्बम निकालेको थियो । यो एल्बमको चर्चा उत्कर्षमा पुगेसँगै उनले विभिन्न अवार्डहरू जित्न सफल भए । सन् २००६ को जनवरीमा भ्यालेन्टाइन दिवस मौसमका लागि एमोरे एल्बम निकालेका थिए । सन् २००९ मा यिनले पहिलोपटक क्रिसमस एल्बम माई क्रिसमस निकाले । यसमा अंग्रेजी, इटालेली, फ्रेन्च र जर्मन भाषामा कम्पाइलेसन गरिएको थियो । त्यसले त झनै बोसेल्लीको माग श्रोता र दर्शकदीर्घामा हुन थाल्यो । सन् २०१३ मा मेडिटेरियन प्रेमगीतहरू समेटेर प्यासने एल्बम निकाले । यो एल्बममा अंग्रेजी, इटालेली, फ्रेन्च र स्पेनिस भाषामा गीतहरूसमेत समावेश गरिएको छ । ५९ वर्षीय बोसेल्लीले चारवटा बेस्ट सेलिङ क्लासिकल आर्टिस्ट र तीनवटा वेस्ट सेलिङ इटालियन सिंगर अवार्डसहित सातवटा विश्व संगीत अवार्ड पाइसकेका छन् । ६ वटाजति क्लासिकल ब्रिस्ट्स अवार्डसमेत यिनले जितिसकेका छन् । सन् १९९२ मा बोसेल्लीले एनरिका केन्जाटीसँग विवाह गरेका थिए । तिनीबाट यिनका दुई सन्तान जन्मे । सन् २००२ मा यिनले एन्ड्रिकासँग सम्बन्ध विच्छेद गरे । त्यही वर्ष भेरोनिका बेर्टीसँग सम्बन्ध बनाए, तिनीबाट एउटी छोरी जन्मेकी छिन् । बोसेल्लीले नियमित रूपमा परोपकारी संस्थाहरूका लागि पनि आफ्नो कन्सर्ट गर्दै आएका छन् । तीमध्ये चर्चित कन्सर्टहरूमा न्युयोर्क सहरमा मेमोरियल ग्राउन्ड जिरो र इन्डियन सुनामी अपिलका लागि म्युजिक अफ एसिया फेस्टिभल पनि हुन् । दि फेमस पिपल का अनुसार बोसेल्लीको कुल सम्पत्ति १५ मे २०१७ सम्म १४ करोड ५० लाख अमेरिकी डलर (१४ अर्ब ८२ करोड ६९ लाख ७५ हजार रुपैयाँ) रहेको छ । यिनका सम्पत्तिका स्रोत गीतसंगीतका एल्बम र सांगीतिक कन्सर्टहरू नै हुन् । (एजेन्सीहरू)"
पेट्रोलियम पाइपलाइनले गति लिँदै,"काठमाडौं  झन्डै २४ वर्षदेखि चर्चामा रहेको मोतीहारीरक्सौलअमलेखन्ज पेट्रोलियम पाइपलाइनले बल्ल गति लिन थालेको छ । चुहावट र मिसावट अन्त्य गर्न पाइपलाइनबारे ०७२ भदौमा औपचारिक सम्झौता भए पनि प्रगति सन्तोषजनक थिएन । सम्झौतापत्रमा नेपालका तर्फबाट तत्कालीन वाणिज्य तथा आपूर्तिमन्त्री (हाल उद्योगमन्त्री) सुनीलबहादुर थापा र भारतका तर्फबाट पेट्रोलियम तथा प्राकृतिक ग्यासमन्त्री धर्मेन्द्र प्रधानले हस्ताक्षर गरेका थिए । त्यसलगत्तै असोजमा भएको नाकाबन्दीले निर्माण प्रक्रिया अन्योलग्रस्त बन्न पुग्यो । त्यसताका अनौपचारिक रूपमा बन्द भएको नाका त्यही रूपमै खुला भए पनि पाइपलाइनको काम हुन सकेको थिएन । आयल निगमले पनि प्राविधिक कठिनाइले निर्माण प्रक्रियामा ढिलाइ भएको जनाउँदै आएको थियो । वीरगन्ज भन्सारमा शुक्रबार पाइप आएपछि अब निर्माण प्रक्रियाले गति लिने निगमका अधिकारीहरूले बताएका छन् । ती पाइपहरू महाराष्ट्रबाट आयात भएको निगमका कार्यबाहक कार्यकारी निर्देशक सुशील भट्टराईले जनाए । पहिलो लटअन्तर्गत ९ वटा लरीमा करिब १ करोड ६६ लाख ६८ हजार भारतीय रुपैयाँ बराबरको २ सय ९७ पाइप आइपुगेको छ, उनले भने, उक्त पाइप साढे ३ किलोमिटरसम्म बिछयाउन पुग्छ । यस्तै दोस्रो लट दुईतीन दिनमा आइपुग्ने उनले बताए । दोस्रो लटमा २५ लरीबाट भारतीय रुपैयाँ ४ करोड ६९ लाख ०३ हजार बराबरको ८ सय २५ वटा पाइप आउने क्रममा रहेको उनले जनाए । दोस्रो लटबाट ९ दशमलव ८ किलोमिटर बिछयाउन पुग्ने भट्टराईले बताए । दुई लट पाइप गरी करिब साढे १३ किलोलिटर बिछयाउनका लागि पुग्छ, उनले भने । निगमका अनुसार भारतको मोतीहारीदेखि नेपालको अमलेखगन्जसम्म ६८ दशमलव ८२ किलोमिटर पाइपलाइन निर्माण क्षेत्र हो । यसअघि रक्सौलदेखि अमलेखगन्जसम्म ४१ किलोमिटर तय गरिएको थियो । नयाँ अध्ययनबाट अमलेखगन्जबाट सिमानासम्म ३६ दशमलव २० र सीमाबाट मोतीहारीसम्म ३२ दशमलव ७१ किमि छ । निगमका अनुसार नेपालका लागि चाहिने पाइपमध्ये ५० प्रतिशत उत्पादन भइसकेको छ । पहिलो लटको पाइप नेपाल भित्रिएलगत्तै बिछयाउने कार्य सुरु गरिने निगमले जनाएको छ । पाइप नाकामा पुगेपछि निगमले भन्सार छुट गर्न भन्सार विभागमा पत्राचार गरेको छ । निगमले पहिलो लटका लागि माघ ३ र दोस्रो लटका लागि माघ ५ गते पत्रचार गरेको हो । पाइपलाइन राष्ट्रिय प्राथमिकताको आयोजना भएकाले अर्थले ०७४ साउन ९ गते राजस्व महसुल छुट दिने स्वीकृति गरेको थियो । सोही निर्णयअनुसार निगमले छुटका लागि भन्सार विभागमा पत्र पठाएको कार्यबाहक कार्यकारी निर्देशक भट्टराईले बताए ।पाइपलाइनका लागि सामानहरू नेपाल आउने क्रममा रहेको विषय पहिलो लटमा ९ वटा लरीबाट प्रतिलरी ३३ पिसका दरले जम्ममा लम्बाइ ३५०१४६ मिटर (जम्मा १ करोड ६६ लाख ६८ हजार ७ सय ३६ भारु) को पाइप वीरगन्ज नाकाबाट नेपाल भित्रिने भएकाले सम्बन्धित कागजातहरू संलग्न गरी सामानहरू भन्सार छुटाउन वीरगन्ज भन्सारलाई लेखी पठाइदिन अनुरोध छ, निगमले विभागलाई पठाएको पत्रमा उल्लेख छ । अमलेखगन्जस्थित क्षेत्रीय कार्यालयका प्रमुख तथा पाइपलाइन प्रोजेक्टका म्यानेजर प्रदीप यादवका अनुसार ती पाइपहरू रक्सौल पारिपट्टि छन् । भन्सार विभागले वीरगन्ज भन्सार कार्यालयलाई पत्र पठाएपछि नेपाल भित्रिन सुरु हुन्छ । विभागबाट कार्यालयले चिठी पाएपछि आइतबारदेखि पाइप भित्रिन सुरु हुन्छ, उनले भने । यादवका अनुसार कम्पनीका ठेकेदारहरू पाइप खन्न आइसकेका छन् । डोजर एक साताभित्र आउन सुरु हुन्छ । त्यसपश्चात् पहिलो चरणमा पतलहिया र परवानीपुरबाट बिछयाउन सुरु गर्छौं, उनले भने । यादवका अनुसार पाइपलाइन निर्माणको सबालमा भारतीय पक्षले फास्टट्रयाकको कार्यतालिकामा काम गरेको छ । तर, नेपालका तर्फबाट प्राविधिक समस्याकै कारण सुस्त गतिमा काम भएको छ । पाइपलाइन बिछयाउनका लागि करिब ३ सय घर टहरा र २ वटा मन्दिर भत्काउनुपर्ने जनाएको छ । घरटहरा भत्काउन प्रहरी प्रशासनको सहयोग चाहिन्छ । नेपाली पक्षले सडकको जग्गा व्यवस्थापन, विद्युत् र टेलिफोनको पोल सार्ने, वन क्षेत्र अधिग्रहण गर्ने चुनौतीको पनि सामना गर्नुपर्नेछ । हालसम्म सडकसम्बन्धी समस्या मात्रै समाधान भएको छ । सडक किनारबाट पाइपलाइन ओछयाउँदा भत्किने सडकको मर्मत सम्भारका लागि निगममार्फत सडक विभागलाई ८ करोड रुपैयाँ उपलब्ध गराउने निर्णय भइसकेको छ । समयमा काम सकाउन भारतीय आयल कर्पोरेसन (आईओसी) ले विस्तृत प्राविधिक परियोजना अध्ययन गरिसकेको छ । अमलेखगन्जको डिपोसम्मको माटो परीक्षण गर्ने काम करिब तीन महिनाअघि नै सकिएको छ । सोही माटो परीक्षणको अध्ययनको सुझावअनुसार आईओसीले पौने ११ इन्च ब्यास भएको माइल्ड स्टिलको पाइप निर्माण र खरिदका लागि टेन्डर आहवान गरेको थियो । ती पाइप वीरगन्ज भन्सारमा आइपुगेका हुन् । भारतबाट आयात हुने पाइपलाइनसम्बन्धी सम्पूर्ण सामग्री भण्डारण गर्न पनि वीरगन्जस्थित चिनी मिलको जग्गा भाडामा लिएको छ । मासिक २ लाख रुपैयाँ तिर्ने सर्तमा दुई बिघा भाडामा लिइएको हो । नेपाल भित्रिने पाइपहरू उक्त स्थानमा राखिने कार्यकारी निर्देशक भट्टराईले बताए । डिटेल इन्जिनियरिङ प्रोजेक्ट अध्ययनअनुसार जमिनको माथिल्लो तहबाट २ दशमलव ५ मिटरको गहिराइबाट पाइप ओछयाउने योजना छ । ओछयाइसकेपछि उक्त पाइपलाइनबाट प्रति घण्टामा दुई लाख लिटर इन्धन अमलेखगन्जको डिपोमा खसाल्ने लक्ष्य राखिएको छ । यसअन्तर्गत सुरुमा मटितेल, त्यसपछि पेट्रोल र अन्तिममा डिजेल उक्त पाइपलाइनबाट अमलेखगन्जको डिपोमा झार्ने योजना निगमको छ । रक्सौलअमलेखगन्ज पेट्रोलियम पाइपलाइन निर्माण भए ग्यासबाहेकका अन्य पेट्रोलियम पदार्थ ल्याउन सकिन्छ । पाइपलाइनले पेट्रोलियम पदार्थको शुद्धता कायम राख्न र चुहावट नियन्त्रणमा पनि सहयोग पुग्नेछ । पाइपलाइनबाट आयात गर्दा प्राविधिक त्रुटि न्यून हुन्छ । भन्सार नाकामा हुने सवारी जाम र हडतालको मार पनि कम हुनेछ । यसबाट तेलबिना कुनै मिसावट अमलेखगन्ज डिपोसम्म आइपुग्नेछ । त्यसपछि वितरणका लागि भने टयांकर प्रयोग गर्नुपर्ने हुन्छ ।"
चिनीको भन्सार नबढाऊ,"काठमाडौं सरकारले उद्योगीहरूको दबाबमा चिनी आयातमा भन्सार महसुल दर बढाउने तयारी गरेको छ । उद्योगीहरूले भन्सार शुल्क १५ बाट ५० प्रतिशत पुर्याउनुपर्ने भन्दै दबाब दिएपछि सरकारले महसुल दर बढाउने तयारी गरेको हो । उपभोक्ता अधिकारकर्मीहरूले यसको विरोध गरेका छन् । उनीहरूले चिनी आयातमा भन्सार दर वृद्धि गर्दा सर्वसाधारण महँगीको मार पर्ने जनाएका छन् । राष्ट्रिय उपभोक्ता मञ्चले शुक्रबार विज्ञप्ति जारी गर्दै भन्सार महसुल वृद्धि नगर्न प्रधानमन्त्री तथा मन्त्रिपरिषद् कार्यालयसँग माग गरेका हुन् । चिनीमा वृद्धि गर्न लागेको भन्सार महसुल दरलाई यथावतै राख्नुपर्ने हाम्रो माग छ, मञ्चको विज्ञप्तिमा उल्लेख छ, भन्सार दर वृद्धि गर्दा सर्वसाधारण महँगीको मारमा पर्नेछन् । मञ्चले उद्योगीहरूको मागअनुसार आयात शुल्क वृद्धि गर्दा सर्वसाधारणको टाउकोमा महँगीको भार थपिनुका साथै चिनीको कालोबजारी हुने जनाएको छ । गलत उद्देश्य राखी उद्योगीले व्यक्तिगत स्वार्थपूर्तिका लागि सरकारलाई दबाब दिँदा महसुल बढाउँदा बजारमा चिनीको कृत्रिम अभाव र मूल्य वृद्धि हुनेछ, मञ्चका अध्यक्ष प्रेमलाल महर्जनद्वारा हस्ताक्षरित विज्ञप्तिमा छ । नेपाल चिनी उद्योग संघले भने चिनीको बजार मूल्य अन्तर्राष्ट्रिय बजार र छिमेकी मुलुक भारतमा समेत निकै तल झरेको अवस्थामा स्वदेशी उद्योगलाई टिकाइराख्न चिनीको आयातमा लाग्दै आएको भन्सार शुल्क १५ प्रतिशतलाई वृद्धि गरी ५० प्रतिशत पुर्याउनुपर्ने मागसहित कृषि, आपूर्ति, वाणिज्य र अर्थ मन्त्रालयमा लबिङ गर्दै आएको छ । कृषि मन्त्रालयले ५० प्रतिशतमा पुर्याउन सचिवस्तरीय बैठकबाट निर्णय गरी आपूर्तिसहित वाणिज्य मन्त्रालयलाई जानकारीसमेत गराइसकेको छ । अन्तर्राष्ट्रिय मूल्यलाई देखाएर संघले यो वर्ष स्वदेशी किसानको उखुको मूल्य पनि तोकेको छैन ।"
व्यावसायिक क्यानोनिङ,पर्वत (कास) कुस्माका केही युवाले क्यानोनिङ खेल सञ्चालनमा ल्याएका छन् । कुस्मा ३ दुर्लुङको एकीकृत सामुदायिक विकास केन्द्रमा आबद्ध युवाले व्यावसायिक रूपमै वाटर क्यानोनिङ थालेका हुन् ।आन्तरिक तथा बाहय पर्यटक भित्र्याएर जिल्लालाई साहसिक पर्यटनको हब बनाउने उद्देश्यले क्यानोनिङ सञ्चालनमा ल्याएको स्थानीय गोलमान गुरुङले बताए ।
९ महिनादेखि हवाई सेवा अवरुद्ध,"जाजरकोट  रुकुम (पश्चिम) को चौरजहारी विमानस्थलमा ९ महिनादेखि हवाई सेवा अवरुद्ध भएको छ । नेपाल वायु सेवा निगमले जेठ पहिलो सातादेखि उडान बन्द गरेपछि हवाई सेवा अवरुद्ध भएको हो । चौरजहारी विमानस्थलमा हवाई सेवा सञ्चालनमा नआउँदा जाजरकोट, रुकुम, डोल्पा र सल्यानका स्थानीय बासिन्दा मर्कामा परेका छन् । हवाई सेवा सञ्चालनमा नआउँदा सिकिस्त बिरामीले उपचारका लागि अस्पतालसम्म पुग्न पाएका छैनन् । त्यस्तै स्थानीय बासिन्दाका साथै कर्मचारीलाई पनि व्यक्तिगत तथा सरकारी कामकाजका लागि काठमाडौं, नेपालगन्जलगायत सहरमा आवतजावत गर्न कठिनाइ भएको छ । तर, निगमको क्षेत्रीय कार्यालय नेपालगन्जले भने यात्रु संख्या कम र विमान तथा पाइलट अभावको कारण देखाउँदै उडानतालिका कटौती गर्दै आएको छ । हवाई सेवा सुचारु नहुँदा विमानस्थलमा खटिएका निगम तथा नागरिक उड्डयन प्राधिकरणका कर्मचारी र सुरक्षाकर्मी बेकामे बनेका छन् । चौरजहारी विमानस्थलबाट नियमित उडान भर्ने व्यवस्थाका लागि पटकपटक सम्बन्धित निकायमा ताकेता गर्दा पनि सुनुवाइ नभएको नेपाल वायु सेवा निगम चौरजहारीका इन्चार्ज सुरेन्द्र नेपालीले बताए । हवाई सेवा सञ्चालन नहुँदा जाजरकोट, रुकुम, सल्यानलगायतका बासिन्दालाई आवतजावतमा समस्या भएको इन्चार्ज नेपालीले सुनाए । नेपाल वायु सेवा निगमले विगतमा चौरजहारी विमानस्थलबाट नेपालगन्ज र काठमाडौंको उडान भर्दै आएको थियो । निगमले पछिल्लो समय चौरजहारी विमानस्थलको उडान कटौती गरी सल्ले विमानस्थलमा थप गरेको नेपालीले बताए । चौरजहारी विमानस्थलको हवाई सेवा अकस्मात् बन्द भएपछि सिकिस्त बिरामी, जटिल गर्भवतीलगायतलाई जोखिम मोलेर धुलौटे सडकमा गाडीबाट २ दिन लगाएर सुविधा सम्पन्न अस्पतालमा पुर्याउनुपर्ने बाध्यता भएको चौरजहारी उद्योग वाणिज्य संघका अध्यक्ष तेजबहादुर विष्टले बताए । जसका कारण कति बिरामीले बाटोमै ज्यान गुमाउनुपरेको उनले बताए । वायु सेवा निगमको चरम लापरबाहीले उडान नहुने गरेको उनले बताए ।"
कूटनीतिक कर्मचारी घटाइँदै,"काठमाडौं (कास) परराष्ट्र मन्त्रालयले विदेशी नियोगस्थित कूटनीतिक कर्मचारी घटाउँदै जाने नीति लिएको छ । परराष्ट्रले इजरायल, मलेसिया र हङकङ नियोगका पद अन्यत्र सारिसकेको छ । मलेसिया र इजरायलबाट घटाइएका दरबन्दी हालै स्थापना भएका दूतावासमा लगिएको छ । दुई युरोपेली मुलुक अस्ट्रिया र स्पेनमा दूतावास स्थापना गर्दासमेत आन्तरिक रूपमै कर्मचारी सारेर मिलाउन पुग्ने गरी पुराना दूतावासमा ओभर स्टाफिङ गरिएको परराष्ट्रले जनाएको छ ।मुलुक संघीयतामा गएपछि कर्मचारी व्यवस्थापनमा सघाउन कर्मचारी घटाउने नीति लिइएको हो । प्रदेश सरकारलाई कस्तो सहयोग गर्न सकिन्छ भन्ने परराष्ट्रको छलफलअनुसार कर्मचारी घटाएर व्यवस्थापन गर्ने तयारी भएको हो । परराष्ट्रमा यही विषयमा शुक्रबार छलफल भएको थियो । अबको संगठन तथा व्यवस्थापन (ओएन्डएम) सर्भे गर्दा कर्मचारी कटौतीको विषयलाई अघि बढाउने निष्कर्ष परराष्ट्र अधिकारीको छ । प्रदेश सरकार हेर्न परराष्ट्रमा छुट्टै महाशाखा राख्ने तयारीमा सबैको सहमति छ । हरेक प्रदेशमा परराष्ट्रका अधिकारी नै राख्नेनराख्ने विषयमा भने परराष्ट्र मन्त्रालयले थप छलफल गर्ने भएका छन् । उक्त महाशाखालाई मोबाइल टोलीझैं राख्ने कि एक शाखा अधिकृतउपसचिव तहसम्म प्रदेशमा राख्ने भन्ने छलफल भएको जानकारी परराष्ट्रका एक अधिकारीले दिए ।राष्ट्रपति र प्रधानमन्त्री कार्यालयमा पनि एकएक सहसचिव नेतृत्व टिम राख्ने प्रस्तावसमेत परराष्ट्रले अघि सारेको छ । साथै, दूतावासको अनुपातमा मन्त्रालयमा कम कर्मचारी रहेको भन्दै दूतावासभन्दा महाशाखा बलियो बनाउनुपर्नेमा जोड दिने मन्त्रालयको योजना छ । शुक्रबारको छलफलमा अधिकांशले नियोगमा रहेका कर्मचारी संख्या घटाउनुपर्ने सुझाव दिएका थिए । न्युयोर्कस्थित नेपालको राष्ट्रसंघीय स्थायी नियोगभित्र रहँदा एक नायब सुब्बाले सम्पन्न गर्दै आएको कामका लागि महावाणिज्य दूतावास नै खोलेर दूतावासभन्दा बढी कर्मचारी राखेको विषयमा पनि सम्बोधन गर्न अधिकारीहरूले सुझाएका छन् ।परराष्ट्र सचिव शंकरदास बैरागीले यस्ता विषयमा सम्बोधन हुँदै जाने आश्वासन दिएको एक सहभागीले बताए । विदेशी मुलुकमा स्थापना गरिएको नेपालको अधिकांश कूटनीतिक नियोग कन्सुलर सेवाका लागि हो ।"
रोहिंग्याद्वारा फिर्ती योजनाको विरोध,"एजेन्सी, ढाका  बंगलादेशमा शरणार्थी जीवन बिताइरहका म्यान्मारका लाखौं रोहिंग्या मुस्लिमहरूले गत मंगलबार भएको घर फिर्ती योजनाको विरोध गरेका छन् । उनीहरूले शुक्रबारदेखि बंगलादेशस्थित शरणार्थी शिविरमा प्रदर्शन सुरु गरेका छन् । शरणार्थीहरूले नागरिकताको माग र म्यान्मार फिर्तापछि सुरक्षाको प्रत्याभूति गरिनुपर्ने लगायतका माग राख्दै शिविरमा नाराबाजी तथा ब्यानर प्रदर्शन गरेको स्थानीय सञ्चारमाध्यमले जनाएका छन् । विरोध प्रदर्शनमा विभिन्न ४० गाउँका प्रतिनिधिहरू सामेल भएको रोयटर्सले जनाएको छ । राष्ट्रसंघीय विशेष दूत याङ्ही ली बंगलादेश जानुभन्दा एक दिनअघि विरोध प्रदर्शन सुरु भएको हो । रोहिंग्याले म्यान्मारको राखिने राज्यमा फर्केपछि सुरक्षाको प्रत्याभूति, घर निर्माण र विभेदकारी सरकारी नीतिको अन्त्य नभएसम्म म्यान्मार नर्फकने बताएका हुन् । कोक्स बजारस्थित शरणार्थी तथा पूर्व शिक्षक मोहिबुल्लाहले एएफपीसँग भने, हामी राखिने राज्यमा सुरक्षित स्थान होस् भन्ने चाहन्छौं । उनले राखिने राज्यमा राष्ट्रसंघीय शान्ति सेनाको व्यवस्था गर्नसमेत माग गरेका छन् । हामी मौलिक अधिकार र नागरिकता चाहन्छौं, उनले भने, हामी आफ्नो जीवनको सुरक्षा नभएसम्म फिर्ता हुँदैनौं । बंगालदेशी प्रहरीले भने आफूहरूलाई रोहिंग्याको विरोधबारे कुनै जानकारी नभएको दाबी गरेका छन् । बंगलादेशी अधिकारीले पहिलो चरणमा सीमाक्षेत्रमा रहेका ६ हजार ५ सय रोहिंग्या फिर्ता गरिने जनाएका छन् । यसअघि बंगलादेशमा शरणार्थी जीवन बिताइरहेका रोहिंग्यालाई म्यान्मार फिर्ता गर्ने समय तालिकाबारे दुई देशबीच सहमति भएको छ । उक्त सहमतिअनुसार, म्यान्मारले हरेक दिन ३ सय रोहिंग्या शरणार्थी फिर्ता लैजान तयार भएको थियो । सम्झौताअनुसार, बंगलादेशमा रहेका करिब ६ लाख ५० हजार रोहिंग्यालाई फिर्ता लगिसक्न करिब १० वर्ष लाग्ने देखिन्छ । दुई देशबीच हरेक ३ महिनामा सम्झौताको पुनरावलोकन गर्ने सहमति भएको थियो । त्यसअुनसार बंगलादेशले दुई वर्षभित्र सबै शरणार्थी म्यान्मार फर्किइसक्ने अपेक्षा राखेको जनाएको छ । उक्त फिर्ती दुवै देश तथा राष्ट्रसंघले स्वेच्छिक भएको बताउँदै आएका छन् । म्यान्मारको राखिने राज्यमा सन् २०१६ को अगस्टदेखि भएका हिंसात्मक घटनाका कारण करिब ६ लाख ५० हजार रोहिंग्या विस्थापित भएका थिए । तर हालैको सम्झौतामा अक्टोबर २०१६ भन्दा अगाडि बंगलादेशमा रहेका करिब २ लाख रोहिंग्याबारे भने केही उल्लेख गरिएको छैन । उनीहरू बंगलादेश र म्यान्मारका सीमाक्षेत्रमा बनाइएका अस्थायी शिविरमा बस्दै आएका छन् ।"
आर्मी र मध्यमाञ्चल फाइनलमा,"हेटौंडा राखेप च्याम्पियनसिपअन्तर्गत राष्ट्रिय महिला तथा पुरुष हकी प्रतियोगिताको महिलातर्फ त्रिभुवन आर्मी र मध्यमाञ्चल फाइनल भिड्ने भएका छन् ।नेपाल हकी संघको आयोजनामा हेटौंडा१० स्थित वन विज्ञान विश्वविद्यालयको मैदानमा शुक्रबार सम्पन्न लिग चरणपछि आर्मी र मध्यमाञ्चलले फाइनल सुरक्षित गरेका हुन् । आर्मीले लिगका चारवटै खेल जितेर शीर्षस्थानमा रहँदै फाइनल तय गर्दा दुई जित र एक बराबरी खेलेको मध्यमाञ्चलले उपविजेता भएर उपाधि भिडन्तमा पुगेको हो ।लिगको अन्तिम खेलमा आर्मीले पश्चिमाञ्चललाई २० गोलले हरायो । आर्मीको जितमा टंकमाया खपाङ्गीले २७ औं र पिंकी सिंजालीले ५३ औं मिनेटमा गोल गरे । मध्यमाञ्चलले सुदूरपश्चिमलाई १० ले हरायो । निकिता बस्नेतले १४ औं मिनेटमा गरेको गोल निर्णायक बन्यो । तेस्रो स्थानमा पश्चिमाञ्चल र सुदूरपश्चिम भिड्ने छन् । महिलातर्फ ५ टोलीले राउन्ड रोबिनमा प्रतिस्पर्धा गरेका थिए ।पुरुषतर्फ तेस्रो स्थानलाई भएको खेलमा पश्चिमाञ्चल विजयी भयो । पश्चिमाञ्चलले पूर्वाञ्चललाई सडनडेथमा पन्छाएको हो । निर्धारित समय गोलरहित बराबरी र टाइब्रेकरमा २२ गोलको बराबरी भएसँगै नतिजाका लागि सडनडेथको सहारा लिइएको थियो । त्यसमा पश्चिमाञ्चलका भानु भट्टराईको गोल निर्णायक साबित भयो । उपाधिका लागि भने आर्मी र सुदूरपश्चिम भिड्ने छन् । दुवै फाइनल शनिबार हुने छ ।तेक्वान्दोकाठमाडौं पुलिस क्लबका सक्षम कार्कीेले १४ औं राष्ट्रिय तेक्वान्दो प्रतियोगिताअन्तर्गत पुरुष ७४ केजीमुनि स्वर्ण पदक जितेका छन् । शुक्रबार उनले फाइनलमा एपीएफका नीरज देउवालाई हराए । पुरुष ६८ केजीमुनिको स्वर्ण आर्मीका ज्ञानेन्द्र हमालले जिते । उनले पुलिसका विक्रान्त डंगोललाई फाइनलमा हराए । ६३ केजीमुनि पुलिसका वीरबहादुर महराले आर्मीका निशान्त श्रेष्ठलाई फाइनलमा हराएर स्वर्ण जिते । महिला ६२ केजीमुनि आर्मीका यानकुमारी चौलागाईंले एपीएफकी अनुमाया तामाङ र ५७ केजीमुनि आर्मीकी ज्ञानी चुनाराले पुलिसकी सुष्मा श्रेष्ठलाई हराएर स्वर्ण जिते । शनिबार ५ स्वर्णलाई प्रतिस्पर्धा हुनेछ ।सफ्ट टेनिसविराटनगर राष्ट्रिय सफ्ट टेनिसको महिला एकलमा डिफेन्डिङ च्याम्पियन मेघा श्रेष्ठले उपाधिका लागि मध्यमाञ्चलकी चन्द्रमाया राईसँग प्रतिस्पर्धा गर्ने भएकी छन् । शुक्रबार विराटनगर जुट मिलस्थित कोर्टमा सम्पन्न सेमिफाइनलमा मध्यमाञ्चलकी मेघाले पश्चिमाञ्चलकी प्रीति बराललाई ४० को सोझो सेटले हरायो । मध्यमाञ्चलकी चन्द्रमायाले आफ्नै क्षेत्रकी एलिजा रञ्जितलाई पनि ४० को सेटले हराएर मेघासँगको फाइनल पक्का गरिन् ।बैजनाथपुरस्थित कोर्टमा पुरुष एकलतर्फ पश्चिमाञ्चलका नवीन मगर, मध्यपश्चिमका राजकुमार थापा र सुदूरपश्चिमका रोमियो शाही विजयी भई क्वाटरफाइनल पुगेका छन् । नवीनले एपीएफका सुमन लामालाई ४१ को सेटले हराए । राजकुमारले मध्यपश्चिमकै गोविन्द नेपाललाई टाइब्रेकरमा ७५ ले र रोमियोले एपीएफका आयुष्मान घलेलाई ४२ को सेटले हराए ।छैटौं राष्ट्रिय तेक्वान्दोधनकुटा छैटौं राष्ट्रिय तेक्वान्दो प्रतियोगिता शुक्रबार हिलेस्थित स्थानीय कभर्डहलमा सुरु भएको छ । राष्ट्रिय तेक्वान्दो संघ नेपालको भएको राखेप च्याम्पिनसिपअन्तर्गतको प्रतियोगितामा १६ इभेन्टमा फाइट तथा १६ इभेन्ट पुम्से समावेश गरिएका छन् । ५४ देखि ८७ केजी तौल समूहभन्दा माथि पुरुष फाइट ८ वटा हुनेछ । ४६ देखि ७३ केजी तौलभन्दा तल र ७३ केजी तौलभन्दा माथि महिला फाइट ८ वटा समावेश छ । आयोजक संघका प्रदेश नं १ संयोजक पिताम्बर पौडेलले तीनदिने प्रतियोगितामा ३४ स्वर्णका लागि १ सय ७० खेलाडी प्रतिस्पर्धी छन् । खो खोरूपन्देही तेस्रो राष्ट्रिय खो खो प्रतियोगिताको पुरुषमा आर्मी र महिलामा मध्यपश्चिमाञ्चल च्याम्पियन भएका छन् । फाइनलमा डिफेन्डिङ च्याम्पियन आर्मीले सुदूरपश्चिमलाई ११७ अंकले हराउँदै उपाधि रक्षा गर्यो । मध्यमाञ्चल मध्यपश्चिमलाई २०१३ ले हराउँदै तेस्रो भयो । महिलातर्फ मध्यपश्चिमले सुदूरपश्चिमलाई १०८ अंकले हरायो । डिफेन्डिङ च्याम्पियन आर्मी तेस्रो भयो । उसले मध्यमाञ्चललाई १३२ ले हरायो । पुरुषमा आर्मीका श्याम बुढाथोकी उत्कृष्ट चेजर तथा सुदूरपश्चिमका सन्तोष बोहरा उत्कृष्ट रनर घोषित भए । महिलामा मध्यपश्चिमकी लक्ष्मी थापा उत्कृष्ट चेजर तथा सुदूरपश्चिमकी पूजा ओज उत्कृष्ट रनर चुनिए ।"
एपीएफ र आर्मी अगाडि,"साबिक विजेता सेमिफाइनलमालेखनाथ (कास) डिफेन्डिङ च्याम्पियन सीएमजी काठमाडौं, आयोजक बगर भाइखलक ए, जोरपाटी काठमाडौं र स्थानीय दीप युनाइटेड पोखराको बगरमा जारी सातांै रञ्जित स्मृति एटए साइड भेट्रान फुटबलको सेमिफाइनल पुगेका छन् । सीएमजी र जोरपाटी टिममा अधिकांश पूर्व राष्ट्रिय खेलाडी छन् । सीएमजीले कोलकाता भेट्रानलाई टाइब्रेकरमा ३२ ले हरायो । सीएमजीका कप्तान उपेन्द्रमान सिंह म्यान अफ द म्याच भए । आयोजक बगर भाइखलकले बुटवल भेट्रान्सलाई २० ले हरायो । जोरपाटीले चितवनमाथि टाइब्रेकरमा ३१ को जित पायो । दीप युनाइटेडले फोर्टी फाउन्डेशन काठमाडौंलाई १० ले हरायो । दीपबाट पूर्व राष्ट्रिय खेलाडी बसन्त गुरुङले गोल गरे ।"
पुरस्कारको होड र इटहरी गोल्डकप,थ्रीस्टारविरुद्ध एपीएफगोल्डकपको उद्घाटन राष्ट्रपति विद्यादेवी भण्डारीले गर्ने कार्यक्रम तय गरिएको छ । पहिलो दिन ललितपुरको थ्रीस्टार र एपीएफबीच प्रतिस्पर्धा हुँदै छ ।एएफसी कपको प्लेअफमा एन्फाले टिम दर्ता नगरेपछि खेल्ने अवसर नपाएकोमा क्षतिपूर्ति माग्दै फुटबल गतिविधिबाट अलग रहेको थ्रीस्टार धनगढीमा सम्पन्न सुदूरपश्चिम खप्तड गोल्डकपबाट मैदानमा फर्किएको थियो । तर उसको पुनरागमनको यात्रा दोस्रो चरणमा रोकिएको थियो । धनगढीमा एपीएफ भने फाइनलमा आर्मीसँग टाइब्रेकरमा हारेको थियो । त्यसैले स्टार खेलाडीले भरिएको थ्रीस्टार र एपीएफबीचको खेल रोमाञ्चक हुने अपेक्षा गरिएको छ ।
कप्तान पारस सम्मानित,"काठमाडौं (कास) नेपाली राष्ट्रिय क्रिकेट टोलीका कप्तान पारस खड्का शुक्रबार प्रथम मदन भण्डारी क्रिकेट सम्मान बाट सम्मानित भएका छन् । कीर्तिपुरस्थित त्रिवि मैदानमा मदन भण्डारी स्पोर्ट्स एकेडेमीको क्रिकेट विभागद्वारा आयोजित प्रथम क्रिकेट महोत्सवमा पारस राष्ट्रपति विद्यादेवी भण्डारीबाट सम्मानित भए । कप्तान पारस २५ हजार रुपैयाँसहित सम्मानित भए । नेपाली क्रिकेटमा विशेष योगदान दिने व्यक्तित्वलाई प्रदान गरिने यस सम्मान वार्षिक रूपमा दिइने एकेडेमीका अध्यक्ष विनोद श्रेष्ठले जानकारी गराए । दुईदिने क्रिकेट महोत्सवमा क्रिकेटसम्बन्धी विभिन्न कार्यक्रम आयोजना गरिएको छ । राष्ट्रपतिबाट उद्घाटित महोत्सवको पहिलो दिन राजनीतिक व्यक्तित्व, कलाकार, पत्रकार, पूर्व राष्ट्रिय एवं वर्तमान राष्ट्रिय खेलाडीसम्मिलित टोलीले मैत्री खेल खेले । यसबाहेक नेपाली क्रिकेटको ऐतिहासिक तस्बिरसहित फोटो प्रदर्शनी, क्रिकेट एकेडेमीलगायत खेल पोसाक खरिद गर्ने विभिन्न स्टलहरू राखिएको थियो ।"
साहु साम्यवादी का भीडमा,"करिब तीन घण्टा कुराकानी गरेपछि सहकर्मी कृष्ण आचार्य र कबिन अधिकारीतिर हेर्दै सोनामले भने, साथी, जिन्दगी रमाइलोसँग बिताउनुपर्छ । धेरै हाँस्नुपर्छ, थोरै रुनुपर्छ । अरूलाई हानि गर्नुहुँदैन । यति भनिसकेपछि उनले किचनतिर हामीलाई तानेर लगे । आफैं पकाएर चिया खाने हो । फेरि जिन्दगी सुन्दर बनाउने गफ गर्ने हो । चिया खाइसकेपछि उनी आफैं गेटसम्म बिदा गर्न आए । साथी, रमाइलो गरौं, असमानता मेटाउने प्रयास गरौं ।"
किन काम्छ अमारो ?,"म निराश भएर त्यो ग्यास च्याम्बरमा फर्किन बाध्य छु । यस्सो हेर्दा, त्यो ग्यास च्याम्बर सात सितारा होटलभन्दा भव्य लागे पनि भित्र बस्नेहरू कसरी निस्सासिएर मर्ने गर्छन्, त्यसको हेक्का राख्ने दु:ख कसैले किन गथ्र्यो ? मैले उम्किएर आमाको काखमा चिर विश्रान्ति खोजें, तर मेरी आफ्नै आमाले मलाई फेरि त्यसै ग्यास च्याम्बरमा हुल्दै छिन्, मेरो करुण चीत्कार सुनेर पनि नसुनेझैं गरेर ! अब म मुक्ति खोज्न कहाँ जाउँ ?यसै मुक्तिको खोजीमा त मैले माइत भनिने वैकुण्ठमा पाइला टेक्ने दुस्साहस गरेकी थिएँ । एक्कासि किन आइपुगिस् ? भन्ने आमाको धारिलो प्रश्नको जवाफमा जब मैले अब म यहीं बस्छु, त्यो नर्कमा फर्किन्नँ ! भनेर जवाफ दिएकी थिएँ, आमाले ट्वाल्ल परेर एक छिन तलदेखि माथिसम्म नियालिराख्नुभयो, विस्मय र विक्षोभमा । मैले आफ्नो सानो हरियो झोला र सातवर्षे कलिलो छोरो त्यही बिसाएँ । मेरा लागि खाटपलङको त कुरै छैन, कुनै कोठा खाली थिएन । छोरा अतुल्य र मलाई बूढा बाबुआमाकै ओछ्यानमा अटेसमटेस गरी सुत्ने ठाउँसम्म दिइयो आमाको मायाले । राति सुत्ने बेलामा बुबाले बुझाउन खोज्नुभयो, छोरी तैंले धेरै नजाती गरिस् । यसरी घर छाडेर हिँड्नु कुलघरानकी छोरीको लच्छिन होइन । जवाफमा म हुँक्कहुँक्क गरी रुन थालें । मेरो छोरो अतुल्य मेरो जिउमा झन् लप्रक्क भिजेको मजेत्रोझैं ल्याप्प टाँसियो । आमाले पनि भन्नुभयो, दुईदुईवटा लोग्ने गरिस्, अझ कतिवटा गर्छेस् ? जुन दिनदेखि एउटा लोग्ने छोडेर अर्को गरिस्, तेरा दाजुभाउजूहरू तँलाई फुटेका आँखा देख्न सक्तैनन् । यहाँ दु:ख पाउँछेस् । फर्किएर जा ।  दुईदुईवटा लोग्ने पदावली सुन्दा मलाई छातीमा दुईदुई सय घन बज्रिएको असह्य पीडा भयो । बुवा घुर्दै हुनुहुन्छ र आमा निदाएको जस्तो गरी कोल्टोपछि कोल्टो फेर्दै हुनुहुन्छ । दुईदुइटा विवाह भन्ने पदावलीले म अहिलेसम्म रन्थनिएकी छु । म अनुभव गर्दै छु, ग्यास च्याम्बर कतै बाहिर होइन रहेछ, मेरो छातीभित्रै छ क्यार । म फेरि निस्सासिन थाल्छु । आँखाबाट आँसुको छद्म रूप लिएर आगो र धूवाँका मुस्ला निस्किन्छन् क्यार । ती मुस्लाबाट चित्रहरू बन्छन्, प्रेतजस्ता भयावह चित्रहरू र मलाई तर्साउँछन् । नौमती बाजा झ्याइँझ्याइँ बजाएर, बडो शाही ठाँटले बिहा भएको चित्र यज्ञमण्डपमा मसँगै वैदिक विधिहरू सम्पादन गरिराख्ने एउटा पुड्को युवकको चित्र पहिलो मिलनमा त्यो लोग्ने नामधारी पुड्को युवकले रातभरि शिवपुराणका कथाहरू बलजफ्ती निद्रा भंग गरी सुनाएको र मिर्मिरे हुन लाग्दा हाँस्तै आफ्नो रातो लंगोटी देखाएर, म लंगोटको पक्का हुँ भनेर कोठाबाट फुत्त निस्केको र छेउको कुनै कोठामा बमबमबम ब्रुम् गरेको र त्यो सुन्दा किन हो किन वर्षौंदेखि साँचिएका मेरा सपनै सपनाका अनन्त इन्द्रेणीहरू आँखाबाट बलिन्द्र धारा आँसु भएर एकान्त कोठाको एक्लो पलङमाथि अविरल बर्सिरहेको चित्र सपनाका चिताबाट उठ्ने धूवाँका मुस्लाबाट बन्ने यी चित्रहरूले मलाई आज पनि सुत्न दिने छैनन् । आखिर त्यस बमभोले पति र उसको घरसित यति असह्य घृणा किन भयो मलाई ? म एकपटक फेरि कुनै अल्झिएको धागो सुल्झाउने व्यसनजस्तो चेष्टामा झन् अल्झिँदै जान्छु, जानीजानी । के त्यस पतिसित कुनै नवयौवना पत्नी जीवन निर्वाह गर्न सक्छ, जो लंगोटको पक्का होस् ? स्त्रीमा रुचि जसले सकीनसकी मार्नै खोजेको होस् ? उसले संकेत पनि गरेकी थिई त्यो मूढलाई, उपवास बस्न सकिन्छ, भोकभोकै मर्न सकिन्न । अनि, केही सीप नलागी चाहिएको बेला सर्वाङ्ग निर्वस्त्र भएर मैले आफ्नो नारीत्वको अर्थ छाम्थे, खोस्थे सम्पूर्ण नारीसम्मान, लज्जाभूषण र स्वाभिमानको बलि दिएर । एउटा नागाबाबाको प्रभावमा आएर त्यो स्वाँठले दुवै हातमा एकएकवटा डमरु लिएर डिमडिमडिमडिम बजाउँदै, बमबम ब्रुम कराउँदै दिनहुँ एक घण्टा आँगनदेखि करेसाबारी, बार्दली, कोठा चोकसम्म ओहोरदोहोर गरी उफ्रिँदै ताण्डव गर्दथ्यो र त्यस बेलामा उसको लंगोटीतिर हेरिरहन्थें, कुनै रहस्य पत्ता लगाउने दृष्टिले । मैले त्यसै बेला आमासित भनेकी पनि थिएँ, आमा अढाई किलोको हाइड्रोसिल लिएर त्यो हिजडा जब मसित सुत्न आउँछ, मलाई छाद आउलाजस्तो हुन्छ । झन् नागाबाबाको संगतमा गाँजा तानेर आउँछ र मभन्दा दुई हात पर गएर भुक्लुक्क लड्छ, फेरि एकाबिहानै उठेर डमरु कमन्डलु लिएर नागाबाबाको सेवामा हिँडिहाल्छ । तर आमाले घरको इज्जत, शास्त्रपुराणमा वर्णित पापपुण्यका कुरा सम्झाएर मेरो मुखमा बुजो कोच्नुभयो । मेरो नारीत्वमा कुनै खोट नभए पनि दुई वर्षसम्म कुनै सन्तान नपाउँदा जब उल्टै मलाई धामीझाँक्रीकहाँ घिसारिन थालियो र उनीहरूमध्ये धेरैले मेरो तातो मासुमा ठुङ्ने प्रयास गरे, मैले परिस्थितिसित सम्झौता पनि गरें र घिन लाग्दालाग्दै उनको पौरुषकेन्द्र उत्थित गर्न सफल पनि भएँ ।यति मात्र सोचेकी थिएँ, आमा एकपटक ओछ्यानमा चल्मलाउनुभयो । छोरो अतुल्यले मेरो पेट छाम्यो । यो उसको बानी हो । आमा एकपटक कन्नुभयो र उठेर बस्नुभयो, सुत्या छैनस् ? दुई बज्यो होला, सुत्, बिरामी हुन्छेस् । मैले भनें, आमा, मेरो पहिलो विवाहमा हजुरहरूले मात्र घर र पद हेरिसियो । मैले के पाएँ, डेढबित्ते सनकी र पुड्को लोग्ने, जसको गोजी रित्तो र लंगोट प्यारो थियो ! भनिएको थियो, केटाले क्याम्पसमा पढाउँछ रे, तर पछि भेद खुल्यो, प्राइभेट क्याम्पसमा ज्यालादारीमा पढाउँदो रहेछ । सातामा एकदुई कक्षा पाउँथ्यो, कहिलेकाहीं एकदुई हजार कमाउँथ्यो । उसको पैसाले एक थान लिपिस्टिकसम्म किन्ने रहर रहरै भयो । सँगसँगै कतै घुम्न जाने, होटलमा चियाकफी मात्र पनि खाने धोको मेटिएन । दिनभरि नागाबाबाको संगत ! गाँजा र भाङमा रमाइरहने । उनीहरूकै संगतमा कमन्डलु र डमरु बोकेर मन्दिरैमन्दिर र तीर्थैतीर्थ घुम्ने व्यसन । अब पुर्पुरोको लेख के थाहा पाउनु ? आमाले भन्नुभयो, ससुरा कुनै बेला सिंहदरबारमा सचिव थिए, भन्थे । सधैं हाँसिरहने । हँसमुख बाजे भनेर नचिन्ने थोरै होलान् । हो आमा, हाँस्थे । यसरी हाँस्थे कि हाँस्ताखेरी भुँडी मात्रै होइन, सिंगो अथुलाएको शरीर करेन्ट लागेजस्तो छिटोछिटो तलमाथि हल्लिन्थ्यो । चौबीसै घण्टा मान्छेले घेरिएर बस्थे । सासू उल्टो । कम्मर र घुँडाको दुखाइले हिँडडुल गर्न नसक्ने । तर, जस्तोसुकै जाडोमा पनि नुहाउन नछोड्ने । दिनमा दसपटक हातगोडा धुनुपर्ने । सिन्का लिएर नङभित्रको एकएक कण मयल झिकिरहन्थिन् दिनभरि । ठूली भक्तिनी ! एउटा व्रत पनि नछोड्ने । उसैको प्रभाव त छोरामा पनि थियो होला नि ! छोरो ठूलो मातृभक्त थियो । आमालाई घाममा लगेर गुन्द्रीमा सुताउँथ्यो र सस्र्युंको तेलले तिघ्रातिघ्रासम्म फरिया उचालेर मालिस गरिरहन्थ्यो । मेरो कुनै फिक्री थिएन । नागाबाबाको कुटीबाट घर फर्किंदा आमा कि आमा, ओठैमा झुन्डिएको । एउटा जेठान थिए । उनका दुवै किड्नी फेल । डाक्टरले जवाफ दिइसकेको । उनले जोरजोरले सास फेर्दा आरनमा खलाँतीबाट निस्किनेजस्तो अनौठो आवाज निस्किन्थ्यो । सबै उनको मृत्युको प्रतीक्षामा थिए । मेरो फाटेको चोलीमा कसैको ध्यान थिएन, तर बिहानदेखि मध्यरातसम्म मैले सबैको खटनमा बस्नुपथ्र्यो, सबैको सेवास्याहार गर्नुपथ्र्यो । त्यसै बेलामा म गर्भवती भएँ । छोरी पाउने बेला सात दिनदेखि प्राणान्तक वेदना खपिरहेकी थिएँ । सुँडिनीले अस्पताल लैजानुपर्छ, पानी सुकिसक्यो, भनी । तर मेरा ससुरा सासूले भन्थे, खोइ, बमभोलेले यति दिनसम्म कमाएर दिएको पैसा । लौ, झिक्, अहिले अस्पताल लैजान्छौं । हामीसित पैसा छैन । तर, बमभोले त्यसबेला कुनै मन्दिरमा गाँजा तानिरहेका थिए होलान् । म पानीबाट झिकेको माछाझैं तड्पिरहें । आखिर ईश्वरकै दया जाग्यो । सालनालसहित छोरीको जन्म भयो । घरमा त्यसबेला सुँडिनी पनि थिइन् । आधा घण्टाजति मेरी बच्ची चिसो भुइँमा छटपटाई । कसैले काखमा उठाएर स्याहाथ्र्यो भने त्यो बाँच्थी होली, तर कसैले माया नगर्दा त्यो ढुंगाजस्ता मुटु भएकाहरूको घर छोडेर संसारबाटै बिदा लिई, आधा घण्टाभित्रै । यो सबै मैले मेरै आँखाले देख्नुपर्यो ।  आमा, त्यस रात मेरो मुटु नै फुट्लाजस्तो भयो । त्यो परिवारप्रतिको मेरो घृणा चरम चुलीमा पुग्यो र मैले आत्महत्या गर्ने विचार गरे । यति बोलिसकेपछि मैले रोक्तारोक्तै भक्कानो छुट्यो । म ह्वाँह्वाँ गरी रुन थालें । बुबा पनि ब्युँझनुभयो र अतालिएर के भो ? के भो ?? भनेर सोध्न थाल्नुभयो । आमाले सबै कुरा सुनाउनुभयो । तर अहिले यो केटोमा के भयो ? बुबाले अलि साह्रो स्वरमा सोध्नुभयो । जेठी भाउजूले ढोकापारि ढुकेर कान थाप्नुभएको रहेछ, प्वाक्क बोल्नुभयो, के भयो होला, यसबाट पनि धित मरेन होला । यति भनेर उहाँ फटाफट आफ्नो कोठातिर हिँडेको दम्को सुने । कसैले मेरो मन बुझेको नपाउँदा झन् ठूलो स्वरमा रुन थालें । हेर छोरी, म यो शिव परिवारमा बस्तिनँ भनेर तैँले नै भन्या होइनस् ? अनि तैंले नै जिद्दी गरेर मैले तँलाई त्यो वकिलकहाँ पारपाचुकेको मुद्दा हाल्न भनेर लगेको होइन ? भरे त्यसैलाई पोइ बनाइनौं ?बुबा, मलाई के थाहा ? यो घर त्यो घरभन्दा पनि यन्त्रणादायक हुन्छ भनेर ? छोरी जात भए पनि सम्मान र स्वाभिमानपूर्वक बाँच्नुपर्छ भनेर हजुरहरूले नै सिकाइसिएन, हजुर ?हो, त्यसैले तँलाई एमएसम्म पढाएको । तर यहाँ तँलाई कहाँ स्वाभिमानमा चोट पर्यो ?बुबा, हजुरले कसरी बुझिसिन्न ? मैले थाहा पाएँ, यसकी पहिली स्वास्नी किन छोडेर गइहोली ?किन ? यो स्वर आमाको थियो ।पहिलो केटो लंगौटीको पक्का थियो, यो केटो लंगौटी खोलेरै हिँड्छ ? यो भनेको को नि ? आमाले नै सोध्नुभयो । आमा, मलाई बुबाले वकिलकहाँ पारपाचुकेबारे सल्लाह लिन र मुद्दा हाल्न लिएर जानुहुन्थ्यो । दुईचार दिन बुबाले लिएर जानुभयो र पछि भ्याउनुभएन । वकिल तोयाराजले मलाई बेलाबेला फोन गरेर बोलाइरहन्थ्यो । एक्लै जानुपथ्र्यो । एक दिन मेरोबारेमा कुरा गर्दागर्दै रुन थाल्यो बाहुन भएर पनि सुनुवार केटीसित बिहा गरेको, केटी अर्कै केटो लिएर भागेकी, अहिले बूढाबूढी आमाबाबु र स्वयं आफूलाई पनि बेलामा भात पकाइदिने मान्छे नभएर दु:ख पाएको आदि बेलिविस्तार लाएर मेरो काखैमा घोप्टिएर ह्वाँह्वाँ रुन थाल्यो । मेरो माया उर्लेर आयो । उसले मलाई प्रभावित गर्न त्यो सुनुवार्नी केटीले छाडेर गएको हीरा र सुनैसुनका गहनाको बाकस पनि देखायो । वकालत गरेर महिनाको दुई लाख कमाएर पनि सुख नपाएको बयान सुन्दा मेरो मनमा टीठ मात्र नपलाई श्रद्धा जागेको थियो । झन् उसले पारपाचुकेपछि आफूसित बिहा गर्ने प्रस्ताव दिंदा त त्यो भगवानै लाग्यो । पारपाचुके पनि भयो, विवाह पनि भयो, तर त्यस भगवान्को सैतान रूप बिस्तारै खुल्दै गयो । पछि थाहा पाएँ, मेरो यो लोग्ने गुन्डो रहेछ, । जँडयाहा र जुवाडे रहेछ । वादी र प्रतिवादी दुवैको पक्षमा कागज लेख्छ, किर्ते कागज गर्छ, क्लाइन्टहरूसित क्रूरतापूर्वक पैसा ठग्छ र सबै पैसा लिएर बारडान्स, डिस्कोमा, वेश्यावृत्तिमा उडाउँछ । यो सबै सहन नसकी र भविष्य असुरक्षित देखी मैले जागिर खाएँ, उसको इच्छाविरुद्ध । अब म बिहानै अफिस जान्छु, बाबु अतुल्यलाई तयार गरी स्कुल पठाउँछु । घरमा भात पकाएर उसको बाबुआमालाई खान दिने मान्छे हुँदैन । अब मेरो संकट हेर्नुस् । बेलामा खान नपाएर उसका बाबुआमाले दिनहुँ मलाई सराप्छन् र जागिर छोड्न कर गर्छन् । बारबाट धोकेर लर्बरिँदै आएको बेला यसै मुद्दामा मेरो लोग्नेले मलाई जगल्ट्याईजगल्ट्याई, लछारपछार गरी लगभग प्रत्येक रात कुट्छ । अब म जागिर छोडूँ भने लोग्नेले म र मेरो छोरोलाई सुरक्षित भविष्य दिन्छ भन्ने भरोसा छैन । दिनुहँ कुटाइ पनि खान सक्तिनँ । मुद्दा हालेर पारपाचुके गरूँ भने समाजले हजुरहरूले जस्तै मेरै चरित्रमा दोष लाउँछन् र भन्छन्, पहिलो लोग्नेलाई छोडी, दोस्रोलाई छोडी, यो नै उखरमाइली रहिछ, अनि के टिक्थी कुनै एउटासँग ? म छँदाछँदै मेरो लोग्नेले यसरी छाडा भएर वेश्यावृत्तिमा सल्किँदा मेरो अहंमा चोट पर्छ आखिर ममा केको कमी छ ? रूप छ, शिक्षा छ, जागिर छ, माया छ । ठाउँमा परेकी भए, मलाई पाएर मेरो लोग्नेले ममाथि कति गर्व गथ्र्यो बुबा ! यति भनेर म फेरि रुन थालें । रुँदारुँदा कहिले झकाएँ, थाहा भएन । झ्यालबाट घरमा घाम छिरेपछि आँखा खुल्यो । यस्सो छामें, अतुल्य ओछ्यानमा थिएन । बाहिर निस्किएपछि, बार्दलीमा बसेको देखें बुबाआमाको छेउमा । आँगन भतिजभतिजीहरू, दाजुभाउजूहरूको कल्याङमल्याङले जीवन्त थियो । दाजुभाउजू र बच्चाहरू चियाबिस्कुट खाँदै थिए । बच्चाहरू स्कुल जाने, दाजु अफिस जाने, जेठी भाउजू खाना तयार पर्ने र कान्छी भाउजू पनि वृद्धवृद्धासुरक्षा, बालअधिकार तथा महिला सशक्तीकरणका लागि समर्पित संस्था आश्रय जाने तरखरमा हुनुहुन्थ्यो । तर मैले देखें, मेरा बृद्ध बुबाआमालाई चियासम्मका लागि कसैले सोधेको थिएन । मलाई र अतुल्यलाई देखेर पनि सबैले नदेखेझैं गरे । आफ्नो अपमानभन्दा पनि बाबुआमाको उपेक्षा देखेर मन रोयो । मेरो माइतमा खाने बेलामा सबै बच्चालाई दूध दिइयो, त्यही बसेको अतुल्यले अरूको बटुकातिर टुलुटुलु मात्र हेरिराख्यो । मलाई लाग्न थाल्यो, म माइत र घर दुवै ठाउँमा शरणार्थी हुँ, मेरो घर छैन । चार दिनदेखि लालबन्दी अफिसमा गएकी थिइनँ, आज पनि जान मन लागेन । बेलुकी स्कुलबाट फर्किएपछि सबै बच्चा आँप खाँदै थिए । अहिले फेरि अतुल्यले जेठो दाजुको छोरो चन्दुले आँप खाएको हेरी मात्र राख्यो । चन्दु झन् आँप देखाईदेखाई उसलाई जिस्काउँथ्यो, खान्छस् ले कुकुर, चोयचोय !  मलाई अबोध अतुल्यको याचनादृष्टिमा माया लाग्यो । तीन दिनदेखि उसको लुगा फेर्न सकिएको थिएन । कमेजको सिलाइ उध्रिएको, दुइटा टाँक नभएको भए पनि मैले वास्ता नगरेकोमा ग्लानि भयो । भोलिपल्ट पनि अतुल्यलाई त्यहाँ छोडेर लालबन्दी जान मन लागेन तर जागिर पनि छोड्ने अवस्था थिएन । आखिर, यसै जागिरको कुरामा घरमा यत्रो संग्राम मच्चिएको थियो । जानैपर्यो । छ बजेतिर सखुवाबजार, माइत फर्किएँ । घरको अगाडि अमारोको रूखमुनि जुन दृश्य देखें, मुटुमा पहिरो गयो । अबोध अतुल्यलाई धूलोको रासमा पछारेर मेरा भतिजाहरू उसलाई कुट्तै थिए । उनीहरूले जिउभरि उसलाई कोपरेका थिए । मलाई देख्नासाथ सबै भागे । बाबुलाई लिएर आँगनमा फर्किएँ । उसलाई किन यसरी कुटियो भन्ने कुराको खोतलखातल गर्दा जे सुनें, त्यसबाट मर्माहत भएँ । सातवर्षे अतुल्यको अपराध आफ्नो मामाको पलङमाथि बस्नु थियो । चन्दुले पलङबाट ओर्लिने हुकुम दियो । अतुल्यले म ओर्लिन्नँ, यो मेरो मामाको पलङ हो भन्यो । चन्दुले लात्ती हान्यो । जेठीले छोड्द्यौ चन्दु, यो आमाजस्तै थेत्तरो हो भन्नुभयो । अतुल्य रुन थाल्यो, मेरी आमा राम्री हुनुहुन्छ तपाईंहरू नराम्रो मात्र के भनेको थियो, चन्दुले आफ्नी आमाकै अगाडि उसलाई भकुर्न थाल्यो । त्यसबेलासम्म कान्छी भाउजूका छोरा महेश, विक्रम जेठीकी छोरी अंकिता र रोमिला पनि त्यहाँ पुगे । सबैले अतुल्यलाई धपाएर आँगनबाहिर पठाइदिएका थिए । अतुल्य अमारोको रूखमुनि आएर उभियो र आमा गएको बाटोतिर हेर्न थाल्यो, आमा आउने प्रतीक्षामा । त्यसबेला महेश र विक्रम त्यहाँ आए । विक्रमले आफ्नो रातो पेन्सिल कटर अतुल्यको हातमा देख्यो, ए चोर, मेरो कटर किन चोरिस् ? भनेर एक थप्पड गालामा हान्यो । अतुल्यले म चोर होइन, तिमी चोर हौ, मैले कटर फालेको यहीं पाएँ र टिपें । मात्र के भनेको थियो, सबैले मिलेर उसलाई मरणान्तक पारी कुटेका थिए । बुवाआमालाई हेर्ने कोही थिएन । घरमा सबै जागिरे थिए, सबैको आफ्नो संसार थियो । बूढाबूढीले खाएकोनखाएकोमा कसैलाई मतलब थिएन । आफैंलाई घिसार्दै बूढी आमा भान्सामा जानुहुन्थ्यो र बचेखुचेकोबाट बुबालाई खान ल्याइदिनुहुन्थ्यो । केही बाँकी नरहेको रात दुवै जना भोकभोकै सुत्नुहुन्थ्यो । बुबाले मलाई ठीक भन्नुभएको थियो, छोरी, तँ यहाँ सात दिन बस्न सक्तैनस् । माइत भनेको बाबुआमाको कमाइ र जाँगर भएसम्म हो । हिजो छैटौं दिन थियो । हामीमाथि धेरै ठूलो आरोप लगाइयो । भनूँ, हामीलाई भगाउन षडयन्त्र गर्नुभयो मेरै दाजुभाउजूहरूले । आज बिहान उठ्ता केही लत्ताकपडा आँगनदेखि अमारोको रूखभन्दा परसम्म छरिएको देखें । अत्तालिएर दाजुभाउजूलाई उठाएँ । सबै जर्याकजुरुक्क उठे । एकै छिनमा कान्छी भाउजू छाती ठटाईठटाई, कोकोहलो मच्चाएर रुन थाल्नुभयो । उहाँको बाकसको ताल्चा फोरिएको थियो र त्यसमा रहेको दुई लाख रुपैयाँ बेपत्ता थियो अरे । सबैले शंका मैमाथि गरे । मैले छोरो मर्ने किरिया खाएँ, कसैले पत्याएन । बुबाआमाले मेरो पक्षमा बोल्दा दुवै दाजु पड्किनुभयो, छोरी बहुत प्यारी छे भने गएर छोरीसितै बस्नुहोस् । हामी पाल्न सक्तैनौं । बूढाबूढीले अफ्नै छोराबाट यस्तो उत्तरको आशा गर्नुभएको थिएन । हामी तीन जनै प्रस्तरमूर्तिझैं स्तब्ध थियौं । अब कहाँ जाने ? भन्थे, चेली जातका लोग्नेको घर र बाबुको घर गरी दुइटा घर हुन्छन् अरे, तर उसको धरै हुँदा रहेनछ भन्ने अनुभवले मेरो मुटु छियाछिया भयो । अमारोको रूखमुनि रुँदै अब कहाँ जाने भनेर सोच्दै थिएँ, लालबन्दीबाट फोन आयो, सुनीलाजी, हिजो सञ्चालक समितिको बैठक भएको थियो, आश्रय को आर्थिक अवस्था अनुकूल नभएर केही कर्मचारीहरूका पजनी गर्नुपरेको छ । दुर्भाग्यवश त्यो सूचीमा तपाईं पनि पर्नुभएको छ । अहिलेसम्मको हिसाबकिताब गर्न आउनुहोला । मलाई आँसुले पछ्यौरा भिजाउँदै गरेको आमाले देखिहाल्नुभयो र उहाँको मायाको छाल उर्लेर आयो । मेरो छेउमा आई आफ्नो आँचलले मेरो आँसु पुछ्न थाल्नुभयो । मलाई भावावेशमा आफ्नो काखमा सुताउनुभयो र भन्नुभयो, छोरी घर फर्किएर जा, अब त्यही तेरो घर हो ।मैले आमाको काखमा सुत्दासुत्दै अमारोको रूखतिर हेरें र कराएर सोधें, मेरो घर खोई ? त्यो रूख मेरो प्रश्नले थर्र काम्यो !"
हराएका कुराहरु,(नेरूदाको वी ह्याभ लस्ट इभन कविताको यो अनुवाद मल्लिका शाक्यले गरेकी हुन्)
इनोभेसन २०,"संसारका विभिन्न कुना चहारिरहँदा प्राध्यापक श्रीराम रामाकृष्ण एउटा प्रश्न बारम्बार सामना गरिराखेका हुन्छन्, विश्वमा अब कस्तो प्रविधि हावी हुनेछ ? मटेरियल साइन्स मा विश्वभर सबैभन्दा बढी उद्धृत गरिनेमध्येका एक नेसनल युनिभर्सिटी अफ सिंगापुरको नानोफाइबर तथा नानोटेक्नोलोजी केन्द्रका निर्देशक उनी धेरैजसो ठट्टामै भनिदिन्छन्, धेरै अघिको भन्न नसके तापनि कम्तीमा ५० वर्षपछिको कुरा भने म आरामले भन्न सक्छु । किनकि त्यसबेला सायद म मरिसकेको हुनेछु ।उनको ठट्टै सही, धेरैले रामाकृष्णलाई हल्का रूपमा लिंदैनन् । उनले अध्ययन गरिराखेको क्षेत्र नानो टेक्नोलोजीबारेका कुरा धेरै वर्ष ठट्टाकै रूपमा थियो । अहिले चिकित्सा क्षेत्रलाई मात्रै हेर्ने हो भने पनि नगन्य रगतको नमुनाबाट सबथोक थाहा हुन्छ, त्यसमै उपचार हुन्छ । एउटा सामान्य कागजको मोटाइभन्दा हजार गुणा सानो एकाइका कुरा पनि मानिसको जीवनमरणसँगै जोडिनेजस्तो महत्त्वपूर्ण अर्थ राख्दो रहेछ भन्ने कुरा कल्पनासम्म गरिएको थिएन । अहिले नानो टेक्नोलोजी केमा मात्र छैन π चाहे महँगा कस्मेटिक हुन् वा आरामदायी मानिने आँखाका लेन्स, पानी शुद्धीकरण प्रविधिदेखि सुरक्षाका उपकरणसम्म, खाद्य सुरक्षादेखि वातावरणमैत्री घरसम्म नानो टेक्नोलोजी जोडिएकै हुन्छ । कतिसम्म भएको छ जनावरप्रेमी तर मासुका पारखीका लागि रुचाइने स्वाद र प्रोटिनको मात्रा मिलाएर जनावरको हत्या नगरीकनै कृत्रिम रूपबाटै मासु तयार भइसकेको छ । वल्र्ड इनोभेसन फोरम २०१८ को नेपाल संस्करणका रूपमा गरिएको स्विसनेपाल टेक्नोलोजी ट्रान्सफर वर्कसपका लागि हालै काठमाडौं आएका रामाकृष्ण भन्दै थिए, तर संसार यति रफ्तारमा अगाडि बढिराखेको छ कि अहिले हामीले जसको कुरा सबैभन्दा बढी गरिराखेका छौं, आगामी दशकमा त्यो हराइसकेको हुन सक्छ र अर्को झन् विशिष्ट उपलब्धि र सपना हामीमाझ हुनेछ ।आफ्नो समयको विशिष्ट उपलब्धि मानिएको स्टिम इन्जिन अहिले पनि छ तर हामीमाझ त्यसको कुरा खासै हुँदैन । आउँदा वर्षमा नानो टेक्नोलोजी, कृत्रिम बौद्धिकता (एआई), डिजिटल प्रविधिको भूमिका नि:सन्देह ठूलो हुनेछ । धेरै कुरा चाहिनेभन्दा बढी बुझिएको पनि छ, उनी भन्छन्, एआई भनिएका सबैथोक एआई होइनन्, थुप्रै कुराहरू अझै सामान्य प्राविधिक हिसाबकिताब हुन् । सत्य के हो भने, औसत मानिसहरूले भन्दा मेसिनहरूले थुप्रै कुरा छिटो र दुरुस्तै गर्न सक्छन् । एउटा मानिसको दिमागमा परिवार, भावना र दैनिक जीवनका अन्य थुप्रै कुराहरू खेलिराखेका हुन्छन् । मेसिनले गर्ने काम उसको पूर्ण क्षमताको काम हुन्छ भने मानिसका लागि थुप्रैमध्ये एउटा मात्र । त्यसैले कामको गुणस्तर र उत्पादकत्वका दृष्टिले मेसिनहरूले औसत मानिसको क्षमतालाई उछिनिसकेका छन् । विज्ञानको क्षेत्र नै अहिले पहिलेजसरी चलिराखेको छैन । मैले रिसर्च सुरु गर्दा नयाँ ज्ञान पत्ता लगाउने कुरा थियो, तर अहिले धेरैजसो देशहरू प्रविधि हस्तान्तरणको युगमा छन्, होटल याक एन्ड यतीको बगैंचामा उनी भन्दै थिए, अहिले आधारभूत अध्ययनभन्दा पनि नयाँ कम्पनी खोलेर वा चालु व्यवसायहरूका लागि लगानी बढाएर काम हुन्छ । उनीजस्ता वैज्ञानिकले यद्यपि के कुरा बिर्सेका छैनन् भने आधारभूत अध्ययन र प्रविधिमा हुने लगानीजस्ता दुवै पक्षको सम्मिश्रणले नै ठूलो अन्वेषणका लागि बाटो बनाउँछ । तर त्यसका लागि पैसा जुटाउनै भए तापनि कम्पनीहरूको साथ चाहिन्छ । राज्यसँग तुलना गर्दा प्रोडक्ट डेभलपमेन्टमा दुई तिहाइभन्दा बढी लगानी त कम्पनीहरूले नै गरिराखेका हुन्छन् । उत्कृष्ट प्रोडक्ट मात्र बजारमा रहने र कमजोर हराउने बजारको नियममा राज्यहरू कम्पनी जसरी जोखिम मोल्ने आँट गर्दैनन् । अहिलेका टेक कम्पनीहरू यति द्रुत गतिमा अगाडि बढिराखेका छन्, आधा दशकमै उनीहरूले आफ्नो सम्पत्ति तीन गुणासम्म बढाइराखेका छन् ।चालु विश्वमा कृत्रिम बौद्धिकता हट केक को रूपमा छ । यस क्षेत्रमा उत्पादनहरू विकास गर्न जुन रफ्तारले काम भइराखेका छन्, त्यसलाई हेर्दा धेरै विश्वविद्यालयहरूसँग उच्चस्तरको आर्थिक स्रोत छैन । ठूला टेक कम्पनीहरूले अहिले ती सबै विलक्षण प्रतिभाहरूलाई आफूतर्फ तानेका छन् । के अब ठूलो युद्ध भयो भने त्यो साइबर विश्वमा हुनेछ ? उनी मुसुक्क हाँसे, युद्ध कसरी हुन्छ भन्ने मलाई थाहा छैन । तर हो, अबको विश्वको प्रतिस्पर्धा प्रविधिकै आडमा हुनेछ ।पछिल्ला ५ वर्ष मात्र केलाउने हो भने विश्वका शीर्ष ठूला कम्पनीहरू सबैजसो टेक्नोलोजी वा सफ्टवयरसम्बन्धी छन् । र, थुप्रै देशहरूको कुल गार्हस्थ्यभन्दा बढी आर्थिक क्षमता भएका ती कम्पनीहरू एक अर्कासँग प्रतिस्पर्धा गरिराखेका छन् । उनी गणितीय नियमकै साहारा लिएर के बुझाउन खोज्दै थिए भने अरूको दायरामा प्रवेश नगरीकन ठूलो बन्न सकिंदैन । यसर्थ विश्व राजनीतिक विकासक्रमले समेत इनोभेसनमा धेरै जोडघटाउ गर्छ । सामान्य उदहारणका रूपमा डिजिटल मुद्रासमेत देशभित्र सहज भए तापनि सीमा नाघ्नेबित्तिकै अर्को देशको व्यवस्थासँग जोडिन्छ । अर्को देशको साइबर सुरक्षा, राष्ट्रिय सुरक्षा जोडिन्छ । प्राध्यापक रामाकृष्णले प्रश्न तेर्र्साएरै उत्तर दिन चाहे, टेक कम्पनीहरूलाई हेर्नुस् त अहिले उनीहरूले आफ्ना बोर्ड सदस्य वा सल्लाहकारमा ठूला राजनीतिज्ञहरूलाई लिइराखेका छन् । किन त ? अहिले भचुर्अल विश्वमा टेक कम्पनीहरूले ठूलो भूभाग नै कब्जा गरिसकेका छन् । एउटा क्लासिकल उदहारणको रूपमा अमेरिका र युरोपका हरेक संयन्त्रमा रहेको टेलिकम्युनिकेसन कम्पनी एटीएनटीको प्रभावलाई हेरे पुग्छ । सबैतिर उसको एकाधिकार उच्च भएपछि अमेरिकाले एटीएनटी र अन्य केही ठूला कम्पनीहरूलाई पुनर्संरचना गर्ने नीति ल्याएको थियो । नत्र त साना कम्पनी वा सिर्जना कहिल्यै आफ्नै तरिकाबाट विस्तारित हुनै नपाउने भए । पछिल्लो आधा शताब्दीमा यो क्रमले निकै व्यापकता पायो । अर्को अवसर र चुनौती अब डेटासँग जोडिएको छ । सबै कुरा डेटामा छ । अब गोपनीयता व्यवस्थापन र डेटा सुरक्षाको सवाल सबैभन्दा बढी महत्त्वपूर्ण हुनेछ । अहिले जसरी डेटाहरू आइरहेका छन् त्यो निकै धेरै छ । र, त्योभन्दा कैयौं गुणा डिजिटल डेटाहरू हरेक दिन थुप्रिरहेका छन् । रामाकृष्ण त ठान्छन्, अबको २० वर्षमा सायद हामीले दिमागसँग जोडिने प्रविधिको कुरा बढी गरिराखेको हुनेछौं । किनकि त्यतिखेर त्यै सबैलाई चाहिनेछ । आजभोलि थुप्रै एयरपोर्टमा बोर्डिङ कार्ड हुँदैन किनकि बारकोर्डले सबै हिसाब गरिराखेको हुन्छ । एउटा मेसिनले राम्रोसँग काम गरिराखेको छ तर हाम्रो दिमागले गरिराखेको हुँदैन जसलाई सघाउन अर्को मेसिन साथी चाहिनेछ । अहिले विश्वभर उपलब्ध गुणस्तरीय सेवासुविधाका कारण मानिसहरू धेरै वर्ष बाँचिराखेका छन् । अर्थात् अहिलेको र आउनेवाला विश्वमा वृद्धहरू बढी छन्, हुनेछन् । स्मरण शक्तिमा ह्रास आउनेजस्ता मानसिक समस्याहरू त्यसैगरी बढेका छन् । डाक्टरले औषधि नै थुप्रै दिनेछन् तर परिवारका सदस्यहरू आफ्नै काममा व्यस्त हुनेछन् । डाक्टर सधैं सँगै हुनेछैनन् । कुन पुस्ताले कस्तो खपत लयलाई समात्छ, इनोभेसनहरू त्यसकै आधारमा हुनेछन्, उनी भन्छन्, दिमागलाई मार्गनिर्देश गर्ने प्रविधि आउनेछ ।नानो टेक्नोलोजीका क्षेत्रमा भइराखेका लोभलाग्दा इनोभेसन देख्दा रामाकृष्ण आफैं दंग पर्छन् । सायद कहिलेकाहीं उनलाई कल्पनिक कथाको संसारमा शयर भएझैं पनि लाग्दो हो । पंक्तिकारले त्यसो भनिरहंदा यी भलाद्मी प्राध्यापक मुस्काए र अहिले निकै लगानीसाथ अध्ययन भइराखेको क्षेत्र इलेक्ट्रोसिटिकल्स बारे सुनाउन थाले । यो त्यस्तो क्षेत्र हो जसमा अपेक्षित सफलता हासिल भयो भने अहिलेको फार्मासेटिकल्स संयन्त्रमा जस्तो बिरामी हुँदा रसायनयुक्त औषधि किनेर खानुपर्ने छैन । त्यस्ता इलेक्टिक झट्काहरू विकसित गरिनेछ जसले शरीरभित्रै हुने अर्बौं न्युरोन्सलाई औषधि बनाउनेछ । धेरै अगाडि नगईकन अबको दुई दशकभित्रै विश्वका थुप्रै मानिसका शरीरमा कम्तीमा एक चौथाइ कृत्रिम अंग प्रत्यारोपण हुनेछन् । बदलिँदो कुलीन जीवनशैलीबीच यो एकतर्फ समस्याको रूपमा आएको त छ नै तर नानोटेक्नोलोजीमा भएको विकासले सामान्य प्रक्रियाझैं लाग्नेछ । नेपालको छिमेकमै अहिले ठूल्ठूला खोज र अन्वेषण भइराखेका छन् । पूर्वाधारको तहमा आरामदायी स्थान बनाइसकेपछि चीनले आफूलाई न्यून नर्मल युगमा प्रवेश गराउँदै उत्पादनबाट इनोभेसनतर्फ लागेको छ । त्यहाँ अहिले दसौं लाखले विश्वविद्यालय तहको शिक्षा लिइराखेका छन् । त्यो भनेकै अबको अर्को तह निर्विकल्प रूपमा इनोभेसनमा जानु हो । चीनको डायस्पोरा पनि निकै शक्तिशाली छ । पश्चिमा विश्वमा हुर्केबढेका तीक्ष्ण बुद्धिहरू स्वदेश फर्किरहेका छन् । चीनले अरूलाई पछ्याइराखेको छैन । बेइजिङमा अहिले दुई अर्ब डलरको लगानीमा वैज्ञानिक पार्क निर्माणाधीन छ जुन पूर्णत: कृत्रिम बौद्धिकताको अध्ययनमा केन्द्रित हुनेछ । एक्काईसौं शताब्दीको एउटा प्रमुख चुनौती मानिएको जलवायु परिवर्तनसँग जुध्न इलेक्ट्रिक पारवहनमा जाने योजना त थुप्रै देशहरूमा छ । वातावरणीय सुधारको लागि उक्त विकल्पमा जानुको विकल्प पनि छैन । तर त्यसो भन्दैमा तत्काल पूरै विस्थापित गर्न पनि सकिंदैन । इन्जिन, ब्याट्रीजस्ता पक्षलाई वषौं, थुप्रै परिवेश र शैलीमा जाँच गरेपछि आउने डेटाले मात्र त्यो परिवेशका लागि मार्गनिर्देश गर्न सक्छ । रिर्चाजेवल ब्याट्रीमा हुने इनोभेसन झनै महत्त्वपूर्ण छ । किनकि नवीकरणीय ऊर्जा सधैं एकनासको हुँदैन । जसका लागि दसौं लाख गाडीहरूले दिने डेटालाई मूल्यांकन गर्नुपर्छ । उक्त डेटा संकलनको पूर्वाधार बनिसकेको छ । उनी ठान्छन्, नत्र महत्त्वाकांक्षी मानिने अर्को तहको इनोभेसनमा फड्को मार्न कठिन छ । कार्बन उत्सर्जन घटाउन रणनीतिमा अहिले विकसित राष्ट्रको एउटा प्रमुख रणनीति नानो टक्नोलोजीकै इनोभेसनमा केन्द्रित गरेका छन् । विश्वको यो रफ्तारमा नेपाल कहाँ छ ? निकै पर, उनले धेरै नसोचीकनै जवाफ दिए । नेपालमा केही दिन बस्दा तन्नेरी पुस्ताहरूका केही आइडियाहरूलाई उनले नजिकबाट हेर्ने अवसर पाए । नेपाली युवाहरूले चुनौती झेल्न खोजिराखेको स्पष्टसँग देखे पनि । तर उनका अनुसार सिंगापुरसँग तुलना गर्दा यद्यपि यहाँ उनीहरूले आफूलाई चाहिनेजस्तो गुरु (मेन्टर) भेटिराखेका छैनन् । भन्छन्, विश्वविद्यालयहरूसँग पूर्वाधारकै टाउको दु:खाइ यति धेरै छ कि योजनाहरू भईकन पनि अध्ययनअन्वेषणका लागि लगानी गर्ने चरणमै पुगेका छैनन् । सैद्धान्तिक तहमा मात्र काम भइराखेको छ । तर थोरैथोरै नै गरेर भए तापनि रिसर्च एन्ड डेभलपमेन्टमा लगानी बढाउनैपर्छ । उनका अनुसार नेपाली मात्र होइन एसियाली विद्यार्थी वा युवा वैज्ञानिकहरूमा उनले देखेको साझा समस्या आत्मविश्वासको हो । कम्पास, कागज, गनपाउडर, प्रिन्टिङजस्ता सुरुवाती अन्वेषणहरू एसियाबाटै भएका थिए । जुन पछि युरोप, अमेरिकातर्फ फैलिए । अहिले पुन: एसियाली मुलुकहरूमा बढेको बजार, आर्थिक हैसियत, वैज्ञानिकहरूको उपलब्धता र सस्तोमै गर्न सकिने रिसर्चको कारण पुन: एसियाली युग सुरु भएको छ । उनले आफ्नो पुस्तक चेन्जिङ फेसेज अफ इनोभेसन : इज इट सिफ्टिङ टु एसिया ? लेख्नुपछाडिको कारण पनि एसियाली विद्यार्थीहरूमा यही ऐतिहासिक तथ्यकै भरमा आत्मबल भर्नु थियो । अहिले एसियाली मुलुकहरूमै डिजिटल प्रविधिहरूलाई हेर्ने हो भने साझेदारी अर्थतन्त्र, बिनाकागजको वित्त व्यवस्था, भर्चुअल मुद्राले एकखाले क्रान्ति ल्याइसकेको छ । चीनले अमेरिकाकै तहमा रिसर्च एन्ड डेभलपमेन्ट (आरएन्डडी) मा गरेको लगानीले नै यसको माहोल बनाएको हो । उनी धेरै सन्देह नराखीकनै भन्छन्, यही गतिमा गए छिट्टै अमेरिकालाई उछिन्नेछ चीनले । यसअघि जापान, दक्षिण कोरिया, सिंगापुरजस्ता देशहरूले समेत यही गरेका थिए । भारतको योगदान आफ्नै तरिकाबाट महत्त्वपूर्ण छ । विश्वसँग यहाँको संयन्त्र एकीकृत हुन नसक्नु भनेको नेपाल होस् या अन्य कुनै देशका लागि अब भद्रगोलजस्तो हुनेछ । जस्तो, डिजिटल अर्थतन्त्र सबैको रुचिको विषय नभए तापनि अब जानैपर्छ । मलाई अचम्म लाग्यो काठमाडौंमा रुट मिल्ने अरूसँग मिलेर ट्याक्सी चढ्न सकिंदो रहेनछ जुन कुनै रकेट साइन्स पनि होइन, उनी भन्दै थिए, देशले सबै कुरा अरूको पछयाउनुपर्छ भन्ने छैन तर सबै कुरा अब हिजोजस्तो कसैगरी हुँदैन । सन् २०१५ यताको समयबाट भने उनी केही सशंकित छन् । पछिल्लो तीन दशकलाई हेर्ने हो भने प्रविधिमा थुप्रै ठूला कामहरू मिलेर भएका छन् । तर पुन: पर्खालहरू सिर्जना भएका छन् । ब्रेक्जिट, ट्रम्पको उदय सबै त्यसको उदाहरण हुन् । अब देशहरू इनोभेसन मिलेर नभई सीर्फ एक्लै गर्न सकिन्छ भन्नेहरू शक्तिमा आएका छन् । उनी ठान्छन्, यी नयाँ पर्खालहरूबिच हाम्रो इनोभेसन अहिलेजस्तो सीमाहिन भने पक्कै हुनेछैन । :"
यसै छुट्ने फिल्महरू,"संसारका विभिन्न कुना चहारिरहँदा प्राध्यापक श्रीराम रामाकृष्ण एउटा प्रश्न बारम्बार सामना गरिराखेका हुन्छन्, विश्वमा अब कस्तो प्रविधि हावी हुनेछ ? मटेरियल साइन्स मा विश्वभर सबैभन्दा बढी उद्धृत गरिनेमध्येका एक नेसनल युनिभर्सिटी अफ सिंगापुरको नानोफाइबर तथा नानोटेक्नोलोजी केन्द्रका निर्देशक उनी धेरैजसो ठट्टामै भनिदिन्छन्, धेरै अघिको भन्न नसके तापनि कम्तीमा ५० वर्षपछिको कुरा भने म आरामले भन्न सक्छु । किनकि त्यसबेला सायद म मरिसकेको हुनेछु ।उनको ठट्टै सही, धेरैले रामाकृष्णलाई हल्का रूपमा लिंदैनन् । उनले अध्ययन गरिराखेको क्षेत्र नानो टेक्नोलोजीबारेका कुरा धेरै वर्ष ठट्टाकै रूपमा थियो । अहिले चिकित्सा क्षेत्रलाई मात्रै हेर्ने हो भने पनि नगन्य रगतको नमुनाबाट सबथोक थाहा हुन्छ, त्यसमै उपचार हुन्छ । एउटा सामान्य कागजको मोटाइभन्दा हजार गुणा सानो एकाइका कुरा पनि मानिसको जीवनमरणसँगै जोडिनेजस्तो महत्त्वपूर्ण अर्थ राख्दो रहेछ भन्ने कुरा कल्पनासम्म गरिएको थिएन । अहिले नानो टेक्नोलोजी केमा मात्र छैन π चाहे महँगा कस्मेटिक हुन् वा आरामदायी मानिने आँखाका लेन्स, पानी शुद्धीकरण प्रविधिदेखि सुरक्षाका उपकरणसम्म, खाद्य सुरक्षादेखि वातावरणमैत्री घरसम्म नानो टेक्नोलोजी जोडिएकै हुन्छ । कतिसम्म भएको छ जनावरप्रेमी तर मासुका पारखीका लागि रुचाइने स्वाद र प्रोटिनको मात्रा मिलाएर जनावरको हत्या नगरीकनै कृत्रिम रूपबाटै मासु तयार भइसकेको छ । वल्र्ड इनोभेसन फोरम २०१८ को नेपाल संस्करणका रूपमा गरिएको स्विसनेपाल टेक्नोलोजी ट्रान्सफर वर्कसपका लागि हालै काठमाडौं आएका रामाकृष्ण भन्दै थिए, तर संसार यति रफ्तारमा अगाडि बढिराखेको छ कि अहिले हामीले जसको कुरा सबैभन्दा बढी गरिराखेका छौं, आगामी दशकमा त्यो हराइसकेको हुन सक्छ र अर्को झन् विशिष्ट उपलब्धि र सपना हामीमाझ हुनेछ ।आफ्नो समयको विशिष्ट उपलब्धि मानिएको स्टिम इन्जिन अहिले पनि छ तर हामीमाझ त्यसको कुरा खासै हुँदैन । आउँदा वर्षमा नानो टेक्नोलोजी, कृत्रिम बौद्धिकता (एआई), डिजिटल प्रविधिको भूमिका नि:सन्देह ठूलो हुनेछ । धेरै कुरा चाहिनेभन्दा बढी बुझिएको पनि छ, उनी भन्छन्, एआई भनिएका सबैथोक एआई होइनन्, थुप्रै कुराहरू अझै सामान्य प्राविधिक हिसाबकिताब हुन् । सत्य के हो भने, औसत मानिसहरूले भन्दा मेसिनहरूले थुप्रै कुरा छिटो र दुरुस्तै गर्न सक्छन् । एउटा मानिसको दिमागमा परिवार, भावना र दैनिक जीवनका अन्य थुप्रै कुराहरू खेलिराखेका हुन्छन् । मेसिनले गर्ने काम उसको पूर्ण क्षमताको काम हुन्छ भने मानिसका लागि थुप्रैमध्ये एउटा मात्र । त्यसैले कामको गुणस्तर र उत्पादकत्वका दृष्टिले मेसिनहरूले औसत मानिसको क्षमतालाई उछिनिसकेका छन् । विज्ञानको क्षेत्र नै अहिले पहिलेजसरी चलिराखेको छैन । मैले रिसर्च सुरु गर्दा नयाँ ज्ञान पत्ता लगाउने कुरा थियो, तर अहिले धेरैजसो देशहरू प्रविधि हस्तान्तरणको युगमा छन्, होटल याक एन्ड यतीको बगैंचामा उनी भन्दै थिए, अहिले आधारभूत अध्ययनभन्दा पनि नयाँ कम्पनी खोलेर वा चालु व्यवसायहरूका लागि लगानी बढाएर काम हुन्छ । उनीजस्ता वैज्ञानिकले यद्यपि के कुरा बिर्सेका छैनन् भने आधारभूत अध्ययन र प्रविधिमा हुने लगानीजस्ता दुवै पक्षको सम्मिश्रणले नै ठूलो अन्वेषणका लागि बाटो बनाउँछ । तर त्यसका लागि पैसा जुटाउनै भए तापनि कम्पनीहरूको साथ चाहिन्छ । राज्यसँग तुलना गर्दा प्रोडक्ट डेभलपमेन्टमा दुई तिहाइभन्दा बढी लगानी त कम्पनीहरूले नै गरिराखेका हुन्छन् । उत्कृष्ट प्रोडक्ट मात्र बजारमा रहने र कमजोर हराउने बजारको नियममा राज्यहरू कम्पनी जसरी जोखिम मोल्ने आँट गर्दैनन् । अहिलेका टेक कम्पनीहरू यति द्रुत गतिमा अगाडि बढिराखेका छन्, आधा दशकमै उनीहरूले आफ्नो सम्पत्ति तीन गुणासम्म बढाइराखेका छन् ।चालु विश्वमा कृत्रिम बौद्धिकता हट केक को रूपमा छ । यस क्षेत्रमा उत्पादनहरू विकास गर्न जुन रफ्तारले काम भइराखेका छन्, त्यसलाई हेर्दा धेरै विश्वविद्यालयहरूसँग उच्चस्तरको आर्थिक स्रोत छैन । ठूला टेक कम्पनीहरूले अहिले ती सबै विलक्षण प्रतिभाहरूलाई आफूतर्फ तानेका छन् । के अब ठूलो युद्ध भयो भने त्यो साइबर विश्वमा हुनेछ ? उनी मुसुक्क हाँसे, युद्ध कसरी हुन्छ भन्ने मलाई थाहा छैन । तर हो, अबको विश्वको प्रतिस्पर्धा प्रविधिकै आडमा हुनेछ ।पछिल्ला ५ वर्ष मात्र केलाउने हो भने विश्वका शीर्ष ठूला कम्पनीहरू सबैजसो टेक्नोलोजी वा सफ्टवयरसम्बन्धी छन् । र, थुप्रै देशहरूको कुल गार्हस्थ्यभन्दा बढी आर्थिक क्षमता भएका ती कम्पनीहरू एक अर्कासँग प्रतिस्पर्धा गरिराखेका छन् । उनी गणितीय नियमकै साहारा लिएर के बुझाउन खोज्दै थिए भने अरूको दायरामा प्रवेश नगरीकन ठूलो बन्न सकिंदैन । यसर्थ विश्व राजनीतिक विकासक्रमले समेत इनोभेसनमा धेरै जोडघटाउ गर्छ । सामान्य उदहारणका रूपमा डिजिटल मुद्रासमेत देशभित्र सहज भए तापनि सीमा नाघ्नेबित्तिकै अर्को देशको व्यवस्थासँग जोडिन्छ । अर्को देशको साइबर सुरक्षा, राष्ट्रिय सुरक्षा जोडिन्छ । प्राध्यापक रामाकृष्णले प्रश्न तेर्र्साएरै उत्तर दिन चाहे, टेक कम्पनीहरूलाई हेर्नुस् त अहिले उनीहरूले आफ्ना बोर्ड सदस्य वा सल्लाहकारमा ठूला राजनीतिज्ञहरूलाई लिइराखेका छन् । किन त ? अहिले भचुर्अल विश्वमा टेक कम्पनीहरूले ठूलो भूभाग नै कब्जा गरिसकेका छन् । एउटा क्लासिकल उदहारणको रूपमा अमेरिका र युरोपका हरेक संयन्त्रमा रहेको टेलिकम्युनिकेसन कम्पनी एटीएनटीको प्रभावलाई हेरे पुग्छ । सबैतिर उसको एकाधिकार उच्च भएपछि अमेरिकाले एटीएनटी र अन्य केही ठूला कम्पनीहरूलाई पुनर्संरचना गर्ने नीति ल्याएको थियो । नत्र त साना कम्पनी वा सिर्जना कहिल्यै आफ्नै तरिकाबाट विस्तारित हुनै नपाउने भए । पछिल्लो आधा शताब्दीमा यो क्रमले निकै व्यापकता पायो । अर्को अवसर र चुनौती अब डेटासँग जोडिएको छ । सबै कुरा डेटामा छ । अब गोपनीयता व्यवस्थापन र डेटा सुरक्षाको सवाल सबैभन्दा बढी महत्त्वपूर्ण हुनेछ । अहिले जसरी डेटाहरू आइरहेका छन् त्यो निकै धेरै छ । र, त्योभन्दा कैयौं गुणा डिजिटल डेटाहरू हरेक दिन थुप्रिरहेका छन् । रामाकृष्ण त ठान्छन्, अबको २० वर्षमा सायद हामीले दिमागसँग जोडिने प्रविधिको कुरा बढी गरिराखेको हुनेछौं । किनकि त्यतिखेर त्यै सबैलाई चाहिनेछ । आजभोलि थुप्रै एयरपोर्टमा बोर्डिङ कार्ड हुँदैन किनकि बारकोर्डले सबै हिसाब गरिराखेको हुन्छ । एउटा मेसिनले राम्रोसँग काम गरिराखेको छ तर हाम्रो दिमागले गरिराखेको हुँदैन जसलाई सघाउन अर्को मेसिन साथी चाहिनेछ । अहिले विश्वभर उपलब्ध गुणस्तरीय सेवासुविधाका कारण मानिसहरू धेरै वर्ष बाँचिराखेका छन् । अर्थात् अहिलेको र आउनेवाला विश्वमा वृद्धहरू बढी छन्, हुनेछन् । स्मरण शक्तिमा ह्रास आउनेजस्ता मानसिक समस्याहरू त्यसैगरी बढेका छन् । डाक्टरले औषधि नै थुप्रै दिनेछन् तर परिवारका सदस्यहरू आफ्नै काममा व्यस्त हुनेछन् । डाक्टर सधैं सँगै हुनेछैनन् । कुन पुस्ताले कस्तो खपत लयलाई समात्छ, इनोभेसनहरू त्यसकै आधारमा हुनेछन्, उनी भन्छन्, दिमागलाई मार्गनिर्देश गर्ने प्रविधि आउनेछ ।नानो टेक्नोलोजीका क्षेत्रमा भइराखेका लोभलाग्दा इनोभेसन देख्दा रामाकृष्ण आफैं दंग पर्छन् । सायद कहिलेकाहीं उनलाई कल्पनिक कथाको संसारमा शयर भएझैं पनि लाग्दो हो । पंक्तिकारले त्यसो भनिरहंदा यी भलाद्मी प्राध्यापक मुस्काए र अहिले निकै लगानीसाथ अध्ययन भइराखेको क्षेत्र इलेक्ट्रोसिटिकल्स बारे सुनाउन थाले । यो त्यस्तो क्षेत्र हो जसमा अपेक्षित सफलता हासिल भयो भने अहिलेको फार्मासेटिकल्स संयन्त्रमा जस्तो बिरामी हुँदा रसायनयुक्त औषधि किनेर खानुपर्ने छैन । त्यस्ता इलेक्टिक झट्काहरू विकसित गरिनेछ जसले शरीरभित्रै हुने अर्बौं न्युरोन्सलाई औषधि बनाउनेछ । धेरै अगाडि नगईकन अबको दुई दशकभित्रै विश्वका थुप्रै मानिसका शरीरमा कम्तीमा एक चौथाइ कृत्रिम अंग प्रत्यारोपण हुनेछन् । बदलिँदो कुलीन जीवनशैलीबीच यो एकतर्फ समस्याको रूपमा आएको त छ नै तर नानोटेक्नोलोजीमा भएको विकासले सामान्य प्रक्रियाझैं लाग्नेछ । नेपालको छिमेकमै अहिले ठूल्ठूला खोज र अन्वेषण भइराखेका छन् । पूर्वाधारको तहमा आरामदायी स्थान बनाइसकेपछि चीनले आफूलाई न्यून नर्मल युगमा प्रवेश गराउँदै उत्पादनबाट इनोभेसनतर्फ लागेको छ । त्यहाँ अहिले दसौं लाखले विश्वविद्यालय तहको शिक्षा लिइराखेका छन् । त्यो भनेकै अबको अर्को तह निर्विकल्प रूपमा इनोभेसनमा जानु हो । चीनको डायस्पोरा पनि निकै शक्तिशाली छ । पश्चिमा विश्वमा हुर्केबढेका तीक्ष्ण बुद्धिहरू स्वदेश फर्किरहेका छन् । चीनले अरूलाई पछ्याइराखेको छैन । बेइजिङमा अहिले दुई अर्ब डलरको लगानीमा वैज्ञानिक पार्क निर्माणाधीन छ जुन पूर्णत: कृत्रिम बौद्धिकताको अध्ययनमा केन्द्रित हुनेछ । एक्काईसौं शताब्दीको एउटा प्रमुख चुनौती मानिएको जलवायु परिवर्तनसँग जुध्न इलेक्ट्रिक पारवहनमा जाने योजना त थुप्रै देशहरूमा छ । वातावरणीय सुधारको लागि उक्त विकल्पमा जानुको विकल्प पनि छैन । तर त्यसो भन्दैमा तत्काल पूरै विस्थापित गर्न पनि सकिंदैन । इन्जिन, ब्याट्रीजस्ता पक्षलाई वषौं, थुप्रै परिवेश र शैलीमा जाँच गरेपछि आउने डेटाले मात्र त्यो परिवेशका लागि मार्गनिर्देश गर्न सक्छ । रिर्चाजेवल ब्याट्रीमा हुने इनोभेसन झनै महत्त्वपूर्ण छ । किनकि नवीकरणीय ऊर्जा सधैं एकनासको हुँदैन । जसका लागि दसौं लाख गाडीहरूले दिने डेटालाई मूल्यांकन गर्नुपर्छ । उक्त डेटा संकलनको पूर्वाधार बनिसकेको छ । उनी ठान्छन्, नत्र महत्त्वाकांक्षी मानिने अर्को तहको इनोभेसनमा फड्को मार्न कठिन छ । कार्बन उत्सर्जन घटाउन रणनीतिमा अहिले विकसित राष्ट्रको एउटा प्रमुख रणनीति नानो टक्नोलोजीकै इनोभेसनमा केन्द्रित गरेका छन् । विश्वको यो रफ्तारमा नेपाल कहाँ छ ? निकै पर, उनले धेरै नसोचीकनै जवाफ दिए । नेपालमा केही दिन बस्दा तन्नेरी पुस्ताहरूका केही आइडियाहरूलाई उनले नजिकबाट हेर्ने अवसर पाए । नेपाली युवाहरूले चुनौती झेल्न खोजिराखेको स्पष्टसँग देखे पनि । तर उनका अनुसार सिंगापुरसँग तुलना गर्दा यद्यपि यहाँ उनीहरूले आफूलाई चाहिनेजस्तो गुरु (मेन्टर) भेटिराखेका छैनन् । भन्छन्, विश्वविद्यालयहरूसँग पूर्वाधारकै टाउको दु:खाइ यति धेरै छ कि योजनाहरू भईकन पनि अध्ययनअन्वेषणका लागि लगानी गर्ने चरणमै पुगेका छैनन् । सैद्धान्तिक तहमा मात्र काम भइराखेको छ । तर थोरैथोरै नै गरेर भए तापनि रिसर्च एन्ड डेभलपमेन्टमा लगानी बढाउनैपर्छ । उनका अनुसार नेपाली मात्र होइन एसियाली विद्यार्थी वा युवा वैज्ञानिकहरूमा उनले देखेको साझा समस्या आत्मविश्वासको हो । कम्पास, कागज, गनपाउडर, प्रिन्टिङजस्ता सुरुवाती अन्वेषणहरू एसियाबाटै भएका थिए । जुन पछि युरोप, अमेरिकातर्फ फैलिए । अहिले पुन: एसियाली मुलुकहरूमा बढेको बजार, आर्थिक हैसियत, वैज्ञानिकहरूको उपलब्धता र सस्तोमै गर्न सकिने रिसर्चको कारण पुन: एसियाली युग सुरु भएको छ । उनले आफ्नो पुस्तक चेन्जिङ फेसेज अफ इनोभेसन : इज इट सिफ्टिङ टु एसिया ? लेख्नुपछाडिको कारण पनि एसियाली विद्यार्थीहरूमा यही ऐतिहासिक तथ्यकै भरमा आत्मबल भर्नु थियो । अहिले एसियाली मुलुकहरूमै डिजिटल प्रविधिहरूलाई हेर्ने हो भने साझेदारी अर्थतन्त्र, बिनाकागजको वित्त व्यवस्था, भर्चुअल मुद्राले एकखाले क्रान्ति ल्याइसकेको छ । चीनले अमेरिकाकै तहमा रिसर्च एन्ड डेभलपमेन्ट (आरएन्डडी) मा गरेको लगानीले नै यसको माहोल बनाएको हो । उनी धेरै सन्देह नराखीकनै भन्छन्, यही गतिमा गए छिट्टै अमेरिकालाई उछिन्नेछ चीनले । यसअघि जापान, दक्षिण कोरिया, सिंगापुरजस्ता देशहरूले समेत यही गरेका थिए । भारतको योगदान आफ्नै तरिकाबाट महत्त्वपूर्ण छ । विश्वसँग यहाँको संयन्त्र एकीकृत हुन नसक्नु भनेको नेपाल होस् या अन्य कुनै देशका लागि अब भद्रगोलजस्तो हुनेछ । जस्तो, डिजिटल अर्थतन्त्र सबैको रुचिको विषय नभए तापनि अब जानैपर्छ । मलाई अचम्म लाग्यो काठमाडौंमा रुट मिल्ने अरूसँग मिलेर ट्याक्सी चढ्न सकिंदो रहेनछ जुन कुनै रकेट साइन्स पनि होइन, उनी भन्दै थिए, देशले सबै कुरा अरूको पछयाउनुपर्छ भन्ने छैन तर सबै कुरा अब हिजोजस्तो कसैगरी हुँदैन । सन् २०१५ यताको समयबाट भने उनी केही सशंकित छन् । पछिल्लो तीन दशकलाई हेर्ने हो भने प्रविधिमा थुप्रै ठूला कामहरू मिलेर भएका छन् । तर पुन: पर्खालहरू सिर्जना भएका छन् । ब्रेक्जिट, ट्रम्पको उदय सबै त्यसको उदाहरण हुन् । अब देशहरू इनोभेसन मिलेर नभई सीर्फ एक्लै गर्न सकिन्छ भन्नेहरू शक्तिमा आएका छन् । उनी ठान्छन्, यी नयाँ पर्खालहरूबिच हाम्रो इनोभेसन अहिलेजस्तो सीमाहिन भने पक्कै हुनेछैन । :"
फेसबुक : एक खराब सपना,"गत अक्टोबरमा युरोपेली र दक्षिण अमेरिकी मुलुक ग्वाटेमाला, स्लोभाकिया, बोलिभिया र कम्बोडियाका सञ्चार संस्थाहरूमा तनाव छायो । आफ्नो वेबसाइटमा पाठकको संख्या घटेपछि उनीहरूको चिन्ता स्वाभाविक थियो । तर, यसमा उनीहरूको कुनै दोष थिएन । फेसबुकको एउटा प्रयोगका कारण धेरैभन्दा धेरै पाठक आकर्षित गर्ने उनीहरूको उद्देश्यमा धक्का पुगेको थियो । फेसबुकले आफ्नो वैकल्पिक न्युजफिडको रूपमा एक्स्प्लोर नामक फिचर परीक्षणका लागि यी देशहरू चुनेको थियो । फेसबुक पेजको माध्यमबाट उल्लेख्य पाठकलाई आफ्नो वेबसाइटमा आकर्षित गरेका उनीहरूको चिन्ताको विषय थियो पाठकले आफ्नो न्युजफिडमा समाचारहरू देख्न छाडेका थिए । एक्स्प्लोर फिचर यिनै देशमा परीक्षणपश्चात् अहिले सबै प्रयोगकर्ताको लागि उपलब्ध भएको छ ।फेसबुकले प्रयोगकर्तालाई समाचार, बिजनेस र ब्रान्ड पेजबारे जानकारी दिने र उनीहरूको रुचिका सामग्री छुट्टै उपलब्ध गराउने उद्देश्यले एक्स्प्लोर फिडको परीक्षण गरी सबै प्रयोगकर्तालाई उपलब्ध गराएको थियो । यसले माथि भनिएका देशबाहेकका सञ्चारमाध्यमलाई त कुनै असर गरेन तर भर्खरै फेसबुकले गरेको घोषणाले भने फेसबुकमा आधारित रहेर धेरै मानिससमक्ष पुगेका बिजनेस, ब्रान्ड र मिडिया कम्पनीलाई चिन्ताको बादलले घेरेको छ ।अघिल्लो साता (जनवरी ११ मा) फेसबुक मालिक मार्क जुकरबर्गले एउटा लामो फेसबुक पोस्ट लेखे र त्यसको भोलिपल्ट फेसबुकले आफ्नो आधिकारीक ब्लगमार्फत घोषणा गर्यो विभिन्न पृष्ठमा प्रकाशित सामग्रीहरूले भरिएको प्रयोगकर्ताको न्युजफिडमा अब उनीहरूकै आफन्त र साथीभाइको पोस्टले प्राथमिकता पाउनेछन् ।फेसबुकले जारी गरेको पोस्टमा भनिएको छ यसअघि प्रयोगकर्तालाई मन पर्न सक्ने सामग्रीलाई प्राथमिकतामा राखी न्युजफिडमा देखाइँदै आएकोमा अब भने उनीहरूका साथीभाइ र आफन्तले रुचाएका र अर्थपूर्ण संवाद गरिरहेका पोस्टहरू उनीहरूको न्युजफिडमा देखाइनेछ । यसअघि कुनै पेजमा पोस्ट गरिएको भिडियोको सट्टा आफ्नो साथीले राखेको फोटो प्रयोगकर्तालाई प्राथमिकतासाथ हेर्न पाउँनेछन् । झन्, आफ्नो फ्रेन्डलिस्टमा भएका धेरै साथीहरूले मन पराएका सामग्रीले उनीहरूको न्युजफिड भरिनेछ ।सोही पोस्टमा बिजनेस, ब्रान्ड र मिडियाका पेजमार्फत आउने सामग्रीहरू कुनै प्रयोगकर्ताको सर्कलले रुचाएको भएमा मात्रै उनीहरूको न्युजफिडमा पठाइनेछ ।यसको सोझो अर्थ हो अब हामीले फेसबुक खोल्दा आफ्ना साथीभाइले गरेका पोस्ट र हाम्रा फेसबुकका साथीहरूले धेरै कमेन्ट, लाइक वा सेयर गरेको पोस्ट वा भिडियो बढी देख्नेछौं । हामीले लाइक गरेको पेजमा प्रकाशित भएका सामग्री कम देख्नेछौं ।यही कारणले अब आफ्नो फेसबुक पेजमार्फत धेरै प्रयोगकर्तालाई जानकारी बाँडिरहेका ब्रान्ड, बिजनेस र मिडिया कम्पनी प्रभावित हुनेछन् । अर्थात्, अब पेजबाट धेरै मानिसहरूसमक्ष जानकारी बाँड्न गाह्रो हुनेछ जसको सोझो असर विश्वभरका सञ्चारमाध्यमलाई पर्नेछ किनकि उनीहरूले पछिल्ला वर्षहरूमा फेसबुकमार्फत धेरै प्रयोगकर्तासमक्ष समाचार पुर्याउने गरिरहेका छन् ।फेसबुकको नयाँ घोषणाले सञ्चार माध्यम मात्रै नभई अन्य बिजनेस र ब्रान्डलाई असर गर्ने भए पनि यहाँ विशेषत: सञ्चार माध्यमको चर्चा गरिनेछ । सञ्चार माध्यमले फेसबुक प्रयोग गरी पाठक मात्र आकर्षित गरेका थिएनन्, यसबापत धेरैले फेसुबकबाट पैसासमेत कमाइरहेका थिए । यसले फेसबुकको नयाँ घोषणाबाट मिडिया कम्पनीले पाठक गुमाउने मात्र होइन, पैसा कमाउनसमेत गाह्रो पर्नेछ ।उदाहरणका लागि : कुनै मिडिया कम्पनीको फेसबुक पेजमा १० लाइक छ । उसले आफ्नो वेबसाइटमा प्रकाशित हरेक समाचार आफ्नो फेसबुक पेजमा सेयर गर्छ । मानौं कि ति पोस्टहरू लाइक गर्ने १० लाखमध्ये एक लाखको न्युजफिडमा पुग्थ्यो । उसले सेयर गर्ने सामग्री आकर्षक भएको खण्डमा प्रयोगकर्ताले त्यसलाई लाइक गर्ने, कमेन्ट गर्ने र सेयर गर्ने गरे भने त्यो सामग्री थप अन्य प्रयोगकर्तासमक्ष पुग्थ्यो ।तर, अब भने १० लाख लाइक भएको कुनै पेजमा राखिएको सामग्री एक लाख प्रयोगकर्तासमक्ष पुग्न पनि गाह्रो हुन सक्छ । ती समाग्री त्यो पेजलाई अत्यधिक फलो गर्ने प्रयोगकर्तासमक्ष पुग्न त सक्ला तर ती सामग्रीमा प्रयोगकर्ताले कमेन्ट गरे, लाइक गरे वा सेयर गरे भने बल्ल अन्य प्रयोगकर्तासमक्ष पुग्नेछ । फेसबुक प्रयोगकर्ताको पछिल्लो ट्रेन्डले के देखाउँछ भने प्यासिभ कन्टेन्ट (समाचार, विचार, भिडियो) मा अर्थपूर्ण संवाद गर्ने संख्या घट्दो छ ।यसरी हेर्दा, अब आफ्नो पेजमा पोस्ट गरिएको सामग्री धेरैभन्दा धेरै मानिससमक्ष पुर्याउन चाहनेले फेसबुकलाई पैसा तिरेर विज्ञापन गर्नुपर्नेछ । यसअघि फेसबुकमा सामग्री पोस्ट गरेर धेरै प्रयोगकर्ताले पढेको आधारमा पैसा कमाउने मिडिया कम्पनीहरूले अब उल्टै पैसा तिर्नुपर्ने अवस्था हुन सक्छ ।फेसबुकले आफ्नो पछिल्लो कदम विभिन्न अनुसन्धानमा आधारित रहेको दाबी गरेको छ । उसले विभिन्न विश्वविद्यालयका विज्ञहरूले गरेको अनुसन्धानको हवाला दिंदै भनेको छ मानिसहरू विभिन्न पेजमार्फत आएका समाचार, पोस्ट वा भिडियो हेर्न वा पढ्नभन्दा आफ्ना साथीभाइ र आफन्तका पोस्टहरू हेरेर धेरै आनन्द मान्छन् । त्यसैले हामी, अर्थपूर्ण संवाद भएका पोस्ट र प्रयोगकर्ताको सर्कलमा भएका मानिसहरूले राखेका सामग्रीलाई महत्त्व दिनेछौं ।फेसबुकका मालिक मार्क जुकरबवर्गले पनि आफ्नो पोस्टमा भनेका छन् हाम्रो पछिल्लो कदमले प्रयोगकर्ताले फेसबुकमा बिताउने समय कमी हुन सक्छ । तर, उनीहरूले फेसबुकमा थोरै समय बिताए पनि त्यो मूल्यवान हुनेछ । र, यसले अल्पकालका लागि जेजस्तो असर परे पनि दीर्घकालको भने हाम्रो समुदायलाई सकारात्मक असर पार्नेछ ।फेसबुकको कदमले मिडिया कम्पनीलाई चिन्तित बनाएको यो पहिलो घटना भने होइन । पटकपटक परिवर्तन हुने न्युजफिड नीतिले सोहीअनुसार कन्टेन्ट सेयर गर्नुपर्ने माध्यमबाट मिडिया कम्पनी पनि आजित छन् । फेसबुकले यसअघि पनि पोस्टको सट्टामा फोटो र फोटोको सट्टामा भिडियोलाई प्राथमिकता दिने नीति ल्याएको थियो ।पछिल्लो समय उसले फेसबुकमै हुने लाइभ हुने भिडियोलाई प्राथमिकता दिने नीति बोकेको छ र त्यसलाई अझै कायम राख्ने बताएको छ ।यसै कारणले संसारभरका मिडिया, ब्रान्ड वा ठूला कम्पनीहरूले फेसबुकमार्फत धेरै मानिससमक्ष पुग्न सोसल मिडिया रणनीति बनाउने, फेसबुकमा प्रयोगकर्तालाई आफ्नो पोस्टमा आकर्षित गराउन छुट्टै र फरक खालका सामग्री उत्पादन गर्नेजस्ता अभ्यास सुरु गरिसकेका थिए । तर, फेसबुकको पछिल्लो घोषणाले भने उनीहरू सबैलाई निराश पारेको छ । झन्, मिडिया कम्पनीका लागि त यो खराब सपनाझैं भएको छ ।भनिन्छ, हरेक चुनौतीमा अवसर हुन्छन् । त्यसैले सबै कुरामा निराश भइहाल्नुपर्ने अवस्था पनि छैन । केही विज्ञहरू के पनि मान्छन् भने राम्रा सामग्री पोस्ट गर्ने पेजहरूलाई भने यसले केही असर गर्ने छैन । किनकि कुनै पेजको सामग्री नियमित फलो गर्ने फेसबुक प्रयोगकर्ताहरू आफ्नो न्युजफिडमा कुनै पोस्ट नदेखिए पनि सोझैं ती पेज मगाएर पोस्ट भएका सामग्रीहरू हेर्नेछन् । र, यसले ती पेजका सक्रिय प्रयोगकर्ताहरूको संख्या बढ्नेछ । यसका लागि भने फेसबुक पेजमार्फत धेरै मानिससमक्ष पुग्ने उद्देश्य लिएकाहरूले एउटा संकल्प गर्नैपर्छ, अझ राम्रो सामग्री उत्पादन गर्ने । यसैमा उनीहरूको भविष्य टिक्नेछ ।एजेन्सीको सहयोगमा"
लिम्बुनी चेत,"साहित्य बजारमा कविहरूको असीमित भीड छ । कुनै न कुनै कुइनेटामा कविसँग ठोक्किन सक्छौँ हामी । चाकरीको चास्नीदेखि क्याटवाकको लचकदार ध्वनिसम्म कविको हाजिरी पुगेकै छ । तर, असली कविता प्राय: गयल भइदिन्छ । आशय यो होइन कविहरू अपरिचयको बन्दी हुनुपर्छ । यतिचाहिँ पक्का हो मजाकको माल होइन, कविता । सस्तो थपडीको ध्वनि प्रदूषणका लागि मात्र कवितारूपी शब्दजाल फाल्नुहुन्न । होहल्लाभन्दा पर बसेर पनि काव्यिक गुणवत्ताका लागि साधना गर्न सकिन्छ भन्ने सहज उदाहरण हुन्, राज माङलाक । सुदूर पहाडमा रहेर निरन्तर कविताकर्ममा लागेका माङलाकको डेढ दशक परिपक्व लेखनमुहार नियाल्ने सानो ऐना हो, लिम्बुनी गाउँ ।प्रयोगवादी शैलीमा रुचि राख्ने माङलाक साहित्यिक अभियन्ता पनि हुन् । उसो त पूर्वी पहाडका किराँती लेखकहरू साहित्यिक आन्दोलन र अभियानमा अग्रलहरमै उभिन्छन् । बैरागी काइँला, हाङयुग अज्ञात, उपेन्द्र सुब्बा, राजन मुकारुङ, धर्मेन्द्रविक्रम नेम्बाङ, भवानी तावा, राज माङलाक, चन्द्रवीर तुम्बापो आदिले मूलधारको नेपाली साहित्यमा फरक पहिचान र अस्तित्व दावीसहित हस्तक्षेप गरिरहेका छन् । माङलाक र उनका सहकर्मीहरू उत्तरवर्ती सोच अभियानसहित कविताकर्ममा छन् । यस अभियानका दाबी छन् तथाकथित भूमण्डलीकरणको अस्वीकार, समग्रतावादी सार्वभौमिक सत्यको अस्वीकार, स्वस्वायत्तता र आत्मनिर्णयको अधिकार दाबी, बहुलवादी नेपाली साहित्यमा नयाँ अस्तित्वको दावी, नेपाली साहित्यमा समग्र राष्ट्रिय साहित्यको समान मान्यताको दावी, उत्तरआधुनिक साहित्य निर्माणमा पूर्वीय चिन्तनको सैद्घान्तिक खोज र सत्ता शक्ति निर्मित इतिहासको अस्वीकार । सरल व्यक्तित्वका कवि माङलाक कलम बोकेरै राजनीति गरिरहेका छन् भन्नु श्रेयष्कर होला ।फेसनका लागि मात्र काव्य कोरिएमा कुनै समय विस्मृतिको गर्तमा कुहिएर जान्छ त्यो । तर, परम्पराको एकाङ्गी पर्खाल भत्काएर शक्तिशाली अर्थसहित नवीन प्रयोग थालेमा कोसेढुंगो हुन सक्छ । माङलाकका काव्यिक प्रयोगलाई ऐतिहासिक आलोकमा मूल्याङ्कन गरिहालेमा हतारोको हडबडी ठहरिनेछ । तर, उनका केही प्रयोग अर्थपूर्ण छन् भन्न कुनै साइत पर्खिबस्नु पर्दैन । स्वतन्त्रताको नयाँ क्षितिज खोज्दा नै काव्यमा प्रयोगहरू जन्मिन्छन्, जसले परम्परागत कविताभन्दा अघि बढेर नवीन भावबोधी अभिव्यक्तिका साथ नयाँ मूल्य र नौलो शिल्पविधानको अन्वेषण गर्छन् । माङलाकको काव्यिक प्रयोग पूर्णत: नवीन अन्वषेण नभए पनि आयामेली लेखन हुँदै सिर्जनशील अराजकता, रङ्गवादी लेखन र उत्तरवर्ती सोचसम्प्रदायमैत्री र तकनिकीमुखी अवश्य छन् । भारतीय लेखक केदारनाथ सिंहले भनेका छन्, लामो समयसम्म साहित्यिक लेखन विलक्षण आतंकमा हुन्छ । ती आतंक हुन् आलोचनाको आतंक, बृहत्तर व्यक्तित्वको आतंक र बनिबनाउ शैलीपद्घतिको आतंक । तर, नयाँ पिँढीले आतंकहरूलाई चिर्दै निर्भयतापूर्वक लेख्नुपर्छ । माङलाकका कविताहरू स्वभरोसा र नयाँ मुक्तिको सत्प्रयासको शान्त स्वरूप हुन् । कवि माङलाक आफू् र आफ्नो समुदायको पहिचान बेवास्ताको कोष्ठकमा कैद नहोस् ठान्छन् सायद । उनी लेख्छन्, इतिहास महत्त्वपूर्ण छ तर सीमान्तमा बाँचेकाहरूका लागि इतिहास निष्ठुर छ । टुप्पाबाट लेखिएको इतिहासले फेदका मानिसहरूलाई देख्नै सकेन । इतिहासमा हराउन पुगे ती फेंदकाहरू । अब इतिहास टुप्पाबाट लेखेर हुँदैन, फेंदबाट लेख्न थालिनुपर्छ । दबिएका र दबाइएका आवाजको खोजी गर्दै नयाँ अस्तित्वको निर्माण गर्नुपरेको छ, सम्पूर्ण नेपालीत्वका निम्ति । बहुसांस्कृतिक नेपाली इन्द्रेणी समाजमा एक चहकिलो रङ भर्न चाहन्छन् माङलाक । त्यही चाहनाको आदिवासी अभिव्यक्ति हो, लिम्बुनी गाउँ ।शालीन शैलीमा राज्यनीतिमाथि प्रहार गर्छन् माङलाक । काठको बाकस र रेमिटयान्सको विनिमयमाथि उभिएको नेपाली अर्थतन्त्रको कमजोर भवनप्रति कवि रुष्ट छन् । उनी चित्रात्मक शैलीमा भन्छन्, ब्रिफकेसभरि रेमिटयान्स टिप्नएयरपोर्टबाट रहरमा चढेर उडेको नवयुवकतीन महिना नपुग्दैदेशको खुट्टानेर कस्तरी टुप्लुक्क आइपुगेको छ । ऊर्जाशील उमेर विदेशी श्रमको धरापमा झुन्डयाएर पारिवारिक समृद्घि भित्र्याउने बाध्यात्मक फयान्टेसीमा छन् नेपाली युवा । ती युवाको स्वैरकाल्पनिक आखेटबाट पूर्वी पहाड पनि ग्रस्त भएको दृश्यसाक्षी हुन्, कवि माङलाक । र, उनी कवितात्मक बाटोबाट भद्र असहमति पोख्छन् ।मानवीय समस्यासँग घुलमिल भएको कविता पाठकीय रुचिमा पर्छ । भनिन्छ, अधिकांश कवितालाई धेरै मान्छेले बेवास्ता गर्छन् किनकि धेरै मान्छेलाई कविताले पनि बेवास्ता गर्छ । राजका कवितामा चाहिं राज्यको केन्द्रले चासो नगरेका मान्छेका रुष्ट आवाज टड्कारो भएकाले पाठकीय चासोमा पर्छन् ती । बढ्दो विश्वव्यापीकरणले हाम्रो संस्कृतिको चुल्होचौका कब्जा गरेपछि कवि राज यक्षप्रश्न सोध्न बाध्य भएका छन् । लेखकले प्रेरणा र प्रभाव अरूबाट लिए पनि भरोसा आफ्नै कलममा गर्ने हो । लेखक खगेन्द्र संग्रौलाले भूमिका लेखाउनु आफ्नै सिर्जनशील सामथ्र्यमा विश्वास नहुँदा टेकिने वैसाखीको याचना हो भन्दै लेख्छन्, साह्रै गाह्रो परे एउटासम्म भूमिकारूपी बैसाखी टेक्नू । कृतिमा तीनचारवटा भूमिका टाँस्नु भनेको लेखकले उभिन तीनचारवटा बैसाखी टेक्नु हो । राजले वैरागी काइँला, गोविन्दराज भट्टराई र संजीव उप्रेतीका फुटकर भूमिकाको धाप पाएका छन् । भूमिका प्राविधिक पाटो भए पनि राजको कवितात्मक आत्मविश्वाससँगको मनोविश्लेषणात्मक अध्ययन गर्न सहायक हुन सक्छ यो ।लिम्बुनी गाउँमाथि भाषाशैलीकै आधारमा छलफल गर्न सकिन्छ । करिब चार दर्जन लिम्बू पारिभाषिक शब्दावलीलाई परिशिष्टमा राखेर गैरलिम्बू पाठकलाई सहज बनाइदिएका छन्, कविले । बैरागी काइँलाको शब्दमा एउटै देशमा रहेर पनि अपरिचित नेपाली समुदायलाई ती शब्दले वहन गरेका विम्ब र सांस्कृतिक महत्त्वले बृहत् नेपाली संस्कृति निर्माणमा एकजुट पनि गराइरहेको हुन्छ । अमेरिकी कवि अक्तोवियो पाजले अल्टरनेटिङ करेन्ट मा लेखेका छन्, तबसम्म लेखक कवि बन्न सक्दैन, जबसम्म आफूभित्रको भाषालाई नष्ट गरेर अर्को दोस्रो भाषासिर्जनाको आकर्षणले उसलाई लोभ्याउँदैन । माङलाकको भाषा लालित्यपूर्ण काव्य र रूखो गणितको बीचबाट हिँडेको छ । कहीँ गणितीय पर्खालमा अडेस लाग्छ, कहीँ काव्यको प्रवाह छुन्छ । न पूर्णत: बगेको छ, न उभिएको छ । ससानो विश्राम लिँदै हिँडेको छ । उनको हिँडाइलाई पाजले इङ्गित गरेको दोस्रो भाषिक सिर्जनाको आकर्षण भन्न सकिन्छ ।भाषाको सबैभन्दा उच्चतम सौन्दर्य कविता भएकाले शब्दविन्यासमा कविहरू सचेत हुनुपर्छ । नापतौल गरेर खर्चिएको काव्य खँदिलो हुन्छ । भारतीय चर्चित कवि कुँवर नारायण लेख्छन्, आवश्यकताभन्दा बढी शब्दले कविता गरिष्ठ भइदिन्छ, कम भए दुरूह । आयतन र भार दुवैको सन्तुलित अनुपातबाट बन्ने काव्यिक सघनताको पक्षमा छु । राज माङलाक मात्र नभई कवितासाधनामा लाग्ने सबैका लागि कुँवर नारायणको विचार आप्तवाक्य हुन सक्छ । लिम्बुनी गाउँका कतिपय कवितामा शब्दको दुरुपयोग भएको आभास गर्न सक्छन् पाठकले । प्रयोगवादको हयाङओभरले पनि कवि माङलाकलाई लखेटेको हो कि ?पछिल्लो समयमा जनजातीय चेतको खोज तीव्र छ, साहित्यमा । आदिवासीय जनजातीय संस्कृति प्रकृतिनिकट मानिन्छ । फरक संस्कृतिका भाषा, वेशभूषा, विशिष्ट सौन्दर्यचेतको आदानप्रदान सुन्दर पक्ष नै भए । तर, जातीय विश्वास पद्घतिको बहानामा अन्धविश्वासलाई काँध बोक्ने हर्कत कविहरूबाट हुनु शोभनीय लाग्दैन । माङलाकका केही कविता लिम्बू विश्वास पद्घतिको लठ्ठी टेक्दै भाग्यवादी आँगनमा पाइताला राख्छन् । हजारौँ शब्दमा बयान नभएका कुरा एकै चित्रतस्बिरले बोल्छ भन्ने तर्क फिक्का लाग्छ, जब माङलाकका चित्रकविता पढिन्छ । यी चित्रकविता पढ्दा बाल्यकालमा सुनेको उखान स्मरणमा आउँछ, काम गर्नुको दु:खले जोगी भयो, जोगी भाको भोलिपल्ट भोको भयो । तुलनात्मक रूपमा उनका प्रेमकविता ज्यानदार छन्, जसमा नोस्ताल्जियाको तागत छ । ती कविता पहाडी लयमा च्याब्रुङ बजाउँछन् । र, धान नाच्छन्, सोल्टिनीको हात समातेर । यी अनुभूतिले अग्र्यानिक शैलीमा पाठकीय इन्द्रिय स्पर्श गर्छन् ।राज माङलाकको काव्यिक क्षितिज उज्यालो देखा परे पनि लिम्बुनी गाउँमा टाँगिएको आकाश हेर्दा उनी सरदार कवि मात्र हुन् । सायद उनी कविताबाट संवाद गर्न चाहन्छन् । तर, उनको वैचारिक स्वर केही बिब्ल्याँटो बाटोमा प्रतिध्वनित भएको भान हुन्छ । भूमण्डलीकरणको अस्वीकृतिँंगै लिम्बू पहिचानको खोज राज माङलाकबाट मात्र सम्भव छ, न कि डेरिडा लिम्बू बाट । यो त पूर्वगन्तव्य, पश्चिमपाइलाजस्तो पो हुन्छ कि ?"
हुइँयाबाट पीडित विजय मल्ल,"उपन्यासकार विजय मल्लले गोठाले द्वारा प्रवर्तन गरिएको मनोविश्लेषणात्मक प्रवृत्तिलाई अनुसरण गरीे नेपाली उपन्यासको मनोविश्लेषणात्मक धारालाई निरन्तरता दिने र गतिशील तुल्याउने कार्य गरेका छन् । मनोविश्लेषणात्मक सिद्धान्तमा आधारित यिनका सबै उपन्यासको शीर्षक नारीका नामबाट राखिएका छन् र उपन्यास नारी चरित्रप्रधान छन् । क्षीण कथानकमा सीमित घटनालाई प्रस्तुत गरिएको यिनको अनुराधा उपन्यासमा पितृरति ग्रन्थिले अनुरक्त नारी अनुराधा तथा मातृरति ग्रन्थि ले अनुरक्त पुरुष कोमलमानका माध्यमबाट नारी र पुरुषको मनोविश्लेषण गरिएको छ । जीवनलाई निस्सार र निरर्थक ठानी नारीप्रति पूरै विरक्तिएको पुरुष कोमलमानमा अनुराधाको रूपसौन्दर्यबाट मोहित भई नारीप्रतिको वितृष्णा परिवर्तन भएको छ । अनुराधालाई पत्तै नदिई षड्यन्त्रपूर्ण ढङ्गले बिहे गराउने कार्य गरिएको यस उपन्यासमा उसले विवाह मण्डपमै वरमाला छिनाएर विद्रोह गरेकी छे । लोग्ने रत्नमानसँग बदला लिन देवर समुद्रमानसँग लहसिएको अभिनय गर्दागर्दै मानसिक सन्तुलन गुमाएर विक्षिप्त हुन पुगेकी अनुराधाका यी सब क्रियाकलाप लोग्नेसँग बदला लिने अभीष्टका साथ अचेतनमा रहेको यौनेच्छाको परितृप्तिको लागि गरिएका हुन् भनेर व्याख्या गर्ने प्रचलन छ । प्रस्तुत उपन्यासमा अनुराधाको विवाहका प्रसङ्गमा वर्णित घटनावली, रत्नमानका विभिन्न क्रियाकलाप र अन्य कतिपय सहभागीका बानीव्यवहार पनि अस्वाभाविक र अपत्यारिला खालकै छन् । त्रिदेशीय व्यापार भएको र समाजमा प्रतिष्ठित लोग्ने तथा उत्तराधिकारीका रूपमा रहेको जेठो छोरालाई समेत पत्तै नदिई उसको सबभन्दा प्रिय छोरीको बिहेका लागि एक्लै निर्णय गर्न सक्ने स्थिति नेपाली महिलाको पटक्कै हुँदैन । अझ व्यावहारिक रूपमा हेर्ने हो भने हुनेखाने कतिपय नेपाली परिवारमा आफ्नो प्रतिष्ठाको हवाला दिएर छोरीको बिहेका निर्णयका लागि बाबु केही हदसम्म कठोर हुन सक्छन् भने आमा कहिल्यै कुनै हालतमा पनि यतिबिघ्न कठोर हुनै सक्दैनन् । अर्काे कुरा, घरमा खासखुस गरेर आफ्नो बिहेको कुरा चलाइएको बारेमा सोझी नेपाली केटीले त पत्तो पाउँछे भने एउटी स्मार्ट शिक्षित युवतीले आफ्नै बिहेका लागि घरमा गरिएको त्यत्रो तयारी थाहा नपाउनु नै अत्यन्त अस्वाभाविक देखिन्छ । अझ त्यत्रो तामझामका साथ गरिएको स्वयंवरकै घडीमा पुगेर हातमा वरमाला लिइसक्दासमेत पत्तो नपाएको देखाउनुले यो उपन्यास यथार्थको धरातलबाट चिप्लिएको स्पष्टै हुन्छ । घटनावलीको विकास हुँदै जाँदा आमाले अनुराधाप्रति सहानुभूतिसम्म प्रकट नगर्नु अनि नातागोता, निम्तालुजति सबै आमाकै निर्देशनमा बाँधिएर आमाले चाहेअनुसार नै हल्ला फिँजाइदिनु समाज मनोविज्ञानका दृष्टिले पनि यथार्थ देखिँदैन । डाइरेक्टरसम्म भएको तत्कालीन नेपाली पुरुषले विवाह मण्डपमा भएको त्यत्रो अपमानपूर्ण बेइज्जतीलाई सहेर पनि अनुराधातिर त्यतिबिघ्न अनुरक्त हुनु पनि पुरुषोचित अहंका दृष्टिले कुनै हालतमा पनि स्वाभाविक देखिँदैन । यहाँनेर बिर्सनै नहुने कुरा के छ भने रत्नमानलाई खलनायकका रूपमा चित्रण गरिए पनि उसका क्रियाकलाप असत् प्रवृत्तिका नभई सत् प्रवृत्तिका देखिन्छन् किनकि स्वास्नी बनेर आफ्नो कोठामा आएकी अनुराधालाई उसले कुनै जबर्जस्ती गर्ने प्रयाससम्म गरेको पाइँदैन । ऊ हर दृष्टिबाट अनुराधाको मन जित्न चाहन्छ । यति छर्लङ्ग हुँदाहुँदै उसलाई खलनायकका रूपमा चित्रण गर्ने असफल प्रयास नेपाली समालोचनामा जबर्जस्ती गर्ने गराउने गरिएको छ । अर्काेतिर, लोग्नेलाई मार्न भनी उसको घरमा पुगेकी अनुराधा देवरतिर लहसिनुजस्ता अविश्वसनीय र अपत्यारिला घटना प्रस्तुतिका कारण यो उपन्यास फितलो बन्नपुगेको छ । अनुराधा को मूल अभीष्ट सिग्मन्ड फ्रायडद्वारा प्रतिपादित वैचारिकताको प्रस्तुति हो । फ्रायडका कतिपय सैद्धान्तिक मान्यताहरू मानवीय एवं व्यावहारिक दृष्टिले मात्र नभई मनोविज्ञानकै दृष्टिले पनि त्रुटिपूर्ण एवं भ्रमपूर्ण रहेको अनुभव हामी सबैले गरेको हुनुपर्छ । त्यसका लागि बहस गर्ने प्रशस्त ठाउँ छ । यति हुँदाहुँदै पनि फ्रायडकै वैचारिकताको पुष्टि गर्नाका लागि गरिएको यो औपन्यासिक प्रयास पूर्ण रूपमा असफल नै देखिन्छ । घटनावली र प्रमुख सहभागीको चरित्रचित्रणभन्दा बढी मनोविज्ञानको प्रस्तुति गर्ने मोहका कारण यो उपन्यास निकै शुष्क मात्र नभई यसको औपन्यासिकता पनि पूरै खस्किएको छ ।विजय मल्लको अर्काे उपन्यास कुमारी शोभा मा द्योमैजुका रूपमा रहेकी युवतीको मनोविश्लेषण सामाजिकसांस्कृतिक सन्दर्भबाट गरिएको छ । कुमारीको दैवीय बाल्यावस्था र मानवीय युवावस्थाको मनोविश्लेषण गरिएको यस उपन्यासमा कुमारीले बिहे गर्न नहुने र बिहे गरिहाले लोग्ने मर्ने भन्ने अन्धविश्वासले जकडिएको मानसिकता प्रस्तुत गरिएको छ । कुमारी बसेर फर्किएकी शोभा मानसिक रूपमा रुग्ण बनेको घटनालाई मनोविश्लेषणात्मक ढङ्गले प्रस्तुत गरिएको यस उपन्यासमा दाजुको साथी उपेन्द्रसँग प्रेम भए पनि आफूसँग बिहे भएमा उसको मृत्यु हुने भन्ने अन्धविश्वासका कारण बिहे गर्न मान्दिन । व्यक्तिगत सन्दर्भबाट सामाजिक समस्या प्रस्तुत गरिएको यस उपन्यासका अन्य सहभागी पनि अन्धविश्वासमै रुमलिएका छन् । शोभाले पटक्कै मन नपराएको व्यक्ति बाबुकाजी पनि उसलाई बिहे गर्न चाहन्छ । आफूले बाबुकाजीसँग बिहे गरेपछि ऊ मर्ने हुँदा त्यसपछि उपेन्द्रसँग बिहे गर्न पाउने भन्ने अन्धविश्वासी सोचाइ शोभामा विकास हुनेबित्तिकै संयोगवश दुर्घटनामा परी बाबुकाजीको मृत्यु भएपछि आफूले विवाहको प्रस्ताव स्वीकार गर्नेबित्तिकै उसको मृत्यु भएको भन्ने अन्धविश्वासी संस्कारले उसमा झन् बलियो गरी जरा गाड्न पुग्छ । अन्धविश्वासका कारण बिहे गर्न नसके पनि ऊ उपेन्द्रलाई अत्यन्त माया गर्छे । म बिहे गरेर तिम्रो घरमा आउँदिनँ, सक्छौ भने तिमी मलाई उठाएर, बोकेर घिसारेर लैजाऊ भन्ने उसको अभिव्यक्तिले पनि यही कुरालाई पुष्टि गर्छ । अन्धविश्वासको विरोधी उपेन्द्रको प्रेम भावुक र वासनायुक्त नभई बलिदानी प्रकारको छ । मनोविश्लेषणात्मक ढङ्गले सामाजिक विकृतिका रूपमा रहेका अन्धविश्वासप्रति सूक्ष्म विद्रोह प्रस्तुत गर्दै मानवीय संवेगात्मक असन्तुलनका कारण उत्पन्न अन्तद्र्वन्द्वबाट उसका जीवनमा पार्नसक्ने दुष्प्रभाव र त्यसको निराकरणको उपाय पनि मनोविज्ञानकै सन्दर्भबाट खोज्ने प्रयत्न गरिएको छ । मनोवैज्ञानिक सन्दर्भबाट अस्तित्ववादीविसङ्गतिवादी दृष्टिकोणसमेत प्रस्तुत गर्ने उपन्यासकार विजय मल्लले यस उपन्यासमा पनि विभिन्न सहभागीका माध्यमबाट मनोविज्ञानका साथै सांस्कृतिक सन्दर्भलाई समेत अगि सारेका छन् ।सामाजिक, सांस्कृतिक सन्दर्भबाट मान्छेका यौनजन्य कुण्ठाको जीवन्त प्रस्तुति पाइने कुमारी शोभा उपन्यासमा असामान्य, उत्साहहीन र उदास नारी सहभागीका माध्यमबाट अतृप्त यौनेच्छा र सामाजिकताका बीचमा सघन द्वन्द्व पाइन्छ । स्वपीडक शोभा मानसिक अन्तद्र्वन्द्वबाट पीडित भए पनि उसको मनमा जरो गाडेर बसेको अन्धविश्वासलाई उखेल्न सक्दिन साथै उपेन्द्रका बौद्धिक तर्कबाट पनि ऊ आश्वस्त हुन्न । परम्परागत रूढिवादी समाज र आधुनिक समाजका बीचमा द्वन्द्व प्रस्तुत गर्दै समाज क्रमश: अगि बढेको देखाउन खोजिए पनि वंशाणुगत रूपमा जरो गाडेर बसेको रूढिलाई सजिलै हटाउन नसकिने भाव यस उपन्यासमा अभिव्यञ्जित छ । अन्धविश्वासप्रतिको आस्था र अनास्थाका बीच द्वन्द्व पाइने यस उपन्यासमा अन्धविश्वासकै कारण मानव जीवन विकृत हुनपुगेको सन्दर्भ पनि पाइन्छ ।नेपाली उपन्यासको इतिहासमा आफ्ना उपन्यासमा मनोविश्लेषणसम्बन्धी विविध प्रकारका सिद्धान्तलाई प्रयोग गर्न रुचि राख्ने विजय मल्लको अनुराधा विशुद्ध मनोविश्लेषणात्क उपन्यास हो र मनोविश्लेषणका सिद्धान्तलाई प्रयोग गर्ने ध्याउन्नमा यो उपन्यास नैतिक मूल्य एवं स्वाभाविकताका दृष्टिबाट दुर्घटित पनि हुन पुगेको छ । मनोविश्लेषण नै मूल उद्देश्य भए पनि कुमारी शोभा उपन्यासमाचाहिं विशेष सावधानीका साथ स्वाभाविकतामा आँच आउन नदिई मनोवैज्ञानिक एवं नैतिक मूल्यहरूलाई स्थापना गरिएको छ । यस उपन्यासले जीवित देवी मानिने द्योमैजु अर्थात् कुमारीको मनोग्रन्थि केलाउँदै उसैका केन्द्रीयतामा नेवारी संस्कृतिको विस्तृत सेरोफेरो चाहारेको छ । मनोविश्लेषणलाई साध्य बनाउने क्रममा वस्तुको आवश्यकता र प्रसङ्गअनुसार साधनका रूपमा संस्कृतिको प्रस्तुति भएको यो उपन्यास मनोविज्ञान र संस्कृतिको उत्कृष्ट सङ्गम बन्न पुगेको छ । विजय मल्लको अगिल्लो उपन्यास अनुराधा मनोविज्ञानको सैद्धान्तिक पक्षकै प्रस्तुतिमा बढी केन्द्रित रहेकाले त्यसमा औपन्यासिकता शिथिल हुन पुगी अविश्वसनीय बन्न पुगेको छ भने सामाजिक सांस्कृतिक सन्दर्भका साथ यौनजन्य मनोविश्लेषण गरिएको कुमारी शोभा उपन्यास निकै विश्वसनीय छ । दुवैमा असामान्य मनोदशा भएका सहभागीको प्रयोग पाइए पनि मानवीय इच्छामाथि दमन गर्दा अनुराधा विद्रोही बन्न पुगेकी छ भने सामाजिकसांस्कृतिक सन्दर्भले शोभा विद्रोही बन्न सकेकी छैन । अचेतनमा रहेको कामवासना दमित हुँदा अनुराधा परपीडक बन्छे भने शोभाचाहिँ स्वपीडक बन्छे । शिक्षित युवती अनुराधा आफ्नो इच्छाविपरीत भएका क्रियाकलापप्रति विद्रोह गर्न अगि बढ्छे भने शोभा आफूले मन पराएको शिक्षित एवं उदार प्रेमीले अनेक ढङ्गले सम्झाउँदा पनि परिवर्तन हुन्न । अनुराधाका क्रियाकलाप जति कृत्रिम र अविश्वसनीय छन् शोभाका क्रियाकलाप त्यति नै सहज र विश्वसनीय छन् । दुवै उपन्यासको उद्देश्य मनोविश्लेषण नै भए पनि अनुराधा का तुलनामा कुमारी शोभा विशिष्ट छ । अनुराधाको आलोचना र कुमारी शोभा को प्रशंसा गर्नु यस लेखको अभीष्ट होइन । यस लेखको अभीष्ट नेपाली समालोचनामा देखापरेको बिनाअध्ययन हुइँयाका भरमा लेख्न रहर गर्ने स्थितिलाई देखाउनु हो । अस्वाभाविक धरातलमा टेकेको शुष्क एवं फितलो उपन्यास अनुराधाको चर्चा व्यापक रूपमा गरिनु, यसका बारेमा अगणनीय लेख लेखिनु अनि योभन्दा निकै स्तरीय, परिपक्व तथा यथार्थवादी उपन्यास कुमारी शोभा का बारेमा कतै कसैले नामसम्म उल्लेख नगर्नुले नेपाली समालोचना हुइँया एवं कपीपेस्टकै पछि दौडेको स्थिति छर्लङ्गै देखिन्छ । अझ मनोविश्लेषणको यति व्यापक र सुन्दर प्रयोग भएको अर्काे नेपाली उपन्यास छैन भन्ने भनाइ अतिशयोक्तिपूर्ण मात्र नभएर त्रुटिपूर्णसमेत देखिन्छ । अझ स्पष्ट रूपमा भन्नुपर्दा कसैलाई कुनै बेला परेको प्रभावका कारण कुनै सर्जकलाई भिराइदिएको ट्यागलाई बिनाअध्ययन हुइँयाकै भरमा अरूले पछ्याउँदै जानु नै नेपाली समालोचनामा देखापरेको चरमवाद हो । यस्तैयस्तै हुइँयाका कारण थुप्रै साहित्यकारलाई ट्याग भिराइदिएर अन्यायमा पार्ने गरिएको छ । यसैअनुरूप उपन्यासकार विजय मल्ल पनि ठूलो अन्यायमा परेका छन् ।"
बौद्ध दर्शन र सकारात्मक मनोविज्ञान,"लुम्बिनी विकास कोषका नवनियुक्त उपाध्यक्ष मेत्तया भन्ते प्रवचनका लागि स्ट्यानफोर्ड युनिभर्सिटी पुग्दा त्यहाँका एक प्रोफेसर धम्मपदको संस्कृत र अंग्रेजी संस्करण पढिरहेका थिए । ती प्रोफेसरले नेपालबाट त्यहाँ पुगेका भन्तेलाई सोधे, तपाईंको देशमा त हरेकको घरमा धम्मपदको पाठ हुन्छ होला है ? भन्ते अवाक् भए, किनभने उनलाई थाहा थियो, धम्मपद नेपालका घरघरमा पाठ हुनु त परको कुरा, राष्ट्रिय पुस्तकालयमा समेत खोज्दा फेला पर्दैन होला । मेत्तया भन्तेले एक अभिनन्दन कार्यक्रममा सुनाएको प्रसंगले बुद्ध जन्मेको देशमा बुद्ध शिक्षा कति छायामा परेको छ भन्ने संकेत गर्छ । नेपालमा बुद्ध शिक्षाप्रति अभिरुचि शून्यप्राय: भए पनि पश्चिमी देशहरूमा भने उत्साहजनक रूपले विस्तार हुँदै गएको पाइन्छ । हालैका वर्षहरूमा विकसित मनोविज्ञानको एक विधा सकारात्मक मनोविज्ञान को दार्शनिक आधार बुद्धका शिक्षाहरूबाट लिइएको प्रस्ट देखिन्छ । यो लेखमा सकारात्मक मनोविज्ञान कसरी बुद्ध शिक्षाहरूबाट अनुप्रेरित भएको छ र यसबाट कसरी लाभान्वित हुन सकिन्छ भन्ने चर्चा गरिनेछ । फ्रेडरिक नित्सेले भनेका थिए, व्यक्तिको पागलपन असामान्य हो तर समाज र देशको पागलपन नियम नै हो । नित्सेको भनाइ अक्षरश: लागू गर्दै पश्चिमा मनोविज्ञान विगत सय वर्ष केवल रोगी, मदौरुहरूको उपचारमा केन्द्रित रह्यो । ठूला विचारक र शोधकर्ताहरूले डिप्रेसन, तनाव, क्रोध, हिस्टेरिया, कुण्ठा, पागलपनजस्ता व्यक्तिगत विचलनहरूमाथि चिन्तन, मनन र अनुसन्धान गरे । उनीहरू यी विषयमा किन केन्द्रित भए भने रोगीको उपचार गरेपछि पैसा आउँथ्यो । पुँजीवादी समाजमा अर्थोपार्जनकै सबभन्दा ठूलो मूल्य हुन्थ्यो । भौतिक रूपले जीवन स्तर माथि उठाउनु र यश आराम गर्नु नै सबैको आकांक्षाको विषय हुन्थ्यो । समयक्रममा यो सोचमा केही परिवर्तन आयो । आर्थिक समृद्धि हासिल गर्नु र निरोग हुनु नै सम्पूर्ण जीवन होइन भन्ने चेतनाले केही मनोवैज्ञानिकलाई फरक रूपले सोच्न बाध्य बनायो । पहिलो पटक अमेरिकन साइकोलोजिकल एसोसिएसनका पूर्व अध्यक्ष मार्टिन सेलिगम्यानले व्यक्तिका सकारात्मक भावना र मनोविज्ञानलाई निकै लामो समय उपेक्षा गरिएको देखे । उनले भने, रोगमुक्त हुने ध्याउन्नमा हामी बढी नै एकोहोरो भएछौं, जीवनलाई बाँच्नलायक बनाउनका लागि सकारात्मक भावनाहरूको अध्ययन हुनुपर्छ, तिनलाई कसरी परिपोषित गर्ने भन्ने विधामा अध्ययन अनुसन्धान हुनुपर्छ । सेलिगम्यानलाई त्यसप्रकारको ज्ञानोदय बगैंचामा आफ्नी पाँच वर्षकी छोरीसँग टहलिइरहेको बेला भएको थियो । छोरीले अनेक हर्कत गरेर बाबाको ध्यान आफूतिर आकर्षित गर्ने प्रयत्न गरिरहेकी थिइन् । तर सेलिगम्यानले चुप लाग भनेर उनलाई हकारे । छोरी उदास भइन् र भनिन्, बाबा, म तीन, चार वर्षकी हुँदा कसरी रोएर, चिच्याएर दु:ख दिन्थें, तपाईं सम्झनुहुन्छ ? अचेल मैले त्यस्तो गर्न छोडिदिएँ । मैले पाँच वर्ष पुगेपछि त्यसो नगर्ने निर्णय गर्न सक्छु भने तपाईं पनि बडबडाउन छोडिदिन सक्नुहुन्छ । छोरीको यो कुराले सेलिगम्यान झल्याँस्स भए, मानो निद्राबाट जागेजस्तो । मनमा खेल्ने विचार र भावनाका सकारात्मक पक्षलाई विकसित गर्नु नकारात्मक पक्ष सुधार्ने धन्दामा एकोहोरो लागिरहनुभन्दा अधिक महत्त्वपूर्ण हो । सेलिगम्यानले भनेका छन्, हामीले आफू र बालबालिकालाई मनका सकारात्मक विचार र भावनाहरूमा ध्यान दिनु अधिक महत्त्वपूर्ण हो, नराम्रा विचार, भावना र कमजोरीहरू कोटयाइरहनु उपयोगी होइन भन्ने सिकाउनुपर्छ । पश्चिमा विद्वान् र अनुसन्धाताहरूले सेलिगम्यानको सकारात्मक सोच मनोविज्ञानको क्षेत्रमा युगान्तकारी हो भन्ने पत्तो पाइहाले । त्यसपछि यस विषयमा विशद अध्ययन, चिन्तन, मनन र अनुसन्धान हुन थाल्यो । सकारात्मक मनोविज्ञान अहिले जल्दोबल्दो बनेर अगाडि आएको छ, संसारभरका विश्वविद्यालयहरूमा यसको अध्ययन, अध्यापन भइरहेको छ । यो मनोविज्ञानले कसरी व्यक्तिको जीवनमा खुसी, आनन्द र आल्हादलाई बढोत्तरी गर्न सकिन्छ भन्ने अध्ययन र अनुसन्धानहरू गर्छ । यसमा व्यक्तिका सामाजिक सम्बन्धहरूजस्तो पतिपत्नीबीचको प्रेम, परिवार, साथीभाइ र सामाजिक संघ संगठनहरूसँगको सौहार्द सम्बन्धले व्यक्तिको जीवनमा खुसी र आनन्द भर्ने गरेको विभिन्न अध्ययनमार्फत पुष्टि गरिएको छ । सकारात्मक मनोवेत्ताहरूले जीवनलाई अधिक गरिमामय, सुन्दर र आनन्दित बनाउन आपसी सम्बन्धहरूलाई कसिलो बनाउन र सबैप्रति प्रेम र सहयोगको भावना राख्न सुझाउँछन् ।बौद्ध दर्शनमा शान्ति र आनन्दका लागि आपसी र सामाजिक सम्बन्धको सौहार्दता विकसित गर्ने अभ्यास धेरै पहिलेदेखि गरिँदै आएको छ । बौद्ध दर्शनको अभ्यास सतही नभएर भित्रैदेखि बुझिएको र अपनाइएको विषय हो । बुद्धले पहिलो, दोस्रो, तेस्रो र चौथो तहको ध्यानको अवस्थामा मनको अलत गहिराइमा चियाएर त्यहाँ वास्तवमा के छ भनी खोजी गरेका थिए । यसरी मनका तहतह केलाएर यसको स्वभाव पहिल्याउनु बुद्धको खोजीको महत्त्वपूर्ण पक्ष हो । यही खोजीका क्रममा दु:ख, दु:खको कारण, दु:ख मुक्तिका सम्भावना र उपाय बुद्धले फेला पारेका थिए ।यो ज्ञानोदयपश्चात् करिब छब्बीस सय वर्षअघि बुद्धले भनेका थिए, प्रभास्वरमिदं चित्तं प्रकृत्यागन्तवो मला । तेषामपाये सर्वार्थं तज्ज्योतिरविनश्वरम् । यसको अर्थ हो : मानिसको मन स्वभावैले उज्यालो, सकारात्मक, शान्त र आनन्दित हुन्छ । बाहिरी समाज, वातावरण र पुराना संस्कारका कारण मनमा लोभ, रिस र बेहोसी प्रवेश गर्छन् । बाहिरबाट पसेका दोषहरूलाई मनमा स्थान नदिने र मनका प्राकृतिक गुणहरूलाई परिपोषित गर्न ध्यान, मैत्री र करुणाको अभ्यास गर्ने हो भने अपार शान्ति र हरक्षण नवीन आनन्द स्वस्फूर्त रूपमा अनुभूति हुन्छन् । भनिन्छ, ज्ञानोदय भएपछि बुद्ध अपार आनन्दमा मग्न हुँदै पीपलको वृक्षमुनि बसिरहेका थिए । उनले ज्ञान पाएको खबर सबैतिर फैलियो । नजिकैको गाउँबाट गाउँलेहरू त्यहाँ आए र उनलाई सोधे, तपाईंलाई ज्ञान प्राप्त भयो भन्ने सुनिन्छ । खासमा तपाईंलाई के प्राप्त भएको हो ? बुद्धले भने, मलाई त्यस्तो केही प्राप्त भएको होइन । बरु मैले धेरै कुरा गुमाएँ । मनमा आएर बसेका राग, द्वेष, मोहजस्ता नकारात्मक गुणहरू बिलाएर गए । मैले प्राप्त गरेको शान्ति, मैत्री र करुणा त पहिल्यैदेखि, जन्मदैदेखि मेरो मनमा थिए । मैले यी गुणहरूलाई मनमा देखेँ । यी गुणहरूलाई अझ गाढा बनाउन म ध्यानमा डुब्छु, प्रेम र करुणाको अभ्यास गर्छु । बुद्धले यी गुणहरू आफ्नो मनमा मात्रै फेला पारेका होइनन् । ठीक यिनै गुणहरू उनले हरेक व्यक्तिमा, हरेक प्राणीमा समेत देख्न थाले । उनले भने, सत्त्वा बुद्धा एवकिन्तु आगन्तुक मलावृता: । तेषामपकर्षणात् सत्त्वा: बुद्धा एव नसंशय: । अर्थात् सबै मानिस र प्राणीहरू बुद्ध नै हुन् । तर बाहिरबाट आएका आगन्तुक दोषहरूले उनीहरूको बुद्ध स्वभाव छोपिएको छ । दोषहरूबाट मन हटाएर गुणहरूमा ध्यानस्थ हुने हो भने सबैले आफ्नो बुद्ध स्वभाव देख्न सक्छन् । सकारात्मक मनोविज्ञानको गहकिलो आधार योभन्दा प्रभावी अर्थोक फेला पार्न नसकिएला । तर पश्चिमा मनोवैज्ञानिकहरूले उक्त मनोविज्ञानको आधारको रूपमा बुद्ध दर्शनलाई एक रत्ती पनि क्रेडिट दिएका छैनन् ।बौद्ध दर्शन संसारभरिका विश्वविद्यालयमा आधिकारिक रूपमै पढाइन थालेको सय वर्ष नाघिसक्यो । अत: सकारात्मक मनोविज्ञानका प्रणेताहरूले बुद्धको दर्शन नपढेको वा थाहा नपाएको हुन सक्दैन । तर उनीहरूले कतै पनि यो मनोविज्ञानको आधार बुद्धको दर्शन हो भनेर उल्लेख नगर्नु रहस्यमय छ । यो अलग्गै खोज र अनुसन्धानको विषय हुन सक्छ । तर ध्यानको अभ्यासले कसरी मानिसमा सकारात्मक भावनाहरू विस्तार हुन्छन् भन्ने खोजहरू व्यापक रूपमा भइरहेका छन् । डा रिचार्ड डेभिडसनले ध्यानको अभ्यास गरिरहेका भिक्षुहरूको मस्तिष्कको वैज्ञानिक प्रयोगशालामा अध्ययन गरेका थिए । उनले ध्यानस्थ हुँदा व्यक्तिको मनबाट भय र क्रोधजस्ता भावना शान्त हुँदै या हराउँदै गएको पाए । एक ठूला साधक ध्यानको अभ्यास गरिरहेका बेलाउनको मस्तिष्कका खुसी र सकारात्मक भावनाहरूसँग सम्बन्धित क्षेत्रमा व्यापक गतिविधि भइरहेको देखे । बौद्ध ध्यान पद्धतिमा मुख्य रूपमा आउने विपश्यना ध्यान र मैत्री एवं करुणा ध्यानले अभ्यासकर्तामा खुसी र आनन्दको विस्तार भएको वैज्ञानिक प्रयोगशालामा गरिएका सबै प्रयोगहरूमा देखियो । प्रयोगशालाहरूमा यी कुरा अहिले प्रमाणित भए तर बौद्ध ध्यान साधकहरूले शताब्दियौंदेखि मैत्री र करुणाको अभ्यासले जीवनमा सबभन्दा धेरै शान्ति र आनन्द दिन्छ भन्ने अनुभूति गर्दै आएका छन् । मैत्री र करुणाको अभ्यास गर्नुलाई बौद्ध दर्शनका अनुयायी र पारखीहरूले बोधीसत्त्व चर्या भन्छन् ।सकारात्मक मनोविज्ञानका ज्ञाताहरूले व्यक्तिगत र पारिवारिक, सामाजिक सम्बन्धहरूमा सौहार्दता विकसित गर्न सके खुसी र आनन्द विस्तार हुन्छ त भने । यो कुरा सैद्धान्तिक रूपमा सही भए पनि व्यक्तिले व्यवहारमा उतार्न सकेको पाइँदैन । किनभने, वर्तमान समयमा पढ्न पाइने र सुझाव पाइने कुराहरू अनगिन्ती हुन्छन् । मानिसको मनको गहिराइसम्म ती सुझावहरू पुग्न सक्दैनन् । बुद्धले बाहिरबाट पाएको ज्ञानको सीमा देखेका थिए । उनले भनेका थिए, सुनेको ज्ञान अर्थात् श्रुतमयी प्रज्ञालाई चिन्तनमनन गरेर परिष्कार गर्नुपर्छ र ध्यानको अभ्यासमार्फत अनुभूति गर्नुपर्छ । यसप्रकार ज्ञान भावनामयी प्रज्ञा बन्छ जसले व्यक्तिलाई भित्रैदेखि रूपान्तरण गरिदिन्छ, भित्रैदेखि मैत्रीभावयुक्त र करुणावान् बनाइदिन्छ । जति करुणाको भावना विकसित हुन्छ उति आनन्दको अनुभूति हुन्छ । सकारात्मक मनोविज्ञानले बौद्ध दर्शनबाट धेरै कुरा ग्रहण गर्न बाँकी छ । बुद्धत्व र बोधीसत्त्वचर्यालाई सही रूपमा बुझ्न सके सकारात्मक मनोविज्ञान अधिक प्रभावी हुन सक्छ र यसबाट सबै लाभान्वित हुन सक्छन् ।"
ब्राडम्यानदेखि वार्नसम्म,"अस्ट्रेलियाली कप्तान एवं विश्व नम्बर १ टेस्ट ब्याट्सम्यान स्टिभ स्मिथले टेस्ट क्रिकेटमा डेब्यु गरेको साढे सात वर्ष पुग्यो । स्पिनरको रूपमा सिनियर टोलीमा स्थान बनाएका स्मिथ अहिले टेस्ट क्रिकेटकै सर्वकालीन महान् ब्याट्सम्यानको दाँजोमा पुगेका छन् । डेब्युको समयमा विश्वकै उत्कृष्ट स्पिनरको स्थान लिने दबाब खेपेका स्मिथ अहिले उत्कृष्ट ब्याट्सम्यानको रूपमा परिचित छन् । अस्ट्रेलियाको कप्तानसमेत रहेका स्मिथले छोटो समयमै उल्लेख्य सफलता हासिल गरिसके ।सन् २००७ मा सेन वार्नको संन्यासपश्चात् अस्ट्रेलियाली टोली मुख्य स्पिनरको खोजीमा थियो । संन्यासको समयमा टेस्ट क्रिकेटमा सर्वाधिक ७ सय ८ विकेट लिएर सर्वश्रेष्ठ बलरको पहिचान बनाएका वार्नको स्थान लिनु सहज थिएन । त्यसक्रममा अस्ट्रेलियाले ३ वर्षको अन्तरमा ११ स्पिनरलाई टेस्ट टोलीमा समेट्यो । स्टुआर्ट म्याक्गिल, जेसन क्रेज्जा, ब्राड हग, माइकल बिएरजस्ता नामको अगाडि स्मिथले टोलीमा नियमित स्थान बनाउन विशेष प्रदर्शन गर्न जरुरी थियो । अझ नाथन हरिट्ज चोटका कारण बाहिर नभएको भए स्मिथले सायदै मौका पाउने थिए । झट्ट हेर्दा स्मिथको शारीरिक बनावट र कपालले वार्नको झल्को दिन्थ्यो । उनको बलिङ गर्ने शैली वार्नजस्तै थियो र फिल्डमा हरपल चनाखो रहने प्रकृति पनि । अस्ट्रेलियाको युवा क्रिकेट परियोजनाअन्तर्गत वार्नले केही समय स्मिथलाई प्रशिक्षण पनि दिएका थिए । क्रिकेट विश्लेषकहरू पनि स्मिथ विशेष प्रतिभा हुन् भन्नेमा सहमत थिए । उनको बलिङको प्रशंसाभन्दा बढी फिल्डिङ र ब्याटिङको क्षमताबारे विश्लेषकहरूले बोलेको सुनिन्थ्यो । वार्न आफैंले पनि स्मिथ अस्ट्रेलियाका लागि विशेष खेलाडी हुने सम्भावनाबारे एक पत्रिकालाई अन्तर्वार्ता दिएका थिए । तर विश्वकै सर्वश्रेष्ठ बलरको रूपमा पहिचान बनाएका वार्नको पथमा लाग्न स्मिथलाई निकै कठिन थियो । पाकिस्तानविरुद्ध लर्ड्समा डेब्यु गर्दा सायदै कसैले स्मिथको करियरले यस्तो मोड लिने सोचेका थिए । स्मिथ आफैं पनि मान्छन्, उनी सधैं बलिङ अलराउन्डरको रूपमा आफूलाई सिद्ध पार्न चाहन्थे । स्मिथको टेस्ट टोलीमा आगमन हुँदा उनले घरेलु प्रतियोगितामा पनि खासै सफलता हासिल गरेका थिएनन् । अस्ट्रेलियामा युवा खेलाडीलाई एकै पटक माथिल्लो स्तरमा बेलाबखत प्रयोग गरिरहने चलन छ । स्मिथले पहिलो दुई टेस्टमा बलिङतर्फ प्रभाव पार्न नसके पनि ब्याटिङको कौशल भने राम्रोसँग प्रस्तुत गर्न सके । उक्त सिरिजको दोस्रो टेस्टमा अस्ट्रेलिया पहिलो इनिङ्समा ८८ रनमा अलआउट भयो । दोस्रो इनिङ्समा स्मिथले आठौं नम्बरमा सर्वाधिक ७७ रनको योगदान दिएपछि अस्ट्रेलियाले सम्मानजनक योगफल खडा गरेको थियो । टेस्टका महान् बलर वार्नसँग दाँजेर सुरु भएको स्मिथको करियर अहिले सर डन ब्राडम्यानसँगको दाँजोमा आइपुगेको छ ।सर डोनाल्ड ब्राडम्यान टेस्ट क्रिकेटका सर्वकालीन महान् ब्याट्सम्यान हुन् । उनले टेस्ट करियरमा ९९९४ को औसतमा ब्याटिङ गर्दै क्रिकेट जगत्मा छुट्टै स्थान बनाएका छन् । ब्राडम्यानले संन्यास लिएको ७० वर्ष पुगिसक्दा पनि हालसम्म उनीसँग तुलना गर्नलायक ब्याट्सम्यान क्रिकेटमा आएका छैनन् । तर, अस्ट्रेलियाली टोलीका कप्तान स्टिभ स्मिथले केही समययता देखाएको प्रदर्शनले भने उनलाई २१ औं शताब्दीका ब्राडम्यान को उपाधि दिनु जायज देखिन्छ ।ब्राडम्यानले २० वर्ष लामो टेस्ट करियरमा जम्मा ५२ टेस्ट खेले । अन्तिम टेस्टमा उनले ४ रन मात्र जोडेको भए उनको करियर औसत १०० रन हुने थियो । तर ब्राडम्यान पहिलो इनिङ्समा दोस्रो बलमा बोल्ड भए र इंग्ल्यान्ड इनिङ्स अन्तरले पराजित भएपछि उनले फेरि ब्याटिङ गर्न पाएनन् । विश्वयुद्धका कारण लामो समय क्रिकेट नहुँदा र अहिलेझैं धेरै देशले टेस्ट नखेल्दा उनले कम खेल खेल्न बाध्य भए । ब्राडम्यानले टेस्ट करियरमा २९ शतक र १३ अर्धशतकको मद्दतले ६ हजार ९ सय ९६ रन जोडे ।गत साता सम्पन्न एसेज सिरिजमा स्मिथको कप्तानीमा रहेको अस्ट्रेलियाले इंग्ल्यान्डलाई ४० ले पराजित गर्यो । स्मिथले ५ टेस्टमा ७ पटक ब्याटिङ गर्ने मौका पाए । उनले १३७४ को औसतमा ६ सय ८७ रन जोड्ने क्रममा ३ शतक र २ अर्धशतक प्रहार गरे । सिरिजको तेस्रो टेस्टमा उनले करियरको उत्कृष्ट स्कोर बनाउने क्रममा २ सय ३९ रनको उत्कृष्ट इनिङ्स खेले । यसक्रममा स्मिथले करियरमा थुप्रै यस्ता रेकर्ड तोडे जसले उनलाई ब्राडम्यान पछिका पहिलो ब्याट्सम्यानको तक्मा दियो । स्मिथले हालसम्म ६१ टेस्ट खेल्दै ६ हजार ५७ रन जोडेका छन् । १ सय ११ इनिङ्समा ६ हजार रन पुरा गरेका स्मिथ सबैभन्दा छिटो ६ हजार रन बटुल्नेमा ब्राडम्यानभन्दा मात्र पछि छन् ।स्मिथले टेस्टमा पहिलो शतक सन् २०१३ को अगस्टमा इंग्ल्यान्डविरुद्ध बनाएका थिए । त्यसयता उनले २३ शतक प्रहार गरेका छन् । यसबीचमा उनीबाहेक कुनै खेलाडीले १७ शतकभन्दा बढी प्रहार गरेको छैन । सन् २०१४ यता स्मिथको टेस्टमा औसत ७५९२ छ । न्युजिल्यान्डका केन विलियम्सन यसबीचमा ६४५२ को औसतसाथ स्मिथको पछाडि छन् । तर, पूरै टेस्ट करियर हेर्ने हो भने स्मिथको ६३७५ को औसत ब्राडम्यानको ९९९४ पछाडि दोस्रोमा छ । हाल टेस्ट क्रिकेट खेलिरहेका ब्याट्सम्यानमा विराट कोहली ५३५१ र जो रुट ५३२८ को औसतमा स्मिथलाई पछ्याइरहेका छन् ।अन्तर्राष्ट्रिय क्रिकेट काउन्सिल (आईसीसी) को वरीयता हेर्ने हो भने पनि स्मिथको सफलतालाई मापन गर्न सकिन्छ । आईसीसीको अल टाइम र्याङ्किङमा स्मिथ ९ सय ४७ अंकसहित दोस्रो स्थानमा छन् जुन उनको हालको वरीयता अंक हो । ब्राडम्यान सन् १९४८ मा जोडेको ९ सय ६१ अंक लिएर शीर्षस्थानमा छन् । तेस्रो स्थानमा ९ सय ४५ अंक जोडेका लेन हटन तथा अस्ट्रेलियाकै पूर्वकप्तान रिकी पोन्टिङ सन् २००६ मा जोडेको ९ सय ४२ अंकसहित चौथो स्थानमा ज्याक हब्ससँगै छन् ।२१ औं शताब्दीमा सचिन तेन्दुलकर, कुमार संगकारा, ज्याक्स कालिस र रिकी पोन्टिङ सबैले कुनै समय ब्राडम्यान नजिक पुग्ने कौशल देखाए । तर कमैले ५५ को औसत वरपर रहँदै करियरको अन्त्यसम्म पुगे । करियरको अधिकांश समय ६० को औसतमा रहेर खेलेका पोन्टिङले संन्यास लिने समयमा ५१८५ को औसतमा थिए । सचिन टेस्ट क्रिकेटमा सबैभन्दा धेरै रन (५३७८ को औसतमा १५,९२१) र सर्वाधिक ५१ शतक बनाउने खेलाडी हुन् । कुनै समय ब्राडम्यान आफैंले सचिनलाई उनी विश्वकै उत्कृष्ट खेलाडी बन्ने बताएका थिए । तर, महान् खेलाडी बन्न केही समय नम्बर १ बन्ने नभएर लामो समयसम्म निरन्तर प्रदर्शन गर्नुपर्ने सचिनको मान्यता थियो । त्यसमा उनी सफल पनि भए । १ सय ८९ औं टेस्ट खेलिरहँदा पनि सचिनको औसत ५५ माथि थियो । २८ वर्षको उमेरमा ९० खेल खेल्दा सचिन करियरको उच्च ५८८७ को औसतमा थिए ।स्मिथ पनि अहिले २८ वर्षका भए । सामान्यतया क्रिकेटरहरूको उच्च प्रदर्शन गर्ने उमेर २८ देखि ३२ वर्षको उमेरलाई मानिन्छ । तर स्मिथ मुख्यत: ब्याट्सम्यानका रूपमा खेल्न थालेको केही वर्ष मात्र भयो । उनले निरन्तर राम्रो स्कोर खडा गरिरहँदा उनको खेल्ने शैलीको पनि उत्तिकै विकास भइरहेको छ । डेब्यु गरेको तीन वर्षपछि टेस्टमा नियमित स्थान पाएका स्मिथको ब्याटिङ शैली छुट्टै छ । उनले टोलीको चाहअनुसार र पिचको स्थिति बुझेर ब्याटिङ गर्न सक्छन । इंग्ल्यान्डविरुद्ध भर्खरै सम्पन्न एसेजको चौथो टेस्टमा स्मिथले आफ्नो फरक शैलीको उदाहरण प्रस्तुत गरे । ४ सय ३८ मिनेट क्रिजमा बिताएका स्मिथले २ सय ७५ बलको सामना गर्दै ६ चौका प्रहार गरे । स्मिथको अविजित १ सय २ रनको इनिङ्सले नै उक्त टेस्ट बराबरीमा सकिएको थियो । दिनको सुरुआतमा २५ रनमा खेलिरहेका स्मिथले पूरै दिन टिकेर इंग्ल्यान्डबाट नतिजा खोसेका थिए ।एसेजको म्यान अफ द सिरिज जितेका स्मिथ करियरकै उच्च फर्ममा छन् । उनले अझै टेस्ट क्रिकेटमा १० वर्ष खेल्न सक्ने विश्लेषकहरू बताउँछन् । यसक्रममा स्मिथले आफ्नो फिटनेस र प्रदर्शनलाई निरन्तरता दिनु जरुरी छ । अस्ट्रेलियाले मार्चमा दक्षिण अफ्रिकाविरुद्ध ४ टेस्टको सिरिज खेल्दै छ । टेस्ट वरीयताको दोस्रो स्थानमा रहेको दक्षिण अफ्रिकाले जारी घरेलु सिरिजमा भारतमाथि लगातार दुई जित दर्ता गरिसकेको छ । शीर्ष स्थानको भारतलाई कठिन परिरहेको अवस्थामा स्मिथको टोलीले त्यहाँ कस्तो खेल्छ, त्यो पक्कै हेर्नलायक हुनेछ । तर, सबैभन्दा बढी दर्शकको आँखा स्मिथमा टिकेको हुन्छ । विश्वकै उत्कृष्ट बलिङ अटयाकको सामुन्ने स्मिथले उत्कृष्ट फर्मलाई जारी राख्ने हुन् या हैनन् ।"
पिताजीको तस्बिर,"नसम्झिनुपर्ने हो या विस्मृतिको गर्तमा मिल्काइदिनुपर्ने हो, मनको अदृश्य तहमा घोच्ने सम्झनाहरूलाई । तर, म सम्झिरहेछु, थाहा हुँदाहुँदै पनि यो सम्झनाले नराम्ररी मलाई घोच्छ भनेर । यस पटकको यो माघे (सप्तमी तिथि) हिउँदे चिसोमा आधा शताब्दी पूरा गरेको छ पिताजी तिम्रो सम्झनाले । कत्ति लामो आयु हो यो सम्झनाको पनि ! थाहा छैन, अझै कति स्मृति दिवसका दिन पुरेत घरमा आउने हुन् र तिम्रा नाममा पिण्ड बटार्न लगाउने हुन् ! केही दशकअघिसम्म पिताजीका नाममा समर्पण गर्दै बटारिएका पिण्ड वाग्मती नदीमा लगेर सेलाउने गरिन्थ्यो, अहिले खाल्टो खनेर पुर्न आदेश दिन्छन् पुरेतबाजे । कुनै समय गाईलाई ख्वाउने चलन पनि थियो । अचेल घर छेउछाउ कोही गाई पाल्दैनन् र छेवैको वाग्मती पानी होइन मानव मलमूत्र बोकेर ठसठस कन्दै बहिरहेको छ । किनकि, कुनै समयको चर्चित काँठ कोटेश्वर अब महानगर बनिसकेको छ । वाग्मतीको त्यो फोहोरमा कसरी पितृका नाममा बटारिएका पिण्ड सेलाउनु ! त्यसैले पिण्ड जमिनमुनि गाड्न थालेको पनि दशक नाघिसक्यो । धन्न, मेरो बासस्थानछेउ पिण्ड गाड्ने जमिन हालसम्म उपलब्ध छ । निश्चित छ, अबका केही वर्षपछि पिण्ड गाड्न जमिन उपलब्ध हुने छैन । साँच्चै त्यसबखत पिताजीका नाममा तयार पारिएको पिण्डलाई के गर्ने आदेश देलान् पुरेतले !श्राद्ध गर्दैगर्दा एउटा प्रसंग आउँछ, त्यसबेला पुरेतले पिताजीलाई सम्झन आदेश दिन्छन् । ल आँखा चिम्लेर पिताजीको अनुहार सम्झेर उठ्, पुरेत भन्छन् । त्यसबखत म आफूलाई थाम्न सक्दिनँ । मभित्र एउटा अनुत्तरित प्रश्न उत्पन्न हुन थाल्छ, देख्नै नपाएको पिताजीलाई मैले कसरी सम्झनु ? केही दशकअघि श्राद्धको दिन सदाझैँ पुरेतले मलाई पिताजीको अनुहार सम्झन आदेश दिएका थिए । पिताजीको निधन हुँँदा म केवल ३ वर्षको थिएँ, मलाई उनको अनुहारको कुनै सम्झना नै छैन गुरुबा, मैले भनेको थिएँ । उनले मलाई पुन: आदेश दिएका थिए, तस्बिर त होला नि घरमा तेरो बाउको ? हो त्यही यहाँ अगाडि लेरा अनि सम्झी ।तस्बिर पनि छैन बाजे, एउटा थियो त्यो पनि झोर (बुढानीलकण्ठ) की फुपू आमैले लगिन् । अब यसले कसरी सम्झोस् आफ्नो बाउलाई, आमाले जवाफ दिएकी थिइन्, फुपूको घरमा गएर तस्बिर मागेको पनि हो, उनले पनि कतै हराइसकिछन् । अब त आमा बितेको पनि दुई दशक नाघिसकेको छ भने बूढा पुरेत जसले मेरा पिताजीलाई देखेका थिए, तिनी पनि यो धरतीबाट बिदा भइसकेका छन् । अब उनको स्थान उनका पुत्रले लिएका छन् । तेरा बाउ अग्ला थिए, लामालामा जुँगा पाल्थे । दुब्ला थिए, ती मोटाएको मैले कहिल्यै देखिनँ, पुरेतले भनेका थिए, हरेक दिन दूध बेच्न नयाँसडक जान्थे, बिहानै चार बजेतिर । बडो इमानदार र मिहिनेती थिए तेरा बाबु । पिताजीको हुलिया र सामान्य आदत पुरेतले बताएपछि म कल्पना गर्न थालेँ, कस्ता थिए होलान् मेरा पिताजी भनेर । तर, कहिल्यै उनको अनुहारको विम्ब, रेखाचित्र वा इमेज मैले स्मरण गर्न सकिनँ । केवल उनको इमानदारी र मिहिनेत मात्रै कल्पनामा आए । म हालसम्म पनि त्यसैमा गर्वानुभूति गरिरहेको छु ।चार दशकआसपासको कुनै एक दिन आमाले मलाई नयाँसडक लगेर आफ्ना पतिले हरेक दिन दूध दिने घर देखाएकी थिइन् । दूध खाने त्यो घर नयाँसडकस्थित रञ्जना सिनेमाहलको अघिल्तिर थियो । त्यस परिवारमा दुई जना बूढाबूढी मात्र थिए । ती जीवनका उत्तराद्र्धको यात्रामा थिए । तिनका सन्तान थिएनन् । सोही बखत आमाले एउटा अनौठो प्रसंग सुनाएकी थिइन् । बाँचुन्जेल ती साहुलाई दूध खुवाए त्यो घर तेरो बाबुलाई लेखेर दिने भनेका थिए । तर, सोझा तेरा बाबुले मानेनन् र दूधको पैसा समयमा दिए पुग्छ भने, आमाले भनिन्, अहिले त ती बूढाबूढी पनि मरिसके होलान् ।बाबुले गरेको दु:ख सम्झँदा आमा सधैँ सुस्केरा हाल्थिन् । धेरै परिश्रम र समयमा खानपान नमिलेका कारण तेरा बाबु ४० वर्षकै उमेरमा बिते भन्थिन् उनी । बिहान तीन बजे उठ्थे, दूध दोएर चार बजे त घरबाट निस्किसक्थे । अनि घर फर्कंदा दिउँसो दुईतीन बजिसक्थ्यो, उनी भन्ने गर्थिन्, पछि त त्यो दूध किन्ने साहुले पाँचसात महिनाको पैसा नै दिएन । पापी रहेछ त्यो साहु ! बाबुको देहान्तपछि आमा केही पटक पैसा उठाउन नयाँसडक पुगिछन् । तर, उनले कहिल्ये पैसा असुल्न नसकेको गुनासो गरिरहन्थिन् । राजधानी काठमाडौँका स्थायी बासिन्दा मेरा बाबु । कामका सिलसिलामा पाँच किलोमिटर दूरीमा रहेको नयाँसडक हरेक दिन पुग्थे । तर, उनले आफ्नो तस्बिर खिचाउने फुर्सद कहिल्यै पाएनछन् ! जबजब पिताजी मेरो सम्झनामा तीव्र गतिमा आइपुग्छन् म उनको निधनको दिनको धूमिल सम्झना गर्न थाल्छु । माघको कठ्यांग्रिँदो जाडोको याम । हुस्सुले ढाकेको वस्ती । आँगनमा सेतो कपडाले छोपेर राखिएको मृत शरीर । तेली इँटा छापिएको मेरो घरको आँगन निकै ठूलो थियो । मृत शरीर वरिपरि केही मान्छे उभिएका थिए । केही बेरपछि मृत शरीर बोकेर मान्छेहरू आँगनबाट बाहिरिएका थिए । त्यसपछि निस्किएको आमाको रुवाइको धमिलो सम्झना आउँछ मलाई । सोही बखत बिहाको बाजा बजाउँदै एक हूल जन्ती मेरै घरको बाटोमा आइपुगेका थिए । आमाको रुवाइलाई बाजाको आवाजले दबाइदिएको थियो । त्रिभुवन विमानस्थलको दक्षिणी कुनो त्यसबखत काठमाडाँै जिल्ला, कोटेश्वर सुन्चोटार भनी चिनिन्थ्यो । पछि नगरपालिका भएपछि सुन्चोटार हट्यो र काठमाडौँ नगरपञ्चायत वडा नम्बर १० हुँदै अहिले काठमाडौँ महानगरपालिका वडा नम्बर ३२ हुन पुगेको छ । केही समय महानगरको वडा नम्बर ३५ पनि भयो कोटेश्वर ।त्यसबखत पिताजीले आफ्नै पौरखबाट १५१७ रोपनी जग्गा जोडिदिएका रहेछन् हाम्रा निम्ति, कोटेश्वर सुन्चोटारको त्यो हाइटमा । उक्त हाइटबाट वाग्मतीको हराभरा फाँट जति स्पष्ट देखिन्थ्यो उति नै नयाँ बानेश्वर, पशुपति क्षेत्र र कञ्चन वाग्मती तथा मनोहरा नदी आँखैअघिल्तिरबाट बहन्थे । ती विस्तारित फाँट, फाट्टफुट्ट मात्रै चल्ने सवारी, निर्मल पानी बोकेर बहने वाग्मतीका दृश्य मेरा मानसपटलमा अहिले पनि ओहोरदोहोर गरिरहन्छन् ।मेरो घर काठमाडौँबाट भक्तपुरठिमीलोकन्थली जाने पैदल यात्रुको मूलमार्गमा पथ्र्यो । सार्वजनिक यातायातको सर्वथा अभाव रहेको त्यस बखत मेरो घरअघिल्तिर मान्छेको ओहोरदोहोर दिनहुँ बाक्लो हुन्थ्यो । गाडी गुड्ने सडकबाट भक्तपुर जान घुमाउरो पथ्र्यो । त्यसैले मेरो घरको सीधा बाटो रोज्थे पैदलयात्रु । सोही बाटो घोडा चढेर हिँड्नेले पनि प्रयोग गर्थे । तर, कहिले विमानस्थल विस्तार त कहिले सडक निर्माणका नाममा हाम्रो परिवार राज्यपीडित बन्दै आयो । र, अहिले केही आनामा खुम्चिन बाध्य भएको छ । न त पिताजीले जोडिदिएको जमिन जोगाउन सकियो न त नयाँ केही जोड्न नै ! जब पिताजीले २०२४ सालमा यो धर्ती छाडेर गए तबदेखि नै उनले जोडेको जमिनमा सरकारको आँखा लाग्न थाल्यो । पिताजीको सम्झना आउँदा सधैँ एउटा कुराले भने मलाई पोल्छ, बाल्यकालमा उनको न्यानो अँगालो पाएको भए र त्यसलाई अहिले स्मरण गर्न पाएको भए ! म कति भाग्यमानी हुन्थेँ होला, मेरो जीवनको गति कति तीव्र हुन्थ्यो होला ! अहिलेजस्तो जिन्दगीको गाडी रोकिँदै, फेरि चल्दै, टालटुल गर्दै धीमा गतिमा सायद गुड्दैनथ्यो । जिन्दगीको उद्देश्य तयार गर्न र त्यो बाटोमा हिँड्न प्रेरणा दिने काम प्राय: बाबुले गर्ने गरेको देख्छु । पिताजीको अभावमा आफू उद्देश्यहीन, शक्तिहीन, कमजोर मन र शुभेच्छुकको अभावमा समय व्यतीत गरिरहेको महसुस हुन्छ । अब त आफैं पिता भएको पनि तीन दशक पुग्न लागिसकेको छ । र, आफ्नो उमेर साढे पाँच दशकनजिक छ । जब मेरा छोरा र छोरी मेरो नजिक आइपुग्छन् म उनीहरूलाई सुम्सुम्याउँछु र पिता हुनुको कर्तव्य निर्वाहमा चुक्नु नपरोस् भन्दै सचेत हुन पुग्छु । तिनका माग पूरा गर्न नसक्दा अति पीडित हुन्छु । आफ्ना सानासाना खुसीलाई त्याग्दै तिनका ठूला आवश्यकता पूरा गर्न दिनरात खट्छु । तिनलाई बलियो पाखुरीले अँगालो मार्छु, जीवनमा इमानदार तथा असल हुन र मिहिनेत गर्न छाड्न हुन्न भनेर सम्झाउँछु । उमेरको यो लामो नदी पार गरुन्जेल थुप्रै पितासमान मानिस, अभिभावक, मित्र वा प्रेमिकाका रूपमा मेरो समीप आइपुगेका छन् । ती हरेकलाई म पिताजीको काल्पनिक (कहिल्यै नपाएको) स्नेहसँग तुलना गर्न थाल्छु । त्यसबखत ती सबै फिक्काफिक्का लाग्छन् । तीमध्ये अधिकांशमा स्वार्थलेपित र क्षणिक सम्बन्धको गन्ध पाउँछु । तिनले आफूलाई भर्याङ बनाएको पनि बुझ्छु । तिनका अँगालोमा जब म बाँधिन्छु, तिनले कमै न्यानो दिएका छन् । तिनको न्यानोले मेरो मनको भित्री तहमा स्पर्श गर्नै सक्दैन । यतिखेर यदि मैले तिमीलाई आफ्नो अँगालोमा बाँध्न पाएको भए पिताजी, म तिमीलाई कहिल्यै फुत्केर मबाट टाढा जान दिने थिइनँ ! पात्रोमा हरेक साल बाबुको मुख हेर्ने दिन आउँछ । त्यस दिन मानिसहरू बजारमा आफ्ना प्रिय र आदरणीय पिताका निम्ति सुन्दर उपहार छानिरहेका हुन्छन् । उक्त दिन म विशेषगरी एकान्तमा हुन मन पराउँछु र पिताजीको नदेखेको अनुहार सम्झने कोसिस गरिरहेको हुन्छु । र, मलाई अविरल तातो आँसुले साथ दिइरहेको हुन्छ । म दुनियाँका तमाम क्रूरता र विडम्बनाहरूसँग लडिरहेको हुन्छु, तर आफ्नै मनसँग हार्न पुग्छु ।तीन वर्षको अबोध बालक छँदै गुमेका पिताजीको अभावका कारण नै जिन्दगीले एउटा निश्चित उद्देश्य लिनै नसकेको ठहर मैले धेरैअघि नै गरेको हुँ । जे जति काम वा पेसा अपनाएँ, सफलताअसफलता हात परे, ती सबै आइलागेका जिम्मेवारी र प्राप्ति हुन् । सफलता नामका जे जति प्राप्ति गर्न सकेको छु, ती सबै तिम्रै देन हुन् । सानो छँदा मलाई जो देख्यो उही बन्न मन लाग्थ्यो । घरनजिक विमानस्थल भएका कारण बाटोतिर पाइलटहरू खुबै देखिन्थे । तिनलाई देख्दा पाइलटै बन्न मन लाग्थ्यो । तिनले लगाएका कपडा र सुग्घरीपनाले आकर्षित गथ्र्यो । कुनै दिन म पनि त्यसरी नै राम्रा कपडा र टिलिक्क टल्कने जुत्ता लगाएर हिँड्ने छु भन्ने सोच्थेँ । बिरामी भएर अस्पताल जाँदा जब डाक्टर देख्थेँ, मलाई डाक्टरै बन्न पाए हुन्थ्यो भन्ने लाग्थ्यो । पछि माध्यमिक तहमा पढ्दै गर्दा केही साथीका कविता रेडियो नेपालमा बजेको र गोरखापत्रमा छापिएको देखेपछि कवि पो हुनुपर्ने रहेछ भन्ने लाग्न थाल्यो । रेडियोमा गीत सुन्दा गायक बन्न मन लाग्थ्यो । आफूलाई पढाउने शिक्षकको फुर्तीफार्ती देख्दा लामो समयसम्म सोचेँ, म पनि एक दिन शिक्षक बन्छु र यसैगरी फुर्तीफार्ती देखाउँछु भन्ने लाग्यो । तर, यी सबथोकमध्ये एउटा मात्र थोकमा अब्बल बन्न पनि मलाई तिम्रो दह्रो हात र साथको आवश्यकता थियो पिताजी । तिमी भएको भए छोटै समयमा म सफलता हात पार्न सक्थेँ । तिम्रो अभावमा म क्रमश: निरीह हुँदै गएँ । प्राथमिक तहमा अब्बल रहेको मेरो पढाइ निम्नमाध्यमिकतिर पुगेपछि औसत हुन थाल्यो । म सधैँ तिम्रो अभावमा तड्पिन थालेँ, तिम्रो सम्झनाले मलाई सधैँ विह्वल बनाइरह्यो, मैले टेकेको जमिन धर्मराइरह्यो । म कविसाहित्यकार त बनेँ, तर राम्रो लेख्न अझै बाँकी नै छ । तिमी हुँदा हौ त म सफल कवि, अति सफल पत्रकार भइसक्थेँ । पाइलट, डाक्टर बन्ने धोको तिम्रो अभावमा कसरी पूर्ति हुन सक्थ्यो र पिताजी ! चरम आर्थिक अभावले केही समय आमाले ज्यालामजदुरीसमेत गर्दै हिँड्नुपरेको तथ्यले अझै पनि मलाई घोच्न छाडेको छैन । मभित्र आत्मविश्वास त छ, तर तिम्रो अभावमा त्यो कमजोर हुन पुगेको छ पिताजी ।थाहा छैन, अब तिमीसँग मेरो भेट हुन्छ कि हुँदैन (मलाई विश्वास पटक्कै छैन, अब भेट हुन्छ भन्ने कुरामा) । म प्राय: हरेक दिन तिम्रो धूमिल तस्बिरको कल्पना गर्छु र घरबाट सीधा पूर्वपट्टि (करिव पाँच सय मिटर पर) रहेको तिम्रो जन्म र अन्त्य भएको स्थान (त्रिभुवन विमानस्थलको दक्षिणी कुनो) तिर आँखा लगाउँछु । कवि हुनुको नाताले तिम्रा नाममा कविता त लेखेको छु, तर तिम्रो जीवन संघर्षको गाथा लेख्न अझै सकेको छैन । कविता त एक दिन विस्मृतिको गर्तमा विलीन हुनेछ नै, सबैले त्यसलाई बिर्सने नै छन्, तर पिताजी मेरा आँसुले तिम्रो सम्झना सधैँसधैँ गरिरहनेछन् ।"
