शीर्षक,विवरण
तोकिए प्रदेश मुकाम र प्रमुख,"कहाँ कसलाई सिफारिस ?बालकृष्ण बस्नेतकाठमाडौं लामो अड्चनपछि सरकारले ७ वटै प्रदेश प्रमुख तोकेको छ । मन्त्रिपरिषदको बुधबारको बैठकले प्रदेश प्रमुख छनोट गरी नियुक्तिका लागि राष्ट्रपतिसामु सिफारिस गर्ने निर्णय गरेको हो । मन्त्रिपरिषद्को सिफारिसमा राष्ट्रपतिबाट प्रदेश प्रमुख नियुक्त हुने संवैधानिक व्यवस्था छ । सरकारले प्रदेश १ को प्रमुखमा डा गोविन्द सुब्बा, २ मा रत्नेश्वरलाल कायस्थ, ३ मा अनुराधा कोइराला, ४ मा बाबुराम कुँवर, ५ मा उमाकान्त झा, ६ मा दुर्गाकेशर खनाल र ७ मा मोहनराज मल्ललाई प्रमुख तोकेको हो । प्रमुखको नियुक्तिपछि प्रदेशसभा गठन हुनेछ । यसले राष्ट्रिय सभा निर्वाचनको बाटासमेत खोलेको छ । दुवै निर्णयले अड्किएको राजनीतिक गतिरोधलाई फुकाएको अर्थमन्त्री ज्ञानेन्द्रबहादुर कार्कीले बताए । राष्ट्रपतिबाट नियुक्ति र शपथपछि प्रदेश प्रमुखले विधिवत् काम प्रारम्भ गर्नेछन्, कार्कीले भने । प्रदेश प्रमुख र अस्थायी केन्द्र छनोट प्रक्रियामा वाम गठबन्धन भने सहभागी छैन । ७ वटै प्रदेश प्रमुख कांग्रेस र मधेसकेन्द्रित दलको सिफारिसमा परेका हुन् । कांग्रेसबाट ५, संघीय समाजवादी फोरम र राष्ट्रिय जनता पार्टीबाट एकएक जना प्रमुख परेका छन् । वाम गठबन्धनले आफ्नो तर्फबाट नाम नपरे पनि दुवै निर्णय चाँडो गरी राष्ट्रिय सभाको बाटो सहज बनाउन सरकारसामु माग गर्दै आएको थियो । छनोट प्रक्रियामा भने सरकारले हामीलाई कुनै खबर गरेन । प्रदेश प्रमुखका नामका विषयमा पनि छलफल भएन, एमाले नेता सुवास नेम्वाङले कान्तिपुरसँग भने । राष्ट्रपतिबाट नियुक्ति र शपथ लिने प्रदेश प्रमुखले नेपाल सरकारको प्रतिनिधिका रूपमा काम गर्नेछन् । राष्ट्रपतिले पदावधि समाप्त हुनुभन्दा अगावै पदमुक्त गरेको बाहेक प्रदेश प्रमुखको पदावधि ५ वर्षको हुने व्यवस्था संविधानले गरेको छ ।त्यस्तो निर्णय पनि मन्त्रिपरिषदको सिफारिसबिना हुनेछैन । कुनै पनि राजनीतिक दलमा सक्रिय हुन नहुने भन्ने मापदण्डलाई सरकारले उल्लंघन गर्दै प्रदेश प्रमुखको चयन गरेको छ । छानिएका प्रदेश प्रमुखमा राजनीतिक अनुहारसमेत छन् । छानिएका प्रदेश प्रमुखलाई नयाँ बन्ने सरकारले कायम राख्छ कि राख्दैन भन्ने प्रश्न पनि उठेको छ ।प्रतिनिधि र प्रदेशसभामा करिब दुई तिहाइ स्थान जितेका एमाले, माओवादी केन्द्रसहितको गठबन्धनको सरकारपछि ती प्रमुख हटाइन सक्ने आशंका पनि व्यक्त भइरहेका छन् । गठबन्धनका नेताहरूले सार्वजनिक मञ्चबाटै यस्ता नियुक्तिलाई एकमुष्ट खारेज गर्ने बताउँदै आएका छन् । तर, एमाले नेता नेम्वाङ भने यसबारे अहिले नै टिप्पणी गर्न चाहँदैनन् । राष्ट्रपतिले चाहे प्रदेश प्रमुख हट्न सक्ने व्यवस्था छ । राष्ट्रपतिले मन्त्रिपरिषद्ले चाहेअनुसारै गर्ने हो । त्यतिबेला के हुन्छ, अहिले टिप्पणी गर्न उचित हुन्न, उनले भने । प्रदेश प्रमुखबारे वाम गठबन्धनसँग नाम मागिएको भनी सरकार पक्षबाट आएका अभिव्यक्ति झूटो रहेको उनले बताए । प्रदेश १ का लागि प्रदेश प्रमुख तोकिएका डा गोविन्द सुब्बाको जन्मघर धनकुटा भए पनि उनले कर्मथलो धरानलाई बनाएका हुन् । धरानको महेन्द्र कलेजमा अंग्रेजी विषयका प्राध्यापक सुब्बा २०४९ सालमा तत्कालीन धरान नगरपालिकाको मेयरमा कांग्रेसबाट उम्मेदवार भई थोरै मतले पराजित भएका थिए । ०४६ सालमा बहुदल घोषणा हुनुअघि भने उनले तत्कालीन मालेको राजनीति गरेका थिए । प्रदेश २ का रत्नेश्वरलाल कायस्थ पूर्वप्रशासक हुन् । उनी संघीय फोरमका केन्द्रीय सचिव हुन् । सरकारले उनलाई प्रदेश ५ को प्रमुख तोक्न लागेको थियो । उनको दलले नमानेपछि २ कै लागि तोकिएको हो । प्रदेश र प्रतिनिधिसभा चुनावको मुखैमा कांग्रेस प्रवेश गरेकी अनुराधा कोइरालालाई प्रदेश ३ को प्रमुख तोकिएको छ । उनी चेलीबेटी बेचबिखनविरुद्ध सक्रिय संस्था माइती नेपालकी संस्थापक हुन् । उनले समाजसेवा गरेबापत अमेरिकाको सीएनएन हिरो पुरस्कार पाएकी थिइन् । प्रदेश ४ का प्रदेश प्रमुख बाबुराम कुँवर कानुनी पृष्ठभूमिका हुन् । अर्घाखाँची स्थायी घर भएका उनी सुशील कोइराला प्रधानमन्त्री हुँदा महान्यायाधिवक्तासमेत भएका थिए । उनी कांग्रेसनिकट कानुन व्यवसायीको संस्था लोकतान्त्रिक कानुन व्यवसायी संघका पूर्वअध्यक्षसमेत हुन् ।प्रदेश ५ को प्रमुख सिफारिस भएका उमाकान्त झा पूर्वसचिव एवं पूर्वमन्त्री हुन् । झा राजपा अध्यक्षमण्डलका संयोजक महन्थ ठाकुरका सम्धीसमेत हुन् । उनी खिलराज रेग्मीको अध्यक्षतामा रहेको मन्त्रिपरिषद्मा मन्त्री थिए । प्रदेश ६ का प्रमुख तोकिएका दुर्गाकेशर खनाल कांग्रेसका पुराना नेता हुन् । वीरेन्द्रनगर नगरपालिका ७, सुर्खेतका बासिन्दा खनालले लामो समय सुर्खेतस्थित पब्लिक हाईस्कुलमा अध्यापन गरेका थिए । ०४८ सालमा उनी कांग्रेसबाट राष्ट्रिय सभा सदस्य भएका थिए ।प्रदेश ७ का प्रमुख बनेका कैलालीका मोहनराज मल्ल राष्ट्रिय पञ्चायतका सदस्य थिए । उनी ०४६ सालमा पञ्चायत ढलेपछि कांग्रेस प्रवेश गरेका हुन् ।"
फुक्यो गाँठो,अब कहिले के हुन्छ ? प्रदेशसभा सांसदको नामावली ७ दिनभित्रराष्ट्रिय सभा निर्वाचन २० दिनभित्रप्रदेशसभा पहिलो अधिवेशन २० दिनभित्र मुख्यमन्त्री र प्रदेश सरकार ३० दिनभित्र सभामुख र उपसभामुख अधिवेशनको १५ दिनभित्रमुख्यमन्त्रीले विश्वासको मत लिने नियुक्तिको ३० दिनभित्र
सिलवाललाई पक्राउ गर्न सातै प्रदेशमा पत्राचार,"काठमाडौं प्रतिनिधिसभा सदस्यमा ललितपुर १ का लागि एमालेबाट निर्वाचित सांसद एवं पूर्वडीआईजी नवराज सिलवालको खोतजलास गर्न प्रहरी प्रधान कार्यालयले सातै प्रदेशका प्रहरी कार्यालयमा पत्राचार गरेको छ । प्रहरी महानिरीक्षक बन्न किर्ते कार्यसम्पादन मूल्यांकन पेस गरेको अभियोगमा सिलवाल छानबिनमा तानिएका हुन् ।कार्यसम्पादन मूल्यांकनमा किर्ते भएको बारे सर्वोच्च अदालतले छानबिन थाल्न आदेश दिएलगत्तै महानगरीय प्रहरी परिसर, काठमाडौंमा उनीविरुद्ध मुद्दा दर्ता भएको थियो । मुलुकी ऐन किर्ते कागजको महलअन्तर्गतको सरकारी कागज किर्ते मुद्दा अनुसन्धानको सिलसिलामा केही बुझ्नुपर्ने भएको हुँदा, प्रहरी प्रधान कार्यालयले जारी गरेको पत्रमा लेखिएको छ, खोजतलास गरी यस कार्यालयमा अविलम्ब उपस्थित गराइदिनुहुन अनुरोध छ । यसअघि प्रहरी परिसर काठमाडौंले पुस १८ मा सिलवाललाई उपस्थित गराउन भन्दै प्रहरी परिसर, ललितपुरका नाममा पत्र काटेको थियो । ललितपुर प्रहरीले सिलवालको ठेगानामा उनी नभेटिएको, तर खोजी जारी रहेको जवाफी पत्र पठाएको थियो । त्यसलगत्तै काठमाडौं प्रहरीले महानगरीय प्रहरी आयुक्तको कार्यालय, रानीपोखरीलाई सोही व्यहोरा अवगत गराएको थियो । सिलवाल नभेटिएपछि प्रहरी प्रधान कार्यालयले उनलाई पक्राउ गर्न सातै प्रदेशका प्रहरी कार्यालयमा पत्राचार गरेको हो । प्रहरी परिसर, काठमाडौंका प्रमुख एसएसपी रवीन्द्र धानुकले पत्राचार भएको जनाउँदै कानुनअनुसार आफूहरू अघि बढिरहेको बताए ।"
गठबन्धनले ४३ सिटमा उम्मेदवारी दिने,"काठमाडौं वाम गठबन्धनले राष्ट्रिय सभा चुनावमा ४३ सिट जित्ने आकलन गर्दै त्यति नै सिटमा मात्र उम्मेदवारी दिने भएको छ । राष्ट्रिय सभाका ५९ मध्ये ५६ सांसद निर्वाचनबाट चुनिन्छन् । तर गठबन्धनले ४३ सिटमा मात्र उम्मेदवारी दिन लागेको हो । त्यसमा एमालेले २९ र माओवादी केन्द्रले १४ उम्मेदवार उठाउने सहमति भएको छ । राष्ट्रिय सभाका उम्मेदवारलगायतका विषयमा गृहकार्य गर्न गठित गठबन्धनको कार्यदलले उम्मेदवारी दिने स्थानबारे टुंगो लगाएको हो । जति स्थानमा जित्ने अवस्था छ, त्यहीअनुसार उम्मेदवारी दिने निर्णय भएको छ, कार्यदल संयोजक एमाले नेता सुवास नेम्बाङले भने । एकल संक्रमणीय मतदान प्रणालीमा एउटाको बढी भएको मत अर्को उम्मेदवारमा सर्दै जाने भएकाले सबै स्थानमा गठबन्धनले जित्दैन । त्यसैले १३ वटा सिटमा उम्मेदवारी नदिने गठबन्धनको निष्कर्ष छ । १३ वटा सिटका लागि अन्य दलसँग पनि छलफल गर्ने सहमति बने केही उम्मेदवार थपिन सक्नेछन् । अझै गठबन्धनका शीर्ष नेतासँग पनि छलफल गरेर टुंगोमा पुग्छौं, माओवादी केन्द्रका नेता रामबहादुर थापाले भने ।दुई दलले यसअघि चुनावमा ६० र ४० प्रतिशत भागबन्डा गरे पनि राष्ट्रिय सभामा फरक मापदण्ड अपनाएका छन् । एमालेतर्फबाट ६७ प्रतिशत र माओवादीतर्फबाट ३३ प्रतिशत उम्मेदवार हुने भएका छन् । स्थानीय तह र प्रदेशसभाबाट निर्वाचितमध्ये एमालेका धेरै भएकाले मतदाता संख्याका आधारमा दुई दलले भागबन्डाको सूत्र बदलेका हुन् । प्रतिनिधिसभा चुनावमा भागबन्डा ६० र ४० भए पनि परिणाम ७० र ३० प्रतिशतको अनुपातमा आएको थियो ।सातैवटा प्रदेशमध्ये कुन प्रदेशमा कति उम्मेदवार कुनकुन दलबाट उठाउने भन्ने पनि टुंगो लागेको छ । प्रदेश १ को ६ सिटमा गठबन्धनको उम्मेदवारी हुनेछ । त्यसमा ५ एमाले र एक महिला उम्मेदवार माओवादीका हुनेछन् । प्रदेश २ मा गठबन्धनले धेरै सिट नजित्ने आकलन भएकाले दुई सिटमा मात्र उम्मेदवारी दिने भएको छ । प्रदेश २ मा एमालेले एक खुला र माओवादी केन्द्रले एक महिला सिटमा मात्र उम्मेदवारी दिनेछन् । प्रदेश ३ मा ७ सिट जित्ने गठबन्धनको आकलन छ । सबैभन्दा बढी एमालेका मतदाता रहेकाले यो प्रदेशमा माओवादीले २ सिटमा मात्र उम्मेदवारी दिनेछ भने एमालेका ५ उम्मेदवार हुनेछन् । प्रदेश ४ मा वाम गठबन्धनले ६ सिटमा उम्मेदवारी दिनेछ । ४ एमाले र २ माओवादी उम्मेदवार हुनेछन् । प्रदेश ५ मा एमाले ४, माओवादीका ३ उम्मेदवार हुनेछन् । प्रदेश ६ मा भने ८ वटा सिट जित्ने अनुमान गठबन्धनको छ । त्यसमा ५ सिटमा एमाले र ३ सिटमा माओवादीका उम्मेदवार हुनेछन् । प्रदेश ७ मा ७ सिटमध्ये एमालेका ५ र माओवादीका २ उम्मेदवार हुनेछन् । सिट बाँडफाँट चारवटा आधारमा गरिएको कार्यदल संयोजक नेम्बाङले जानकारी दिए । उनका अनुसार दलले पाएको मत, उम्मेदवारको सन्तुलन, एकताको भावना र कुन पदको औचित्य तथा आवश्यकता के हो भन्ने आधारमा सिट बाँडफाँट गरिएको हो । कार्यदलले दिएको सिफारिसलाई वाम गठबन्धनको एकता संयोजन समितिले अनुमोदन गर्नेछ । त्यस आधारमा दुवै दलले आफूले पाएका सिटमा उम्मेदवार चयन गर्नेछन् ।"
मनाङे सांसद हुन नपाउने,"काठमाडौं मनाङबाट एमालेको समर्थनमा प्रदेशसभामा निर्वाचित स्वतन्त्र उम्मेदवार दीपक मनाङे सांसद बन्नबाट वञ्चित हुने भएका छन् । प्रदेशसभा निर्वाचन ऐनअनुसार ज्यानमुद्दामा दोषी ठहर भएको र सजाय भुक्तान गरेको ६ वर्ष नपुगेकाले उनले सांसद पदको शपथ लिन पाउने छैनन् । प्रदेशसभा निर्वाचन ऐनको दफा १३ को (ङ) मा ज्यानसम्बन्धी कसुरमा २० वर्षभन्दा कम कैदको हकमा सजाय भुक्तान भएको मितिले ६ वर्ष पूरा नभएको व्यक्ति उम्मेदवारका लागि अयोग्य हुने उल्लेख छ । तत्कालीन पुनरावेदन अदालतका न्यायाधीशहरू एकराज आचार्य र रामचन्द्र यादवको इजलासले २०६९ साल साउन २८ गते राजीव गुरुङ भनिने दीपक मनाङेलाई ज्यान मार्ने प्रयास गरेको आरोपमा ५ वर्ष सजायको फैसला गरेको थियो । जुन हालसम्म कार्यान्वयन भएको छैन । सजाय भुक्तान भएको मितिले ६ वर्षपछि मात्रै उम्मेदवार बन्न योग्य हुने भनेर निर्वाचन कानुनमा व्यवस्था छ, महान्यायाधिवक्ता कार्यालयका प्रवक्ता सञ्जीव रेग्मीले कान्तिपुरसित भने, मनाङेको हकमा अदालतबाट फैसला भएको कैदसमेत भुक्तान नभएकाले उनले सांसदका रूपमा काम गर्न पाउने देखिँदैन ।तत्कालीन पुनरावेदन अदालतको फैसलासमेत पूरै कार्यान्वयन नगरेकाले मनाङेले सांसद बन्न हकदाबी गर्ने बाटोसमेत बन्द भएको छ । तोकिएको म्यादभित्र मनाङेले आफूमाथि तोकिएको सजाय चित्त बुझेन भनी सर्वोच्चमा पुनरावेदन गरेनन् । ०६९ साल साउन २८ गते पुनरावेदनले फैसला गरेकामा त्यसको ७० दिनभित्र उनी पुनरावेदनका लागि सर्वोच्चमा जानुपथ्र्यो । पछि महान्यायाधिवक्ता कार्यालयबाट मुद्दामा पुनरावेदन परेपछि सर्वोच्चले मनाङेका नाममा गोरखापत्रमा सूचना प्रकाशित गरेको थियो । त्यति गर्दासमेत उनी नआएपछि सर्वोच्चले पुनरावेदन अदालतकै फैसला सदर गरी ५ वर्षपछि मंगलबार मुद्दा किनारा लगाएको हो । रितपूर्वक म्याद तामेल नभएको दाबी गरी उनले सर्वोच्च अदालतमा निवेदन दिने बाटो बाँकी छ, सर्वोच्च स्रोतले भन्यो, त्यसका लागि पहिले पुनरावेदन अदालत पाटनको फैसला कार्यान्वयन गर्नुपर्छ, अनि रितपूर्वक म्याद तामेल नभएको पुष्टिसमेत हुनुपर्छ । मनाङेले दुई वर्षजति कैद सजाय भोगिसकेका छन् भने बाँकी ३ वर्ष सजाय भोग्न बाँकी छ । घटनाक्रम ०६१ साल वैशाख ३१ गते चक्रे मिलन नामले परिचित मिलन गुरुङसहित काजी शेर्पा, यादव डंगोल, विनय शाक्यलगायत महाराजगन्जको चुफाङ रेस्टुरेन्टमा खाना खाँदै थिए । त्यही बेला दीपक मनाङेसहित पंकज शाह, राजु ग्वारा, सञ्जीव डंगोल, रेवत कार्की, राजन गुरुङ, मंगल श्रेष्ठलगायतले चक्रे मिलनको समूहमाथि आक्रमण गर्यो । चक्रे मिलनको बायाँ हात काटिएको थियो भने टाउकोमा समेत चोट लागेको थियो । त्यसैगरी विनय शाक्य र यादव डंगोलको पनि टाउकोमा चोट लागेको थियो । घटनाको करिब ११ महिनापछि प्रहरीले मनाङेको घर खानतलासी गरेको तर केही फेला नपरेको मुचुल्कामा उल्लेख छ । प्रहरीले मनाङेसहित पंकज शाह, राजु ग्वारा, सञ्जीव डंगोल, रेवत कार्की, राजन गुरुङ, रवि बस्नेत, मंगल श्रेष्ठ, विष्णु लामामाथि ज्यान मार्ने प्रयास गरेको आरोपमा जिल्ला अदालतमा मुद्दा दायर गर्यो । पछि बयानका क्रममा घटना हुँदा आफू व्यापारको सिलसिलामा वीरगन्ज पुगेको भन्दै आफू संलग्न नभएको दाबी गरे । करिब एक वर्षपछि ०६२ वैशाख १३ मा जिल्ला अदालतले मनाङेलाई पुर्पक्षका लागि थुनामा राख्ने आदेश दियो । जिल्ला अदालतले ०६३ माघ ७ गते राजन गुरुङ, रवि बस्नेत र मंगल श्रेष्ठको हकमा मुद्दा तामेलीमा रहने अनि पंकज शाह, राजु श्रेष्ठ, राजीव डंगोल, रेवत कार्कीको हकमा मुद्दा मुल्तबीमा रहने अनि दीपक मनाङेले कुटपिट गरेको ठहर गर्दै २ वर्ष कैद सजाय सुनायो । अनि प्रतिवादी बनाइएका उमेश लामाले सफाइ पाए । प्रहरीले पछि गणेश लामा, रमेश सुनुवारविरुद्ध समेत पूरक मुद्दा चलायो ।जिल्ला अदालतको फैसला चित्त नबुझाएपछि सरकारी वकिलको कार्यालयले तत्कालीन पुनरावेदन अदालत पाटनमा पुनरावेदन गर्यो । पुनरावेदनले मुद्दा फेरि हेर्न आदेश दियो । साथै, सुनुवाइपछि पुनरावेदन अदालतले कुटपिट नभई ज्यान मार्ने प्रयास गरेको ठहर्याएको थियो ।"
न्यायको दिशान्तरण हुन सक्दैन,"काठमाडौं (कास) मुलुकमा ठूलो परिवर्तन आए पनि त्यसबाट द्वन्द्वपीडितहरूले न्याय भने पाउन नसकेको सन्दर्भ कोट्याउँदै पूर्वप्रधानन्यायाधीश कल्याण श्रेष्ठले लोकतन्त्रको जगमा दण्डहीनताको अट्टालिका ठडिएको बताएका छन् । लोकतन्त्र जनताको जित हो भने यसका विजेता द्वन्द्वपीडित पनि हुनुपर्ने हो तर तिनले अहिलेसम्म न्याय पाएका छैनन् । यसको अर्थ के ती लोकतन्त्रका पराजितहरू हुन् ? माओवादीद्वारा मारिएका लमजुङ दुराडाँडाका शिक्षक मुक्तिनाथ अधिकारीको १६ औं स्मृति दिवसमा बोल्दै श्रेष्ठले भने, लोकतन्त्रमा न्यायको दिशान्तरण हुन सक्दैन ।बोस्निया हर्ज गोबिनियाका द्वन्द्वपीडित दुई बालकले न्याय नपाएको झोकमा पछि सैन्य अधिकृत भएपछि बदलास्वरूप ठूलो तहसनहस निम्त्याएको स्मरण गर्दै श्रेष्ठले थपे, यहाँ पनि राज्यले न्याय दिन इन्कार गर्यो वा दिएन भने हिंसाको पुनरावृत्ति हुने ठाउँ रहन्छ । न्याय स्थुल नभएर सूक्ष्म तत्त्व भएकाले पीडितहरूको संवेदना र पीडामा संक्रमणकालीन न्यायिक संयन्त्रहरूले अन्तरनिहित शक्ति को प्रयोग गर्नुपर्ने सुझाए । हत्या गरिएका शिक्षक मुक्तिनाथका छोरा सुमन अधिकारीले जिल्ला प्रहरीदेखि सत्यनिरूपणसम्म उजुरी दिए पनि कतै केही सुनुवाइ नभएको बताए । मानव अधिकारवादी सुदीप प्याकुरेलले पनि दुई आयोगहरूले पीडितलाई न्याय दिने काममा ढिलासुस्ती गरेको टिप्पणी गरेका थिए । लमजुङका पूर्वसांसद रामचन्द्र अधिकारी, मानव अधिकारवादी चरण प्रसाईं, कपिल श्रेष्ठलगायतले द्वन्द्वपीडितको न्यायका लागि ठोस काम गर्न आयुक्तहरूलाई सुझाएका थिए । जवाफमा सत्यनिरूपण तथा मेलमिलाप आयोगका अध्यक्ष सूर्यकिरण गुरुङ र बेपत्ता छानबिन आयोगका सदस्य बिजुल विके दुलालले विभिन्न प्रतिकूलताका बीच पनि आफूहरूले काम जारी राखेको भन्दै ऐन संशोधन नभएकाले भनेजस्तो प्रगति गर्न नसकिएको बताएका थिए ।"
सेनाले नक्सापासबिनै बनायो महल,"काठमाडौं नेपाली सेनाले भद्रकालीस्थित मुख्यालयभित्र काठमाडौं महानगरपालिकाबाट नक्सापास नै नगरी ठूला भवनहरू बनाइरहेको छ । नक्सापास गर्न बारम्बार पत्राचार गर्दासमेत सेना सम्पर्कमा नआएको महानगरको आरोप छ । सेनाको मुख्यालयभित्र ठूलाठूला भवन, स्टेडियम र पुस्तकालय बनाइएको छ । त्यस्तै ट्रमा सेन्टरसँगैको त्रिचन्द्र मिलिटरी हस्पिटल भत्काएर सेनाले नौ तले बिजनेस कम्प्लेक्स बनाएको छ । यसको पनि नक्सापास नभएको महानगरले जनाएको छ । घर निर्माणअघि नै कस्तो र कुन प्रयोजनका लागि बनाउने भन्ने डीपीसी सम्मको स्वीकृत लिनुपर्ने हुन्छ । डीपीसीसम्म काम पूरा भएपछि कति तला, स्ट्रक्चर कस्तो हुने भन्ने यकिन गर्नुपर्ने हुन्छ । तर जंगीअड्डाले नक्सापाससमेत नगरी धमाधम ठूला महल बनाइरहेको छ । नक्सापास गर्नुको त टाढाको कुरा, सम्पर्कमा आउनुस् भन्दासमेत अटेर भइरहेको छ, काठमाडौं महानगरपालिकाकी उपमेयर हरिप्रभा खड्गीले भनिन् । नक्सापास नगरेपछि रक्षामन्त्रीलाई समेत गुहारेको उल्लेख गर्दै उनले भनिन्, जनता र सरकार सबैलाई समान नियम लाग्छ । म आर्मी हुँ, नियम लाग्दैन भन्ने हँुदैन । सेनाले बनाएको कुनै पनि संरचनाको नक्सापास भएको छैन । सेनाले महानगर भवन अगाडि पुस्तकालयका लागि सेतो घर बनाएको छ । त्यो घरको पनि नक्सापास नभएको खड्गीले बताइन् । त्यत्रो खुला ठाउँको छेउमा नसुहाउने गरी टङरंग घर बनाइएको छ, उनले कान्तिपुरसित भनिन् । सर्वसाधारणले महानगरको नियम माने पनि सेनाले अटेर गरेको उनले बताइन् । उच्च पदमा बसेका व्यक्तिले कानुन माने मात्रै सर्वसाधारणलाई पनि कार्यान्वयन गराउन सहज हुने उनको भनाइ छ । सेनाले नक्सापास नगरी संरचना बनाउँदा पनि कारबाही नगरेको भन्दै सर्वसाधारणले समेत मापदण्ड मिच्ने, नक्सापास नगरी घर बनाउन थालेको महानगरका कर्मचारीको गुनासो छ । खड्गीले भनिन्, सर्वसाधारणसँग चाहिँ टन्नै जरिवाना लिने । उच्च तहलाई चाहिँ केही नगर्ने भन्ने हँुदैन । जनप्रतिनिधि नहुँदा नियमविपरीत घर बनाए पनि अहिले कसैलाई छुट नहुने उनले बताइन् । ट्रमा सेन्टर नजिकैको त्रिचन्द्र मिलिटरी हस्पिटल भत्काएर सेनाले बिजनेस कम्प्लेक्स बनाइसकेको छ । सेनाको इतिहास बोकेको ८९ वर्ष पुरानो हस्पिटलको ठाउँमा बनेको नौ तले भवन भाडामा लगाउन टेन्डरसमेत आहवान भइसकेको छ । तर यो भवनको पनि सेनाले नक्सापास गराएको छैन । नक्सापास नै नभएको भवनको निर्माण सम्पन्न लिन सेनाका अधिकारीहरू धाइरहेको महानगरले जनाएको छ । नक्सापास गर्न आउनु भनेर ताकेता गर्दाचाहिँ वास्ता नगर्ने सेनाका पदाधिकारीले बैंक प्रयोजनका लागि निर्माण सम्पन्न चाहियो भनेर मागेका छन्, महानगरका एक इन्जिनियरले भने । स्थानीय सरकार सञ्चालन ऐनको परिच्छेद ७ मा भवन निर्माणसम्बन्धी व्यवस्था छ । ऐनको दफा २७ मा नक्सापास नगराई भवन निर्माण गर्न नमिल्ने उल्लेख छ । ऐनमा भनिएको छ, कसैले पनि गाउँपालिका वा नगरपालिकाबाट नक्सापास नगराई भवन निर्माण गर्नु हँुदैन । निर्माण गर्न लागेको भवनको नक्सासहित स्थानीय सरकारले तोकेको ढाँचामा दरखास्त दिनुपर्ने हुन्छ । ऐनको दफा २८ अनुसार गाउँपालिका वा नगरपालिका क्षेत्रमा भवन निर्माण गर्न चाहने सरकारी कार्यालयले भवन निर्माण गर्न अनुमतिका लागि भवनको नक्सासहित दरखास्त दिनुपर्ने उल्लेख छ । ऐनअनुसार सरकारी कार्यालय भन्नाले राष्ट्रपति, उपराष्ट्रपति कार्यालय, सर्वोच्च अदालत, संसद्, प्रदेश सभा, संवैधानिक निकाय, नेपाली सेना, सशस्त्र प्रहरी बल, नेपाल प्रहरी, प्रदेश प्रहरीसमेत पर्छन् । यस्ता कार्यालयको भवन निर्माण गर्दा राष्ट्रिय सुरक्षाका दृष्टिले भवनको नक्सापास गर्न नमिल्ने भएमा निवेदनमा भवनको लम्बाइ, चौडाइ, उचाइ, तला र क्षेत्रफल उल्लेख गर्न सकिने ऐनको दफा २८ को उपदफा २ मा उल्लेख छ । नक्सापास नगरी भवन निर्माण गरेमा पाँच लाख रुपैयाँसम्म जरिवाना गरी मेयरले त्यस्ता भवन भत्काउन आदेश दिन सक्ने व्यवस्था ऐनको दफा ३९ को उपदफा ५ मा छ । सेनाका प्रवक्ता गोकुल भण्डारी भवनहरूको नक्सापास नभएको भन्ने प्रश्नमा सुरक्षाका कारण महानगरमा भवन निर्माणको जानकारी नगराएको भन्दै पन्छिए । स्थानीय सरकार सञ्चालन ऐनमा समेत सेनाले बनाउने भवनको लम्बाइ, चौडाइ, उचाइ, तला र क्षेत्रफल मात्रै भए पनि जानकारी गराउनुपर्ने उल्लेख छ । राष्ट्रपति कार्यालय बनाउँदा समेत ऐनमा व्यवस्था भएको व्यहोरा महानगरमा जानकारी गराइएको थियो । सेनाले भने अटेर गरेको महानगरको आरोप छ । निर्माण भइरहेका भवनबारे सामान्य जानकारीसमेत नदिएर सेना ऐन कार्यान्वयनमा बाधक बनेको महानगरको भनाइ छ । हामीले कतिवटा घर बन्दै छ भनेर जानकारीचाहिँ दिन्छांै, भण्डारीले भने, साधारणतया ब्यारेकबारे सुरक्षाका कारणले जानकारी गराउँदैनौं । महांकाल अगाडिको त्रिचन्द्र मिलिटरी हस्पिटलबारे पछि जानकारी दिने उनले बताए ।"
भ्रष्टाचार बढ्दा मुलुकै असफल हुन सक्छ,"काठमाडौं (कास) अमेरिकी लेखिका सराह चायेसले भ्रष्टाचारले विश्व सुरक्षामै असर गर्ने बताएकी छन् । अधिकांश भ्रष्टाचार संस्थागत र व्यवस्थित रूपमा हुने गरेको पनि उल्लेख गर्दै उनले राज्यका बलियो निकायले नै यस्तो भ्रष्टाचारलाई संरक्षण गर्ने हुँदा कतिपय मुलुक असफलता र आन्तरिक द्वन्द्वतिर गएको बताइन् । त्यस्तो सहकार्यले आतंककारीलाई समेत सहयोग पुग्ने हुनाले यसमा मुलुकको राज्य संयन्त्र र जनता बढी चनाखो हुनुपर्नेमा पनि उनले जोड दिएकी छन् । अस्ट्रेलियन एड, नीति फाउन्डेसन र एसिया फाउन्डेसनले बुधबार गरेको कार्यक्रममा उनले बिचौलिया, उच्चतहका कर्मचारी र राजनीतिक संगठनको अस्वाभाविक उठबसबाट नै ठूला भ्रष्टाचार योजना बन्ने उल्लेख गरिन् । यस्तो प्रवृत्ति खासगरी अल्पविकसित मुलुक र एक दलीय शासन व्यवस्था भएका मुलुकमा बढी रहेको उनको भनाइ छ । थिभ्स अफ स्टेट (राज्यका चोरहरू) नामक पुस्तककी लेखिका उनले मुलुकमा पूर्णत: कानुनी शासन हुनुपर्ने र त्यसका लागि जनता नै जिम्मेवार हुने उल्लेख गर्दै उनले भनिन्, तर, केही फरक दृष्टान्तसमेत रहन्छ । एलिटहरूको सञ्जाल र शक्तिमा बस्नेले गर्ने अर्थतन्त्रको दोहन नै प्रमुख रहेका छन् । कार्यक्रममा अमेरिकी राजदूत अलाइना बी टेप्लिट्ज र अस्ट्रेलियन राजदूत पिटर बडले समेत चायेससँग जिज्ञासा राखेका थिए । राजदूत टेप्लिट्जले नेपालमा राजनीतिक स्थायित्वसँगै विकास प्रक्रियामा जाने हुनाले सराहको धारणामा ध्यान दिन सक्नुपर्ने बताइन् । अस्ट्रेलियन राजदूत बडले यस्तो अन्तक्र्रियाले मुलुकमा भ्रष्टाचार नियन्त्रणका लागि सबैलाई जागरुक गराउने बताए । अफगानिस्तानको विषयमा केन्द्रित पुस्तकमा उनले मुलुकका नीति निर्माताले नै कसरी माफियासँग सहकार्य गरे र भ्रष्टाचार कुन तहसम्म रहेको छ भन्ने उल्लेख गरेकी छन् । कार्यक्रममा एसिया फाउन्डेसनका प्रमुख जर्ज भर्गिज, आर्थिक सुशासनमा कलम चलाउँदै आएका सुजीव शाक्य, सेरा तामाङलगायतले जिज्ञासा तथा धारणा व्यक्त गरेका थिए ।"
१० लाख तिर्न नसक्दा अस्पतालमै,"भरतपुर चितवन मेडिकल कलेजको अर्थोपेडिक वार्डको एक नम्बर बेडमा चन्द्रपुर ५ की २८ वर्षीया सरिता राई टोलाइरहेकी थिइन् । आँखामा आँसु थियो । साथमा रहेका घाइते छोरा जयविक निद्रामा थिए । ब्युँझिएपछि उनले प्रश्न गरे, आमा, हामी कतिन्जेल अस्पताल बस्ने ? सरितासँग यसको जवाफ थिएन । छोराको उपचारमा लागेको १० लाख रुपैयाँभन्दा बढी खर्च चुक्ता गर्न नसक्दा उनीहरू डिस्चार्ज भएर घर फर्कन सकेका छैनन् ।गत मंसिर २ गते दिउँसो चुनावी सभामा भाग लिने क्रममा बम विस्फोटबाट आमाछोरा दुवै गम्भीर घाइते भएका थिए । दुई महिना लामो उपचारपछि स्वास्थ्य अवस्था त ठीक भयो तर उनीहरू दुवै अवलाङ्ग भए । प्रतिनिधिसभा निर्वाचनको चुनावी प्रचारका क्रममा चन्द्रपुरको कृष्णमन्दिर छेउमा सभामा भाग लिन सरिता घरबाट छोरा लिएर आएकी थिइन् । सभा सकिएर फर्कने क्रममा नजिकै बाटोमुनि राखिएको बम विस्फोट हँुदा उनीहरूसहित १२ जना घाइते भएका थिए । सरिताको देब्रे खुट्टा गुम्यो, छोराको पहिलेदेखि देब्रे हात थिएन, अहिले दुवै खुट्टामा गहिरो चोट छ । बमको छर्रा लागेकाले सरिता देब्रे आँखासमेत राम्ररी देख्दिनन् ।मजदुरी गरेर जीविका चलाउँदै आएको राई परिवारको दुई महिनादेखि अस्पतालमा बास छ । छोराले कतिन्जेल अस्पताल बस्ने भनेर सोधिरहन्छ, सरिताले भनिन्, डिस्चार्ज गर्न खोज्यो अस्पतालले पैसा हिसाब गर्ने मान्छे खै भन्छ । यत्रो १० लाख कहाँबाट तिर्नु ? सरिताले रौतहटका पूर्वसांसद रामकुमार भट्टराईसित पैसा तिरेर घर जाने वातावरण मिलाइदिन अनुरोध गरेको बताइन् । उहाँले डिस्चार्ज गराइदिन्छु भनेकाले कुरेर बसेका छौं, उनले सुनाइन् । उनले सहयोगका लागि एमाले नेता एवं पूर्वस्वास्थ्यमन्त्री डा वंशीधर मिश्रलाई फोन गरिन् । उल्टै गाली गरे । पार्टीमा कोको हिँड्छ, मलाई के थाहा भने, यति सुनाउँदा उनका आँखा आँसुले भरिए । अस्पतालको बिल भुक्तान गरेर राई परिवार जतिसक्दो छिटो घर फर्कन चाहन्छ । घरमा रहेको दुई वर्षको छोराको रेखदेखमा कठिनाइ भएको छ । बुधबारसम्म अस्पताललाई ५ लाख ४२ हजार ९०, फार्मेसीलाई ४ लाख ७९ हजार २ सय ६५ र क्यान्टिनको ४९ हजार ६ सय ४६ रुपैयाँ राई परिवारले भुक्तानी गर्नुपर्ने देखिएको छ । पूर्वसांसद भट्टराईले गृह मन्त्रालयमा राई परिवारको उपचारका सबै कागजात पठाइसकेकाले चाँडै डिस्चार्ज हुने बताए । अहिले बच्चाको घाउ अलि निको भइसकेको छैन, उनले भने, उपचारमा लागेको खर्च तिर्न कतैबाट एक रुपैयाँ सहयोग नआएकाले समस्या भएको हो ।उपचार क्रममा केही दिनअघि फार्मेसीले औषधि रोकेपछि बिरामीको उपचार प्रभावित भएको थियो । चितवनका प्रहरी प्रमुख एसपी दीपक थापाले अस्पताल फार्मेसीलाई औषधि नरोक्न अनुरोध गरेपछि सहज भएको थियो । छोराका लागि ल्याइएको एन्टिबायोटिक आमालाई दिएर काम चलायौं, अर्थोपेडिक वार्डकी स्टाफ नर्स प्रदिना लम्सालले भनिन्, औषधि निरन्तर आउन थालेपछि उपचार रोकिएन । सरिताको एक साताअघि नै डिस्चार्ज भए पनि अस्पतालको भुक्तानीले छोराको डिस्चार्ज रोकिएको हो । पैसाको हिसाबकिताब गर्ने मानिस नभएकाले रोकिएको अर्थोपेििडक वार्डका कर्मचारीको भनाइ छ । सरिताका श्रीमान् कृष्णबहादुर र जेठा छोरा जीवन २ महिनादेखि अस्पतालमा सँगै छन् । राई परिवारसित सम्पत्तिका नाममा ५ धुर घडेरी मात्र छ । त्यो पनि २ धुर नगरपालिकाको मापदण्डअनुसारको बाटोमा परेको छ । जग्गाजमिन नभएकाले मजदुरीको विकल्प छैन । तीन छोरामध्ये घाइते भएका जय माइला हुन् । जेठो गाउँकै स्कुलमा पढ्छन् । कान्छो २ वर्षका छन् । नाबालक छोरा र घरको रखबारी ६५ वर्षीय ससुरा चैते राईले गरिरहेका छन् । अस्पतालका चिकित्सकले घर जानुस् भन्छ । डिस्चार्ज गरिदेऊ न भन्यो, पैसाको हिसाब गर भन्छ । हामी त बन्धकमा परेजस्तै भयौं, सरिताका श्रीमान् कृष्णले भने, नेताजीले अझै ५ दिन बस्नु भनेका छन् । पार्टीको काममा हिँडदा यस्तो सास्ती भोग्नुपरेको राई परिवारको पछुतो छ । अस्पतालका मानव संसाधन विभागका अरुण कोइरालाले विस्फोटमा घाइतेको उपचारमा लागेको रकम राज्यले तिर्ने भएकाले आमाछोराको डिस्चार्ज गर्न कुनै समस्या नरहेको दाबी गरे । सरकारले पैसा तिर्ने हो, उनले भने, घर जाने इच्छा देखाए जतिखेर पनि पठाउन सकिन्छ ।"
रानीपोखरी बहस मेयरउपमेयर अनुपस्थित,"काठमाडौं (कास) रानीपोखरी पुनर्निर्माण गर्न बनेको विज्ञ समितिले सुझाव संकलन गर्न बुधबार राष्ट्रिय सभामा सार्वजनिक सुनुवाइ आयोजना गर्यो । सुनुवाइमा भाग लिन सम्पदाप्रेमी, सम्पदाविज्ञलगायत सर्वसाधारण खचाखच थिए । तर, विज्ञ र जानकारहरूको सुझाव तथा सरोकार सुन्ने महत्त्वपूर्ण घडीमा मेयरउपमेयर दुवै अनुपस्थित रहे । यो विशेष दिनमा मेयरउपमेयर किन आउनुभएन ? सम्पदाप्रेमी शैलेश शाक्यले प्रश्न गरे, यो विज्ञ समिति आफैंमा अपूरो छ । पोखरीमा पानी भर्नुपर्ने छ तर समितिमा पानीविज्ञ नै राखिएको छैन । यो गहन काममा भूगर्भविद् पनि राखिएको छैन । रानीपोखरीका नाममा करोडौं स्वाहा भएको छ । स्वाहा बनाउनेलाई कारबाही गर्नुपर्छ कि पर्दैन ? करको दुरुपयोग गर्नेलाई अख्तियार दुरुपयोग गरेको आरोपमा कारबाही गर्नुपर्छ कि पर्दैन ? यो समितिले यी कुरा सम्बोधन गर्न सक्छसक्दैन ? यी सरोकार सुन्न मेयरउपमयेर यहाँ अनिवार्य हुनुपथ्र्याे ।सुनुवाइमा सहभागी हुन नपाएकाले पनि फेसबुक लाइभ मार्फत गुनासो राखेका थिए । पुरातत्त्व विभाग, काठमाडौं महानगरपालिका, पुनर्निर्माण प्राधिकरणकै मिलेमतोमा रानीपोखरी मास्न खोजिएको थियो, सम्पदाप्रेमी सुमना श्रेष्ठले राखेको सेभ द हेरिटेज फेसबुक पेजमा राखेको गुनासो सुनाउँदै सम्पदा अभियन्ता आलोकसिद्धि तुलाधरले भने, यो विज्ञ समितिको औचित्य के ? रानीपोखरी बिगार्ने साझेदारलाई नै समितिमा राखिएको छ ।सम्पदा विषयमा पोर्चुगलमा पीचएडी अध्ययनरत मोनालिसा महर्जनले प्राचीन स्मारक ऐन मिच्नेलाई कानुनको दायरामा ल्याउनुपर्नेमा समितिले यसबारे केही नबोलेको भन्दै आपत्ति जनाइन् । सम्पदा भत्काउनेलाई कानुनअनुसार कारबाही हुनुपर्छ । यो विषयमा विज्ञ समिति किन नबोलेको ? उनले भनिन्, यहाँ मेयरउपमेयर नै आउनुभएको छैन । यसको अर्थ यसको कार्यान्वयनमा पनि फेरि हेलचेक्र्याइँ हुन्छ भन्ने देखिन्छ । तपाईंहरूले दिएको सुझाव कार्यान्वयन हुन्छ भन्ने के ग्यारेन्टी छ ? उनले पहिला रानीपोखरीमा मापदण्डविपरीत काम हुँदा पनि अनुगमन नगरेको र त्यसका लागि कार्यान्वयन गर्ने बजेट छैन भनेर गैरजिम्मवारीपूर्ण अभिव्यक्ति दिने गरेको बताइन् । किन अनुगमन गर्नुभएन भनेर सोध्दा महानगर र पुरातत्त्व विभागले अनुगमन गर्ने बजेटै छैन भने, उनले भनिन्, समिति बनाउने, खर्च गर्ने तर कामचाहिँ नहुने हो भने के औचित्य समितिको ?महानगरपालिकाले रानीपोखरी पुनर्निर्माण गर्ने क्रममा पुरातात्त्विक मापदण्ड र सम्पदा संरक्षणको सिद्धान्तविपरीत निर्माण गरेपछि यसमा तीव्र विरोध भएको थियो । जसरी पनि रानीपोखरीलाई सौन्दर्यकरण गरेरै छाड्छु भनेर अभिव्यक्ति दिँदै आएका मेयर विद्यासुन्दर शाक्य विरोध बढ्दै गएपछि यसलाई प्रताप मल्लकै शैलीमा पुनर्निर्माण गर्न राजी भएका थिए । यसका लागि सुझाव दिन पुस १३ गते विज्ञ समिति बनेको थियो । त्यही विज्ञ समितिले थप सुझाव संकलन गर्न सार्वजनिक सुनुवाइ गरेको थियो । यसको आयोजना महानगरले नै गरिदिएको थियो । यसका लागि सञ्चार माध्यममा सार्वजनिक सूचना समेत प्रसारण, प्रकाशन गरेको थियो । तामझामसहित गरेको सार्वजनिक सुनुवाइमा मुख्य व्यक्तिहरू मेयर शाक्य र उपमेयर हरिप्रभा खड्गी नआएपछि सहभागी आक्रोशित भएका हुन् । रानीपोखरी पुनर्निर्माण गर्ने क्रममा मेयरउममेयरको विवादसमेत भएको थियो । उपमेयर खड्गीले रानीपोखरी गएर निर्माण रोक्न आदेश दिएकी थिइन् । खड्गी बाहिर निस्केपछि यहाँ जम्मा भएका सम्पदाप्रेमीले पोखरीको उत्तरतिरको अस्थायी गेटमा ताला लगाइदिएका थिए । ताला लगाएको केही बेरमै मेयर शाक्य आफैं गएर ताला तोडेका थिए । यति विवादमा उत्रने अनि महत्त्वपूर्ण कार्यक्रममा चाहिँ कोही नआउने ? सम्पदा अभियन्ता तुलाधारले भने । विज्ञ समितिका संयोजक विष्णु कार्कीले पुनर्निर्माणका लागि अहिलेसम्म भएको अध्ययन र त्यसका आधारमा सुझावसहित तयार गरिएको प्रारम्भिक प्रतिवेदन पढेर सुनाएका थिए । दुई दिन उत्खनन गरिएको आधारमा केही अनुसन्धान गरिएको तर अझै धेरै अध्ययन गर्नुपर्ने अवस्था रहेको उनले जानकारी दिए । उनले तीन तहको सुझाव दिइएको जानकारी दिए । उनले मन्दिरका पनि तीन थरीको शैली पाइएको बताए । पहिलो शैली प्रताप मल्लको पालामा बनेको बालगोपालेश्वर शिखर शैलीको थियो । यससम्बन्धी स्केच फेला पारेको र त्यही आधिकारिक प्रमाण हो । प्रताप मल्लको पालाको गारो पनि अध्ययन गरिएको उनले जानकारी दिए । पर्खाल उत्खनन गर्दा पोखरीको केही प्याराफिट भत्काउनुपर्ने देखिएको उनले बताए । पोखरीमा सुरुमा बालुवाको तह रहेछ, त्यसपछि कालोमाटो, फेरि बालुवा, अनि फेरि कालोमाटो गरी चार तह रहेको पाइयो, उनले भने, उपत्यकाका अन्य पोखरीमा जुन प्राचीन शैलीले निर्माण गरिएको पाइएको थियो, रानीपोखरीमा पनि त्यही शैली पाइयो ।समितिले अब तीन चरणमा काम गर्नुपर्ने आवश्यकता औंल्याएको छ । पहिलो चरणमा पोखरीको भित्री अवस्था कस्तो छ भनेर अध्ययन गर्नुपर्ने, पानीको अवस्था कस्तो छ र मन्दिरको जग कस्तो छ भनेर अनुसन्धान गर्नुपर्ने छ । दोस्रो पोखरीको पानीको स्थायित्वका लागि हाइड्रोलोजी अध्ययन गर्नुपर्ने, त्यसका लागि लागत अनुमानसहितको कार्ययोजना बनाउनुपर्ने छ । मन्दिर र वरिपरि पर्खाल लगाउनका लागि प्रताप मल्लकै पालाको गुणस्तरको इँटा बनाउनुपर्ने छ । त्यसैगरी रानीपोखरीको ऐतिहासिक स्वरूप नासिने गरी बनाइएको संरचना पनि पूर्णरूपमा भत्काउनुपर्ने जस्ता सुझाव दिएको छ । तेस्रो चरणमा चाहिँ पोखरीको पुरातात्त्विक वातावरणलाई असर नगर्ने गरी सौन्दर्यकरण गर्न, पोखरीबाहिर परेका मन्दिरलाई भित्र ल्याउनुपर्ने छ ।"
व्यवसायीको हत्या,"भक्तपुर (कास) माटो व्यावसायमा संलग्न चाँगुनारायण नगरपालिका ९, ताथलीका ५५ वर्षीय सीताराम सैंजूको हत्या भएको छ । उनको शव बुधबार बिहान भक्तपुर ९, ब्रह्मायणी मन्दिर परिसरमा घोप्टो अवस्थामा भेटिएको महानगरीय प्रहरी परिसर भक्तपुरका प्रवक्ता डीएसपी कृष्ण प्रसार्इंले जानकारी दिए । हत्यामा संलग्न रहेको आशंकामा ३ जनालाई प्रहरीले नियन्त्रणमा लिएको छ ।"
हराएका मूर्ति ल्याउने अभियान,भक्तपुर (कास) नेपालबाट चोरी भई विदेशका संग्रहालयमा पुगेका ऐतिहासिक मूर्तिहरूको फोटो प्रदर्शनी गरिने भएको छ । द हेरिटेज ग्यालरी भक्तपुरले आगामी आइतबारबाट हराएका मूर्तिहरूको फोटो प्रदर्शनी गर्ने सम्पदा संरक्षणकर्मी रवीन्द्र पुरीले बताए । राष्ट्रिय अभिलेखालयबाटै चोरी भई डेनमार्कलगायतका मुलुकका कला संग्रहालयमा पुगेका मूर्तिहरू पुन: स्वदेश फर्काउने अभियानमा प्रदर्शनी आयोजना गर्न लागेको पुरीले बताए । प्रदर्शनीमा नेपालबाट चोरिएका करिब २० मूर्ति तथा तस्बिर राखिनेछ ।
केन्द्रमा क्याथल्याब सेवा,"भक्तपुर (कास) मानव अंग प्रत्यारोपण केन्द्रले अत्याधुनिक क्याथल्याब सेवा सञ्चालनमा ल्याएको छ । मिर्गौला कलेजो प्रत्यारोपण, नेफ्रोलोजी, युरोलोजी र मुटुरोगको उपचार सेवा दिँदै आएको केन्द्रमा बुधबारबाट अत्याधुनिक क्याथल्याब सेवा सुरु गरिएको कार्यकारी निर्देशक डा पुकारचन्द्र श्रेष्ठले जानकारी दिए । क्याथल्याबबाट मुटुको नसा बन्द भएनभएको थाहा पाउन एन्जियोग्राफी, हृदयाघात भएका बिरामीको बन्द नसा खुलाउन एन्जियोप्लास्टी, मुटुको बन्द भएको भल्भ खोल्न भल्भलोप्लास्टी र धड्कनसम्बन्धी पेसमेकर सेवा उपलब्ध हुने मुटुरोग विशेषज्ञ डा कार्तिकेश ठाकुरले बताए । वरिष्ठ मुटुरोग विशेषज्ञ डा यादवदेव भट्ट, डा ठाकुर, डा केशव बुढाथोकी, मेडिकल अधिकृत अच्युत खनाल, ल्याब टेक्निसियन अजय शाह, रेडियोग्राफर सुशील श्रेष्ठ, स्टफ नर्स सञ्जिता दुलाल, तारा साँध, सोनिया गिरीलगायतको टोलीले क्याथल्याबमार्फत बुधबार पहिलोपल्ट दधिकोटकी ५० वर्षीया विमला न्यौपानेको एन्जियोग्राफी गरेको थियो ।"
नयाँ जनादेश र पार्टी एकता,"मुलुक निर्वाचन सकिएको डेढ महिना बित्न लाग्दा समेत नयाँ सरकारका लागि ढोका नखोलिएको र मतगणना सकिएको एक महिनाभन्दा बढी व्यतीत हुँदा पनि सार्वभौम नेपाली जनतालाई आफूले खसालेको मतबाट को प्रतिनिधि निर्वाचित भयो भन्नेबारेमा अन्धकारमा रहन बाध्य पारिएको विडम्बनाका बीचबाट गुज्रिरहेको छ । सरकारनिकट एकथरी मान्छेहरूले अन्योलका लागि संविधानका धाराहरूलाई जिम्मेवार ठहर्याउने कोसिस गरिरहेका छन्, तर यो संविधान निर्मित समस्या हुँदै होइन । यो समस्या संविधानको अपव्याख्याको हो, नयाँ जनादेशलाई अवमूल्यन गर्ने गलत नियतको हो, सत्तालिप्साको हो । जब १६५ मध्ये २३ सिट मात्र जितेका प्रधानमन्त्री कसको बहुमत छ, लौ देखाऊ त भन्दै निर्लज्जतापूर्वक पाखुरा सुर्किन्छन्, जब तेस्रो पार्टीलाई पाँच वर्ष एक्लै सरकार चलाउनुहोस् हामी एकजना मन्त्री पनि नराखीकनै बाहिरबाट समर्थन गर्छौं भन्दै अस्थिरता र विकृतिको पक्षपोषण गर्छन्, गम्भीर पराजय भोगेका महामन्त्री आफ्नो पार्टीको पुनर्जीवन होइन वाम गठबन्धन फुटाउनु नै मुख्य उद्देश्य हो भन्ने सगर्व घोषणा गर्छन् र जब निष्पक्ष, आग्रहरहित र स्वतन्त्र भूमिकामा रहनुपर्ने निर्वाचन आयोग स्वयं जनादेशलाई अवमूल्यन गर्ने, राजनीतिक स्थिरता हुन नदिने र वाम गठबन्धनलाई अप्ठ्यारामा पार्ने कुटिल स्वार्थको छायामा पर्छ समस्या कहाँनिर छ, स्पष्ट हुन्छ ।संसारका कुनै पनि संविधान, कानुन या लोकतान्त्रिक प्रणालीले ताजा जनादेश आइसकेपछि पनि नयाँ सरकार बनाउन पाइँदैन र मतगणना सकिए पनि परिणाम सार्वजनिक गर्न मिल्दैन भन्दैनन् । लोकतन्त्रको मुख्य सार भनेकै जनताबाट चुनिएका प्रतिनिधिहरूबाट मुलुकको शासन सञ्चालन हुनु हो । आवधिक निर्वाचन यसको अनिवार्य पूर्वसर्त हो । आवधिक निर्वाचनपछि नयाँ सरकार बन्ने कुरामा कुनै कानुनी बाधाहरू परेछन् भने पनि ती लोकतन्त्रको मूल मर्मसँग बाझिएर स्वत: निस्तेज हुन्छन् । त्यस्तो बेलामा बाधा अड्काउ फुकाएर भए पनि नयाँ सरकार गठनका लागि बाटो खोलिन्छ । तर हाम्रा प्रधानमन्त्री बाटो खोल्नेतिर होइन, सकेसम्म बल्झाउने दिशामा उन्मुख देखिन्छन् ।निर्वाचनपछि देखिएका यी प्रतिनिधिमूलक घटनाहरूले निर्वाचनपछि राजनीतिक स्थायित्व, विधिको शासन, असल राजनीतिक संस्कार र समृद्धिको पर्खाइमा रहेका जनताका सामु कस्ता चुनौती छन् भन्ने संकेत गर्छन् । ताजा जनादेशलाई अवमूल्यन गर्ने, नयाँ सरकार बन्नमा तगारो हाल्ने र हमेसा पानी हिल्याएर माछा मार्न खोज्ने प्रवृत्ति विफल हुनेछन् भन्ने कुरामा शंका छैन, तर राजनीतिका यी प्रारम्भिक परिदृश्यहरूप्रति सचेत र चनाखो हुनैपर्छ ।असोज १७ गते एउटै कम्युनिस्ट पार्टी निर्माण गर्ने उद्घोषका साथ नेकपा एमाले र नेकपा माओवादी केन्द्रबीच वाम गठबन्धन निर्माण भएसँगै राष्ट्रिय राजनीति निरन्तर तरङ्गित भइरहेको छ । आम नेपाली जनता यस घोषणाबाट अत्यन्त उत्साहित छन् र उनीहरूले मतपत्रमार्फत् यसलाई अनुमोदन गरेका छन् । दुवै पार्टीका कार्यकर्ताहरू आशावादबाट उद्वेलित छन् र भावनात्मक रूपले एक भएका छन् । जनताको यो समर्थन र कार्यकर्ताहरूको ऊर्जा वामपन्थको पक्षमा झन्डै दुई तिहाइ बहुमतका रूपमा अभिव्यक्त भएको छ । निर्वाचनले पार्टी एकताको घोषणा कति सान्दर्भिक, जनभावनाअनुकूल र उचित थियो भन्ने पुष्टि गरेको छ । यो एजेन्डा अब केपी ओली या पुष्पकमल दहाल प्रचण्ड को मात्रै रहेन । अब यो लाखौं मतदाताद्वारा अनुमोदित राष्ट्रिय एजेन्डा बन्न पुगेको छ ।अहिले जारी राजनीतिक दाउपेच वाम एकता भत्काउन सकिन्छ कि भन्ने अनुमानमाथि पनि आधारित छ । त्यसैले छिटोभन्दा छिटो पार्टी एकतालाई निष्कर्षमा पुर्याएर अस्थिरताका सबै प्रयासलाई विफल पार्नु र राजनीतिक स्थायित्व तथा आर्थिक समृद्धिको अपेक्षामा मतदान गर्ने जनताको चाहनालाई मूर्तरूप दिनु हाम्रो सर्वोपरि दायित्व हो ।एमाले र माओवादी केन्द्र नेपाली कम्युनिस्ट आन्दोलनका दुइटा धारको प्रतिनिधिका रूपमा लामो समयसम्म प्रतिस्पर्धामा रहे । मार्गदर्शक सिद्धान्त माक्र्सवादलेनिनवाद कि माओवाद समेत, क्रान्तिको बाटो हिंसात्मक कि शान्तिपूर्ण, क्रान्तिपछिको समाज व्यवस्था बहुदलीय प्रतिस्पर्धात्मक कि एकदलीयबहुदलीय सहयोगात्मक, नेपाल बहुजातीय राष्ट्र कि बहुराष्ट्रिय राष्ट्र, स्वतन्त्र न्यायपालिका कि जनप्रतिनिधिमातहतको न्यायालय, सम्पत्तिमा सीमा निर्धारण कि प्रगतिशील करप्रणालीसहितको निर्बाध सम्पत्ति अधिकार, आफ्नै मौलिक स्वरूपको क्रान्ति र समाजवाद कि चिनियाँ जनवादी क्रान्तिको बाटो अनुसरणजस्ता अनेकौं सैद्धान्तिक प्रश्नमा गएका दशकहरूमा लामो र तीव्र वैचारिक संघर्षहरू चले । कति साँच्चै वैचारिक प्रश्नमा केन्द्रित रहे भने कतिपय बेला भने जार्गन, शब्दाडम्बर, रौंको छाला काढ्ने जस्ता अर्थहीन अभ्यासहरू भए । जे होस्, तीव्र वैचारिक संघर्ष र व्यवहारका हन्डरठक्करपश्चात् आज नेपाली कम्युनिस्ट आन्दोलन एउटा कन्भर्जिङ विन्दुमा आइपुगेको छ । आज हाम्रो बीचमा आम सहमति छ श्रमजीवीवर्गको मुक्ति र उत्पीडित राष्ट्रको स्वतन्त्रतालाई मार्गदर्शन गर्ने सिद्धान्तका रूपमा माक्र्सवाद आज पनि उत्तिकै सान्दर्भिक छ, तर माक्र्सवादको प्रयोग हरेक मुलुकका विशिष्ट परिस्थितिमा विशिष्ट ढंगले मात्रै हुन सक्छ । त्यसैले नेपालमा माक्र्सवादको आफ्नै प्रयोग भइरहेको छहुनेछ । त्यसरी नै, हाम्रो बीचमा नीतिगत एकरूपता छ २०६२६३ को ऐतिहासिक जनआन्दोलन, संघीय लोकतान्त्रिक गणतन्त्रको स्थापना र नेपालको संविधान घोषणासँगै नेपाली जनवादी क्रान्तिका राजनीतिक अभिभाराहरू आधारभूत रूपमा सम्पन्न भएका छन् । तर सामाजिकआर्थिकसांस्कृतिक रूपान्तरणको काम, राष्ट्रिय पुँजी निर्माण गर्दै सबल राष्ट्रिय अर्थतन्त्र निर्माण गर्ने अभिभारा, प्रगतिशील उत्पादक शक्तिलाई सुदृढ गर्ने दायित्व, सबैखाले बाह्य हस्तक्षेप र पराधीनतालाई अन्त्य गर्दै राष्ट्रिय स्वाधीनता र स्वाभिमानलाई बलियो बनाउने काम भने अझै पूरा भएको छैन । त्यसैले हामी आज पनि जनवादी चरणमै छौं र यी काम सम्पन्न गरेपछि मात्रै समाजवादका आधारहरू तयार हुन्छन् । त्यसैले सामाजिक न्यायसहितको आर्थिक समृद्धि यतिबेलाको मुख्य कार्यभार हो भन्ने कुरामा हामी सहमत छौं । साझा घोषणामा उल्लिखित समृद्धिको योजना हाम्रो त्यही कार्यक्रमकै अंग हो । यसका अलावा, संविधानको कार्यान्वयनका माध्यमबाट, वैधानिक रूपमै र शान्तिपूर्ण बाटोबाटै हामी समाजवादमा प्रवेश गर्नेछौं भन्ने कुरामा पनि कुनै द्विविधा छैन र भोलि स्थापना हुने समाजवाद लोकतान्त्रिक मूल्यमान्यतालाई आत्मसात् गरेको, समृद्ध र नेपाली विशेषतासहितको हुनेछ भन्ने कुरामा पनि साझा अभिमत छ । हाम्रा यी साझा मूल्यमान्यता नेपालको संविधानमा, असोज १७ को वक्तव्यमा र निर्वाचनमा जारी साझा घोषणामा अभिव्यक्त भएका छन् ।निश्चय नै, इतिहासका कतिपय घटनाक्रमलाई हेर्ने सम्बन्धमा गम्भीर समीक्षा हुन सक्छ र त्यसमा जोड र कोणमा भिन्नताहरू पनि प्रकट हुन सक्छन् । आफूले हिँडेर आएको बाटोप्रति अलि बढी अपनत्वभाव, गौरवबोध या भावनात्मक सम्बन्ध हुनु स्वाभाविक हो । तर वर्तमान स्थितिको विश्लेषण र भविष्यको बाटोका सम्बन्धमा गम्भीर सैद्धान्तिकनीतिगत समस्याहरू छैनन् भने अतीतमुखी बनेर, इतिहासका खासखास घटनाक्रममा अल्झिएर एकताको युगीन अभिभाराबाट कोही पनि विमुख हुन मिल्दैन ।नेताहरूको व्यवस्थापनका समस्याले गर्दा पार्टी एकीकरण जटिल हुने कतिपयले आशंका गरेका छन् र कतिपय ज्योतिषले त एकता नै हुन नसक्ने जोखनासमेत गरेका छन् । तर यी आशंका र अनुमान निराधार छन् । हाम्रो सरोकार नेताहरूको व्यवस्थापन होइन, भद्रगोल पारिएको देशको व्यवस्थापन, कहालीलाग्दो अवस्थामा पुर्याइएको जनताको जीवनको व्यवस्थापन हो । लामो समयसम्म पार्टी अध्यक्ष, महासचिव या मुलुकको प्रधानमन्त्री भइसकेका नेताहरूले आफ्नो ठाउँ कहाँनिर पर्छ भन्ने हिसाबकिताब गर्न थाल्ने हो र त्यसकै आधारमा पार्टी एकतासम्बन्धी धारणा निर्माण गर्ने हो भने यो जनचाहना विपरीत, आम कार्यकर्ताको भावनाविपरीत हुन जान्छ । हामीलाई विश्वास छ धेरै आँधीबेहरीको सामना गरेर यहाँसम्म आइपुगेका नेताहरूले यस्तो साँघुरो सोच राख्नुहुनेछैन ।पार्टी एकता पार्टीका स्थापित नीति या नेतृत्वप्रति कुनै व्यक्ति विशेषको तुष पोख्ने साधन बन्न सक्दैन, बन्नु हुँदैन । नेपाली क्रान्तिको व्यवहारमा सही प्रमाणित भएका, समग्र कम्युनिस्ट आन्दोलनलाई प्रभावित गरिरहेका र अन्तर्राष्ट्रिय कम्युनिस्ट आन्दोलनमा समेत आकर्षणको विषय बनिरहेका सही मान्यताहरूलाई असान्दर्भिक ठहर गर्नु भनेको पार्टी एकताको सैद्धान्तिक आधारलाई कमजोर बनाउने कुरा मात्रै हो । पार्टी एकता गर्दा हामी यसलाई कसरी सूत्रीकृत र परिभाषित गर्छौं त्यो भोलि तय होला तर जनताको बहुदलीय जनवादको महत्त्व अन्यन्त प्रतिकूल अवस्थामा पनि नेपाली कम्युनिस्ट आन्दोलनलाई यहाँसम्म ल्याइपुर्याउन मात्रै होइन, समाजवादसम्म पुग्ने हाम्रो आगामी यात्रालाई मार्गदर्शन गर्ने कुरामा पनि उत्तिकै सान्दर्भिक रहनेछ । यसका आम विशेषता र माओवादी आन्दोलनले आर्जन गरेका मूल्यवान् अनुभव र योगदानलाई समेटेरै हामी हाम्रो सिद्धान्तलाई थप समृद्ध बनाउनेछौं ।पार्टी एकताका तीन आयाममध्ये भावनात्मक एकताको जग तलैबाट निर्माण भइसकेको छ । सैद्धान्तिकवैचारिक आयामलाई व्यवस्थित गर्ने सम्बन्धमा पनि पर्याप्त आधार निर्माण भएका छन् । अब छिटोभन्दा छिटो संगठनात्मक व्यवस्थापनका कामहरू सकेर हामीले आम नेपाली जनताको भावनालाई सम्मान गर्नुपर्छ र राजनीतिक स्थायित्व एवं समृद्धिको ऐतिहासिक अभिभारालाई पूरा गर्नुपर्छ । नेपाली कम्युनिस्ट आन्दोलनले सबैखाले निरंकुशतन्त्रको अन्त्य, संघीय लोकतान्त्रिक गणतन्त्रको स्थापना र समाजवादउन्मुख संविधान निर्माणमा अग्रणी भूमिका खेलेर आफ्नो राजनीतिक अभिभारालाई आधारभूत रूपमा सही ढंगले पूरा गरेको छ । इतिहासको यिनै महत्त्वपूर्ण योगदानको जगमा आज हामीलाई जनताबाट झन्डै दुई तिहाइ बहुमतको विश्वास प्राप्त छ । अब हाम्रा सामु नयाँ अग्निपरीक्षा खडा भएको छ छोटो समयभित्रै न्यायपूर्ण, समतामूलक, समृद्ध र समुन्नत समाज निर्माण गर्ने । इतिहासबाट प्राप्त विरासतबाट हामीलाई अगाडि बढ्न प्रेरणा त प्राप्त हुन्छ, तर हाम्रो औचित्य, सान्दर्भिकता र महत्त्व पुष्टि हुने भनेको स्थायित्व र समृद्धिको जनचाहनालाई पूरा गर्न सक्ने हाम्रो क्षमताले मात्रै हो । बलियो, भावनात्मक रूपले एकताबद्ध र सही सिद्धान्तद्वारा निर्देशित एकीकृत पार्टीको नेतृत्वमा मात्रै यी अभिभारा पूरा गर्नु सम्भव छ ।"
सीमा अतिक्रमण र समाधान,"नेपालभारतबीच नयाँ सीमा स्तम्भ लगाउने सन्दर्भमा वीरगन्जको छपकैया बजारमा नेपालतर्फको करिब ५० बिगाहा जग्गा भारततर्फ पर्नगएको समाचार आएको छ । यसलाइ तुन्रुन्तै सरकारको तर्फबाट रोक्नु जरुरी छ । यो बेला कुनै व्यक्ति विशेषको जग्गा अतिक्रमण भयो भनी चुप लाग्ने बेला होइन, बरु राष्ट्रकै सीमा मिचिन थाल्यो भनी चिन्ता र रोकथाम गर्ने बेला हो । नेपाल र भारतबीच झन्डै ११ सय किलोमिटर लामो खुल्ला सीमा छ । यसलाई खोलानाला र जंगं पिलरले छुट्याएको छ । तर कतिपय ठाउँमा खोलाले आफ्नो बाटो बदल्दा र जंगे पिलरहरू नाशिँदा सीमा छुट्याउन मुस्किल छ । यस्तो बेला सीमा स्तम्भहरूलाई वैज्ञानिक ढंगले व्यवस्थित गर्न नसके नेपालजस्तो कमजोर राष्ट्रले सधंै आफ्नो भूभाग वर्षेनि गुमाउँदै जाने खतरा हुन्छ । वीरगन्जको मात्र यो समस्या होइन, ठोरी, सुस्ता, कालापानी र मेचीमा पनि भारतसँंग सिमानाको विषयमा झमेला वर्षौंदेखि रहेको छ । सबैभन्दा बढी सुस्तामा भारत तर्फबाट नेपालको १ हजार एकड जमिन मिचेको विवाद अद्यापि समाधान हुनसकेको छैन । करिब ५ वर्षअघि दुबै देशको सीमा छुट्याउन र व्यवस्थित सीमा स्तम्भ बनाउन भनी दुबै देशको संयुक्त नापी टोली गठन भएको थियो । त्यो टोलीले प्रतिवेदन पनि बनायो । तर विवादित ठाउँको सिमाना यकिन नभएसम्म नेपालले नयाँ सीमांकनको दस्तावेजमा हस्ताक्षर गर्न मानेको छैन । नेपालले सुस्ता, ठोरी, कालापानी लगायत सबै ठाउँको निर्णय भएपछि मात्र हस्ताक्षर गर्ने अडान लिएको छ । तर भारतले त्यो पछि गरौंला भनी हस्ताक्षर गर्न दबाब दिइरहेको सुन्नमा आएको छ । वास्तविक कुरा के हो ? किन वर्षौंदेखि यो समस्या यथावत राखिएको छ ? त्यसबारे नेपाल सरकारले तुरुन्त आम जनतालाई स्पष्ट पार्नुपर्छ । कुनै पनि स्वाभिमानी नेपाली आफ्नो देशको सीमा विदेशीले मिचोस् भन्ने चाहँदैन । तर सरकार कमजोर भएमा जनताको चाहना विपरीत काम हुन्छ । यसले गर्दा सदासर्वदा दुई देशको जनताबीच अविश्वास पैदा हुन्छ । एकले आर्कोलाई शत्रु देख्न पुग्छ । दुई देशको जनताबीच सौहार्दतापूर्ण सम्बन्ध बनाउन पनि चाँडो नेपालभारत बीचका सबै सीमा स्तम्भ वैज्ञानिक ढंगले व्यवस्थित गर्नुपर्छ । यसैमा दुई देशको कल्याण छ । सानो देश भन्दैमा ठूलो देशले हेप्नु, सीमा मिच्नु किमार्थ न्यायोचित हुँदैन । यस्तो मामलामा सम्पूर्ण नेपालीको एउटै स्वर हुनुपर्छ । गोपाल देवकोटागोकर्णेश्वर८, जोरपाटी, काठमाडौं"
प्रकृतिको विनाश रोक्नु आवश्यक,"वायु प्रदूषणको प्रमुख कारण प्रकृतिको विनाश हो । चेतनशील प्राणी मान्छे जति सभ्य बन्दै गएको छ, त्यति नै विनाशकारी बन्दै गएको छ । प्रकृति हाम्रो प्राण हो । यसको संरक्षण गर्नु हाम्रो दायित्व हो । आफ्नो दायित्वबाट हामी विमुख बन्दै गएका छौं । व्यक्तिगत स्वार्थमा लिप्त भएर के गर्न हुन्छ, के गर्न हुँदैन भनी सोच्नसम्म सकेका छैनौं । हरेक दिन विकासका नाममा प्रकृतिको विनाश भइरहेको छ । यसलाई रोक्न कतैबाट पहल भएको छैन । हिजो देखिने वनजंगल, हरियो डाँडापाखा आज सबै कंक्रिटमा परिणत भइरहेको छ । मानव बस्ती बसाल्ने नाममा हजारौंहजार रुखबिरुवा नष्ट भएका छन् । चारकोसे झाडी आज नाममा मात्र सीमित बन्दै गएको छ । बिभिन्न बहानामा हाम्रा गाउँघर तिरका वनजंगल पनि एकपछि अर्काे गर्दै नष्ट गरिँदै छ । भूमाफियाले जग्गा प्लटिङका नाममा सबै वनजंगल, डाँडापाखा सकिसके । सरकार स्मार्ट सिटीको अवधारण ल्याउँछ, जग्गा किनबेचमा रोक लगाउँदैन । भाषण र कागजमा मात्र स्मार्ट सिटी ल्याएर हुन्छ ? प्रकृति भनेको हाम्रो अमूल्य गहना हो । यसको हामी सबैले संरक्षण गर्नुपर्छ । तर त्यसो हुनसकेको छैन । ठूलठूला उद्योगधन्दा, कलकारखाना केही छैनन्, तर पनि वातावरण दिनप्रतिदिन दूषित बन्दै गएको छ । यसको कारण के भन्दा प्रकृतिको विनाश नै हो । कलकल बग्ने नदीनाला, ढुङ्गेधारा, कुवा, पँधेरा सबै इतिहासका पानामा सीमित भइसके । आउने पुस्तालाई यसको बारेमा बुझाउन चित्रको सहारा लिनुपर्ने भयो । यस्तो दयनीय अवस्था भइसक्दा पनि दल र सरकारको ध्यान जानसकेको छैन । पानीको स्रोत सुक्नु, मुहान नपलाउनु भनेको प्रकृतिको विनाश नै हो । सरकारले नदीनाला संरक्षणका लागि करोडांै बजेट छुट्याएको छ, तर त्यो कहाँ कसरी प्रयोग भइरहेको छ, थाहा छैन । पुरुषोत्तम घिमिरेजोरपाटी, काठमाडौं"
जन्मदिनमा ७० लाख !,"बुधबार प्रकाशित जन्म दिनमा ७० लाख समाचारले मन छोयो । जन्मदिन जोकोहीका लागि विशेष हुन्छ । हरेक जान्ने र बुझ्ने मान्छेले आफ्नो हैसियत अनुसार जन्मदिन मनाएका हुन्छन् । जन्मदिनलाई सेवा र सद्भावसँंग जोड्नमात्र सक्ने हो भने पनि यसले समाज परिवर्तनमा निकै ठूलो फड्को मार्ने निश्चित छ । जन्मदिनका अवसरमा गरिने खर्च कटाएर शिक्षा विकासका लागि योगदान गर्न प्रेरित गर्नुहुने र यसका लागि अहोरात्र क्रियाशील रहनुहुने पर्सा जिल्ला निवासी मुरलीप्रसाद गजुलेलप्रति नमन । आफूले समर्पण गरेको पैसाको सही सदुपयोग भएको छ भन्ने आभाषमात्र दिलाउन सकियो भने पनि यस अभियानले गति लिने निश्चित छ । वाग्मती सफाइ अभियानका क्रममा आफ्नो जन्मदिनमा वृक्षरोपण गरौं भनी गरिएको आग्रह मुताविक सयौं बिरुवा वाग्मती नदी किनारमा मौलाएको सत्यलाई हामीले नजिकबाट नियालेकै हौं । त्यसो त आफ्नो छोरीको जन्मदिन मनाउन छुट्याइएको ५० हजार रुपैयाँ क्यान्सर पीडित अपरिचित बालकको उपचार खर्चका लागि समर्पण गर्नुहुने राजधानी निवासी सन्तोष सेढाईंजस्ता व्यक्तिहरू यो समाजमा अझै छन् । नेपालको जनसंख्यालाई आधार मान्ने हो भने हरेक दिन ८० हजारभन्दा ज्यादा मान्छेले आफ्नो जन्मदिन मनाइरहेका हुन्छन् । भडकिलो तवरले जन्मदिन मनाउनेहरूको संख्या पनि कम छैन । हरेक व्यक्तिको जन्मदिनलाई अर्थसंँग जोडेर हेर्नुभन्दा पनि सामाजिक भावनासँंग जोडेर हेर्ने हो र विद्यालयदेखि नै जन्मदिनलाई सेवा र सद्भावसंँग अन्तरसम्बन्धित गराइदिने हो भने यसले सामाजिक आन्दोलनको स्वरूप ग्रहण गर्ने निश्चित छ । उत्तम पुडासैनी जोरपाटी, काठमाडौं"
प्राधिकरणको गैरजिम्मेवार शैली,"राष्ट्रिय सम्पत्ति, विश्व सम्पदा सूचीमा परेका संस्कृतिका धरोहर, रानीपोखरी उस्तै छ, हनुमानढोका उस्तै छ, मम पसल मारामार भए पनि नजिकैको धरहरा उठ्नसकेको छैन, जनताको घर त दूरदराजको कुरा । २ वर्षमा पुनर्निर्माण प्राधिकरणले ३ जना प्रमुख पाइसक्यो, तर जनताले सरकारले घोषणा गरेको ३ लाखबाट दुई कोठा घर बनाउन डेढ लाख तिरेर पनि डकर्मी पाउनसकेको छैन । तालिम दिने भनी कात्तिक ७ सम्म दर्खास्त आह्वान गरेको यतिका दिन बितिसक्दा पनि तालिम सुरु भएको छैन । प्राधिकरण भन्छ पुस मसान्तभित्र डीपीसी सक्नैपर्छ । केले सक्ने प्रमुखज्यू ? सिमेन्ट कति पर्छ ? गिटी, बालुवा, रड कतिमा आउँछ ? यतिका घर बनाउने दक्ष जनशक्ति दुबई, कतार, मलेसियामा छन् कि नेपालमा नै पाइन्छ ? पुसभित्र घर नबनाए पैसा मिल्दैन भनी गैरजिम्मेवार अभिव्यक्ति दिनु कति जायज हुन्छ ? एकपटक धरातलमा उभिएर बोल्नुस् । राज्यशक्ति नै तपाईंसँग हुँदा २ वर्षमा हनुमानढोका बनेन, धरहरा बनेन, जनताले कसरी घर बनाउन सक्छन् ? तपाईहरुको जिम्मेवारी दक्ष जनशक्ति तयार पार्नु हो, निर्माण सामग्री सहुलियत पार्नु हो, कालोबजारी रोक्नु हो । जनताले ३ लाख भिख मागेका हैनन् । अशोककुमार त्रिपाठी बेलकोटगढी नपा१०, नुवाकोट"
औषधि अभाव हुने कारण,"स्वास्थ्य संस्थामा औषधिको अभावसम्बन्धी समस्याबारे विभिन्न खालका टीकाटिप्पणी केही दिन अघिदेखि नै हामीले विभिन्न सञ्चारका माध्यममा सुन्दै, देख्दै आइरहेका छौं र यो विषयले अब राष्ट्रिय बहस नै पाएको छ । सरकारले आधारभूत स्वास्थ्यसेवा जनतालाई प्रदान गर्ने भनी विभिन्न खालका औषधि सरकारी स्वास्थ्य संस्थामा नि:शुल्क प्रदान गर्दै आइरहेको छ । स्वास्थ्य चौकीमा ३५ किसिमका औषधि नि:शुल्क उपलब्ध गराउने व्यवस्थालाई पनि परिमार्जन गरी ७० वटा बनाएको थियो । तर ती नि:शुल्क रूपमा उपलब्ध गराउने भनेका ७० प्रकारका औषधि कहिल्यै पनि कुनै पनि स्वास्थ्य चौकीमा हालसम्म देख्न पाइएको छैन । कम्तीमा पनि अत्यावश्यक भनी तोकिएका औषधि नियमित रूपमा स्वास्थ्य चौकीमा उपलब्ध भएमा जनताले ठूलो राहत अनुभव गर्ने थिए । तर त्यस्तो हुनसकेको छैन । आम जनताको गुनासो नै यही हो । सरकारले बजेट नदिएर होला वा रकमको अभावमा होला भन्ने अनुमान गर्न सक्छौं । तर वास्तवमा त्यस्तो हुँदैन । रकम अभाव पनि एउटा कारक तत्त्व होइन चाहिँं भन्न मिल्दैन, तर त्योभन्दा जटिल र खाँटी कुराचाहिंँ अर्कै छन् । संक्रमणकाल नहुँदादेखि नै प्राय: औषधिको अभाव देखिने गरेकै हो । अब त स्थानीय तहसमेत गठन भइसकेको सन्दर्भमा बजेट स्थानीय निकायमा हस्तान्तरण हुने भएपछि स्थानीय सरकारले नै औषधि खरिद गर्ने अख्तियारी पाएका छन् । औषधि खरिद गर्दा टेन्डर आह्वान गरी जुन कम्पनीले कम दरभाउमा टेन्डर हाल्छ, उसैको टेन्डर स्वीकृत हुने प्रचलित नियमलाई अनुसरण गरिन्छ । यसो गर्दा सरकारी नियमा अनुसार औषधि खरिद त हुने तर भित्री चलखेलचाहिंँ अनेक खालका हुने गर्छन् । ती सबैको वर्णन गर्न नसकिएला, तैपनि उत्ति नाम नचलेका कम्पनीहरूको औषधि सस्तो दरभाउ गराई स्वीकृत गर्ने र कमिसनको लोभमा ठूलो परिमाणमा औषधि खरिद गर्ने, म्याद नाघ्नै लागेका औषधि खरिद गर्ने र थप कमिसन खाने, स्वास्थ्य संस्थामा खासै खपत नहुने अनावश्यक औषधी किन्ने र औषधी किन्ने र औषधि बिक्री गर्नेबीच कमिसनको मोलमोलाइ हुने गर्छ । जुन औषधि अभावका केही कारण हुन् । नरनाथ पाण्डेकावासोती८, नवलपरासी"
ऐनको खाँचो,"मनाङबाट प्रदेशसभामा निर्वाचित दीपक मनाङे ५ वर्षका लागि जेल चलान भएका छन् । रेशमकुमार चौधरी फरार छन् । नवराज सिलवाल सम्पर्कविहीन छन् । यी निर्वाचित भइसकेका परिघटना हुन् । फौजदारी मुद्दा खेपेका, विचाराधीन अवस्थाका मुद्दाहरू वा अन्य मुद्दामा आरोप लागेका तर निर्दोष सावित नभएकाहरू निर्वाचित भएपछि उब्जिएको राजनीतिक समस्या त छँदैछ भने अर्कोतर्फ त्यस क्षेत्रमा पुन: मतदान गराउँदाको अप्ठ्यारो स्थिति र नागरिकलाई सकसको कुनै लेखाजोखा छैन । विगतमा गरिएका गल्तीलाई सुधार गरी राजनीतिमा सक्रिय भई देश विकासमा अघि बढ्न खोज्छन् भने अदालतले निर्दोष प्रमाणितपश्चात उनीहरूलाई स्वीकार्नुपर्छ । तर यतिखेर नीति नियमको खाँचो भएको हुनाले ठोस कार्य हुनसकेको छैन । निर्वाचन आयोगले मुद्दाबाट सफाइ नपाउन्जेलसम्मका लागि कुनै पनि तहको निर्वाचनमा भाग लिनबाट वञ्चित गर्नुपर्छ । यस्तो गर्नाले निर्वाचन आयोग तथा नागरिकलाई सकस हुने छैन भन्ने लोक बुझाइ रहेको छ । प्रमोद पौडेलश्रीपुर११, वीरगन्जढिलै भए पनि सर्वोच्च अदालतले दीपक मनाङेलाइ ५ वर्ष कैदको पुनरावेदन पाटनको फैसलालाई सदर गरी न्याय मरेको छैन भन्ने पुष्टि गरेको छ । आपराधिक क्रियाकलापमा संलग्न भई गुन्डागर्दीमा लागेका जुनसुकै व्यक्ति होस्, तिनीहरूलाई कारबाही गर्नु जरुरी छ । आपराधिक गतिविधि र गुन्डागर्दी गरी जनमानसमा त्रास पैदा गर्ने यस्ताहरूलाई राजनीतिक संरक्षण दिने दलहरूकै कारण आपराधिक क्रियाकलापले प्रश्रय पाइरहेका बेला सर्वोच्चको फैसलाले गुन्डाराज गलत हो भन्ने पुष्टि गरेको छ । मनाङे जेल गएसँगै उनको सांसद पदसमेत स्वत: समाप्त हुनु सुखद पक्ष हो । राजनीतिमा मौलाएको गुन्डागर्दी प्रवृत्तिलाई यो फैसलाले निरुत्साहित मात्र गरेको छैन, जनताको न्याय र निर्धाको बाँच्ने आशासमेत जगाएको छ । अब ढिला नगरी अन्य आपराधिक पृष्ठभूमिका गुन्डालाई समेत पक्रेर जेल हाल्नुपर्छ । जेलभित्र रहँदासमेत व्यक्तिले आफ्ना गलत गतिविधि सुधारेर सामान्य जीवन आफू पनि बाँचोस् र अरूलाई पनि बाँच्न देओस् । अब मनाङेले ५ वर्षमा आफूलाई एउटा सरल नागरिक बनाउनुपर्छ र बाँकी जीवन असल व्यक्ति भएर जिउनुपर्छ । कुसुम न्यौपानेमध्यविन्दु११, नवलपरासी"
नयाँ सरकारको चुनौती,"अब बन्ने सरकार कुनै अप्रत्यासित रूपमा गडबड भएन भने वाम गठबन्धनको हुने पक्कापक्की छ । समाचार स्रोतका अनुसार राष्ट्रिय ढुकुटीमा नगन्य मौज्दात रहेको छ । संघीयता व्यवस्थापन गर्नमात्रै खर्बौं लाग्छ । राष्ट्रिय उत्पादन हरेक वर्ष ओरालो लागेकोलाग्यै छ । विदेशी मुद्रा सञ्चित हरेक वर्ष बढ्नुपर्नेमा घट्दैछ । महँगा गाडीहरू तीव्र गतिमा भित्रिँदैछ । यस्तो जटिल अवस्थामा बनेको सरकारले बेथितिलाई सुधार्न कहाँबाट सुरुवात गर्ने भन्ने नै अलमल हुनसक्छ । राष्ट्रिय ढुकुटी रित्याउने चूडामणि शर्मा, अजय सुमार्गी, गोपाल खड्काजस्ता आर्थिक अपराधमा प्रत्यक्ष संग्लनहरू तथा त्योसँग सहयोगी भूमिकामा रहेकाहरूलाई चोख्याउने हुन् कि जरैसम्म उखेल्ने हुन् ? न्यायालयमा रहेका विकृतिलाई यसै छाड्ने हुन् कि हस्तक्षेपमुक्त गर्ने हुन्, यी र यस्ता कार्यबाट वाम गठबन्धको सामुहिक बाटो निश्चित हुन्छ । अजय सुमार्गी काण्डमा माओवादीलाई मुछिएको छ । यदि एमालेले सुमार्गीको बचाउ गर्यो भने जनता भड्किन्छन् । गोपाल खड्का र चूडामणि काण्डमा त कुनै पनि दल बोलेनन् । यसको मतलब यो काण्डमा उनीहरूको संलग्नता झल्कन्छ । अदालतबाट पनि अर्बौंको घोटालामा करोडमात्र धरौटीमा छोडिदियो । माओवादी युद्धताका अनाहकमा मारिएका र बेपत्ता पारिएकाहरूको जिम्मेवारहरूलाई कारबाही चलाउने कुरा बारम्बार एमालेले भन्दै आएको हुँदै हो । अब ती अपराधीहरूलाई चाहे प्रहरी होस् या सेना या माओवादी कानुन अनुसार कारबाही होला ? यदि जस्ताको तस्तै छाडिदिने हो भने यो र त्योमा के फरक ? हुन त चमत्कारिक रूपमा विकास र आर्थिक परिवर्तन गर्नसके भने त सायद जनताले यी अपराधलाई भुल्लान्, नत्र उँधो लाग्ने प्रमुख कारण यही हुनसक्छ । कुनै पनि दलको बहुमत नाअएको अवस्थामा मिलिजुली भागबन्डाको कुराजनीतिलाई अबको बहुमत प्राप्त सरकारले यही रूपमा लैजान सक्ने शंकाको लाभ छैन । लोभीपापी कुनै पनि दलमा कम छैनन् । अझ कम्युनिस्ट पार्टीमा रातारात चप्पल छापबाट टोयोटा छापमा परिवर्तन भएका धेरै छन् । अबको बाटो अत्यन्त जटिल भएको हुनाले वामपन्थीहरू सच्चिएनन् र कांग्रेस जिम्मेवार हुनथाल्यो भने भविष्यमा नेपालबाट कम्युनिस्ट नाम मेटिनेछ । केदारनाथ त्रिपाठी बुढानीलकण्ठ, काठमाडौं"
"हामी बदलिन्छौं, कांग्रेस बदल्छौं","समय सधैं यस्तै रहँदैन !एक महात्माले शिष्यहरूलाई वरिपरि राखेर भनेछन्, एउटा यस्तो वाक्य बताऊ, जुन दु:खी मानिसले सुन्दा खुसी बनोस् र खुसी मानिसचाहिँ उदास बनोस् । शिष्यहरूले बताउन सकेनन् । महात्माले भनेछन्, दु:ख र सुख दुवै अस्थायी हुन्छ, अत: त्यो वाक्य हो यो समय सधैं यस्तै रहँदैन । यो शाश्वत वचन चुनावमा पराजय ब्यहोरेका कांग्रेस पार्टीका तमाम सदस्यले मनन गरेर अगाडिको यात्रा तय गर्नुछ । यद्यपि राजनीतिक समय भनेको अनिवार्य बदलिने भित्ताको क्यालेन्डर जस्तो विलकुल हुँदैन । यसलाई बदल्न सात सूत्र जरुरी हुन्छ । संकल्प, दृष्टिकोण, एकता, टिम स्पिरिट, मिहिनेत, त्याग र अन्तरविश्वास । यो पछिल्लो शब्द अन्तरविश्वास र यसको भाव जो छ, त्यो इतिहासको एउटा मोडमा अन्तरघात शब्द र चरित्रको सांघातिक हमलामा परेर कोमामा गएको थियो । क्रमश: त्यो अन्तरविश्वास ब्यँुतनुमा कांग्रेसको नवजीवन छ, सुन्दर भविष्य छ । एउटा जीवन्त पार्टीभित्र फरक मत, समूह र द्वन्द्व हुनु स्वाभाविक हुन्छ । त्यसबाट शक्ति हासिल गरेर आत्मविश्वासलाई उचाइमा र अन्तरविश्वासलाई गहिराइमा जब पुर्याउनेछौं, तब त्यसलाई सबैले भन्नेछन् नवीन कांग्रेस ।"
जबजको सार्थकता,"अबको बाटो अहिलेको प्रधान अन्तरविरोध दलाल पुँजीपति वर्ग र जनवादी व्यवस्था स्थापना गर्न चाहने शक्तिका बीचमा छ । जनवादी व्यवस्था स्थापना गर्न चाहने शक्ति राष्ट्रिय पुँजीको विकास तथा सम्बद्र्धन गर्न चाहन्छ । तर यतिबेला पार्टीको आन्तरिक जीवन र बाहिरी समाज दुबैमा दलाल पुँजीपति स्वार्थहरू हावी छन् । शिक्षा, स्वास्थ्यदेखि जनताको आधारभूत आवश्यकता सम्बोधन गर्नुपर्ने मुलुकको हर निकायमा यो व्याप्त छ । यसलाई निरुत्साहित गर्न राष्ट्रिय पुँजी (जनवादी उत्पादन सम्बन्ध) को विकास गर्नुपर्ने हुन्छ । स्वाधीन अर्थतन्त्र निर्माण गरी आत्मनिर्भर बन्नुपर्ने हुन्छ । सामाजिक, सांस्कृतिक विविधताको सम्मान, विकास र प्रबद्र्धन गर्नुपर्ने हुन्छ । अप्रत्यक्ष वैदेशिक हस्तक्षेपलाई निरुत्साहित गर्दै सामाजिकआर्थिक र सांस्कृतिक क्षेत्रमा रहेको औपनिवेशिक प्रयत्नहरूलाई निमिट्यान्न पार्नुपर्ने हुन्छ । विगतमा केही समाजवादी मुलुकले गरेको गलत अभ्यासका कारण कम्युनिस्टहरूमाथि अधिनायकवादको आरोप लाग्दै आएको छ । यस पटकको निर्वाचनमा पनि यो हावा चल्यो । यो हावालाई मन्द पार्न र चिर्न जबज एकमात्र हतियार बन्न सक्छ । किनभने जबजले आफूलाई संविधानको सर्वोच्चता, बहुलवादी खुल्ला समाज, शक्ति पृथकीकरणको सिद्धान्त, मानवअधिकारको रक्षा, बहुदलीय प्रतिस्पर्धाको प्रणाली, आवधिक निर्वाचन, बहुमतको सरकार अल्पमतको विपक्ष, कानुनको शासन, विदेशी पुँजी र प्रविधिको राष्ट्रिय स्वार्थमा प्रयोग लगायतका १६ वटा थप विशेषतासहित परिभाषित गरेको छ । यी मान्यता लोकतन्त्रका पुराना मन्त्र हुन्, तर यिनै मान्यताको प्रयोगमार्फत जनवादी व्यवस्थाको सुदृढीकरण गर्दै समाजवाद उन्मुख हुने सिद्धान्त नै जबज हो । अब कम्युनिस्ट आन्दोलनको लोकतान्त्रीकरण विना कम्युनिस्टहरूले देखेको विकास र समृद्धिको सपना पूरा हुनसक्दैन । लोकतन्त्र र माक्र्सवादी मूल्यहरूलाई फ्युजन गरी नेपाली समाज अनुकूल प्रयोग गर्नु नै जबजको मूल मान्यता हो । समाजवादी व्यवस्थामा समेत बहुदलीय प्रतिस्पर्धालाई मान्नुपर्ने एवं शासक र पार्टी नेताहरू संविधानभन्दा माथि नहुने जबजले स्पष्ट किटान गरेको छ । अहिले एमाले मुलुकको सबैभन्दा ठूलो पार्टी भएको छ । पार्टीको पाँचांै राष्ट्रिय महाधिवेशनपछि अंगिकार गरिएको जबजप्रति जनताले देखाएको विश्वास हो यो । शान्तिपूर्ण मार्ग र प्रतिस्पर्धाबाट श्रेष्ठता हासिल गर्दै सामाजिक रूपान्तरणको दिशामा अघि बढ्नुपर्छ भन्ने सन्देश पनि हो यो । दशक लामो माओवादी जनयुद्धलाई शान्ति प्रक्रियामा ल्याउन वैचारिक खुराकको काम गरेको एक्काइसौं शताब्दीको जनवाद पनि विशेषताको हिसाबले जबजकै फोटोकपी भनेर उत्तिबेलै घनिभूत चर्चा भएकै हो । यस हिसाबले एमाले र माओवादी केन्द्र एकतापछि पनि जबजलाई पार्टीको मूल सिद्धान्त बनाउन कुनै अप्ठ्यारो पर्ने छैन । भित्री गुदी एउटै भएपछि नामकै लागि जुँगाको लडाइँ देखाउन भनेको अन्तत: एकता विरोधी बन्नु हो । ढुंगेल एमाले केन्द्रीय सदस्य हुन्, आचार्य जनवादी शिक्षा सम्बन्धी विद्यावारिधि शोधकर्ता हुन् ।"
अब रे भनेको सहन्नौं,"समाजको लोकतान्त्रीकरणका निम्ति समुदायमा आशाको परिवेश बढाउँदै र निराशाको तुवाँलो तुहाउँदै नलगेसम्म न पद्धतिको लोकतान्त्रीकरण हुनसक्छ, नत राज्यको नै लोकतान्त्रीकरण । कतिपय व्यक्तिहरू समाजको लोकतान्त्रीकरणको विषय अघि सार्दा आफ्नै आन्तरिक विसंगति छरपस्टिएर झन् केन्द्रीय वर्चस्वको आधिपत्य रहिरहने डर देखाउँछन् । तर समाजको लोकतान्त्रीकरण र राज्यको लोकतान्त्रीकरण दुई अलगअलग पक्ष पनि हुन्, सँंगै एकअर्कासंँग जोडिएका सरोकार छन् भन्ने तथ्यलाई बिर्सन्छन् । समाजको लोकतान्त्रीकरणले यथास्थितिलाई उछिन्दै सबैको मानवीय गरिमाको सम्मान गर्ने मनोभावको सामाजिकीकरणलाई समेटेको हुन्छ भने राज्यको लोकतान्त्रीकरणको सन्दर्भले केन्द्रीकृत शासन प्रणालीले आत्मसात गरेको केन्द्रीय अहंकार वा अधिनायकत्वको विसर्जनमात्र होइन, शक्ति सन्तुलन र मुलुकलाई प्रादेशिक संरचनाभित्र असल सेवा उपलब्ध पारिनुसंँग जोडिएको हुन्छ । हामीकहाँ राज्यको लोकतान्त्रीकरणतर्फ मात्र ध्यान केन्द्रित भयो । तर समाजतर्फ ल्याउनुपर्ने बदलावका लागि उद्देश्यहीन र प्राथमिकता शून्य परिस्थिति रह्यो । यसको मुख्य अवरोधक समाजमा अहिलेसम्म पनि व्याप्त रहेको असमानताका चिन्तन र व्यवहार छन् । समाजमा अझै पनि मानवीय व्यवहारसमेत पाउन नसक्ने परिस्थितिमा रहेका वर्ग र समुदायलाई सामाजिक न्याय र समानताको व्यवहार दिने विषयलाई राष्ट्रिय कार्यसूचीमा राखी अभियानका रूपमा क्रियान्वयनमा उतार्नु टड्कारो देखिएको छ । संसार २१ औं शताब्दीको डेढ दसक पार गरिसकेको छ । हामी लोकतान्त्रिक गणतन्त्रका एउटा अङ्ग भइसकेका छौं । कानुनले सबै नागरिकलाई समान हैसियतमा राखेको छ । मतदान प्रक्रियामा पनि मतदाताले गर्ने मतको समान मान्यता छ । तर एउटा नागरिकले अर्कोलाई सम्मान गर्ने, त्यसको पहिचानको कदर गर्ने तत्त्वको अभाव अझै बाँकी छ । हाम्रो सामाजिक व्यवहारले एकले अर्कामाथि, अर्काको क्षमता र सामथ्र्यमाथि विश्वास गर्न नसक्ने चलन कायम छ । आफूले अरूलाई बन्धनमा राखिराख्नुपर्छ र त्यसैबाट शक्ति प्राप्त हुन्छ भन्ने सोचाइबाट सर्वथा मुक्त हुन सकिएको छैन । प्रत्येक मानिस भित्रको प्रतिभा र ऊर्जा तथा गरिमा र स्वतन्त्रताको व्यवस्थापन शून्यताले गाँज्ने अवस्थाबाट अहिले पनि विलगाव हुनसकेको छैन । यसले गर्दा समाज जुन अनुपातमा सिर्जनशील, उद्यमशील एवं आत्मविश्वासी हुनुपर्ने हो, त्यो हुन सकिरहेको छैन । आपसमा एकात्मकताको भावना विकसित हुनु त झन् टाढाको कुरा भएको छ । यहाँ कुनै नवीन कुरा गर्न खोजिएको होइन । यो त लोकतान्त्रिक मूल्य र मान्यताको विश्वव्यापी अवधारणासँंग जोडिएको पक्ष हो । नेपाली समाजमा लोकतान्त्रिक आन्दोलनको आफ्नै किसिमको प्रकृति र परम्परा छ । मधेसको कोणबाट हेर्दा लामो समयदेखि लोकतन्त्रका पक्षमा निरन्तर संघर्ष र प्रतिबद्धता प्रकट हँुदै आएको छ । तर पनि मधेसी समाजभित्र केही आन्तरिक जटिलता छन् । जसले गर्दा लोकतन्त्रको अभ्यास निश्चय नै कठिनाइदेखि मुक्त छैनन् । त्यसैले समाजको लोकतान्त्रीकरण मधेसमा लोकतन्त्रको भविष्यका लागि जरुरी बनेको छ । अलोकतान्त्रिक व्यवस्थामा नागरिक संस्कृति नभएकाले लोकतान्त्रिक संस्थाहरूको सबलीकरण नभएको मानिन्छ । अधिकारका लागि लड्ने कतिपयहरूले नै भन्ने गरेको सुनिन्छ, जनता त लोकतन्त्रका लागि तयार छैनन्, राज्य लोकतान्त्रिक हुँदै गयो भने समाज आफै लोकतान्त्रीकरणको बाटोमा हुन्छ । राजनीतिक संस्कार वा संस्कृति व्यक्ति र समूहको राजनीति कार्यमा मूल्य र मान्यताहरू, विश्वास, दृष्टिकोण र व्यवहारबाट प्रस्टिन्छन् । एउटा राजनीतिक अगुवाले आफ्ना कार्यकर्तासंग कस्तो व्यवहार गर्छ ? मत माग्न जाँदा उ कसरी प्रस्तुत हुन्छ ? चुनाव जितेपछि आम मानिससंग गरिने व्यवहार कस्तो हुन्छ ? उसले संगठनभित्र अरूको विचार र दृष्टिकोणलाई सुन्ने, संवाद गर्ने र स्वीकार गर्ने गर्छ कि गर्दैन ? त्यसैगरी सामाजिक जीवनमा एउटा नागरिकले अर्कोलाई कसरी हेरिराखेको छ ? यो यसकारणले भन्नुपरेको छ कि लोकतान्त्रिक मूल्य स्थापनाका लागि सम्मान, समानता र गरिमा बोधका निम्ति एकले अर्कालाई कसरी सम्बोधन गर्छ ? त्यसले सामाजिक सम्बन्धको व्याकरण दृष्टिगोचर हुन्छ ।रौतहटका दलित अधिकारकर्मी हुन्, अनुप माझी (३९) । उनी भन्दै थिए, उनको गाउँमा उनका बुबाका नाति उमेरको मानिस जो एउटा सम्पन्न परिवारबाट आउँथे । तिनको बुबालाई रे भनेर सम्बोधन गर्दा बुबाले त यस्तै हो भनेर चुप लागे । तर जब यो कुरा अनुपले थाहा पाए, उनले त्यसको प्रतिकार गरे । सामाजिकआर्थिक बनोटले गर्दा पनि मानिसहरू प्रतिरोध गर्न हच्किन्छन् । परम्परादेखि यस्तै हो, यस्तैलाई स्वीकार्दै जानुपर्छ, स्थापित मूल्य र मान्यतालाई चुनौती दियो भने त्यसले सामाजिक संरचना भत्किने डर हुन्छ भनी मौन बस्छन् । कतिपयमा यसले मानवीय गरिमालाई ठेस पुर्याएको छ र त्यसको प्रतिरोध गर्नुपर्छ भन्ने बुझाइ पनि हुँदैन । कोहीकोही बुझेर पनि सामन्ती संरचनाको जालोबाट फुत्किन सकिँदैन भनेर प्रतिरोधको भावलाई सेलाएर लान्छन्, कोहीकोहीले प्रत्यक्ष प्रतिरोध नगरे पनि तिनले अह्राएखटाएका काममा अटेरी गर्ने, ढिलासुस्ती गर्ने, सक्रियता नदेखाउने, शिथिल व्यहार देखाएर प्रतिरोधको भावलाई प्रकट गरेको भेटिन्छन् । यिनै परिप्रेक्ष्यमा आगामी दशकलाई लोकतन्त्रको दशक मधेसी समाजका लागि हुने भनेर कसरी भन्न सकिन्छ ? एउटा बडो धमिलो तस्बीर अगाडि आउँछ । नेपाली समाजभित्र मधेसको हैसियत र भूमिकाको निर्धारक तत्त्व यहाँको समाजले आर्जन गर्ने लोकतान्त्रिक मूल्यहरूमा अन्तरनिहित हुन्छन् । लोकतान्त्रिक प्रतिष्ठा प्राप्तिका लागि समाजले त्यसका आधारहरूको खोजी र संरक्षण गर्नैपर्छ । मधेसी समाजको पहिचानारे यस समाजभित्रै सम्वेदनशीलता प्रकट हुनैपर्छ । यस सम्वेदनशीलतामार्फत नै मधेसी समाजको व्यक्तित्व निर्माण गर्छ । मधेसी समाजले आफ्नो भूमिका तथा हैसियत प्राप्तिका लागि आफ्नै भित्रका कमीकमजोरी सुधार गर्न जोड गर्नैपर्छ । समाजमा व्याप्त विषमताजन्य चलनहरू कायम रहने तौरतरिकामा एउटा साधन हो, रेजस्तो विभेदात्मक प्रयोग । रे भनेर सम्बोधन गर्नेले आफूलाई श्रेष्ठ, स्तरीय र शक्तिशाली ठान्छ । यस सम्बोधनले सामाजिक विन्यासलाई उजागर गर्छ । यो शब्दको प्रयोग कैयौंले घरभित्र र बाहिर पनि गर्छन् । कोही आफ्नो घरभित्र आदर सूचक शब्द प्रयोग गर्छन्, तर बाहिरका लागि आफ्नो अहंकार र हैसियत राख्दै रे र तिमी शब्द प्रयोग गर्छन् । जबसम्म यस्ता विभेदात्मक सम्बोधनहरूको अन्त्य हँुदैन, तबसम्म उत्पीडित व्यक्ति, समूह, समुदाय वा वर्गले समान मानवीय गरिमा प्राप्त गर्न सक्दैन । आज समतामूलक समाज निर्माणको दाबी गर्ने जोसुकै पक्षले मानवीय गरिमा प्राप्तिको यो संघर्षलाई टेवा दिनैपर्छ । मधेसको सन्दर्भमा जाति प्रथा र वर्गसंघर्ष कतिपय ठाउँमा गाँसिएको छ । गाउँदेहातमा अझै सुनिन्छ, फलानोको दलानमा जाँदा चप्पल फुकालेर जानुपथ्र्यो । फलानोको दलानमा संँगै कुर्सीमा बस्न सकिँदैन । फलानो नेताले जोकोहीसंँग हात मिलाउँदैनन् । फलानोले अझै पनि आफूभन्दा उमेरदार मान्छेहरूलाई रे भनेर मात्र होइन, नामलाई पनि अपभ्रंश गरेर बोलाउँछन् । मानिलिउँ, कसैको नाम धर्मेन्द्र छ भने उसलाई धरविन्दर भनेर जानीजानी बोलाउँछन् । जबकि त्यस्तै उच्चारण भएको आफ्नो कुनै नातागोता पर्नेलाई सही उच्चारण गरेर बोलाउँछन् । यसरी अपभ्रंश उच्चारण गरेर अर्कोलाई बोलाउनु भनेको दमनात्मक व्यवहार कायम राख्नु हो । अर्काप्रति हेय भाव देखाउनु हो । सामाजिक संवादको भाषा के हो ? कुन समाजमा सम्बोधनका के कस्ता गरिमायुक्त शब्दहरू प्रयोग हुन्छन्, त्यसले त्यस समाजको सांस्कृतिक गहिराइलाई देखाउँछ । मधेसी समाजमा आदर सूचक वा मानवीय गरिमालाई सम्मान गर्ने शब्दहरूको अभाव छैन । तर बच्चालाई होस् वा महिला सदस्यलाई, कतिपयले होच्याउने शब्दले नै सम्बोधन गर्छन् । यसो गर्नुको पछाडि अर्काप्रति आफू विधाता रहेको भाव दर्शाउनु हो । सामाजिक जीवनमा मानवीय गरिमालाई चोट पुर्याउने शब्दहरूको बहिष्कार नगरेसम्म समाजको लोकतान्त्रीकरणको ढोकाको चुकुल खुल्दैन । सामन्तवाद विरोधी आन्दोलनमा तराईका जिल्लाहरूको संलग्नताको लामो पृष्ठभूमि छ । सामन्ती विरोधी आन्दोलन २००९ सालदेखि २०१४ सालसम्म चलेको थियो । बारा, रौतहट र सर्लाहीमा जी कहो, मुछ उखाडो जस्ता स्वाभिमान जगाउने एवं हकअधिकार रक्षा गर्ने सशक्त एवं संगठित आन्दोलनहरू भए । अबको राजनीतिकर्मीहरूले ती पुरानो संघर्षका कथालाई बेचेर खाने होइन । समाजमा समग्र बदलावका लागि संगठनात्मक रूपमै सम्मान गर्ने र पाउने व्यवहारको सामाजिकीकरण गर्नैपछ्र्र । आज दलहरूले आफूलाई द्वैध मनस्थितिबाट फुत्काउनैपछ्र्र । लोकतान्त्रिक सहजीवनका लागि प्रत्येक नागरिकको मर्यादा र हैसियत कायम गर्न तत्परता देखाउनैपर्छ । जहिले पनि केवल राज्यको अमूर्त अनुहारतिर आंैला तेस्र्याएर सामाजिक व्यवहारका सञ्चालक र नियामक पक्षतर्फ ध्यान दिइएन भने समुन्नतिका सम्भावना ओझेल पर्दै जान्छन् । संघीयता भनेको मानसिकता र व्यवहार पनि हो । केन्द्रीयताले कुनै व्यक्ति वा समुदायमा शक्ति रहेको भाव कतिपय सन्दर्भमा देखाउँछ भने संघीयताले प्रत्येक व्यक्तिको स्वलाई सम्मान र उसको इच्छाशक्तिलाई आदर गरेको हुन्छ । कसैलाई हेय व्यवहार गर्दा उसले जानी वा नजानीकन प्रतिरोध गर्दैन भने त्यस्तो सामन्ती सोच र असमानताको व्यवहार कायम राख्ने जोसुकै पनि संघीयता विरोधी हुन् । यस आलेखमार्फत अलगअलग बहसमा उठेका विभिन्न विन्दुलाई सम्बोधन गर्ने प्रयत्न गरिएको छ । यसले गर्दा विचारको सिलसिलामा क्रमभङ्गता हुनसक्छ, तर उठाउन खोजिएको पक्ष के हो भने समाज कहाँकहाँ चुक्यो ? कताकता चिप्लियो ? कता लम्किँदैछ ? कुन भासमा भासिँदैछ ? कसका निम्ति रचिएको छ, यो प्रतिरोध ? किन कोही भन्दैछन्, अब रे भनेको सहन्नांै"
"कतै खुसियाली, कतै विरोध","सुर्खेतमा स्वागतसुर्खेत (कास) सरकारले सुर्खेतलाई प्रदेश ६ को अस्थायी राजधानी र पुराना राजनीतिज्ञ दुर्गाकेशर खनाललाई प्रदेश प्रमुख नियुक्त गरेपछि यहाँ खुसियाली छाएको छ । लामो समयपछि बुधबारको मन्त्रिपरिषद् बैठकले अस्थायी राजधानीसँगै सम्बन्धित प्रदेशको प्रमुख नियुक्त गरेको हो । प्रदेश प्रमुख नियुक्तिमा ढिलाइ हुँदा निर्वाचन आयोगले प्रदेशसभा निर्वाचनको परिणाम सार्वजनिक गर्न सकेको थिएन ।सुर्खेतवासीले सरकारको पछिल्लो निर्णयको स्वागत गरेका छन् । उद्योग वाणिज्य महासंघको प्रदेश कमिटी अध्यक्ष पदमबहादुर शाहीले सुर्खेतमै राजधानी घोषणा र यहीका सम्मानित व्यक्तित्वलाई प्रदेश प्रमुखजस्तो उच्च पदमा नियुक्त गरिएकामा खुसी व्यक्त गरे । यो निकै खुसीको कुरा हो, उनले भने, उतिबेला हामीले लडेर प्रदेश ल्यायौं । सरकारले बल्ल बैधानिकता दियो । निकट भविष्यमै बस्ने प्रदेशसभाले पनि सर्वसम्मत रूपमा सुर्खेतलाई नै राजधानी कायम गर्ने उनले विश्वास गरे । सुर्खेतका पर्यटन व्यवसायी चिन्तामणि शर्माले सरकारको निर्णय स्वागतयोग्य रहेको बताए । प्रदेश राजधानीलाई अबका दिनमा पनि विवादित बनाउन नहुने उनको सुझाव छ । राजनीतिक दलका नेताहरू, नागरिक समाजका अगुवा, व्यवसायी, सर्वसाधारणले प्रदेशको अस्थायी मुकामसँगै स्थानीय व्यक्तित्व प्रदेश प्रमुखमा नियुक्ति भएपछि हर्षित भएका छन् । को हुन् दुर्गाकेशर खनाल ?प्रदेश प्रमुखमा नियुक्त भएका खनाल कांग्रेसका पुराना नेता हुन् । उनी राष्ट्रिय सभा (०४८(५२) सदस्य हुन् । सुदूरपश्चिमको डोटीमा जन्मे पनि सुर्खेतमै हुर्किए । उनले प्रारम्भिक शिक्षासमेत सुर्खेतबाटै लिए । वीरेन्द्रनगर नगरपालिका ७ निवासी ७१ वर्षीय खनाल गिरिजाप्रसाद कोइरालाको निधनपछि कांग्रेस राजनीतिमा निष्क्रियजस्तै थिए । पञ्चायतकालमा उनले जिल्ला पार्टीको नेतृत्व गरेका थिए । वीरेन्द्रनगरस्थित घरमै रहेका खनालले प्रदेश प्रमुख नियुक्तिपछि आफूले नितान्त नौलो र ऐतिहासिक जिम्मेवारी पाएको बताए । यसका लागि प्रधानमन्त्रीजीलाई धन्यवाद छ । उहाँकै प्रस्तावमा मेरो नियुक्ति भएको हो, उनले भने, नौलो जिम्मेवारी पाएको छु । कानुनविपरीत जाँदिनँ । उनी मध्यपश्चिमाञ्चल विश्वविद्यालय स्थापनाका प्रमुख अभियन्तासमेत हुन् ।"
७० प्रतिशत सीमास्तम्भ जीर्ण,"रौतहट नेपालभारत सीमा क्षेत्रका करिब ७० प्रतिशत सीमास्तम्भ जीर्ण भएका छन् । दुवै देशको संयुक्त प्राविधिक टोलीले निरीक्षण गर्दा यस्तो तथ्य भेटाएको हो । स्थानीयले दशगजालाई खेत र सडकका रूपमा प्रयोग गर्दा सीमास्तम्भ फुटाएको निष्कर्ष टोलीले निकालेको छ । ७० प्रतिशतभन्दा बढी स्तम्भ जीर्ण भएर कामै नलाग्ने अवस्थामा पुगेको देहरादुनस्थित भारतीय सर्वेक्षण विभागका सर्भेयर धनसिंह असवालले बताए । मझौला तथा साना सीमास्तम्भ ड्यामेज भएका छन्, उनले भने, तिनलाई फेर्नैपर्छ । ती स्थानमा ३ पाटे सीमास्तम्भ गाडिने उनले बताए । जंगे पिल्लरको अवस्था भने तुलनात्मक रूपमा राम्रो रहेको टोलीले जनाएको छ । बाढीको कटानले पनि केही स्तम्भ हराएका छन् । नेपाल र भारत दुवै देशका किसानले दशगजा मिचेर खेती गरेको भेटिएको छ । नेपालीभन्दा बढी भारतीय नागरिकले दशगजा अतिक्रमण गरेको पाइएको नापी विभाग काठमाडौंका सर्भेयर राहुलकुमार मिश्रले बताए । धेरै स्थानमा दशगजा खेतमा परिणत भएको छ, उनले भने, ठाउँठाउँमा बस्ती र सडक निर्माण गरिएको छ । टोलीले २ दिन लगाएर रौतहटसँग सीमा जोडिएको ३२ किमि क्षेत्रमा निरीक्षण गरेको थियो ।सशस्त्र प्रहरी बलको सीमा सुरक्षा कार्यालय रौतहटका प्रमुख एसपी प्रेमराज पोखरेलले सशस्त्रले सीमामा संयुक्त सुरक्षा गस्ती र मासिक रूपमा सीमास्तम्भको अवस्था अपडेटको काम गरिरहेको बताए । रौतहट र भारतीय सीमा छुट्याउन सानाठूला गरी १ सय ६२ वटा सीमास्तम्भ छन् । तीमध्ये १७ वटा हराएका छन् । दुवै देशका प्राविधिक टोलीले मंंगलबारदेखि संयुक्त रूपमा रौतहटको पूर्वी सीमादेखि निरीक्षण थालेका थिए ।भारतको देहरादुनमा भएको सर्भे अफिसियल्स कमिटी (एसओसी) को सातौं बैठकमा तय कार्यक्रम अनुसार दुवै देशका सर्वेयर सम्मिलित ४४ वटा संयुक्त टोली मंसिर ४ देखि भारतीय सीमासँग जोडिएका नेपालका २६ जिल्लामा खटिएका छन् । यसअघि सन् २००६ मा संयुक्त रूपमा सीमास्तम्भ अनुगमन र निरीक्षण गरिएको थियो ।"
"एकातिर पुल, अर्कैतिर नदी","सर्लाही (कास) लखनदेही नदीमा ४ वर्षअघि पुल निर्माण हुँदा स्थानीय खुसी थिए । तर, पुल बनेलगत्तै नदीले धार परिवर्तन गर्यो । सलेमपुरहीरापुर जोड्ने उक्त पुल अहिले प्रयोगमै छैन । स्थानीय पुन: सास्ती खेप्न बाध्य छन् ।नदी शिवनगर नजिक धार फेरेर पश्चिमबाट बग्न थालेको छ । धार फेरेका कारण नदीको बीचसम्म मात्र पुल बनेको जस्तो देखिन्छ । कृषि उपज बिक्रीका लागि किसानलाई अति आवश्यक पुल उपयोगमा नआउँदा सरकारी लगानी खेर गएको छ । शिवनगरका नागेन्द्र रायले पुल बनाइसक्दा नदीले धार फेरेको बताए । कृषि उपज ओसारपसारका लागि अति आवश्यक र बजार जोड्ने भनेर बनाएको पुल कामै लागेन, उनले भने, एक दर्जन गाउँ जोड्न निर्माण गरिएको पुलमा लगानी मात्र खेर गयो । कृषि उत्पादन हुने ग्रामीण भेकलाई बरहथवा बजार जोड्न उक्त पुल महत्त्वपूर्ण थियो । रायले स्थानीय र संसद्को चुनाव भइसकेकाले विजयी उम्मेदवारले जनताको कष्ट हरण गर्न पुललाई पूर्ण बनाउन पहल गर्नुपर्ने माग गरे । ठूलो जनधन क्षति गर्ने लखनदेही नदीमा तटबन्ध र पुल निर्माण यहाँका जनताको पहिलो माग हो, उनले भने, पुल नबन्दा र बाढीको पुर्याउने गरेको क्षतिले किसान दिक्क छन् । सोही क्षेत्रबाट विजयी सांसद रामेश्वर राय यादवले आफ्नो पहिलो काम पुललाई पूर्ण गराउनु रहेको बताए । नदीलाई पुलमुनिबाटै बग्ने गरी धार पुरानै ठाउँमा ल्याउन मैले सडक विभागमा भनेको छु, उनले भने ।"
"प्रहरीले पक्रियो, कर्मचारीले छाडिदिए","पर्वत कालीगण्डकी नदीको अवैध उत्खननमा संलग्नलाई प्रशासनले सामान्य कागज गराएर छाडिदिएको छ । प्रहरीले बुधबार उत्खनन क्षेत्रबाट एस्काभेटर र ट्रिपरसँगै तिनका चालकलाई नियन्त्रणमा लिएको थियो । उनीहरूलाई नदीको बीच भागमा एस्काभेटर लगेर उत्खनन गरिरहेको अवस्थामा पक्राउ गरिएको हो । जिल्ला प्रहरी प्रमुख दिलीप घिमिरेका अनुसार ग१क ३३३० नम्बरको ट्रिपर र नम्बर नखुलेको एस्काभेटर कुश्मा नगरपालिका२ सहस्रधाराबाट नियन्त्रणमा लिइएको थियो । तिनका चालकहरू रामकृष्ण गुरुङ र रञ्जित चौधरीसमेत पक्राउ परेका थिए । हामीले नियन्त्रणमा लिइएका साधन र चालकलाई कारबाहीका लागि जिल्ला समन्वय समितिमा पठाएका हौंं, घिमिरेले भने, कारबाही गर्ने उसैको क्षेत्र हो । स्थानीय बासिन्दाले प्रारम्भिक वातावरणीय प्रतिवेदनको प्रतिकूल हुने गरी उत्खनन भइरहेको सूचना दिएपछि प्रहरीले टोली पठाएको थियो । जिससले भने नियन्त्रणमा लिइएका साधनबारे सामान्य अध्ययनसमेत गरेको छैन । चालकलाई कारबाही गर्ने कुरा भएन, जिससका राजस्व अधिकृत चन्द्रबहादुर केसीले भने, व्यवस्थापकलाई सामान्य कागज गराएर छाड्यौं । आवश्यक परेको खण्डमा कागजात उपलब्ध गराउने सर्तमा छोडिएको हो । जिसस प्रमुख मनहर पौडेलले नदी दोहन कानुनविपरीत भएकाले नियमन गर्नुपर्ने बताए । यो अहिलेको मात्रै समस्या होइन, उनले भने, अब अलि बृहत् रूपले सोचेर नियमन गर्नुपर्छ । क्रसर सञ्चालक र नियन्त्रणमा लिइएका साधनमाथि कारबाही अघि बढाउनेबारे निर्णय भइनसकेको उनले बताए ।जिससले निर्माण सामग्री संकलनका लागि नदी ठेक्कामा दिएपछि मापदण्ड अनुगमनका लागि प्राविधिक खटाउनुपर्छ । तर, ठेक्कामार्फत उत्खनन भइरहेका कुनै पनि स्थानमा अहिलेसम्म प्राविधिक पुगेका छैनन् । प्राविधिक पठाउने विषय छलफलकै क्रममा थियो, राजस्व अधिकृत केसीले भने, उता मेसिनको प्रयोग भएछ । नदीजन्य सामग्री संकलन गर्दा एस्काभेटर प्रयोग गर्न पाइँदैन । जिसस नै अवैध उत्खननमा संलग्नलाई कारबाही गर्न उदासीन देखिन्छ । बुधबार एस्काभेटर र ट्रिपर नियन्त्रणमा लिइएलगत्तै काठमाडौंतर्फ लागेका जिसस सचिव विष्णुप्रसाद भुसालले टेलिफोनमा भने, नियमानुसार जरिवाना गरेर छाडिन्छ । जिल्लास्तरीय प्राविधिक टोलीको प्रतिवेदनअनुसार एक आर्थिक वर्षमा पहिलोपटक एस्काभेटर नियन्त्रणमा लिइँदा सञ्चालकले १५ हजार तथा ट्रिपरको ५ हजार जरिवाना तिरे पुग्छ । यो पहिलोपटक भएकाले सोही जरिवानाले पुग्छ । फेरि दोहोरिएर पक्राउ परे त्यसको दोब्बर तिराउने हो, भुसालले भने ।दोहनलाई वैधानिकता दिने प्रयास करिब दुई साताअघि जिल्लामा सञ्चालित राष्ट्रिय प्राथमिकताप्राप्त आयोजनाहरूले एकैसाथ जिसस र प्रशासनलाई एउटा पत्र लेखे । त्यसमा निर्माण सामग्री अभावले आयोजना प्रभावित भएकाले तत्काल सहज वातावरण बनाइदिन आग्रह गरिएको थियो । निर्माणाधीन मध्यपहाडी लोकमार्गसहित जलविद्युत् आयोजनाका कन्ट्याक्टरहरूले एकसाथ पत्र लेखेपछि प्रशासनले चासो देखायो । प्रशासन स्रोतका अनुसार ती आयोजनाले निर्माण सामग्री संकलनको बहानामा चलाउँदै आएका क्रसर उद्योगले सामान्य नियमसमेत पालना गरेका छैनन् । केही समययता त्यस्ता क्रसरलाई स्थानीयले अवरोध गरेपछि उनीहरूले निर्माण सामग्री अभावको बहानामा प्रशासन गुहारेका हुन् । प्रशासन र जिससले प्राविधिक टोली खटाई वास्तविकतासहितको प्रतिवेदन पेस गर्न सुझाएका थिए । त्यसका लागि प्राविधिक समिति गठन भएर अध्ययनकै क्रममा रहेका बेला नदी दोहन तीव्र बनेको छ । करोडौंका आयोजना बनाउनेले स्थानीय तहलाई कर तिर्न आनाकानी गर्न मिल्दैन, प्रजिअ राजेश पन्थीले केही दिनअघि भनेका थिए, कच्चापदार्थको परिणाम खुलाएर कर तिर्न आए हामी बाटो खुला गरिदिन्छौं । कर तिर्न नमान्नेलाई निर्माण सामग्री अभाव भयो भन्ने छुट छैन ।"
घुम्टो उघार्दै मिथिला कला,"काठमाडौं घुम्टोभित्रको मुस्कान कसरी देखाउने ? भिडियो भएको भए केही सजिलो हुन्थ्यो होला । मिथिला चित्रकार सुनैना ठाकुरलाई क्यानभासमा घुम्टोभित्रको मुस्कान देखाउनु चुनौती थियो । तर उनले प्रयास गरिन् । एउटै क्यानभासमा उनले घुम्टोभित्र मुस्कुराइरहेका चार चरणका महिला आवरण उतारेकी छन् । पहिलोमा घुम्टोभित्र मुस्कुराइरहेकी महिला, दोस्रोमा घुम्टो सार्दै गरेकी, तेस्रोमा पूरै घुम्टो खोलेकी र चौथोमा कुर्थासुरुवाल लगाएकी महिला देखिन्छन् ।महोत्तरीकी सुनैनाको कलाले पनि घुम्टो सार्दै छ । उनले मिथिलाका महिलामा आएको परिवर्तनलाई क्यानभासमा प्रस्ट झल्काउने प्रयास गरेकी छन् । साथै समानताको अपेक्षा स्वरूप थुप्रै मिथिला चित्र कोरेकी छन् । यति बेला तिनै चित्रसहित उनले राजधानीमा एकल प्रदर्शनी थालेकी छन् । बबरमलस्थित आर्ट काउन्सिलमा समानता थिममा उनको दोस्रो एकल चित्रकला प्रदर्शनी भइरहेको छ । यसअघि उनको चित्रकला प्रदर्शनी अमेरिकामा भएको थियो । उनी सन् २०१६ मा कमन ग्राउन्ड अवार्ड बाट सम्मानित पनि भएकी थिइन् । डेढ दशकदेखि मिथिला आर्ट कोर्दर्ै आएकी छु, उनी भन्छिन्, अझै सिक्दै छु । घरको काम सबै सकेर चित्र कोर्न थाल्छु । मेरो मिहिनेत देखेर छिमेकी महिलाहरू सिक्न आउनुहुन्छ ।सुनैनाले एक दशकदेखि नै मिथिला कला सिकाउँदै आएकी छन् । उनी अचेल घरमै तालिम दिने गर्छिन् । त्यो पनि नि:शुल्क । चित्र कोरेर के गर्ने ? घरपरिवारले अर्थोपाजनको आस गर्न थाल्छन् । बजारको उचित व्यवस्थापन नहुँदा मिथिला चित्रकला कोर्ने महिला अलमलमा परेका उनी बताउँछिन् ।सुनैनाको चित्रकलामा अहिलेको मिथिलानगरी झल्किन्छ । चुलोचौका गर्ने महिलाले अब आयआर्जनको बाटो रोज्न थालेका छन् । उनले यस्तो अवस्था आफ्ना सिर्जनामा पोतेकी छन् । तर, समय बदलिए पनि समानताको विषय भने अझै ओझेलमा रहेको उनका चित्रमा महसुस गर्न सकिन्छ ।पुरुष र महिला समान छन् थिममा सुनैनाले गर्भवतीको अवस्था देखाएकी छन् । यो चित्रमा पुरुष गर्भवतीको हात समाउँदै हिँडेको देख्न सकिन्छ । तर, चित्रमा देखिएजस्तो समाजमा गर्भवतीलाई पतिको त्यस्तो साथ मिल्न सकेको छैन । यही विभेद हटाउन सकारात्मक चित्र कोरेको उनी सुनाउँछिन् ।पत्नी गर्भवती हुँदा पतिको पनि उत्तिकै जिम्मेवारी हुन्छ, उनी भन्छिन्, समान दायित्व महसुस गराउन चित्र कोरेकी हुँ । पहिलेको तुलनामा समय बदलिएपछि सुनैना चुलोचौकाबाट क्यानभास सजाउनसम्म त आइपुगिन्, उनी भने अझै खुसी छैनन् । मिथिला चित्रकलालाई आम्दानीको गतिलो स्रोत नबनुन्जेल यहाँका महिला यस क्षेत्रमा उदाउन गाह्रै पर्ने उनको तर्क छ । मिथिलाका महिला चित्र कोर्न चाहन्छन्, उनी भन्छिन्, तर, आम्दानी राम्रो नहुने भएकाले त्यो चाहना लुकाएर बस्न बाध्य छन् ।शुक्रबारसम्म चल्ने प्रदर्शनीमा ५ हजारदेखि ३० हजार रुपैयाँसम्मका चित्र छन् ।"
सरोगेसी र सेलेब्रिटी,"सरोगेसी अपनाएका सेलेब्रिटीहरू सरोगेसीका माध्यमबाट ममडयाड बन्नेमा अमेरिकी अभिनेत्रीनिर्देशकनिर्माता एलिजाबेथ ब्यांक्स, सारा जेसिका पार्कर, अमेरिकी कमेडियनजादुगर जिम्मी फयालन, फुटबलर क्रिस्टियानो रोनाल्डोदेखि भारतीय फिल्म निर्देशक करण जौहर, अभिनेता शाहरूख खान । आमिर खान, तुषार कपुरसम्म छन् ।स्पाइडर म्यान ट्रिलोजी, वेट हट अमेरिकन समर, रोल मोडल्स, पावर रेन्जर्स लगायत थुप्रै फिल्ममा अभिनय गरेकी एलिजाबेथले आफूले सन्तान जन्माउन नसकेपछि पति र उनले सरोगेसी रोजेका थिए । सरोगेसीका माध्यमबाट उनीहरूका दुई छोरा छन् । उनले बेलाबेला सरोगेसीले आफ्नो जीवनमा सकारात्मक प्रभाव पारेको बताउँदै यसलाई राजनीतिक मुद्दाको रूपमा हेरिनुपर्नेमा जोड दिने गरेकी छिन् ।सेक्स एन्ड द सिटी स्टार अभिनेत्री साराले सरोगेसीकै माध्यमबाट २००२ मा पहिलो सन्तान पाएकी थिइन् भने २००९ मा जुम्ल्याहा छोरी ।रियल म्याड्रिड स्टार रोनाल्डोले पछिल्ला जुम्ल्याहा सन्तान सरोगेसीकै माध्यमबाट जन्माएका हुन् । बलिउड निर्देशक करण पनि सरोगेसीमार्फत नै दुई सन्तानका बाबु बनेका हुन् । गत वर्ष उनले ती जुम्ल्याहालाई अस्पतालबाट घर लाँदै गरेका तस्बिरहरू भाइरलसमेत भएका थिए । विभिन्न सञ्चारमाध्यमले उनका बच्चाहरूको सरोगेट मदरको समेत खोजी गरेका थिए । उनले सन्तान भएपछि टीटेका थिए, अभिभावक बन्न पाएकामा धेरै खुसी छु, जो यो धर्तीमा मेडिकल साइन्सको सहायताले आएका हुन् । म सरोगेटको अनन्त कालसम्म आभारी रहनेछु, जसले मेरो जीवनको सपना पूरा गरिदिइन् र संसारमा आउनु पहिले मेरा बच्चालाई न्यानो माया दिइन् । उनी मेरो प्रार्थनामा सधंै रहनेछिन् । सरोगेसीबाटै जन्माइए शाहरूख र गौरी खानका तेस्रो सन्तान अब्राहम । आमिरकी दोस्रो श्रीमती किरण रावको गर्भ बारम्बार खेर गएपछि उनीहरूले पनि सरोगेसीमार्फत छोरो पाए । त्यस्तै, तुषार पनि सरोगेसीकै माध्यमबाट बाबु बनेका हुन् । एजेन्सी"
मलेसियामा माघी,"क्वालालम्पुर (कास) मलेसियामा माघे संक्रान्ति अर्थात् माघी पर्व भव्य रूपमा मनाइएको छ । थारू सेवा समाज मलेसियाद्वारा आयोजित माघी महोत्सवमा मलेसियामा विभिन्न पेसा एवं व्यवसायमा आबद्ध नेपालीले शुभकामना आदानप्रदान गरे । महोत्सवको उद्घाटन संघीय मामिला तथा स्थानीय विकास राज्यमन्त्री जनकराज चौधरीले गरेका थिए । यसपछि थारू संस्कृति झल्कने नाचगान प्रस्तुत गरिएको थियो भने मौलिक खानाका विभिन्न परिकार पनि चखाइएको थियो । परदेशमा रहे पनि आफ्ना पर्व, संस्कृति र परम्पराको जगेर्ना गर्न र नेपाली नेपालीबीच सद्भाव बढाउन कार्यक्रम गरिएको अगुवा घनश्याम चौधरी (आरएन) ले बताए । राज्यमन्त्री चौधरीले आफ्नो दु:खको कमाइ स्वदेशमा सही ठाउँमा लगानी गर्न आग्रह गरे । राजदूत डा निरञ्जनमान सिंह बस्न्यातले पनि यस्ता कार्यक्रमले प्रवासमा नेपालीलाई एकअर्कासित जोड्न सघाउने बताए । महोत्सवमा गाउन नेपालबाट कलाकारहरू अञ्जु कुश्मी र राज कुश्मी आएका थिए ।यस्तै, नेपाल मगर संघ मलेसियाले पनि एक कार्यक्रम गरी माघे संक्रान्ति मनाएको छ ।"
पदमको माया छ रुमालैमा,"काठमाडौँ (कास) गायकसंगीतकार पदम थुलुङ राई किराती नयाँ वर्ष यले दुङ ५०७८ को अवसर पारेर म्युजिक भिडियोसहित आएका छन् ।माया छ रुमालैमा गीतको भिडियोमा किराती विवाह संस्कारलाई उतारिएको छ । मागी विवाहको परम्परालाई समेटी बनाइएको म्युजिक भिडियोमा प्रेमसम्बन्धलाई समेत प्रस्तुत गरिएको छ । पूर्वी नेपालको माझकिरातमा प्रचलित भाकालाई म्युजिक भिडियोमा ल्याउनुपर्दा त्यसको भाव र मर्मलाई जीवन्त राख्न निकै परिश्रम गर्नुपरेको पदमले बताए । भने, यो भाका मेरै गाउँघरतिर गाउने र नाच्ने गरिन्छ । बूढापाकाले यो भाका राम्ररी गाउन सक्छन्, तर नयाँ पुस्ताले बेवास्ता गर्दै गएको छ । यसलाई संरक्षण गर्नु हाम्रो दायित्व हो भन्ने लागेर खोटाङको लामिडाँडा पुगेर म्युजिक भिडियोमै उतारेका हौँ ।गणेशकुमार राईले लेखेको गीतमा पदम र सरला राईको स्वर सुन्न सकिन्छ । संगीत पदमले नै दिएका हुन् । म्युजिक भिडियोको निर्देशन र छायांकन युवराज राईले गरेका हुन् । यसमा शेशुका राई, पवन राई, निला पुलामी मगर, वसन्त राई, दिनेश राईलगायतको अभिनय छ । माझकिरात क्षेत्रमा प्रचलित भाकामा गीत लेख्न निकै समय लागेको गणेशले सुनाए ।"
फेसन फयुजन,नवलपरासी (कास) सधंै टेलिभिजनको पर्दामा फेसन सो हेर्दै आएका नवलपरासीका दर्शकले कावासोतीमा प्रत्यक्ष फेसन सोको मज्जा लिने अवसर पाएका छन् ।गाउँघरमा फेसन सो भन्नेबित्तिकै नकारात्मक रूपमा लिइने सोचाइलाई परिवर्तन गर्ने अनि स्थानीय डिजाइनर र मोडललाई अवसर दिने उद्देश्यले गरिएको फेसन फयुजन मा घुइँचो ठूलै थियो । यहाँ पहिलो पटक आयोजना गरिएको सोमा सारीसहितको पहिरनलाई डिजाइनर तृष्णा गुरुङले प्राथमिकतामा राखेकी थिइन् । १५ सय र २५ सय रुपैयाँको टिकट काटेर हेर्न आउनेहरू निकै थिए । र्याम्पमा पूर्वमिस नेपाल सुगरिका केसीदेखि अभिनेत्री रिस्ता बस्नेतसम्मको क्याटवाकलाई नवनिर्वाचित जनप्रतिनिधिले समेतले चाख मानेर हेरेका थिए ।मृगतृष्णा फेसन हाउसकी डिजाइनर तृष्णाले डिजाइन गरेका विभिन्न पहिरनमा सजिएर नवलपरासी र राजधानीका २५ मोडलले र्याम्प नापेका थिए । अडिसनबाट मोडलहरू छानिएको गुरुङले बताइन् । छोटा कपडा लगाउँदैमा फेसनेबल भइँदो रहेनछ भन्ने सन्देश उनको डिजाइनले प्रस्टै झल्काउँथ्यो । उनले पाइन्टमा फरक मोडलको सारी पहिराएर पनि मोडललाई र्याम्पमा उतारेकी थिइन् । आफ्नै थलोमा आफ्नो कला देखाउन पाउँदा खुसी लागेको तृष्णाले बताइन् । प्रतिनिधिसभा सदस्य तिलक महतले स्थानीय तहमा भएको यस्तो कार्यक्रमले महिलाहरूको आत्मबल बढाउने बताए ।
महोत्सवमा कविता प्रतियोगिता,"चितवन (कास) छिमेकी जिल्ला नवलपरासीस्थित नारायणी नदी किनारमा जारी दोस्रो गैंडाकोट महोत्सवमा बुधबार कविता प्रतियोगिता गरिएको छ । प्रतियोगितामा १२ प्रतिस्पर्धीलाई उछिनेर देवघाटका भीमप्रसाद खतिवडा पहिलो भए । दोस्रो देवघाटकै गोविन्दगोपाल खतिवडा, तेस्रो कावासोतीकी श्रीषा शाही र सान्त्वना पुरस्कार गीतानगरका महेन्द्र कोइराला भए । डा मतिप्रसाद ढकाल, लकास पौडेल र पूर्णप्रसाद अधिकारी निर्णायक रहेको प्रतियोगितामा विजयी सबैलाई प्रमुख अतिथि डा गंगाधर अधिकारी, गोविन्दराज विनोदी, प्रेमविनोद नन्दन, रामहरि शर्मा, ज्ञानप्रसाद खनालले नगद र मायाको चिनो प्रदान गरे । पहिलोले ५ हजार, दोस्रोले ३ हजार, तेस्रोले २ हजार र सान्त्वनाले १ हजार रुपैयाँ पाए ।"
जग्गासम्बन्धी काम अहिलेकै प्रणालीबाट,"काठमाडौं जग्गासम्बन्धी प्रशासनिक काम कुन तहले हेर्ने भन्ने विवाद तत्कालका लागि अन्त्य भएको छ । भूमिसुधार मन्त्रालय र संघीय मामिला तथा स्थानीय विकास मन्त्रालयबीच तत्कालका लागि जग्गासम्बन्धी सबै प्रशासनिक काम साविकका मालपोत तथा नापी कार्यालयहरूले नै हेर्ने सहमति जुटेको हो ।व्यावहारिक जटिलताका अतिरिक्त संविधान र स्थानीय सरकार सञ्चालन ऐनमा भएको भिन्नाभिन्नै व्यवस्थाले घरजग्गा प्रशासनसम्बन्धी कामकारबाही कसले गर्ने भन्ने अन्योल भएको थियो । संविधानमा घरजग्गा रजिस्ट्रेसन शुल्क उठाउने, भूमि व्यवस्थापन र जग्गाको अभिलेखको अधिकार प्रदेशमा राखिएको छ भने स्थानीय तहलाई पनि घरजग्गा रजिस्ट्रेसन शुल्क उठाउने र घरजग्गा पुर्जा वितरणको अधिकार दिइएको छ । तर, २९ असोज २०७४ मा लागू भएको स्थानीय सरकार सञ्चालन ऐन ले जग्गा धनी तथा लालपुर्जा वितरणका अतिरिक्त स्थानीय जग्गाको नाप नक्सा, कित्ताकाट, हालसाविक, रजिस्ट्रेसन नामसारी तथा खाली खारेज, लगत व्यवस्थापनलगायतका अधिकार पनि दिएको छ । यही कानुनी अन्योलले भूमि प्रशासनको क्षेत्राधिकारका विषयमा केही महिनायता संघीय मामिला तथा स्थानीय विकास मन्त्रालय र भूमिसुधार मन्त्रालयबीच द्वन्द्व चल्दै आएको थियो । संविधानमै नभएको अधिकार स्थानीय सरकार सञ्चालन ऐनमा समेटिएको विषयमा सरकारी उच्च अधिकारीसमेत असन्तुष्ट थिए । विषयको गम्भीरता र संवेदनशीलताभन्दा पनि सिंहदरबारको अधिकार गाउँगाउँमा लैजाने भन्दै सुझबुझबिना नै कानुन बनाउने काम भयो त्यसैले नै अहिले जटिलता निम्त्याएको छ, प्रधानमन्त्री तथा मन्त्रिपरिषद् कार्यालयका एक उच्च अधिकारीले असन्तुष्टि पोखे । विश्वभर नै जग्गाको अभिलेख केन्द्रीय सरकारअन्तर्गत राख्ने प्रचलन रहेको हुँदा तत्काल स्थानीय तहको जिम्मा लगाउने अभिलेखको गोपनीयता र सुरक्षाका दुवै हिसाबले नै जोखिमपूर्ण हुने ती अधिकारीको तर्क छ । भूमिसुधार मन्त्रालयका एक अधिकारी घरजग्गाको अभिलेखलाई सम्पूर्ण रूपले डिजिटलाइज्ड नगरेसम्म हाल भइरहेको घरजग्गा प्रशासनको काम स्थानीय तहबाट हुन नसक्ने बताउँछन् ।संघीय मामिला तथा स्थानीय विकास मन्त्रालयका प्रवक्ता रुद्रसिंह तामाङ प्रदेशको सम्पूर्ण संरचना तयार नभएसम्म अहिलेकै व्यवस्थाअनुसार नै काम गर्नुको विकल्प नभएको बताउँछन् । जग्गा प्रशासनको काम संवेदनशील भएको हुँदा प्रदेश प्रशासन त्यसका लागि तयार नभइन्जेल अहिलेको संरचनाबाटै काम गराउनुपर्ने बाध्यता नै हो र यसको विकल्प पनि छैन, तामाङले भने । त्यसो त हालको जटिल अभिलेख प्रक्रियाका कारण पनि स्थानीय तहबाट तत्काल जग्गा प्रशासनको काम गराउन सम्भव देखिँदैन । जग्गाको स्वामित्वहरूको श्रेष्ठताको ढड्डा अर्थात् मोठ गाविसको वर्णानुक्रमअनुसार राखिएका छन् भने जग्गा पासको लिखत भने दर्ता नम्बरको क्रमअनुसार हुन्छ । यसरी हेर्दा लिखत स्थानीय तहअनुसार छुट्याइएको हुँदैन । यदि स्थानीय तहलाई जग्गासम्बन्धी प्रशासनिक कामको अधिकार दिने हो भने लिखत गाउँपालिका तथा नगरपालिकाअनुसार पाना च्यात्दै छुट्याउनुपर्ने हुन्छ । त्यसैगरी कतिपय नगरपालिका र गाउँपालिकाका सीमा पनि हेरफेर गरिएका छन् । यसले गर्दा तत्काल स्थानीय तहले जिम्मा लिँदा जग्गा अभिलेखका हिसाबले सबभन्दा संवेदनशील मानिने मोठका पाना पनि छुट्याउनुपर्ने हुन्छ । यसैले घरजग्गासम्बन्धी विवरण केन्द्रीय डाटाबेस मा भण्डारण नभएसम्म जग्गा प्रशासनसम्बन्धी काम प्रदेश र स्थानीय तहलाई नदिने निष्कर्षमा मन्त्रालयहरू पुगेका हुन् । हालसम्म २१ वटा जिल्लाका जग्गासम्बन्धी सबै अभिलेख डिजिटलाइज्ड भइसकेका छन् भने चालु आर्थिक वर्षभित्र थप ३९ जिल्लाको अभिलेखलाई डिजिटलाइज्ड गर्ने काम पूरा हुने भूमिसुधार तथा व्यवस्था मन्त्रालयका सचिव शम्भु कोइरालाले जानकारी दिए । स्थानीय तहमा आवश्यक पूर्वाधार निर्माणसँगै अभिलेखको ईकपी हस्तान्तरण गर्दै जाने छौं, यो स्थानीय तहको अधिकार केन्द्रमा राखिएको भन्दा पनि अभिलेखको संवेदनशीलता र सुरक्षाका हिसाबले सजगता अपनाइएको मात्र हो, उनले भने । प्रदेश संरचना तयार भएपछि ईकपीको जिम्मा प्रदेशलाई दिने मन्त्रालयको योजना छ । जसअनुसार डिजिटल अभिलेख व्यवस्थापन गर्नेदेखि आएका समस्याको समाधान गर्नेलगायत काम प्रदेश सरकारले नै गर्ने छ । स्थानीय तहलाई अभिलेख जिम्मा लगाउनेलगायत सबै काम प्रदेशले नै गर्नेछ, सचिव कोइरालाले भने । आवश्यक साधन स्रोतको हिसाबले पनि तत्काल स्थानीय तहले घरजग्गाको सम्पूर्ण कारोबार गर्न सम्भव देखिँदैन । हाल देशभरका सम्पूर्ण नापी र मालपोत कार्यालयमा गरी करिब ६ हजार कर्मचारी कार्यरत रहेकामा सबै ७ सय ५३ स्थानीय तहलाई जग्गा प्रशासनको कारोबारको अधिकार दिँदा कार्यालय सहयोगी र कम्प्युटर अपरेटरबाहेक पनि १२ हजारभन्दा बढी कर्मचारी आवश्यक पर्ने अनुमान छ । आवश्यक कर्मचारीको व्यवस्थापनका लागि तत्काल ठूलो स्रोत चाहिने र कामको प्रकृति पनि जटिल र संवेदनशील भएका कारण पनि सरकारी उच्च अधिकारीहरू जग्गा प्रशासनको सबै काम तत्कालका लागि केन्द्रबाटै गर्ने निष्कर्षमा पुगेका हुन् ।"
अग्रवालको निरन्तरता त्रिविले नमान्ने,"काठमाडौं सरकारले चिकित्साशास्त्र अध्ययन संस्थान (आईओएम) को डिनमा डा जगदीश अग्रवाललाई निरन्तरता दिने निर्णय त्रिभुवन विश्वविद्यालयले नमान्ने भएको छ । डा गोविन्द केसीसँग भएको पाँचबुँदे सहमति कार्यान्वयन गर्ने निर्णय गरेको थियो । सहमतिमा आईओएमको डिनमा अग्रवाललाई नै निरन्तरता दिने उल्लेख छ । त्रिविका उपकुलपति प्रा तीर्थ खनियाँले आईओएममा अग्रवाललाई डिनमा निरन्तरता दिन सरकारले दिएको निर्देशन नमान्ने बताए । प्रशासनले दिएको निर्देशन मान्दैनौं, उनले भने, अदालतले दिएको आदेश र अब के गर्ने भन्नेबारेमा कानुनी बाटो खोज्छौं । नियमअनुसार डिन नियुक्ति गरिएको अग्रवालले १४ महिनादेखि काम गरिरहेकामा सर्वोच्व अदालतले डा शशी शर्मालाई चार दिनका लागि डिन बनाउन आदेश दिएको थियो । शर्माको एक साताअघि अवधि सकिएपछि आईओएममा डिन खाली छ । सरकारले अग्रवाललाई नै डिन बनाउन गरेको सम्झौता कार्यान्वयन गर्ने निर्णयसमेत गरिसकेको छ । त्रिविले भने अदालतको व्याख्या गर्ने अधिकार सरकारलाई नभएको भन्दै पन्छिन खोजेको छ । अदालतको आदेशमा अग्रवालको नियुक्तिलाई गैरकानुनी भन्ने पुष्टि गर्ने आधार नभएको उल्लेख छ । जहाँ हाल नियुक्त भएका प्राडा जगदीशप्रसाद अग्रवालको नियुक्ति छ सो नियुक्तिलाई गैरकानुनी हो भन्ने पुष्टि गर्ने आधार नभएको र एउटा संस्था सञ्चालनमा डिनको अभावमा पर्न सक्ने असरलाई पनि न्यायको रोहमा विचार गर्नु भएकाले अग्रवालको नियुक्तिलाई मुद्दामा बोल्न मिलेन आदेशमा भनिएको छ ।"
सोनाम ल्होछारको तिथि विवादित,"काठमाडौं (कास) यो वर्षको सोनाम ल्होछारको तिथि विवादले तामाङ समुदायमा राष्ट्रिय चाडप्रति अन्योल छाएको छ । नेपाल राष्ट्रिय तामाङ घेदुङले (२०७४ साल) माघ ४ मा र नेपाल तामाङ घेदुङले फागुन ४ गते हुने फरकफरक तिथि घोषणा गरेपछि अन्योल भएको हो । दुई संस्थाबीच विवाद बढेपछि बिहीबार राजधानीको टँुंडिखेलमा प्रधानमन्त्री शेरबहादुर देउवाबाट उद्घाटन हुने भनिएको २८५४ औं खिल्हो (कुकुर वर्ग) सोनाम ल्होछार हुन नसक्ने भएको छ । टुँडिखेल नेपाली सेनाको मातहतमा रहेको छ । राष्ट्रिय तामाङ घेदुङअन्तर्गत बनेको ल्होछार आयोजक समितिले माघ ४ गतेका निम्ति स्थान उपलब्ध गराउन माग गरेको थियो । त्यसैगरी, नेपाल सांस्कृतिक कला केन्द्रले पनि त्यसै दिन टुँडिखेलमै कार्यक्रम आयोजना गर्न माग गरेपछि दुवै पक्षलाई ठाउँ उपलब्ध गराउन नसक्ने सैनिक स्रोतले जनाएको छ । टुँडिखेलमा ठाउँ उपलब्ध नहुने भएपछि प्रदर्शनी मार्गमा मनाउने नेपाल राष्ट्रिय तामाङ घेदुङका कार्यवाहक महासचिव प्रवीणकुमार बलले कान्तिपुरलाई बताए । नेपाल पञ्चाङ्ग निर्णायक समितिअन्तर्गत निर्मित पात्रोमा सोनाम ल्होछार यो वर्ष माघ ४ गते र फागुन ४ गते ग्याल्बो ल्होछार उल्लेख छ । तामाङ घेदुङका अध्यक्ष मोहन गोलेले प्रत्येक वर्ष ल्हो परम्परामा रहेर मञ्जुश्री तत्त्व ज्योतिष पात्रोअनुसार पहिलो महिना (ख्रेला छेपागी) अर्थात् वर्षको पहिलो दिन १ गते मान्ने र त्यो तिथि यस पटक विक्रम संवतको फागुन ४ गते परेकाले भ्रममा नपर्न गत पुसमै पत्रकार सम्मेलन गरी आग्रह गरेका थिए । विक्रम संवतको क्यालेन्डरमा माघ ४ गते सोनाम ल्होछार उल्लेख भएकाले बिदा सच्याउन सरकारसँग माग गरेको समेत अध्यक्ष गोलेले जनाएका छन् । घेदुङले बिदा माग गरे पनि सरकारले माघ ४ गतेलाई नै सार्वजनिक बिदा दिएको छ । तामाङ घेदुङले ०७२ सालदेखि सोनाम ल्होछार निर्धारण गर्ने सोनाम लोथो (कृषि पात्रो) अनुसार ल्होछार मनाउँदै आएको छ । उक्त पात्रोअनुसार चन्द्रमास ख्रेला छेपागी यो वर्ष फागुन ४ गते परेको घेदुङका अध्यक्ष गोलेले जनाएका छन् । घेदुङकै उपाध्यक्ष एवं संस्कृतिविद् अजितमान तामाङले भने गोलेको तर्क सोनाम ल्होछारको परम्पराअनुरूप नभएको आरोप लगाउँदै आएका छन् ।"
कर्मचारी अभावले काम सुस्त,"सेवा प्रभावितसर्लाही (कास) कर्मचारी अभावमा जिल्लाका स्थानीय तहले सेवा प्रभावकारी बनाउन सकेका छैनन् । शिक्षा, भूमिसुधार, मालपोत, नापीलगायतका कर्मचारी सबै स्थानीय तहमा पुगेका छैनन् । कर्मचारी नहुँदा स्थानीय सरकारबाट प्रवाह हुनुपर्ने सेवा रोकिएको छ । स्थानीय सरकारमा जिल्लाका १३ वटा कार्यालयका कर्मचारी रहने प्रावधान छ ।हरिवन नगरपालिकाका कार्यकारी अधिकृत टीकाराम ढकालले स्थानीय तहमा कर्मचारी समायोजन हुन बाँकी रहेको बताए । कतिपय कार्यालयमा कर्मचारी अभावका कारण पनि नपठाइएको अवस्था छ, उनले भने, चैत मसान्त सम्म विषयगत कार्याालय खारेज गर्ने भनिएकाले त्यतिन्जेल सम्म पर्खनुपर्ने अवस्था देखिन्छ । अधिकांश स्थानीय तहमा पठाइएका स्वास्थ्य, कृषि, पशुसेवा, महिला बालबालिका कार्यालयका कर्मचारी पनि हाजिर प्रमाणित गराएर साबिककै कार्यालयबाट तलब लिइरहेका छन् । विद्यालय सञ्चालन अनुमतिको अधिकार स्थानीय तहलाई दिइएको छ । चैतभित्रैमा विद्यालय सञ्चालन अनुमति दिनुपर्ने स्थानीय तह शिक्षाका कर्मचारी अभावमा कार्यसम्पादन गर्न नसक्ने स्थितिमा छन् ।भूमिगत सिँचाइ, खानेपानी तथा सरसफाइ, भूसंरक्षण, वन, आयुर्वेदका कर्मचारी पनि स्थानीय तहमा रहने व्यवस्था छ । मालपोत कार्यालय १३ जना कर्मचारीको भरमा चल्दै आएकोमा २० स्थानीय तह भएपछि सबै ठाउँमा पठाउन समस्या छ । शिक्षा कार्यालयको अवस्था पनि उस्तै छ । सदरमुकाम केन्द्रित अधिकांश कार्यालयमा स्थानीय तहभन्दा थोरै कर्मचारी भएकाले पनि सबै ठाउँमा अपुग भएको हो । कर्मचारी व्यवस्थापन समितिका संयोजक एवं प्रमुख जिल्ला अधिकारी कृष्णवहादुर कटवालले कर्मचारी अभावकै कारण स्थानीय तहमा पठाउन समस्या रहेको बताए । हामी छिट्टै नै भएका कर्मचारीलाई स्थानीय तहमा पठाउने निर्णय गर्छाैं, उनले भने, कर्मचारी अभावका कारण सबै ठाउँमा नपुग्ने अवस्था भने छ । एक कर्मचारीका अनुसार सरकारले उल्टो नीति ल्याएकाले पनि कर्मचारी अभाव भएको हो । एकातिर कर्मचारी अभाव भन्ने, ती कर्मचारीले भने, अर्कातिर स्वैच्छिक अवकाश लिन चाहनेका लागि आकर्षक सुविधा घोषणा गर्ने । यस्तो अवस्थामा स्थानीय सरकारले सेवा दिन नसक्नु स्वाभाविक हो ।"
ट्रम्प तन्दुरुस्त : चिकित्सक,"वासिङ्टन (बीबीसी) ह्वाइटहाउसका चिकित्सकले राष्ट्रपति डोनाल्ड ट्रम्पको स्वास्थ्य ठीक रहेको र उनमा कुनै पनि असामान्य लक्षण नदेखिएको जनाएका छन् । पत्रकार माइकल उल्फले आफ्नो पुस्तक फायर एन्ड फयुरी : इन्साइड द ट्रम्प ह्वाइटहाउस मा ट्रम्पको मानसिक स्वास्थ्यका विषयमा प्रश्न उठाएपछि ट्रम्पका आधिकारिक चिकित्सक डा रोनी ज्याक्सनले उक्त जानकारी दिएका हुन् । ७१ वर्षीय ट्रम्पको गत साता तीन घण्टा लामो मेडिकल चेकअप भएको थियो । राष्ट्रपति बनेपछि पहिलो पटक उनको स्वास्थ्य परीक्षण भएको हो । मंगलबार ह्वाइटहाउसमा आयोजित पत्रकार सम्मेलनमा ज्याक्सनले ट्रम्प तन्दुरुस्त रहेको स्पष्ट पार्दै भने, उनको हेर्ने, सुन्ने र सोच्ने शक्ति या मानसिक स्वास्थ्यका बारेमा मलाई कुनै चिन्ता छैन । ज्याक्सनले स्वास्थ्य परीक्षणबाट प्राप्त जानकारीका आधारमा ट्रम्पको स्वास्थ्य कार्यकालभरि नै ठीक रहने दाबी गरे । मदिरा र सूर्तीजन्य पदार्थ प्रयोग नगर्ने मानिसको जत्तिकै उनको मुटु र स्वास्थ्य ठीक छ, उनले भने । फ्राइड चिकन र डाइट कोकमा निर्भर रहने र कसरत नगर्ने व्यक्ति कसरी स्वस्थ रहन सक्छ ? भन्ने संवाददाताको प्रश्नमा डा ज्याक्सनले भने, यसलाई भनिन्छ जेनेटिक्स, उनको जिन कमालको छ । यद्यपि उनले ट्रम्पले कम तेल खाए र बढी कसरत गरे फाइदा पुग्ने पनि उल्लेख गरे ।उनले राष्ट्रपतिका लागि कम क्यालोरी, चिल्लो र कार्बोहाइड्रेट भएको डाइट प्लानका लागि ह्वाइटहाउसमा पोषणविद्हरूलाई निम्त्याउने योजना रहेको पनि जानकारी दिए । कसरी भएको थियो परीक्षण ?गत शुक्रबार सेनाका चिकित्सकहरूले मेरिल्यान्डको वाल्टर रिड मेडिकल सेन्टरमा ट्रम्पको स्वास्थ्य परीक्षण गरेका थिए । उनको परीक्षण निकै राम्रोसँग भएको सेनाका अधिकारीहरूले जनाएका थिए । परीक्षणमा डा ज्याक्सनसहितका १२ कन्सल्टयान्ट पनि सामेल थिए । डा ज्याक्सन अमेरिकी नेभीमा रियर एडमिरल हुन् । उनी बाराक ओबामाका पनि आधिकारिक चिकित्सक थिए । ट्रम्पको परीक्षणका लागि अमेरिकी पूर्व सैनिक मामिला विभागले मन्ट्रियल कग्निटिभ एसेसमेन्ट न्युरोसाइकोलजिकल टेस्टको प्रयोग गरिएको थियो । यो टेस्टबाट व्यक्तिले कुनै पनि काममा दिने ध्यान, उसको स्मरणशक्ति, भाषा सोच्ने क्षमता, हिसाब गर्ने क्षमता तथा अन्य स्वास्थ्यसम्बन्धी क्षमताको परीक्षण गरिन्छ । लेखक उल्फले ह्वाइटहाउसका कर्मचारीले ट्रम्पलाई बच्चाका रूपमा हेर्छन्, जसलाई तुरुन्त शान्त गर्नु जरुरी हुन्छ भनी पुस्तकमा उल्लेख गरेका छन् । तर यो आरोपलाई अस्वीकार गर्दै ट्रम्पले पुस्तक झूटको पुलिन्दा भन्दैआलोचना गरेका छन् । अमेरिकी विदेशमन्त्री रेक्स टिलरसनले पनि राष्ट्रपतिको मानसिक स्वास्थ्यसम्बन्धी आरोपलाई अस्वीकार गरेका थिए । डिसेम्बर २०१५ मा ट्रम्पका निजी डाक्टर हयारोल्ड बर्नस्टिनले निर्वाचनअघि भएको परीक्षणपछि भनेका थिए, ट्रम्प अहिलेसम्मकै स्वस्थ राष्ट्रपति हुनेछन् ।"
अमेरिकाद्वारा प्यालेस्टाइनलाई सहयोग रोक्का,वासिङ्टन (एएफपी) अमेरिकाले प्यालेस्टाइनलाई गर्दै आएको सहयोगको आधा रकम रोक्का गरेको छ । राष्ट्रसंघको एक निकायलाई अमेरिकाले उपलब्ध गराउँदै आएको उक्त रकम एकतर्फी रूपमा रोकेको हो । अमेरिकाको यस्तो कदमले संकटमा रहेका लाखौं मानिसलाई असर गर्ने राष्ट्रसंघीय एक अधिकारीले जनाएका छन् । अमेरिकाले प्यालेस्टाइनलाई सहयोग गर्दै आएको करिब १२ करोड ५० लाख डलरमध्ये पहिलो किस्ता स्वरूप दिनुपर्ने ६ करोड ५० लाख रोक्ने निर्णय गरिएको जनाएको हो । राष्ट्रपति डोनाल्ड ट्रम्पले यसअघि नै उनीहरूलाई दिँदै आएको सहायता रकम रोक्न सकिने बताएका थिए । उनले प्यालेस्टाइनले इजरायलसँगको शान्ति प्रयासलाई स्वीकार नगरेमा अमेरिकी सहायता कटौती गर्न सकिने बताएका थिए । त्यही प्रस्तावअनुसार अहिले यो निर्णय आएको जनाइएको छ । आइतबार गरिएको यस निर्णयपछि प्यालेस्टाइनी राष्ट्रपति महम्मुद अब्बासले राष्ट्रपति ट्रम्पको चर्को आलोचना पनि गरेका छन् । गत डिसेम्बर ६ मा ट्रम्पले जेरुसेलमलाई इजरायलको राजधानीका रूपमा प्रस्ताव गरेपछि प्यालेस्टाइनी उक्त निर्णयको विरोधमा उत्रिएका हुन् ।
उत्तर र दक्षिण कोरिया एकै झन्डामुनि,"सोल (बीबीसी) उत्तर र दक्षिण कोरिया आगामी महिना हुने शीतकालीन ओलम्पिकमा पहिलो पटक एकीकृत झन्डामा मार्च गर्न सहमत भएका छन् । दुई कोरिया विभाजनको सात दशकमा पहिलो पटक उनीहरू एकीकृत झन्डामुनि आबद्ध हुन सहमत भएका हुन् । उनीहरूले महिलातर्फको आइस हक्की टिम पनि संयुक्त बनाउने भएका छन् । सीमावर्ती पान्मुन्जोममा भएको द्विपक्षीय वार्तापछि दुवै देशबीच यस्तो सहमति भएको हो । शीतकालीन ओलम्पिक दक्षिण कोरियाको प्योन्चाङमा आगामी फेब्रुअरी ९ देखि २७ सम्म हुँदै छ ।ओलम्पिकमा भाग लिन उत्तर कोरियाका तर्फबाट एक सय जनाको टोलीका साथ २ सय ३० जना चियरहोल्डर, १ सय ४० सदस्यीय अर्केस्ट्रा र ३० तेक्वान्दो खेलाडी स्थलमार्गबाट प्योन्चाङ पुग्नेछन् । तर दक्षिण कोरियाका पुरातनवादी अखबारहरूले संयुक्त हक्की टिम निर्माण हुँदा दक्षिण कोरियाको पदक जित्ने अवसर गुम्ने बताउन थालेका छन् । दसौं हजार मानिसले राष्ट्रपति मुन जायलाई यो योजना स्थगित गर्न अनलाइनमार्फत आग्रह गरिरहेका छन् । स्विजरल्यान्डमा शनिबार बस्ने अन्तर्राष्ट्रिय ओलम्पिक कमिटीको बैठकले यो योजना स्वीकृत गर्नुपर्नेछ ।"
बेबी मिल्क कम्पनीमा छापा,पेरिस (बीबीसी) फ्रान्सको बेबी मिल्क उत्पादन कम्पनी ल्याक्टेलिसमा साल्मोनेला ब्याक्टेरिया फेला परेपछि फ्रेन्च प्रहरीले कम्पनीका कैयौं साइटमा अनुसन्धान सुरु गरेको छ । कम्पनीले ८३ देशबाट बेबी मिल्क पाउडरका १ करोड २० लाख बट्टा फिर्ता लिइसकेको छ । ब्याक्टेरियाका कारण फ्रान्सभर ३७ बालबालिका प्रभावित भएका जनाइएको छ । उक्त दूध खाएपछि बच्चा बिरामी भएको भन्दै तिनका अभिभावकले मुद्दा दायर गरिसकेका छन् । प्रहरीले उत्तरपश्चिम फ्रान्सको क्राओनस्थित उद्योगमा छापा मारेको छ । गत महिना ब्याक्टेरिया फेला परेको भनिएपछि उक्त उद्योग बन्द गरिएको थियो । ल्याक्टेलिसका प्रवक्ता माइकल नालेटले उद्योगमा प्रहरी उपस्थितिको पुष्टि गर्दै सहज अनुसन्धानका लागि आफूहरूले न्यायिक अधिकारीहरूलाई सहयोग गरिरहेको बताए । ल्याक्टेलिस दुग्धजन्य उत्पादनका लागि विश्वमै अग्रणी मानिन्छ । यसको वार्षिक व्यापार २१ अर्ब डलर रहेको जनाइएको छ । यसका ४७ देशका २ सय ४६ उत्पादन केन्द्र छन् भने फ्रान्समा मात्र १५ हजार कर्मचारी कार्यरत छन् ।
जाजरकोटको भाइरल नियन्त्रणमा,"जाजरकोट (कास) जुनीचाँदेमा फैलिएको भाइरल प्रकोप ४ सातापछि नियन्त्रणमा आएको छ । बिरामी भेटिन छाडेपछि प्रभावित क्षेत्रबाट चिकित्सकसहितको स्वास्थ्य टोली सदरमुकाम फर्किएको छ । जुनीचाँदेमा बिरामी नदेखिएपछि स्वास्थ्यकर्मी सदरमुकाम फर्किएको जिल्ला स्वास्थ्य प्रमुख रामबहादुर नेपालीले बताए । उपचारका लागि प्रभावित क्षेत्रमा २ सातासम्म ६ अस्थायी क्याम्प स्थापना गरिएको थियो । प्रभावित क्षेत्रमा ५ चिकित्सकसहित २४ स्वास्थ्यकर्मी परिचालित थिए । स्वास्थ्य संस्था र अस्थायी क्याम्पबाहेक स्वास्थ्यकर्मीले घरघरै पुगेर पनि उपचार गरेको नेपालीले बताए । उनका अनुसार झोलामा औषधि बोकेर बिरामी खोज्दै स्वास्थ्यकर्मी गाउँ पस्दा पनि कोही भेटिएनन् । बुधबारदेखि जुनीचाँदेका बडकुले, काभ्रा, कार्कीगाउँ, भैरव टोल, देशीपाटा, पाल्त, आली, मौगान, पराले, डाँडाकोट र स्याँलामा स्वास्थ्य सरसफाइ, पोषणलगायत जनचेतनामूलक कार्यक्रम सञ्चालन गरिएको उनले बताए । जुनीचाँदेमा भाइरलको प्रकोप नफैलियोस् भनेर स्थानीय स्वास्थ्य संस्थामा आवश्यक औषधिसहित स्वास्थ्यकर्मीको उपस्थिति बढाएको नेपालीले बताए । जुनीचाँदेका वडा १, २, ३ र ११ मा भाइरलबाट १४ जनाको मृत्यु भएको थियो । २ हजार १ सय बिरामीको उपचार गरिएको नेपालीको भनाइ छ । सर्वसाधारणले सरसफाइमा ध्यान नदिए, स्वच्छ खानेपानी प्रयोग नगरे, धूवाँधूलो तथा जाडोबाट नबचे र पोषिलो खानेकुरा नखाए फेरि पनि प्रकोप फैलिन सक्छ, प्रमुख नेपालीले भने, यहाँ धूवाँरहित चुलो वितरण, शुद्ध खानेपानी व्यवस्था, शौचालय निर्माण तथा प्रयोग आवश्यक देखिएको छ । जसका लागि स्थानीय तहका जनप्रतिनिधि जिम्मेवार हुनुपर्ने देखिन्छ ।"
राष्ट्र बैंकको प्रतिवेदन  मुलुक सवा ९ अर्ब घाटामा,"काठमाडौं वस्तु व्यापार अनुकूल नभएको र बाहिरबाट आउने रेमिटयान्सको वृद्धि पनि घट्दो क्रममा रहेकाले मुलुक पछिल्लो समय सवा ९ अर्ब घाटामा छ । गत मंसिरमा मुलुकको शोधनान्तर सवा ९ अर्ब रुपैयाँले घाटामा रहेको राष्ट्र बैंकले जनाएको हो । बाहय अवस्था सन्तुलित रूपमा अघि बढ्न नसक्नुका साथै रेमिटयान्स वृद्धिदर लगातार घटेपछि शोधनान्तर घाटामा गएको हो । पछिल्ला दुई महिनायता रेमिटयान्स वृद्धिदर ऋणात्मक छ । कात्तिकमा १५ प्रतिशतले ऋणात्मक रहेको रेमिटयान्स वृद्धिदर मंसिरमा ०८ प्रतिशतले ह्रास आएको छ । यसकारण मंसिरमा शोधनान्तर स्थिति ९ अर्ब २७ करोड रुपैयाँले घाटामा गएको हो । अघिल्लो वर्षको सोही अवधिमा शोधनान्तर २८ अर्ब ७८ करोडले बचतमा थियो । आयातमा उच्च वृद्धि र वैदेशिक रोजगारीबाट प्राप्त रेमिटयान्स आप्रवाहमा कमी आएकाले चालु खाता र शोधनान्तर घाटामा रहेको राष्ट्र बैंकले जनाएको छ । बुधबार सार्वजनिक चालु आर्थिक वर्षको पाँच महिनाको समग्र आर्थिक तथा वित्तीय स्थितिमा यस्तो उल्लेख छ । मुलुकको अर्थतन्त्र धान्ने मुख्य स्रोत रेमिटयान्स वृद्धिदर ऋणात्मक रहेको, निर्यात, पर्यटनलगायत बाहय क्षेत्रमा अपेक्षित सुधार हुन नसेकेकोलगायत कारण शोधनान्तर घाटा रहेको विज्ञहरूको भनाइ छ । शोधनान्तर घाटामा रहँदा खासगरी, विदेशी लगानी निरुत्साहित हुन्छ । उत्पादनमा नकारात्मक प्रभाव पर्ने भएकाले मुलुकको परनिर्भरता बढ्छ र विदेशी विनिमय सञ्चितिमा ह्रास आउँछ ।शोधनान्तर र चालु खातामा गत वर्षदेखि नै चाप पर्न थालेको थियो । गत आर्थिक वर्ष पहिलो २ महिना (साउन र भदौ) मा पनि शोधनान्तर ऋणात्मक थियो । त्यसपछिका महिनाहरूमा शोधनान्तरमा सुधार देखिँदै आए पनि चालु खाता ऋणात्मक रहेको थियो । यो आर्थिक वर्षको सुरुका दुई महिनामा पनि पुरानै प्रवृत्ति दोहोरियो र शोधनान्तर ऋणात्मक बन्यो । त्यसपछिका दुई महिना (असोज र कात्तिक) महिनामा शोधनान्तर बचतमा देखिए पनि आकार घट्दै गएको थियो । तर, मंसिरमा शोधनान्तर सवा ९ अर्ब रुपैयाँले ऋणात्मक छ । रेमिटयान्स वृद्धिदर घटयो राष्ट्र बैंकको तथ्यांकअनुसार गत मंसिरसम्म २ खर्ब ८५ अर्ब रुपैयाँ रेमिटयान्स भित्रिएको छ । गत वर्षको सोही अवधिको तुलनामा रेमिटयानस वृद्धिदर ०८ प्रतिशतले ऋणात्मक रहेको हो । अघिल्लो वर्षको सोही अवधिमा रेमिटयान्स वृद्धिदर ६ प्रतिशतले बढेको थियो । उक्त अवधिमा मलेसिया जाने कामदारको संख्यामा उच्च वृद्धि भएको तर साउदी अरेबिया र कतार जानेको संख्यामा कमी आएको राष्ट्र बैंकले जनाएको छ । यद्यपि पछिल्ला महिनाहरूमा विदेशबाट मुद्रा ओसारपसारमा संलग्न हुन्डीलगायत अन्य गैरकानुनी माध्यमहरू सक्रिया बन्दै गएकाले वैधानिक बाटोबाट आउने रेमिटयान्स आप्रवाह घटेको विज्ञहरू बताउँछन् । बजार भाउ बढयो अघिल्लो महिनाको तुलनामा मंसिरमा बजार भाउ पनि उकालो लागेको छ । कात्तिकमा ३९ प्रतिशत रहेको वार्षिक विन्दुगत उपभोक्ता मूल्य वृद्धिदर मंसिरमा केही प्रतिशत विन्दुले बढेर ४२ प्रतिशत पुगेको छ । ०७३ मंसिरमा वार्षिक विन्दुगत उपभोक्ता मुद्रास्फीति ३८ प्रतिशत थियो । अघिल्लो वर्षको तुलनामा यो वर्ष खाद्य तथा पेय पदार्थ समूहको मूल्य बढेकाले समग्र बजार भाउ उकालो लागेको राष्ट्र बैंकले बताएको छ ।व्यापार घाटा करिब ४ खर्ब चालु आर्थिक वर्षको पहिलो महिनादेखि नै उच्च अंकले बढेको व्यापार घाटा मंसिरमा करिब ४ खर्ब नजिक पुगेको छ । गत वर्षको तुलनामा गत मंसिरमा मुलुकको व्यापार घाटा १३ प्रतिशतले बढेर ३ खर्ब ९७ अर्ब ७९ करोड रुपैयाँ पुगेको राष्ट्र बैंकले जनाएको छ । उक्त अवधिमा निर्यातआयात अनुपात ७८ प्रतिशत छ । अघिल्लो वर्षको सोही अवधिमा यस्तो अनुपात ८ प्रतिशत थियो । गएको पाँच महिनामा ३३ अर्ब ७० करोड रुपैयाँ बराबरको वस्तु निर्यात भएको छ । अघिल्लो वर्षको सोही अवधिमा यस्तो निर्यात १७१ प्रतिशतले बढेको हो । सो अवधिमा भारततर्फ ५५ प्रतिशत, चीनतर्फ ७८४ प्रतिशत र अन्य मुलुकतर्फ १२ प्रतिशतले निर्यात बढेको छ । जसमध्ये पशु आहार, वनस्पति घिउ, धागो, जिंक सिट, तयारी पोसाकलगायतको निर्यात बढेको छ । तर, जुस, अलैंची, जीआई पाइप, उनी गलैंचा, तामाका तारलगायतको निर्यात घटेको जनाइएको छ । गएको पाँच महिनामा ४ खर्ब ३१ अर्ब ४९ करोड रुपैयाँ छ । गत वर्षको तुलनामा आयात १२८ प्रतिशतले बढेको हो । अघिल्लो वर्षको सोही अवधिमा यस्तो आयात ७८९ प्रतिशतले बढेको थियो । समीक्षा अवधिमा भारतबाट भएको आयात १३२ प्रतिशत, चीनबाट भएको आयात १४ प्रतिशत र अन्य मुलुकबाट भएको आयात १८९ प्रतिशतले बढेको छ । जसमध्ये पेट्रोलियम पदार्थ, यातायातका साधन तथा पार्टपुर्जा, सुन, एमएस बिलेट, पोलिथिन ग्रेनियुल्सलगायतको आयात बढेको छ । तर, कृषि औजार तथा पार्टपुर्जा, विद्युतीय सामान, सेनिटरी वेयर्स, खाने तेल, ड्राइसेल ब्याट्रीलगायतको आयात घटेको राष्ट्र बैंकको तथ्यांक छ । वित्तीय अवस्था सामान्यरेमिटयान्स आप्रवाह ऋणात्मक रहेको, व्यापार घाटा अकासिएको, शोधनान्तर घटेकोलगायत अवस्थामा पनि वित्तीय अवस्था सामान्य रहेको राष्ट्र बैंकले दाबी गरेको छ । आन्तरिक वित्तीय बजारको अवस्था केही कसिलो रहनुका साथै ब्याजदरमा केही अस्वाभाविक प्रवृत्ति देखिए पनि समग्र वित्तीय अवस्था सामान्य नै छ, राष्ट्र बैंकले भनेको छ । बैंक तथा वित्तीय संस्थाले कायम गर्नुपर्ने कर्जानिक्षेप तथा पुँजी अनुपात सम्बन्धमा राष्ट्र बैंकले लिएको अडान, खुला बजार कारोबार र ब्याजदर करिडोरमार्फत नियमित रूपमा तरलता व्यवस्थापन गरिरहेकाले ब्याजदरमा स्थायित्व देखिन थालेको राष्ट्र बैंकको दाबी छ ।"
निगमको नाफा साढे ९ अर्बमा सीमित,"इन्धनको मूल्य बढयोकाठमाडौं (कास) आयल निगमले इन्धनको मूल्य बढाएको छ । निगमले बुधबार राति १२ बजेदेखि लागू हुने गरी पेट्रोलमा एक रुपैयाँ, डिजेल र मटितेलमा दुईदुई रुपैयाँ बढाएको हो । अन्तर्राष्ट्रिय बजारमा इन्धनको मूल्य बढेको छ, कार्यबाहक कार्यकारी निर्देशक सुशील भट्टराईले भने, भारतीय आयल निगम (आईओसी) ले पठाएको मूल्यसूचीअनुसार इन्धनको भाउ बढाएका छांै । मूल्यअनुसार पेट्रोलको बिक्री मूल्य प्रतिलिटर १ सय २ रुपैयाँ, डिजेल र मटितेल ८१ रुपैयाँ पर्छ । मूल्य समायोजनपश्चात् डिजेलमा पाक्षिक घाटा २४ करोड ३९ लाख रुपैयाँ भएको निगमले जनाएको छ । भट्टराईका अनुसार मूल्य अस्वाभाविक रूपमा बढेकाले भारतमा दैनिक २०२५ पैसा समायोजन हुन्छ । खाना पकाउने एलपी ग्यास र हवाई इन्धनको मूल्यमा भने यथावत् राखेको छ । हाल एलपी ग्यास प्रतिसिलिन्डर मूल्य १३ सय ७५ रुपैयाँ छ । प्रतिसिलिन्डर २ सय ८ रुपैयाँ ३० पैसा नोक्सान छ । ग्यासबाट मात्रै २३ करोड ३३ लाख रुपैयाँ घाटा भएको जनाएको छ । ग्यासको मूल्य बढाउँदा सर्वसाधरणलाई प्रत्यक्ष मर्का पर्ने भएकाले मूल्य स्थिरीकरण कोषबाट समायोजन गर्नुपर्ने उनले बताए । यसका लागि आपूर्ति मन्त्रालयमा प्रस्ताव पठाएको निगमले जनाएको छ ।"
वीरगन्जमा संस्थानले महँगोमा धान खरिद गर्दै,"पर्सा यस वर्ष खाद्य संस्थान वीरगन्ज शाखाले गत वर्षभन्दा बढी धानको खरिद मूल्य निर्धारण गरेको छ । मंगलबारदेखि धान खरिद खुला गरेको शाखाले यस सिजनका लागि सोना मन्सुली धानको खरिद मूल्य प्रतिक्विन्टल २ हजार ५ सय २५ र जिरा मसिनोको ३ हजार २ सय रुपैयाँ निर्धारण गरेको हो । शाखा प्रमुख पवित्र गौतमका अनुसार गत वर्ष शाखाले सोना मन्सुली प्रतिक्विन्टल २ हजार ३ सय र जिरा मसिनो २ हजार ८ सय ७५ रुपैयाँमा खरिद गरेको थियो । प्रमुख जिल्ला अधिकारी संयोजक रहेको जिल्लास्तरीय प्राथमिक खरिद समितिको पुस ३० मा धानको खरिद मूल्य निर्धारण गरेको गौतमले जानकारी दिए । यस वर्ष शाखाले फागुन मसान्तसम्म धान खरिद गर्ने भएको छ । यस वर्ष निर्वाचनका कारण शाखाले ढिलो गरी धान खरिद खोलेको थियो । प्रमुख जिल्ला अधिकारी तथा समितिका अन्य सदस्यको स्थानीय तह, तथा प्रतिनिध एवम् प्रदेश सभा निर्वाचनको कारण व्यस्तता बढेपछि समितिको बैठक नै बस्न सकेको थिएन । समितिले धानको खरिद मूल्य निर्धारण नगरी शाखाले धान खरिद प्रक्रिया सुरु गर्न मिल्थेन । समितिमा प्रमुख जिल्ला अधिकारी संयोजक, जिल्ला कृषि विकास कार्यालय प्रमुख, स्थानीय खाद्य संस्थान शाखा प्रमुख र एकजना किसान प्रतिनिधि गरी ४ सदस्य हुन्छन् । यसै समितिले निर्धारण गरेको मूल्य संस्थानले धान खरिदका लागि आधिकारिक हुन्छ । मूल्यमा थपघट गर्न समितिको निर्णय नै आवश्यक हुन्छ । मूल्य निर्धारण गर्दा धानको उत्पादन, उपलब्ध हुने क्षेत्र र उपलब्धताको आधारमा सीमावर्ती तथा स्थानीय बजारको गहन विश्लेषण गर्नुपर्ने प्रावधान छ । यस सिजनमा शाखाले केन्द्रबाट ४ हजार टन धान खरिदको कोटा पाएको छ । जसमा ३ हजार टन सोना मन्सुली र १ हजार टन जिरा मसिनो धान रहेको छ । गत वर्ष शाखाले ३ हजार ५ टन धान खरिदको कोटा पाएकामा २८ हजार टन धान मात्र खरिद गर्न सकेको थियो । खरिद भएको सबै धान सोना मन्सुली मात्र थियो । जिरा मसिनो धान किसानले बिक्री गर्न ल्याएका थिएनन् । गत वर्ष पुस १७ देखि वैशाख ३१ सम्म शाखाले धान खरिद गरेको थियो । यस वर्ष धानको खरिद मूल्य बढी तोक्नुमा धानको उत्पादन कम भएको र पूर्वको लाहान क्षेत्रमा गत वर्षको भन्दा धानको मूल्य बढी रहेकाले सुरुमै खरिद मूल्य बढी निर्धारण गरिएको गौतम बताउँछन् । कम मूल्य हुँदा किसानले संस्थानलाई धान बिक्री गर्न नआउन सक्छन् । संस्थानले निजी क्षेत्रका व्यवसायीसँग धानको मूल्यमा प्रतिस्पर्धा गर्न नसक्दा शाखाले गत वर्ष लक्ष्यअनुरूप धान खरिद गर्न सकेको थिएन । निजी क्षेत्रले संस्थानले निर्धारण गरेको मूल्यभन्दा सुरुमै केही बढी मूल्य दिने र त्यसपछि क्रमश: बढाउँदै लग्ने गरेकाले संस्थानले निजी क्षेत्रसँग प्रतिस्पर्धा गर्न सक्दैन । शाखाले गत वर्ष सुरु खरिद मूल्य प्रतिक्विन्टल २ हजार ३ सय ५० रुपैयाँमै सिजनभरि धान खरिद गरेको थियो । संस्थानले धानको खरिद मूल्य आफैं पुनरावलोकन गर्न नसक्ने र त्यसका लागि स्थानीय प्राथमिक खरिद समितिको बैठकबाटै पारित गर्नुपर्ने भएकाले मूल्य थप घट गर्न अप्ठयारो हुन्छ । यस वर्ष पनि संस्थानलाई निजी क्षेत्रले कडा प्रतिस्पर्धा दिने सम्भावना छ । हाल शाखाले निर्धारण गरेको खरिद मूल्यभन्दा निजी क्षेत्रका गल्ला व्यवसायीको धान खरिद मूल्य बढी नै रहेको छ । बजारमा हाल सोना मन्सुली धानको खरिद मूल्य प्रतिक्विन्टल २ हजार ५ सय ५० देखि २ हजार ५ सय ७५ रुपैयाँ र जिरा मसिनोको खरिद मूल्य प्रतिक्विन्टल ३ हजार ४ सयदेखि ३ हजार ५ सय रुपैयाँ रहेको छ ।"
फोर्सका डिलक्स गाडीमा अफर,"काठमाडौं (कास) फोर्स मोटर्सको आधिकारिक बिक्रेता आयाम इन्टरकन्टिनेन्टलले डिलक्स गाडीहरू अफरसहित बिक्री थालेको छ । कम्पनीले ट्राभलर रोयल नामको मिनी बस (१५डी) र ट्रयाक्स क्रुजर डिलक्स नामको जिप (१४डी) बजारमा ल्याएको विज्ञप्तिमा जनाइएको छ ।ट्राभल रोयलमा एयर सस्पेन्सन, फोल्डिङ सिट, एबीएस ब्रेक प्रणाली रहेको जनाइएको छ । ट्रयाक्स क्रुजर डिलक्स नामको जिपमा उत्कृष्ट आधुनिक एसीका साथै आरामदायी १४ सिट र वारेन्टी सुविधा रहेको विज्ञप्तिमा उल्लेख छ ।"
बल्ल बल्यो चमेलियाको बिजुली,"दार्चुला निर्माण सुरु भएको १० वर्षपछि चमेलिया जलविद्युत् आयोजनाबाट बिजुली उत्पादन सुरु भएको छ । शैल्यशिखर नगरपालिका १ बलाचमा रहेको आयोजनाले शुक्रबारबाट १५ मेगावाट विद्युत् उत्पादन सुरु गरेको हो । ३० मेगावाट क्षमताको उक्त आयोजनाको एक युनिटबाट उत्पादित बिजुली विद्युत् प्राधिकरणको राष्ट्रिय प्रसारण लाइनमा जोडिएको आयोजना प्रमुख अजयकुमार दाहालले बताए । पिक लोडमा १५ मेगावाट विद्युत् छोडिरहेको र दिउँसो विद्युतको माग कम हुने हुँदा ५ देखि ८ मेगावाट बिजुली प्रसारण लाइनमा जोडिएको उनले बताए । उनले भने, नेपाल विद्युत् प्राधिकरणको क्षेत्रीय कार्यालयको समन्वयमा चमेलियाको बिजुली प्रसारण लाइनमा जोडिरहेका छौं । बिहानबेलुकाको पिक आवरमा बिजुलीको माग अत्यधिक भएकाले १५ मेगावाट नै छोडिएको हो । राष्ट्रिय प्रसारण लाइनमा बेलुकी ६ बजेदेखि ८ बजेसम्म चमेलियाबाट उत्पादित बिजुली जोडिएको छ, आयोजना प्रमुख दाहालले भने, जनवरी १२ मा ४ मेगावाट पिक आवरमा प्रसारण लाइन जोडिएको थियो । जनवरी १६ बाट १५ मेगावाट बिजुली पठाइरहेका छांै । अत्तरियाबाट चमेलियाको बिजुली कोहलपुरसम्म पठाइरहेको आयोजनाले जनाएको छ । प्राधिकरणको तालिकाअनुसार माघ ४ देखि पिक आवरमा राष्ट्रिय प्रसारणलाइनबाट विद्युत् प्रवाह गर्ने समयतालिका तोकिएको भए पनि करिब साता दिनअघिदेखि नै थोरै बिजुली पठाउन थालिएको आयोजनाले जनाएको छ । १५ मेगावाट क्षमताको दोस्रो युनिटको परीक्षण भइरहेको हुनाले आयोजनाले पूर्ण उत्पादन गर्न अझ करिब एक महिना लाग्ने आयोजनाले जनाएको छ । पूर्ण क्षमतामा आयोजना सञ्चालनमा आएपछि वार्षिक १८ करोड ४० लाख युनिट बिजुली उत्पादन गर्नेछ । यो पानीको बहाव (रन अफ रिभर) का आधारमा विद्युत् उत्पादन हुने आयोजना हो । यस्ता आयोजनामा हिउँदको समय नदीमा पानी कम हुँदा जडित क्षमताभन्दा कम बिजुली उत्पादन हुन्छ । ४ वर्षमा सक्ने लक्ष्यसहित निर्माण सुरु भएको सरकारी लगानीको आयोजनामा लागत दोब्बर लागेको छ भने बिजुली उत्पादन सुरु हुन एक दशक लाग्यो । निर्धारित समयभन्दा ६ वर्ष बढी समय लागेको छ । आयोजना निर्माणमा भएको ढिलाइले समयसँगै लागतसमेत बढेको छ । ८ अर्ब ३४ करोड रुपैयाँमा सम्पन्न गर्ने लक्ष्य लिएको उक्त आयोजना पूरै सम्पन्न हुँदासम्म करिब १६ अर्ब लाग्ने अनुमान गरिएको छ । कहिले ठेकेदार त कहिले सरकारी पक्षबाट नै काम रोकिएकाले निर्माणमा ढिलाइ भएको आयोजनाको दाबी छ । आयोजनाको काम अझै ६ प्रतिशत बाँकी छ, आयोजना प्रमुख राजेन्द्र मानन्धरले भने, कहिले अनियमितता छानबिन त कहिले भुक्तानी मागका कारण काम रोकिँदा ढिलो हुँदै आएको छ । आयोजनाको मुख्य काम सिभिलको ठेक्का चाइना गेजुवा कम्पनीले पाएको थियो । इलेक्ट्रोमेकानिल, हाइड्रोमेकानिकल तथा प्रसारण लाइनको काम कोरियन कम्पनी कोरिया हाइड्रो एन्ड न्युक्लियर पावर कम्पनीले गरेको आयोजनाले जनाएको छ । आयोजनाको सिभिलतर्फको काम सन् २००७ र इलेक्ट्रोमेकानिल, हाइड्रोमेकानिकल तथा प्रसारण लाइनको काम सन् २००९ को मेमा सुरु गरिएको थियो । मुख्यतया गेजुवाको लापरबाहीले ढिलाइ भएको हो । यससँगै भ्रष्टाचारको आशंकामा संसदीय समितिले पनि काम रोकेको थियो । लेखा समितिले २०७१ असार ६ गते नयाँ काम (भेरिएसन) मा भ्रष्टाचार भएको भन्दै भुक्तानीमा रोक लगाएको थियो । समितिले २०७१ असार १७ गते आयोजनाको खुम्चिएको सुरुङ (८ सय ४३ मिटर) सिधा पार्ने काममा ५४ करोड रुपैयाँ भ्रष्टाचार भएको ठहर गरी प्राधिकरणलाई सम्पूर्ण भुक्तानी रोक्का गर्न निर्देश दिएको थियो । प्राधिकरण सञ्चालक समितिले असार ६ गते खुम्चिएको सुरुङ मर्मत गर्न १ अर्ब ९ करोड रुपैयाँ दिन स्वीकृत गरेपछि समितिले भ्रष्टाचार भएको ठहर गरेको थियो ।दार्चुला र बैतडीको सीमा भएर बग्ने चमेलिया नदीबाट उत्पादन भएको विद्युतको अग्राधिकार स्थानीयको भए पनि संरचना निर्माण नहुँदा तत्काल स्थानीयले बिजुली उपभोग गर्न पाउने अवस्था छैन ।विद्युत् प्राधिकरणको ढिला सुस्तीका कारण चमेलियाको बिजुली यहाँका स्थानीयले तत्काल उपभोग गर्न नपाउने भएका हुन् । प्राधिकरणले स्थानीयस्तरमा विद्युत् प्रसारण लाइन र सबस्टेसन समयमै निर्माण नगरेकाले जिल्लामै उत्पादन भएको बिजुली बाल्नबाट जिल्लाबासी नै वञ्चित भएका छन् । महाकाली नगरपालिका ७ थालीगाडमा चमेलियाको विद्युत् दार्चुलाका विभिन्न ठाउँमा वितरण गर्नका लागि सबस्टेसन निर्माण हुँदै छ ।"
वीरगन्जमा राजस्व असुली न्यून,"पर्सा भारतीय रेल्वेको अवरोधले क्ंिलकर आयात रोकिँदा तथा धेरै सार्वजनिक बिदाको कारण वीरगन्ज भन्सार कार्यालयको राजस्व असुली प्रभावित भएको छ । सर्वाधिक असुली गर्ने यो भन्सार कार्यालयको राजस्वमा क्ंिलकरको मासिक ३ देखि ४ प्रतिशतसम्म योगदान रहँदै आएको थियो । डिसेम्बर २२ देखि भारतीय रेल्वे नेपालतर्फ आउने क्ंिलकरको लोड अनलोड बन्द गरेको तथा पुस महिनामा ४ वटासम्म सार्वजनिक बिदा परेकाले भन्सारले मासिक राजस्व असुली लक्ष्य पनि भेटयाउन सकेन । भन्सार कार्यालयको तथ्यांकअनुसार पुस महिनामा १० अर्ब ७५ करोड रुपैयाँ राजस्व संकलनको लक्ष्य रहेकामा ९ अर्ब ४० करोड रुपैयाँ मात्र राजस्व संकलन हुन सक्यो । जुन लक्ष्यको ८७ दशमलव ४७ प्रतिशत मात्र हो । भन्सार कार्यालयका सूचना अधिकृत अमित तिवारीका अनुसार भन्सारले वार्षिक राजस्व असुली लक्ष्य पनि भेटयाउन सकेको छैन । चालु आवमा पुस महिनासम्ममा ६२ अर्ब १२ करोड रुपैयाँ राजस्व संकलन गर्ने लक्ष्य रहेकामा यो भन्सारले ६० अर्ब ५० करोड रुपैयाँ मात्र राजस्व संकलन गर्न सक्यो । जुन लक्ष्यको ९७ दशमलव ४० प्रतिशत मात्र हो । यो भन्सारको राजस्वमा सर्वाधिक योगदान गर्ने वस्तुहरूमा नयाँ सवारी साधन, इन्धन र औद्योगिक कच्चा पदार्थ हुन् । कोलकाता बन्दरगाहसँगको छोटो दूरीको नाका भएकाले मुलुकमा आयात हुने माल वस्तुको आधाभन्दा बढी यसै नाकाबाट आयात हुने गर्छ । जसको कारण यो भन्सारले मुलुकमै सर्वाधिक राजस्व संकलन गर्दै आएको छ । २ वर्षअघिको नाकाबन्दीमा झन्डै ६ महिना नाका अवरोध भएपछि भने भैरहवा भन्सार कार्यालयले यो भन्सारलाई राजस्व असुलीको मामिलामा उछिनेको थियो । त्यसयता भने यो भन्सार पुरानै लयमा फर्किएको छ ।"
चिया पढ्नेले पाए रोजगारी,"इलाम झापा काँकडभिट्टाका अनन्त ढुंगाना हिजोआज जस्विरेको चियाबारीमा भेटिन्छन् । झापाको मेची क्याम्पसमा चार वर्षसम्म बीएस्सी एनटी टेक्नोलोजी एन्ड मेनेजमेन्ट अध्ययन पुरा गरेपछि उनले चिया तथा कफी विकास बोर्डमार्फत रोजगारी पाएका हुन् । झापा दमककी पुष्पा श्रेष्ठ पनि यही कोर्स पूरा गरेपछि चिया क्षेत्रमा नै जागिरे बनेकी छिन् । चिया उत्पादन क्षेत्र र कारखाना खुल्ने क्रम बढे पनि चियामा दक्ष जनशक्तिको अभाव भएको अवस्थामा एक दर्जनभन्दा धेरै युवाले दक्षता हासिल गर्दै चिया क्षेत्रमै काम पाएका छन् । क्याम्पसको पहिलो र दोस्रो ब्याच अध्ययन गर्ने केही बिदेसिएका पनि छन् । अन्तर्राष्ट्रिय मुद्रा आर्जनका लागि अब्बल ठानिएको चिया क्षेत्रमा युवा पुस्ताको आर्कषण थपिँदै गएको छ । चिया खेती थालिएको डेढ सय वर्षपछि सुरु भएको चिया व्यवस्थापनको पढाइले युवाहरूलाई रोजगारीको अवसरसमेत सिर्जना गरेको हो । चिया व्यवस्थापनको पढाइ सकेका युवाहरूको व्यस्तता पूर्वका चिया बगानमा बढेको छ । झापा भद्रपुरको मेची क्याम्पसमा चिया व्यवस्थापनको पढाइ सकेर चियाको प्रवद्र्धनमा होमिने तन्नेरीहरूलाई कारखानादेखि बगानसम्म पुगेर गुणस्तरीय चिया उत्पादनका लागि प्राविधिक ज्ञान बाँड्न भ्याइनभ्याई छ । चिया व्यवस्थापनको पढाइ पूरा गरेका अधिकांश विद्यार्थीले नेपालका लागि नौलो मानिएको विषय अध्ययन गरेर पनि अवसर र सम्भावना उत्तिकै रहने अनुभव सँगालेका छन् । चिया रोप्नेदेखि कारखानामा प्रशोधन गर्नेसम्मका क्रियाकलापमार्फत उनीहरूले सिकेको ज्ञानको प्रयोग हुन थालेको हो । चियामा जुन प्रकारको जनशक्ति आवश्यकता थियो थोरै भए पनि यो पढाइले सहयोग मिलेको छ, पहिलो ब्याच सकेर चिया तथा कफी विकास बोर्डको बिर्तामोडस्थित कार्यालयमा कार्यारत नवीन कोइरालाले भने, बगानदेखि कारखानासम्म आवश्यक पर्ने प्राविधिकको अझै कमी छ ।पूर्वमा रहेका चिया कारखानामा अझै पनि भारतीय प्राविधिककै संख्या धेरै छ । केहीले अनुभवका आधारमा कारखाना सम्हाले बाहेक चियाको विषय विज्ञता लिएर आउने जनशक्ति कम छ । पूर्वी जिल्लामा व्यावसायिक उत्पादन हुने चिया क्षेत्रमा दक्ष जनशक्तिको अभाव छ । पछिल्लो समय चियामा करिअर बनाउँदै नेपाली चियालाई अन्तर्राष्ट्रिय बजारमा पुर्याउने उद्देश्यका साथ होमिएका युवाहरूको उत्साहले धेरथोर आशा जागेको सरोकारवाला बताउँछन् । आवश्यकता र अवसर दुवै रहे पनि चियाको अध्ययनका लागि भने पछिल्लो समय युवाको आकर्षण कम देखिएको छ । पहिलो ब्याचमा १९ जना विद्यार्थी रहेकामा बर्सेनि विद्यार्थीको संख्या क्याम्पसमा घटदो छ । अहिले विधा परिवर्तन भएर चिया विज्ञानका नाममा पढाइ हुने भए पनि विद्यार्थी संख्या कम रहेको छ ।चिया पढाउँदा जुन प्रकारको कोर्स राखिनुपथ्र्यो त्यो नभएकाले पनि समस्या देखिएको हो, चियाविज्ञ चन्द्रभूषण सुब्बाले भने । पछिल्लो समय कृषकको संख्या बढेसँगै ससाना कारखाना खुल्ने क्रम पनि उत्तिकै छ । यहाँको उत्पादनलाई पश्चिमा बजार पुर्याउने प्रयासलाई सघाउन पनि दक्ष प्राविधिकको अभाव खडकने गरेको हो । उत्पादन गुणस्तरीय भएसँगै बजारको मागअनुसारको भेराइटी पनि दिन सक्नुपर्ने आवश्यकता रहेको सरोकारवालाको भनाइ छ । विभिन्न प्रकारका ससाना चिया प्रशोधन मेसिन भित्रिएका छन् । तर, दक्ष प्राविधिकको अभावमा विश्व बजारमा जान सक्ने चिया अझै पनि न्यून मात्रामा बन्ने गरेको छ ।"
स्थानीय तहमा महँगियो शुल्क,"नेपालगन्ज स्थानीय तहले लिने विभिन्न शुल्कलाई ह्वात्तै बढाइएको छ । नागरिकताको प्रतिलिपि, घरजग्गा र चारकिल्ला प्रमाणितको शुल्क यसअघिको भन्दा दोब्वरले वृद्धि भएको हो । खजुरा गाउँपालिका ८ रनियापुरका लागि नागरिकता प्रतिलिपि सिफारिस ६० रुपैयाँबाट बढाएर २ सय ५० रुपैयाँ पुर्याइएको छ । एक तलाभन्दा माथिको ६ सय, एकतलेको ४ सय, टिन वा टायलले छाएको १ सय र खरले छाएको घरको ५० रुपैयाँ कर तिर्नुपर्ने गाउँपालिकाले जनाएको छ । तीन रुपैयाँ प्रतिकट्ठा जग्गाको कर तिर्दै आएका स्थानीयले २५ रुपैयाँ र चार किल्ला प्रमाणितको २ सय ५० रुपैयाँ तिर्नुपर्ने भएको छ । राप्ती सोनारी गाउँपालिकामा साधारण दस्तुर ५० बाट १ सय १० कायम गरिएको छ । नागरिकता सिफारिसबापत ३० रुपैयाँ दस्तुर तिर्दै आएका बैजापुरबासीले हाल १ सय रुपैयाँ तिर्दै आएका छन् । यसअघि ३० रुपैयाँमा हुदै आएको नाता प्रमाणित शुल्क तीन सय बनाइएको छ । घरजग्गा करबापत २० देखि १ सय रुपैयाँ तिर्दै आएका गाउँपालिकाका बासिन्दाले हाल १ सय ५० रुपैयाँ बुझाउने गरेका छन् । त्यस्तै महादेवपुरीमा कच्ची घरको २० रुपैयाँ तिर्दै आएकाहरूले ५० र अर्धपक्की घरको २० रुपैयाँ तिर्दै आएका फत्तेपुरबासीको शुल्क एक सय रुपैयाँ बनाइएको छ । यी दुई गाउँपालिका मात्र होइन, बाँकेका सबै स्थानीय तहहरूले करबापतको रकम हवात्तै बढाएपछि स्थानीय मर्कामा परेका छन् । बिपन्न परिवारको करकै कारण विभिन्न सरकारी कामहरू रोकिएका छन् । गाउँपालिकाले चर्को राजस्व वृद्धि गरेपनि कुनै सेवा सुविधा नपाएको जानकी गाउँपालिकास्थित रम्मापुरकी मीना गोडियाले बताइन् । सेवा सुविधा र विकास निर्माणको काम केही छैन । कर मात्र बढाएर जनताको ढाड सेक्ने काम भयो, उनले भनिन्, कर नतिरौं अरू सरकारी सुविधाबाट वञ्चित भइन्छ । कर तिरौं बिपन्न आय भएकालाई समस्या छ । उपभोक्ता हित संरक्षण मञ्चका अध्यक्ष वसन्त गौतमले नगर बासिन्दा कर तिर्न सक्षम भए पनि दुर्गम गाउँमा जथाभावी कर बढाउँदा स्थानीय मर्कामा परेको बताए । स्थानीयले सबैभन्दा बढी कर बढाएको भन्दै गुनासो गर्ने गरेका छन्, खजुरा ८ का वडा अध्यक्ष फिरोज खानले भने, बिपन्न मुस्लिम समुदायमा कर असुली हाम्रो लागि समेत चुनौती बनेको छ । खजुरा गाउँपालिका अध्यक्ष किस्मतकुमार कक्षपतिले गाउँपालिकाको आम्दानी बढाउन गाउँसभाबाट कर पारित गरिएको बताए । उनले करको रकम केही बढाए पनि स्थानीयलाई मर्का नपरेको दाबी गरे । संविधानमा स्थानीय तहलाई अधिकार सम्पन्न बनाइएकाले आर्थिक स्रोत पनि भरपर्दो बनाउन जरुरी छ, अध्यक्ष कक्षपतिले भने । राप्ती सोनारी गाउँपालिकाका अध्यक्ष लाहुराम थारूले स्थानीयबाट संकलन गरिएको करकै रकमले गाउँपालिकालाई नै समृद्ध बनाउन सहयोग पुग्ने बताए ।"
८७ करोडको आयोजना अलपत्र,"बुटवल एसियाली विकास बैंक (एडीबी) को अनुदानमा बुटवलमा सञ्चालन भएका ८७ करोड बराबरका ३ ठूला आयोजना अलपत्र छन् । उपमहानगरपालिकाको उत्तरदायित्वको कमी, राजनीतिक खिचातानी र स्थानीयमा अपनत्व अभाव र जसअपजसको विवादले ती आयोजना अलपत्र परेका हुन् । सन् २०१० मा सुरु भएर सन् २०१५ को डिसेम्बर सम्ममा सक्नुपर्ने फोहोर प्रशोधन केन्द्र र अटोभिलेजको पूर्वाधार विकासका काम अहिलेसम्म नक्सांकन र प्रकियामा मात्र सीमित छन् । रकम, जनसहभागिता र समय तीनै चिज नमिलेको भन्दै अटोभिलेज पूर्वाधार विकासको कामबाट हात झिकेको एडीबीले जानाकारी दिइसकेको छ । भूमिगत खानेपानीको काम मुस्किलले २५ प्रतिशत सकिएको छ । यद्यपि रूप परिवर्तन र बिच्छाइएका पाइपबारे विवाद हुँदा करिब ७ महिनायता काम ठप्प छ । बुटवल उपमहानगरपालिकाका कार्यकारी अधिकृत भरतमणि पाण्डेले विकासमा सहमतिको सट्टा दलीय विवाद र आपसी मनमुटावलाई योजनासम्म लैजाँदा आयोजना अगाडि बढाउन समस्या परेको बताए । उनले भने, बेलाबेलामा सही सहजीकरण नहुँदा पनि समस्या परेको हो । मझौला सहर एकीकृत सहरी वातावरणीय सुधार आयोजनामार्फत एडीबीले सात वर्षअघि अर्थात् २०१० अक्टोबर २६ मा आयोजना सम्झौता गरेको थियो । सम्झौताअनुसार फोहोर प्रशोधन केन्द्रमा करिब ३७ करोड, अटोभिलेजमा २७ करोड र खानेपानीमा २२ करोड लगानी गर्ने योजना थियो । सार्वजनिक निजी साझेदारी कार्यक्रमअन्तर्गत सम्झौता भएको आयोजना सुरुदेखि नै विवादित बनेका थिए । स्थानीयको राय सुझावबिना आयोजना ल्याएको विरोधमा तीनवटै आयोजनाका उपभोक्ताहरू उपभोक्ता गठन प्रक्रियादेखि नेतृत्वसम्ममा कारण खोजेर विवादमा उत्रेपछि ४ वर्षसम्म एडीबीले ऋण सम्झौता नै गरेको थिएन । उपमहानगरपालिकाले केही उपभोक्तालाई सहमतिमा ल्याएपछि सन् १०१४ को नोभेम्बरमा मात्रै एसियाली विकास बैंकको विकास अनुदानको ऋण सम्झौता गरेको थियो । सन् २०१५ मा निर्माणको म्याद सकिएपछि एडीबीले निरन्तर म्याद थप गरेको छ । पछिल्लोपटक दुई आयोजना सक्न सन् १०१८ को डिसेम्बरसम्म म्याद थपिएको छ । यद्यपि यो समयमा पनि काम सकिनेमा सरोकारवाला नै विश्वस्त छैनन् ।करिब २७ करोड लगानीको अटोभिलेज सुदृढीकरण योजनामा ५० प्रतिशत एडीबीको, ३० प्रतिशत स्थानीयको व्यवसायीको र २० प्रतिशत नगर विकास कोषबाट खर्च गर्ने सहमति थियो । केही व्यवसायी एडीबीको आयोजनालाई छोडेर जग्गाको स्वामित्व माग गर्दै आन्दोलनमा उत्रिएपछि देशकै नमुना बुटवलको उजुरसिंह अटोभिलेजमा पूर्वाधार विकास र सुधार योजनामा कम्पनी दर्ता हुन लामो समय लाग्यो । कम्पनी दर्ता भए पनि लागत रकम उठाउन सबै व्यवसायी सहमत भएनन् । व्यवसायीका तर्फबाट करिब ८ करोड लागत साझेदारी रकम उठ्नुपर्नेमा अहिलेसम्म जम्मा १ करोड रकम उठेको छ । अरू रकम उठ्ने नउठ्ने निश्चित पनि भएन । आयोजनाका व्यवस्थापक शेखर लामाले भने, रकम, जनसहभागिता र समय सबैमा सहमति नभएकाले आयोजनाबाट हात झिक्नुपर्यो ।तोकिएको स्थानबाट पानी ननिस्केपछि खानेपानीको चरम अभाव हुने साविक ९ र १० तथा हालको ७ र ८ मा सुरु गरिएको भूमिगत खानेपानी आयोजना लामो समय अलपत्र परेको थियो । सन् २०१४ मा ठेक्का लिएको सुमेश चन्द एन्ड वसन्त कन्ट्रक्सनले ठेक्का सम्झौता गरे पनि सन् २०१५ को अन्त्यबाट मात्रै रामनगरमा काम अघि बढेको थियो । अहिले २५ प्रतिशत काम पूरा भएको छ । यद्यपि बिच्छाउने पाइप र स्टिमेटबारे विवाद हुँदा करिब ७ महिनायता आयोजना ठप्प छ । पानी वितरणमा आयोजनाले सेतो पाइप बिच्छाएपछि स्थानीयले त्यसको सट्टा कालो पाइप राम्रो र गुणस्तरीय हुने भन्दै फेर्न दबाब दिएका थिए । स्थानीयले भनेअनुसारकै पाइप बिच्छाउने सहमति भयो । अन्य विवादसमेत मिलाएर काम अघि बढाउन उपमहानगरपालिका, स्थानीय उपभोक्ता र ठेकेदार कम्पनीसंँग पटकपटक छलफल र बैठक बसेका छौं, आयोजना प्रबन्धक लामाले भने, अब काम अघि बढ्ने संकेत छ । २२ करोड ३७ लाख ७० हजार रुपैयाँ लागतको आयोजनामा ५० प्रतिशत एडीबी, ३५ प्रतिशत नगर विकास कोषको ऋण अनुदान र १५ प्रतिशत जनसहभागितामा पूरा गर्ने सहमति छ । पछिल्लो स्टिमेटमा करिब २ करोड १४ लाख बढेको छ ।फोहोर गन्हाउने र प्रदूषण हुने भन्दै स्थानीय विरोधमा उत्रिएपछि करिब ३७ करोडको फोहोर प्रशोधन केन्द्र निर्माणको काम कागजमा मात्रै सीमित छ । प्रशोधन केन्द्र निर्माणका लागि ३ वर्षअघि २८ करोड ९५ लाख ६६ हजारमा जेइक पप्पु जेबी कन्स्ट्रक्सनमार्फत ठेक्का सम्झौता भए पनि काम अघि नबढेको हो । प्रशोधन केन्द्रका लागि हालको बुटवल ७ को शिवनगर सामुदायिक वन क्षेत्रको करिब ५ हेक्टर क्षेत्रफलको जग्गा छनोट गरिएको छ । उपमहानगरपालिकाले भने वनको यो जग्गाको सट्टा पाल्पाको साविक तेल्घा गाविसमा ९५ रोपनी जग्गा किनेर संरक्षण गरी वृक्षरोपण गरेको छ । ईआईए प्रतिवेदनको सुझावसमेत पूरा गरेको छ । छिमेकी देवदह नगरपालिकाको चरंगेका स्थानीय बासिन्दा विरोधमा उत्रेपछि आयोजना कसरी अगाडि बढाउने भन्नेमा समस्या छ । स्थानीयको सहमति जुटाउन आयोजनाले अहिले नागरिक अगुवालाई नमुना प्रशोधन केन्द्र देखाउने र स्थानीयलाई डेमो देखाउने अभियान अघि सारेको छ । जनप्रतिनिधिले समेत जनप्रतिनिधिमार्फत छलफल अगाडि बढाएका छन् । मौखिक रूपमा जनप्रतिनिधिहरू सकारात्मक हुनुुहुन्छ, बुटवल उपमहानगरपालिकाका कार्यकारी अधिकृत पाण्डेले भने । ३७ करोडको यो आयोजनामा ८४ प्रतिशत अनुदान, ८ प्रतिशत नगर विकास कोषको ऋण र ८ प्रतिशत जनसहभागिता रहनेछ ।बुटवल उपमहानगरपालिकाका प्रमुख शिवराज सुवेदीले सहजीकरण गर्ने निकाय तथा जनप्रतिनिधिको अभावमा बुटवललाई नमुना बनाउने आयोजना अलपत्र परेको बताए । हरेक आयोजनामा देखिएका समस्या निराकरण गर्ने उपाय खोजेका छौं, उनले भने, केही समय थप गरेर भए पनि खानेपानी र फोहोर प्रशोधन केन्द्र एडीबीमार्फत नै अघि बढ्नेछन् । नमुना अटोभिलेज निर्माणको काममा भने एडीबीले हात झिक्ने बताएपछि केन्द्रीय सरकारको सहयोगका लागि विभागमा पत्र पठाएको बताए । अगाडि बढेका आयोजना रोक्दैनौंं, प्रमुख सुवेदीले भने, केन्द्रीय सरकारबाट सहयोग नपाए नगर विकास कोषमार्फत भए पनि काम गर्नेछौं ।"
सान्जेन आयोजनाको काम तीव्र,"रसुवा सान्जेन जलविद्युत् कम्पनी लिमिटेडले निर्माण गरिरहेको दुईवटा जलविद्युत् आयोजनाको निर्माण तीव्र गतिमा भइरहेको छ । सन् २०१३ बाट निमार्ण कार्य सुरु भएको दुवै आयोजनाको काम भूकम्प र नाकाबन्दीका कारण एक वर्षसम्म प्रभावित भएको थियो । अहिले दुवै आयोजनाको निमार्ण कार्यले तीव्रता पाएको छ । माथिल्लो सान्जेन जलविद्युत् आयोजना (१४८ मेगावाट) र ४२५ मेगावाटको सान्जेन जलविद्युत् आयोजना गरी कुल ५७३ मेगावाटको दुईवटा आयोजाना एकै चरणमा सान्जेन जलविद्युत् कम्पनी लिमिटेडले निर्माण गरिरहेको छ । दुवै आयोजनाको निर्माणलाई तीव्रता दिइएको छ ।हालसम्म माथिल्लो सान्जेन जलविद्युत् आयोजनाको कार्यप्रगति ६५ प्रतिशतभन्दा र सान्जेन आयोजनाको कार्यप्रगति ५५ प्रतिशतभन्दा बढी पुगेको सान्जेन जलविद्युत् कम्पनी लिमिटेडका प्रमुख कार्यकारी अधिकृत किरणकुमार श्रेष्ठले बताए । माथिल्लो सान्जेन तथा सान्जेन आयोजनाको सिभिलतर्फको निर्माण कार्य ईसीआई बज्रगुरु र एईडब्लू टुदिले गरिरहेका छन्, श्रेष्ठले भने । पार्वतीकुण्ड गाउँपालिका वडा नं ५ चिलिमेमा निर्माण भइरहेको दुवै आयोजना रन अफ रिभर प्रकृतिको हो । माथिल्लो सान्जेन जलविद्युत् आयोजनाको मुख्य सुरुङमार्ग निर्माण सम्पनन भइसकेकाले कंक्रिट ढलान गर्ने काम अन्तिम चरणमा पुगेको छ, श्रेष्ठले भने, डयाम साइडमा बाँध बाँध्ने काम पनि ८० प्रतिशत सकिएको छ । पेनस्टक पाइप राख्ने सुरुङ निर्माण सम्पन्न गर्न करिब ४० मिटर बाँकी रहेको छ । सान्जेन खोलाको पानीलाई तिलोचे बगरमा बाँध बाँधी १ हजार ३ सय ८६ मिटर लामो सुरुङ र ३ सय ८० मिटर लामो पेनस्टक पाइपबाट चिलिमेको सिम्बुमा ३ वटा टर्बाइनमार्फत १४८ मेगावाट विद्युत् उत्पादन हुनेछ । माथिल्लो सान्जेन जलविद्युत् आयोजना २०७५ फागुनसम्ममा निर्माण सम्पन्न गर्ने लक्ष्य रहेको छ । माथिल्लो सान्जेन जलविद्युत् आयोजनाबाट निस्केको पानी र सिम्बु खोलाको पानीलाई मिसाई ३ हजार ६ सय ३५ मिटर लामो सुरुङ र ९ सय ४० मिटर लामो पेनस्टक पाइपबाट चिलिमेमा ३ वटा टर्बाइनमार्फत ४२५ मेगावाट विद्युत् उत्पादन हुनेछ । उक्त आयोजान २०७६ साउनसम्ममा निर्माण सम्पन्न गर्ने लक्ष्य रहेको छ । सान्जेन जलविद्युत् कम्पनी चिलिमे जलविद्युत् कम्पनीको सहायक कम्पनी हो । सान्जेन जलविद्युत् कम्पनीमा चिलिमे जलविद्युत् कम्पनी, नेपाल विद्युत् प्राधिकरण र रसुवा जिल्लाको स्थानीय तह संस्थापक सेयरधनी रहेका छन् । दुवै आयोजनाको कुल लागत ७ अर्ब २७ करोड रहेको छ । माथिल्लो सान्जेन जलविद्युत् आयोजनाको लागत २ अर्ब २५ करोड र सान्जेन जलविद्युत् आयोजनाको लागत ५ अर्ब २० लाख रहेको छ । सुरुको लागत स्टिमेटअनुसार नै दुवै आयोजना निर्माण सम्पन्न हुने सान्जेन जलविद्युत् कम्पनीका अध्यक्ष मनोज सिलवालले बताए । सान्जेन जलविद्युत् कम्पनीमा चिलिमे जलविद्युत् कम्पनीको ३८ प्रतिशत, नेपाल विद्युत् प्राधिकरणको १० प्रतिशत र रसुवा जिल्लाका स्थानीय तहको ३ प्रतिशत संस्थापक सेयर लगानी रहनेछ । उक्त आयोजनामा रसुवाबासीको १० प्रतिशत, कर्मचारी सञ्चयकोषमा रकम जम्मा गर्ने सञ्चयकर्ता कर्मचारीको १९५ प्रतिशत, ऋणदाता संस्थाका कर्मचारीको १ प्रतिशत, प्रमोटर संस्थाको कर्मचारीहरूको ३५ र सर्वसाधारणको १५ प्रतिशत लगानी रहनेछ । दुवै आयोजनाबाट उत्पादन भएको विद्युतलाई थाम्बुचेमा रहने नेपाल विधुत् प्रधिकरणको २२० केभी प्रसारण लाइनको सबस्टेसनमा जोडिनेछ ।"
भारत डेब्यू ब्वाई को सिकार,सेन्चुरियन (एएफपी) टेस्ट क्रिकेटमा डेब्यू गरिरहेका लुंगी एनगिडीको उत्कृष्ट प्रदर्शनमा दक्षिण अफ्रिकाले दोस्रो टेस्टमा भारतलाई १ सय ३५ रनले पराजित गरेको छ । तीव्र गतिका बलर एनगिडीले ३९ रन खर्चंदै ६ विकेट लिएपछि भारतीय इनिङ्स १ सय ५१ रनमा समेटिएको थियो । दक्षिण अफ्रिकाले तीन खेल शृंखलामा २० को अग्रता लिँदै उपाधि कब्जा गरेको छ ।टेस्टको अन्तिम दिन २ सय ८७ रनको कठिन लक्ष्य पछयाएको भारतले ३५३ को स्थितिबाट खेल सुरु गरेको थियो । चेतेश्वर पुजारा तीन रन लिनेक्रममा रनआउट भएपछि भारतको विकेट पतन सुरु भएको थियो । १९ रन जोडेका पुजारा जारी टेस्टमा दोस्रोपल्ट रनआउट हुने क्रममा एबी डी भिलियर्सको थ्रोमा आउट भए । पार्थिव पटेल पनि १९ रन जोड्दै मोर्ने मोर्केलको उत्कृष्ट क्याचका कारण पेभेलियन फर्कन बाध्य भए ।त्यसपछि एनगिडीले हार्दिक पाण्डेय र रविचन्द्रन आश्विनको विकेट लिँदै भारतलाई ८७७ को स्थितिमा पुर्याएका थिए । रोहित शर्मा र मोहम्मद सामीले आठौं विकेटमा ५४ रनको साझेदारी गर्दै इनिङ्स सम्हाल्ने प्रयास गरे । तर कागिसो रबाडाले व्यक्तिगत तेस्रो विकेटका रूपमा रोहित शर्मालाई ४७ रनमा क्याचआउट गराएर घरेलु टोलीलाई सफलता दिलाए । लगत्तै सामी र जसप्रित बुमराह पनि एनगिडीको बलमा क्याचआउट हुँदा भारत अलआउट भयो । करिअरकै ३९६ को उत्कृष्ट बलिङ प्रदर्शन गरेका एनगिडीले अघिल्लो दिन कप्तान विराट कोहली (५) लाई पनि आफ्नो सिकार बनाएका थिए ।केपटाउनमा सम्पन्न पहिलो टेस्टमा दक्षिण अफ्रिकाले ७२ रनको जित पाएको थियो । तेस्रो तथा अन्तिम टेस्ट जनवरी २४ बाट जोहानेसबर्गमा हुनेछ ।
मकवानपुरका क्लबहरूले प्रशासन गुहारे,"हेटौंडा जिल्ला फुटबल संघ मकवानपुरको अधिवेशन माग गर्दै जिल्लाका क्लबहरूको एक समूह स्थानीय प्रशासनमा पुगेको छ ।जिल्ला अधिवेशन अनिश्चित बनेको भन्दै मकवानपुर जिल्ला फुटबल संघ संस्थापनको विपक्षमा रहेका क्लबहरूले अधिवेशन गराउन माग गर्दै स्थानीय प्रशासनमा निवेदन दिएका छन् । अधिवेशन गर्नुपर्ने अन्तिम समयसम्म पनि संस्थापन पक्षले आफूहरूलाई पत्राचारसमेत नगरेको ती क्लबहरूको दाबी छ ।पुस २७ का लागि तय भएको जिल्ला अधिवेशन माघ ४ लाई सारिएको थियो । माघ ३, बुधबार साँझ ४ बजेसम्म पनि कुनै पनि क्लबलाई अधिवेशनमा सहभागिताका लागि पत्राचार नगरिएको भन्दै क्लबहरूले पत्रकार सम्मेलन गरेर प्रमुख जिल्ला अधिकारी चक्रबहादुर बुढालाई निवदेन पेश गरेका छन् । पिप्ले युवा र महावीर क्लबलाई अयोग्य रहेको ठहर गर्दै अधिवेशनमा सहभागिता नगराउने संकेत देखिएको पिप्ले युथका प्रतिनिधि सुविन घिमिरेले बताए । अधिवेशनमा सहभागी हुन पाउने ९ क्लबमध्ये ५ क्लब एफसी पोताला, पिप्ले युथ, महावीर, चाइना एफसी र पदमपोखरी युवा विपक्षमा उभिएका छन् । यी क्लबको समूहले एफसी पोतालाका अध्यक्ष टीकाराम लामालाई अध्यक्ष उम्मेदवार बनाउने जनाएको छ । विपक्षमा रहेका क्लबहरू एन्फाका पूर्व उपाध्यक्ष कर्माछिरिङ शेर्पा पक्षधर हुन् । वर्तमान अध्यक्ष राजेन्द्र श्रेष्ठसहित अन्य क्लबहरू एन्फा अध्यक्ष नरेन्द्र श्रेष्ठ पक्षधर हुन् । खेलकुदमन्त्री राजेन्द्र केसीले समेत जिल्ला फुटबल संघको निर्वाचनमा चासो देखाएपछि प्रजिअ बुढाले मकवानपुर जिल्ला फुटबल संघका अध्यक्ष राजेन्द्र श्रेष्ठलाई बोलाएर सत्यतथ्य बुझेका थिए । अध्यक्ष श्रेष्ठले एन्फाबाट मिति निर्धारण नगरिदिएका कारण अधिवेशन गराउन नसकिएको आफूलाई बताएको प्रजिअ बुढाले जानकारी गराए ।विवादबारे बुझ्न खोज्दा अध्यक्ष श्रेष्ठसँग सम्पर्क सकेन । प्रथम उपाध्यक्ष मनीष श्रेष्ठले जिल्लामा देखिएको विवादका कारण २०७० सालमा भएको अधिवेशनको माइन्युट प्रतिलिपी पठाउन र अर्को मिति नतोकिएसम्म अधिवेशन नगराउन भन्दै एन्फाले पत्र पठाएकाले अधिवेशन अनिश्चित बनेको जानकारी गराए । उनले एन्फाले मंगलबार पत्र पठाएको बताए ।बिहीबारसम्म अधिवेशन नभए शुक्रबार सरोकारवाला सबैको उपस्थितिमा अधिवेशन गरिने पिप्ले युथका सचिव दीपेन्द्र ढकालको दाबी थियो । चैतमा हुने एन्फा निर्वाचनका लागि माघ ५ भित्र जिल्लाहरूको निर्वाचन गरिसक्नुपर्ने छ ।"
भक्तपुरमा अन्तरिम आदेश,"काठमाडौं (कास) भक्तपुर जिल्ला अदालतले भक्तपुर जिल्ला फुटबल संघको माघ ४ मा हुने अधिवेशन तथा निर्वाचन नगर्नू भनी अन्तरिम आदेश जारी गरेको छ । भक्तपुर फुटबल क्लबका अध्यक्ष राम प्रजापतिलगायतका क्लब प्रतिनिधिले भक्तपुर जिल्ला फुटबल संघले एन्फाको निर्वाचन निर्देशिका, २०७४ विपरीत अधिवेशन बोलाएको र निर्वाचनमा योग्य क्लबहरूलाई भाग लिन वञ्चित गराएको भन्दै अदालतमा निवेदन दिएका थिए । उक्त निवेदनको सुनुवाई गर्दै बुधबार न्यायाधीश मातृकाप्रसाद मरासेनीको इजलासले जिल्ला फुटबल संघलाई १५ दिनभित्र लिखित जवाफ पठाउन पनि अन्तरिम आदेश जारी गरेको छ । अदालतले दुवै पक्षलाई छलफल गर्न माघ १० का लागि पेशी तोकेको छ । निर्देशिकाको दफा ७ बमोजिम जिल्ला फुटबल संघको निर्वाचन गर्न कम्तीमा ७ दिनअगावै एन्फाबाट स्वीकृत लिनुपर्नेमा संघले त्यसो गर्न नसकेको अदालतको ठहर छ ।"
आर्मी र पुलिस सेमिफाइनलमा,"दाङ (कास) राखेप च्याम्पियनसिप अन्तर्गत २८ औं पुरुष राष्ट्रिय फुटबलमा बुधबार दुई विभागीय टोली त्रिभुवन आर्मी र नेपाल पुलिस क्लब सेमिफाइनल पुगेका छन् ।घोराहीको भरतपुर मैदानमा आर्मीले पूर्वाञ्चललाई २० ले पराजित गर्दै अन्तिम चारमा स्थान बनायो । आर्मीका विवेक बस्नेतले १७ औं र दीप लामाले ८८ औं मिनेटमा गोल गरेका थिए । पूर्वाञ्चलले पटकपटक गोल प्रयास गरे पनि आर्मीका खेलाडीले त्यसलाई सफल हुन दिएन । तुल्सीपुरस्थित अरनिको मैदानमा पुलिस क्लबले पश्चिमाञ्चललाई ४० ले हरायो । पुलिसको एकपक्षीय नतिजामा नीरकुमार राईले २८, सुमन लामाले ३१ र ६४ तथा भोला सिलवालले ४३ औं मिनेटमा गोल गरेका थिए । बिहीबार घोराहीमा आर्मी र सुदूरपश्चिम तथा तुल्सीपुरमा पुलिस र एपीएफबीच सेमिफाइनल प्रतिस्पर्धा हुँदै छ । मंगलबारको खेलबाट एपीएफ र सुदूरपश्चिम सेमिफाइनल पुगेका थिए ।"
१५ वर्षीया किशोरीको सनसनी,"मेलबर्न (एएफपी) युक्रेनकी १५ वर्षीया मार्टा कोस्ट्युक घरेलु खेलाडी ओलिभिया रोगोस्कालाई ६३, ७५ को सोझो सेटमा पराजित गर्दै अस्ट्रेलियन ओपनको तेस्रो चरण पुगेकी छिन् । सन् १९९६ यता तेस्रो चरण पुग्ने उनी सबैभन्दा कान्छी खेलाडी हुन् । त्यति बेला मार्टिना हिंगिजले क्वाटरफाइनल यात्रा तय गरेकी थिइन् ।गत वर्ष अस्ट्रेलियन ओपनको गल्र्स उपाधि जितेकी कोस्ट्युकले मेलबर्न पार्कमा लगातार ११ औं जित दर्ता गरिन् । उनले छनोटमा पनि सबै खेल जितेकी थिइन् । मलाई सबैले मेरो प्रतिभाबारे सुनाउँछन् । तर खेलमा प्रतिभाभन्दा मिहिनेत महत्त्वपूर्ण हुन्छ । त्यसैले म सक्दो मिहिनेत गरिरहेको छु, उनले भनिन् ।कोस्ट्युकले अब तेस्रो चरणमा चौथो वरीयताकी एलिना स्वितोलिनाको सामना गर्ने छिन् । स्वितोलिनाले पहिलो सेटमा पराजित भए पनि ४६, ६२, ६१ को सेटमा चेक खेलाडी क्याटरिना सिनियाकोभालाई हराइन् । लगातार सात खेलमा अपराजित उनले गत सिजन पाँच डब्लुटीए उपाधि जितेकी थिइन् । प्रतियोगिताकी दाबेदार स्वितोलिनाले आफू कोस्ट्युकको सामना गर्न तयार रहेको बताइन् । उनलाई केही हार्नु छैन त्यसैले आफ्नो सबै मिहिनेत लगाउने छिन् । उनले आफ्नो सबै शक्ति प्रयोग गर्ने हुनाले म त्यसैअनुसार तयार छु, उनले भनिन् ।विश्व नम्बर दुई डेनमार्ककी क्यारोलिन वोज्नियाकीले क्रोएसियाकी जाना फेटलाई पराजित गर्न ठूलो मिहिनेत गर्नुपर्यो । वोज्नियाकीले अन्तिम सेटमा ५१ ले पछाडि परेको अवस्थामा दुई म्याच प्वाइन्ट बचाउँदै आफ्नो पहिलो ग्रान्ड स्लामको सपना जीवितै राखिन् । १ सय १९ औं वरीयताकी फेट ३६, ६२, ७५ ले पराजित भइन् ।फ्रेन्च ओपन विजेता एवं सातौं वरीयताकी लात्भियाकी जेलेना ओस्टापेन्कोले पनि तेस्रो सेटमा चीनकी डुआन यिङयिङलाई पराजित गर्दै तेस्रो चरणको यात्रा तय गरिन् । भेनस विलियम्सलाई हराएकी बेलिन्दा बेन्सिच पनि थाइल्यान्डकी लुक्सिका कुम्खुमसँग ६१, ६३ ले पराजित भइन् ।पुरुषतर्फ विश्व नम्बर एक स्पेनिस राफेल नाडालले १७ औं ग्रान्ड स्लाम उपाधिको यात्रामा अगाडि बढ्ने क्रममा अर्जेन्टिनाका लियोनार्दो मेयरलाई सोझो सेटमा पराजित गरे । तेस्रो सेट टाइब्रेकमा पुगे पनि समग्रमा नाडाल ६३, ६४, ७६ (७४) ले विजयी रहे । बुल्गेरियाका तेस्रो वरियताप्राप्त दिमिट्रोभले १ सय ८६ औं स्थानका मकेन्जी म्याकडोनाल्डलाई पराजित गर्न पाँच सेट खेल्नुपर्यो । उनले अमेरिकी खेलाडीलाई ४६, ६२, ६४, ०६, ८६ ले पराजित गरे । यसबाहेक क्रोएसियाका मारिन सिलिच, पाब्लो क्यारेनो बुस्टा र जो विल्फ्रिड सोंगाले पनि जित हात पारे ।"
सेमिफाइनल समीकरण पूरा,हेटौंडा राखेप च्याम्पियनसिपअन्तर्गत राष्ट्रिय पुरुष हकीको बुधबार सेमिफाइनल समीकरण पूरा भएको छ । कृषि तथा वन विज्ञान विश्वविद्यालयको मैदानमा जारी प्रतियोगितामा बुधबार पुरुष क्वाटरफाइनलमा पश्चिमाञ्चलले मध्यमाञ्चललाई २१ गोलले हरायो । पश्चिमाञ्चलका रोमन राना ४१ औं र राजन नेपालले ४६ औं मिनटमा गोल गरे । मध्यमान्चलका अंकित पाठकले ३० औं मिनेटमा एक गोल फर्काए । पूर्वाञ्चलले मध्यपश्चिमाञ्चललाई ३१ गोलले हराउँदै सेमिफाइनल पक्का गर्यो । पूर्वाञ्चलबाट सन्तोष बेस्राले १२ औं मिनेटमा एक गोल र अशोक पौडेलले ३६ र ५१ औं मिनेटमा दुई गोल गरेका थिए । मध्यपश्चिमबाट साहिल शेख ४४ औं मिनेटमा एक गोल फर्काउन सफल भए ।महिलातर्फ पूर्वाञ्चलविरुद्ध सुदूरपश्चिमाञ्चल ३० ले विजयी बनेको छ । सुदूरकी विमला भट्टले दुई गोल गरिन् । उनले चौथो र ३५ औं मिनेटमा गोल गर्दा विन्दु रावलले ५६ औं मिनेटमा एक गोल थपिन् । पश्चिमाञ्चल र मध्यमाञ्चलले गोलरहित बराबरीमा खेलेका थिए । बिहीबार पुरुषतर्फ सेमिफाइनलमा आर्मीविरुद्ध पश्चिमाञ्चल तथा सुदूरविरुद्ध पूर्वाञ्चल भिड्ने छन् ।
महेश्वरी र वैद्यनाथ विजयी,"काठमाडौं (कास) हल्चोकमा जारी सशस्त्र प्रहरी महानिरीक्षक रनिङ सिल्ड खेलकुदअन्तर्गत बुधबार भलिबलमा महेश्वरी बाहिनी र वैद्यनाथ बाहिनी विजयी भएका छन् । महेश्वरीले महानगरीय सशस्त्र प्रहरी कार्यालय टिमलाई २५२१, २५२३, २५२३ को साझो सेटमा हरायो । वैद्यनाथले रूद्र बाहिनीविरुद्ध २५२०, २३२५, २३२५, २५२२, १५१२ ले विजयी भयो । फुटबलमा वैद्यनाथ र रूद्र बाहिनी विजयी भए । वैद्यनाथले महानगरीय सप्रका टिमलाई २० ले हराउँदा रूद्र बाहिनीले महेश्वरीमाथि १० को जित पायो ।"
क्रिकेट कार्निभलको तयारी,"काठमाडौं (कास) मदन भण्डारी स्पोर्ट्स एकेडेमीले क्रिकेट कार्निभलको सम्पूर्ण तयारी पूरा भएको जनाएको छ । कीर्तिपुरस्थित त्रिवि मैदानमा माघ ५ र ६ मा हुने क्रिकेट कार्निभलमा प्रदर्शनी खेलसमेत हुनेछ । खेलाडी सम्मान, टयालेन्ट हन्ट, क्रिकेट सामग्री बिक्री, क्रिकेटसम्बन्धी फोटो, वृत्तचित्र प्रदर्शनी, सेमिनार, सांगीतिक कन्सर्टलगायतका कार्यक्रम हुने एकेडेमीका अध्यक्ष विनोद श्रेष्ठले बताए । टयालेन्ट हन्टबाट उत्कृष्ट १० लाई छनोट गरी एक वर्षसम्म नि:शुल्क प्रशिक्षणमा सहभागी गराइने श्रेष्ठले बताए । एकेडेमीले क्रिकेटमा महत्त्वपूर्ण योगदान पुर्याउने एक व्यक्तित्वलाई यस वर्षदेखि मदन भण्डारी क्रिकेट अवार्ड ले सम्मान गर्दै छ ।"
जुडोको प्रशिक्षण सुरु,काठमाडौं (कास) अन्तर्राष्ट्रिय जुडो महासंघ (आईजेएफ) बाट आएका रोमानियाका छैटौं डान प्रशिक्षक तेलर्काले नेपाली राष्ट्रिय टिममा परेका जुडो खेलाडीलाई बुधबारदेखि प्रशिक्षण दिएका छन् । समान १४ पुरुषमहिला खेलाडीलाई सातदोबाटोस्थित अन्तर्राष्ट्रिय खेलकुद परिसरमा प्रशिक्षण दिन थालेको हो । १५ औं राष्ट्रिय जुडोमा आफ्नो तौलका पहिलो र दोस्रो भएका खेलाडीलाई प्रशिक्षणमा छन् ।
