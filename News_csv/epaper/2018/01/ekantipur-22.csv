शीर्षक,विवरण
प्रदेश सांसदले लिए शपथ,"संघीयता अब व्यवहारमैदुर्गा खनालकाठमाडौं झन्डै १० वर्षदेखि कागजमा रहेको संघीयताको अभ्यास आइतबारबाट व्यावहारिक रूपमै सुरु भएको छ । प्रदेशसभाका निर्वाचित सांसदहरूले शपथग्रहण गरेसँगै संघीय संरचना कार्यान्वयनमा आएको हो । २०६५ जेठ १५ को संविधानसभाको पहिलो बैठकले नेपाललाई संघीय लोकतान्त्रिक गणतन्त्र घोषणा गरेको थियो । नौ वर्षसम्म चलेको अन्तरिम संविधानले पनि नेपाललाई संघीय मुलुक भनेको थियो । तर त्यसअनुसार प्रादेशिक अभ्यास भने भएको थिएन । संघीय शासन स्वरूपको महत्त्वपूर्ण अंग मानिने प्रादेशिक संरचनाले अब विधिवत् काम अघि बढाउनेछ । नयाँ संविधानमा संघ, प्रदेश र स्थानीय तह गरी तीन तहको शासकीय संरचना हुने उल्लेख छ । संविधानको त्यही प्रावधानअनुसार संघ, प्रदेश र स्थानीय तह गरी तीनवटै संरचना तयार भएका छन् । संविधानले भनेअनुसारका राजनीतिक प्रणालीमा हामी प्रवेश गरेका छौं, अब संघीयताको खास अभ्यास गर्ने आधार बनेको छ, राजनीतिशास्त्री प्राध्यापक कृष्ण खनालले भने, यसअघि राजनीतिक प्रणालीसँग सम्बन्धित कतिपय कुरा संक्रमणकालीन अवस्थामै थिए, अब हाम्रो प्रणाली काम गर्ने विन्दुमा पुगेको छ । आइतबार गठन भएको प्रदेशसभाले अबको ३० दिनभित्र प्रादेशिक सरकार गठन गर्नेछ । त्यसपछि प्रदेशको प्रशासनिक नेतृत्व पनि तयार हुनेछ । त्यस नेतृत्वले कानुनी संरचना तयार गर्दै अघि बढ्नुपर्नेछ । यसअघि स्थानीय र केन्द्रीय शासनको पर्याप्त अनुभव छ । स्थानीय र केन्द्रका प्रशासकीय संरचना पनि थिए । तर प्रादेशिक संरचनाको अभ्यास नेपालका लागि नौलो हो । त्यसैले पहिलो विन्दुबाटै प्रदेशले चुनौतीका पहाड फोर्नुपर्नेछ । संविधानले स्थानीय तह, प्रदेश र केन्द्रका अधिकारका केही सूची छुट्याएको छ । तर ती अधिकार कार्यान्वयन कसरी गर्ने भन्ने अन्योल र आशंका छन् । जसलाई स्पष्ट पार्दै काम गर्नुपर्नेछ । प्रादेशिक संरचना तयार भए पनि त्यसअनुसारका कानुन बनिसकेका छैनन् । अहिलेसम्म केन्द्रीय सरकारले अधिकार प्रयोग गरेको छ, त्यसलाई अब विस्तारै हस्तान्तरण गर्दै जानुपर्नेछ, कानुनविद् डा विपिन अधिकारीले भने, अधिकार हस्तान्तरण गर्ने मामिलामा केन्द्र लचक हुँदै प्रादेशिक अभ्यासलाई सहज बनाइदिनुपर्छ । संविधानले प्रदेशलाई आफ्नो कानुन आफैं बनाउने अधिकार दिएको छ । त्यसैले सरकार बनेपछि प्रदेश सरकारले विधायिकी प्रस्तावहरू लिएर प्रदेशसभामा प्रस्तुत हुन्छ । त्यो बेलामा केन्द्रबाट सहयोग भएन र संविधान देखाएर अडचन ल्याउने अवस्था आयो भने प्रदेशलाई चल्न गाह्रो पर्ने अधिकारीको धारणा छ ।प्रदेशमा बन्ने सरकार र केन्द्र सरकारबीचको समन्वय कस्तो हुन्छ, त्यसको आधारमा पनि प्रादेशिक संरचनाको अभ्यास निर्धारण हुनेछ । राजनीतिशास्त्री खनालका अनुसार विशेष गरी प्रदेश २ मा केन्द्र र प्रदेशबीच भिन्नता आउन सक्छ । किनभने चुनावी परिणामअनुसार केन्द्रसहित ६ वटा प्रदेशमा वाम गठबन्धनको सरकार बन्नेछ । तर प्रदेश २ मा वाम गठबन्धन इतरको सरकार बन्न सक्छ । यो प्रदेशमा केन्द्र र प्रदेश सरकार फरक दलको हुनाले असमझदारी आउन पनि सक्ने खनाल बताउँछन् । त्यसले प्रदेश २ को शासकीय अभ्यासमा अन्यत्रभन्दा फरक दृश्य देखिन सक्छ । सरकारमा रहने दल भिन्न हुने भएकाले केन्द्रले प्रदेश र प्रदेशले केन्द्रलाई हेर्ने दृष्टिकोण प्रदेश २ मा फरक पर्न सक्छ, खनालले भने, त्यसैले प्रदेश २ मा उठ्ने विषयलाई सेटल गर्नुपर्ने हुन्छ ।छुट्टै शासकीय अभ्यास हुने भएकाले एउटै दलको सरकार भए पनि प्रदेश र केन्द्रबीचको प्राथमिकता फरक पर्न सक्छ । प्रादेशिक आकांक्षाहरू केन्द्रभन्दा फरक भए व्यावहारिक कठिनाइ आउन सक्ने खनालको बुझाइ छ । प्रदेशको पहिलो अभ्यास भएकाले यो कार्यकालभरि नै अप्ठेरा आउन सक्छन्, अन्योलको चिरफारमै समय बित्न सक्छ, उनले भने, त्यसैले केन्द्र र प्रदेशको नेतृत्व खुला भएर आआफ्नो अधिकारको अभ्यास गर्नेतर्फ ध्यान दिनुपर्छ । एकात्मक व्यवस्थाका कारण तल्लो तहमा अधिकार र विकास पुगेन भन्ने आधारमा संघीयताको उठान भएको हो । त्यसैले प्रदेशप्रति अपेक्षा धेरै छन् । जसलाई पूरा गर्न अबको नेतृत्वले ध्यान केन्द्रित गर्नुपर्नेछ । जनताले छिटो सेवा सुविधा चाहेका छन्, यो काम गर्ने क्षमता अब तीनवटा तहमा हुन्छ कि हुँदैन, त्यसअनुसारको प्रशासनिक संरचना कसरी तयार हुन्छ, यसले धेरै कुरा निर्धारण गर्नेछ, पूर्वसचिव खेमराज नेपालले भने, जनअपेक्षाअनुसार कसरी काम गर्ने त्यसमा ध्यान दिनुपर्छ ।स्थानीय तहको झन्डै सात महिनाको अभ्यासलाई त्यति सन्तोषजनक मानिएको छैन । चुनाव अघि जुन अपेक्षा थियो, त्यसअनुसार काम नभएको जनगुनासो बढदो छ । यस्तै असन्तुष्टिको अवस्था प्रदेशका हकमा पनि आउन सक्छ । किनभने प्रदेशमा प्रशासनिक काम गर्न स्थानीय तहका जति पनि भौतिक पूर्वाधार छैनन् । अप्ठेरोको सुरुवात त्यही विन्दुबाट हुन सक्छ । प्रदेश सञ्चालनका लागि सिड मनी का रूपमा ७ अर्ब १४ करोड रुपैयाँ मात्र छ । यो पैसा सात प्रदेशलाई बाँड्नुपर्नेछ । सानो रकमबाट प्रादेशिक शासनको सुरुवात गर्नुपर्नेछ, तर जनआकांक्षा भने ठूल्ठूला छन् । त्यसैले केही समय केन्द्र सरकारले प्रदेशलाई हेर्नुपर्नेछ । प्रदेशलाई हेर्ने दृष्टिकोणमा विभेद भयो भने त्यसले अर्को समस्या ल्याउन सक्छ ।"
सुमार्गीको सम्पत्ति प्रकरण  अब विस्तृत अनुसन्धान,"काठमाडौं (कास) अर्थ राज्यमन्त्री उदयशमशेर राणाले सम्पत्ति शुद्धीकरणको छानबिनमा परेका अजेयराज सुमार्गीको सम्पत्तिबारे विस्तृत अनुसन्धान गर्न लागिएको बताएका छन् । प्रारम्भिक अनुसन्धान सकेर सम्पत्ति शुद्धीकरण अनुसन्धान विभागले विस्तृत अनुसन्धानका लागि जानाजान ढिलाइ गरिरहेका बेला अर्थ राज्यमन्त्री राणाले प्रक्रिया अघि बढाइने बताएका हुन् । सुमार्गीबारे अर्थ मन्त्रालय मातहतको सम्पत्ति शुद्धीकरण अनुसन्धान विभागले अनुसन्धान गरिरहेको छ । अनुसन्धानको दुई चरण हुन्छ, प्रारम्भिक र विस्तृत, आइतबार आयोजित साक्षात्कारमा उनले भने, अहिले प्रारम्भिक अनुसन्धानको चरण करिब सकिइसकेको छ, अब विस्तृत अनुसन्धानमा जान्छ ।सम्पत्ति शुद्धीकरण (मनी लन्डरिङ) निवारण ऐन२०६४ अनुसार कसैको सम्पत्ति शंकास्पद देखिए पहिलो चरणमा प्रारम्भिक जाँचबुझ गर्नुपर्ने हुन्छ । सम्पत्ति शुद्धीकरण अनुसन्धान विभाग र प्रहरीको सीआईबीले तयार पारेको प्रारम्भिक अध्ययन प्रतिवेदनमा सुमार्गीले विदेशबाट हालसम्म ल्याइसकेको र ल्याउन खोजेको रकम अवैध हो । उक्त कारोबारलाई अवैध भन्दै समितिले विस्तृत अनुसन्धान अधिकृत तोकी प्रक्रिया अघि बढाउन विभागका महानिर्देशक जीवनप्रकाश सिटौलालाई सुझावसमेत दिइसकेको छ । ऐनको दफा १५ अनुसार अब विभागका महानिर्देशक सिटौलाले अनुसन्धान अधिकृत नियुक्त गर्ने वा तोक्नुपर्ने हुन्छ । तर विभागले अनुसन्धान अधिकृत तोक्न ढिलाइ गरिरहेको छ ।अर्थ राज्यमन्त्री राणाले सुमार्गीबारे सबै अध्ययन हुने बताए । उनको सम्पत्तिमाथि नेपालभित्र बसेर सबै अनुसन्धान गर्न सक्ने परिस्थिति छैन । विभिन्न विदेशी बैंकहरूसँग पनि सूचना माग्नुपर्ने हुन्छ । त्यो क्रम अब सुरु हुन्छ, उनले भने । अवैध आर्जन गरेको सम्पत्ति शुद्धीकरण गर्ने तीनवटा चरणबारे चर्चा गर्दै उनले ती सबै अध्ययनबाट टुंग्याइने बताए । सम्पत्ति शुद्धीकरणको प्रक्रियामा तीन चरण हुन्छन्, रिपोर्टर्स क्लबसँगको साक्षात्कारमा उनले भने, पहिलो पैसाको स्रोत के हो ? त्यसमा अनुसन्धान हुनुपर्छ । दोस्रो कहाँबाट आयो र कसरी आयो भन्ने हुन्छ । तेस्रो त्यो पैसा आइसकेपछि त्यसको व्यवस्थापन कसरी भयो र कहाँ लगानी भयो भन्नेबारे अनुसन्धान गर्नुपर्ने हुन्छ । प्रक्रियाहरूबारे प्रस्ट पार्दै राज्यमन्त्री राणाले सुमार्गीबारे विस्तृत अनुसन्धान हुने चरणमा रहेको बताए ।त्यही कार्यक्रममा माओवादी नेता शक्ति बस्नेतले मुलुकले परिकल्पना गरेको समृद्धि र सुशासनका लागि अब यस्ता प्रकृतिका सबै अनुसन्धान पूरा गर्नुपर्नेमा जोड दिए । बजारमा जे कुरा चर्चामा आउँछन्, ती सबै सत्य हुन् भनेर अघि बढ्ने हैन । चर्चामा केके कुरा आए त्यो छाडिदिनुस्, उनले भने, यो विषयमा माओवादी अध्यक्षलाई जोडेर कुरा गरिराख्नुको मैले कुनै तुक देख्दिनँ । कुनै अर्थ देख्दिनँ । यसकारण प्रचण्डको नाम जोडिराख्नु कुनै पनि तरिकाले उपयुक्त छैन ।सुमार्गी मात्रै हैन सम्पत्तिको छानबिन गर्नुपर्ने व्यक्ति धेरै रहेको बस्नेतले बताए । सुशासन, समृद्धि, स्थिरता र शान्तिका लागि व्यक्ति विशेष वा पार्टी विशेष नठानी गलत काम गर्नेलाई कारबाही हुनुपर्ने उनको धारणा थियो । सुमार्गीको करिब साढे ३ अर्ब रुपैयाँलाई नेपाल राष्ट्र बैंकले शंकास्पद ठहर गरिसकेको छ । उनले वैधानिक कागजात पेस गर्न नसक्दा नेपाल इन्भेस्टमेन्ट बैंक र नबिल बैंकमा उनको उक्त रकम तीन वर्षदेखि सिल भएर बसेको छ । सुमार्गीले त्यसअघि राष्ट्र बैंक र सम्बन्धित बैंकका अधिकारीबीचको मिलेमतोमा करिब साढे ८ अर्ब रुपैयाँ नेपाल भित्र्याई प्रयोग गरिसकेका छन् । उक्त रकमलाई पनि राष्ट्र बैंकले शंकास्पद मान्दै स्रोत छानबिन गर्न सम्पत्ति शुद्धीकरण अनुसन्धान विभागलाई तीन वर्षअघि पत्राचार गरेको थियो । यो प्रक्रिया सुरु भएको तीन वर्ष बितिसक्दासमेत उनीमाथि राजनीतिक संरक्षणका कारण छानबिन प्रक्रिया अघि बढ्न सकेको छैन ।"
कालिकोट भाइरल ज्वरो नमुना पठाइयो,"घटाली गाउँ (कालिकोट) दुई सातादेखि फैलिएको भाइरल ज्वरोले महामारीको रूप लिएपछि आइतबार बिरामीबाट संकलित नमुना परीक्षणका लागि काठमाडौं पठाइएको छ । महामारी फैलिएको खाडाचक्र ४ ताडी घटाली गाउँसहितका टोलबाट ४ बालबालिका र २ वयस्क गरी ६ बिरामीको घाँटीको पानी संकलन गरी काठमाडौं पठाइएको हो । खाडाचक्र २ र ४ वडामा शनिबार परीक्षण गर्दा ८ सय १४ बिरामी फेला परेका थिए । तीमध्ये गम्भीर अवस्थामा रहेका ६ जनाबाट नमुना संकलन गरी काठमाडौं पठाइएको जिल्ला स्वास्थ्य प्रमुख डा कौशल अलीले बताए । महामारीले चर्को रूप लिएको बस्तीका ६ जनाको स्याम्पल पठाएका हौं, अलीले भने, गाडीमार्फत सुर्खेत पठाएका छौं, त्यहाँबाट विश्व स्वास्थ्य संगठनका प्रतिनिधिले काठमाडौं लैजाने छन् । काठमाडौंस्थित राष्ट्रिय जनस्वास्थ्य प्रयोगशालामा परीक्षण भएपछि मात्र रोगका बारेमा यकिन हुने उनले बताए । बिरामीमा देखिएको लक्षणका आधारमा जिल्ला स्वास्थ्यले भाइरल ज्वरो भएको अनुमान गरेको छ । रोग फैलिएपछि गाउँमा विद्यालय पनि सुचारु हुन सकेका छैनन् । स्थानीय जनजीवन मावि र नवज्योति आधारभूत विद्यालयमा दलित बस्तीका अधिकांश बालबालिका विद्यालय नआएको शिक्षक भीमप्रसाद पाण्डेले बताए । गाउँमा २ सय मास्क वितरण गरिएको जिल्ला जनस्वास्थ्यले जनाएको छ । रोगबाट ताडी घटाली गाउँमा सबैभन्दा बढी बिरामी छन् । त्यहाँका कुनै पनि घरमा बिरामी खाली नभएको वडा सदस्य जय विश्वकर्माले बताए । आइतबार बिहान जिल्ला स्वास्थ्य प्रमुख डा अली, अस्पताल विकास समितिका अध्यक्ष कृष्णबहादुर सिंहसहित गाउँ पुग्दा हरेक घरका कुनै न कुनै सदस्य ज्वरोले सुतेका थिए । १० दिनदेखि ज्वरो आएर उठ्न नसकेको ५९ वर्षीय मनसरे विश्वकर्माले कान्तिपुरलाई बताए । मेरो घरमा त कोही सद्दे छैनन्, विश्वकर्माले भने, ९ जनाको जहान सबै ढलेका छौं । घटाली गाउँमा डाक्टर पुगेपछि बिस्तारै जम्मा भएका सबैजसो बालबालिका, महिला तथा वृद्धवृद्धा खोकिरहेका थिए । गाउँ पुगेको टोलीले केही बिरामीलाई औषधि वितरण गरेको छ भने गम्भीर भएकालाई बोकाएर जिल्ला अस्पताल मान्म ल्याउन लगाएको छ । जिल्ला अस्पताल पुर्याइएका १९ बिरामीमध्ये १३ जनालाई भर्ना गरिएको छ ।"
कांग्रेसमधेसी गठबन्धन तालमेल प्रयास,"काठमाडौं राष्ट्रिय सभा निर्वाचनका लागि कांग्रेस र मधेस केन्द्रित दुई दलबीचको तालमेल अझै निष्कर्षमा पुग्न सकेको छैन । प्रदेश २ को सिट बाँडफाँटमा कुरा नमिल्दा तालमेल नटुंगिएको हो । कांग्रेस, राष्ट्रिय जनता पार्टी (राजपा) र संघीय समाजवादी फोरमबीच आइतबार आन्तरिक छलफल गरी सोमबारसम्म सहमति जुटाउने प्रयास भइरहेको बालुवाटार स्रोतले जनायो । प्रधानमन्त्री एवं कांग्रेस सभापति शेरबहादुर देउवाले मधेसी दलसँग सहमति जुटाउन आन्तरिक गृहकार्य गर्न केन्द्रीय सदस्यहरू विमलेन्द्र निधि, रामशरण महत र मीनेन्द्र रिजाललाई जिम्मेवारी दिएका छन् । शनिबारको छलफलमा राजपा र फोरमले प्रदेश २ को ८ सिटमा ५ सिट दाबी गरेका छन् । कांग्रेससँग तालमेल नगरे पनि राजपा र फोरम गठबन्धनले २ नम्बर प्रदेशमा ४ सिट जित्ने करिब निश्चित छ । बहुमतीय पद्धतिबाट हुने निर्वाचनमा दुई सिट (दलित, अपांगता भएका व्यक्ति) र एकल संक्रमणीयतर्फको निर्वाचनमा दुई सिट मधेसी गठबन्धनले जित्ने निश्चितजस्तै छ । कांग्रेससँग गठबन्धन हुँदा थप एक सिट माग गरेको राजपा नेता केशव झाले बताए । वाम गठबन्धनले एकल संक्रमणीयमा खुला १ र महिलातर्फ १ सिट जित्ने सम्भावना छ । वाम गठबन्धनका तर्फबाट २ नम्बर प्रदेशमा उम्मेदवारी नै दुई जनाको मात्रै पर्ने भएको छ । वाम गठबन्धनले दुई सिट जित्ने भएकाले कांग्रेस आफूलाई सिट राखेर मधेसी दललाई चार सिट दिन तयार छ ।हामीले ५ सिट माग गरेका छौं, कांग्रेसले ४ सिटमा सघाउने भनिरहेको छ, झाले भने, यसैमा कुरा मिलेको छैन । तर वार्ता सकारात्मक छ । कांग्रेसले २ नम्बरमा मधेसी गठबन्धन दललाई ५ सिट छाड्न तयार भए अन्य प्रदेशमा कांग्रेस उम्मेदवारलाई सघाउने प्रस्ताव मधेसी दलको छ । मधेसी गठबन्धनले वाम गठबन्धनसँग तालमेल गरे २ नम्बर प्रदेशमा कांग्रेसको शून्य नतिजा आउन सक्छ । त्यसैले पनि मधेसी दललाई वाम गठबन्धनसँग जान नदिन कांग्रेस लचिलो हुने सम्भावना रहेको कार्यदलमा रहेका एक सदस्यले कान्तिपुरलाई बताए । यस विषयलाई राजपाको राजनीतिक समितिको बैठक आइतबार बसेको थियो । उक्त समितिले तालमेलका लागि आवश्यक निर्णय लिन अध्यक्षमण्डलका सदस्यहरूलाई अख्तियारी दिने निर्णय लिएको छ । पहिलो प्राथमिकता कांग्रेससँग नै तालमेल गर्नुपर्छ भन्ने छ, झाले थपे, भएन भने जता सहज हुन्छ, त्यतै गर्न पनि सकिन्छ । कांग्रेसमा शीर्ष नेतृत्वले उम्मेदवार चयन गर्ने पार्टीका तर्फबाट उम्मेदवार चयन गर्ने संसदीय समिति विवादमा तानिएपछि राष्ट्रिय सभाको निर्वाचनका लागि शीर्ष नेताहरू सम्मिलित बैठकले उम्मेदवार चयन गर्ने भएको छ । पार्टी पदाधिकारी, वरिष्ठ नेता र पूर्व पदाधिकारीसमेतको बैठकले उम्मेदवार चयन गर्ने बालुवाटार स्रोतले बतायो । मधेसी दलसँगको तालमेलको टुंगो लागेलगत्तै कांग्रेसले उम्मेदवार चयन गर्नेछ । मधेसी दलसँगको तालमेलको टुंगो लगाउन निधि, महत र रिजाल आइतबार दिनभर गृहकार्यमा जुटेका थिए । वरिष्ठ नेता रामचन्द्र पौडेल र केन्द्रीय सदस्य निधिले आफूहरू राष्ट्रिय सभामा जाने हल्ला निराधार रहेको बताएका छन् । पौडेल तनहुँ १ र निधि धनुषा ३ बाट पराजित भएका थिए । निर्वाचनमा पराजित पौडेल, निधि र पूर्वमहामन्त्री कृष्णप्रसाद सिटौलालाई राष्ट्रिय सभाको उम्मेदवार बनाउन खोजिएको चर्चा बाहिर आएको थियो । पौडेलले फेसबुक र निधिले टिवटरबाट आफूहरूका बारेमा चलाइएको हल्ला निराधार रहेको बताएका हुन् ।"
सरकार गठनको गृहकार्य,"काठमाडौं वाम गठबन्धन केन्द्रदेखि प्रदेशसम्मको सरकार गठनको स्वरूप र त्यसले अघि सार्ने विकासका योजना बनाउने गृहकार्यमा जुटेको छ । अबको एक महिनाभित्र प्रदेश सरकार गठन गरिसक्ने र राष्ट्रिय सभा निर्वाचनलगत्तै केन्द्रीय सरकार पनि गठन गर्नुपर्ने भएकाले गठबन्धनको ध्यान त्यसतर्फ केन्द्रित भएको हो । एमाले र माओवादी केन्द्रको पार्टी एकता संयोजन समितिको आइतबारको बैठक सरकार र भावी कार्यक्रमको विषयमा केन्द्रित भएको हो । बैठकले नयाँ सरकारले समृद्धि र सुशासनका क्षेत्रमा गर्नुपर्ने कामका बारेमा गृहकार्य गर्न सात सदस्यीय कार्यदल गठन गरेको माओवादी नेता वर्षमान पुनले जानकारी दिए । एमाले उपाध्यक्ष वामदेव गौतमको संयोजकत्वमा गठित कार्यदलमा एमालेकै उपाध्यक्ष भीम रावल, विजय पौडेल र युवराज खतिवडा र माओवादी केन्द्रका वर्षमान पुन, गिरिराजमणि पोखरेल र मीनबहादुर श्रेष्ठ सदस्य छन् । खतिवडा र श्रेष्ठ राष्ट्रिय योजना आयोगका पूर्वउपाध्यक्ष हुन् । हालै नेपाल निर्माणको महाअभियानसम्बन्धी पुस्तक लेखेका एमाले उपाध्यक्ष गौतमले चुनाव हारेपछि विकासका खाका बनाउने जिम्मेवारी दिन दुवै दलका नेतालाई अनुरोध गरेका थिए । त्यसैअनुसार भावी सरकारले गर्नुपर्ने काम र योजना बनाउन उनलाई जिम्मेवारी दिइएको हो । बैठकले प्रदेश सरकारको गठन र राष्ट्रिय सभा निर्वाचनबारे रिपोर्ट पेस गर्न बनेको संयुक्त कार्यदलको प्रस्ताव अनुमोदन गरेको छ । जसअनुसार राष्ट्रिय सभा सदस्यमा एमालेका तर्फबाट २९ र माओवादी केन्द्रका तर्फबाट १४ जना उम्मेदवार रहनेछन् । आइतबारको बैठकमा कार्यदलका सदस्य पनि सहभागी थिए । संयोजन समितिको बैठकले प्रदेश सरकार, मुख्यमन्त्री, सभामुखलगायत पदको विषयमा रिपोर्ट पेस गर्न कार्यदललाई समय थपेको छ । कार्यदलले दुई दलले प्राप्त गर्ने मुख्यमन्त्री र सभामुख लगायतको खाका तयार गर्नेछ । यसअघिको कार्यदल बैठकमा माओवादीले २ मुख्यमन्त्री र ४ सभामुख आफूलाई दिनुपर्ने प्रस्ताव गरेको थियो । एमालेले भने २ मुख्यमन्त्री र २ सभामुख मात्र दिन सकिने मनस्थिति बनाएको छ । यो विषयमा दुई दलको समझदारी बनाउनुपर्ने भएकाले कार्यदलले गृहकार्य गर्न थप समय पाएको हो । एमाले अध्यक्ष ओली र माओवादी केन्द्र अध्यक्ष दाहालले पार्टी एकताका बारेमा भएको प्रगतिबारे बैठकलाई ब्रिफिङ गरेका थिए । एकतासम्बन्धी काम पनि सरकार गठनअघि नै टुंग्याउने गरी थप गृहकार्य गर्न कार्यदल बनाउने तयारी भएको छ । वैचारिक एवं संगठनात्मक विषयमा प्रस्ताव तयार गर्न त्यस्तो कार्यदल बन्नेछ ।"
जनकपुर र मुक्तिनाथ भ्रमण गर्न मोदीलाई ओलीको निम्तो,"काठमाडौं (कास) भारतीय प्रधानमन्त्री नरेन्द्र मोदीले एमाले अध्यक्ष केपी ओलीलाई भावी प्रधानमन्त्री का रूपमा शुभकामना दिँदै सरकार गठनलगत्तै भारत भ्रमणमा आउन निम्तो दिएका छन् । गत पुस ६ मा टेलिफोन संवादमा निम्तो दिएको ठीक एक महिनापछि मोदीले आइतबार टेलिफोन गरी पुन: शुभकामना र भारत भ्रमणको निम्तो दिएका हुन् । त्यसलाई स्वीकार्दै ओलीले पनि मोदीलाई जनकपुर र मुक्तिनाथ भ्रमणको निम्तो दिएका छन् । मोदीले ओली नेतृत्वको नयाँ सरकारसँग सहकार्य गर्न भारत प्रतीक्षारत रहेको पनि जनाएका छन् । एक महिनाअघिको फोनवार्तामा पनि उनले यही कुरा बताएका थिए । मोदीले ओलीको स्वास्थ्य अवस्थाबारे जानकारी लिनुका साथै अंग्रेजी नयाँ वर्षको शुभकामना पनि दिए । ओलीका प्रेस संयोजक चेतन अधिकारीका अनुसार दुवै नेताबीच साढे सात मिनेट लामो वार्ता भएको थियो । मोदीले ओलीलाई स्वागत गर्न आफू प्रतीक्षारत रहेको जनाएका थिए ।ओलीले पनि अब छिट्टै सरकार बन्ने उल्लेख गर्दै सरकार बनेपछि पहिलो विदेशी विशिष्ट पाहुनाका रूपमा मोदीलाई स्वागत गर्न आतुर रहेको बताएका थिए । नयाँ सरकार गठनलगत्तै नेपाल बिमस्टेकको चौथो शिखर सम्मेलनको तयारीमा छ । सम्मेलन हुने भए त्यसमा सहभागी हुन मोदी आउने छन् । तर भारतीय प्रधानमन्त्री मोदीलाई ओलीले छुट्टै तवरले भ्रमणको निमन्त्रणा दिएका छन् । यसअघि, मोदीको जनकपुर र मुक्तिनाथ भ्रमण अधुरो रहेकाले त्यो पनि पूरा गर्ने गरी ओलीले निमन्त्रणा दिएको प्रेस संयोजक अधिकारीले बताए । गत पुस ६ मा मोदीले प्रधानमन्त्री शेरबहादुर देउवा, एमाले अध्यक्ष ओली र माओवादी केन्द्रका अध्यक्ष पुष्पकमल दाहालसँग फोनसंवाद गर्दै प्रतिनिधिसभा तथा प्रदेशसभा निर्वाचन सफलतापूर्वक सम्पन्न गरेकामा बधाई दिएका थिए । त्यसको ठीक एक महिनापछि मोदीले पुन: ओलीलाई फोन गर्दै भने, अब नेपाल राजनीतिक स्थायित्वतर्फ अघि बढ्नेमा हामी विश्वस्त छौं ।"
फेला परेनन् सिलवाल,काठमाडौं (कास) कार्यसम्पादन मूल्यांकन किर्ते गरेको अभियोगमा छानबिनमा तानिएका पूर्वडीआईजी नवराज सिलवाललाई पक्राउ गर्न आइतबार ठूलो संख्यामा खटिएको प्रहरी रित्तो हात फर्केको छ । ललितपुर क्षेत्र १ बाट एमालेबाट प्रतिनिधिसभा सदस्य निर्वाचित सिलवालले अनलाइन सञ्चार माध्यमलाई आफू भट्टेडाँडामा जनताका प्रतिनिधिबीच रहेको र प्रहरीकै वरिपरि रहेको बताएपछि प्रहरी परिसर ललितपुरबाट १ सय ६५ जनाको टोली उक्त क्षेत्रमा परिचालित भएको थियो । ललितपुर प्रहरी परिसरका डीएसपी नरेन्द्र चन्दले सिलवालकै खोजीका लागि मात्रै प्रहरी परिचालन नभएको बताए । उनले त्यसलाई नियमित परिचालनका रूपमा अथ्र्याए । स्रोतका अनुसार परिसरले सिलवालको खोजीमा महानगरीय प्रहरी कार्यालयबाट १ सय ५० जनाको थप मद्दत मागेको थियो भने परिसरबाट १५ जनासहित १ सय ६५ जनाको टोली खटिएको थियो । स्रोतका अनुसार टोलीले सिलवाल रहन सक्ने सम्भावित घर वरिपरि निगरानी गरेको थियो । दिनभर खोजीमा रहे पनि प्रहरीले सिलवाललाई फेला पार्न सकेन । कार्यसम्पादन मूल्यांकनमा किर्ते भएको भन्दै सिलवालसँग सोधपुछ र बयान लिन काठमाडौं प्रहरीले उनलाई पक्रन गत पुस १८ मा ललितपुर प्रहरीलाई पत्राचार गरेको थियो ।
मन्दिरको शैलीमा विज्ञबीच नै विवाद,"काठमाडौं रानीपोखरी पुनर्निर्माणका लागि सुझाव दिन बनाइएको विज्ञ समितिले आइतबार काठमाडौं महानगरपापलिकाका मेयर विद्यासुन्दर शाक्यलाई प्रतिवेदन बुझायो । १५ दिनभित्र प्रतिवेदन पेस गर्ने गरी पुस १३ मा बनेको समितिले सर्वसम्मत प्रतिवेदन भने बुझाउन सकेन । प्रताप मल्लकै पालाको प्रविधि, निर्माण सामग्री र त्यही स्वरूपमा बनाउने गरी प्रतिवेदन दिने अधिकारसहित समिति बनेको थियो । रानीपोखरीबीचको बालगोपालेश्वर मन्दिर पनि प्रताप मल्लकै पालाको शैलीमा बनाउने विज्ञले बताएपछि पुरातत्त्व विभागबाट सहभागी ३ विज्ञले असहमति जनाउँदै प्रतिवेदनमा हस्ताक्षर गर्न मानेनन् । पुरातत्त्व विभागका पूर्वमहानिर्देशक विष्णु कार्कीको संयोजकत्वमा काठमाडौं महानगरपालिका, पुरातत्त्व विभाग र राष्ट्रिय पुनर्निर्माण प्राधिकरणका ११ विज्ञ समितिमा सहभागी थिए । तीमध्ये पुरातत्त्व विभागका सम्पत घिमिरे, रामबहादुर कुँवरलगायतले प्रताप मल्लकै शैलीमा मन्दिर बनाउने सुझावमा असहमति जनाएका हुन् । रानीपोखरीको अहिले भएको शैली गुम्बज हो । प्रताप मल्लको पालामा चाहिँ यो ग्रन्थ कुट (शिखर) शैलीमा भएको प्रमाण भेटिएको कार्की बताउँछन् । यसको प्रमाण हाल मन्दिरको चारैतर्फको प्रवेशद्वारमा राखिएको ढुंगाद्वारा निर्मित संघारले पनि पुष्टि गर्छ । उक्त कुरा प्राप्त पुरानो मन्दिरको शैलीको स्केचबाट पनि प्रस्ट हुन्छ । उक्त चित्र सन् १८४५ फेब्रुवरीमा तत्कालीन प्रुसिया देशका राजकुमार वाल्डमार नेपालमा घुम्न आउँदा उनका साथ आएका कलाकारले बनाएको चित्र हो, कार्कीले भने, उनीभन्दा १ सय २४ वर्षअघि नेपाल आएका इटालीका जेस्विट्इपोलिटो डेसिडेरी तिब्बतबाट भारत फर्कने क्रममा गरेको यात्रा वर्णनले पनि पुष्टि गर्छ ।सन् १८५० मा ब्रिटिस रेसिडेन्सीमा सर्जन भएर खटिएका एचए ओल्डफिल्ड १८५० देखि १८६३ सम्म नेपालमै बसेका थिए । उनले दुई भागमा स्केचेज फ्रम नेपाल नामको पुस्तकसमेत लेखेका थिए । उनले पनि रानीपोखरीबारे महत्त्वपूर्ण कुरा गरेको कार्कीले बताए । उनले रानीपोखरीको बीचमा भएको, त्यो अत्यन्तै सुरम्य वस्तु भएको, जसलाई जंगबहादुरले सन् १८५१ मा भत्काई इँट्टा र प्लास्टरको कुरूप संरचना बनाएको लेखेका छन् । ओल्डफिल्डको यस बयानले रानीपोखरीबीचमा रहेको मन्दिरलाई डा डिल्लीरमण रेग्मीले तीनतले छाने शैलीको मन्दिर भनेका छन् । मेरी स्लसरले परम्परागत छाने शैलीको मन्दिर उल्लेख गरिएको कार्की बताउँछन् । जंगबहादुरले निर्माण गर्न लगाएको मन्दिर विसं १९९० को महाभूकम्पले क्षति पुर्याएकाले अहिलेको शैलीमा जुद्धशमशेरले पुनर्निर्माण गर्न लगाएका थिए । उनले जंगबहादुरले निर्माण गर्न लगाएको शैलीभन्दा केही भिन्न गुम्बजाकार शैलीको शिखर मन्दिर निर्माण गर्न लगाएका थिए । उनले मन्दिरको पुनर्निर्माणका साथसाथै पोखरीको गारोलगायत क्षेत्रमा पनि मर्मत गर्न लगाई पोखरी संरक्षण गरेको हालको पुरातात्त्विक उत्खननबाट स्पष्ट भएको कार्की बताउँछन् । उत्खननबाट पेटीमा प्रयोग भएका जुद्ध अंकित विसं १९८९ लेखिएका इँटाहरूबाट स्पष्ट हुन्छ, कार्की भन्छन्, विसं १९९० को महाभूकम्पलगत्तै रानीपोखरीको जीर्णोद्धारलाई पनि पहिलो प्राथमिकता दिएको पाइन्छ । रानीपोखरी जीर्णोद्धार आरम्भ उनले विसं १९८९ का जगेडा इँटाहरूबाट निर्माण गरेको देखिन्छ । जसले भूकम्पपछि रानीपोखरीको जीर्णोद्धार कार्य तत्काल सुरु गरेको प्रमाणित हुन्छ ।पुरातत्त्व विभागका प्रवक्ता तथा विज्ञ समिति सदस्य रामबहादुर कुँवरले संस्कृतिमा आएको परिवर्तन स्विकार्दै राणाकालमा जे बनेको थियो, त्यही शैलीमा पुनर्निर्माण गर्ने विभागको मान्यता रहेको बताए । कि संस्कृतिमा परिवर्तन हुँदैन भन्नुपर्यो, प्रवक्ता कुँवरले भने, अरू विषयमा हाम्रो सहमति छ । सँगै बसेर सल्लाह दिएका छौं । तर मन्दिरलाई प्रताप मल्लको शैलीमा बनाउने विषयमा मात्रै हाम्रो असहमति हो । पुरातत्त्वको मान्यतालाई संयोजक कार्कीले आपत्ति जनाए । कसैले बनाउन सक्दैन भनेर ठेक्का लिएको छ भने म बनाएर देखाइदिन्छु । जिम्मेवारी दिए हुन्छ, कार्कीले भने ।रानीपाखरीमा पोखरीको भाग महानगरपालिकाले र मन्दिर निर्माणको जिम्मा पुरातत्त्व विभागले लिएको छ । रानीपोखरीमा देखिएको विवादको निरुपण गर्न समितिले केही सुझाव पनि दिएको छ । महानगरका मेयर विद्यासुन्दर शाक्यले समितिको सुझावअनुसार काम गर्ने प्रतिक्रिया दिए । चुनावका बेलामा भएकाले यहाँ कसरी बनाए भन्ने बुझ्न पाइएन, शाक्यले भने, रानीपोखरीलाई लिएर आन्दोलन हुन थाल्यो । आगो सल्किएपछि निभाउनुभन्दा आगो लाग्नै नदिनु राम्रो भनेर निर्माण रोक्यौं । विज्ञको प्रतिवेदन आएको छ । केही विवाद भए छलफलबाटै टुंगोमा पुर्याउँछौं । रानीपोखरीले धेरै पाठ सिकायो ।"
आधा शताब्दी सुकेको पोखरी पुनर्निर्माण सुरु,"भक्तपुर (कास) भक्तपुर नगरपालिका १ का ५९ वर्षीय पुरुषोत्तम लोचन श्रेष्ठ सानो छँदा यो पोखरीमा दबदबे हिलो थियो । उनले हेर्दा हेर्दै यो सुक्यो । लामो समय चउर भएको यो पोखरीले अब नवजीवन पाउने भएको छ । भाज पुखु भनेर चिनिएको यसको पुरानै शैलीमा पुनर्निर्माण हुने भएपछि इतिहासविद्समेत रहेका श्रेष्ठ खुसी छन् । काठमाडौंको रानीपोखरीको मौलिकता मासिने गरी पुनर्निर्माण भइरहेका बेला भक्तपुरमा चाहिँ झन्डै आधा शताब्दी सुकेको पोखरीलाई कसरी पुरानै स्वरूपमा पुनर्निर्माण गर्ने भनेर योजना बनेको छ । काठमाडौंले भक्तपुरबाट सम्पदा संरक्षणमा सिक्नुपर्ने रहेछ, सम्पदा अभियन्ता आलोकसिद्धि तुलाधरले भइरहेको पुनर्निर्माण अध्ययनपछि भने, यहाँको मोडलमा काम गर्न सके काठमाडौंका सम्पदा पनि जोगिने थिए । यो पनि रानीपोखरीकै स्वरूपमा छ । रानीपाखरीमा पश्चिमतिरबाट यमलेश्वर महादेवको मन्दिरमा पुग्न पुल छ । यहाँचाहिँ दक्षिणतिरबाट पुल छ । बीचमा मन्दिर छ । मन्दिरचाहिँ केको थियो भनेर पत्ता नलागेको इतिहासविद् श्रेष्ठ बताउँछन् । हामी सानो छँदैदेखि भग्नावशेष थियो, उनी भन्छन्, मन्दिर केको भनेर पत्ता लगाउन सकिएको छैन ।श्रेष्ठले हेर्दाहेर्दै भक्तपुर क्याम्पसअगाडिको यो पोखरी झाडीमा परिणत भयो । पोखरी पुनर्निर्माण गर्ने क्रममा यहाँको झाडीमा आगो लगाइएको छ । पोखरीलाई प्राचीन शैलीमा लैजान कालोमाटो राख्ने काम भइरहेको छ । यसको पनि दक्षिण पश्चिममा निकास थियो, श्रेष्ठ भन्छन्, वर्षाको पानी अलिअलि बस्थ्यो । यहाँ हामीले देख्दा माछा पनि थिए । छिपछिपे पानीमा हामी पौडी पनि खेल्थ्यौं । पोखरीको बीचसम्म पानी आउँथ्यो । यो पोखरीको प्राचीन प्रविधि प्रयोग गरी बनेको हो । श्रेष्ठका अनुसार प्रताप मल्लले काठमाडौंमा रानीपोखरी बनाएपछि त्यही स्वरूपमा भाजु पुख बनेको हो । यसको निर्माण जितामित्र मल्लले गरेका हुन् । रानीपोखरी बनेको २ वर्षपछि विसं १७२९ मा भक्तपुरको राजा भएका हुन् जितामित्र । उनी राजा हुँदा काठमाडौंमा प्रताप मल्ल र ललितपुरमा श्रीनिवास मल्लको शासन थियो । भक्तपुर नगरपालिकाले जीवित इतिहास मानिने यी सम्पदालाई जस्ताको तस्तै पुनर्निर्माण गर्ने योजना बनाएको छ । नगरपालिका प्रमुख सुनील प्रजापतिका अनुसार सम्पदा पुनर्निर्माणलाई उच्च प्राथमिकता दिएर नगर अघि बढेको छ । ठेकेदारलाई सम्पदा पुनर्निर्माणको जिम्मा दियो भने नासिदिन्छन् भन्ने मान्यताले नगरपालिकाले ज्यालामा काम लगाइरहेको छ । ठेक्कापट्टामा दिनु भनेको सम्पदा सक्नु हो, प्रजापति भन्छन्, नगरपालिकाले बनाएको कुनै पनि सम्पदा ठेक्कामा छैन । हामी ठेक्कामा काम लगाउँदैनौं ।केही समय सुकेको यो पोखरी २०५३ मा जीर्णोद्धार गरिएको थियो । सम्पदा पुर्खाले सिर्जेको सम्पत्ति भएकाले यसलाई जस्ताको तस्तै आउँदो पुस्तालाई हस्तान्तरण गर्ने गरी काम गर्ने नगर प्रमुख प्रजापति बताउँछन् । भक्तपुरको रानीपोखरी, भाज पोखरी, गुह्य पोखरीलगायतलाई पुनर्निर्माण गर्ने योजना छ, उनले भने, भाज पुखु पुनर्निर्माण सुरु भइसकेको छ । रानीपाखरीमा पनि सफाइ गरिसकेका छौं । त्यसलाई कसरी अगाडि बढाउने भनेर सरसल्लाह भइरहेको छ । मठ मन्दिर, पौवा, ढुंगेधारा, द्ध्य छें सँगसँगै पोखरी संरक्षण गर्ने योजना बनाएका छौं ।अनुसन्धानकर्ता सन्ध्या पराजुलीका अनुसार उपत्यकामा १ सय १८ पोखरी छन् । त्यसमध्ये सबभन्दा बढी ललितपुरमा र सबभन्दा कम काठमाडौंमा छन् । पराजुलीका अनुसार काठमाडौंमा २७, ललितपुरमा ५१ र भक्तपुरमा ४० पोखरी छन् । यीमध्ये कोही सुक्खा छन् । कोहीमा भवन बनेका छन् । कोही मैदान भएका छन् सिद्धपोखरी, च्यामसिहं पोखरी, कमलपोखरी, जेला, ग्वङग, इनाचो, व्यास, तौमढी, भण्डारखा, तेख्वच्व, तेखा, यालाछें व्यासी, न पोखरी, तेखा पोखरी, टिबुक्छेलगायत यहाँका मुख्य पोखरी हुन् । यीमध्ये भाजु पोखरी सुक्खा अवस्थामा छ भने डुइमाखु पोखरी धाप अवस्थामा पुगेको छ ।"
रोकिएन अवैध माटो उत्खनन,"भक्तपुर चाँगुनारायण नगरपालिकाका विभिन्न स्थानमा भइरहेको अवैध माटो उत्खनन अझै रोकिएको छैन । नगरपालिकाले इँटाभट्टालाई माटो ओसारपसारको अनुमति दिएको बहानामा अवैध रूपमा पाँगो माटोको खानी सञ्चालन भइरहेको छ । नगरपालिकाले ओसारपसारलाई अनुमति दिए पनि खानी सञ्चालनलाई अनुमति दिएको छैन । जिल्लाका अधिकांश माटो, ढुंगा, बालुवा खानी करिब साढे २ वर्षयता बन्द छन् । अख्तियार दुरुपयोग अनुसन्धान आयोगले खानीसम्बन्धी सम्पूर्ण फाइल कब्जामा लिएको छ । खानी तथा भूगर्भ विभागले खानी सञ्चालनको स्वीकृति दिएको छैन । नगरपालिकाले बालुवा, माटो, ढुंगाखानीको अध्ययनै नगरी बिनाकार्यविधि इँटाभट्टालाई माटो ओसारपसारको अनुमति दिँदा चोरी निकासी बढेको स्थानीय बताउँछन् । संघीयता लागू भइसकेको अवस्थामा स्थानीय तहको नेतृत्व लिएका जनप्रतिनिधिले प्रहरीप्रशासनलाई दोष लगाउने र प्रहरीप्रशासनले जनप्रतिनिधिलाई दोष लगाएर दोहोरी खेल्ने गरेका छन् । तर, भित्रभित्रै मिलेमतोमै अवैध खानी सञ्चालन भइरहेको स्थानीय बताउँछन् । नगरपालिकाले इँटाभट्टासँग कर लिएको भन्दै माटो ओसारपसारको अनुमति दिएको छ । चाँगुनारायण नगरपालिकाका दुवाकोट सरस्वतीखेल, झौखेल, सुडाल, ताथलीलगायत स्थानमा अवैध रूपमा माटो उत्खनन भएको छ । चाँगुनारायण नगरपालिका प्रमुख सोमप्रसाद मिश्र इँटाभट्टालाई नगरभित्र मात्रै माटो ओसारपसार अनुमति दिइएको र खानी सञ्चालनमा नरहेको दाबी गर्छन् । जिल्लाका अधिकांश खानीको फाइल अख्तियारले लगेको छ, उनले भने, नगरपालिकासँग खानीको विवरण छैन, कुन खानी होहोइन नगरपालिकालाई जानकारी छैन । इँटा उद्योगसँग नगरपालिकाले वार्षिक प्रतिइँटाउद्योग ३ लाख रुपैयाँ राजस्व लिएको र उद्योग सञ्चालनका लागि इँटा बनाउने जमिनकै माटो ओसारपसारको अनुमति दिएको उनले बताए । तर स्थानीय नगर प्रमुखको यो भनाइ मान्न तयार छैनन् । पाँगो माटो स्काभेटरको प्रयोग गरी उत्खनन गरी बिक्री भइरहेको छ, स्थानीय राहुल खत्रीले भने । स्थानीय तह लागू हुनुभन्दा पहिले साबिक जिल्ला विकास समितिले अनुगमन गरी उत्खननको अवस्था बुझ्ने गरेको थियो । स्थानीय तह लागू भएपछि न अनुगमन भएको छ, न त खानी सञ्चालनका लागि अध्ययन नै ।खानी सञ्चालन हुँदा साबिक जिविसले वार्षिक करिब ६ करोड राजस्व उठाउँदै आएको थियो । चाँगुनारायण नगरपालिकाले भने अवैध सञ्चालित खानी निकासी रोक्न प्रहरी र प्रशासनलाई पत्राचार गरेको जनाएको छ । जिसस संयोजक नवराज गेलालले अवैध माटो खानी सञ्चालनका विषयमा छलफल हुन नसकेको बताए । अख्तियारले कब्जामा लिएको फाइल फर्काउने प्रक्रिया थालिने उनले बताए । माटो व्यवसायी सरोज थापाले संस्कृति, पर्यटन तथा नागरिक मन्त्रालयको स्वीकृतिमा एयरपोर्ट निर्माणका लागि पाँगो माटो खानी सञ्चालन गरेको स्विकारे ।"
स्थानीय तहमा समायोजन गरिने,"काठमाडौं जिल्लाका सामाजिक परिचालकलाई स्थानीय तहमै समायोजन गर्ने नगरपालिकाहरूको तयारी छ । संघीय मामिला तथा स्थानीय विकास मन्त्रालयले उनीहरूलाई पदमुक्त गरी कार्यालयमा आवश्यक परे आन्तरिक स्रोतबाट तलब दिने गरी राख्न सकिने व्यहोरासहितको परिपत्र गरेको थियो । सोहीअनुरूप काठमाडौंका तारकेश्वर, टोखा नगरपालिकासहित केहीले सामाजिक परिचालकलाई नगरपालिकामै समायोजन गर्ने बताएका छन् । उनीहरूलाई पहिले तत्कालीन जिल्ला विकास समितिले समन्वय गथ्र्यो । हाल स्थानीय तहमा अधिकार प्रत्यायोजन भएपछि नगरपालिकामै राख्न चाहे त्यसको तलब, सेवासुविधा, जिम्मेवारी, पद सबै स्थानीय तहले नै हेर्नुपर्ने परिपत्रमा उल्लेख छ । स्थानीय सरकार बनेसँगै कार्यभार थपिएको तर कर्मचारी अभावले सामाजिक परिचालक आवश्यकता रहेको नगरपालिकाहरूको ठम्याइ छ । केहीले भने आन्तरिक स्रोतबाट तलब दिने गरी राख्न नसकिने बताएका छन् । टोखा नगरपालिकाका प्रमुख प्रशासकीय अधिकृत केशव विमलीले नगरलाई बालमैत्री घोषणाको तयारी भइरहेकाले सामाजिक परिचालकको भूमिका महत्त्वपूर्ण हुने बताए । यो आर्थिक वर्षभित्र बालमैत्री नगरपालिका घोषणाको तयारीमा छौं, उनले थपे, सामाजिक परिचालक नभई नहुने भएकाले उनीहरूको पदावधि थप्नैपर्ने बाध्यता छ । बालमैत्री नगर हुन आवश्यक ४० बढी सूचकमध्ये केही मात्र पूरा हुन बाँकी छ । समायोजन गरिएकालाई पूर्ववत् पदअनुसारकै जिम्मेवारी दिइने र आन्तरिक स्रोतबाटै पूर्वसेवा सर्तअनुरूपकै पारिश्रमिक दिइने विमली बताउँछन् । टोखामा ५ सामाजिक परिचालक र १ सहजकर्ता छन् । सामाजिक परिचालकलाई आन्तरिकीकरण गर्नेमा तारकेश्वर नगरपालिका पनि एक हो । आन्तरिक स्रोतबाटै भए पनि उनीहरूलाई राखिने प्रमुख प्रशासकीय अधिकृत अग्निप्रसाद अधिकारी बताउँछन् । हामीले वडा कार्यालय सहायकका रूपमा राख्ने निर्णय गरेका छौं, उनले भने, नगरभरि ६ जना थिए, दरबन्दी पनि खाली थियो । कागेश्वरी मनोहरा नगरपालिकाले पनि सामाजिक परिचालकलाई निरन्तरता दिएको प्रमुख प्रशासकीय अधिकृत इन्द्र गौतम बताउँछन् । साबिकका ६ गाविस गाभिएर बनेको नगरपालिकामा ६ वटै सामाजिक परिचालक छन् । शंखरापुर नगरपालिकामा सामाजिक परिचालकको खाँचो रहेको प्रमुख प्रशासकीय अधिकृत प्रमोद सिंखडा बताउँछन् । सबै परिचालकले गरिरहेको कामलाई निरन्तरता दिइएको सिंखडाको भनाइ छ । शंखरापुरमा ५ परिचालक छन् ।१० वडा रहेको कीर्तिपुर नगरपालिकामा भने १९ सामाजिक परिचालक छन् । यीमध्ये अधिकांशले स्वयंसेवा गर्न इच्छुक रहेको भन्दै निवेदन दिएका छन् । प्रमुख प्रशासकीय अधिकृत नीरञ्जन श्रेष्ठले उनीहरूले स्वयंसेवा गर्न चाहे स्वीकृति दिइने तर तलब कि बेतलबी भन्नेबारे निर्णय अझै नभएको बताए । बूढानीलकण्ठ नगरपालिकामा एउटै पनि सामाजिक परिचालक नभएको प्रमुख प्रशासकीय अधिकृत लीला अधिकारी बताउँछिन् ।काठमाडौं महानगरपालिकाले स्थानीय शासन तथा सामुदायिक विकास कार्यक्रम (एलजीसीडीपी) समाप्त भएसँगै कार्यानुभव प्रमाणित गरी सामाजिक परिचालकको बिदाइ गरिएको जनाएको छ । ३२ सामाजिक परिचालकलाई जनप्रतिनिधि आए पनि पुससम्मको म्याद थप गरिएको थियो, प्रवक्ता ज्ञानेन्द्र कार्कीले भने । परिचालक आन्दोलनमा९ वर्षदेखिको कामको मूल्यांकन नगरी आफूहरूलाई पदमुक्त गरेको भन्दै सामाजिक परिचालक आन्दोलनमा उत्रेका छन् । पुस १४ को राज्यमन्त्रीस्तरीय बैठकले एलजीसीडीपी समाप्त भएसँगै उनीहरूलाई पदमुक्त गरेको हो । पुस १७ देखि स्थानीय तहमा कार्यरत उनीहरू पदमुक्त भएका छन् । पुस ३० देखि राजधानीमा प्रदर्शन गरिरहेका सामाजिक परिचालकले आइतबार माइतीघर मण्डलाबाट र्याली निकालेर नयाँ बानेश्वरमा कोणसभा गरेका थिए ।"
अस्थायी राजधानी  १ अर्ब ८ करोड,"काठमाडौं (कास) प्रदेशको अस्थायी राजधानीका लागि सरकारले १ अर्ब ८ करोड रुपैयाँ निकासा दिएको छ । अर्थ मन्त्रालयले सहरी विकास मन्त्रालयमार्फत सातवटै प्रदेशका लागि उक्त रकम निकासा दिएको हो । प्रत्येक प्रदेशको अस्थायी राजधानीलाई १५ करोड ४२ लाख रुपैयाँका दरले निकासा दिइएको अर्थ मन्त्रालय बजेट महाशाखाका प्रमुख निर्मलहरि अधिकारीले बताए । यो रकमले प्रदेशका लागि आवश्यक भवन शीर्षकमा खर्च गर्न पाउने छन्, उनले भने, भवनको रंगरोगन, भाडा तथा त्यससँग सम्बन्धित पूर्वाधारमा खर्च गर्नेछन् । यो रकम सहरी विकास मन्त्रालय मातहतका डिभिजन कार्यालयहरूमार्फत खर्च हुनेछ । प्रदेशका अस्थायी राजधानीको भवनबारे उक्त मन्त्रालयले अध्ययन गरी व्यवस्थापन गर्न स्रोतको माग अर्थसँग गरेको थियो । सरकारले प्रदेश प्रमुख र आवश्यक कर्मचारी तोकेसँगै अर्थले रकम निकासा दिएको हो । हाललाई अस्थायी राजधानी भएकाले मितव्ययी भएर खर्च गर्नु भन्ने निर्देशन पनि दिएका छौं, उनले भने, भवनभन्दा बाहेकको क्षेत्रमा लाग्ने खर्च भने सम्बन्धित जिल्ला प्रशासन कार्यालयमार्फत निकासा हुनेछ ।प्रदेश राजधानी तोकिएका जिल्ला प्रशासन कार्यालयहरूमार्फत अन्य शीर्षकको खर्च गर्न सरकारले प्रमुख जिल्ला अधिकारीहरूलाई निर्देशन दिइसकेको छ । अन्य शीर्षकमा लाग्ने खर्चबारे गृह मन्त्रालयले अर्थसँग बजेट माग गर्नुपर्ने हुन्छ । यसबारे मुख्य सचिव लोकदर्शन रेग्मीले अर्थ र गृहका अधिकारीहरूलाई शुक्रबार निर्देशन दिइसकेका छन् । चालु आर्थिक वर्षको बजेटमा प्रत्येक प्रदेशलाई एक अर्ब रुपैयाँ विनियोजन गरिएको छ । हाल निकासा दिइएको रकम उक्त शीर्षकबाट नभएको अर्थले जनाएको छ । यो रकम निकासाका लागि प्रदेश कार्यपालिकाले प्रदेश सञ्चित कोष खाता खोल्नुपर्ने हुन्छ । तर हाल प्रदेशसभा सदस्यहरूको व्यवस्थापिका (प्रदेशसभा) मात्रै गठन भएको छ । उक्त व्यवस्थापिकाले प्रदेश कार्यपालिका बनाउनेछ । उसले सञ्चित खाता खोलेपछि उक्त रकम निकासा दिने तयारी अर्थ मन्त्रालयको हो ।"
प्रदेशको जग बसाउने जिम्मेवारी,"प्रदेशसभा सदस्यको निर्वाचन भएको डेढ महिनापछि आइतबार सातै प्रदेशका निर्वाचित सांसदहरूले पद तथा गोपनीयताको शपथ लिएका छन् । उनीहरूको शपथसँगै मुलुकको इतिहासमै पहिलो पटक प्रदेशसभा अस्तित्वमा आएको छ । प्रादेशिक संरचनालाई संस्थागत गर्दै संघीय शासन प्रणाली सुदृढ पार्ने दायित्व अहिले निर्वाचित सांसदहरूको काँधमा छ । आधारभूत तहबाटै काम गर्नुपर्ने भएकाले उनीहरूको पाँचवर्षे कार्यकाल चुनौतीपूर्ण रहनेछ । प्रदेशको स्थायी राजधानी निर्धारण तथा प्रदेशको नामकरण पनि यही प्रदेशसभाले गर्नुपर्नेछ । संविधानले तोकेका विषयसँग सम्बन्धित नियमकानुन निर्माण, तिनको कार्यान्वयन, प्रदेश सरकार सञ्चालनलगायत चुनौती चिर्न सांसदहरूले निर्वाह गर्ने भूमिकाले सम्बन्धित प्रदेशको भविष्य पनि निर्धारण गर्नेछ ।प्रदेश प्रमुख नियुक्ति बेलैमा हुन नसक्दा निर्वाचन आयोगले प्रदेशसभा निर्वाचनको अन्तिम परिणाम घोषणा ढिला गरी गरेको थियो । राष्ट्रिय सभा निर्वाचनको कार्यतालिकाका कारण निर्वाचित सांसदहरूले घोषणाको चौथो दिनमै हतारहतार शपथ लिएका छन् । संविधानअनुसार निर्वाचनको अन्तिम परिणाम घोषणा भएको २० दिनभित्र प्रदेशसभा बैठक आह्वान गर्नुपर्छ । यस्तै, ३५ दिनभित्र मुख्यमन्त्री नियुक्तिसम्बन्धी प्रक्रिया पूरा गर्नुपर्ने र पहिलो बैठक भएको १५ दिनभित्र सभामुख र उपसभामुखको निर्वाचन गर्नुपर्ने संवैधानिक प्रावधान छ । त्यसैले नवनिर्वाचित सांसदहरू करिब एक महिना सभामुख, उपसभामुख चयन तथा प्रदेश सरकार गठनकै सेरोफेरोमा अलमलिनेछन् । यसबीचमा अर्थात् माघ २४ मा राष्ट्रिय सभा निर्वाचन पनि हुँदै छ, जसको मतदाता प्रदेशसभाका सांसदहरू पनि हुन् । एक महिनाभित्र गठन हुने प्रदेश सरकारसँग संविधान र कानुनको अधीनमा रही प्रदेशको शासन व्यवस्थाको सामान्य निर्देशन, नियन्त्रण र सञ्चालन गर्ने अभिभारा हुनेछ । प्रदेशसभाको कुल सदस्य संख्याको २० प्रतिशत नबढ्ने गरी भनेर संविधानले नै प्रदेश मन्त्रिपरिषद् मनोमानी ठूलो बनाउन भने रोकेको छ । प्रदेशमा स्रोतसाधन व्यवस्थापन तथा परिचालन, नियमनिर्माण तथा कार्यान्वयनमा प्रदेश सरकारले निर्वाह गर्ने कार्यकुशलताले प्रदेश सरकारको समृद्धि निर्धारण गर्न सक्नेछ । नेपाल सरकार र स्थानीय सरकारसँगको समन्वय र सहकार्यले पनि कार्य सञ्चालनमा प्रभाव पार्नेछ । प्रादेशिक संरचनाका लागि पूर्वाधारहरू पनि यही बीचमा तयार हुनेछन् । भौतिक पूर्वाधार निर्माणमा मितव्ययिता अपनाउन जरुरी छ । प्रदेशबाट हुने सेवाप्रवाहलाई चुस्तदुरुस्त पनि बनाउनुपर्छ । नवनिर्वाचित सांसदहरूले सुरुमै प्रदेशसभा सञ्चालनको नियमावली बनाउनेछन् । विगतमा संसद्ले नियमावली निर्माणमा ढिलाइ गर्दा कार्यसञ्चालन प्रभावित भएको दृष्टान्त छ । यो स्थिति दोहोरिन नदिन सांसदहरू सचेत रहनुपर्छ । नवनिर्वाचित सांसदहरूलाई छोटो समयमा धेरै काम गर्नुपर्ने अवस्था छ । संविधानले तोकेको अधिकार सूचीमा रहेका कानुनहरू जतिसक्दो छिटो तयार गर्नुपर्छ । संघ, प्रदेश र स्थानीय सरकारको साझा अधिकार सूचीमा रहेका विषयसँग सम्बन्धित नियमकानुनको पर्खाइमा स्थानीय सरकार छन् । अहिले अलमल परेका स्थानीय सरकारका लागि नियमकानुन निर्माणमा प्रदेशसभाको तदारुकता चाहिएको छ ।नवनिर्वाचित प्रदेश सांसदहरूका लागि सबैभन्दा पेचिला विषय भने स्थायी राजधानी निर्धारण र प्रदेश नामकरण हुनेछन् । प्रदेशको अस्थायी मुकाम तोकिँदा नै विभिन्न जिल्लामा आन्दोलन देखिएकाले अधिकांश प्रदेशमा स्थायी राजधानी निर्धारण विवादित बन्ने जोखिम छ । नामका लागि विभिन्न दाबी रहँदै आएको पृष्ठभूमिमा प्रदेशको नामकरण पनि चुनातीपूर्ण हुनेछ । प्रदेशले सरकारी कामकाजको भाषा पनि तोक्नुपर्नेछ । संविधानको धारा ७(२) मा नेपाली भाषाका अतिरिक्त प्रदेशले आफ्नो प्रदेशभित्र बहुसंख्यक जनताले बोल्ने एक वा एकभन्दा बढी अन्य राष्ट्रभाषालाई सरकारी कामकाजको भाषा निर्धारण गर्न सक्ने व्यवस्था छ । यो विषय पनि कतिपय प्रदेशमा विवादित बन्ने देखिन्छ । यी पेचिला विषयमा राजनीतिक दल तथा सांसदहरूको सुझबुझपूर्ण र समन्वयकारी भूमिकाको खाँचो छ । अहिले निर्वाचित सांसदहरूको जिम्मेवारी प्रदेशको जग बसाउने हो । मुलुकको बहुआयामिक समृद्धिमा विगतमा अभ्यास गरिएको शासन व्यवस्था र संरचना कामयावी बन्न नसकेको बुझाइमा संघीयताको आवाज बलियो बनेपछि संघीय शासन प्रणाली अपनाइएको छ । भर्खरै कार्यान्वयन चरणमा प्रवेश गरेको यो प्रणालीलाई संस्थागत गर्ने कार्यमा नवनिर्वाचित सांसदहरू केन्द्रित हुनुपर्छ । अहिले बन्ने नियमकानुन तथा स्थापित हुने ट्रेन्ड ले सम्बन्धित प्रदेशको समृद्धि पनि निर्धारण गर्ने हुनाले प्रदेश सांसदहरूले गर्ने हरेक निर्णय अर्थपूर्ण हुनेछन् ।"
शक्तिको मात्र भक्ति नहोस्,"अबको सरकारले सुगमभन्दा विकासको मूलधारबाट पाखामा परेका दुर्गम ठाउँलाई प्राथमिकता दिनुपर्छ । अरू देशले गरेका राम्रा कामको अनुकरण गर्न सक्नुपर्छ । छिमेकी देश भारतकै कुरा गरौं । त्यहाँको दुर्गम मानिने दार्जिलिङ, नैनिताल जस्ता ठाउँहरू शिक्षा र मनोरञ्जनको उदगमस्थल बनेका छन् । हामीकहाँ भने असक्षम राज्यव्यवस्थाका कारण रमणीय दुर्गम स्थानहरू मद्यपान र चरम गरिबीको चपेटाबाट कहिल्यै माथि उठ्नसकेका छैनन् । तसर्थ अब बन्ने प्रादेशिक राजधानी दुर्गमदेखि सुगम ठाउँसम्म समानुपातिक विकास कार्य सञ्चालन गर्न सक्षम बन्नुपर्छ । पद्धति, मापदण्डको वास्ता नगरी शक्तिको तुजुक देखाएर होहल्ला मच्चाउँदै स्याल हुइयाँ शैलीमा प्रदेशसभाले राजधानी अवश्य तोक्ने छैन भन्ने विश्वास सबैले लिएका छन् । विज्ञको सुझाव समेतलाई मध्यनजर गर्दै निम्न बुँदा प्रत्येकमा १०१० अंकभार कायम गरी मूल्यांकन गरेमा कम विवादबाटै प्रादेशिक राजधानीको समस्या सुल्झने देखिन्छ :सिंचाइ सुविधा पुग्ने उर्वर कृषिभूमिलाई न्यून प्राथमिकता दिनुपर्ने मुलुकको पहिचान बढाउन उपयुक्त र आकर्षक भूमि छनोट गर्ने दुई प्रादेशिक राजधानीबीच राजमार्गको दूरी २०० किमिभन्दा कम हुन नहुने योजना अघि सारेर आधुनिक सहर विस्तार गर्न यथेष्ट भूमि उपलव्ध हुनुपर्ने आर्थिक, सामाजिक, शैक्षिक, नीतिगत, प्राज्ञिक, सांस्कृतिक, साहित्यिक क्षेत्रलाई उत्कर्षमा पुर्याउन अनुकूल हुने शान्त ठाउँलाई प्राथमिकता दिने चारैतिर होहल्ला भइरहने, व्यापारिक भिडभाड अनि वातावरणीय प्रदूषण बढी भएको ठाउँ नरोज्ने राज्यबाट उपेक्षित र विकासमा पछि परेको क्षेत्र छनोट गर्न नहिचकिचाउने यथासम्भव सबै प्रदेशवासीको सहज रूपमा पहुँच पुग्ने ठाउँ यकिन गर्ने भौतिक संरचना राम्रो भएको स्थानलाई प्राथमिकतामा राख्ने सवाल्र्टन, निमुखाहरूको आवाजलाई प्राथमिकता दिँंदै मुलुकको दु्रत विकासमा सहायक बन्न सक्ने प्रादेशिक राजधानी चयन गर्ने । डा भुवनेश्वर शर्माचन्द्रागिरी२, काठमाडौंव्यंग्यकार वात्स्यायनको शनिबार कोसेलीमा प्रकाशित बसिबियालोको व्यंग्यचित्र नेपालको राजनीतिको ज्वलन्त उदाहरण हो । जबसम्म सरकारले प्रदेश मुकाम र प्रदेश प्रमुख तोकेन टायर बालिए, बन्द गरिए तोडफोडमा उत्रिए, ७ प्रदेश मध्येका केहीकेही प्रदेशबासी । जब घोषणा भयो, आफूहरूले भनेकै ठाउँमा हुबहु राजधानी नतोकिएको भनी जिम्मेवार प्रदेशका सांसदहरूसमेतको मिलेमतोमा घिन लाग्दैगरी आन्दोलन चर्काउँदै बन्द र तोडफोडमै घुसपैठसम्म गराइएको दृष्टान्त देखियो । आन्दोलनका मागहरू पनि सुन्दै अचम्मलाग्दा र हाँसो उठ्दा केटाकेटीले भाँडाकुटी खेलेजस्ता । धनकुटा पहिला पूर्वाञ्चल विकास क्षेत्रको सदरमुकाम भएकैले यसपाली पनि धनकुटा बाहेक अन्यत्र राजधानी हुन सक्दैन रे । जबसम्म यो निर्णय बदर हुँदैन रे, तबसम्म आन्दोलन जारी रहन्छ रे । धनकुटा र आसपासका जिल्लाबासीलाई केको आपत्ति विराटनगर एक नं प्रदेशको राजधानी हुँदा र धनकुटालाई नगरिँदा ? के धनकुटा आसपासका जनता सधैँ दसपाँचको जागिर खान जानुपर्ने हो, विराटनगरतिर ? सबै सरकारी निकायका तमामजसो काम स्थानीय तहले गर्नसक्ने हुँँदा र सिंहदरबारका प्राय: अधिकार गाउँमा विकेन्द्रित भइसक्दा यदाकदा जानैपर्दाको निम्ति यो दुदुहाइको असामान्य विवाद किन ? आन्दोलन गरेकै भरमा घोषित निर्णय बदर हुनुहुँदैन । श्यामसुन्दर कुइँकेल हाँडीगाउँ, काठमाडौँढिला गरी सरकारले संघीय प्रदेशको अस्थायी राजधानी तोकेसँंगै केही स्थानमा एक प्रकारको तनाव सिर्जना भए । आफ्नो बसोबास क्षेत्रमा राजधानी तोक्नुपर्ने माग राखिरहँदा कतिपयले सरकारले तोकेको अस्थायी राजधानीका बासिन्दाको मानमर्दन गरेको समेत पाइयो । आफ्नो अधिकारको प्रयोग गर्दा अरूको अधिकार क्षेत्रमा हस्तक्षेप गर्नुहुन्न भन्ने सामान्य हेक्का राखेको भए वेश हुन्थ्यो । त्यसो त राजनीतिक नेताबाट भएका दोहोरो भूमिकाले जनस्तरमा ठूलो भ्रम सिर्जना गरेको छ । ढिलो गरी तोकिएको अस्थायी राजधानीमा सरकारले जुटाउन खोजेको राजनीतिक सहमतिप्रति कानुन बमोजिम गर्नु भनी वाम गठबन्धनका नेताहरू पलायन भएको अवस्था र निर्वाचन आयोगले राजधानी र प्रदेश प्रमुख तोक्न निरन्तर सिर्जना गरेको दबाबको उपज हो । संविधान जारी हुँदाको अवस्थामा थाती राखिएको प्रदेशको राजधानी लगायतका समस्या समाधानमा राजनीतिक सहमति अपरिहार्य थियो । हलो अड्काएर गोरु चुट्ने प्रवृत्तिजस्तै एकातिर पराजित दलले सत्ता त्याग्न ढिलाइ गर्यो भन्ने आरोप र अर्कोतिर प्रदेशको राजधानी र प्रदेशसभा प्रमुख तोक्ने सन्दर्भमा राजनीतिक सहमति कायम गर्न अनिच्छुक वाम गठबन्धन यतिबेला पानी माथिको ओभानो बन्ने प्रयत्न गरिरहेको देखिन्छ । प्रदेशका अस्थायी राजधानी कति पायक छन् या छैनन् भन्ने सन्दर्भमा बहस सञ्चालन हुनैपर्छ । तर यसका लागि सरकारमा जान खुट्टा उचालेर बसेको वाम गठबन्धनको अस्पष्ट अभिव्यक्ति र दोहोरो चरित्र उदेकलाग्दो छ । प्रदेश राजधानीका सन्दर्भमा वाम गठबन्धनका नेताहरूबाट व्यक्त भएका अनेकानेक तर्क र प्रदेशसभा प्रमुखका सन्दर्भमा देखिएको असन्तुष्टि जितको उन्मादभन्दा ज्यादा केही पनि होइन । निर्वाचनमा विजयी हासिल गर्ने बित्तिकै एमाले अध्यक्ष केपी ओलीले यो सरकारले नियुक्ति गरेको प्रदेशसभा प्रमुखबाट सपथ नलिने उद्घोष गरेको केही दिनभित्र सरकारले प्रदेशसभा प्रमुखको नियुक्तिमा ढिलाइ गरेर सत्ता लम्ब्याउन खोजेको आरोप लगाएको जगजाहेर छ । यसबखत प्रदेशसभाको अस्थायी राजधानी तोक्नु र प्रदेश प्रमुखको नियुक्तिपूर्व सरकारले राजनीतिक सहमति जुटाउन गरेको प्रयासबाट भाग्नु हँुदैनथ्यो, वाम गठबन्धन । राजधानी विवाद सम्बन्धमा जनस्तरबाट तरंग उठ्दै गर्दा झन्डै दुई तिहाइको नजिक रहेको वाम गठबन्धनले यस्मा विवाद नगर्न र भोलिका दिनमा स्थायी राजधानीका लागि आफ्नो पार्टीले पहल गर्ने आश्वासन दिनु जरुरी छ । उत्तम पुडासैनी जोरपाटी, काठमाडौं अहिले प्रदेशको राजधानीको कुरा ल्याई विभिन्न ठाउँमा विभिन्न खालका हिंसात्मक आन्दोलन भइरहेका छन् । आफूले आफ्नो क्षेत्रमा प्रदेशको राजधानी राख्न पाउनुपर्छ भन्नु नाजायज नभए तापनि आफ्नोजस्तै सोच भएका मानिसहरू अन्य क्षेत्रमा पनि छन् भनी किन सोच्न सकिएन ? राजधानी त कुनै एक ठाउँमा मात्र हुन्छ, सबै ठाउँमा हुन नसक्ने भएपछि सबैभन्दा उपयुक्त कहाँ होला भनी छलफलको माध्यमबाटै टुंगो लाग्ने यति सानो विषयवस्तुलाई तिलको पहाड किन बनाउने ? संविधानमै प्रदेशको नामकरण, प्रदेशको राजधानी र प्रदेशको विकासको लागि प्रदेशबाटै टुंगिने खालको व्यवस्था प्रस्ट रूपमा उल्लेख हुँदाहुँदै आन्दोलन किन र केका लागि गर्ने ? बरु आफ्ना जनप्रतिनिधिहरूलाई छिटो र सही निर्णय गर्न लगाउने पो हो कि ? यसमा आन्दोलनको खासै तुक भेटिएन । त्यसकारण अहिले भइरहेको प्रदेश राजधानी सम्बन्धीको यो आन्दोलन निरर्थक हो भन्न किन नसक्ने ? नरनाथ पाण्डेकावासोती८, नवलपुर"
दृष्टिविहीन शिक्षकको मर्का,"तारकेश्वर ५, काठमाडौंकी सरिता आचार्य नुवाकोटको बेलकोटगढी १३ स्थित शक्ति माविमा २०७३ फागुन १२ देखि कार्यरत दृष्टिविहीन शिक्षिका हुन् । उनी शिक्षक सेवा आयोगले लिएको माध्यमिक शिक्षक पदपूर्तिका लागि लिएको नेपाली विषयको परीक्षामा सफल भएर त्यहाँ पुगेकी हुन् । उनका श्रीमान र ५ वर्षीया छोरीसमेत पूर्ण दृष्टिविहीन छन् । छोरीलाई विशेष विद्यालयमै पढाउनुपर्ने बाध्यता भएकाले ल्याबोरेटरी मावि कीर्तिपुरमा भर्ना गरिएको छ । सरितालाई भने बल्लतल्ल पाएको जागिर नखाऊँ भने दिनभरिको सिकार, खाऊँ भने कान्छा बाबुको अनुहार जस्तो भएको छ । कार्यरत विद्यालय र त्यस वरपरको भौतिक संरचना भूकम्पका कारण ध्वस्त भई पुनर्निर्माण बाँकी नै रहेकाले उनलाई सुरक्षित बसोबास समस्या छ । विद्यालयसम्म पुग्न गाडीबाट ओर्लिएर डेढ घन्टा पैदलयात्रा गर्नुपर्छ, जुन सहयोगीविना असम्भव छ । शिक्षा ऐन २०२८ को नवौं संशोधनको दफा १६ ज (३) अनुसार दरबन्दी मिलान गर्दा वा विशेष कारणवश कुनै शिक्षकलाई कुनै विद्यालयबाट सरुवा नगरी नहुने भए त्यस्तो शिक्षकको एउटै विद्यालयमा ५ वर्ष सेवा अवधि पूरा नभएको भए कारण खुलाई सरुवा गर्न बाधा पर्ने छैन भनिएको छ । उल्लिखित कारण खुलाइ सम्बन्धित निकायमा सरुवाका लागि पहल गर्न अनुरोध गर्दा पनि कतैबाट ठोस उपलब्धि हासिल हुनसकेको छैन । शिक्षकको पेसागत हकहित संरक्षण गर्न स्थापित संघसंगठनले विशेष शिक्षा सञ्चालन भएका वा विशेष दरबन्दी रिक्त रहेको विद्यालय पत्ता लगाउनुहोस् भन्ने गरेका छन् । शिक्षाका कर्मचारीहरू दुवै विद्यालयको व्यवस्थापन समितिको सहमति लिएर आउनुहोस्् भन्ने गर्छन् । दृष्टिविहीन शिक्षकले विशेष विद्यालय वा विशेष दरबन्दीमा मात्रै पढाउनुपर्ने हो कि ? अपांगता भएका शिक्षकहरूको हकहित संरक्षण गर्नु पेसागत संघसंगठनको कार्यक्षेत्रभित्र नपर्ने पो हो ? शिक्षक सेवा आयोगले सक्षम भनी ठहर्याएको व्यक्तिलाई विद्यालयले स्वीकार्न किन नसकेको हो त ? अनुकूल पारेर सरुवा त जोकोहीले गर्छन्, तर अपांगता भएकालाई विशेष समस्या भएकाले अरूलाई भन्दा अझ बढी प्राथमिकता दिइनुपर्ने होइन र ? दीपक सापकोटाकाठमाडौं"
पश्चिममा भाइरलको भयावह,"भेरीको जाजरकोटको बिमारीको खबर सेलाउन नपाउँदै कर्णालीको कालिकोट खाडाचक्र नपा वडा२ र ४ मा भाइरल ज्वरोका ८१४ जना बिमारी भेटिएको खबर डरलाग्दो छ । सरसफाइको अज्ञानता र बेवास्ताले गर्दा चिसोको संक्रमणले हुने सामान्य रोगले डरलाग्दो रूप लिएको यथार्थ हो यो । जनमानसमा सचेतनाको अभाव त छँदैछ, वर्षेनि विकट पहाडी भागमा भइरहने प्रकोपसंँग सामना गर्ने खालको सरकारी रणनीतिको अभावले समेत यस्ता रोगको पुनरावृत्ति हुने गरेको छ । औषधीको अभावले रोगीको संख्यामा वृद्धि हुने निश्चित भएकोले जनहानि हुनुपूर्व सरकारको दृष्टि पुगोस् । महेन्द्रसिंह बम टीकापुर१, कैलाली"
धन्यवाद नेपाली सेना,"माघ ४ गते प्रकाशित फास्ट ट्रयाकको डीपीआर नेपाली सेनाले आफै तयार गर्ने समाचार पढेँ । सन्तोष लाग्यो । आर्मीको घेराबीच इलाम चोक बजारमा भाषण दिँदा त्यसबेला नेपाली सेना भनेर सर्वप्रथम मैले प्रयोग गरेको समाचार आज आफैले हेरेँ । म खुसी पनि छु । हामी नेपाली जनता तपाईहरूका लागि पृष्ठभूमिमा रहेका छांै, जोसंँग आफ्नो विशिष्ट इतिहास, गौरव र परम्परा रहेको छ । ठूला योजना कब्जा गरेर राख्ने अनि काम नगर्ने परम्परा नेपाल र नेपालीलाई हेप्ने नीति हो । यो कदापि सह्य हुने छैन । निर्माणको क्रममा कहाँ, केके, कसरी, कुन स्थानबाट बनाउँदा सबैभन्दा असल, राम्रो र दिगो काम हुन्छ ? तपाईँहरूको मनमा सकारात्मक सोच रहोस् । हाम्रो देश, हाम्रो पुर्खाको नासो, रगत र पसिनाले आर्जेको देश, सकेसम्म कम्मर कसेर लाग्नु होला । हामी पनि साथसहयोग दिनेछांै । प्राडा नृसिंहकुमार खत्री काठमाडौं"
जाति र धर्मको अन्त्य आवश्यक,"चीनमा मुस्लिम नाममाथि प्रतिबन्ध युगसापेक्ष र सान्दर्भिक लाग्यो । २१ औं शताब्दीको वैज्ञानिक लोकतान्त्रिक स्वतन्त्रताको युगमा पनि धर्म र जातिलाई राज्यसापेक्ष बनाउनु मानवअधिकार हननको पराकाष्ठा नै हो । यसले समाजमा ठूलो विकृति, विसंगति र विचलन पैदा गर्छ । शासक स्वार्थका कारण इतिहासमा मानव जातिभित्र जाति र धर्मको संसारले फड्को मारेपछि जकडिएका समाजिक विभेदलाई अन्त्य गर्न दैनिक मान्छे कुनै न कुनै हिसाबले मर्नेे गरेका छन् । तथापि हाम्रो परिवर्तन घुमिफिरी रूम्जाटारभन्दा फरक हुनसकेको छैन । यसबाट समाजले कहिल्यै परिवर्तनको आभास गर्न सक्दैन, नत मानवअधिकारको सच्चा प्रत्याभूति नै गर्न सक्छन् ।हाम्रो मुलुक धार्मिक स्वतन्त्रताको रूपमा परिभाषित भइसकेको छ । यसले जाति र धार्मिक अराजकता बढेको महसुस हुनथालेको छ । यो क्रियाकलापले युगको सखापसँगै भावी सन्ततिको भविष्य पनि सखाप पार्ने हो । तमाम समस्याको जड भनेकै अहिलेको समाजमा जाति र धर्म बन्न गएको छ । जाति र धर्मको नशा समाजमा नतोडिएसम्म मुलुुकले शान्ति र समृद्धिको सपना पूरा गर्न सक्दैन । राजेश विद्रोही लहान, सिरहा"
सच्याइएको,गत शनिबार कोसेली मा प्रकाशित डोल्पो : विश्वको जीवित संग्रहालय पुस्तक विवरणमा लेखक विष्णुप्रसाद शर्मा पराजुली हुनुपर्नेमा अन्य उल्लेख भएकाले सच्याइएको छ । प्रधान सम्पादक
किन सुधार भएन स्थानीय सेवा प्रवाह ?,"पुलिस राज्य को भूमिकामा राज्य लामो समय सीमित रहन गयो । अहिले राज्यको भूमिकामा व्यापक परिवर्तन आएको छ । जेजस्तो भूमिका रहे पनि राज्यले वितरण गर्ने सेवामा जनताको सन्तुष्टि भएन भने राज्य असफल हुन्छ र जनताले फरक सम्झौतामार्फत अर्कै वितरण संयन्त्र (डेलिभरी मेकानिजम) निर्माण गर्छन् । केन्द्रीकृत वितरण प्रणालीलाई सुधार गर्न कहिले निक्षेपण क्रान्ति (डिभोल्युसन रिभोल्युसन) कुरा गरिन्छ त कहिले संघीयताको स्वर्ग र स्थानीयवादको सपनाको वकालत गरिन्छ । यी संरचना र प्रक्रिया नत आफै साध्य हुन् न अन्तिम सत्य नै हुन् । यी त समाजको समृद्धि र हित प्रबद्र्धन गर्ने साधनमात्र हुन् । राज्यले प्रवाह गर्ने सेवासुविधाप्रति जनता असन्तुष्ट हुनासाथ सम्झौताको उल्लंघन भएको मानिन्छ र जनताले विकल्प खोज्न थाल्छन् । निराशाको मात्रात्मक अन्तरले जनविरोधका स्वर र स्वरूप निर्धारण गर्छ । त्यसैले कुनै राजनीतिक व्यवस्थाको स्थायित्वका लागि यसका लाभहरूको कुशल वितरण गर्न सक्नुपर्छ र सेवाको वितरण समन्यायिक, चुस्त र प्रभावकारी हुनुपर्छ । तब मात्र त्यस व्यवस्थालाई जनताले एकमात्र खेलको नियमको रूपमा स्वीकार्छन् ।नेपालमा राज्यशक्तिको अत्यधिक केन्द्रीकरण भएकोले शक्ति विकेन्द्रीकरणका लागि विगतको पञ्चायती व्यवस्थादेखि बहुदलीय व्यवस्थासम्म विभिन्न प्रयास गरिएका हुन् । यसका लागि अधिकार प्रत्यायोजनदेखि पूर्ण निक्षेपणका रणनीतिसम्म ल्याइएकै हुन् । तर एकात्मक राज्य प्रणालीको विकेन्द्रीकरणको अन्तिम रूप मानिने डिभोल्युसनमा पनि केन्द्रले तल्ला निकायहरूले के गर्न हुन्छ र के गर्न हँुंदैन, निर्देश गर्ने गथ्र्यो । यसको अतिरिक्त शक्ति र स्रोत जहांँ रहन्छ, त्यसबाट तल नझार्ने प्रवृत्तिले गर्दा जनताको नजिक सेवा पुर्याउने काम त्यति सफल हुन सकेन । पञ्चायत व्यवस्थाको अन्त्यतिर ल्याइएको सेवाकेन्द्रको अवधारणा अहिले केही देशले लागू गरेको वन स्टप सप अवधारणामा आधारित थियो र निरन्तरता पाएको भए निकै प्रभावकारी हुन सक्थ्यो । प्रथम जनआन्दोलन र त्यसपछिको राजनीतिक परिवर्तनले यसले निरन्तरता पाउन सकेन । दोस्रो जनआन्दोलन पश्चातको अन्तरिम संविधानले नेपाललाई एकात्मक राज्यप्रणालीबाट संघीय प्रणालीमा रूपान्तरण गरेपछि राज्यको पुन:संरचना हुने क्रम जारी छ । संघीय स्वरूपमा जानुका प्रेरक तत्त्वहरू (पुल फ्याक्टर) जेजति भए पनि मुख्य रूपमा राज्यले वितरण गरेका सेवा समन्यायिक र सम दुवै नहँुंदा देखिएको असमानता र एक हदसम्म पहिचानको राजनीतिलाई नै लिन सकिन्छ । अहिले सिंहदरबारको अधिकार गाउँमा पुर्याउने तथा आफ्नो शासन आफै गर्ने नारासाथ स्थानीय तहका सरकार गठन भइसकेका छन् र प्रादेशिक र संघीय संसद्को निर्वाचनसमेत सम्पन्न भइसकेको छ ।राम्रो प्रारम्भ आधा सफलता हो भन्ने गरिन्छ । प्रादेशिक सरकार गठन भइनसके पनि स्थानीय सरकार गठन भएको ८ महिना व्यतित भएको छ । यो अवधिमा धेरै ठूला काम गर्न नसके पनि जनताको मन र मुटु छुने केही काम गर्न पर्याप्त समय मान्न सकिन्छ । तर दु:खपूर्वक भन्नुपर्छ कि स्थानीय तहमा जनताका निर्वाचित प्रतिनिधि आएपछि कर्मचारीको नेतृत्वमा भएका कामभन्दा जनताले अनुभूत गर्ने खास काम भएको देखिंँदैन । बरु पहिले प्राप्त गरिरहेको सेवा अवरुद्ध भएको तथा स्थानीय स्तरमा परम्परागत रूपमा भइरहेको काम पनि प्रभावकारी नभएको भन्ने गुनासा बाहिर सञ्चार भइरहेका छन् । सरकारले निर्णय गरेको नि:शुल्क औषधी स्थानीय तहको अलमलले पाउन नसकेको जनआक्रोश हरेक दिनजस्तो छापामा पढ्न पाइन्छ । स्थानीय सरकार र नेपाल सरकारका विषयगत कार्यालयहरू बीचको समन्वय नहँुंदा सामान्य कृषि सेवा पनि कृषकले पाउन नसकेको वास्तविकता हो । स्थानीय तहमा जाँंदा आफूसँंग विशेषज्ञ नभएको र विषयगत कार्यालयमा जांँदा बजेट कार्यक्रम स्थानीय तहमा गइसकेको भन्ने जवाफ दिइन्छ । यसले सामान्य सेवाग्राही नागरिकमा निराशा र आक्रोश बढ्दै गएको देखिन्छ । यी सन्दर्भहरूलाई संक्रमणको सकसको रूपमा केही समय लिन सकिएला, तर नगरपालिकाहरूको नियमित काम मानिने सहर सफा राख्ने काम पनि प्रभावकारी हुन नसक्नुको दोष केन्द्रीय सरकारलाई दिएर उम्किन मिल्दैन । हालै विद्यार्थीहरूले काठमाडौंका उपप्रमुखलाई फोहोर उपहार दिएको समाचार सार्वजनिक भएको थियो । केही स्थानीय तहले विषयगत कार्यक्रममा पठाएको अनुदानलाई आफूखुसी सडक निर्माणजस्तो तत्काल देखिने लोकप्रिय काममा छुट्याई खर्च गरेको देखिएको छ । यसो गर्दा दीर्घकालमा प्रतिफल देखिने शिक्षा, स्वास्थ्यजस्ता सामाजिक क्षेत्र उपेक्षित हुने निश्चित छ । नेतृत्व भनेको कल्पनाशील हुनुपर्छ, जसले भविष्यको सुन्दर समाजको लागि योजना बुन्न सक्नुपर्छ । परिपक्वता प्रदर्शन गर्न नसक्ने नेतृत्वले जनतामा दीर्घकालीन छाप छाड्न नसक्ने निश्चित छ ।स्थानीय तहमा सेवा प्रवाहको अधिकार दिनुका केही व्यावहारिक र सैद्धान्तिक आधार छन् । पहिलो, व्यावहारिक पक्ष भनेको सेवाग्राही र सेवाप्रदायक बीचको दूरी घटाउनु नै हो । स्थानीय सरकार जनताको नजिक हुन्छन् र जनताले नजिकबाट उनीहरूका कामलाई निगरानी गरिरहेका हुन्छन् । दोस्रो, लोकतान्त्रिक सहभागिता स्थानीय स्तरमा बढी सम्भव हुन्छ । अर्को कुरा, सानो क्षेत्रमा सांस्कृतिक, जातीय र भौगोलिक एकरूपता हुनसक्छ । यसले गर्दा सेवाको मागको प्रकृति र आवश्यकतामा समान हुनसक्छ । तर जनताले यी फाइदा लिनसकेको देखिएन । छापामा आएका समाचार र जनताको प्रतिक्रियाबाट पहिले वडाहरूबाट पाइरहेको सिफारिसजस्ता काम पनि केही स्थानीय तहले आफ्नो केन्द्रमा खिचेको, केन्द्रीय सरकारले वितरण गरिआएको जति सहज रूपमा पनि सेवा पाउन छाडेको देखिँंदैछ । यसो हुनुमा प्रतिनिधिहरूमा ज्ञान र सक्षमता नहुनु, निर्वाचित भएपछि जनताप्रतिको जवाफदेहिता बिर्संदै जानु, जनशक्तिको अभाव, निकायगत र अन्तरसरकार समन्वय नहुनु आदि कारण प्रस्ट देखिएका छन् । स्थानीय तहका जनप्रतिनिधिहरूलाई प्रशिक्षण र अभिमुखीकरण नगरी जिम्मेवारीको ठूलो भारी बोकाइएको छ । वडा अध्यक्षहरूले प्रक्रिया पुर्याउन नपाउंँदा सिफारिस लिन गएकाहरूले पाएको दु:खको मार्मिक खबर दैनिक पढ्न पाइन्छ । न्यायिक ज्ञान नभएका उपप्रमुखहरूलाई न्यायिक अधिकार दिँंदा उनीहरू नै अन्योलमा रहेको अन्तर्वार्ताहरूवाट बुझ्न सकिन्छ ।यस बाहेक केही आन्तरिक कारणले पनि सेवा प्रवाहमा असर परेको बुझिएको छ । जनप्रतिनिधिहरू बीचको असमझदारीले कामको बांँडफांँड हुन नसक्नु, केन्द्र रहने स्थान सम्बन्धी विवादले गर्दा सेवा दिने स्थान नै जनताले थाहा नपाउनु, पदाधिकारीहरूको अपरिपक्वता र गलत कार्यशैली आदि यस्ता कारण हुन्, जसलाई नसच्याइए जनताको असन्तोषले स्थानीय सरकारको औचित्यमाथि नै भविष्यमा प्रश्न उठ्न सक्छ । जनप्रतिनिधिहरूबीच र उनीहरू तथा कर्मचारीहरू बीचको इष्र्याको व्यवस्थापन निकै चुनौतीपूर्ण हुनसक्ने सुरुकै क्रियाकलापबाट देखिन थालेको छ । कर्मचारी कम हुनु र भएका कर्मचारीहरूको पनि धमाधम विना समन्वय सरुवा हुनु अर्को प्रमुख कारण हो । सेवा प्रवाहको यस्तो अवस्था हुनुको कारण जे भए पनि र दोष जसलाई दिए पनि जनताको आक्रोश केन्द्र र स्थानीय सरकार दुवैप्रति बढ्दै गएको स्थिति छ । बढ्दो आशापछिको निराशा निकै खतरनाक हुने गर्छ । त्यसैले निराशाको आवाज (टोल अफ फ्रस्ट्रेसन) को सम्बोधन गर्न सबै तहका सरकार लाग्नुपर्छ । जनताले सेवा नपाउने र एक तहले अर्को तहलाई देखाउंँदै उत्तरदायित्व पन्छाउने अहिलेको चेतना स्तरका जनताले सहने छैनन् । कुन सेवा वितरणका लागि को जम्मेवार हो ? सेवाग्राहीले थाहा नपाउने स्थिति अहिले छ । यस्तै स्थिति रहने हो भने एकभन्दा बढी सरकारबाट प्रशासित हुनमात्र संघीयता ल्याइएको हो वा केही हजार थप जनप्रतिनिधि पाल्नमात्र राज्यको पुन:संरचना गरिएको हो त भन्ने प्रश्न नागरिक स्तरमा उठने निश्चित छ ।स्थानीय स्तरका सेवा प्रवाहमा देखिएका माथि उल्लिखित केही व्यावहारिक र शैलीगत समस्या जनप्रतिनिधिहरूकै पहलमा समाधान गर्न सकिन्छ । यस बाहेक केही जटिल नीतिगत र शासकीय प्रक्रिया निर्धारण हुन बाँकी छन् । पहिलो त स्थानीय तहहरूले काम गर्ने नीतिगत आधारहरू नै बनेका छैनन् । यी तहका कर्मचारी व्यवस्थापनदेखि बैठक सञ्चालनका कामसम्मका लागि प्रादेशिक कानुनले आधार मापदण्ड तोक्नुपर्ने गरी सर्त राखिएको छ । प्रदेश संसद्ले कानुन निर्माण नगरेसम्म यी सामान्य कामसमेत स्थानीय तहले गर्न मिल्दैन । दोस्रो कैयन विषयगत कार्यक्रमका लागि आधार र मापदण्ड केन्द्रले तोक्ने र अन्य तहका सरकारहरूलाई यसबारे सञ्चार गर्ने काम भइसकेको छैन । यसबारे निर्वाचित प्रतिनिधिहरूमा अनुभवको कमी स्पष्ट देखिन थालेको छ । उदाहरणका लागि नेपालले विभिन्न अन्तर्राष्ट्रिय मञ्चहरूमा गरेको प्रतिबद्धता र विभिन्न अन्तर्राष्ट्रिय संयन्त्रहरूमा पक्षराष्ट्र हँुंदा पालन गर्नुपर्ने सर्त र मापदण्डबारे जानकारी नै नभएको देखिएको छ । यही कारणले निश्चित प्रतिशत सामाजिक क्षेत्रमा लगानी गर्नुपर्ने सरकारको जिम्मेवारीप्रति स्थानीय सरकार अनभिज्ञ रहेको जस्तो देखिएको छ । तेस्रो, यी निकाय संघीयताको मर्म, सिद्धान्त र मान्यताबारे कम ज्ञान राख्छन् भन्ने देखिएको छ । संघीयता साझा शासन र स्वशासनको मिश्रित रूप हो । यसलाई अनदेखा गर्दै पूर्ण स्वायत्त संस्थाको रूपमा काम गर्न नयांँ नेतृत्वहरू लागेको देखिन्छ । तेस्रो, संघीयता भनेको संरचनामात्र होइन, प्रक्रिया र राजनीतिक संस्कार पनि हो । संघीयताको अस्तित्व संघको अस्तित्व रहेमात्र हुन्छ भन्ने कुरा सबै तहका सरकारले मन्त्रकै रूपमा लिनुपर्छ ।सबभन्दा महत्त्वपूर्ण कुरा सञ्जालीकृत शासकीय व्यवस्थापनमा काम गर्नुपर्ने बाध्यता संघीयतामा हुन्छ । यो भनेको सेवाप्रवाह लगायतका काममा परस्पर प्रतिस्पर्धी स्वार्थ समूहहरू बीचको समन्वय र विभिन्न तहका सरकारहरू बीचको क्षेत्राधिकार ननाघ्ने कुरा पर्छन् । यसले कार्यसम्पादनमा जटिलता सिर्जना गर्छ र यसलाई विभिन्न पात्र, विचार र अन्तरक्रियाबाट समाधान गर्नुपर्छ । यस्तो जटिल प्रक्रियामा अभ्यस्त हाम्रा स्थानीय नेतृत्व छैनन् । शासकीय कार्य अन्तरसरकार, निजी क्षेत्र, नागरिक समाज र विविध सरोकारवालाहरूसंँगको सहकार्य, साझेदारी तथा समन्वयमा सञ्चालन हुने गर्छ भन्ने बुझ्न आवश्यक छ । यसलाई सुनौला त्रिकोण (गोल्डेन ट्रयाङ्गल) को अवधारणा भन्ने गरिन्छ । संविधानले नै धेरै जिम्मेवारी साझा सूचीमा राखेको छ । यस बाहेक एकभन्दा बढी प्रदेश, स्थानीय तह मिलेर सञ्चालन गर्नुपर्ने कामका लागि सम्झौता र समझदारी निर्माण गर्न सक्नुपर्छ । त्यसैले जनप्रतिनिधिहरूमा सम्झौताका सीप हुनु आवश्यक मानिन्छ ।नेतृत्वले चमत्कार गर्छ भन्ने गरिन्छ । अब्राहम लिंकनले भनेका थिए, उच्च प्रतिभाशाली व्यक्ति हिँडिएको बाटो छाड्छ (टावरिङ जिनियस डिस्देन द बिटेन पाथ) । यसको मर्म भनेको सिर्जनशील र परिवर्तनकामी नेतृत्वले फरक रूपमा परिवर्तन सिर्जना गर्छ र अरूभन्दा सधंै अगाडि हुन्छ । संघीय व्यवस्थाको फाइदा भनेकै विभिन्न सरकारबीच प्रतिस्पर्धात्मक वातावरण बन्नु हो । भारतमा नरेन्द्र मोदीले गुजरातमा जस्तो परिवर्तन ल्याए, त्यो स्तरको अन्य मुख्यमन्त्रीहरूले गर्न सकेनन् । रुल्स र रुटिनमा काम गर्ने सुस्त नेतृत्व पछि पर्यो र मोदी राष्ट्रिय नेतृत्वका लागि योग्य मानिए । भारतकै कर्नाटक राज्यले बैंगलोर वनमार्फत एकद्वार सेवाप्रवाह सुरु गरेको थियो । स्कटल्यान्डले सेवाको डिजाइनमा नै सेवाग्राहीको संलग्नता गराउने पब्लिक भ्यालु म्यानेजमेन्ट लागू गरेर उनीहरूकै मागअनुरूपको सार्वजनिक सेवाको व्यवस्था गर्न सफल भयो । संयुक्त अरब इमिरेट्सले टचप्वाइन्ट एनालिसिस कार्यक्रम लागू गरेको छ, जसमा सेवाग्राहीले सेवाको लागि कति ठाउँ धाउनुपर्यो, विश्लेषण गर्दै उनीहरूकै सहभागितामा सेवाको सहउत्पादन (कोक्रियसन) गरिन्छ । हाम्रा नवनिर्वाचित जनप्रतिनिधिहरूलाई टिप्स यो छ कि फरक खालको व्यवस्था लागू गर्नुहोस् । परिवर्तनलाई व्यवस्थापन त जसले पनि गर्नैपर्छ, परिवर्तन सिर्जना गर्ने नेतृत्व नै अरूभन्दा अगाडि जान सक्छ ।आफ्नो स्थानीय तहलाई प्रवर्तक स्थानीय सरकारको रूपमा स्थापित गरेर फरक खालका सेवा दिनुहोस् र त्यसलाई ब्रान्डिङ गर्नुहोस् । ब्रान्ड भनेको नाम, चिन्ह, संकेत र डिजाइनको समग्र रूप हो, जसले अरूभन्दा फरक भन्ने सन्देश दिन्छ र जनताको मनोवैज्ञानिक आकर्षण गर्न सक्षम हुन्छ । यो कुनै नीति, कार्यक्रम वा संस्थाकै समग्र प्रतिनिधित्व हुनेगरी गर्न सम्भव हुन्छ । बेलायतमा टोनी ब्लेयरले आफ्नो दललाई नै ब्रान्डिङ गर्दै न्यु लेबर न्यु ब्रिटेन भनेर ब्रान्डिङ गरेका थिए । न्युयोर्क सहरको नकारात्मक रूपलाई बदल्न त्यहाँंका मेयरले आई लभ न्युयोर्कको नारा दिएका थिए । लोकसेवा आयोगले आफ्नो लोगोमा योग्यता, निष्पक्षता र स्वच्छता भनेर आफ्नो मिसनलाई ब्रान्डिङ गरेको छ । तर के बुझ्न आवश्यक छ भने यो केवल नाराका लागि देखियो र प्राथमिकता, कार्यक्रम यसलाई समर्थन गर्ने भएन भने काउन्टर ब्रान्डिङको रूपमा प्रचार हुनपुग्छ । मेकियाभेलीले आफ्नो प्रख्यात कृति द प्रिन्समा लेखेका छन् कि अवसर विनाको क्षमता खेर जान्छ र क्षमता विनाको अवसर व्यर्थ हुन्छ । उनले भनेजस्तै हाम्रा प्रतिनिधिहरूको क्षमता छ भने देखाउने बेला यही हो । जसले यसको प्रदर्शन गर्छ, भविष्यको केन्द्रीय नेतृत्व उसको लागि सुरक्षित हुनपुग्छ । जसको क्षमता छैन, ऊ व्यर्थमा केही समय पदमात्र ओगट्छ । त्यस्ताको न विगत सम्झिने गरिन्छ, नत भविष्य नै हुन्छ ।"
अपराध (संहिता) ऐन कार्यान्वयनका चुनौती,"संसदबाट पारित भई नेपाल राजपत्रमा प्रकाशनसमेत भइसकेको मुलुकी अपराध (संहिता) ऐन, देवानी (संहिता) ऐन सहितका पाँचवटा ऐन नेपालको कानुनी इतिहासमा आमूल परिवर्तनकारी कानुन हुन् । जंगबहादुर राणाका पालामा जारी भएको र विसं २०२० मा परिमार्जन गरिएको मुलुकी ऐनलाई यी ऐनले प्रतिस्थापन गर्दैछन् । संसद्मा विधेयक पेस भएको करिब ६ वर्षको अध्ययन र छलफलपश्चात ती पारित भएका हुन् । सामान्यतया ऐन राजपत्रमा प्रकाशन हुनासाथ लागू हुन्छ । तर यी कानुन नागरिक बडापत्रको दस्तावेजका रूपमा समेत स्वीकार गरिएकाले कानुनले पार्ने प्रभाव तथा जानकारीबारे जनताको घरदैलोसम्म पुर्याउनुपर्छ । त्यसैले यसको कार्यान्वयन गर्ने निकाय अदालत, प्रहरी र कानुन व्यवसायी स्वयम्मा व्यापक प्रचारप्रसार हुनसकोस् भनेर करिब एक वर्षपश्चात् मात्र यी कानुन लागू भई प्रयोगमा आउनेछन् । विश्वकै पुरानो कानुनका रूपमा रहेको मुलुकी ऐन जारी भएको दिन भदौ १ गते अर्थात मुलुकी ऐन दिवसकै दिनदेखि यी कानुन प्रयोगमा आउँदैछन् । तर प्रश्न उठ्छ, यो अवधिमा हामीले यी कानुनबारे कति प्रचारप्रसार, बहस, विमर्श गर्यौं र अब बाँकी अवधिमा कति गर्न सकिएला ? एकै वर्षमा तीन तहका निर्वाचन गरेर संक्रमणकाल अन्त्य गर्ने कार्यमा सरकार, राजनीतिक दल र सम्पूर्ण राज्यका निकाय लाग्नुपर्यो । त्यसैले यी कानुनबारे आशातित बहस र छलफल हुनसकेको छैन । अब बाँकी अवधिमा तीव्रतासाथ यी कानुनका प्रावधान र त्यसले जनस्तरमा पार्ने प्रभावबारे छलफल गर्न जरुरी छ । नत्र मुलुकले गरेको ठूलो लगानी र मिहेनत खेर जान सक्छ । कानुन लागू नै नभई संशोधन गर्नुपर्ने बाध्यतासमेत आउन सक्छ । यो गम्भीर चुनौतीतर्फ सबै सरोकारको ध्यान जानु अत्यावश्यक छ । नेपालको कानुनी इतिहासमा व्यापक परिवर्तन गर्ने पाँचवटा कानुनमध्ये मुलुकी अपराध (संहिता) ऐन र यसैसँग सम्बन्धित अन्य दुई ऐनको चर्चा यहाँ गरिएको छ । संहिताबद्ध कानुन मुलुकी अपराध (संहिता) ऐनले प्रचलित कानुनमा छरिएर रहेका विभिन्न प्रावधानलाई एउटै कानुनमा संहिताबद्ध गरेको छ । यसको प्रारम्भसंँगै करिब आधा दर्जन कानुन खारेज हुँदैछन् । प्रचलित कानुनको सुधार, परिमार्जन, एकीकरण तथा व्यवस्थित गर्ने प्रयोजनका लागि कानुनको संहिताकरण गर्ने प्रचलन विश्वव्यापी हो । नेपालमा प्रजातन्त्रको उदयसँंगै २००७ सालमा फौजदारी न्याय प्रशासन सुधार गर्ने उद्देश्यले संहिताको मसौदा तयार गर्नर्े काम समेतका लागि नेपाल ल कमिसन गठन गरिएको थियो । त्यसपछि समयसमयमा गठित नेपाल कानुन सुधार आयोगले समेत यस सम्बन्धी मस्यौदा तयार तथा परिमार्जन गर्ने गरेको भए पनि पूर्णता पाएन । २०६७ मा गठित उच्चस्तरीय फौजदारी संहिता मस्यौदा कार्यदलले पुन: परिमार्जनसहित अन्तिम रूप दिएपछि मात्र संसद्मा पेस भयो । व्यवस्थापिका संसद्बाट केही महिनाअघि मात्र पारित मुलुकी अपराध (संहिता) ऐन २०७५ भदौ १ गतेबाट प्रारम्भ हुनेगरी जारी भएको हो । नेपालमा प्रचलित फौजदारी कानुनको संहिताकरण गर्ने उद्देश्यले मुलुकी ऐनलाई विस्थापन गर्दै फौजदारी कसुरजन्य प्रकृतिका समसामयिक विषयबस्तु समावेश गरी यसलाई नयाँ कानुनका रूपमा ल्याइएको छ ।अन्तरवस्तुसंहितामा कमन ल प्रणालीका मूल्य र मान्यता, अभ्यास तथा परम्परा अनुशरण गर्दै हाम्रो मुलुक अनुकूल हुने प्रकृतिका अभ्यास, मूल्य र मान्यता तथा परम्परालाई समावेश गरिएको छ । यसले मुख्यगरी सामान्य प्रकृतिका फौजदारी कसुर, नयाँ कसुरको पहिचान र अपराधीकरण, कसुर उपरको सजाय र क्षतिपूर्ति तथा सजाय कार्यान्वयन समेतको विषयलाई एउटै ऐनमार्फत एकीकरण गरेको छ । यसले सर्वसाधारणको नैतिकता, शिष्टाचार, सदाचार, सुविधा, आर्थिक हित, विभिन्न धार्मिक तथा सांस्कृतिक समुुदाय बीचको सम्बन्ध तथा शान्ति कायम गर्न, फौजदारी कसुर निवारण र नियन्त्रण गर्न समयसापेक्ष सुधार गरी आधुनिकीकरण गर्ने, दण्डहीनता अन्त्य गर्ने, न्याय क्षेत्र अझ प्रभावकारी बनाउन प्रविधिको प्रयोगलाई आत्मसात गर्ने, पीडितको न्यायमा पहुँच र अधिकार संरक्षण तथा अपराधीकरण नगरिएका अपराधजन्य कार्यलाई समावेश गर्ने लगायतका विषयवस्तु समेटिएका छन् ।यो कानुनले सिद्धान्तका रूपमा रहेका तर कानुनमा प्रावधानको रूपमा नराखिएका फौजदारी न्यायका मान्य सिद्धान्त तथा न्यायिक सिद्धान्तलाई समेत कानुनी प्रावधानकै रूपमा समावेश गरेको छ । त्यसैले यो आधुनिक विधिशास्त्रको नमुना बनेको छ । जघन्य र गम्भीर प्रकृतिका कसुरमा नेपाल बाहिर कसुर भए पनि नेपालभित्र नै कसुर भएसरह अदालतलाई मुद्दाको कारबाही र किनारा गर्ने क्षेत्राधिकार हुनेगरी बहिक्र्षेत्रीय प्रयोगको व्यवस्था गरिएको छ । जस अनुसार नेपाल बाहिर गरिएको अपराध पनि कारबाहीको दायरामा आउनेछ । सर्वस्वसहित जन्मकैदको प्रावधान हटाई कसुरदार जीवित रहेसम्म कैदमात्र हुनेगरी कसुरको प्रकृतिको आधारमा कैद वर्गीकरण गरिएको छ । हालको जन्मकैदको २० वर्षको अवधिलाई बढाई पच्चीस वर्ष कायम गरिएको छ । कुनै मुद्दामा कसुरदारलाई छुट्टै सुनवाइ गरी सजाय निर्धारण गर्ने तथा कुनै कैद सजायको सट्टा सामुदायिक सेवामा लगाउन सक्ने व्यवस्था समेतले गर्दा सजायमा परिवर्तन गरिएको छ । न्यायकर्ताको स्वविवेकीय अधिकारको दुरुपयोगलाई रोक्ने उद्देश्यका साथ कसुरदारले गरेको कसुरको प्रकृति, गम्भीरता, परिस्थिति, कसुरमा सहभागिताका आधारमा सजाय तोक्ने व्यवस्था गरिएको छ । सजाय न्यूनतम नतोकी अधिकतम हदमात्र तोक्नेगरी कानुनमा भएको व्यवस्था बमोजिम सम्बन्धित न्यायकर्ताले नै त्यस्तो कसुरको गम्भीरताका अधारमा कसुरदारले पाउने सजाय बढाउन वा घटाउन सक्ने व्यवस्था गरिएको छ । हाल कसुरदार कायम हुने १६ वर्षको व्यवस्थालाई परिवर्तन गरी कसुरदारको उमेर अठार वर्ष पूरा भए मात्र निजले गरेको कसुरउपर निजले पूर्ण आपराधिक दायित्व बहन गर्नुपर्ने गरी उमेरको हद बढाइएको छ । नेपालको कानुनी इतिहासमा प्रथमपटक पीडितमैत्री न्यायप्रणाली बनाउन कसुरदारबाट अपराध पीडित वा निजका परिवारलाई पुग्न गएको क्षतिको आधारमा राहतस्वरूप कसुरदारबाट अन्तरिम क्षतिपूर्ति तथा क्षतिपूर्ति उपलब्ध गराउने व्यवस्था गरिएको छ । कसुरदारलाई जसरी पनि साविती गराउने पुरातन अनुसन्धान पद्धतिको सट्टामा कुनै कसुरदारले अदालतमा कसुर गरेकोमा सावित भई अदालत वा अभियोजनकर्तालाई सहयोग गरे निजलाई सजायमा पचास प्रतिशतसम्म सजाय छुट दिने व्यवस्था गरिएको छ । यसबाट हाम्रो अनुसन्धान पद्धतिमा सुधारको गुञ्जायस देखिन्छ । विशेष अवस्थामा कसुरदारलाई थुनामा नराखी अनुसन्धान गर्नसक्ने, पक्राउ पुर्जी जारी गर्नुपूर्व अनुमति लिई पक्राउ गर्ने र पक्राउ पर्नासाथ अदालतमा उपस्थित गराउनुपर्ने, कसुरको प्रकृति अनुसार कम्तीमा नायव प्रहरी निरीक्षक वा कम्तीमा प्रहरी निरीक्षकबाट अनुसन्धान गर्ने व्यवस्थाले अनुसन्धान प्रक्रियालाई बलियो बनाउने देखिन्छ ।यसले कसुरका रूपमा पहिचान गरेका केही नवीनतम् विषयमा राष्ट्रहित प्रतिकूलको कसुर, राष्ट्रिय झण्डा, राष्ट्रिय गान, राष्ट्रिय निसान छापको अपमान वा दुरुपयोग, राष्ट्रिय विभूतिको अपमान, आणविक, रासायनिक, जैविक वा विषाक्त हातहतियार जातिहत्या, बारुदी सुरुङ, यातना तथा व्यक्ति बेपत्ता पार्ने विरुद्धका कसुर छन् । कानुनको आधुनिकीकरणमानवअधिकार र कानुनको शासनको संरक्षण, सूचना तथा प्रविधिमा छिनछिनमा भइरहेको परिवर्तन, विकास, आधुनिकीकरण एवं सहज पहँुच, खुला समाज एवं सामाजिक सञ्जालको प्रभाव, विश्वव्यापीकरण तथा व्यक्तिको आर्थिक हैसियत एवं यातायातको सुगमता तथा विभिन्न मुलुकसंँगको सहज पहँुचलगायतका कारणले अपराध र अपराधी कानुनभन्दा एक कदम अघि हुने प्रवृत्ति देखिएको छ । यस्तो अवस्थामा राज्यमा पर्नसक्ने आपराधिक गतिविधिलाई न्यूनीकरण गर्नका लागि कानुन र विधिको शासनलाई प्रभावकारी बनाउन न्याय तथा कानुनका मूल्य, मान्यता र नवीनतम सिद्धान्तको अवलम्बन गर्दै विभिन्न मुलुकले अपनाएका सर्वोतम अभ्यास समेतलाई समेटेर यो कानुन आएको छ । कानुनी व्यवस्थालाई आधुनिकीकरणतर्फ उन्मुख गरेकाले यो कानुनले पार्ने प्रभाव र यसको प्रयोग तथा जानकारी सर्वसाधारण तथा सम्बन्धित सरोकारवालालाई दिलाउन व्यापक प्रचारप्रसार जरुरी छ । नेपाल कानुन आयोगकी सहसचिव दाहाल उच्चस्तरीय फौजदारी संहिता मस्यौदा कार्यदलकी सदस्य थिइन् ।"
हिमालमुनि साहित्य र संस्कृति मन्थन,"घलेगाउँ (लमजुङ) घलेगाउँमा ती दिन पनि पर्यटकहरू त थिए, तर ती घुमघाममा रमाउन आएका थिएनन् । दुई दिन उनीहरूले स्थानीय बासिन्दासँग अनुभव साटे । सार्क भिलेजको रूपमा चिनिएको यो थलोको प्राकृतिक छटाबाट मोहित हँुदै साहित्य सिर्जना पनि गरे । नेपाल प्रज्ञा प्रतिष्ठान, पर्यटन बोर्ड र मस्र्याङ्दी वाङ्मय प्रतिष्ठानको आयोजनामा साहित्य, दर्शन, संस्कृति र पर्यटन प्रवद्र्धन विषयमा विचार मन्थन गर्न विज्ञ र स्रष्टाहरू यहाँ भेला भएका थिए । कार्यक्रमलाई क्व्होलासोंथर गाउँपालिका, पर्यटन व्यवस्थापन समिति घलेगाउँ र संयुक्त आमा समूह घलेगाउँले सघाएका थिए ।साहित्यलाई समाजले पवित्र मानेको छ, प्रतिष्ठानका उपकुलपति डा विष्णुविभू घिमिरेले भने, यसले चेतना फैलाउने काम गरेको छ । साहित्यका माध्ययमबाट पर्यटन प्रवद्र्धन गर्न सकिन्छ । यसमा हामी सहयोग गर्न तयार छौं । हामीसँग अथाह सांस्कृतिक सम्पदा छन् । सांस्कृतिक आदानप्रदान गरिए मात्र यिनको संरक्षणसंवद्र्धन हुन्छ । प्राज्ञ डा ज्ञानु पाण्डेले अन्तरविषयात्मक विचार मन्थन आवश्यक रहेको बताइन् । प्राज्ञ दिनेशराज पन्तले भाषा, संस्कृति र धर्मका हिसाबले हाम्रो देशमा जस्तो विविधता संसारमा कहीं नपाइने बताए । हामी सबैले संस्कृति जोगाउन सकियो भने इतिहास जोगिन्छ । यसतर्फ सबै सचेत हुन आवश्यक छ, उनले भने । ग्रामीण पर्यटनका अभियन्ता तथा क्व्होलासोंथर गाउँपालिका अध्यक्ष प्रेमबहादुर घलेले ग्रामीण पर्यटनले गरिबी निवारणमा टेवा पुगेको बताए । पूर्व राज्यमन्त्री रामबहादुर गुरुङले सांस्कृतिक लेखोट नभएकाले घाँटु, सोरठी, मारुनी, कृष्णचरित्र, सेर्का जस्ता नाच संकटमा परेको औंल्याए ।पण्डित घनश्याम सुवेदीले कुनै पनि धर्मले पाप र हत्या गर्नुहुन्न भन्ने सन्देश नदिएको उल्लेख गर्दै थपे, कुनै पनि धर्म वा ग्रन्थले एकअर्काप्रति कुनै समुदाय वा धार्मिक व्यक्तित्वप्रति आँच आउने खालका गतिविधिलाई प्रतिबन्ध लगाएको छ । धर्ममा आँच आउने गतिविधि भएमा समाज द्वन्द्वमा जान्छ ।लेखक आनन्द घिमिरेले लमजुङको माटोले राष्ट्रकवि माधवप्रसाद घिमिरेजस्ता व्यक्ति जन्माएकाले साहित्यप्रति गर्व गर्ने ठाउँ रहेको बताए ।मस्र्याङदी वाङ्मय प्रतिष्ठानका अध्यक्ष डा मुकुन्दराज पथिकले साहित्य र संस्कृति जोगाउन गाउँबाटै पहल गर्नुपर्ने बताए ।कार्यक्रममा मस्र्याङ्दी वाङ्मय प्रतिष्ठानका उपाध्यक्ष इन्जिनियर लालबहादुर भुजेलले पर्यटन प्रवद्र्धनसम्बन्धी कविता प्रस्तुत गरे । सदस्य बाहुनडाँडाकी जुनु घलेले गीत गाउँदै कार्यक्रमको सञ्चालन गरिन् । उपप्राध्यापक उपमा आचार्यले आमाको सम्झनाका कविता सुनाइन् । घलेगाउँकै पार्वती गुरुङ, नौराज घलेको समूहले स्वागत गीत गाउँदै पाहुनालाई मन्त्रमुग्ध पारेका थिए ।"
नीता बनिन् हुर्रे आइटम गर्ल,"काठमाडौं (कास) हुर्रे को दोस्रो गीत आइतबार सार्वजनिक गरिएको छ, जसमा नायिका नीता ढुंगाना आइटम गर्लका रूपमा देखिएकी छन् ।मलाई फिल्मको नामले नै सुरुमै आकर्षित गरेको थियो । त्यसैले पनि आइटम डान्स गर्न सहमत भएकी हुँ, उनले कार्यक्रममा भनिन् । हत्तपत्त आइटम डान्सका लागि नायिकाहरू तयार नहुने भए पनि नीताले भने कार्यक्रममा समेत पशुपति बोलको उक्त गीतमा फिल्मकै कलाकारहरू राजाराम पौडयाल, अनुपविक्रम शाही र अंकित खड्कासँगै ठुम्का पनि लगाइन् । यम थापाको निर्देशन रहेको फिल्ममा केकी अधिकारी र विजय बरालको पनि अभिनय रहेको छ ।पशुपति बोलको गीतलाई सविन एकतारे र कालीप्रसाद बाँस्कोटाले लेखेका हुन् भने संगीत पनि कालीप्रसादकै रहेको छ । गाउन चाहिँ झुमा लिम्बू र कालीप्रसादले गाएका हुन् । कोरियोग्राफी विक्रम स्वाँरको हो । यो गीत सुट गर्दा केही दु:ख भएको थियो तर अहिले हेर्दा दु:ख सबै भुलें । गीतमा मैले पशुपतिवरपर पाइने पात्रलाई चित्रण गर्दै दिइएको निर्देशनलाई न्याय गर्ने कोसिस गरेकी छु, आइटम गर्ल बनेकी नीताले भनिन् । कोरियोग्राफर स्वाँरले नीतालाई पशुपति क्षेत्रको फ्लेभर दिने गरी आउटडोर सुट गरेर नयाँ प्रयोग समेत गर्न खोजेका छन् । निर्देशक थापाकै लेखन रहेको डार्क कमेडी जानराको हुर्रे लाई दावा शेर्पा, सोनम लामा, छिरिङ दोर्जेले निर्माण गरेका हुन् । मुख्य तीन पात्रको भोगाइमा आधारित रहेर हुर्रे बनाइएको हो ।"
शेरबहादुर को फस्टलुक,"काठमाडौं (कास) अवकाशप्राप्त एक सैनिकको कथामा निर्माण भएको शेरबहादुर को फस्टलुक पोस्टर सार्वजनिक गरिएको छ ।निडर, सन्की र बलियो पात्रका रूपमा चित्रित गर्न खोजिएको शेरबहादुर नै फिल्मको मुख्य पात्र हो । पोस्टरमा समेत शेरबहादुरको भूमिका निर्वाह गरिरहेका अभिनेता सुनील थापा अग्रपंक्तिमा अटाएका छन् । आफ्नो लक्ष्य प्राप्तिका लागि शेरबहादुरले बुनेका योजनामा अन्य पात्र रुमल्लिने कथामा निर्देशक आर राजवंशीले फिल्म तयार पारेका हुन् ।फिल्ममा सुनीलसहित कर्मा, रवीन्द्र झा, मेनुका प्रधानको मुख्य भूमिका छ । एक्सन, रोमान्स, ड्रामाको संयोजन रहेको भनिएको उक्त फिल्म माघ १९ देखि देशैभर प्रदर्शन हुँदै छ ।वरिष्ठ छायांकार गौरीशंकर धुजू र धिराज राजवंशीले निर्माण गरेको फिल्ममा कोसिस क्षत्रीको संगीत, वसन्त श्रेष्ठको नृत्य, दीर्घ गुरुङ र नारायण जीसीको छायांकन तथा निमेश श्रेष्ठको सम्पादन रहेको छ । यो फिल्म प्रमोद क्षत्रीले लेखेका हुन् ।"
चम्किए राजकुमार,"भारतको मुम्बईमा आयोजित ६३ औं फिल्मफेयर अवाड्र्समा हिन्दी मिडियम सर्वोत्कृष्ट फिल्म बन्दा न्युटन ले क्रिटिक्स अवार्डको उत्कृष्ट फिल्मको उपाधि चुमेको छ । इरफान खान र विद्या बालनले पपुलर क्याटेगोरीतर्फको उत्कृष्ट अभिनेता तथा अभिनेत्रीको अवार्ड जिते भने राजकुमार रावलाई ट्रयाप्ड फिल्मले उत्कृष्ट अभिनेताको क्रिटिक्स अवार्ड दिलायो । सिक्रेट सुपरस्टार की जायरा वसिमले पनि उत्कृष्ट अभिनेत्रीको क्रिटिक्स अवार्ड हात पारिन् ।अभिनेता राजकुमारले उत्कृष्ट अभिनेताका साथमा बरेली की बर्फी का लागि सहअभिनेतामा समेत गरी दोहोरो सफलता पाए । सहअभिनेत्रीको अवार्ड भने सिक्रेट सुपरस्टार बाटै मेहर विजले जितिन् । बरेली की बर्फी ले अश्विनी अय्यर तिवारीलाई समेत उत्कृष्ट निर्देशकको अवार्ड दिलायो । डेब्यु निर्देशनका लागि अभिनेत्री कोंकोणा सेन शर्माले अ डेथ इन द गन्ज का लागि ट्रफी जितिन् । बेस्ट प्लेब्याक सिंगरमा अरिजित सिंहले रोके ना रुके नैना र मेघना मिश्रले नच दी फिरा का लागि अवार्ड हात पारे । यसपालिको अवार्ड पहिलेको भन्दा खास रहेको प्रतिक्रिया आइरहेको छ । यसमा सुपरस्टारका चर्चित फिल्म वा बक्स अफिसमा करोडौं कमाउने फिल्मभन्दा विषयगत र क्राफ्टका हिसाबले योग्य वा सुन्दर फिल्मलाई अवार्ड दिइएको बताइन्छ । चर्चा कमाएका फिल्मले त अवार्ड नै पाएनन् । सन् १९५० र ६० को दशककी चर्चित अभिनेत्री माला सिन्हा र म्युजिक मास्टर कम्पोजर बप्पी लहिरीलाई लाइफटाइम अचिभमेन्ट अवार्ड प्रदान गरियो । मालाले नेपाली फिल्ममा पनि अभिनय गरेकी छन् । करिब पाँच घण्टा चलेको कार्यक्रममा अक्षय कुमार, रणवीर कपुर, शाहरूख खानलगायत सेलेब्रिटीले प्रस्तुति दिएका थिए ।एजेन्सी"
हराएका नेपाली मूर्तिहरू डेनमार्कमा,"भक्तपुर सयौं वर्ष पुरानो र पूजा गर्दागर्दै खिइसकेको एउटा भैरवनाथको मूर्ति कसरी डेनमार्कको मोज्गार्ड म्युजियममा सजिन पुग्यो ? भैरवनाथजस्तै, कृष्ण, तारा, भैरव, मञ्जुश्री, हरियो तारा, पित्तलको सिंह, विष्णुलगायतका पुरातात्त्विक मूर्ति सम्पदाहरू पनि मोज्गार्ड म्युजियमका साखसम्पत्ति बनेर बसेको वर्षौं भइसकेको छ । भक्तपुरको टोनी हागन हाउसस्थित द हेरिटेज ग्यालरीमा आइतबार सुरु भएको पुरातात्त्विक महत्त्वका तस्बिरहरूको प्रदर्शनी जति अर्थपूर्ण छ, उत्तिकै खोजपरक लाग्न सक्छ । यो प्रदर्शनीमा अरूभन्दा पनि डेनमार्कका एकजना शोधार्थी उलरिक जोहेसनले आफ्नो शोधका क्रममा नेपालबाट हराएका मूर्ति सम्पदाका बारेमा गरेको उल्लेखलाई थप सोधीखोजीको विषय बनाइएको छ । धेरै अघि अन्वेषक एवं साहित्यकार लैनसिंह बाङदेलले लेखेको स्टोलन इमेजेज अफ नेपाल कृतिका आधारमा अहिले पनि विदेशी संग्रहालयमा राखिएका मूर्ति सम्पदाहरू घर फर्कने क्रम जारी रहेझैं डेनमार्कका शोधार्थी जोहेसनको प्रयासले नेपालबाट हराइरहेका मूर्तिसम्पदा घर फर्कने आशा प्रदर्शनी आयोजकले गरेका छन् ।नेपालबाट चोरिएर बाहिरी मुलुकमा पुगेका ५० भन्दा बढी मूर्तिहरूको प्रतिमूर्ति राखेर सम्पदा जगेर्ना र संरक्षणमा नयाँ अभियान थाल्न लागिएको म्युजियम अफ स्टोलन आट्र्स का परिकल्पनाकार सम्पदाविद् रवीन्द्र पुरीका अनुसार ग्यालरीमा प्रदर्शनीमा राखिएका तस्बिरबाट हराएका मूर्तिहरूको स्थान, इतिहास र पृष्ठभूमि थाहा पाइने अपेक्षा राखिएको छ । प्रदर्शनीमा विभिन्न देवीदेवताका मूर्ति, तोरण, कलात्मक काठको बाकस, सिलाकु, कागजबाट बनाइएको चित्र, कलम राख्ने पित्तलको कलात्मक बाकस, दियो, मादल लगायतका सामग्रीसमेत राखिएका छन् ।विगत केही दशकयता नेपालको सम्पत्तिऐश्वर्यमाथि निरन्तर हस्तक्षेप भइरहेको छ, पुरीले भने, हाम्रो सम्पदा रित्तिने नै पो हो कि जस्तो अवस्था आइसकेको छ । मूर्तिचोरीलाई सामान्य चोरी मात्र मान्न नसकिने उनले बताए । कला संस्कृति र सम्पदासँग निथ्रुक्कै भिजेको हाम्रो दैनिकी र जीवनशैलीकै चोरी भइरहेको अवस्था छ, उनले भने । संग्रहालय, राष्ट्रिय अभिलेखालय जस्ता स्वयं जिम्मेवार निकायहरू भित्रैबाट पुरातात्त्विक कला र सम्पदाहरू चोरिएको अवस्था अनौठो रहेको भन्दै उनले यो प्रदर्शनी हराएका मूर्तिहरू घर फर्काउने अभियानका रूपमा रहेको बताए । प्रदर्शनीमा राखिएका तस्बिरहरू पीएचडी शोधार्थी जोसेनले मोज्गार्ड म्युजियम मा खिचेका हुन् । प्रदर्शनीमा राखिएका फोटाको प्रतिमूर्ति निर्माण गरी म्युजियम अफ स्टोलन आट्र्स संग्रहालयमा राखिने भएको छ । यसअघि पुरीले सन् २०१३ मा १२ औं शताब्दीका हस्तलिखित ग्रन्थका गाताहरू फर्काउन विशेष पहल गरेका थिए । शिवधर्म संग्रह, भागवत पुराण र विष्णु धर्मका चार कृतिका चित्रयुक्त काठेगाता पहिले नेपालको राष्ट्रिय अभिलेखालयमा थिए । अभिलेखालयभित्रबाटै चोरी भई सन् २०१३ मा न्युयोर्क स्थित ऐतिहासिक वास्तुकला प्रदर्शनी एवं बिक्री कम्पनी क्रिस्टीले लिलामी गरिरहेको अवस्थामा पाइयो । न्यूयोर्कमै बस्ने नेपालबारे जानकार एलेन कुनले पुरीसँग समन्वय गरी नेपाल, अमेरिका, जर्मनी, बेलायत, जापान, अस्ट्रेलियालगायतका अभियन्ताको सहयोगले क्रिस्टीलाई लिलाम रोक्न बाध्य बनाएको उनले जानकारी दिए । युनेस्कोको अभिसन्धिअनुसार उक्त गाताहरू नेपालकै भएको र चोरी भएर गएको ठहर भएपछि क्रिस्टीलाई पुरातात्त्विक सामग्रीहरू फिर्ता गर्न बाध्य पारिएको उनले बताए । हाल डेनमार्कलगायत विदेशी संग्रहालयमा भएका मूर्तिहरूलाई समेत सरकारी पहलमा फिर्ता ल्याउन सकिने उनले आशा व्यक्त गरे ।हेरिटेज ग्यालरीको प्रदर्शनीमा १० मूर्तिसहित ५१ फोटा राखिएका छन् । प्रदर्शनी मंगलबारसम्म चल्नेछ ।"
क्यान्सरपीडितको सहयोगार्थ कन्सर्ट,पाल्पा (कास) माघको पारिलो मौसम अनि लोकगायिका देवी घर्ती र लोकगायक कुलेन्द्र विश्वकर्माको रमाइलो गीत । तानसेन टुँडिखेलमा दर्शकश्रोता कति रमाइरहेका थिए भन्ने कुरो उनीहरूको हाउभाउबाट प्रस्ट देखिन्थ्यो । गायकगायिका गाउँदै थिए : चढ्दै आयो लाली जोबनमनको बाँधले रोक्छु तिमी मेरो हुन्छौ भनेतिम्रै सामु पोख्छुउही खोलीमा पानीदेवीले केही दर्शकश्रोतालाई स्टेजमै बोलाएर आधा दर्जन गित गाइन् । कुलेन्द्रले पनि निकै मनोरञ्जन दिए ।सांस्कृतिक कार्यक्रम मनोरञ्जनका लागि थिएन । बुटवल उपमहानगरपालिका शंकरनगरकी आठ महिने बालिका मिदिशा शर्मालाई ब्लड क्यान्सरको उपचारमा सहयोग जुटाउन गरिएको कन्सर्टमा कमल भट्टराईको समूहले विभिन्न दीर्घ रोग र तिनले पार्ने प्रभावबारे नाटक देखायो । स्थानीय कलाकारले समेत साथ दिए ।करिअर ग्रुप नेपालका अध्यक्ष कृष्णप्रसाद भट्टराईले टिकट बिक्रीबाट संकलित रकम उनको परिवारलाई हस्तान्तरण गरिने बताए । एस आर इन्टरटेन्मेन्ट प्रालिको सहकार्यमा आयोजित कन्सर्टमा स्थानीय तथा कलाकारहरूबाटै पनि आर्थिक सहयोग जुटेको थियो । मिदिशाका बुबा मीनप्रसाद र आमा सावित्राले छोरीको जीवनरक्षाका लागि सहयोगको अपिल गरे ।
आम आद्मीका २० विधायक अयोग्य,"नयाँदिल्ली (एजेन्सी) भारतको राजधानी दिल्लीको सत्तारूढ आम आद्मी पार्टीका २० विधायक आइतबार अयोग्य घोषित भएका छन् । आम आद्मी दिल्लीका मुख्यमन्त्री अरविन्द केजरीवालको पार्टी हो । राष्ट्रपति रामनाथ कोभिन्दले उनीहरूको सदस्यता रद्द गर्न गर्न स्वीकृति दिएसँगै केन्द्र सरकारले सार्वजनिक सूचनामार्फत अयोग्य ठहर गरेको हो । लाभको पदसम्बन्धी कानुन उल्लंघन गरेको भन्दै भारतीय निर्वाचन आयोगले सदस्यता रद्द गर्नका लागि गत शुक्रबार राष्ट्रपतिसमक्ष सिफारिस गरेको थियो । दिल्लीका मुख्यमन्त्री केजरीवालले उनीहरूलाई लाभको पद मानिने संसदीय सचिवको पदमा नियुक्त गरेका थिए । आयोगका अनुसार उनीहरूले सन् २०१५ को मार्च १३ देखि २०१६ को सेप्टेम्बर ८ सम्म उक्त पद सम्हालेका थिए । राष्ट्रपतिलाई उद्धृत गर्दै कानुन मन्त्रालयले जारी गरेको विज्ञप्तिमा उल्लेख छ, निर्वाचन आयोगद्वारा व्यक्त चासोअनुरूप दिल्लीका २० विधानसभा सदस्यलाई अयोग्य घोषित गरिएको छ । गृह मन्त्रालयका प्रवक्ताले राष्ट्रपतिको निर्णयबारे गभर्नरलाई जानकारी गराइएको बताए । राष्ट्रपतिको निर्णयसँगै आगामी ६ महिनाभित्र २० क्षेत्रमा उपनिर्वाचन हुने भारतीय सञ्चार माध्यमले जनाएका छन् । आम आद्मी पार्टीका वरिष्ठ सदस्य गोपाल राईले उक्त निर्णय दुर्भाग्यपूर्ण भएको प्रतिक्रिया दिएका छन् । उनले आफूहरूले अदातलमार्फत न्याय पाउनेमा विश्वस्त भएको बताए । दिल्लीका उपमुख्यमन्त्री मनीष सिसोदियाले राष्ट्रपतिको घोषणाविरुद्ध कानुनी लडाइँ लड्ने बताए । तर कानुनविद्हरूले भने आम आद्मीका पक्षमा फैसला हुने सम्भावना नरहेको जनाएका छन् । अयोग्य ठहर हुनेमा दिल्ली सरकारका यातायात मन्त्री कैलाश गलहोट पनि छन् । पछिल्लो घोषणाले दिल्ली सरकार गठन गरेको आम आद्मी पार्टीको सरकारलाई भने कुनै असर पर्ने देखिन्न । ७० सिटको विधानसभामा आम आद्मीले गत निर्वाचनमा ६६ सिट जितेको थियो । यद्यपि, भारतीय जनता पार्टी (भाजपा) र भारतीय कंग्रेसले दिल्लीका मुख्यमन्त्री अरविन्द केजरीवालले नैतिकताका आधारमा राजीनामा दिनुपर्ने माग गरेका छन् । तर केजरीवालले भारतीय प्रधानमन्त्री नरेन्द्र मोदीले लोकतन्त्रको सम्मान नगरेको आरोप लगाएका छन् । मोदी आम आद्मी पार्टीसँग सशंकित छन् । केजरीवालले ट्वीटरमा उल्लेख गरेका छन्, मोदीले न आफू काम गर्छन् न अरूलाई काम गर्न दिन्छन् । राष्ट्रपतिको निर्णयविरुद्ध आम आद्मीका २० विधायक दिल्लीस्थित उच्च अदालतमा पुगेका छन् । तर न्यायाधीश रेखा पल्लीले उनीहरूको पक्षमा अन्तरिम आदेश दिन अस्वीकार गरेकी छन् । भारतको संविधानमा लाभको पद बारे प्रस्ट व्यवस्था गरिएको छैन । तर धारा १०२ (१) र १९१ (१) मा विधायकलाई कुनै पनि सरकारी पदमा नियुक्ति लिन रोक लगाएको छ । संविधानमा कुनै पनि विधायकले लाभको पद ग्रहण गरेको खण्डमा संसद्को सदस्यबाट अयोग्य घोषित हुने व्यवस्था छ । यसअघि यस्तै मुद्दामा तत्कालीन कंग्रेस अध्यक्ष सोनिया गान्धी लोकसभा सदस्यबाट राजीनामा दिन बाध्य भएकी थिइन् । युनाइटेड प्रोग्रेसिभ अलायन्स (यूपीए) सरकारले उनलाई सन् २००६ मा राष्ट्रिय सल्लाहकार परिषद्मा नियुक्त गरेको थियो । उक्त मुद्दामा तत्कालीन सभामुख सोमनाथ चटर्जी अयोग्य घोषित भए पनि कानुन संशोधनका कारण बचेका थिए । समाजवादी पार्टीकी जया बच्चन उत्तर प्रदेशको चलचित्र विकास संघको अध्यक्ष पदमा नियुक्त भएसँगै उनको संसद् पद गुमेको थियो ।"
टर्किस फौज सिरिया प्रवेश,"अजाज (बीबीसी) टर्कीले सिरियाली सीमाक्षेत्रबाट कुर्दिस लडाकुलाई लखेट्न सरकारी सुरक्षाफौज उत्तरी सिरिया प्रवेश गरेको जनाएका छन् । प्रधानमन्त्री बिनाली इल्दिरिमले सीमा वरपरको कम्तीमा ३० किलोमिटरको क्षेत्रलाई सुरक्षित क्षेत्र बनाउने उद्देश्यका साथ सुरक्षा फौज परिचाल गरिएको बताए । यसअघि टर्कीले सिरियाको उत्तरी क्षेत्रमा कुर्दिस लडाकुमाथि हवाई हमला गरेको थियो । उक्त कदमले टर्की र अमेरिकाबीच तनाव बढाउन सक्ने बताइएको छ । टर्की आफ्नो दक्षिणी सीमासँग जोडिएको आफ्रिन क्षेत्रबाट कुर्दिस वाईपीजी लडाकुलाई कुनै हालतमा धपाउने बताउँदै आएको छ । उसले वाईपीजीलाई आतंकवादी को संज्ञा दिँदै आएको छ । तर अमेरिकाले भने वाईपीजीलाई समर्थन जनाउने गरेको छ । टर्कीको पछिल्लो हवाई आक्रमणमा कम्तीमा ९ जना वाईपीजी सदस्य मारिएको अन्तर्राष्ट्रिय सञ्चार माध्यमले उल्लेख गरेका छन् । यसैबीच, सिरियामा स्थायित्व र शान्ति स्थापना गर्ने विषयमा रुसी विदेशमन्त्री सेर्गेई ल्याभरोभ र उनका अमेरिकी समकक्षी रेक्स टिलरसनबीच टेलिफोन वार्ता भएको छ । उनीहरूबीच सिरियामा जारी ५ वर्ष लामो युद्ध अन्त्य गर्नेबारे छलफल भएको रुसी विदेश मन्त्रालयले जनाएको छ ।"
उत्तर कोरियाली टोली सोल पुग्यो,"सोल (बीबीसी) उत्तर कोरियाली सरकारी अधिकारी सम्मिलित एक प्रतिनिधिमण्डल दक्षिण कोरियाको राजधानी सोल पुगेको छ । उक्त टोलीको नेतृत्व उत्तर कोरियाको प्रसिद्ध सांगीतिक समूह (मोराङबोङ ब्यान्ड) का प्रमुख ह्युन सोङवोलले गरेकी छन् । मोराङबोङ उत्तर कोरियाली सरकारको मातहतमा स्थापना र सञ्चालित छ । ब्यान्डमा दस सदस्य छन् । उनीहरू दुई दिने भ्रमणका क्रममा आइतबार सोल पुगेका हुन् । उनीहरूलाई प्रहरीको कडा सुरक्षाबीच पूर्वी सहर ग्याङ्नेउङबाट राजधानी सोल पुर्याइएको हो । आगामी फेब्रुअरीमा दक्षिण कोरियामा हुने शीतकालीन ओलम्पिक प्रतियोगितामा उत्तरको सहभागिता सुनिश्चित भएपछि खेलमा सहभागिताका लागि आवश्यक तयारीको अनुगमन र निरीक्षण गर्न उक्त टोली सोल पुगेको हो । उक्त टोली दक्षिण कोरिया प्रवेश गर्ने चार वर्षयताकै उच्चस्तरीय भएको बताइएको छ । प्रतिनिधिमण्डलले खेलकुदको तयारीका साथै उत्तर कोरियाले गर्ने सांस्कृतिक कार्यक्रमको तयारीका बारेमा पनि निरीक्षण तथा आवश्यक गृहकार्यका लागि निर्देशन दिने बताइएको छ । फेब्रुअरीमा हुन लागेको सो खेलकुदमा उत्तर कोरियाका तर्फबाट सांगीतिक प्रस्तुति पनि उनीहरूले नै दिने तय भएको छ । सो प्रस्तुतिको तयारीको निरीक्षण गर्न उनीहरूले दुई दिनसम्म दक्षिण कोरियाको भ्रमण गर्न लागेका हुन् । प्रस्तुतिका लागि उनीहरूले लामो समयदेखि तयारी गरिरहेको जनाइएको छ । आगामी फेब्रुअरी ९ देखि २७ सम्म दक्षिण कोरियामा आयोजना गरिएको शीतकालीन ओलम्पिकमा उत्तर कोरियाले आफ्नो तर्फबाट समावेश हुने खेलाडी, सरकारी अधिकारी र समर्थक पठाउनेबारे यसअघि नै जानकारी दिइसकेको छ । खेलाडीको नामावली र खेल्ने खेलबारे ओलम्पिक कमिटीले अनुमोदन गरिसकेको छ । दुई कोरियाबीच गत साता भएको वार्तामा उनीहरू ओलम्पिकमा संयुक्त झन्डामुनि मार्च गर्न सहमत भइसकेका छन् ।"
विवादित सीमाक्षेत्रमा विद्यार्थी,"वीरगन्ज नयाँ सीमा स्तम्भ गाड्दा नेपाली भूमि भारतीय क्षेत्रमा परेपछि स्थलगत अवलोकनका लागि दुई विद्यार्थी संगठनका नेताकार्यकर्ता वीरगन्ज आएका छन् । सीमा रक्षा तथा जागरण अभियान अन्तर्गत अखिल नेपाल राष्ट्रिय स्वतन्त्र विद्यार्थी युनियन (अनेरास्ववियु) का अध्यक्ष नवीना लामा र अखिल (क्रान्तिकारी) का अध्यक्ष रञ्जित तामाङलगायत पदाधिकारीसहितको टोली आएको हो ।उनीहरूले आइतबार वीरगन्ज महानगरपालिका१ बजार छपकैयास्थित नेपालभारत सीमाको स्थलगत अवलोकन गरे । टोलीले सोही ठाउँका स्थानीयसँग अन्तरक्रियासमेत गरेको थियो । टोलीले स्थलगत निरीक्षणमा मुख्य सीमा स्तम्भ ३९१, ३९२ र ३९३ सम्म करिब एक सय ३८ फिटका दरले ३ किलोमिटरसम्म नेपाली भूमि मिचिएको पाइएको जनाएको छ । विज्ञको सल्लाह र स्थानीयको लालपुर्जा अध्ययन गरी टोलीले हालका लागि नयाँ पिल्लर गाड्ने काम बन्द गरी स्ट्रिप नक्साको सत्यापन गराउन नापी टोलीलाई आग्रह गरेको छ । नेपालभारत सीमा सर्वेक्षण टोलीले १८१६ मा इस्ट इन्डिया कम्पनीसँग भएको सुगौली सन्धिपछि बनेको नक्साका आधारमा स्ट्रिप नक्सा बनाएको दाबी गर्दै आएको छ । ऐतिहासिक आधार र भूमिको भोगचलनलगायत प्रमाणित आधारलाई किनारा लगाई असमान सन्धि र भारतीय पक्षको दबाबमा निर्माण गरिएको स्ट्रिप नक्साको अविलम्ब पुनरावलोकन गर्न दुवै संगठनका अध्यक्षले आग्रह गरेका छन् । उनीहरूले स्ट्रिप नक्साको वैधानिकता प्रमाणीकरणको मागसमेत राखे । नापी विभागका निर्देशक अनिल मरासिनीले स्ट्रिप नक्सा १८१६ को सन्धिका आधारमा तयार पारिएको र जग्गाधनीलाई २०२२ को नापीपछि सरकारले लालपुर्जा वितरण गरेकाले समस्या सिर्जना भएको बताए । १८१६ ताका नदीको बहावअनुसार स्ट्रिप नक्सा तयार गरी नयाँ पिलर गाड्ने कार्य भइरहेको छ, उनले भने, तर, लालपुर्जाचाहिँ २०२२ मा नदीको स्थानका आधारमा नापजाँच गरी वितरण गरिएको हो । नदीले बहाव परिवर्तन गरेकाले समस्या सिर्जना भएको उनले बताए । वृद्धवृद्धाका अनुसार अहिलेको ठाउँभन्दा अझ सय मिटर दक्षिणतिर नदी बग्थ्यो, क्रान्तिकारी अध्यक्ष तामाङले भने, स्ट्रिप नक्सा नै गलत देखिएको छ, अहिलेको खोलालाई नै आधार मानिएको देखियो । नियोजित तरिकाले नेपाली भूमि मिच्ने हिसाबले स्ट्रिप नक्सा तयार पारिएको आशंका बढेको र यसमा कर्मचारीको लाचारी देखिएकाले दुवै देशको उच्चस्तरीय टोलीले नक्सा पुनरावलोकन गर्न आवश्यक रहेको उनको भनाइ छ । अनेरास्ववियु अध्यक्ष लामाले पुराना सन्धिहरू असमान रहेकाले नै दुई देशका प्रबुद्ध समूहबीच छलफल भइरहेको बताइन् । अरूको भूमि हामीलाई चाहिँदैन, उनले भनिन्, तर, हाम्रो भूमि पनि अरूलाई दिन पाइँदैन । गलत कागजातका आधारमा नक्सांकन गर्नु भएन । स्थानीय रवीन्द्र कोइरीले विगत दुई सातादेखि सीमा सर्वेक्षण टोलीले अल्झाएर राखेको आरोप लगाए । सर्वे टोलीको नियत सफा देखिएन, उनले भने, मेरो लालपुर्जावाला जग्गा मेरै हो कि भारतको हो, प्रस्ट पार्न सकेका छैनन् । स्थानीयले नेपालतिर भारतको भूमि पर्दा तत्काल पिलर गाड्ने तर नेपाली भूमि भारततिर पर्दा पिलर नगाड्ने प्रवृत्ति देखिएको बताए । नेपालीले वर्षौंदेखि भोगचलन गरी नेपाल सरकारद्वारा वितरित लालपुर्जासमेतका प्रमाण हेर्दा करिब ५० बिघाभन्दा बढी नेपाली भूमि मिचिएको स्पष्ट देखिन्छ, स्थलगत अनुगमनपछि दुवै संगठनका अध्यक्षद्वारा जारी विज्ञप्तिमा उल्लेख छ ।सुगौली सन्धिताकाको नदी सिमानाको हवाला दिएर तयार गरिएको स्ट्रिप म्याप (सीमा नक्सा) नै गलत रहेको र त्यसैमा गम्भीर राष्ट्रघात भएको टोलीले ठहर गरेको छ । कूटनीतिक माध्यमबाट सीमा समस्याको स्थायी समाधान खोज्न सरकारलगायत सबै सरोकारवाला निकायसँग माग पनि गरिएको छ । दुई देशको सिमानामा हराएको स्तम्भको ठाउँमा नयाँ स्तम्भ गाड्ने, जीर्ण भएकालाई मर्मतसम्भार गर्ने क्रममा वीरगन्ज महानगरपालिका १ मा नेपाली भूभाग मिचिएपछि स्थानीयले विरोध गरिरहेका छन् ।"
मुकाम आन्दोलनले दोहोरो सास्ती,"धनकुटा (कास) यहाँका सर्वसाधारण प्रशासनले जारी गरेको निषेधाज्ञा र आन्दोलनरत पक्षले आह्वान गरेको आमहड्तालको दोहोरो चेपुवामा परेका छन् । राजधानीको अस्थायी मुकाम अन्यत्र घोषणा भएपछि सर्वसाधारणमा असन्तुष्टि त बढेको छ नै त्यसैमा प्रशासन र आन्दोलनरत पक्षको दोहोरो चेपुवा परेपछि चरम सास्ती खेप्नु परेको छ । अस्थायी मुकाम घोषणा गर्नुअघिदेखि नै धनकुटालाई राजधानी बनाउनुपर्ने माग गर्दै लामो आन्दोलन भयो । महिना दिन लामो आन्दोलन खेपेका सर्वसाधारण अहिले दोहोरो सास्ती खेप्न बाध्य छन् । आन्दोलनले एकाएक हिंसात्मक रूप लिएपछि नियन्त्रणका लागि प्रशासनले निषेधाज्ञा नै जारी गर्यो । धनकुटा बजारमा आइतबार चौथो दिन पनि निषेधाज्ञा कायमै छ । आन्दोलनरत पक्षले समेत आमहड्ताल जारी राखेपछि त्यसको प्रत्यक्ष मारमा सर्वसाधारण परेका हुन् । निषेधाज्ञाले हिँडडुलमा समस्या भएको छ भने आमहड्तालले यातायात अवरुद्ध हुँदा अवस्था सकसपूर्ण बनेको छ । दुवै पक्षले आआफ्ना अडान कायमै राखेपछि समस्या बल्भिँदै गएको छ । आइतबार पनि घरघरमा कालो झन्डा राखेर विरोध प्रदर्शन गरियो । निषेधाज्ञाको क्रममा सडकमा टायर बालेर प्रदर्शन गर्दा सुरक्षाकर्मीले स्थानीयलाई घरबाहिर ननिस्कन चेतावनी दिएको थियो । आन्दोलन परिचालन समितिले आहान गरेको लगातारको आमहड्तालका कारण यातायात, बजार, पसल, उद्योग, शिक्षण संस्था ठप्प छन् । लामो समयदेखिको असहज अवस्थाबाट निकास दिन नागरिक समाजले पहल थालेको छ । समाजका अध्यक्ष द्रोर्णप्रसाद गुरागार्इंले भने, कम्तीमा दुवै पक्षलाई एक ठाउँमा बस्ने वातावरण सिर्जना गर्न जरुरी छ । लामो समयसम्मको कष्टदायी अवस्थाबाट मुक्ति दिन प्रयासरत छौं । प्रशासनले जारी गरेको निषेधाज्ञा सहज अवस्था आएपछि मात्र हटाइने प्रमुख जिल्ला अधिकारी प्रेमप्रकाश उप्रेतीले जानकारी दिए । आमहड्ताल आहान फिर्ता गरी जनजीवन सामान्य बनाउन आन्दोलनरत पक्षसँग अनुरोध गरिए पनि स्थितिमा सुधार नआएकाले निषेधाज्ञा लम्ब्याउन बाध्य रहेको उप्रेतीको भनाइ छ । प्रशासनले अधिकतम लचकता अपनाएको छ, उनले भने ।"
मानव अधिकार अनुगमन फितलो,"बागलुङ (कास) जिल्लास्तरमा हुने मानव अधिकार हननका घटनामा अनुगमनको अवस्था फितलो भेटिएको छ । राष्ट्रिय मानव अधिकार आयोग क्षेत्रीय कार्यालय पोखराको अध्ययनले यस्तो भेटिएको हो ।निमित्त क्षेत्रीय निर्देशक रीतु गर्तौलाले आयोगले तयार गरेको चौथो मानव अधिकार राष्ट्रिय कार्ययोजनाको अनुगमन र समीक्षाका क्रममा यस्तो जानकारी गराइन् । उनले राज्यले दिएका अधिकार प्रदान गर्न पनि कर्मचारीतन्त्र अग्रसर नभएको बताइन् । आयोगले विशेषगरी शिक्षा, स्वास्थ्य, उपभोक्ता, कारागारलगायत क्षेत्रमा अनुगमन केन्द्रित गर्ने गरेको छ ।"
हत्या आरोपमा दुई पक्राउ,"बुटवल (कास) देवदहका युवा व्यवसायी वसन्त पौडेलको हत्यामा संलग्न भएको आरोपमा प्रहरीले दुई जनालाई पक्राउ गरेको छ । नवलपरासीको सुनवल नगरपालिका७ अस्नैयाका ३६ वर्षीय पदम चौधरी र सुनसरीको डुमराहा बस्ने ३६ वर्षीय महिनारायण चौधरी पक्राउ परेका हुन् । उनीहरूलाई प्रहरीले आइतबार बुटवलमा पत्रकार सम्मेलनमार्फत सार्वजनिक गर्यो ।पदमलाई पोखरा र महिनारायणलाई चितवनबाट पक्राउ गरेको रुपन्देही प्रहरी प्रमुख एसपी श्याम ज्ञवालीले बताए । उनीहरूलाई मुख्य अभियुक्त मनोज पुनले फोनमार्फत ३ लाख ५० हजार दिने सहमतिमा हत्याका लागि खटाएका थिए, उनले भने । पुनले २ लाख ५० हजार हुन्डीमार्फत पोखरा पठाएका थिए । बाँकी रकम लिने क्रममा प्रविधिको प्रयोग गरी उनीहरूलाई पक्राउ गर्न सफल भएको प्रहरीले जनाएको छ ।उनीहरूबाट हत्यामा प्रयोग भएको लु४प १४ नम्बरको मोटरसाइकल, ९ एमएम क्यालिबरको एक थान इटालियन पेस्तोल, दुई थान कटुवा पेस्तोल, त्यसमा लाग्ने ९ राउन्ड गोलीलगायत सामग्रीसमेत बरामद भएको प्रहरीले जनायो । ती हतियार गत वर्ष युवा संघ अध्यक्ष दुर्गा तिवारीको हत्या घटनामा समेत प्रयोग भएको एसपी ज्ञवालीले दाबी गरे । दुवै जनालाई जिल्ला अदालतबाट आइतबार म्याद थप गरी हिरासतमा राखिएको छ ।हत्याका मुख्य योजनाकार मानिएका पुन र विवेक (थर नखुलेका) दुई जना भने फरार छन् । आफू मलेसियामा रहेको बताउने मनोजले फोनमार्फत रकम दिएर हत्या गर्न अह्राएको र विवेक भने घटनामा प्रत्यक्ष संलग्न भएको प्रहरी दाबी छ । पक्राउ परेका पदमले सुराकी, हतियार राखिदिने र आउजाउ र लुक्न सहयोग गरेको प्रहरीले जनायो । उनले ३ महिनादेखि वसन्तको दैनिकी पत्ता लगाउन पछ्याउने गरेको र त्यसको सूचना मनोजलाई दिने गरेका थिए । भारतीय नम्बरको मोटरसाइकल ल्याउने र त्यसमा नेपाली नम्बर प्लेट राख्ने काम पनि उनैले गरेको प्रहरीले जनायो ।हत्याको दिन पुस २१ गते सुरुमा पदम गएर फर्निचर उद्योगमा वसन्त आएनआएको पत्ता लगाएका थिए । त्यसपछि उनकै खबरमा महिनारायण र विवेक एउटै मोटरसाइकलमा गएको प्रहरीले जानकारी दिएको छ । सुरुमा महिनारायणले गोली हानेका थिए । त्यो नलागेपछि विवेकले गोली प्रहार गरेर भागेका थिए । हत्यापछि मेडिकल कलेजको पछाडिबाट भूपू सैनिक कार्यालय हुँदै रोहिणी खोला नजिक आएर हतियार फालेका थिए, प्रहरीले पत्रकार सम्मेलनमा भन्यो, त्यसको केही पर लुगा फेरेर भलबारी हँुदै तीनजना तीनतिरको बाटो लागेका थिए ।"
संस्था चयनमा लाखौं घूस संकलन,"काठमाडौं गरिबी निवारण कोषबाट जिल्ला तहमा सहयोगी संस्था परिचालनका क्रममा अनियमितता भएको भेटिएको छ । कानुनविपरीत कतिपय अयोग्य संस्थाहरू छनोटमा परेका छन् । संस्था छनोटको विवाद अख्तियार दुरुपयोग अनुसन्धान आयोगमा विचाराधीन छ । कतिपय संस्था छनोटमा घूस संकलन भएको स्रोतले बतायो । जिल्ला तहमा रहने कार्यप्रबन्धकहरू नियुक्तिका क्रममा समेत अनियमितता र मनोमानी भएको थियो, कोषको सचिवालय स्रोतले कान्तिपुरसित भन्यो, मनोमानी रूपमा नियुक्त कतिपय कार्यप्रबन्धकहरूलाई विभिन्न कामका सिलसिलामा रकम उठाउन प्रयोग गरिएको छ । सहयोगी संस्था छनोट, कोष परिचालन, भौतिक पूर्वाधार निर्माणलगायत काममा केही कार्यप्रबन्धकहरू प्रयोग भएको स्रोतले बतायो ।गरिबी निवारणका नाममा भएको अनियमितताका केही प्रमाण सप्तरी र बाराबाट कान्तिपुरलाई प्राप्त भएको छ । सप्तरी र बारा दुवै जिल्लामा कार्यप्रबन्धकको जिम्मेवारी सम्हालेका राकेश यादवले माथि बुझाउनुपर्ने भन्दै रकम उठाएको स्रोतले बतायो । एउटा गैरसरकारी संस्थाका प्रतिनिधिले काठमाडौंमा ५० हजार रुपैयाँ नगद दिएछन्, स्रोतले भन्यो, त्यतिले पुगेन भनेपछि फेरि बाराको कलैयाबाट बैंकमा भौचर नै भरेर थप १० हजार रुपैयाँ बुझाए । रकम बुझाए पनि आफ्नो संस्था छनोट नभएको भन्दै फिर्ता माग्दा माथि पठाइसकेको भन्ने जवाफ पाएको स्रोतले बतायो । गरिबी निवारण कोषको सहयोगी संस्था छनोटका क्रममा अनियमितताबारे भएको टेलिफोन कुराकानीको रेकर्डमा समेत घूस उठाइएको तथ्य खुल्छ । कोषको केन्द्रमा (सचिवालय) बुझाउनुपर्छ भनेर उनले रकम उठाएका थिए, कान्तिपुरलाई प्राप्त रेकर्डमा भनिएको छ, उनले हालको कार्यकारी निर्देशक (नहकुल केसी) मेरो नजिकको मानिस हो, मैले आग्रह गरेपछि उनले संस्था छनोट गरिहाल्छन् भनेर रकम उठाएका थिए । संस्था छनोट नभएपछि अहिले रकम फिर्ता माग्दा फिर्ता दिन्छु, मैले खाएको होइन भन्ने जवाफ दिन्छन् । तराईका सबै जिल्लामा यसरी रकम उठाइएको स्रोतले बतायो । गरिबी निवारण कोष ऐनको दफा २ मा गरिबी निवारण गर्ने उद्देश्यले स्थापित संस्थालाई साझेदार बनाउनुपर्ने भनी उल्लेख छ । स्रोतले भन्यो, कानुन जे भए पनि जिल्लास्तरीय मूल्यांकनमा बढी अंक ल्याउने संस्थालाई छनोट नगरी कम नम्बर ल्याउने संस्थालाई छान्ने काम भयो । स्रोतका अनुसार कतिपय संस्था छनोटका क्रममा कार्यप्रबन्धकहरूले आफ्नो होटल खर्च तिरिदिन दबाब दिने गरेका थिए । केहीले भने नगदै उठाएका थिए । अघिल्लो वर्ष देशभरबाट करिब ४ सय संस्था छनोट भएकोमा यसपटक आधा कटौतीमा परेका छन् । प्रतिस्पर्धाका कारण यसपटक संस्थाहरूसँग कडा मोलमोलाइ गरिएको स्रोतले बतायो । कोषको सचिवालय स्रोतले कान्तिपुरलाई उपलब्ध गराएको विवरणमा आधिकारिक रूपमा नै संस्था छनोटमा भएको अनियमितता पुष्टि गर्ने विवरण समावेश छ । चलानी नम्बर ५०८(२०७३७४) उल्लिखित पत्रमा संस्था छनोटमा मापदण्ड मिचिएको, अंक हेरफेर गरिएको, ठूलै रकमको चलखेल भएको भन्ने उल्लेख छ । कोषकै उपाध्यक्षले प्रधानमन्त्री तथा मन्त्रिपरिषद् कार्यालय, अख्तियार र कोषकै कार्यकारी निर्देशकलाई पठाएको पत्रमा अनुगमन महाशाखा प्रमुख लक्ष्मण पाण्डे र कार्यक्रम महाशाखा प्रमुख अम्बिका महर्जनलाई कुनै जिम्मेवारी नदिनसमेत भनिएको छ ।संस्था छनोटमा भएको अनियमितता प्रकरणमा ठूलै रकम चलखेल भएको आशंका छ, तत्कालीन उपाध्यक्ष युवराज पाण्डेको हस्ताक्षर रहेको पत्रमा भनिएको छ, संस्थाहरूको मूल्यांकन गर्दा गरिने अनुचित हेरफेरबाट कोषको कार्यक्रम कार्यान्वयनमा ठूलो प्रतिकूल प्रभाव पर्ने हुनाले संलग्न सबैबाट गम्भीर अनियमितता भएको प्रमाणित हुन्छ । तत्कालीन उपाध्यक्ष पाण्डेले जिल्लाबाट पठाएको अंकमा आफूखुसी हेरफेर गरेको र पुनरावलोकन समितिले समेत सूचनामा प्रकाशित भएको सर्तमा नपरेका संस्था छनोटलाई समेत सिफारिस गरेको भनी पत्र लेखेका छन् । कोषका कार्यकारी निर्देशक नहकुल केसीले कुनै अनियमितता नभएको दाबी गरे । जिल्लास्थित कार्यप्रबन्धकले कुनै रकम हिनामिना गर्न नसक्ने प्रणाली विकास र मजबुत बनाइएको छ, केसीले कान्तिपुरलाई पठाएको लिखित प्रतिक्रियामा भनिएको छ, कार्यप्रबन्धक नियुक्तिमा अनियमितता भएको र रकम असुल्ने कामसमेत भएको भन्नु सरासर गलत हो । उनले आफ्नो कार्यकालमा विश्व बैंकले सन्तोषजनक काम भएको भनी मूल्यांकन गरेको भन्दै गुनासो सुनुवाइ, विकेन्द्रीकरण, पारदर्शिता र कार्यक्रम कार्यान्वयनमा निकै सुधार भएको दाबीसमेत गरेका छन् । गरिबी निवारणको साझेदार संस्था छनोटका क्रममा २०१७ डिसेम्बर (२०७४ मंसिरपुस) मा विश्व बैंकसँग सम्झौता भएपछि फेरि १० वर्षका लागि सम्झौता हुँदै छ भनेर गैरसरकारी संस्थाका प्रतिनिधिलाई प्रलोभन देखाइएको स्रोतले बतायो । कम्तीमा पनि एउटा संस्थासँग एकदेखि तीन लाख रुपैयाँ असुलिएको थियो, स्रोतले भन्यो । चरम गरिबीको मारमा परेका तराईका ८ जिल्लाबाट मात्रै संस्था छनोटमा ५० लाख रुपैयाँभन्दा बढी उठाइएको स्रोतले बतायो । गरिबी निवारण कोषको परिभाषामा सहयोगी संस्था भनिने जिल्लास्तरीय गैरसरकारी संस्थाहरूले विपन्न समुदायलाई विभिन्न किसिमका तालिमदेखि क्षमता विकासका सीप सिकाउने गर्छन् । कार्यक्षेत्रअनुसार सहयोगी संस्थाले १० देखि २५ लाख रुपैयाँ कोषबाट पाउँछन् । कोषले नै गठन गर्ने सामुदायिक संस्था मा विपन्न समुदायहरू रहन्छन् । संस्था छनोट गर्दैमा लाखौंको अनियमितता हुन्छ, स्रोतले भन्यो, बुझाएको रकम उठाउनकै लागि पनि कतिपय गैरसरकारी संस्थाले विपन्न समुदायका संस्थालाई शोषण गर्ने निश्चित छ ।राष्ट्रिय योजना आयोगले पुस पहिलो साता सार्वजनिक गरेको प्रतिवेदनअनुसार प्रदेश २ र ६ मा आधा जनसंख्या गरिबीको रेखामुनि छ । ५१ लाख ५० हजार जनसंख्यामध्ये साढे २४ लाख जनसंख्या गरिब छन् । पर्सादेखि सप्तरीसम्मका तराईका यी जिल्लामा नै गरिबी निवारणका नाममा हुने संस्था छनोटमै अनियमितता भएको हो । अत्यधिक गरिबीको मारमा परेका यी जिल्लामै कार्यक्रम र योजना कटौती गरेर अन्यत्र लगिएको स्रोतले बतायो ।सप्तरीमा कोषको सहयोगमा सञ्चालित र प्रस्तावित उपपरियोजनाको स्थलगत निरीक्षण र अनुगमन गर्न कोषले इन्जिनियर धनेश्वर साहलाई पठाएको थियो । उनले जिल्लाका सबै योजना अवलोकन गरी केही स्थानीय संस्थालाई योजना स्वीकृति गराउने आश्वासन दिएका थिए । पछि केही रकम दिए मात्रै योजनाको प्रतिवेदन कोषमा बुझाइदिने भनेर मोलमोलाइ गरियो, स्रोतले भन्यो, काठमाडौंमा भने अधिकांशको प्रतिवेदन नै बुझाइएन । सप्तरीमा कोषका भौतिक निर्माणका योजना अलपत्र छन् ।"
दूध बेचेको तीन करोड हिनामिना,"काठमाडौं (कास) दुग्ध विकास संस्थान (डीडीसी) का कर्मचारीले दूध तथा दुग्धजन्य पदार्थ बिक्री गरेको झन्डै ३ करोड रुपैयाँ हिनामिना गरेका छन् । यो रकम १० वर्षदेखि थुप्रिँदै आएको हो । स्रोतका अनुसार डीडीसी व्यवस्थापनले कर्मचारीबाट हिनामिना भएको यो रकम उठाउन सकेको छैन । कर्मचारीहरूले दूध र संस्थानका अन्य उत्पादन बिक्री गरे पनि संकलित रकम कार्यालयमा दाखिल नगर्ने गर्दा ठूलो रकम बक्यौता रहन गएको हो । योलगायत अनियमितताका कारण संस्थानको सञ्चित नोक्सानी हाल २१ करोड रुपैयाँ पुगेको छ । डीडीसीको आन्तरिक लेखा परीक्षणले आंैल्याएको ३ करोड रुपैयाँ बक्यौता उठाउन सञ्चालक समितिले कात्तिक २७ गते डीडीसीको व्यवस्थापनलाई ताकेता गरेको थियो । त्यसबेला डीडीसीका महाप्रबन्धकलाई ४५ दिनभित्र एकमुष्ठ रकम असुलउपर गर्न नसके विभागीय कारबाही गर्नु भनिएको थियो । निमित्त महाप्रबन्धक ईश्वरीप्रसाद अधिकारीले नेता कर्मचारीबाट भएको हिनामिना रकम नै उठाउन सकेनन् । त्यसपछि पुन: पुस २४ गते सञ्चालक समितिका अध्यक्ष रघुनाथ गौतमले १५ दिनको भाका राखेर व्यवस्थापनलाई पत्र लेखे । सञ्चालक समितिले दिएको म्याद सोमबार सकिँदै छ । स्रोतका अनुसार पछिल्लो हदम्यादमा पनि निमित्त महाप्रबन्धकले हिनामिना भएको रकम उठाउन सकेका छैनन् । डीडीसीको आर्थिक नियमावलीले हिनामिना रकम एकमुष्ठ उठाउनुपर्ने भनेको छ । व्यवस्थापनले केही कर्मचारीको मासिक तलबबाट किस्ताबन्दीमा बक्यौता रकम कट्टा गरिरहेको छ । नियमले जे भन्छ त्यसैअनुसार संस्थानको रकम उठाइनुपर्छ । किस्तामा कट्टा गर्ने गरी उठाउन मिल्दैन, सञ्चालक समितिका सदस्यले भने, तर, निमित्त महाप्रबन्धक नेता कर्मचारीसँग हिनामिना रकम नियमअनुसार असुल्न सकिरहेका छैनन् । निमित्त महाप्रबन्धक अधिकारीले पहिल्यैदेखि तलबबाट रकम कटौती गर्ने चलन चलेकाले त्यसै गरेको बताए । मभन्दा अघिका महाप्रबन्धक सियाराम सिंहकै पालादेखि यस्तै चलन रहेछ, अधिकारीले भने, ताकेता गरेकै छु, तलबबाट पनि काटिरहेको छु ।डीडीसीको सञ्चालक समितिका एक सदस्यका अनुसार आन्तरिक लेखा परीक्षणले औंल्याएको अधिकांश रकम कर्मचारी संगठनका नेताहरूबाट उठाउनुपर्नेछ । डीडीसीको व्यवस्थापन यसमा लाचार बन्दै आएको छ । धेरैजसो नेता कर्मचारीले संस्थानलाई बुझाउनुपर्ने रकम जग्गा खरिदमा हालेको बुझिन्छ, ती पदाधिकारीले भने, जहिल्यै बुझाउँदा पनि हुन्छ । कुनै जरिवाना वा सजाय नै नभएपछि बक्यौता रकम बढिरहेको छ । यस विषयमा निमित्त महाप्रबन्धक अधिकारीले कर्मचारीको बचाउ गरे । जग्गा खरिदमा होइन कतिपयको लापरबाहीका कारण बक्यौता रहन गएको हो, अधिकारीले भने । बक्यौता उठाउन सञ्चालक समितिले काठमाडौं दुग्ध वितरण आयोजना बालाजु, दुग्ध पदार्थ वितरण आयोजना लैनचौर, हेटौंडा दुग्ध वितरण आयोजना, लुम्बिनी दुग्ध वितरण आयोजना बुटवल, नेपालगन्ज दुग्ध वितरण आयोजना कोहलपुर, धनगढी दुग्ध वितरण आयोजना अत्तरिया र पशु आहारा उत्पादन कारखाना हेटौंडालाई १५ दिनभित्र असुल्न लिखित निर्देशन दिएको छ । सम्बन्धित व्यक्तिलाई चिठी काटिसकिएको छ । केन्द्रबाट दबाब दिने काम पनि गरिरहेको छु, डीडीसीका आर्थिक प्रशासन प्रमुख शैलेन्द्र अधिकारीले भने । जसको नाममा असुल गर्नुपर्ने हो उनीहरू बोल्दैनन् । खाली नोक्सान भयो भन्छन् । छानबिन गर्नुपर्ने देखिन्छ, अधिकारीले भने ।"
पक्की पुलले जोडियो राडीरिम्ना,"रुकुम (पश्चिम) ठूली भेरी नदीमा बनेको पुलले रुकुम पश्चिमको राडी र जाजरकोटको रिम्नालाई सडक सञ्जालले जोडेको छ । पुलबाट मालबाहक मात्रै होइन यात्रुबाहक सवारी साधनसमेत निर्वाध रूपमा चल्न थालेका छन् । स्थानीय व्यापारीलाई सामान ओसारपोसार गर्न र सर्वसाधारणलाई आवतजावतमा सजिलो भएको छ । नेपाल खाद्य संस्थानको शाखा कार्यालय दुनै र डिपो कार्यालय जुफाल डोल्पामा पुर्याउनुपर्ने मध्ये अधिकांश चामल यो वर्ष ट्रकमार्फत राडी पुगेको छ । सुर्खेत तथा नेपालगन्जबाट चामल लोड गरिएका ट्रक सिधै रुकुम पश्चिमको आठबिसकोट नगरपालिका ९ को राडीसम्म पुगे । यसअघि ट्रक, ट्रयाक्टर वा अन्य ढुवानीका साधनमार्फत जाजरकोटको रिम्नासम्म मात्रै पुग्ने गरेको थियो । रिम्नासम्म मालबाहक साधनले पुर्याएको चामल वा अन्य सामग्री रुकुम पश्चिम तार्न मानिसले पिठयुँमा बोक्नुपर्ने बाध्यता थियो । पुलले रिम्नाबाट ठूली भेरी तार्न मात्रै होइन राडीसम्म पुर्याउन पनि पिठयुँमै बोक्नुपर्ने बाध्यता हटेको छ । उक्त पुल बनेपछि राडी र रिम्ना मात्रै जोडिएका छैनन् । राडीदेखि जाजरकोट, नेपालगन्ज र सुर्खेतसम्मको यात्रा पनि सहज भएको छ । आठबिसकोट नगरपालिका हँुदै नेपालगन्ज, सुर्खेत जाने डोल्पालीलाई सजिलो भएको छ । नेपालगन्ज, सुर्खेत जानलाई रुकुम पश्चिमको मुसीकोट वा पैदलै रिम्ना पुग्नुपर्ने बाध्यता अब टरेको डोल्पाको त्रिपुराकोट नगरपालिका ८ पहाडाखालीका धनप्रसाद गिरीले बताए । गाडी चढेरै नेपालगन्ज, सुर्खेत जानुपरे रुकुमको सदरमुकाम मुसीकोट जानुपर्ने र रिम्नाबाट गाडी चढ्नुपरे राडीदेखि रिम्नासम्म पैदलै हिँड्नुपर्ने अवस्थाको अन्त्य भएको छ, उनले भने । जाजरकोटको भेरी नगरपालिका १ रिम्नादेखि रुकुम पश्चिमको आठबिसकोट नगरपालिका १४ जोडिएपछि राडीरिम्ना झन्डै २० किमि लामो सडक खण्डमा सवारीका साधन निर्वाध चलेका छन् । सोझै राडीबाट जाजरकोट, नेपालगन्ज र सुर्खेत सवारीका साधन पनि चल्न थालेका छन् । दिवा र रात्रि सेवाका सवारी साधनहरू राडीबाट चल्न थालेका हुन् । रुकुम पश्चिमको आठबिसकोट नगरपालिका, डोल्पाका दक्षिण भेग तथा जाजरकोटका नलगाड नगरपालिकाका अधिकांश सर्वसाधारणको पैदल यात्रा अब २० किलोमिटर छोटो भएको छ । उक्त सडकको राडीभन्दा माथिको खण्डमा पनि गाडी त चलेका छन् तर पुल नहुँदा धेरै ठाउँमा पैदलै हिँड्नुपर्ने बाध्यता छ । रुकुम पश्चिमको आठबिसकोट नगरपालिका ९ राडीबाट नलगाड नगरपालिका ८ जाजरकोटको बगराम्म पुग्न झोलुंगे पुल तर्नुपर्छ । जाजरकोट नलगाड नगरपालिका १२ तल्लुबगरदेखि रुकुम पश्चिमको आठबिसकोट नगरपालिका ६ चिन्नेबगर पुग्न अर्को झोलुंगे पुल पैदल तर्नुपर्छ । दुई ठाउँमा ठूली भेरी तर्न ३ वटा गाडी फेरेर चढ्नुपर्ने बाध्यतामा सर्वसाधारण छन् । यति गर्दा पनि गाडी फेर्नुपर्ने तथा झोलुंगे पुल तर्नुपर्ने बाध्यता सकिँदैन । आठबिसकोट नगरपालिका ६ रुकुम पश्चिमको त्रिवेण्ीादेखि डोल्पाको करबगार तर्न पनि झोलुंगे पुल तर्नैपर्छ । करबगार ठूली भेरी नदी होइन यो सहायक खोला मात्रै हो । यसैगरी डोल्पाकै भू भागमा पनि दुईवटा झोलुंगे पुल तर्नुपर्छ । ठूली भेरी तर्न खदाङदेखि खदाङ एउटा र त्रिपुराको सुपपानी अर्को झोलुंगे पुल तर्नुपर्ने बाध्यता छ । स्थानीय चौगार तर्नलाई त्रिपुराकोटसुपपानी झोलुंगे पुल तर्नुपर्छ । जाजरकोटडोल्पा सडक खण्डमा पर्ने ७ पुलमध्ये रुकुम पश्चिमको आठबिसकोट १४ र जाजरकोटको भेरी नगरपालिका १ जोड्ने एउटा मात्रै पुल बनेको छ । उक्त सडक खण्डमा पर्ने राडीमन्मै वा बगरा, तल्लुबगरचिन्नेबगर, त्रिवेणीकरबगार, डोल्पाको खदाङखदाङ र डोल्पाकै त्रिपुराकोटसुपपानीमा मोटरेबल पुल बनेपछि मात्रै गाडी परिवर्तन नगरी सिधै जाजरकोटदेखि डोल्पाको दुनै पुग्न सम्भव छ ।"
विश्व बैंकबाट ४५ अर्ब,"काठमाडौं (कास) विश्व बैंकले तीनवटा परियोजना कार्यान्वयन गर्न ४४ अर्ब ८२ करोड रुपैयाँ सहुलियतपूर्ण ऋण उपलब्ध गराउने भएको छ । बैंकले व्यावसायिक शिक्षा तथा तालिम परियोजना (दोस्रो चरण), पशुपालन नवप्रवर्तन परियोजना र भूकम्पेत्तर आवासीय भवन पुनर्निर्माण परियोजना कार्यान्वयन गर्न नेपाल सरकारलाई ऋणस्वरूप उक्त रकम उपलब्ध गराउन लागेको हो अर्थमन्त्री ज्ञानेन्द्रबहादुर कार्की र दक्षिण एसियाका लागि उक्त बैंकका उपाध्यक्ष एन्नेट डिक्सनको उपस्थितिमा आइतबार अर्थ मन्त्रालयमा सचिव शंकरप्रसाद अधिकारी र यहाँस्थित विश्व बैंकका देशीय निर्देशक चिम्याओ यानले हस्ताक्षर गरे । शिक्षा मन्त्रालयले कार्यान्वयन गर्ने व्यावसायिक शिक्षा तथा तालिम परियोजनाबाट १६ देखि ४० वर्ष उमेर समूहका युवा वर्ग, प्राविधिक शिक्षालय तथा तिनका शिक्षक, प्रशिक्षक, विद्यार्थी, रोजगारदाता निकाय लाभान्वित हुने अर्थ मन्त्रालयले जनाएको छ । पशुपक्षी विकास मन्त्रालयले लागू गर्ने पशुपालन नवप्रवर्तन परियोजना देशका २५ जिल्लामा सञ्चालन हुने र त्यसबाट पशुजन्य उत्पादकत्व वृद्धि, गरिबी न्यूनीकरण, आधुनिक बजारीकरणमा सघाउ पुग्ने छ । भूकम्प प्रभावित ९६ हजार निजी घर पुन:निर्माणलाई भूकम्पेत्तर आवासीय भवन पुनर्निर्माण परियोजनाले समेटेको छ । उक्त परियोजना राष्ट्रिय पुनर्निर्माण प्राधिकरणले कार्यान्वयन गर्ने छ ।"
बजेट नआउँदा माछापालन प्रभावित,"दमक (कास) सरकारले बजेट विनियोजन नगरेपछि झापस्थित माछा ब्लक कार्यक्रम प्रभावित भएको छ । जिल्लामा माछा ब्लक कार्यक्रम गत वर्षदेखि सुरु भएको हो । कार्यक्रम सुरु भएको दोस्रो वर्षमै बजेट विनियोजन नहुँदा कृषक चिन्तित बनेका छन् । प्रधानमन्त्री कृषि आधुनिकीकरण परियोजनाअन्तर्गत जिल्लाको गौरादह नगरपालिका र कमल गाउँपालिकामा माछा ब्लक सञ्चालित छ । दुवै स्थानीय तहमा गरी करिब १४ हेक्टर जमिनमा व्यावसायिक माछापालन सुरु गरिएको छ । कमलमा करिब दुई हेक्टरमा मात्रै छ भने गौरादहमा १२ हेक्टरभन्दा बढी जमिनमा माछा ब्लक सञ्चालित छ । ब्लक कार्यक्रमबाट व्यावसायिक माछापालन गर्ने कृषकले विभिन्न शीर्षकमा अनुदान पाउँथे । तर, यस वर्ष बजेट विनियोजन नहुँदा माछापालन सुरु गरेका तथा थप विस्तारको योजनामा रहेका कृषक मारमा परेका छन् । बजेट नआएपछि ब्लक कार्यक्रम अगाडि बढाउन समस्या भइरहेको गौरादहका कृषि विकास शाखा प्रमुख प्रदीपकुमार श्रेष्ठले जनाए । उनका अनुसार यो कार्यक्रमलाई सरकारले १० वर्षसम्म सहयोगको घोषणा गरेको थियो । कृषकलाई माछापालन तथा बजारीकरणमा आत्मनिर्भर नबन्दासम्म सहयोग गर्ने भनिएको थियो, श्रेष्ठले भने, तर, ब्लक सुरु भएको दोस्रो वर्षमै बजेट नआउँदा कृषक चिन्तित बनेका छन्, हामीलाई पनि कार्यक्रम अघि बढाउन समस्या भइरहेको छ ।सरकारले गत वर्ष जिल्लामा करिब ६० हेक्टर जमिनमा माछा ब्लक सञ्चालन गर्ने तयारी गरेको थियो । योजनाअनुसार निवेदन नपरेपछि १४ हेक्टरमा ब्लक सुरु गरिएको थियो । किसानले एकैपटक धेरै क्षेत्रफलमा माछापालन नगरी बिस्तारै विस्तार गर्ने रणनीति बनाएको श्रेष्ठले बताए । गौरादह ९ बैगुनधुरामा ४ हेक्टर जमिनमा माछापालन गर्दै आएका किसान प्रकाश बुढाथोकीले सरकारले सहयोग नगर्ने भनेपछि यस वर्ष पोखरी विस्तार गर्ने तयारी अलमलमा परेको बताए । उनले भने, ५ वर्षमा कम्तीमा १० हेक्टरमा माछा पोखरी खन्ने मेरो योजना छ ।"
रेनोको एक्सपेरियन्स मेला,"काठमाडौं (कास) एडभान्स अटोमोबाइल (विशाल समूहको सहायक कम्पनी) ले नेपालभर रेनो एक्सपेरियन्स मेला आरम्भ गरेको छ । एक्सचेन्जमा दम छ, एक्साइटमेन्ट फुल अन छ भन्ने ट्यागलाइनका साथ अटोमोबाइल ग्राहकहरूलाई ध्यानमा राखेर मेला आयोजना गरिएको जारी विज्ञप्तिमा उल्लेख छ । यो कार्निभलमा पुरानो कार प्रयोगकर्ताले रेनोको नयाँ कारका साथमा एक्सचेन्ज गर्न सक्ने कम्पनीले जनाएको छ । कम्पनीका अनुसार रेनोको क्विड, डस्टर र लजी मोडलहरूमा एक्सचेन्ज उपलब्ध रहेको छ । यसैगरी रेनोले जाडो यामका लागि लक्षित गरी ल्याएको रेनो सुपर हिट स्किम जारी रहेको जनाएको छ ।"
ह्वेट बियर बजारमा,काठमाडौं (कास) इभोल्युसन बेभेरेजेजले हाइट रेना बेल्जियन स्टाइल ह्वेट बियर नेपाली बजारमा ल्याएको छ । यो बियर गहुँको साथ धनियाँको ताजा बीउ र सुन्तलाको बोक्रा प्रयोग गरी बनाइएको जारी विज्ञप्तिमा उल्लेख छ । कम्पनीका अनुसार यसमा ४ दशमलव ९ प्रतिशत अल्कोहल प्रयोग गरिएको छ ।
सिद्धार्थका चार नयाँ शाखा,"काठमाडौं (कास) सिद्धार्थ बैंकले विभिन्न स्थानमा चारवटा नयाँ शाखा विस्तार गरेको छ । बैंकले एकै साथ सुनसरीको गढी, काभ्रेको रोसी, रूपन्देहीको मर्चबारी र तनहुँको देवघाट गाउँपालिकामा शाखा सञ्चालनमा ल्याएको जारी विज्ञप्तिमा उल्लेख छ । यी शाखामार्फत नेपाल सरकार एवं नेपाल राष्ट्र बैंकको नीति निर्णयबमोजिम स्थानीय सरकारको सम्पूर्ण खाताको कारोबार सञ्चालन हुने बैंकले जनाएको छ । यसैगरी बैंकले गट्ठाघर शाखालाई पर्याप्त पार्किङ र ग्राहकमैत्री वातावरणसहितको गट्ठाघरमै अवस्थित नयाँ आधुनिकतम भवनमा स्थानान्तरण गरेको जनाएको छ ।"
आईसीएफसीको नयाँ शाखा,"काठमाडौं (कास) आईसीएफसी फाइनान्सले चितवनको नारायणगढमा आफ्नो १७ औं शाखा सञ्चालनमा ल्याएको छ । शाखाको समुद्घाटन फाइनान्सका अध्यक्ष सुरेशकुमार अग्रवाल र उद्योग वाणिज्य संघ, नारायणगढका अध्यक्ष सहनलाल प्रधानले संयुक्त रूपमा गरेको विज्ञप्तिमा उल्लेख छ । यस फाइनान्सले हालसम्म १७ शाखा कार्यालय र १४ एटीएममार्फत आफ्ना ग्राहकलाई सेवा दिइरहेको जनाएको छ ।"
एनसीसी बैंकको शाखा विस्तार,काठमाडौं (कास) नेपाल क्रेडिट एन्ड कमर्स बैंकले काभ्रेपलान्चोकस्थित सिपाघाटमा शाखा सञ्चालनमा ल्याएको छ । उक्त शाखाको सूचना तथा सञ्चारमन्त्री एवं बैंकका पूर्वसञ्चालक मोहनबहादुर बस्नेतले उद्घाटन गरेको बैंकले जनाएको छ ।
सनराइजको शाखा थप,"काठमाडौं (कास) सनराइज बैंक लिमिटेडले आइतबार तीनवटा नयाँ शाखा विस्तार गरेको छ । ती शाखामा पर्साको बिन्दबासिनी, ताप्लेजुङको मौवाखोला र बाँकेको नरैनापुरमा रहेको बैंकले जनाएको छ । यीसमेत गरी बैंकका शाखा संख्या ७५ वटा पुगेको जारी विज्ञप्तिमा उल्लेख छ । बैंकको नेपालभरि ९१ एटीएम, ३ एक्सटेन्सन काउन्टर तथा विभिन्न स्थानहरूमा २० वटा शाखारहित बैंकिङ सेवामार्फत ग्राहकहरूलाई सेवाहरू प्रदान गर्दै आएको जनाएको छ ।"
किर्लोस्करको नयाँ उत्पादन बजारमा,"काठमाडौं (कास) किर्लोस्कर आयल इन्जिन्स लिमिटेड (केओईएल) ले विश्वव्यापी उपभोक्ताको आवश्यकता र चाहनालाई शक्तिको स्वरूप दिन १ दशमलव ५ देखि २८ एचपीसम्मको डिजेल इन्जिन, पम्पसेटजस्ता २५ भन्दा बढी उत्पादन बजारमा ल्याएको छ । कृषि मसिनीकरण, पम्पसेट, औद्योगिक, कृषि औद्योगिक, समुद्री आदि गरी संसारभरिकै बजारमा गुणस्तरीय उत्पादनहरूको विकास गरी बजारमा ल्याएको जारी विज्ञप्तिमा उल्लेख छ ।"
संस्थागत निक्षेपकर्ताको ब्याजदरमा अंकुश,"काठमाडौं केन्द्रीय बैंकले संस्थागत निक्षेपकर्ताको ब्याजदरमा अंकुश लगाएको छ । बजारमा तरलता अभाव भएको समयमा केही संस्थागत निक्षेपकर्ताहरूले उच्च ब्याजदरका लागि बैंक तथा वित्तीय संस्थासँग बार्गेनिङ (मोलमोलाइ) गर्न थालेपछि ती संस्थाहरूको बोलकबोलमार्फत संकलन गरिने मुद्दती निक्षेपको ब्याजदरमा राष्ट्र बैंकले सीमा तोकेको हो । राष्ट्र बैंकले आइतबार परिपत्र जारी गरी यस्तो जानकारी दिएको छ । नयाँ व्यवस्थाअनुसार संस्थागत मुद्दती निक्षेपका लागि बैंक तथा वित्तीय संस्थाले प्रकाशित गरेको ब्याजदर ३ महिनाभन्दा छिटो परिवर्तन गर्न पाउने छैनन् । बोलकबोलको आधारमा संकलन हुने संस्थागत मुद्दती निक्षेपको हकमा प्रकाशित ब्याजदरमा दुई प्रतिशतसम्म थप गरी निक्षेप संकलन गर्न सकिनेछ, राष्ट्र बैंकको निर्देशनमा भनिएको छ, यसरी प्रकाशित गरिएको ब्याजदर ३ महिनासम्म परिवर्तन गर्न पाइने छैन । प्रकाशित ब्याजदरमा २ प्रतिशत विन्दुभन्दा बढी थप गर्न नपाउने नयाँ व्यवस्था होइन । संस्थागत निक्षेपकर्ताको हकमा यसअघि पनि बैंकहरूले प्रकाशित ब्याजदरमा थप २ प्रतिशत ब्याज दिन पाउने व्यवस्था थियो । तर, अब बैंकहरूले संस्थागत निक्षेपकर्ताको मुद्दती निक्षेपमा प्रकाशित गरेको ब्याजदर ३ महिनासम्म परिवर्तन गर्न पाउने छैनन् । यो व्यवस्था नयाँ हो । यसअघि बैंकहरूले आफ्नो सहजता र फाइदाअनुसार छोटो समयमा ब्याजदर परिवर्तन गर्दै आएका थिए । बैंक तथा वित्तीय संस्थाको यही प्रवृत्तिलाई राष्ट्र बैंकले नियन्त्रण गर्न खोजेको हो । यसअघि तरलता अभाव भएकाले ब्याजदर अकासिएको भन्दै बैंकर र उद्योगी व्यवसायीहरूले संस्थागत निक्षेपकर्ताको ब्याजदरमा कडाइ गर्न अर्थ मन्त्रालय र राष्ट्र बैंकलाई छुट्टाछुट्टै सुझाव दिएका थिए । उनीहरूको सुझावका आधारमा राष्ट्र बैंकले पछिल्लो निर्देशन जारी गरेको हो ।राष्ट्र बैंकको तथ्यांकअनुसार हाल बैंकहरू कुल निक्षेपमा संस्थागत निक्षेपकर्ताको हिस्सा करिब २७ देखि २८ प्रतिशत छ । यसकारण ब्याजदर निर्धारणमा ती निकायहरूको भूमिका महत्त्वपूर्ण रहँदै आएको छ । लामो समयदेखि रोकिएको ऐनसेलको लाभांश लैजान अदालतले बाटो खोलिदिएपछि पुस अन्तिम साता करिब ७ अर्ब ६० करोड रुपैयाँ बाहिरिएको छ । सोही समयमा राजस्वमार्फत ठूलो रकम सरकारी ढुकुटीमा गएकाले बैंकहरू तरलता अभाव हुने डरले आत्तिएका थिए । सोही कारण बैंकहरूको कर्जा, निक्षेप तथा पुँजी अनुपात (सीसीडी) मा पनि चाप पुगेको थियो । यसकारण राष्ट्र बैंकले आक्रामक रूपमा कर्जा विस्तार नगर्नन बैंकहरूलाई नैतिक दबाब दिइरहेको छ । यसकारण केही बैंकहरूले थप कर्जा विस्तार रोकेका छन् । गत मंसिरसम्म बैंक तथा वित्तीय संस्थामा निक्षेप ४४ प्रतिशतले बढेको राष्ट्र बैंकको तथ्यांक छ । अघिल्लो वर्षको सोही अवधिमा यस्तो निक्षेप ५७ प्रतिशतले बढेको थियो । यस्तै मंसिरसम्म कुल आन्तरिक कर्जा २७ प्रतिशतले बढेको छ । अघिल्लो वर्षको सोही अवधिमा उक्त कर्जा ५५ प्रतिशतले बढेको थियो । वार्षिक विन्दुगत आधारमा गत मंसिरसम्म बैंक तथा वित्तीय संस्थाको निक्षेप १२७ प्रतिशतले बढेको छ । सोही अवधिमा कर्जा प्रवाह १६२ प्रतिशतले बढेको राष्ट्र बैंकले बताएको छ । यसैगरी नयाँ व्यवस्थाअनुसार अब ग्राहकले खाता नभएको बैंकमा निक्षेप गर्दा पनि आफ्नो खाता भएको बैंकमा सिधै पैसा जम्मा हुने सुविधा पाएका छन् । बैंकिङ कारोबारलाई थप सरल र सहज बनाउन ग्राहकलाई पायक पर्ने अन्य बैंक तथा वित्तीय संस्थाको जुनसुकै शाखामा नगद जम्मा गरी आफ्नो बैंक तथा वित्तीय संस्थाको खातामा जम्मा गर्न सकिने सेवा सुरु गर्न राष्ट्र बैंकले निर्देशन दिएको छ । नेपाल क्लियरिङ हाउसको आईपीएस प्रणालीमार्फत ग्राहकलाई उक्त सेवा दिन बैंक तथा वित्तीय संस्थालाई राष्ट्र बैंकले निर्देशन दिएको हो । यस्तो कारोबारका लागि बैंकले नगद जम्मा गर्ने व्यक्तिको पहिचान हुन सक्ने विवरण र १ लाखभन्दा बढी रकम जम्मा गर्दा ग्राहकको परिचयपत्र तथा निक्षेपको प्रयोजन खुलाउनुपर्ने राष्ट्र बैंकको निर्देशन छ । यसैगरी तोकिएको बैंक तथा वित्तीय संस्थाको खातामा कुनै कारणबस रकम जम्मा हुन नसकेमा रकम बुझिलिने संस्थाले सोको जानकारी जम्मा गर्ने व्यक्तिलाई सोही दिन गराउनुपर्नेछ । यसप्रणालीअन्तर्गत रकम जम्मा गर्दा बैंक तथा वित्तीय संस्थाले ग्राहकसँग थप शुल्क लिन सक्ने सुविधा राष्ट्र बैंकले दिएको छ ।"
उपमहानगरपालिकाको मूल गेटमा तालाबन्दी र धर्ना,"इटहरी इटहरी उपनगरपालिकाले सडक बत्ती खरिदमा अनियमितता गर्नेको छ । सीएफएल बल्ब बजार मूल्यभन्दा ५० प्रतिशत महँगो खरिद गरिएपछि अनियमितताको घटना बाहिर आएको हो । स्थानीयले अनियमिता गर्नेलाई कारबाहीको माग गर्दै उपमहानगरपालिका गेटमा तालाबन्दी गरी धर्ना दिइरहेका छन् । बिहान १० बजे नै मूल गेटमा तालाबन्दी गरी धर्नाका कारण सेवाग्राहीहरू भित्र प्रवेश गर्न पाएनन् । उता नगरपालिकाभित्र प्रवेश गरेका कर्मचारीहरूभित्रै छन् । बाहिर रहेका कर्मचारीभित्र छिर्न पाएनन् । अनियमितता गरेको प्रस्ट हुँदाहुँदै पनि नगर प्रमुखले ती कर्मचारीलाई कारबाही गर्नुको साटो स्पष्टीकरण सोधेर झारा टार्ने काम भएकाले कडा कारबाहीका लागि आफूहरू सडकमा आउनुपरेको उद्योग वाणिज्य संघ इटहरीका सदस्य दिवस पोखरेलले बताए । राजनीतिक दलहरूले समेत भ्रष्टचारका विषयमा मौनता साँधेपछि आफूहरू स्वस्फूर्त रूपमा सडकमा उत्रिएको उनले जनाए । सडक बत्तीका लागि साउनदेखि कात्तिकसम्म खरिद गरिएका सीएफएलको सेटमा भ्रष्टचार भएको ठहर भए पनि अभियुक्तहरूलाई कारबाही हुन सकेको छैन । नगरपालिकाले गठन गरेको समितिले भ्रष्टाचार भएको पुष्टि गरिसकेको छ । नेपाली कांग्रेस नगर कमिटीले आन्दोलनलाई नैतिक समर्थन रहेको जनाएको छ । त्यसैगरी संघीय समाजवादी र लिम्बुवानले समेत भ्रष्टाचार विरोधी अभियानमा ऐक्यबद्धता प्रकट गरेका छन् । ९७ लाखको सीएफएल खरिदमा झन्डै आधा रकम अर्थात् ४८ लाख रुपैयाँ बजार मूल्यभन्दा बढी भुक्तानी गरिएको सार्वजनिक भएपछि नगरपालिकाले वडाध्यक्ष दीपक गौतमको संयोजकत्वमा छानबिन समिति बनायो । अख्तियार दुरुपयोग अनुसन्धान आयोगले समेत यसको छानबिन थाल्यो । तर, भ्रष्टचार सार्वजनिक भएको डेढ महिना नाघिसक्दा पनि कसैमाथि कारबाही नभएको भन्दै स्थानीय आक्रोशित बनेका हुन् । उपमहानगरले वडा नं ६ का वडाध्यक्ष दीपक गौतमको संयोजकत्वमा गठित छानबिन समितिले १ सय १६ पृष्ठको प्रतिवेदन बनाएर मेयरलाई बुझायो । प्रतिवेदनमा कसले अनियमितता गर्यो भनेर किटान गरिएको छैन । मात्र बजार मूल्यभन्दा २० लाख बढी रकममा सामाग्री खरिद भएको जनाइएको छ । नगर उपप्रमुख लक्ष्मी गौतमले अख्तियारले छानबिन गरिरहेकाले आफूहरूले कारबाही गर्न नमिल्ने बताइन् । नगरपालिकामा भ्रष्टाचार भएको विषयको नैतिक जिम्मेवारी जनप्रतिनिधिले पनि लिनुपर्ने भएकाले दोषीले अर्का दोषीलाई कारबाही गर्न नसकिने बताइन् । तर, नगरपालिकाले छानबिन गरेको प्रतिवेदन र कर्मचारीलाई सोधिएको प्रस्टीकरणबारे अख्तियारलाई जानकारी गराएको बताइन् । अख्तियारले यो मुद्दामा चाँडै फैसला गरोस् भन्ने आफूहरूको चाहना रहेको र अख्तियारलाई सबै किसिमले सहयोग गरिरहेको उनले बताइन् । इटहरी ९ को गजुरमुखी ट्रेडर्स, इटहरी ६ को पौडेल इलेक्ट्रोनिक्सबाट कोटेसनमार्फत सडक बत्तीका लागि चार महिनामा पटकपटक सामान खरिद गरिएको हो । रकम पनि सोही अवधिमा भुक्तानी गरिएको छ । अख्तियारमा समेत बसेर आएका कार्यकारी अधिकृत सागर मिश्र सरुवा हुने बेलामा उक्त बिलको भुक्तानी गरिएको थियो । ८५ वाटको सीएफएलको बजारमूल्य २ हजार ८ सय भए पनि उक्त सीएफएल सेटलाई पाँच हजारसम्म भुक्तानी गरिएको छ । सीएफएल खरिद भएको समयमा त्यसको माग गर्दा जिन्सी शाखाका प्रमुख मनोज दाहाल थिए । त्यस्तै त्यसको भुक्तानीको तयार गर्ने र भुक्तानी दिने व्यवस्था मिलाउने लेखा प्रमुख लखनलाल चौधरी थिए । चेकमा तत्कालीन कार्यकारी अधिकृत सागर मिश्रले समेत हस्ताक्षर गरी भुक्तानी दिलाएका हुन् । सीएफएल बजारमूल्यभन्दा बढीमा खरिद गरिएको उजुरी परेपछि अख्तियार दुरुपयोग अनुसन्धान आयोगको इटहरीस्थित कार्यालयले समेत अनुसन्धान अघि बढाएको थियो । अख्तियारले आवश्यक कागजातको फोटोकपीसमेत झिकाएर अध्ययन थाले पनि कारबाहीका लागि डेढ महिना बितिसक्दा पनि कसैलाई पक्राउ गरेको छैन । अख्तियार दुरुपयोग अनुसन्धान आयोगका एसपी कृष्णसिंह थापाका अनुसार प्राविधिक लिएर पोलपोलमै पुगेर अनुसन्धान गरिरहेकाले थप केही समय लाग्ने बताए । प्रारम्भिक अनुसन्धानको अन्तिम चरणमा रहेको बताउँदै उनले विस्तृत अध्ययन सक्न तीनदेखि छ महिना लाग्ने जनाए । अहिले अख्तियारले वडाका प्रत्येक पोलमा पुगेर टाँगिएका सीएफएल भनिएको वाटका हुन् कि होइनन् । तोकिएको ब्रान्ड हुन् कि होइनन् । गुणस्तर र सेटमा भनेको अनुसारको सामान छछैन भनेर अध्ययन गरिरहेको छ । असार १४ गते भएको स्थानीय तहको निर्वाचनबाट निर्वाचित भएलगतै नगरप्रमुख द्वारिकलाल चौधरीले आफूले छ महिनाभित्र नगरका भ्रष्टचारी कर्मचारीलाई कारबाही गर्ने बताए पनि सीएफएल खरिद प्रकरणमा उनैले बनाएको छानबिन समितिले भ्रष्टचार भएको ठहर गर्दासमेत कर्मचारी उपर कारबाही गर्नुको साटो आलटाल गरिरहेका छन् । खरिद गर्दा बुझाइएको कोटेसन उद्योग वाणिज्य संघको दररेटअनुसार हुनुपर्नेमा सो नभएको र सप्लायर्स आफैंले तयार गरी बुझाएको बजार मूल्यसूचीअनुसार खरिद गरिएको भन्दै यसअघि नै इटहरी उद्योग वाणिज्य संघले आपत्ति जनाइसकेको छ । मंसिर ८ गते वडाध्यक्ष दीपक गौतमको संयोजकत्वमा ७ सदस्यीय छानबिन समिति गठन भएको थियो । समितिलाई १५ दिनको म्याद दिइए पनि समितिले म्यादथप गरी महिना दिनमा प्रतिवेदन बुझाएको थियो । सडक बत्ती खरिदगर्दा सार्वजनिक खरिद ऐन २०६३ तथा नियमावलीबमोजिम खरिद गरिएको भनिए पनि उक्त ऐनमा भएको व्यवस्थाअनुसार एकपटकमा ५ लाखभन्दा बढीको सामान खरिद गर्दा बोलपत्र आह्वान गर्नुपर्ने प्रावधान छ । तर, कोटेसनमार्फत प्रक्रिया पूरा गरेर सीएफएल खरिद गरिएको छ ।"
ब्रोकरलाई जरिवाना,"सेयर बजार घट्ने क्रम जारी काठमाडौं (कास) साताको पहिलो दिन सेयर कारोबार मापक नेप्से करिब ४ अंकले घटयो । अघिल्लो साता सबै कारोबार दिन घटेको बजारले यो साताको सुरुदेखि नै सोही प्रवृत्ति पछयाएको हो । गत साता नेप्से करिब ३४ अंकले घटेको थियो । आइतबार बजार खुलेको करिब २ घण्टासम्म नेप्से बढे पनि त्यसपछि घट्न थालेको थियो । अन्त्यसम्म पनि गिरावट नथामिएपछि अन्तत: नेप्से परिसूचक ३८५ अंकले घटेर १ हजार ४ सय २६७ विन्दुमा ओर्लेको छ ।अघिल्लो दिनको तुलनामा आइतबार नेप्से ०२७ प्रतिशत घटेको छ । करिब ५ हजार कारोबारबाट १ सय ६५ कम्पनीका १६ लाख ७६ हजार १ सय १६ कित्ता सेयरको किनबेच भए । उक्त किनबेचबाट ५० करोड ६१ लाख रुपैयाँ बराबरको सेयर कारोबार भयो । व्यापार, होटल, वित्त कम्पनी, उत्पादन तथा प्रशोधन र अन्य समूहका परिसूचक बढे । बाँकी समूहको परिसूचक घटयो । नेप्से घटेपछि सेयर बजारको आकार (कुल बजार पुँजीकरण) १६ खर्ब ३८ अर्ब रुपैयाँ कायम भयो । नेप्सेको वर्गीकरणमा क वर्गमा रहेका कम्पनीहरूको कारोबार मापक सेन्सेटिभ परिसूचक ०२६ र व्यापारमा रहेका सबै कम्पनीहरूको कारोबार मापक फ्लोट परिसूचक ०३५ प्रतिशतले घटयो ।"
राष्ट्रिय खेललाई एफएनसीसीआईको साथ,"काठमाडौं नेपालको राष्ट्रिय खेलमा भलिबल ले मान्यता पाएको ९ महिना बितिसकेको छ । जेठ ८ मा सरकारले भलिबललाई राष्ट्रिय खेल घोषणा गरेको थियो । यसअवधिमा राष्ट्रिय खेल भनिए पनि भलिबलले देशव्यापी कार्यक्रमको खाका पाउन सकेको थिएन । आइतबार नेपाली भलिबलका लागि ऐतिहासिक दिन साबित भएको छ । निजी क्षेत्रकै प्रतिनिधिमूलक संस्था नेपाल उद्योग वाणिज्य महासंघ (एफएनसीसीआई) ले भलिबलसँग ठूलो सहकार्य गरेको छ ।देशको जुनसुकै भूभागमा पनि खेल्न सकिने खेल हो भलिबल अनि राष्ट्रिय खेल । त्यसैलाई आधार मान्दै एफएनसीसीआई भलिबल विकासमा अग्रसर बनेको अध्यक्ष भवानी राणाले बताइन् । देशको आर्थिक विकाससँगै सामाजिक रुपान्तरणको अभियानमा खेलकुदको भूमिका महत्त्वपूर्ण छ । जहाँ युवाको सहभागिता उल्लेख्य हुन्छ । हामीले नयाँ कार्य थालनीका रूपमा राष्ट्रिय खेलको विकासमा सहकार्य गरेका हौं, अध्यक्ष राणाले भनिन् ।सरकारी उपस्थितिमा आइतबार एफएनसीसीआई र नेपाली भलिबलको प्रतिनिधिमूलक संस्था नेपाल भलिबल संघले समझदारीपत्रमा हस्ताक्षर गरे । तीनवर्षे समझदारीअनुसार दुवै संस्थाको सक्रियतामा एफएनसीसीआई कप राष्ट्रिय भलिबल प्रतियोगिता गरिनेछ । महिलापुरुष दुवै विधामा हुने प्रतियोगितालाई संघीय संरचनाअनुसार स्थानीय स्तरबाटै सुरु गरिने छ । राष्ट्रिय खेल भलिबलको माध्यमबाट महासंघलाई स्थानीय स्तरमा लगेर खेलकुद र स्थानीय आर्थिक विकाससँग जोडिने हाम्रो लक्ष्य हो, अध्यक्ष राणाले थपिन् ।प्रतियोगिता स्थानीय स्तरबाट सुरु भएर केन्द्रीय स्तरमा आइपुग्नेछ । पहिलो चरणमा स्थानीय गाउँ, नगरका टिमले जिल्ला स्तरको छनोटमा प्रतिस्पर्धा गर्नेछन् । जुन माघ २५ देखि फागुन १० सम्म चल्नेछ । त्यसपछि जिल्लाबाट प्रदेशस्तरमा प्रतिस्पर्धा गराइने छ । प्रदेश स्तरको प्रतियोगिता फागुन १० देखि चैत १० सम्म हुनेछ । तेस्रो चरणमा प्रदर्शनका आधारमा हरेक प्रदेशबाट ११ टोली हुनेछन् । सातै प्रदेशबाट छानिएको टोलीबीच केन्द्रीय स्तरमा प्रतियोगिता हुनेछ । यो प्रतियोगिता चैत २०२८ सम्म गरिने प्रतियोगिताका सहसंयोजक भलिबल संघका महासचिव जितेन्द्रबहादुर चन्दले जानकारी गराए । उनका अनुसार विजेताले २ लाख, उपविजेताले १ लाख, तेस्रो हुने टोलीले ५० हजार पुरस्कार पाउने छन् ।उनले जिल्ला र प्रदेशमा टिमको सहभागिता हेरेर नकआउट वा लिगकम नकआउटका आधारमा खेलाइने बताए । यो प्रतियोगितामा विभागीय टोलीहरू (आर्मी, पुलिस र एपीएफ) ले सहभागिता जनाउन पाउन छैनन् ।राष्ट्रिय खेललाई गाउँका कुना कन्दरासम्म पुर्याउँदै खेलाडी उत्पादनको अभियान हो । यसले नेपाली भलिबलमा ठूलै परिवर्तन आउँछ भन्ने आशा छ, महासचिव चन्दले भने । उनको भनाइमा साथ दिँदै प्रतियोगिता संयोजक रहेका एफएनसीसीआई सदस्य रविन श्रेष्ठले भने, महासंघले आफ्नो मुलुकभर रहेको बलियो सञ्जाललाई भरपूर उपयोग गरेर भलिबलमा परिवर्तन ल्याउने छ । महासंघको वर्तमान कार्यसमितिको तीनवर्षे कार्यकाल मध्यनजर गर्दै तीनवर्षे समझदारीपत्रमा हस्ताक्षर भएको हो । यसको पहिलो संस्करणकै कुल बजेट १ करोड २० लाख रुपैयाँ रहेको छ । यो नेपाली खेलकुदमै निजी संस्थाले खर्च गर्न लागेको ठूलो बजेट हो । महासंघको वस्तुगततर्फका उपाध्यक्ष उमेशलाल श्रेष्ठले राष्ट्रिय खेलको विकासमा यो समझदारी कोसेढुंगा साबित हुने विश्वास व्यक्त गरे । अहिले क्रिकेटमा थु्रपै व्यापारिक प्रतिष्ठानको संलग्नता छ । फ्रेन्चाइज टिम किनेर औद्योगिक प्रतिष्ठानहरू क्रिकेटतर्फ आकर्षित छन् । हामी पनि राष्ट्रिय खेल भलिबलमा फ्रेन्चाइजको अवधारणा ल्याउन सक्छौं भन्ने विश्वासमा यो अभियान सुरु गरेका छौं ।नेपाल ओलम्पिक कमिटीका अध्यक्ष तथा सांसद जीवनराम श्रेष्ठले नेपाली खेलकुद विकासमा निजी क्षेत्रको सहकार्य खोजिएको अवस्थामा एफएनसीसीआईको प्रवेशले सकारात्मक सन्देश दिने बताए । युवा तथा खेलकुद मन्त्रालयका सचिव महेशप्रसाद दाहालले भलिबल राष्ट्रिय खेलका रूपमा कार्यान्वयन चरणमा रहेकाले यो कार्यक्रम माइल स्टोन बन्ने दाबी गरे । उनले सरकारकै संलग्नतामा एफएनसीसीलाई भलिबलमा प्रवेश गराएको जानकारी गराए ।नेपाली खेलकुदमा भलिबल संघ पनि पुरानै संघमा पर्दछ । नेपाल भलिबल संघ स्थापना भएको नै ४४ वर्ष भइसकेको छ । यो अवधिमा नेपाली पुरुष भलिबल टोलीले अन्तर्राष्ट्रिय प्रतिस्पर्धाबाट यसै वर्षमात्र पहिलो कांस्य पदक जितेको थियो । मनोरञ्जन रमण शर्माको नेतृत्वमा रहेको भलिबल संघ दुई साताअघि मात्र ठूलो प्रायोजक पनि भित्र्याउन सफल भएको थियो ।"
विशाल र रुबिना वर्ष खेलाडी,"बिर्तामोड राष्ट्रिय फुटबलर विशाल राई र क्रिकेटकी रुबिना क्षेत्री झापा जिल्लाका उत्कृष्ट वर्ष खेलाडी भएका छन् । नेपाल खेलकुद पत्रकार मन्च झापा समन्वय शाखाले आइतबार बिर्तामोडमा आयोजना गरेको पहिलो झापा स्पोटर््स अवार्डमा नेपाली राष्ट्रिय टोलीका मिडफिल्डर विशालले फुटबलकै योगेश गुरुङ र बुद्धिचालका भूपेन्द्र निरौलालाई पछि उपाधि जितेका हुन् । अवार्डमा फुटबलले वर्ष खेलाडीसहित तीन विधामा पुरस्कार जित्यो । युवा वर्ष खेलाडीको उपाधि डिफेन्डर देवेन्द्र तामाङले पाए भने रमपम झापा ११ पिपुल्स च्वाइजतर्फ उत्कृष्ट टोली बन्यो । देवेन्द्रले फुटबलकै पूजन उपरकोटी र क्रिकेटकी सवनम राईलाई उछिनेका हुन् । झापा टिमले गत वर्ष राष्ट्रिय तथा अन्तर्राष्ट्रिय प्रतियोगितामा सहभागिता जनाउँदै उपाधि जितेको थियो । उत्कृष्ट महिला वर्ष खेलाडी भएकी रुबिनाको नेतृत्वमा अघिल्लो वर्ष हङकङमा आयोजित आईसीसी वुमेन वल्र्डकप क्वालिफाइङमा नेपाली टोली उपविजेता बनेको थियो । त्यसमा उनी फाइलनको म्यान अफ द म्याच भएकी थिइन् । रुबिनासँगै बक्सिङकी सुलप मगर र कराँतेकी एस्तर राई मनोनयनमा परेका थिए । पूर्व क्रिकेटर तथा नेपाल पुलिस क्लबका प्रशिक्षक मनोज कटुवाल वर्षका उत्कृष्ट प्रशिक्षक बने । गत वर्ष उनले आफ्नो टिमलाई चारवटा राष्ट्रिय स्तरका प्रतियोगितामा विजेता बनाएका थिए । मनोजसँगै उत्कृष्ट प्रशिक्षकमा झापा ११ का सञ्जय राई र कराँतेकी सीता राई मनोनयनमा परेका थिए । विजेता सबैले समान १५ हजार रुपैयाँ पुरस्कार पाए ।अवार्ड विजेतालाई राष्ट्रिय खेलकुद परिषद्का सदस्यसचिव केशव विष्ट, एन्फाका केन्द्रीय सदस्य पंकजविक्रम नेम्वाङ, एन्फा पूर्वाञ्चल संयोजक जलकुमार गुरुङ, सहारा नेपालका प्रमुख कार्यकारी महेन्द्र गिरी, जिल्ला फुटबल संघ झापाका अध्यक्ष भगिरथ आलेलगायतले पुरस्कृत गरे । नगद पुरस्कार एन्फा सदस्य नेम्वाङले दिवंगत भाइ फुटबलर आशिषविक्रम नेम्वाङको स्मृतिमा प्रदान गरेका थिए । सोही अवसरमा झापा ११ का खेलाडीद्वय योगेश गुरुङ र देवेन्द्र तामाङलाई क्रमश: निगाले सिमेन्टका सञ्चालक होम पाण्डे र सहारा नेपालका प्रमुख कार्यकारी महेन्द्र गिरीले एकवर्षे अनुबन्धनको घोषणा गरेका छन् । दुवै खेलाडीलाई मासिक २५२५ हजार पारिश्रमिक दिने जनाइएको छ ।"
महेन्द्र र रिडर्स विजयी,"गुल्मी (कास) तम्घासमा जारी माविस्तरीय फुटबलमा महेन्द्र मावि र रिडर्स पब्लिक हाइस्कुल फाइनल पुगेका छन् । सेमिफाइनलमा आइतबार महेन्द्र माविले सिद्धबाबा माविलाई ३० ले हरायो । विजेताका विनय बस्नेत, कप्तान पवन रावल र शिशिर थापाले गोल गरेका थिए । अर्जुन आवासीयविरुद्ध रिडर्स ६० को जित पायो । प्रवेश केसीको पेनाल्टी गोलबाट रिडर्सले अग्रता लिएको थियो ।"
ग्वाल्लेक सेमिफाइनलमा,बैतडी (कास) दशरथ चन्द नगरपालिका ९ ग्वाल्लेक यहाँ जारी प्रथम मेयर कप क्रिकेटको सेमिफाइनल पुगेको छ । रातामाटास्थित बुड्डाबाजे क्रिकेट मैदानमा ग्वाल्लेकले नपा५ लाई ३ विकेटले हरायो । टस हारेको नपा५ ले १६ ओभरमा १ सय ५ रन बनायो । ग्वाल्लेकले १६१ ओभरमा ७ विकेट गुमाई लक्ष्य पूरा गरेको थियो । खलंगा र देहिमाण्डौ यसअघि नै सेमिफाइनल पुगिसकेको छ ।
नखिपोटलाई पारेदेवी कप,"लमजुङ (कास) ललितपुरको नखिपोट युवा क्लबले दोर्दी गाउँपालिका ८, दुबारगाउँमा आयोजित आठौं पारेदेवी नकआउट फुटबल प्रतियोगिता जितेको छ । पारेदेवी युवा क्लबको मैदानमा सम्पन्न फाइनलमा नखिपोटले सेभेन लक्की युवा क्लब हिलेबजारलाई १० ले हराएको थियो । सौरभ मगरले विजयी गोल गरे । विजेताले १ लाख र उपविजेताले ५० हजार पुरस्कार पाए । सर्वाधिक गोलकर्ता सेभेन लक्कीका लिलजंग तामाङ भए ।"
आयोजक च्याम्पियन,लेखनाथ (कास) सातौं रञ्जित गुरुङ स्मृति बगर भाइखलक एटएसाइड अन्तर्राष्ट्रिय भेट्रान्स फुटबलको उपाधि आयोजकले जितेको छ । टुँडिखेल मैदानमा सम्पन्न फाइनलमा डिफेन्डिङ च्याम्पियन सीएमजी काठमाडौंलाई १० ले हराउँदै बगर भाइखलक ए ले उपाधि जितेको हो ।बगर भाइखलकका लागि धन गुरुङ (सन्तोष) ले गरेको गोल निर्णायक बन्यो । पूर्वराष्ट्रिय खेलाडी बालगोपाल महर्जनको कप्तानीमा उत्रेको सीएमजीको धेरै गोल प्रयास विफल भयो । बगरका जय थापा सर्वोत्कृष्ट खेलाडी र लक्षुमण गुरुङ उत्कृष्ट गोलरक्षक भए ।
सुजलको ह्याट्रिक,आजको खेल त्रिभुवन आर्मीविरुद्ध ड्रुक युनाइटेड भुटान
मलेसियामा हिमालयन गोल्डकप हुने,"मलेसिया मलेसियाको ऐतिहासिक राष्ट्रिय सम्पदा सूचीमा रहेको स्टेडियम मर्डेका मा पहिलोपल्ट नेपाली फुटबल प्रतियोगिता हुने भएको छ । यसअघि दर्जनभन्दा बढी अन्तर्राष्ट्रिय स्तरका खेलकुद एवं सांगीतिक कार्यक्रम हुने गरेको उक्त स्टेडियममा चिनियाँ नयाँ वर्षको अवसरमा हिमालयन फुटबल गोल्डकप २०१८ हुने भएको हो ।मलेसियामा स्थापना भएको हिमालयन फुटबल क्लब ले एकता र मित्रताका लागि फुटबल नारासहित फेब्रुवरी १६ देखि १८ सम्म प्रतियोगिता गर्न लागेको हो । प्रतियोगिताका क्रममा मलेसियाली प्रहरी फुटबल क्लबका खेलाडी र नेपाली खेलाडीबीच मैत्रीपूर्ण खेल गराउने तयारी भइरहेको आयोजकले जनाएको छ ।प्रतियोगितामा पहिलो, दोस्रो र तेस्रो स्थान हासिल गर्ने टोलीलाई क्रमश: २५ हजार, १० हजार र ५ हजार रिंगिटसहित पुरस्कृत गरिने क्लबका अध्यक्ष सन्तोष कार्कीले बताए । उनले भविष्यमा अन्तर्राष्ट्रिय खेल प्रतियोगिता आयोजना गरेर मलेसियामा कार्यरत नेपालीको समस्या समाधानमा समेत ध्यान दिइने बताए । क्लबले मलेसियामा बर्सेनि फुटबल प्रतियोगिता गर्दै आएको छ । यसपालि गर्न लागिएको यो तेस्रो प्रतियोगिता हो । तर नेपालीले ठूलो रकम करिब ३० लाख रुपैयाँ खर्चेर यस स्टेडियममा गर्न लागेको यो पहिलो फुटबल प्रतियोगिता हो ।आयोजकका अनुसार फेब्रुअरी ३ सम्म हुने टिमका लागि १५ सय ५१ रिंगिट दर्ता शुल्क राखिएको छ । प्रतियोगितामा २० देखि २४ टोलीको सहभागिता रहने आयोजकको अपेक्षा छ । सन् १९५७ अगस्टमा तत्कालीन बेलायती उपनिवेशबाट मलेसिया स्वतन्त्र हुँदा तत्कालीन प्रधानमन्त्रीले यसै स्टेडियमबाट मुलुक स्वतन्त्र भएको घोषणा गरेका थिए । करिब २० हजार सिट क्षमताको यस स्टेडियमलाई सन् २००७ मा राष्ट्रिय सम्पदा सूचीमा राखिएको थियो ।"
नेपालीलाई हङकङमा सफलता,"काठमाडौं गोर्खाली योद्धाको इतिहास प्रदर्शन गर्न हङकङमा आयोजित साहसिक दौड क्यूनेट गोर्खा ट्रेलब्लेजर मा नेपाली खेलाडी मीरा राई, तेन्जी शेर्पा र हुमी बुढामगरले सफलता हात पारेका छन् ।तीन सय ५९ धावक सहभागी प्रतियोगितामा शनिबार मीरा १ घण्टा ८ मनिेट ६ सेकेन्डसाथ १२ किमि महिलातर्फ पहिलो भइन् । २६ किमि पुरुषतर्फ तेन्जीले २ घण्टा ४१ मिनेट ५२ सेकेन्डमा दूरी पार गर्दै प्रथम स्थान हासिल गरे । हुमीले ३ घण्टा ३० मिनेट ५३ सेकेन्डसहित २६ किमि महिलातर्फ १८२९ वर्षको स्पर्धामा सफलता हात पारेकी हुन् । उनी समग्रमा दोस्रो स्थानमा रहिन् ।हङकङमा दुईपल्ट स्काई रनिङ एसियन च्याम्पियनसिपको उपाधि जितेकी मीराले गोर्खा ट्रेलब्लेजरमा आफ्नो स्पर्धामा ५८ जनासँग प्रतिस्पर्धा गरेकी थिइन् भने १८ वर्षीया हुमीको स्पर्धामा ६ धाविका सहभागी थिए । तेन्जीको स्पर्धामा १ सय ८३ धावक दौडिएका थिए ।हङकङमा गोर्खाली सैनिक रहेको बेला कठिन तालिम क्षेत्र मानिएको पाट सिन लेनमा चाइल्ड वेल्फेयर स्किम र गोर्खा सेमिट्रिज ट्रस्टद्वारा संयुक्त रूपमा क्यूनेट गोर्खा ट्रेल ब्लेजर आयोजना गरिएको थियो । पोखरा क्षेत्रका स्कुललाई सहयोग गर्न पहिलोपल्ट आयोजित यस रेसबाट १ लाख ५० हजार बढी हङकङ डलर संकलन भएको जनाइएको छ । नेपाली समुदायलाई सहयोगका लागि गोर्खा ट्रेलब्लेजर बर्सेनि आयोजना गर्ने आयोजक सदस्य देवराज राईले बताए ।"
