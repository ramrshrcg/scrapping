शीर्षक,विवरण
प्रदेशमा ७०३० को भागबन्डा,"काठमाडौं वाम गठबन्धनले आफ्नो बहुमत पुग्ने ६ वटा प्रदेशका मुख्यमन्त्री, सभामुख, उपसभामुख र मन्त्रीहरूको पदीय भागबन्डा टुंग्याएको छ । एमालेले ४ मुख्यमन्त्री, ४ सभामुख र २ उपसभामुख लिने भएको छ भने माओवादीले २ मुख्यमन्त्री, २ सभामुख र ४ उपसभामुख पाउने भएको छ । पद बाँडफाँट टुंग्याउन बनेको कार्यदलले आइतबार यस्तो सहमति जुटाएको हो । यो सहमतिलाई वाम एकता संयोजन समितिको बैठकले अनुमोदन गर्ने कार्यदल संयोजक सुवास नेम्बाङले जानकारी दिए ।सहमतिअनुसार प्रदेश १, ३, ४ र ५ मा एमाले तथा प्रदेश ६ र ७ मा माओवादीका मुख्यमन्त्री हुनेछन् । एमालेले प्रदेश १, ३, ६ र ७ को सभामुख लिनेछ भने माओवादीले प्रदेश ४ र ५ मा सभामुख पाउनेछ । उपसभामुखमा भने एमालेले प्रदेश ४ र ५ मात्र पाउनेछ । अन्य चारवटा प्रदेशमा माओवादीका उपसभामुख हुनेछन् । एमालेको मात्र एकल बहुमत पुग्ने प्रदेश १ र ३ का मुख्य पद मुख्यमन्त्री र सभामुख दुवै एमालेले लिएको छ । अन्य ४ वटा प्रदेशमा मुख्यमन्त्री र सभामुख भागबन्डा गरिएको छ । प्रदेशको चुनाव र स्थानीय तहको मतसमेतलाई ध्यान दिएर हामीले पद मिलाएका छौं, कार्यदलका संयोजक नेम्बाङले भने ।प्रदेशमा मन्त्रीहरूको संख्या ७ देखि ११ जनासम्म राख्ने पनि सहमति जुटेको छ । संविधानमा कुल सांसद संख्याको २० प्रतिशतसम्म मन्त्री बनाउन सकिने प्रावधान भए पनि सानो मन्त्रिपरिषद् उपयुक्त हुने ठहर गर्दै गठबन्धनले संख्या निर्धारण गरेको हो । अब धेरै सांसद भएका १ र ३ नम्बरजस्ता ठूला प्रदेशमा ११ जनासम्म मन्त्री हुन सक्छन् । प्रदेश ६ र ७ जस्ता थोरै सांसद भएका प्रदेशमा सकेसम्म न्यूनतम संख्यामै मन्त्री राख्ने समझदारी छ । समग्रमा प्रादेशिक मन्त्रीहरूको संख्यामध्ये ७० प्रतिशत एमाले र ३० प्रतिशत माओवादीका हुने सहमति छ । प्रादेशिक मन्त्रीहरूको कार्यविभाजन र संसदीय समितिको नेतृत्व भने सम्बन्धित प्रदेशसभाको संसदीय दलका नेता र मुख्यमन्त्रीहरूको सहमतिमा टुंग्याउने कार्यदलमा समझदारी बनेको छ । कार्यदलका नेताहरूले सहमति गर्नुअघि पटकपटक एमाले र माओवादी दुवै दलका अध्यक्षहरूसँग कुराकानी गरेका थिए । आइतबार पनि कार्यदल बैठक बस्नुअघि माओवादी केन्द्रका अध्यक्ष पुष्पकमल दाहाल निवासमा एमाले अध्यक्ष केपी ओलीसहित कार्यदलमा रहेका नेताहरू नेम्बाङ र रामबहादुर थापाले छलफल गरेका थिए । दुवै अध्यक्षसहितको बैठकले सहमतिको मोडालिटीमा सहमति जनाएपछि दिउँसो कार्यदल बैठक बसेर औपचारिक समझदारी गरेको हो । पदको भागबन्डा भए पनि प्रदेशका मुख्यमन्त्री, सभामुख, उपसभामुखलगायतको नाम भने सम्बन्धित दलले नै टुंग्याउने नेताहरूले जनाएका छन् । कार्यदललाई सहमतिको विधि बनाउने जिम्मेवारी दिइएको हो, त्यसैले व्यक्तिबारे दलहरूले आफैं छलफल गरेर टुंगो लगाउनेछन्, नेम्बाङले भने । पद बाँडफाँट हुनुअघि नै दुई दलबीच कसको भागमा कुन प्रदेश भन्ने संकेत आइसकेकाले ती प्रदेशमा सम्बन्धित दलका नेताहरूको पदका लागि तीव्र प्रतिस्पर्धा सुरु भइसकेको छ । एमाले र माओवादी दुवै दलमा विशेषगरी मुख्यमन्त्री पदका लागि प्रतिस्पर्धा छ । दुवै दलका आकांक्षीहरू शीर्ष नेतालाई विश्वासमा लिएर मुख्यमन्त्री बन्ने ध्याउन्नमा छन् । एमालेले पाएको प्रदेश ५ मा मात्र शंकर पोखरेल मुख्यमन्त्री बन्ने पक्कापक्की छ । अन्य ३ वटा प्रदेशमा प्रतिस्पर्धा तीव्र छ । प्रदेश ५ मा भने त्यहाँको संसदीय दलले पोखरेललाई नेता चयन गरिसकेको छ । तीव्र प्रतिस्पर्धा रहेकाले सम्बन्धित प्रदेशसभालाई नै टुंगो लगाउने जिम्मा दिने तयारी भएको एमाले नेताहरूले जनाएका छन् । कहाँ को व्यक्ति भनेर केन्द्रबाटै तोक्नुभन्दा सम्बन्धित प्रदेशकै संसदीय दललाई नेता चयन गर्ने विधि हुन सक्छ, एमाले स्थायी समिति सदस्य सुरेन्द्र पाण्डेले भने, यो प्रदेश संसदीय दलको अधिकार क्षेत्रभित्रको कुरा पनि हो । एमालेले मुख्यमन्त्री पाएकामध्ये प्रदेश १ मा केन्द्रीय सचिव भीम आचार्य र पोलिटब्युरो सदस्य शेरधन राईबीच प्रतिस्पर्धा छ । आचार्य प्रदेश संयोजक र राई सहसंयोजक हुन् । पार्टीभित्र पदीय र सदस्यताका हिसाबले आचार्य वरिष्ठ हुन् । प्रदेशको संयोजकसमेत भएकाले आफैंले पाउनुपर्ने भन्दै आचार्य दौडिइरहेका छन् । राई पनि सहसंयोजक भएको र प्रदेश १ मा जनजाति बाहुल्य रहेकाले मुख्यमन्त्री आफैं हुनुपर्ने भन्दै नेताहरूकहाँ दौडिइरहेका छन् । पार्टीभित्रको समीकरणअनुसार आचार्य माधव नेपाल प्यानलबाट यसअघिको महाधिवेशनमा चुनाव जितेका हुन् भन् राई केपी ओली निकट हुन् । प्रदेशको संसदीय दलभित्र भने दुवैले आफ्नो पकड रहेको दाबी गरेका छन् । प्रदेश ३ मा एमाले उपाध्यक्ष अष्टलक्ष्मी शाक्य मुख्यमन्त्रीकी मुख्य दाबेदार छिन् । उनी पार्टीको उपाध्यक्ष, प्रदेश संयोजक मात्र नभई मुख्यमन्त्रीको दौडमा रहेकी एकमात्र महिला हुन् । त्यसैले वाम गठबन्धनले बनाउने ६ जना मुख्यमन्त्रीमध्ये एक जना पनि महिला नपर्दा समावेशिताका हिसाबले राम्रो सन्देश नजाने भन्दै शाक्यलाई बनाउनुपर्ने मतप्रभावी छ । तर यो प्रदेशमा राजेन्द्र पाण्डे, पशुपति चौंलागाईंदेखि केशव स्थापितसम्म मुख्यमन्त्रीको लबिइङमा छन् । मुख्यमन्त्रीका यी दाबेदारमध्ये शाक्य, पाण्डे र चौंलागाईं तीनै जना यसअघिको महाधिवेशनमा माधव नेपाल पक्षमा थिए । महाधिवेशनको प्यानलअनुसार स्थापित ओली पक्षका हुन् । त्यो समूहमा पनि उनी वामदेव गौतमका निकट व्यक्ति हुन् । प्रदेश ४ मा भने एमालेका केन्द्रीय सचिव तथा संगठन विभाग प्रमुख पृथ्वी सुब्बा गुरुङ र स्थायी समिति सदस्य एवं प्रदेश ४ का संयोजक किरण गुरुङ दाबेदार छन् । गत महाधिवेशनमा किरण उपाध्यक्षमा हारेका थिए । पार्टीभित्र सदस्यताका हिसाबले आफू वरिष्ठ रहेको भन्दै किरणले दाबी गरिरहेका छन् । तर पृथ्वी सुब्बाले पनि प्रदेशको मुख्यमन्त्रीकै रूपमा अगाडि सार्ने गरी आफूलाई पार्टीले प्रदेशसभामा उम्मेदवार बनाएको दाबी गर्दै आएका छन् । पार्टीभित्र नवौं महाधिवेशनमा दुवै नेता ओली प्यालनमा थिए । तर त्यसभित्र पृथ्वी सुब्बा ओली र किरण वामदेव गौतम निकट हुन् । प्रदेश ६ मा भने माओवादीका तर्फबाट दुई नेताबीच प्रतिस्पर्धा छ । कालिकोटका महेन्द्रबहादुर शाही र जुम्लाका नरेश भण्डारी दाबेदार छन् । प्रदेश ७ मा माओवादीकै वीरभान चौधरी र झपट बोहराबीच प्रतिस्पर्धा छ । दुवै दलभित्र आन्तरिक प्रतिस्पर्धा तीव्र भएपछि केन्द्रीय नेतालाई प्रभावमा पारेर पद लिने दौडधुप बढेको छ ।केन्द्रीय भागबन्डाको अझै खाका बनेन वाम गठबन्धनले प्रादेशिक पदहरूको आन्तरिक भागबन्डा गरे पनि पार्टी एकता र केन्द्रका मुख्य पदहरूबारे भने अझै खाका बनाउन सकेको छैन । दुवै पार्टीका अध्यक्षबीच दिनहुँ छलफल भइरहे पनि उनीहरू कुनकुन पद कसरी लिएर पार्टी एकता गर्ने भन्ने टुंगोमा पुग्न सकेका छैनन् । राष्ट्रपति, उपराष्ट्रपति, प्रधानमन्त्री, पार्टी अध्यक्ष, सभामुख, उपसभामुख र राष्ट्रिय सभाको अध्यक्ष कसले कसरी लिने भन्नेमा समझदारी बनाउने प्रयास भइरहेको छ । यीमध्ये पनि मुख्य गाँठो एकीकृत पार्टीको अध्यक्ष को बन्ने भन्नेमा छ । गठबन्धनका तर्फबाट पहिलो प्रधानमन्त्री केपी ओली नै बन्नुपर्ने मत छ र यसका लागि माओवादी अध्यक्ष दाहालले प्रस्ताव गरिसकेका छन् । तर ओली प्रधानमन्त्री बन्दा एकीकृत पार्टीको अध्यक्ष आफूले पाउनुपर्ने माग अध्यक्ष दाहालले गरेका छन् । माओवादीभित्र कुनै एउटा कार्यकारी पद नलिई एकता गर्न नहुने भन्दै दाहाललाई नेताहरूले दबाब दिइरहेका छन् । तर ओली एकीकृत पार्टीको अध्यक्ष दाहाललाई सुम्पिने कि नसुम्पिने भन्ने दोधारमा छन् । त्यसैले दुई पार्टीबीचको छलफल निष्कर्षमा पुग्न सकिरहेको छैन । अध्यक्ष दिन तयार हुने हो भने अन्य विषयका कारण एकता प्रक्रिया लम्बिँदैन, दुई दलका छलफलहरूमा संलग्न एक माओवादी नेताले भने, अहिले यही पद कसले राख्ने भन्ने नै मुख्य हो । त्यसो त दुई दलको छलफलमा विकल्पहरू भने आएका छन् । दुइटा अध्यक्ष राख्ने वा दुवै अध्यक्षहरू सहअध्यक्षको भूमिकामा मात्र रहनेलगायत विकल्पहरू पनि छन् । तर ठोस समझदारी बनेको छैन । स्थानीय, प्रदेश र केन्द्रमा समेत पहिलो दल भएकाले एकीकृत पार्टीको पहिलो अध्यक्षको इतिहास आफैं राखौं भन्ने चाहना ओलीमा छ । दुवै नेताबीच प्रधानमन्त्री र अध्यक्ष पनि आलोपालो गर्ने विकल्पमाथि पनि बहस भइरहेको छ । सहमति भने भएको छैन । सहमति खोज्न गत शुक्रबार, शनिबार र आइतबार पनि दुई दलका अध्यक्षले एक्लाएक्लै छलफल गरेका छन् ।"
सन्दीप आईपीएलमा,"फ्रेन्चाइज टोली दिल्लीले २० लाख भारूमा सन्दीपलाई लिएसँगै उनी आईपीएल खेल्ने पहिलो नेपाली भएका छन् । उक्त टिमका क्रिकेटस्टारहरु ग्लेन म्याक्सवेल, कागिसो रावाडा, ट्रेन्ट बोल्ट, कोलिन मुन्रो, मोहम्मद सामी, जेसन रोय, डानियल क्रिस्चियन, क्रिस मोरिस, अमित मिश्रा, गौतम गम्भीर लगायतसँगको अनुभव नेपाली क्रिकेटलाई उचाइमा पुर्याउन महफ्वपूर्ण कडी बन्न सक्छ ।काठमाडौं युवा क्रिकेटर सन्दीप लामिछाने इन्डियन प्रिमियर लिग (आईपीएल) खेल्ने पहिलो नेपाली खेलाडी हुने भएका छन् । आर्थिक हिसाबमा विश्व क्रिकेटको सबैभन्दा ठूलो उक्त लिगको आइतबार भारतको बेङ्लोरमा सम्पन्न दुईदिने अक्सनमा दिल्ली डेयरडेभिल्सले लेग स्पिनर सन्दीपमा भाउ लगाएको थियो । फ्रेन्चाइज टोली दिल्लीले सन्दीपमाथि २० लाख भारु लगाएको थियो । आईपीएलमा सन्दीपमाथि राखिएको यो न्यूनतम रकम थियो र त्यसैमा भाउ लगाउँदै दिल्लीले सन्दीपलाई लिन सफल भएको हो । ८ फ्रेन्चाइज टोली सहभागी आईपीएल अप्रिल ७ देखि मे २७ सम्म भारतका विभिन्न सहरमा हुनेछ । २०१२ मा यसअघि शक्ति गौचन राजस्थानमा गएर ट्रायल दिनु आईपीएलमा नेपाली जोडिएको एउटा मात्र उदाहरण थियो ।सन्दीप अनक्याप्ड विदेशी खेलाडीका रूपमा अक्सनमा थिए । अक्सनमा उनी स्पिन बलरका रूपमा आएपछि दिल्लीले भाउ लगाएको हो । एउटा टोलीमा १८ देखि २५ खेलाडी रहने छन् । त्यसमा अधिकतम ८ विदेशी खेलाडी हुनेछन् । १७ वर्षे लेगब्रेक गुगली बलर सन्दीप दिल्लीका ८ विदेशी खेलाडीमध्येका एक हुन् । दिल्लीको टोलीमा गौतम गम्भीर, ग्लेन म्याक्सवेल, कागिसो रावाडा, अमित मिश्रा, ट्रेन्ट बोल्ट, कोलिन मुन्रो, मोहम्मद सामी, जेसन रोय, डानियल क्रिस्चियन र क्रिस मोरिसलगायत खेलाडी छन् । सन्दीप नेपाली टोलीसँग विश्व क्रिकेट लिग डिभिजन२ को तयारीका लागि शनिबार यूएई लागिसकेका छन् । नामिबियामा हुने डिभिजन२ मा पहिलो दुई स्थान हात पारे नेपाल मार्चमा हुने विश्वकप छनोटमा पुग्ने छ । त्यसपछि सन्दीप आईपीएलका लागि भारत लाग्ने छन् । मिहिनेत, समर्पण र सबैको सहयोगले आज एउटा सपना पूरा भएको छ, सन्दीपले दुबईबाट भने, यो मेरा लागि अवसर हो, मैले राम्रो गरे अरू नेपाली खेलाडीका लागि पनि भाग्य खुल्छ ।दिल्ली डेयरडेभिल्स जीएमआर इन्फ्रास्ट्रक्चर लिमिटेडको स्वामित्वमा छ । अस्ट्रेलियाका पूर्वकप्तान रिकी पोन्टिङसँगै रहेका जीएमआरका प्रबन्ध निर्देशक किरणकुमार ग्रान्धीले अक्सनमा सन्दीपको नाम आएपछि बोली लगाएका थिए । डेयरडेभिल्सका प्रमुख कार्यकारी अधिकृत हेमन्त दुआले सन्दीपको आगमनले नेपाली क्रिकेटलाई फाइदा पुग्ने बताए । नेपालमा क्रिकेट निकै पछ्याइन्छ सन्दीपको यहाँको अनुभवले नेपाली क्रिकेटलाई माथि पुर्याउन सहयोग पुग्ने छ । गत सिजनमा अफगानिस्तानका खेलाडीहरूले राम्रो प्रदर्शन गर्दा अफगानिस्तान क्रिकेटले फड्को मार्यो, नेपालका लागि पनि त्यस्तै हुनेमा आशावादी छु, उनले भने । अक्सनका क्रममा आधिकारिक ब्रोडकास्टर टेलिभिजनमा उनले भने, सन्दीपले उमेर समूहमा उत्कृष्ट प्रदर्शन गर्दै आएका छन् । हामीले उनलाई दिल्लीमै बोलाएर नेट्समा पनि हेरेका थियौं । अस्ट्रेलियाका शेन वार्नले उनको प्रशंसा गर्दै ट्वीट पनि गरेका छन् । उनको यात्रामा माइकल क्लार्कले धेरै सहयोग गरेका छन् ।अक्सनमा पर्नेबित्तिकै अस्ट्रेलियाका पूर्वकप्तान माइकल क्लार्कले सन्दीपलाई उत्कृष्ट प्रतिभा बताउँदै आफू कुनै टोलीमा आबद्ध भएको भए सन्दीपलाई छिट्टै लिने जनाएका थिए । सन्दीपका लागि विश्वकप विजयी कप्तान क्लार्क मेन्टर जस्तै रहँदै आएका छन् । गत वर्ष सन्दीपले क्लार्कसँगै हङकङ ब्लिट्जमा खेलेका थिए । त्यही सन्दीपको खेलबाट प्रभावित भएर क्लार्कले उनलाई अस्ट्रेलियामा आफ्नो एकेडेमीमा खेल्न बोलाएका थिए ।सन्दीपका लागि यो ठूलो चुनौती र अवसर हो । माइकल क्लार्क र रिकी पोन्टिङजस्ता पूर्वक्रिकेट हस्तीले तारिफ गर्दा त्यसको ठूलो प्रभाव हुन्छ । एउटा खेलाडीका लागि त्यसले ठूलो महत्त्व राख्छ, नेपाल क्रिकेट संघकी पूर्वप्रमुख कार्यकारी अधिकृत भावना घिमिरेले भनिन्, सन्दीपका लागि आईपीएल ठूलो प्लेट फर्म हो । यसले उनका लागि अस्ट्रेलियाको बिग बासजस्ता प्रतियोगितामा ढोका खोल्न सक्छ ।सन्दीप यसअघि बंगलादेश प्रिमियर लिग (बीपीएल) र पाकिस्तान सुपर लिग (पीएसएल) को ड्राफ्टमा रहे पनि अक्सनमा उनको भाउ लागेको थिएन । सोहीअनुसार आफ्नो एजेन्टमार्फत आईपीएलमा निवदेन दिएका थिए । आईपीएलमा सम्बन्धित राष्ट्रको सिफारिसमा मात्र आवेदन दिन पाउने नियम भएकाले पहिला उनको निवेदन अस्वीकृत भएको थियो । क्यान निलम्बनको अवस्थामा हाल आईसीसीका लागि नेपाल प्रतिनिधि घिमिरेले आईपीएलको व्यवस्थापन संस्था इन्टरनेसनल म्यानेजमेन्ट ग्रुप र भारतीय क्रिकेट बोर्डलाई आग्रह गरेपछि सन्दीपको नाम अक्सनमा राखिएको थियो । एसोसिएट राष्ट्रबाट आईपीएलको आगामी सिजनका लागि भाउ लाग्ने सन्दीप एक्लो खेलाडी हुन् । अक्सनका लागि आवेदन दिएका १ हजार खेलाडीको सूचीबाट झन्डै ६ सयमा छोट्याउँदा सन्दीप त्यसभित्र परेका थिए । गत वर्ष अफगानिस्तानका मोहम्मद नाबी र रसिद खान एसोसिएट राष्ट्रका रूपमा अक्सनबाट आईपीएलमा परेर प्रभावशाली प्रदर्शन गरेपछि नेपालजस्ता देशका लागि पनि आईपीएलको यात्रा सहज बनेको हो । यो नेपाली क्रिकेटका लागि फडको मार्ने ठूलो अवसर हो । घरेलु वातावरण जस्तो भए पनि प्रतिभाको कदर हुन्छ भन्ने यसले सिद्ध पारेको छ, राष्ट्रिय क्रिकेट टोलीका कप्तान पारस खडकाले भने, आशा छ, यसले आउने पीढीलाई क्रिकेटमा लाग्न प्रेरित गर्नेछ । हामी यसमा गर्व गर्छौं । दिल्ली डेयरडेभिल्सको अक्सन टोलीको प्राविधिकमा श्रीरामा सोमायुजा रहेका थिए । सोमायुजा तिनै हुन्, जो नेपालले सन् ०१३ मा यूएईमा विश्व टवान्टी२० छनोट र ०१४ मा न्युजिल्यान्डमा विश्वकप छनोट खेल्दा नेपाली टोलीका टेक्निकल एनालिस्ट थिए । त्यत्तिखेर सन्दीप राष्ट्रिय क्रिकेट टोलीको संरचनामा आइसकेका थिएनन् । चितवन जिल्ला क्रिकेट संघले चलाएको चितवन क्रिकेट एकेडेमीका उत्पादन हुन् सन्दीप । चितवनमा उनी नेपालका पूर्वकप्तान राजु खडकाको प्रशिक्षणमा हुर्केका हुन् । उनलाई पछि नेपालका तत्कालीन प्रशिक्षक पुबुदु दासानायकेले चितवनबाट नेपाली क्रिकेटको राष्ट्रिय संरचनामा ल्याएका थिए । त्यसयता केही समय बन्द प्रशिक्षणबाट उनी फालिँदै आएका थिए । बन्द प्रशिक्षणबाट लगातार जस्तो फालिएपछि इख लिएर खेली उनी यो स्थितिमा आएका हुन्, खडकाले चितवनबाट भने । ०१६ मा बंगलादेशमा भएको आईसीसी यू१९ विश्वकपबाट सन्दीप अन्तर्राष्ट्रिय क्रिकेटमा देखिएका हुन् । आयरल्यान्डसँग हयाट्रिक गरेका सन्दीपले यू१९ विश्वकपमा कुल १४ विकेट लिएका थिए । उनले नेपाली यू१९ बाट खेल्दै ७२ विकेट लिइसकेका छन् । दुई महिनाअघि नेपालले मलेसियामा एसीसी यू१९ एसिया कपमा भारतलाई पराजित गरेपछि सन्दीपको चर्चा थप चुलिएको थियो । काठमाडौंमा नामिबियासँग विश्व क्रिकेट लिग च्याम्पियनसिपको खेलबाट राष्ट्रिय टोलीमा डेब्यु गरेका सन्दीप त्यसयता नेपालको प्रमुख खेलाडीका रूपमा रहेका छन् । उनले च्याम्पियनसिपका ९ खेलमा नेपालबाट १२ विकेट लिइसकेका छन् ।"
हतारहतार प्रदेश मुख्यालय,"विराटनगर प्रदेश १ मा प्रदेश प्रमुख तथा सभामुखको कार्यालयसँगै बैठक हल र मन्त्रालय रहने भवनको मर्मत तीव्र रूपमा भइरहेको छ । प्रदेशसभा सदस्यहरूलाई शपथ गराएलगत्तै काठमाडांै फर्केका प्रदेश प्रमुख गोविन्दबहादुर तुम्बाहाङ सोमबार बिहान फर्कंदै छन् । सोमबार नै प्रदेशमा प्रतिनिधित्व गर्ने दलका प्रमुख नेतासँग छलफल बोलाएको छु, तुम्बाहाङले भने, त्यसपछि कानुनविद्सँग छलफल गरेलगत्तै पत्रकार सम्मेलन गरी पहिलो बैठकको मिति तोक्नेछु ।प्रदेशको अन्तिम नतिजा सार्वजनिक भएको २० दिनभित्र प्रदेशसभाको पहिलो बैठक बसिसक्नुपर्ने संवैधानिक व्यवस्था छ । त्यसअनुसार माघ २५ भित्र प्रदेशसभाको पहिलो बैठक बसिसक्नुपर्नेछ । पहिलो बैठक बस्न जिल्ला समन्वय समितिको सभा हललाई मर्मत गरिएको छ । यो हलमा १ सय ४० सिट छन् । प्रदेश १ मा ९३ सदस्य छन् । अधिवेशन सञ्चालनका लागि कम्तीमा १० कर्मचारी आवश्यक पर्छ । २२ जना जति मर्यादापालक र १० सञ्चारकर्मी अट्ने गरी हलको व्यवस्थापन भइरहेको मोरङका प्रमुख जिल्ला अधिकारी रामप्रसाद आचार्यले बताए । यस प्रदेशको मुख्यसचिवमा सरकारले यादव कोइरालालाई पठाएको छ । यसैगरी मुख्यमन्त्रीको कार्यालयमा सन्तोष श्रेष्ठलाई सचिव बनाइएको छ । मुख्यसचिवलगायत धेरैको नाम आइसकेको छ, अब कर्मचारी आउने क्रम बढेको छ, प्रजिअ आचार्यले भने, यहाँका कर्मचारीले पनि रमाना लिन थालेका छन् । प्रशासनतर्फका धेरै कर्मचारी सम्पर्कमा आएका छन् । कर्मचारीको चहलपहल र कार्यालय खाली गर्ने काम तीव्र भएको आचार्यले बताए । प्रदेशसभाको सचिवालय, सभामुख र उपसभामुखको कार्यालय जिल्ला समन्वय समितिको कार्यालयमा राखिने भएको छ । मुख्यमन्त्रीको कार्यालय र निवास क्षेत्रीय कृषि निर्देशनालयको भवन र मुख्यसचिवको कार्यालय क्षेत्रीय सिँचाइ निर्देशनालयमा राख्ने तयारी छ ।अधिकांश कार्यालय सामान्य मर्मत गर्नुपर्ने भए पनि सुरक्षा पोस्ट भने छैनन् । डिभिजन कार्यालयले अस्थायी सुरक्षा पोस्ट बनाउने भएको छ । यसैगरी घरेलु तथा साना उद्योग कार्यालय, क्षेत्रीय खाद्य प्रविधि तथा गुण नियन्त्रण कार्यालयको प्रशासनिक भवन, क्षेत्रीय वन तथा तालिम केन्द्र, जल उत्पन्न प्रकोप नियन्त्रण कार्यालय, सुनसरीमोरङ सिँचाइ आयोजनाको कार्यालय, क्षेत्रीय सहरी विकास कार्यालय (महानगरको अतिथि गृह) र क्षेत्रीय हुलाक कार्यालयमा विषयगत मन्त्रालय राख्ने तयारी छ । यसअघि क्षेत्रीय पशु सेवा निर्देशनालयमा राखिएको प्रदेश प्रमुखको कार्यालय र निवास भने क्षेत्रीय वन कार्यालयमा सारिनेछ । बैठक कक्षको तयारी तीव्रजनकपुर माघ २१ मा बस्ने प्रदेश २ को पहिलो बैठकका लागि भौतिक पूर्वाधार बनाउने काम तीव्र गतिले अघि बढेको छ । जिल्ला प्रशासन कार्यालयले शैक्षिक तालिम केन्द्रको भवनमा सभा हल, सभामुख तथा उपसभामुखको कार्यकक्ष, आवास तथा संसदीय समितिहरूको कार्यकक्षको व्यवस्था गरेको छ । जनकपुर चुरोट कारखानाका आवासीय क्षेत्रमा प्रदेश प्रमुख, मुख्यमन्त्री तथा मन्त्रीहरूको कार्यकक्ष र सचिवालयहरूको व्यवस्था मिलाइएको छ ।वर्षौंदेखि बन्द जनकपुर चुरोट कारखानाका भवन मर्मतसम्भार, रंगरोगन र आधुनिक उपकरण जडान गर्ने काम भइरहेको छ । त्यस्तै शैक्षिक तालिम केन्द्रमा फर्निचर, लाइट, साउन्ड व्यवस्था गर्न सयभन्दा बढी प्राविधिक रातदिन खटेका छन् । सहरी तथा भवन डिभिजन कार्यालयका डिभिजनल इन्जिनियर गंगाप्रसाद यादवले २१ गतेभित्र शैक्षिक तालिम केन्द्रको मर्मतसम्भारलगायतका सम्पूर्ण भौतक संरचना तयार हुने जानकारी दिए । प्रदेशसभाको बैठक, सभामुख तथा उपसभामुखको कार्यकक्ष तथा आवासको व्यवस्थालाई प्राथमिकतामा राखेका हौं । अन्य तयारी पनि द्रुत गतिमा हुँदै छ, यादवले भने । प्रदेश प्रमुखको कार्यालयमा १८ कर्मचारीको दरबन्दी भए पनि हाल ४ जना मात्र छन् । प्रदेश प्रमुख कार्यालयको सचिवका रूपमा लावण्यकुमार ढकाल उपस्थित भए पनि आवश्यक २ उपसचिवमध्ये होमनाथ घिमिरेमात्र आइपुगेका छन् । ४ शाखा अधिकृतमध्ये हालसम्म एक जना पनि हाजिर भएका छैनन् ।सभा हल सिँगारपटार हुँदैहेटौंडा प्रदेशसभाको पहिलो बैठक बस्ने सभा हल सिँगारपटार गर्ने काम भइरहेको छ । सभा हलको लेआउट गर्न संघीय संसद् सचिवालयले सहसचिवको नेतृत्वमा चार कर्मचारी खटाएको छ । संसद् सचिवालयले खटाएका कर्मचारी सोमबार हेटांैडा आएर सभा हलको डिजाइन उपलब्ध गराएपछि प्रदेशसभा सचिवालयको तीव्र गतिमा काम हुन्छ, भवन प्रविधि अनुसन्धान तालिम केन्द्र हेटौंडाका प्रमुख सुदीप आचार्यले भने, डिजाइनअनुसार दुई दिनमा सभा हल तयार पारिन्छ । मध्यमाञ्चल क्षेत्रीय निर्देशनालयको सभा हलमा प्रदेशसभाको बैठक १८ गते बोलाइएको छ ।यस प्रदेशमा १ सय १० सदस्य छन् । प्रदेशसभा सचिवालयको हलमा २ सय अट्ने गरी निर्माण तयारी छ । संसद् सचिवालयले प्रदेश ३ का निम्ति सहसचिव रेवतीनाथ पाण्डेको नेतृत्वमा उपसचिव, शाखा अधिकृत र सुब्बा तहका चार कर्मचारी खटाएको छ । संसद्बाट आएका कर्मचारीले अधिवेशन सुरु भएको एक महिनासम्म बसेर यहाँका कर्मचारीलाई संसद् सञ्चालन गर्ने विधि सिकाउने छन् ।प्रदेशको मुख्यमन्त्री र मन्त्रिपरिषद् कार्यालय जिल्ला समन्वय समितिको भवनमा तोकिएको छ । समितिको कार्यालय सोमबारदेखि स्थानान्तरण हुनेछ । माथिल्लो तलादेखि कार्यालय स्थानान्तरण हुन्छ, तालिम केन्द्रका प्रमुख आचार्यले भने, भोलि (सोमबार) देखि नै रंगरोगनको काम सुरु हुन्छ । मुख्यमन्त्रीको निर्वाचन हुन केही दिन लागे पनि मुख्यसचिवले मंगलबारदेखि पदभार ग्रहण गर्ने जनाएका छन् । प्रदेशका मन्त्रालय बस्ने भनेर तोकिएका क्षेत्रीय र जिल्लास्तरीय कार्यालयहरू स्थानान्तरण गर्ने तरखरमा छन् । शिक्षा कार्यालय, डिभिजन सहकारी कार्यालय, कपडा उद्योगको प्रशासनिक भवन, श्रम कार्यालयको भवन, महिला तथा बालबालिका कार्यालय र स्वास्थ्य कार्यालयको भवन प्रदेशका मन्त्रालय स्थापना गर्ने भवन तोकिएका छन् । प्रदेशका सचिव, सभामुख, उपसभामुखका निम्ति पनि निवासको व्यवस्था गरिएको छ ।प्रदेशका मुख्यसचिवले पदभार ग्रहण गरेपछि प्रशासनिक र भौतिक पूर्वाधारका काम तीव्र गतिले अगाडि बढ्ने प्रदेश प्रमुख कार्यालयका एक अधिकृतले बताए । ती अधिकृतले भने, मुख्यसचिवज्यूले जिम्मेवारी लिएपछि प्रदेशका सबै काम अघि बढ्छन् । जनसंख्या र साधन स्रोतका हिसाबले देशकै सबैभन्दा ठूलो र धनी प्रदेश मानिएको यस प्रदेशको पहिलो अधिवेशन अन्य ६ प्रदेशको भन्दा पहिला नै हुने भएको छ ।पोखरामा पनि धमाधमपोखरा प्रदेश ४ को बैठक हल, मुख्यमन्त्री, मन्त्री, सभामुख तथा उपसभामुखलगायत उच्च सरकारी कर्मचारीको कार्यालय र निवासको काम धमाधम भइरहेको छ । प्रदेशको पहिलो बैठक माघ २२ को बिहान ११ बजे बस्ने गरी आह्वानसमेत भइसकेको छ । मुख्यमन्त्री, मन्त्री बन्न सांसदहरू पार्टीगत लबिइङमा लागिसकेका छन् । अहिलेलाई प्रादेशिक संरचनाका लागि आवश्यक भवन पुरानैबाट काम चलाइने भएको छ । पुरानै भवनमा सजावट र मर्मतका काम चलिरहेका छन् । संसद् भवन, सचिवालयसहित मुख्यमन्त्री, सभामुख तथा मन्त्रीका प्रस्तावित कार्यालयमा रंगरोगन र फर्निसिङको काम भइरहेको छ । दुईचार कामदारले काम गर्ने र सरकारी निकायबाट त्यसको बेलाबेलामा अवलोकन निरीक्षण गर्नेबाहेक अन्य चहलपहल भने छैन । प्रदेशसभाको बैठकस्थल तोकिएको नदीपुरस्थित नगर विकास प्रशिक्षण केन्द्रको हातामा फूल रोप्ने, बगैंचा बनाएर परिसर सजाउने काम भइरहेको छ । पश्चिमाञ्चल विकास क्षेत्रको केन्द्र, तीव्र सहरीकरणजस्ता कारणले पोखरा प्रदेशको राजधानी हुनु र नहुनुमा अहिले कुनै अन्तर देखिएको छैन, उद्योग वाणिज्य महासंघका पूर्वअध्यक्ष आनन्दराज मुल्मी भन्छन् ।प्रदेशसभाको पहिलो बैठक आह्वान भइसक्दा प्रदेशसभामा प्रतिनिधित्व गर्ने दलहरूले अहिलेसम्म संसदीय दलका नेता तोकेका छैनन् । यसका लागि पोखरामै बैठक बस्नुपर्ने हुन्छ । यसले पनि केही चहलपहल बढाउँथ्यो । अधिकांश सांसदले पोखरामा कोठा खोजिसकेका छन् । संसद् सचिवालयको टोली आउँदैबुटवल प्रदेश ५ को मुख्यालय र प्रदेश संसद् सचिवालय दुवै आइतबार दिनभर व्यस्त रहे । प्रदेश मुख्यालयले दिनभरजसो संसद् बैठक र त्यसको तयारीबारे सरोकारवालासँग छलफल गर्यो । बैठकलाई विवादरहित बनाउन प्रदेश मुख्यालयले दलीय संयन्त्र, कानुनविद् र सरकारी टोलीसँग नियमित परामर्श लिएको हो । प्रदेश प्रमुख उमाकान्त झाले बैठकको मिति तोकेपछि सांसदहरूको चासो बढेको बताए । तत्कालीन सभामुख त निरन्तर आउजाउ गर्नुहुन्छ, उनले भने, अरू सांसदहरू पनि कार्यालय आउने र बैठकलगायत व्यवस्थापकीय तयारीबारे बुझेर जाने गर्नुभएको छ । प्रदेश संरचना नयाँ भएकाले चासो राख्दै सर्वसाधारणसमेत आउने गरेको उनले बताए । प्रदेश संसद् सचिवालय सम्हाल्ने कर्मचारी नआए पनि सांसदहरू आफैं तयारीमा जुटेका छन् । तत्कालका लागि सभामुख तोकिएका ज्येष्ठ सांसद बलदेव शर्मा पोखरेल आइतबार दिनभर सचिवालय तयारीमा जुटे । उनले अस्थायी रूपमा सभामुख कक्ष, सचिव कक्षलगायतका कोठा व्यवस्थापन गरे । संसद् सचिवालयका लागि उद्योग वाणिज्य संघले आफ्नो भवनका २ तला खाली गरेको छ । बैठकका लागि छेउमा रहेको सभा हलसमेत खाली गरिएको छ । बैठक कक्षमा साउन्ड सिस्टमलगायतको जडानका लागि समेत ज्येष्ठ सदस्य पोखरेलले नै पहल गरेका छन् । संसद् सचिवालय रहेको स्थानमै सांसदको शपथग्रहण कार्यक्रम भएको थियो । प्रदेश मुख्यालयका सचिव सनतकुमार दवाडीले अधिवेशनका अन्य व्यवस्थापकीय तयारी भने संसद् सचिवालयका कर्मचारी आएपछि मात्रै सुरु हुने बताए । सञ्चारमाध्यमबाट मात्रै होइन, प्रमुख जिल्ला अधिकारीमार्फत बैठकका लागि सबै सांसदलाई सूचना पठाउने र आएपछि बैठक सञ्चालनका विधि प्रक्रिया तर्जुमा गर्छौं, उनले भने, भौतिक तयारीका काम भने संसद् सचिवालयले नै गर्नुपर्छ ।एमाले प्रमुख सचेतक भूमिश्वर ढकालले संसद् बैठक व्यवस्थापनमा चासो राखेको बताए । पहिलो र नयाँ अनुभव भएकाले सांसदहरूको पनि धेरै चासो छ, उनले भने, ठूलो दलको नाताले प्रशासन र भवन डिभिजनसहितको स्थानीय समिति र प्रदेश मुख्यालयले गरेको तयारीमा जानकारी लिने र सहजीकरण गर्ने गरेका छौं । संसद् अधिवेशन र प्रदेश कार्यालय स्थापनाको भौतिक कामलाई छिटो, सहज र व्यवस्थित गर्न प्रदेश मुख्यालयले समेत सहजीकरण थालेको छ । आइतबारसमेत प्रमुख जिल्ला अधिकारी नेतृत्वको टोली र प्रदेश प्रमुखबीच छलफल भयो । उनीहरूले मन्त्रालयका लागि तोकिएका खाली गर्नुपर्ने कार्यालय र खाली गर्न नसकिने कार्यालयबारे खाका बनाए । टोलीले विषयगत कार्यालयमा पुगेर भवन खाली गर्न अनुरोधसमेत गर्यो । प्रजिअ हरिप्रसाद मैनालीले सहजै खाली हुने र तत्काल मर्मतसम्भार गरेर मन्त्रालय चलाउन सकिने ठाउँको पहिचान गरी टुंगो लगाउने काम गरेको बताए । खरिद ऐनको प्रक्रियामा जानुपर्ने थोरै रकममा र समयमा तयार हुने भवनलाई व्यवस्थापन गरिरहेका छौं, उनले भने । मुख्यमन्त्रीका दावेदार तथा एमाले संसदीय दलका नेता शंकर पोखरेलले सरकारले सचिवालयका कर्मचारी छिटो नपठाएर असहयोग गरेको बताए । संसद् बैठकदेखि सरकार गठनसम्म जनचासो बढेको छ, उनले भने, तर कार्यालय सम्हाल्ने र व्यवस्थापन गर्ने प्रशासनिक मान्छे नै नआएपछि कामलाई तीव्रता दिन सकिएको छैन । उनले व्यवस्थापकीय काम भए बैठकलगत्तै सरकार गठनमा कुनै अप्ठ्यारो नरहेको बताए । प्रदेश सचिवालयमा तत्काल देखिने समस्या सहजीकरण गर्न संघीय संसद् सचिवालयले टोली खटाएको छ । टोलीले नीति र विधिअनुसार संसद् चलाउन सहजीकरण गर्नेछ भने सभामुख, उपसभामुख तोक्ने काममा समेत सहयोग गर्नेछ । यस प्रदेशमा यसअघिको संसद् लेखा समितिका सचिव सुरेन्द्रप्रसाद अर्यालको नेतृत्वमा ४ सदस्यीय टोली आउँदै छ । टोलीले सोमबारसम्म बुटवल आएर काम थाल्ने सचिव अर्यालले बताए । प्रदेश ६ को बैठक माघ २१ मा सुर्खेत प्रदेश प्रमुख दुर्गाकेशर खनालले प्रदेशसभाको पहिलो बैठक माघ २१ गते दिउँसो १ बजे बस्ने गरी आह्वान गरेका छन् । बैठक वीरेन्द्रनगर ७ स्थित सिँचाइ विकास डिभिजन कार्यालयमा बस्नेछ । यसअघि शैक्षिक जनशक्ति तालिम केन्द्र, जिल्ला समन्वय समितिको हललाई प्रस्ताव गरिएको थियो । संसद् सचिवालयले तयार पारेको डिजाइनअनुसार सिँचाइ विकास डिभिजनको हललाई व्यवस्थापन गरिनेछ । बैठकको आन्तरिक तयारी तीव्र पारिएको छ । प्रदेश प्रमुख कार्यालयका सचिव भरत ढुंगानाले कुर्सी, रोस्ट्रम तथा माइक व्यवस्थापनको काम थालिसकेको जानकारी दिए । प्रदेश प्रमुखको कार्यालयले सिँचाइ कार्यालयलाई सोमबारभित्र स्थानान्तरण गरिसक्न निर्देशन दिएको छ । प्रदेशसभामा ४० सांसद छन् । २१ गतेसम्म प्राविधिक कार्य पूरा हुने गरी काम भइरहेको छ । त्यसपछि सांसदहरूको परामर्शमा थप अन्य व्यवस्थापकीय कार्य गरिनेछ, उनले भने, समय निकै कम भएकाले रातदिन व्यवस्थापकीय तयारीमै जुटेका छौं । सचिव ढुंगानाले शैक्षिक जनशक्ति तालिम केन्द्र मर्मत सुधारका लागि कम्तीमा २ महिना लाग्ने भएकाले सुरुका बैठक सिँचाइ विकास डिभिजन कार्यालयमा सञ्चालन गर्ने तयारी भइरहेको बताए । क्षेत्रीय प्रशासन कार्यालयद्वारा गठित प्रदेश संरचना सुझाव समितिको सिफारिसका आधारमा प्रदेश प्रमुखको कार्यालयले मन्त्रालय रहने भवन टुंगो लगाएको छ । सहरी विकास तथा भवन निर्माण डिभिजन प्रमुख थम्बराज श्रेष्ठका अनुसार मुख्यमन्त्री तथा प्रदेश मन्त्रिपरिषद् कार्यालय क्षेत्रीय प्रशासन कार्यालयमा रहनेछ । क्षेत्रीय प्रशासन कार्यालयलाई क्षेत्रीय हुलाक निर्देशनालयमा स्थानान्तरण गर्ने तयारी छ । त्यस्तै, भौतिक पूर्वाधार मन्त्रालय सिँचाइ विकास डिभिजन र क्षेत्रीय सडकमा रहनेछ । वन, वातावरण तथा विज्ञान मन्त्रालय क्षेत्रीय सिँचाइ र क्षेत्रीय अनुगमन तथा सुपरिवेक्षण कार्यालयमा, सहकारी, पशु सेवा, भूमि व्यवस्थापन मन्त्रालय क्षेत्रीय पशु रोग अन्वेषण केन्द्रमा, अर्थ मन्त्रालय क्षेत्रीय शिक्षा निर्देशनालय, गृह मन्त्रालय जिल्ला कृषि विकास कार्यालयमा र शिक्षा तथा स्वास्थ्य मन्त्रालय जिल्ला जनस्वास्थ्य कार्यालयमा स्थापना गरिनेछ । क्षेत्रीय वन निर्देशनालय र वन तालिम केन्द्रमा प्रदेश प्रमुखको कार्यालय स्थापना भइसकेको छ । प्रदेश सरकारका लागि प्रस्तावित सबै कार्यालय वीरेन्द्रनगर ७ इत्राममै छन् । संसद् भवन, मुख्यमन्त्री तथा प्रदेश प्रमुख कार्यालय, आवास व्यवस्थापन, सुरक्षा पोस्ट एवं स्थानान्तरण हुनुपर्ने कार्यालयको व्यवस्थापनमा आफूहरू व्यस्त रहेको सहरी विकास प्रमुख श्रेष्ठले बताए । बजेट निकासा भए पनि कानुनी प्रावधानका कारण खर्च गर्न समस्या भएको सहरी विकास कार्यालयको भनाइ छ । हल मर्मत हुँदैधनगढी प्रदेश ७ को माघ २१ मा हुने बैठकका लागि जिल्ला समन्वय समितिको हल मर्मत तीव्र पारिएको छ । यो भवनसँगै रहेको जिल्ला प्राविधिक कार्यालय सभामुख कार्यालय र प्रदेशसभा सचिवालयका लागि तयार पारिँदै छ । काठमाडौंबाट संसद् सचिवालयका अनुभवी कर्मचारीको टोली आएपछि तयारी अझ तीव्र हुन्छ, प्रदेश मुख्यसचिव लक्ष्मीराज पौड्यालले भने, प्रदेशसभा बैठकका लागि चाहिने आवश्यक उपकरणदेखि अन्य व्यवस्थापनका काम कर्मचारीको टोली आएपछि हुन्छ । प्रदेश सभा हलमा सत्तापक्ष, प्रतिपक्ष, सभामुख र उपसभामुख बस्ने स्थान छुट्टाछुट्टै व्यवस्था गर्न लागिएको छ । प्रदेशसभा सचिवालय, सभामुखको कार्यकक्ष, दलका संसदीय कार्यालय पनि प्रदेशसभा बैठक कक्ष नजिकै रहेको प्राविधिक कार्यालयमा राख्न आवश्यक निर्माण भइरहेको छ । प्राविधिक कार्यालयका ८ वटा कोठामा सचिवालय र सभामुखको कार्यकक्ष बनाउने भएकाले साँघुरा कोठा भत्काएर ठूला बनाउने काम भइरहेको छ । मुख्यमन्त्रीको कार्यालय, निवास र मन्त्रालयको तयारी पनि भइरहेको छ । मुख्यमन्त्रीको कार्यालय धनगढी रातोपुल नजिक यातायात व्यवस्था कार्यालयको नयाँ भवनमा राखिने भएको छ । तत्कालका लागि मुख्यमन्त्रीको निवास पनि सोही भवनमा रहने अधिकारीहरूले जनाएका छन् । भवनमा रंगरोगन र सरसफाइलगायत काम भइरहेका छन् ।प्रदेशसभा बैठकका लागि गर्नुपर्ने धेरैजसो प्राविधिक तयारी अनुभवी कर्मचारी नआउँदासम्म हुन सक्दैन, प्रजिअ गोविन्द रिजालले भने, सभा सञ्चालनका व्यावहारिक, प्राविधिक र परम्परागत तयारी गर्न संसद् सचिवालयका कर्मचारीको पर्खाइमा छौं । प्रदेशसभा बैठकको तयारीसँगै अस्थायी मुकाम धनगढीमा चहलपहल पनि निकै बढेको छ । प्रदेशका ७ वटै पहाडी जिल्ला र देशका विभिन्न भागबाट आएकाहरूको जनसंख्या धेरै रहेको धनगढीमा व्यापार व्यवसायका लागि आउनेको संख्या बढ्न थालेको व्यवसायीहरूले बताएका छन् । शपथग्रहणपछि जिल्ला गएका प्रदेशसभा सांसद भने अझै धनगढी फर्किसकेका छैनन् । लीलाबल्लभ घिमिरे (विराटनगर), श्यामसुन्दर शशि (जनकपुर), प्रताप विष्ट (हेटौंडा), लालप्रसाद शर्मा (पोखरा), अमृता अनमोल (बुटवल), प्रकाश अधिकारी (सुर्खेत) र डीआर पन्त (धनगढी)"
नेपाल अब विकासकेन्द्रित हुनुपर्छ,"काठमाडौं (कास) नेपालका लागि स्विट्जरल्यान्डका राजदूत डा जर्ज जिओभान्नी फ्राइडेनले नेपाल अब विकासको चरणमा प्रवेश गर्न ढिलाइ गर्न नहुने बताएका छन् । कार्यकाल सकेर स्वदेश फर्कने क्रममा कान्तिपुरसँग कुरा गर्दै फ्राइडेनले नेपालले राजनीतिमा फड्को मारेको र आर्थिक उन्नतिको बाटो तय भएकाले अब त्यसमा लाग्नुपर्ने सुझाव दिए ।उनले विकासका लागि निजी क्षेत्रसँग सहकार्य र अन्तर्राष्ट्रिय लगानी प्रमुख रहेकाले यसमा सबै प्रदेशले ध्यान दिनु जरुरी रहेको बताए । डेढ दशकको पर्खाइमा उन्नतिको आधार तय भएको छ । शान्ति प्रक्रिया र सम्झौता कार्यान्वयनको पक्षमा उपलब्धि हासिल भएका छन्, हुने क्रममा छन् । तर, विकास धिमा छ, यसमा लाग्नुपर्छ । राजदूत फ्राइडेनले दक्षिण एसियामा प्रतिस्पर्धी मुलुकका रूपमा अघि बढेको नेपाल हेर्ने आशासहित आफू फर्कन लागेको पनि उल्लेख गरे । उनले नेपालमा राजनीतिक चेतना धेरै बढिसकेको र शिक्षामा पनि फडको मारिरहेको पनि बताए । यहाँ खाँचो थियो त राजनीतिक स्थिरताको । त्यसतर्फ नेपाल अग्रसर देखिएको छ । संविधान जारी, तीनै चरणको सफल निर्वाचनलगायतले नेपालले आफ्नो बलियो पक्ष विश्व समुदायलाई देखाइसकेको छ, उनले भने, तर मधेसको समस्या सल्टिइसकेको छैन । समाधान भएर जाने विश्वास छ । २०६२०६३ को आन्दोलनताका स्विस सहयोग नियोगको नेपाल प्रमुख रहेर काम गरेका उनले त्यो बेलाको शान्ति सम्झौतादेखि अहिलेसम्मका सबै चरणलाई नियाल्न पाएको स्मरण गरे । हो, मेरो पहिलो कार्यकाल चार वर्ष र अहिले १४ महिना रहे तर पनि लामो अनुभवभन्दा कम भएन । उनले स्विट्जरल्यान्डको इतिहासमा विभिन्न कालखण्डमा समस्या आए पनि तिनलाई सामना गर्दै यो स्थानमा मुलुक पुगेको उल्लेख गर्दै नेपालमा ठूलो समस्या नरहेको र विकासको प्रमुख आधारलाई बढावा दिनुपर्ने सुझाव पनि उनले दिए । सबैले अपनत्व लिनसके मुलुकको विकासमा ढिलाइ हुँदैन, उनले भने, राज्य स्वयंले विकास गर्ने होइन । जनतालाई सहभागी गराएर नै मुलुकको विकास हुने हो । नेपाल पनि त्यही चरणमा छ ।आधुनिक कृषि, जलस्रोत, साना उद्योग र पर्यटन नेपालको विकासको मेरुदण्ड रहेको उल्लेख गर्दै उनले युवालाई विदेश पठाउनेभन्दा स्वदेशमा राखेर व्यस्त बनाउनेतर्फ बढी केन्द्रित हुनुपर्ने बताए । राजदूत फ्राइडेनले अब वैदेशिक सहायता होइन, सहकार्य (लगानी) मा अघि बढ्नुपर्ने पनि बताए । हामीले विकास गरेको पनि कृषि, साना उद्योग र निजी सहकार्यको लगानीबाटै हो । प्रगतिको लक्ष्यमा अघि बढेका मुलुकसँग सहकार्य गरेर नै आफूलाई माथि उठाएका हौं, उनले भने ।"
आईएलटीएसको प्रश्नपत्र किनबेच भएको पुष्टि,"काठमाडौं प्रहरी अनुसन्धानले अन्तर्राष्ट्रियस्तरको अंग्रेजी भाषा परीक्षा (आईएलटीएस) को प्रश्नपत्र किनबेच भएको पुष्टि गरेको छ । २२ पुसमा लिइएको आईएलटीएस परीक्षाको उत्तर बेचेको आशंकामा प्रहरीले सोही दिन ३ जनालाई पक्राउ गरी छानबिन गर्दा प्रश्नपत्र बाहिरिएको निष्कर्ष आएको हो । यसअघि अनुसन्धान नटुंगिएकाले प्रहरीकै अनुरोधमा माघ ६ को निर्धारित परीक्षा रद्द गरिएको थियो ।नेपालमा ब्रिटिस काउन्सिल र इन्टरनेसनल डेभलपमेन्ट प्रोगाम (आईडीपी) ले आईएलटीएस परीक्षा लिने जिम्मेवारी पाएका छन् । संसारभर एउटै प्रश्नपत्र हुने आईएलटीएसको उक्त दिन भएको परीक्षाको प्रश्नपत्र योजनाबद्ध रूपमा चुहाइएको निष्कर्ष प्रहरीको छ । ५ माघमा प्रहरीले ब्रिटिस काउन्सिलबाट उक्त दिनको प्रश्नपत्र मगाएर बाहिरिएको उत्तरसँग दाँजेर हेरेको थियो । महानगरीय प्रहरी परिसर, काठमाडौंका मुद्दा शाखाका डीएसपी बेलबहादुर पाण्डेका अनुसार अनुसन्धानमा राइटिङ सेटका दुवै प्रश्न र लिसनिङ सेटका सबै प्रश्न र उत्तर बाहिरिएको देखियो । अति नै गोप्य र व्यवस्थित मानिने आईएलटीएसको प्रश्नपत्र बाहिरिएपछि प्रहरीले २२ पुसमा लिइएको आईएलटीएसको परीक्षाको नतिजा रद्द गर्न नेपालस्थित परीक्षा गराउने संस्था ब्रिटिस काउन्सिल र आईडीपी दुवैलाई लिखित आग्रह गरेको छ । उक्त दिनको परीक्षाफल रद्द हुनेनहुनेबारे दुवै संस्थाले आधिकारिक रूपमा केही बताइसकेका छैनन् ।पक्राउ परेकाहरूले आईएलटीएस परीक्षाको उत्तर दिलाइदिने भन्दै ३ विद्यार्थीबाट ४ लाख १० हजार रुपैयाँ असुलेको बयान प्रहरीसमक्ष दिएका थिए । प्रहरीले उत्तर बेच्ने धन्दामा संलग्न भन्दै सुरज लामा, गणेशराज उपाध्याय र विधान आचार्यविरुद्ध काठमाडांै जिल्ला अदालतमा ठगी मुद्दा दर्ता गरेको छ । यो मुद्दामा प्रहरीले ४ लाख १० हजार रुपैयाँ बिगो मागदाबी गरेको छ । पुतलीसडकमा रहेको नेपाल वल्र्डवाइड एजुकेसन कन्सल्टेन्सी प्रालिका कार्यकारी निर्देशकसमेत रहेका लामा नै प्रश्नपत्र चुहाउने घटनाका मुख्य योजनाकार रहेको प्रहरीको निष्कर्ष छ । बयानका क्रममा सुरजले भारतीय नागरिक हनी सिंहबाट सामाजिक सञ्जाल हवाटस एपमा आईएलटीएस उत्तर पाएको बताएका थिए । तर प्रहरीले हनी सिंह कहाँका हुन् र कुन पेसामा आबद्ध छन् भन्नेबारे केही सुइँको पाउन सकेको छैन । स्रोतका अनुसार प्रहरीले परीक्षा गराउने दुवै संस्थालाई भारतस्थित उनीहरूकै कार्यालयमार्फत भारतीय प्रहरीमा हनी सिंहविरुद्ध उजुरी दर्ता गराउन सुझाव दिएको छ । बयानका क्रममा सुरजले हनी सिहंलाई ८९ महिनाअघि भेटेको बताएका थिए । अत्यन्तै गोप्य मानिने आईएलटीएसको प्रश्नपत्र सिंहले कसरी पाए भन्नेबारे पनि खुलेको छैन । स्रोतका अनुसार नेपालमा आईएलटीएस परीक्षा सञ्चालन गराइरहेका दुई संस्था काउन्सिल र आईडीपीबीच अस्वस्थ प्रतिस्पर्धा छ । प्रश्नपत्र बाहिरिएको घटना सार्वजनिक भएलगत्तै यी दुवै संस्थाका अधिकारी एकअर्काविरुद्ध खनिएका थिए । प्रहरीले दुवै संस्थाका नेपालस्थित प्रमुखलाई नै बोलाएर यो प्रकरणबारे जानकारी लिएको थियो । प्रहरीले सुरुमा काउन्सिलका कर्मचारीसमेत रहेका विक्रान्त गुरुङलाई प्रश्नपत्र चुहावटमा संलग्न आशंकामा बयानका लागि बोलाएको थियो । तर उनको कुनै संलग्नता पुष्टि भएन । अनुसन्धानमा संग्लन एक प्रहरी अधिकारीका अनुसार दुवै संस्थाले एकले अर्कोलाई प्रश्नपत्र चुहावटमा जिम्मेवार देखिएको भन्दै आशंका गरेका थिए ।आईएलटीएस अंग्रेजी भाषाको यस्तो परीक्षा प्रणाली हो जसलाई अस्ट्रेलिया, बेलायत, क्यानडा, न्युजिल्यान्डका विश्वविद्यालय र अन्य शैक्षिक संस्थाहरू, अमेरिकाका ३ हजार प्राज्ञिक संस्थाहरू र अन्य व्यावसायिक संस्थाहरूले मान्यता दिँदै आएका छन् ।"
कुवेत गएकी महिलाको साउदीमा मृत्यु,"काठमाडौं सरकारको श्रम स्वीकृतिमा सफाइ कामदार (क्लिनर) का रूपमा कुवेत गएकी रोल्पा, रातामाटा४, पाखापानीकी ३३ वर्षीया चिन्ताकुमारी खत्रीको साउदी अरबमा मृत्यु भएको छ ।खत्रीलाई दलालमार्फत कुवेत हुँदै साउदी अरब लगिएको थियो । उनको शव राजधानी रियादबाट झन्डै हजार किलोमिटर टाढा वादी अलदवासरस्थित सरकारी अस्पतालमा राखिएको छ । त्यस क्षेत्रमा कार्यरत एकराज कठायत, रामचन्द्र मैनाली र याम मगरले शवबारे नेपाली दूतावासलाई जानकारी दिएपछि खत्रीको अवस्था बाहिर आएको हो । नेपाली दूतावासका उपनियोग प्रमुख आनन्दराज शर्माले अस्पतालसँग मृतक चिन्ताकुमारीको साहु (स्पोन्सर) को नाम, मेडिकल रिपोर्ट र मृतक प्रमाणपत्र लिइसकिएको बताए । अस्पतालले उच्च ज्वरो भएको अवस्थामा खत्रीलाई उपचारका लागि ल्याएको जनाएको छ । निकै गम्भीर अवस्थामा अस्पताल ल्याइएको रहेछ । अस्पतालको आईसीयू कक्षमा उपचार थालेको आधा घण्टामै मृत्यु भएको रेकर्ड छ, शर्माले कान्तिपुरलाई भने, शव पठाउन मृतकका परिवारसँग समन्वय भइरहेको छ ।चिन्ताकुमारीलाई कुवेतबाट साउदी ल्याउने स्पोन्सर (साहु) भने कुवेत फर्किसकेका छन् । स्पोन्सरले अस्पताललाई जिम्मा लगाएर कुवेत फर्केका हुन् । दूतावासले स्पोन्सरसँग सम्पर्क गर्ने प्रयास भइरहेको जनाएको छ । वैदेशिक रोजगार विभागले २०७३ मंसिर १५ मा उनलाई कुवेतको केएफसी कम्पनीको क्लिनरमा काम गर्न व्यक्तिगत श्रमस्वीकृति दिएको थियो । उनलाई एजेन्टले क्लिनर काममा नभई घरेलु कामदारमा पठाएको खत्रीका बाबु धनीराम डाँगीले बताए ।कुवेत गएको तीन महिनापछि मालिकले साउदीमा पठाएको डाँगीले बताए । खत्रीका तीन बच्चा छन् । उनी कुवेत दोस्रो पटक गएकी हुन् । उपनियोग प्रमुख शर्माले स्पोन्सर पत्ता लगाउन कुवेतस्थित नेपाली दूतावाससँगको सहयोग लिइने बताए । स्पोन्सर पत्ता लगाउन सकियो भने शव पठाउने खर्च स्पोन्सरबाटै ब्यहोर्न लगाइनेछ, उनले भने, स्पोन्सर फेला परेन भने वैदेशिक रोजगार प्रवद्र्धन बोर्ड वा अन्य स्रोतबाट खर्च जुटाइनेछ ।"
भवन हस्तान्तरण र कर्मचारीबारे अन्योल,"काठमाडौं सरकारले साविकका क्षेत्रीय कार्यालयहरू बन्द गर्नेबारे औपचारिक निर्णय नलिँदा प्रदेश सरकारका भौतिक संरचना तयारी र हस्तान्तरणमा अन्योल देखिएको छ । सरकारले प्रदेशअन्तर्गतका संरचनाका लागि प्रदेश ३ को हेटौंडा, ४ को पोखरा र ६ को सुर्खेतमा रहेका क्षेत्रीय कार्यालयहरूलाई प्रयोगमा ल्याउने निर्णय गरेको थियो । अस्थायी प्रबन्धस्वरूप प्रदेशमा साविकका क्षेत्रीय कार्यालयहरूका भौतिक संरचना प्रयोगमा ल्याउने निर्णय भएको थियो । उक्त निर्णयअनुसार तीनवटा प्रदेशमा साविकका क्षेत्रीय कार्यालय प्रयोगमा ल्याइएको छ ।कृषि, वन, स्वास्थ्य, खानेपानी, सडक, सिँचाइका क्षेत्रीय कार्यालयका भौतिक संरचनाहरूको मर्मतसम्भार धमाधम हुँदैछ । क्षेत्रीय कार्यालयहरूमध्ये अलि स्तरीय भौतिक संरचना भएका भवन प्रदेश प्रमुख तथा मुख्यमन्त्रीका लागि र बाँकी मन्त्रालयका लागि प्रयोग गरिने छ । त्यसैअनुरूप प्रदेश प्रमुख, मुख्यमन्त्री र मन्त्रालयहरूको संरचना तयारीले तीव्रता पाएको छ । तर, मन्त्रालयहरूबीच समन्वय नहुँदा साविकका क्षेत्रीय कार्यालयहरूको भौतिक संरचना र जनशक्ति व्यवस्थापनमा भने जटिलता सिर्जना भएको छ । छलफल र समन्वय भएको भए सहयोग नगर्ने कुरै थिएन, एक उच्च अधिकारीले गुनासो गरे । विशेषगरी कार्यालयको भौतिक सम्पत्ति तथा निवासहरू हस्तान्तरणमा समस्या देखिएको हो । ती कार्यालयहरूका सम्बन्धमा सरकारले अहिलेसम्म ठोस निर्णय लिएको छैन र निवासहरूमा समेत कर्मचारी र तिनका परिवार बस्दै आएका छन् । र, स्रोतका अनुसार केही क्षेत्रीय कार्यालय प्रमुखहरूले आफूहरूमाथि अन्याय भएको गुनासोसमेत गरेका छन् । प्रदेशको प्रशासनिक संरचनाका लागि भौतिक पूर्वाधार निर्माणको जिम्मा पाएको सहरी विकास मन्त्रालयका अधिकारीलाई पनि यसले तनावमा पारेको छ । अहिले भएका कर्मचारीलाई बसिरहेका घर छाड भन्न सक्ने अवस्था छैन, मन्त्रालयका एक उच्च अधिकारीले भने, कि त सरकारले विकल्प दिन सक्नुपर्यो । मन्त्रालयका एक उच्च अधिकारीका अनुसार भवन खाली गर्न अनुरोध गर्दा क्षेत्रीय कार्यालयका कर्मचारीले सरकारले कार्यालय खारेज गरेको निर्णय गरेपछि मात्र भवन खाली गर्ने जवाफ दिने गरेका छन् । मानवीय हिसाबले पनि बिनाविकल्प हामीले हटाउन अप्ठ्यारो छ, ती अधिकारीले भने । सरकारले क्षेत्रीय कार्यालयहरूका सम्बन्धमा समयमै निर्णय नलिँदा पछिल्लो परिस्थिति सिर्जना भएको प्रशासकहरूको तर्क छ । संविधानमा क्षेत्रीय कार्यालयहरू स्वत: प्रादेशिक कार्यालयमा रूपान्तरण हुने उल्लेख भए पनि सरकारले औपचारिक रूपमा अहिलेसम्म निर्णय लिएको छैन ।सामान्य प्रशासन मन्त्रालयका प्रवक्ता शिवराम न्यौपाने पनि साविकका क्षेत्रीय कार्यालयहरूका सम्बन्धमा प्रस्ट निर्णय नभएका कारण केही जटिलता सिर्जना भएको स्विकार्छन् । मन्त्रिपरिषद्ले साविकका क्षेत्रीय कार्यालयहरूको स्रोतसाधन र जनशक्ति व्यवस्थापनका सम्बन्धमा प्रस्ट पारिदिएको भए राम्रो हुन्थ्यो, प्रवक्ता न्यौपानेले भने, कार्यालयहरू खारेजीका सम्बन्धमा कानुनी निर्णय नभएका कारण कार्यालय खुलै राख्नुपर्ने बाध्यता छ । प्रादेशिक संरचना देशकै लागि नयाँ सुरुवात भएकाले केही जटिलता र समस्या आइपर्नु स्वाभाविक भएको र समयक्रममा सबै मिल्दै जाने उनले विश्वास व्यक्त गरे । अधिकारसम्पन्न संघीय प्रशासनिक पुन:संरचना कार्यान्वयन समितिका अध्यक्ष काशीराज दाहाल क्षेत्रीय कार्यालयहरूको सम्बन्धमा सरकारले समयमै निर्णय नलिएका कारण पछिल्लो जटिलता देखिएको बताउँछन् । प्रत्येक सरकारलाई संविधानमा भएको व्यवस्थाअनुसार क्षेत्रीय कार्यालयहरू तत्काल प्रदेश कार्यालयमा रूपान्तरण गर्दै भौतिक सम्पत्ति जिम्मा लिन र कर्मचारीको आवश्यक व्यवस्थापन गर्न सिफारिस गरेको हो, हाम्रो सुझाव कार्यान्वयन गरिएको भए यो समस्या नै आउँदैनथ्यो, दाहालले भने । प्रदेश संरचना तयारीले तीव्रता पाए पनि सरकारले अहिलेसम्म क्षेत्रीय कार्यालय खारेजीको निर्णय भने गरिसकेको छैन ।"
हिउँ खेल्न लगिएका विद्यार्थी ४ दिनदेखि बेपत्ता,"ललितपुर आफू पढ्ने विद्यालयबाटै फुल्चोकीमा हिउँ खेल्न लगिएका कक्षा ६ मा अध्ययनरत १७ वर्षीय जोन तामाङ ४ दिनदेखि बेपत्ता छन् । थसिखेलस्थित अजय शिक्षा सदनमा अध्ययनरत उनी फुल्चोकी चुचुरोबाट फर्कने क्रममा बेपत्ता भएका हुन् ।विद्यालयका प्रिन्सिपलसहित बिहीबार कक्षा ५ र ६ का ११ विद्यार्थी फुल्चोकीमा हिउँ हेर्न गएका थिए । ६ कक्षाबाट फुल्चोकी जानेमा तामाङ एक्ला थिए । तामाङका अभिभावकले प्रिन्सिपलको लापरबाहीले यस्तो घटना भएको आरोप लगाएका छन् । आमा रिमाले छोरालाई फुल्चोकी हाइकिङ लैजानेबारे विद्यालयले अभिभावकलाई कुनै जानकारी नगराएको बताइन् । उनका अनुसार विद्यालयले यसअघि विद्यार्थीहरूलाई कतै लैजानुपर्दा पूर्वजानकारी दिने तथा तयारी गर्ने गरेको थियो । योपटक विद्यालयको सवारी साधनसमेत प्रयोग नगरी भाडाका गाडी प्रयोग गरिएको छ, उनले भनिन्, यो लापरबाहीमा प्रिन्सिपलले जिम्मेवारी लिनुपर्छ । प्रिन्सिपल दुर्गाबहादुर ओलीले विद्यार्थी हराएको बारेमा परिवारलाई एकदमै ढिला खबर दिएको रिमाले बताइन् । छोरा साढे ३ बजे नै सम्पर्कविहीन भइसकेको रहेछ, उनले भनिन्, हामीलाई रातको साढे ८ बजे मात्रै खबर गरियो ।प्रिन्सिपल ओलीले भने विद्यार्थीहरू छोटो बाटो भएर अगाडि बढेको हुँदा कतै हराएको भन्ने कुरा नसोचिएको बताउँछन् । उनले भने, मोबाइलमा नेटवर्क नभएकाले तत्कालै अभिभावकलाई सम्पर्क गर्न सकिएन । धादिङ मूलघर भएका तामाङको अत्तोपत्तो नभएपछि उनका आफन्तजन विरोधमा उत्रिएका छन् । अभिभावक, शिक्षक संगठन, निजी विद्यालयहरूको छाता संगठन (प्याब्सन) ले बिहीबार महानगरीय प्रहरी वृत्त सातदोबाटोमा प्रदर्शनी गरेका छन् । अभिभावक संघ नेपालका पूर्वअध्यक्ष सुप्रभात भण्डारीले विद्यार्थी हराउनुमा विद्यालय प्रिन्सिपलको लापरबाही देखिएको बताए । विद्यार्थीले साथी हराएको भनी जानकारी गराइसकेपछि प्रिन्सिपलले गम्भीर रूपमा लिनुपथ्र्याे, उनले भने ।प्रहरीले प्रिन्सिपललाई नियन्त्रण लिई थप अनुसन्धान थालेको छ । हराएको विद्यार्थी तामाङको श्रवणशक्ति कमजोर (कान कम सुन्ने) रहेको छ । शनिबारदेखि सेना, प्रहरी र सशस्त्र प्रहरीले ३ कुकुरको प्रयोग गरी खोजी गरिरहेको छ । महानगरीय प्रहरी परिसर जावलाखेलका प्रवक्ता नरेन्द्र चन्दले हराएका विद्यार्थीको तीव्र गतिमा खोजी भइरहेको बताए । प्रहरी, आर्मी, सशस्त्र गरी डेढ सयले खोजी गरिरहेका छन्, उनले भने, प्रिन्सिपल तथा फुल्चोकी भ्रमणमा जाने अन्य विद्यार्थीसँग बयान लिई थप अनुसन्धान गरिरहेका छौं ।फुल्चोकी घुम्न जाने क्रममा बेपत्ता भएको यो घटना पहिलो होइन । ०७२ पुसमा पनि काठमाडौं विशालनगरका २० वर्षीय श्रीयान्स खत्री बाटो बिराउँदा बेपत्ता भएका थिए । प्रहरीले खोजी गर्ने क्रममा भीरबाट लडेर मृत्यु भएको अवस्थामा उनको शव भेटिएको थियो । २०७१ मा ललितपुर प्रहरीले बाटो बिराएर हराएका ११ युवायुवतीलाई मध्यरातमा फुल्चोकीबाटै उद्धार गरेको थियो । नयाँ वर्ष, जन्मदिन वा क्याम्प फायरका लागि निस्कने धेरै जमात पनि फुल्चोकी घुमफिरका क्रममा हराउने गरेका छन् । पदयात्रा गर्न आउने कतिपयको मृत्युसमेत भएको घटना मध्यनजर गरी महानगरीय प्रहरी प्रभाग, बाडेगाउँले डेन्जरजोन भनी ठाउँठाउँमा होडिङबोर्ड राखेको छ ।फुल्चोकी उपत्यकालाई घेरेर बसेको पहाडमध्ये सबैभन्दा अग्लो चुचुरो हो । यो डाँडाबाट प्रकृतिका साथै पहाडी र हिमाली शृंखला अवलोकन गर्न सकिने भएकाले फुल्चोकी धाउनेको जमात ठूलो छ । फुल्चोकी यात्रा गोदावरी नौधाराबाट सुरु हुन्छ । प्रहरीका अनुसार जंगलभित्र डरलाग्दा भीरहरू छन् ।"
घडियाल गोहीको पाँचवर्षे कार्ययोजना,"काठमाडौं (कास) प्राकृतिक बासस्थानमा विश्वमै दुर्लभ घडियाल गोहीको संख्या बढाउन सरकारले पाँचवर्षे कार्ययोजना तयार गरेको छ । कृत्रिम प्रजनन् केन्द्रमा हुर्काएर नदीमा छाडिएका घडियाल गोहीको संरक्षण प्रभावकारी बन्न नसकेपछि राष्ट्रिय निकुञ्ज तथा वन्यजन्तु संरक्षण विभागले लगातार पाँच वर्ष संरक्षण लक्षित कार्यक्रम समेटेर कार्ययोजना तयार गरेको हो । आहारको कमी, घडियालको अन्डा चोरी, नदीको बढो प्रदुर्षण, उच्च बाँध, महाजालको प्रयोग र नहर निर्माणलगायत कारण विश्वमै घडियाल गोही संकटमा परेका छन् । विभागका इकोलोजिस्ट लक्ष्मण पौडेलका अनुसार ५ वर्ष (सन् २०१८२०२२) चल्ने कार्ययोजनामा संरक्षणमा सहयोगी साझेदार संस्था र सरकारको लगानीमा गोही संरक्षणका लागि विशेष कार्यक्रम अघि बढाउने उल्लेख छ । बाघ, गैंडा र हात्तीलगायत ठूला वन्यजन्तुको संरक्षणव्यवस्थापन कार्ययोजनाअनुसारै भएको छ र त्यसअनुसार उपलव्धी पनि हासिल भइरहेको छ, इकोलोजिस्ट पौडेलले कान्तिपुरलाई भने, गोहीका लागि पनि फोकस कार्यक्रम समेटियोस् भनेर कार्ययोजना बनाइएको हो । सन् १९७८ देखि करोडौं रुपैयाँ खर्चिएर गोही संरक्षण तथा प्रजननका कार्यक्रम सञ्चालन गरिए पनि प्राकृतिक वासस्थानमा तीनको संख्या दिनानुदिन घटदो छ । चितवन निकुञ्जको मुख्यालय कसारास्थित गोही प्रजनन केन्द्रको व्यवस्थापनअनुगमनमा लामो समयदेखि कार्यरत सहायक वार्डेन वेदकुमार खडाका अनुसार सन् २०१६ को गणना अनुसार देशैभर जम्मा एक सय ९८ घडियाल गोही छन् । चितवनको राप्ती, नारायणी, बर्दियाको बबई र कर्णालीमा मात्र गोही छन् । गोहीको मुख्य वासस्थान बगेको सफा पानी र आहार माछा हो । चितवन निकुञ्ज र बर्दिया निकुञ्जमा गोही प्रजनन केन्द्रमा हुर्काइएका गोहीका बच्चालाई वर्षेनी प्राकृतिक वासस्थानमा छाड्ने गरिएको छ । सयौंको संख्यामा गोहीका बच्चा नदीमा छाड्ने गरिए पनि प्रदूषण, आहार र विकास निर्माणका लागि बनाइएका संरचना जलप्राणीमैत्री नहुँदा गोहीलाई बाँच्न मुस्किल हुने गरेको छ । धेरैजसो गोही तल्लोतटीय क्षेत्रमा बगेर जाने गरेका छन् । पाँच वर्षे कार्ययोजनामा प्राकृतिक वासस्थानलाई जलप्राणीमैत्री बनाउनसमेत ध्यान दिइने उल्लेख छ । प्राकृतिक वासस्थानमा भएका गोहीको दिगो संरक्षण गर्दै तीनबाट सन्तान विस्तारका लागि आवश्यक वातावरण सिर्जना गरिनेछ । प्राकृतिक वासस्थानमा संख्या नबढ्नुमा भालेको संख्या कमी हुनु पनि एउटा कारण ठम्याउँदै विभागले चितवनको खोरियामुहानराप्ती दोभानमा बर्दियाबाट ल्याइएको भाले गोही छोडेको छ । जन्मजातै पोथीको तुलनामा भालेको संख्या कम हुने भएकाले सन्तान वृद्धि अरु प्रजातिमा भन्दा गोहीमा कम हुन्छ । मन्त्रालयका सहसचिव महेश्वर ढकाल, वन विभागका महानिर्देशक कृष्णप्रसाद आचार्य, निकुञ्ज विभागका महानिर्देशक मनबहादुर खडका, विज्ञहरू कञ्चन थापा, नरेश सुवेदी, करनबहादुर शाह, हेमसागर बराल, भगवान दाहाललगायतको प्राविधिक सहयोगमा कार्ययोजना तयार गरिएको हो । कार्ययोजना शुक्रबार सिमसार दिवसका अवसरमा सार्वजनिक गरिनेछ ।"
पशुपतिमा लागूऔषध निषेध,"काठमाडौं (कास) पशुपति क्षेत्रलाई बिहीबारदेखि लागूऔषधमुक्त बनाइएको छ । पवित्र धार्मिकस्थल पशुपति पछिल्लो समय गँजेडीको अखडा बन्दै गएकाले यसको छवि सुधारका लागि यस्तो गरिएको पशुपति विकास कोषले जनाएको छ । महाशिवरात्रिका साथै अन्य समयमा पनि खुलेआम लागूऔषध प्रयोग गर्नेको संख्या बढदै गएको भन्दै कोषले प्रहरीसँग मिलेर गाँजामुक्त क्षेत्र घोषणा गरेको हो । मंसिर मध्यदेखि नै प्रहरीले उक्त क्षेत्रमा गाँजा, भाङजस्ता लागूपदार्थ सेवन गर्नेलाई पक्राउ गर्ने अभियान चलाएको थियो । केहीलाई लागूऔषध मुद्दा चलाइयो । केहीलाई सम्झाई बुझाई छोडिएको छ, गौशाला वृत्तका प्रहरी जवान भगवान खत्रीले भने ।"
ठेचोवासीले मनाए देवाली,"ललितपुर (कास) ठेचोवासीले आइतबार कुल देवताको पूजा गरी देवाली चाड मनाएका छन् । चाडको अवसरमा स्थानीयले बिहान नुहाइधुहाइ गरी कुमार, गणेश, ब्रह्मायणी, नवदुर्गा र पीठमा गएर पूजाआजा गरेका थिए ।"
खोकनामा नापी,"ललितपुर (कास) नापी कार्यालय, ललितपुर महानगरपालिका र प्रहरीको रोहवरमा खोकनामा नापी सुरु गरिएको छ । लालपुर्जा नहुँदा खोकनामा मात्रै ९ सय ४४ घरधुरीको पुनर्निर्माण ठप्प छ । २१ वडाका अध्यक्ष रवीन्द्र महर्जनले खोकनामा मसिनो कित्ता भएकाले डिजिटल सर्भे आवश्यक रहेको बताए ।"
रुकुमकोट ठप्प,"रुकुम पूर्व (कास) जिल्ला सदरमुकाम रुकुमकोटमै कायम हुनुपर्ने माग राख्दै स्थानीयले आन्दोलन चर्काएपछि जनजीवन प्रभावित भएको छ । सधंै चहपहल हुने रुकुमकोट बिहीबारदेखि ठप्प छ । मन्त्रिपरिषद्को बैठकले रुकुमकोटबाट सदरमुकाम पुथाउत्तरगंगा गाउँपालिका१२ को गोलखारा सार्ने निर्णय गरेपछि स्थानीय आन्दोलित छन् । उनीहरूले आन्दोलनबाहेक अन्य कुनै गतिविधि गर्न दिएका छैनन् । अस्थायी रूपमा सदरमुकाम तोकिएको रुकुमकोटलाई स्थायी बनाउनुको साटो अन्यत्रै सार्ने निर्णय गरेको भन्दै आक्रोशित छन् ।निर्णय नसच्चिएसम्म विरोध कार्यक्रम नरोकिने आन्दोलन परिचालन समिति संयोजक नन्दलाल शर्माले बताए । जिल्लाका तीनवटै स्थानीय तहका साथै जिल्ला समन्वय समितिले रुकुमकोट नै सदरमुकाम उपयुक्त हुन्छ भनेर गरेको निर्णयविपरीत सरकारले अर्को निर्णय गरेकाले सडकमा आउनुपरेको उनको भनाइ छ । अहिलेका स्थानीय तह भनेका स्वायत्त सरकार नै हुन्, संयोजक शर्माले भने, एउटा सरकारले गरेको निर्णय अर्को सरकारले मान्नुपर्छ भन्ने हाम्रो माग हो ।आन्दोलनले जिल्ला प्रशासनसहित सरकारी कार्यालयको सेवा ठप्प छ । गत शुक्रबार आन्दोलनकारीले सरकारी कार्यालयमा तालाबन्दी गरेका थिए । जिल्ला अदालतबाहेक सबै सरकारी कार्यालय आइतबार पनि खुलेनन् । त्यसबाट सरकारी सेवा लिन रुकुमकोट पुगेका सर्वसाधारण अन्योलमा परेका छन् । आन्दोलनकारीले मसाल जुलुस, जिल्ला प्रशासनमा धर्ना र लाठी जुुलुसलगायतका कार्यक्रम जारी राखेका छन् । यातायात ठप्प छ । सरकारी तथा निजी विद्यालय, गैरसकारी संघसंस्था पनि बन्द छन् । होटललाई बिहान २ र बेलुकी २ घण्टा मात्रै खोल्न अनुमति दिइएको छ । प्रमुख जिल्ला अधिकारी भूपेन्द्र सापकोटाले मन्त्रिपरिषद्ले सदरमुकाम सार्ने निर्णय गरेनगरेको बारे केही खबर नआएको बताए । यहाँ सदरमुकाम सारियो भनेर आन्दोलन भइरहेको छ, उनले भने, प्रशासनमा हालसम्म कुनै जानकारी आएको छैन । सुरक्षा सतर्कता अपनाएर यथास्थान र स्थितिमा कामकाज गर्नु भन्ने मौखिक आदेश आएको उनले बताए ।"
संघीय अराजकता : नयाँ चुनौती,"परिदृश्य १ : अचेल काठमाडौंका सडकमा केही सयको संख्यामा उक्सिएका (इम्बोस्ड) नम्बर प्लेटयुक्त सवारी साधनहरू गुड्न थालेका छन् । नम्बरको अगाडि वागमती अञ्चल जनाउने बी र त्यसपछि एए लेखिएको छ, वर्गीकरण अनुसारको रङमा । त्यसमाथि स्टेट३ अंकित छ । तर नेपालको संविधान२०७२ ले व्यवस्था गरेको संघीय संरचनामा अञ्चलको अस्तित्वलाई खारेज गरिसकेको छ । र प्रशासनिक पुनर्संरचनामा पनि यो इकाइ कायम राख्ने सिफारिस कतैबाट आएको जानकारी छैन । स्टेट३ पनि अस्थायी व्यवस्था हो । प्रादेशिक संसद्ले प्रदेशहरूको नामकरण गरेकै क्षण यो परिचय स्वत: हट्छ । हट्नुपर्छ । यसरी वर्षौं, सम्भवत: दशकौंको प्रयोजनका लागि इम्बोस्ड गरिएको नम्बर केही महिनामै पूर्णत: आन्दर्भिक हुने पक्का छ । यो वास्तविकता विपरीत सरकार अञ्चलहरूलाई प्रशासनिक इकाइ मानेरै राज्य चलाउँदै छ ।सवारी धनीहरूबाट ठूलो रकम लिएर, जबर्जस्ती, हतारहतार र एउटा प्रदेश (३) मा मात्रै यसरी नम्बर प्लेट बदल्ने कसरत भएको छ । सरकारी कार्यालयहरू नै नम्बर बदल्न सवारी साधनहरूको लाम लगाइरहेका छन् । संघीयतामा सवारी साधनहरूको दर्ता, सञ्चालन र राजस्व बाँडफाँडबारे प्रदेश, महानगर, नगर र गाउँपालिकाहरू बीचको अधिकार कानुनले प्रस्ट्याउनै बाँकी छ । यो प्रादेशिक पहिचानको पक्षसमेत हो । नयाँ नम्बर प्लेट वितरणमा आर्थिक भ्रष्टाचारको पक्ष र उपादेयताबारे थप तथ्य उजागर हुनु उत्तिकै महत्त्वपूर्ण किन छ भने संघीयता कार्यान्वयनमा समर्पित हुनुपर्ने प्रशासनिक र राजनीतिक नेतृत्व केही दर्जन मानिसहरूको निजी स्वार्थमा नम्बर प्लेट ठेक्काबाट प्राप्त कमिसन हात पार्न उद्यत देखिँदैछ । यसमा सबभन्दा डरलाग्दो पक्षचाहिँ यो नम्बर प्लेट ठेक्का कार्यान्वयनका लागि दिलोज्यानले लागेका कर्मचारीहरूले दिने संघीयता बारेको राजनीतिक भविष्यवाणी हो । उनीहरू खुलेआम नेपालमा संघीयता नचल्ने भएकोले अहिलेसम्म प्रचलित अञ्चलहरूकै नामको संकेतका आधारमा नम्बर प्लेट वितरण हुनु स्वाभाविक भएको दाबी गर्दैछन् । र केही (पूर्व दरबारियाहरूलाई आफूहरूले नजानिँंदो तवरले, सरकारी संयन्त्रबाटै संघीयता कार्यान्वयनलाई यसरी चुनौती दिएको दलिल पनि पेस गर्न भ्याएका छन् । देशका संघीयताका हिमायती भनिएका राजनीतिक दल र प्रदेश सम्हाल्न तम्सिएका सम्भावित मुख्यमन्त्रीहरू मानौं, यसबाट पूर्णत: बेखबर छन् । संघीयताको भ्रूणहत्याका जारी अनेकौं सुषुप्त उद्यमहरूमध्ये यो एउटा उदाहरणमात्र हो ।परिदृश्य २ : प्रादेशिक र स्थानीय दुवै तहमा कर्मचारी र कार्यसुलभ सरकारी अड्डाहरू व्यवस्थापन हुन नसकेका समाचारहरू लगातार आइरहेका छन् । संघीय संविधान लागू भएको अढाई वर्ष हुनै आँट्यो । यो अवधिमा कर्मचारीतन्त्रको संघीय स्वरूप तयार गर्ने, ती तहमा न्युनतम आवश्यक कर्मचारीहरू भर्ना गर्ने, संघीय व्यवस्थापिका र प्रशासन सञ्चालनबारे अभिमुखीकरण र तालिम गर्ने आदि कुनै काम भएनन् । त्यसैले निर्वाचित स्थानीय प्रतिनिधिहरूले काम गरेनन् वा गर्न सकेनन् । प्रदेश तहको व्यवस्थापनमा पनि अनिश्चय र अन्योलका दृष्टान्तहरू फरक देखिएका छैनन् । ती सबैको मूल कारण समयमा कर्मचारी, मुकाम र कार्यालयहरूको व्यवस्थापन हुन नसक्नु हो । अहिलेसम्म पनि यसप्रति गम्भीर र स्थायी प्रकृतिको कुनै गृहकार्य भएको छैन । संघीय मामिला मन्त्रालय र संसद् सचिवालय तानतुन र टालटुल गरेर काम चलाउने उपायमा जुटेका छन् ।यी न्युनतम आवश्यकताबारे पालैपालो सरकारमा बसेका ठूला राजनीतिक दलको नेतृत्वलाई समय छँदै यी आवश्यकताबारे पत्तै नभएको होइन । बरु मुलुकको राजनीतिक र प्रशासनिक दुवै संयन्त्रको नेतृत्व पूर्णत: गैरजिम्मेवार भएको हो । यसो भनौं, मुलुकको कुनै पनि राजनीतिक दल र प्रशासनयन्त्रको मूल ध्यान संघीयता कार्यान्वयनभन्दा अन्त कतै थियो र छ । कार्यान्वयन प्रक्रिया सुरु नहुँदै संघीयता यसरी क्रमश: बेवारिसे बन्दैछ । अहिलेको तदर्थवादलाई नसच्याउने हो, अरू केही समय लम्ब्याउने हो भने संघीयता स्वत: अराजकतामा रूपान्तरित हुने निश्चित छ । खासगरी स्थानीय तह अपेक्षा अनुरूप सञ्चालन हुनका लागि यसलाई संघीयताको स्वरूप, आवश्यकता र मर्म अनुरूप कार्यकारी अधिकार प्रयोग सम्भव बनाउनुको विकल्पै छैन । संघीयता असफल हुँदा खुसी हुने धेरै होलान् । तर यसपछि निम्तिने अराजकताको आयतन व्यवस्थापन गर्न असम्भव प्रकृतिको हुने संकेतहरू यथेष्ट छन् । अहिले नै धेरै अभिजात्यहरू संघीयता नेपालमा चल्दैन, हामीले पहिल्यै भनेको हो नि भनेर आत्मरतियुक्त खुसी मनाउन थालिसकेका छन् ।परिदृश्य ३ : संघीयताको राजनीतिक स्वामित्व झन्डै शून्यमा झरेको छ । अहिलेको सरकारमा रहेको नेपाली कांग्रेस र अब सरकारको नेतृत्व गर्न तयार रहेको नेकपा एमालेको सिङ्गो नेतृत्वपङ्क्ति नै संघीयतामा जानु गलत भएछ भन्ने बुझाइमा पुगिसकेको छ । कुनै बेला मुलुकलाई जातीय संघीयताको आगोले जलाउन उद्यत माओवादी केन्द्रका अध्यक्ष पुष्पकमल दाहालसमेत संघीय व्यवस्थाको प्रतिरक्षा गर्न अचेल अगाडि सर्दैनन् । संघीय प्रणालीले अरू व्यवस्थाको दाँजोमा कसरी मुलुकलाई थप आर्थिक एवं सामाजिक हित गर्छ र सम्भावित चरम अव्यवस्था र अराजकताको नैतिक जिम्मेवारी कसले लिने भन्ने प्रश्नको उत्तर दिन कुनै सार्वजनिक अनुहार उपस्थित छैन । दलहरूले आफ्ना निर्वाचित प्रतिनिधि र कार्यकर्ताहरूलाई संघीयताप्रतिको सरोकार, यसलाई सफल बनाउने चिन्ता र स्वामित्व आदि सबै पक्षबारे व्यवस्थित तालिम दिने आवश्यकतासमेत विलकुलै महसुस नगरेको अवस्था छ ।यसको ताजा प्रमाण संघीय, प्रादेशिक र स्थानीय व्यवस्थापिकाहरूको चुनाव र प्रदेश प्रमुखहरूको नियुक्ति हुन् । चिनिएका संघीयता विरोधीहरूले समेत प्रदेश प्रमुखहरू पद हात पारे । संघीयताबारे गहिरो ज्ञान भएकाहरू अथाव यसलाई अब असफल हुन दिनुहुन्न भन्ने सदाशय राखेर काम गर्न योग्य मानिसहरू छनोट गर्ने एउटा महत्त्वपूर्ण अवसर गुम्यो । अझै प्रमुख दलहरूमध्ये कसैले पनि चुनावमा संघीयता कार्यान्वयनको आवश्यकतालाई केन्द्रबिन्दुमा राखेर संसदीय उम्मेदवार चयन र प्रतिनिधित्व सुनिश्चित गरेनन् । प्रत्यक्ष नभए समानुपातिक प्रणालीबाटै भए पनि कम्तीमा एकाध दर्जन संघीयताका जानकारहरूलाई व्यवस्थापिकामा प्रवेश गराउनैपथ्र्यो । खासगरी आसन्न राष्ट्रियसभाको चुनावमार्फत यसो गरिनु आवश्यक थियो । संघीय प्रणालीबारे विद्वता भएकाहरूले अवसर नपाउनुको त चर्चा गर्नु नै निरर्थक भयो । किनभने मुलुकको विद्वत र प्रबुद्ध सभा बन्नुपर्ने राष्ट्रियसभा दलका ठूला नेताका धुपौरेहरूलाई स्तुतिगान गाउने स्थानमा रूपान्तरित जो गरिँदैछ । नेताहरूले नियतवश यसो गरे भन्न हिच्किचाउनु पर्दैन । किनभने संयोगले वा झुक्किएर पनि संघीयताको वास्तविक जानकार र देखाउनलायक विज्ञ अनुहारले कुनै पनि दलबाट, अपवादका रूपमै सही, दुवै तहको व्यवस्थापिकामा प्रवेश पाएन ।विरूप भाष्य : संघीयतालाई अहिले फरक तर विरूप भाष्य दिने कोसिस भइरहेको छ नेपालको संघीयताको मूल उद्देश्य भौतिक विकास, आर्थिक समृद्धि र सुशासन हुँदै होइन, यसको उपादेयता नै समावेशिता, पहिचान र अधिकार सुनिश्चितमात्र गर्ने हो । यस्तो प्रचारमा दुई प्रकृतिका मानिसहरू संलग्न छन् । पहिलो, ती तथाकथित विद्वानहरू जसले भर्खरै संघीयता विज्ञको नयाँ जामा पहिरिएका छन् र यो विशिष्टीकृत ज्ञान आवश्यक पर्ने विषयमाथि छिपछिपे धारणा बनाएर बुद्धिविलास गरिरहेका छन् । अहिले यत्तिमात्रै भनौं, समावेशिता, पहिचान र अधिकार पनि आर्थिक एजेन्डा नै हुन् र तिनको परिपूर्तिको पहिलो सर्त आर्थिक स्रोत र समृद्धि नै हो । अन्यथा ती कागजी नारामा मात्र सीमित रहन्छन् । दोस्रो, त्यस्ता राजनीतिक दल र तिनका नेता छन्, जसलाई संघीयताले समृद्धि र विकासलाई सघाउनु वा नसघाउनुसँग खासै सरोकार थिएन र छैन । यो व्यवस्था आफैंले कुनै चमत्कार गर्न सक्दैन भन्ने पनि थाहा थियो । तर आफ्नो निजी राजनीति वा अरू कसैको निहित स्वार्थका लागि यो प्रणाली चाहिएको थियो । यही कारण कुनै बेला संघीयताले नाटकीय सकारात्मक योगदान गर्छ भन्ने उनीहरू अहिले चुप छन् । चुनौतीहरू चुलिँंदै जाँदा यसको औचित्य सावित गर्न देखाउनु पर्ने भौतिक विकास र प्रगतिको सट्टा पहिचानजस्ता अमूर्त तर्कहरूको चोरबाटो खोजेर उम्कने नियत उनीहरूको छ । संघीयताका वास्तविक सबलता वा दुर्बलताहरूबारे उनीहरू न पहिले सुसूचित थिए, नत अहिले नै यसलाई सफल बनाउने उपाय र पद्धतिबारे उनीहरूले नयाँ ज्ञान हासिल गरेका छन् ।आजभोलि निरन्तर दोहोर्याइएको अर्को भाष्य हो संविधान र तीनै तहमा निर्वाचित संयन्त्र भएपछि संघीय प्रणाली जनताका सेवासुविधाका अपेक्षा पुरा गर्न सक्नेगरी क्रियाशील हुन्छ, सरकार जनताको नजिकै पुगेको छ आदि । संरचनाका हिसाबले यो निश्चय नै आवश्यक र महत्त्वपूर्ण हो । तर जहाँसम्म यसले विकास, समृद्धि, सार्वजनिक सेवा र नागरिक सुरक्षालाई स्वत: एवं वितरित गर्छ भन्ने अर्थ निकाल्न खोजिएको छ, त्यो नेपालको अविकासको ऐतिहासिक यथार्थमा आधारित छैन ।विगत ६ दशकयता कुनैकुनै न रूपको चुनाव भइनै रहेको छ । पञ्चायत कालका प्रधानपञ्चहरू, बहुदल कालका गाविस अध्यक्षहरू, माओवादी हिंसा कालका जनसरकार प्रमुखहरू र अहिले स्थानीय तहका प्रमुखहरू सबै स्वघोषित जनप्रतिनिधिहरू नै हुन् । २०१५ सालको संसद्देखि अहिलेका प्रदेश र संघीयसभामा निर्वाचित हुनेहरूको नेतृत्वको त यहाँ उल्लेखै गर्नुपरेन । यी कसैको पनि मुलुक र आफ्नो सराकारको भूखण्डको विकास गर्ने असल नियत नै थिएन भन्ने आरेप लगाउनु न्यायोचित हुँदैन । तर पनि नेपालको विकास बामे नै सर्न नसकेको वास्तविकता हाम्रा सामुन्ने छ । ती सबै व्यवस्थाको असफलताको मूल कारण त्यही जनतालाई दशकौंसम्म विकास र त्यसको अनुभूति दिन नसक्नु नै थियो । संघीय व्यवस्था असफल भयो भने त्यसको एकल प्रमुख कारण पनि यही, विकास प्रदायको अक्षमता हुनेछ । त्यसैले हिजो जुनजुन कारणले नेपालमा संघीयता लादिएको भए पनि यसलाई क्रमश: सुधार गर्दै असफल हुनबाट बचाउने बाध्यताका सामु नेपाल उभिएको छ । अहिले त यो मुलुकको भविष्य नै छ कि छैन भन्ने दुर्भाग्यपूर्ण बहस गर्ने विन्दुमा हामी आइपुगेका छौं । त्यसैले फेरि अर्को एउटा व्यवस्था असफल पार्ने मूल्य चुकाउन सक्ने अवस्थामा मुलुक छैन ।सारमा, इतिहासले सिकाएको पाठ के हो भने विकास गर्छु भन्ने प्रतिनिधि र उनीहरूको सदाशयले मात्र विकास हुने सम्भावना छैन । अहिले स्थानीय तहको चुनावपछि कुहिरोको कागभैं भएका स्थानीय सरकारहरूले पनि यिनै तिता र नाङ्गा तथ्यहरूलाई पुन: प्रमाणित गरेका छन् । यसका लागि प्रचलनको राजनीतिक प्रणालीको पद्धति, गुण र दोष बारेको गम्भीर ज्ञान, प्रणालीमाथिको स्वामित्व एवं जवाफदेहिता आवश्यकता छ । प्रणालीलाई विकास सापेक्ष बनाउने सीप, सिर्जनशीलता र शालिनता सबै सरोकारवालाहरूमा अनिवार्य रूपले हुनु अपरिहार्य सर्त हो । विकास हुनै नसक्नुको एउटै कारण राजनीतिक नेतृत्वले यी गुणहरूलाई आन्तरिकीकरण (इन्टर्नलाइज) नगर्नु हो । संघीयता अवलम्बन गर्ने समयमा राम्रो गृहकार्य नगरी लहलहैमा दौडिएको नेतृत्व अहिल्यै पछुताउने ठाउँमा यही कारण आइपुगेको हो । फेरि त्यही गल्ती दोहोर्याएर संघीयतालाई सापेक्षत: सफल पार्ने उपायहरू आफूले पनि नजान्ने र जानेकाहरूसँग सिक्ने विनम्रता पनि नदेखाउने हठधर्म राजनीतिक नेतृत्वले प्रदर्शन गर्दैछ । यो रोग सबै दल र संघीय, प्रादेशिक र स्थानीय तहमा निर्वाचित राजनीतिकर्मीहरूमा समान रूपमा उद्घाटित हुँदैछ । यसलाई नसच्याउने र शक्तिमा पुग्नेहरू नसच्चिने हो भने संघीयता अनियन्त्रित अराजकतामा रूपान्तरित हुने जोखिम सन्निकट छ । विकासको आकांक्षा फेरि कुण्ठित हुने जोखिम तीव्र गतिमा बढेको छ ।ट्विटर :"
सामाजिक भत्ता : पक्ष र विपक्षमा बहस,"वाणिज्य मन्त्री मीन विश्वकर्माले पनि अब ५५ वर्ष पुगेपछि राज्यबाट सामाजिक भत्ता पाउने भएका छन् । देउवा सरकारले हालै नेपालका सम्पूर्ण दलित र एकल महिलालाई ५५ वर्ष पुरा भएपछि भत्ता दिने निणर्य जो गरेको छ, त्यसबाट मीनजस्ता सक्षमहरू पनि लाभान्वित हुने भएका हुन् । यो निर्णयसंँगै राज्यबाट प्रदान गरिने सुविधा जातजातिको आधारमा कि वर्गीय आधारमा भन्ने बहसलाई पुन: एकपटक सतहमा ल्याएको छ । दलित, जनजातिजति सबै गरिब, असक्षम अनि बाहुनक्षत्रीजति सबै धनी र सम्पन्न हुन्छन् ? कर्णाली अञ्चलमा बस्ने आधाभन्दा बढी बाहुन, क्षत्रीहरू दिनको २ छाक राम्रोसंँग खान पाइरहेका छैनन् । वर्षौं एउटै लुगाले जिन्दगी काटिरहेका छन् । तर उनीहरूले राज्यबाट सुविधा नपाउने ? खानलाउन चामल नपाउने अनि मीन विश्वकर्मा जस्ता सक्षम र सम्पन्नहरू केवल दलित नामको कारण राज्यबाट सुविधा पाउने काम कुनै पनि हालतमा न्यायोचित होइन, छैन । राज्यले दलित, मधेसी, मुस्लिम जस्ता कुरालाई होइन, गरिब र आधारभूत आवश्यकताबाट वञ्चितलाई आधार बनाउनुपर्छ । गरिबीको रेखामुनि रहेकालाई सुविधा दिने नीति बनाउनुपर्छ । २१ आंै शताब्दीमा पनि जातजातिलाई आधार मानी सरकारी नीति बनाएमा त्यो नेपाललाई पुन: ढुंगे युगमा फर्काउने नीति हुनेछ । यसर्थ दलितको नाममा ५५ वर्षमै भत्ता पाउने देउवा सरकारको निणर्य अविलम्ब सच्याउनुपर्छ । गोपाल देवकोटागोकर्णेश्वर८, जोरपाटी, काठमाडांैदेउवा सरकारले जनताका पक्षमा अत्यन्तै सान्दर्भिक निर्णय गरेका छन् । अब उप्रान्त ६५ वर्ष उमेर पुगेका हरेक नागरिकले प्रतिमहिना ५००० रुपैयाँ वृद्धभत्ता पाउनेछन् । साथै अन्य ४ प्रकारका रोग लागेको प्रमाणित भएका नेपाली नागरिकले पनि उक्त रकम प्राप्त गर्नेछन् । ती समस्या र त्यति उमेर पुगेको नेपाली जनता सरकारको यस निर्णयले पक्कै खुसी हुनेछन् । यसमा कसैको दुईमत हुने छैन र हुनु पनि हुँदैन । यहाँ कुरा गर्न खोजिएको वृद्धभत्ताको मात्रै हो । के मानिस आफ्नो उमेर ६५ पुगेपछि काम गर्न, कुनै निर्णय गर्न नसक्ने भनेर यो भत्ताको व्यवस्था गरिएको हो वा अन्य कुनै कारण छ ? यदि छैन भने देउवा सरकारले आफू सत्ताबाट जाँदाजाँदै एउटा यो पनि निर्णय गर्न सक्नुपर्छ कि भत्ता खानकै लागि ६५ वर्षलाई वृद्ध मानिन्छ र ६५ वर्ष पुगेकाबाट कुनै शारीरिक, मानसिक काम गराउन सकिँदैन भन्ने विश्वास हो भने राजनीतिमा पनि सक्रिय राजनीति यो भत्ता प्राप्त गर्ने उमेर भएपछि स्वत: युवा पुस्तालाई हस्तान्तरण गर्ने निर्णय गर्न सक्नुपर्छ । त्यसपछि मात्र ६५ वर्ष पुगेका दीर्घरोग लागेकाले मात्र होइन, वृद्ध अवस्थामा पुगेका राजनीतिक खेलाडीका गलत निर्णयको सिकार भएका युवा पुस्ताले पनि उनको यो निर्णयको स्वागत गर्नेछन् । रामकृष्ण बरालजोरपाटी, काठमाडौंभनिन्छ, राजनीति भनेकै मौका छोप्ने खेल हो । निर्वाचन प्रचारका दौरान पुष्पकमल दाहालले चितवनको बाँदरमुढे घटनामा ज्यान गुमाउनेलाई सहिद घोषणा गर्ने आश्वासन बाँडेका थिए । त्यसो त एमालेले वृद्धभत्ता ५००० पुर्याउने सार्वजनिक घोषणा नै गरेको हो । नेपाली कांग्रेस इतिहास र वर्तमानको चेपुवामाझ दलदलमा पँसेको पार्टी हो । चुनाव जिते लगत्तै केपी ओलीले सरकारलाई प्रदेश प्रमुख नियुक्त नगर्न र यदि सरकारले त्यसो गरे उनीहरूबाट सपथ नलिने सार्वजनिक अभिव्यक्ति दिएका थिए । वाम गठबन्धनका शक्तिशाली नेताको बोली भुइँमा खस्न नपाउँदै संवैधानिक अड्चन फुकाउन सरकारले प्रदेश प्रमुख नियुक्ति गर्नुको विकल्प रहेन । वाम गठबन्धनको लोकप्रियताको सूत्र पहिल्याउँदै सरकारले आफू बाहिरिनु अघि बाँदरमुढे घटनाकालाई सहिद घोषणा गर्दै वृद्धभत्ता ७० बाट घटाएर ६५ वर्षसम्मकालाई दिने निर्णय गरिदियो । फेरि भावी प्रधानमन्त्री ओलीले मुख खोलेका छन् । सरकारको निर्णय नयाँ सरकारले खारेज गरिदिन्छ । देशको सम्पत्ति राज्यकोष सञ्चालन गर्नेहरूका लागि लुटको धनका रूपमा प्रयोग भइरहेको छ । तत्कालीन एमाले सरकारले वृद्धभत्ताको घोषणा गरिरहँदा यसले देशको विकास निर्माण लगायत विषयमा गम्भीर असर पार्ने र गलत प्रवृत्तिको प्रारम्भ हुने आँकलन गरिएको थियो । वृद्धभत्ता संसारका अन्य मुलुकमा पनि उपलब्ध गराइन्छ, तर त्यहाँ जीवनकालमा उनीहरूले तिरेको करको अंशका रूपमा वृद्धभत्ता उपलब्ध गाइएको हुन्छ । नेपालको सन्दर्भमा समृद्धिभन्दा पनि भोटको राजनीतिले नेताहरूलाई गाँजेको छ । राष्ट्रको ढुकुटीमा रजाइँ गर्दै सस्तो लोकप्रियतामा रमाउने प्रवृत्ति हावी भएको मुलुकमा अनुत्पादक क्षेत्रमा यस प्रकारका लगानीका लागि होडबाजी हुनु अस्वाभाविक होइन । नेपाली कांग्रेस नेतृत्वको सरकारले वृद्धभत्ताको उमेर घटाउने र बाँदरमुढे घटनाका पीडितलाई सहिद घोषणा गर्ने निर्णयलाई कुनै पनि अर्थमा राष्ट्रको हितमा भएको निर्णय मान्न सकिन्न । नयाँ सरकारको गठनसंँगै बाँदरमुढे घटनाका पीडितहरू सहिद घोषणा हुने र वृद्धभत्ता ५००० पुर्याउने निश्चित भएकै कारण सरकारले यो निर्णय गरेको अनुमान लगाउन सकिन्छ । यसमा फेरि एकपटक ओलीले धैर्य गुमाएका छन् । आफैंले गरेको प्रतिबद्धता कांग्रेस सरकारले पुरा गरिरहँदा उक्त निर्णयलाई खारेज गर्ने हैसियत नयाँ बन्ने सरकारले राख्ला त ? उत्तम पुडासैनी जोरपाटी, काठमाडौं पछिल्ला दिनमा देउवा सरकारले गरेका केही विवादास्पद निर्णयले गर्ने दूरगामी प्रभाव र यथार्थलाई अलिकति बहस गर्न मन लाग्यो । तत्कालीन प्रधानमन्त्री मनमोहन अधिकारीको पालामा ल्याइएको वृद्धभत्ता तथा आफ्नो गाउँ, आफैं बनाऔं जनमुखी नारा यदि दलविशेष नभई सबैले सोच्ने हो भने आदर्श र हाम्रोजस्तो मुलुकका लागि उचित पनि हो । तर यसलाई कालान्तरमा सस्तो लोकप्रियतामा होडबाजीको रूपमा लिइयो । जस्तो ऊ बेलामा वृद्धभत्ताको उमेर ७५ बाट सुरु गर्दै पछि ७० बनायो । फेरि कर्णाली तथा एकल महिला वा दलितका नाममा भन्दै घटाउँदै अहिले ६५ पुर्याइँदैछ । फेरि हाम्रो औसत आयु कर्णालीमा समेत बढ्दो छ । उसैगरी झन् सरकारी कर्मचारीको सेवा अवधिलाई कम गर्दै लाने प्रयास हँुदैछ । एकातिर संघीयता कार्यान्वयन गर्न कर्मचारीको अभाव भन्ने अर्कोतिर स्वेच्छिक अवकाशको आकर्षक प्याकेज त्यो पनि विदेशीसँग ऋण लिएर । अहिले फेरि अनेक शीर्षकमा सामाजिक भत्ता थपिएका छन् । आयस्रोतको नाममा मूल आम्दानी करमात्र हो । उत्पादन केही छैन, निर्यात केही छैन । राज्यले सोच्नुपर्ने पहिलो कर्तव्य वा भूमिका भनेको आम नागरिकका लागि सर्वसुलभ उपचार, शिक्षा तथा मुखमा माडको आधारभूत आधार हो । गरिब छ भने ६५ होइन, ५ वर्ष वा ५ महिना होस् या ५ दिनकाले पनि उपचार पाउनुपर्छ । खै दूरदृष्टि, कहिलेसम्म धान्छ, यस्तो आडम्बरी क्षणिक विकासे योजना तथा नाराले ? श्रीकृष्ण राजवंशी सुनकोसी३, सिन्धुली जुनसुकै काम पनि उचित समयमा गर्नसकेमा त्यसको महत्त्व बढी हुन्छ । तरकारी मात्र हो, बेमौसममा उत्पादन गर्नसके धेरै मुनाफा हुने । प्रधानमन्त्री शेरबहादुर देउवा मितब्ययिताको कहिल्यै पनि वास्ता गर्ने व्यक्ति होइनन् । पहिला पनि जम्बो मन्त्रीमण्डल बनाएर, सांसदहरूलाई बिना भन्सार विलासी गाडी खरिद गर्न अवसर दिएर देशको आम्दानीभन्दा खर्च बढी गराउने आदि कार्य गरेर अलोकप्रियता कमाइसकेकै छन् । पुन: यसपटक सबै पुराना रेकर्ड तोडेर विशाल मन्त्रीमण्डल बनाएर देशलाई खर्चको भार बढाएकै हुन् । अहिले नयाँ सरकारलाई कार्यभार जिम्मा लगाउने अन्तिम समयमा धेरै जनताको समर्थन प्राप्त गर्ने अनावश्यक प्रयास गरेको देखिन्छ । यसको दीर्घकालीन असर देशको राजस्वमा पर्छ । यस्ता लोकप्रिय कार्य गर्दा समय अनुकूल र विज्ञहरूको रायसुझाव लिएर बजेट भाषण गर्ने बेलामा प्रस्तुत गर्न उचित हुने थियो । तर खालि निकट भविष्यमा बन्ने नयाँ सरकारलाई कार्यान्वयन गराउनेगरी यो आर्थिक भार बोकाएर जशजति आफूले लिन खोजेको प्रस्ट हुन्छ । पूर्ण ओलीअस्ट्रेलिया नेपालमा अघिल्लो सरकारले गरेको निर्णय अर्को सरकारलाई कहिल्यै मन पर्दैन । आफ्नो लोकप्रियताका कारण सरकार देशलाई भार थप्दै निर्णय गर्छ, अनि आफू सत्ताबाहिर आएपछि अर्को सरकारको आलोचना गर्न सुरु गर्छ । दलित र एकल महिलालाई ५५ वर्षमै वृद्धभत्ता दिनु जायज छ । अझ एकल महिलालाई त सरकारले थप राहत दिनुपर्छ । तर वृद्धभत्ता कसलाई दिने भन्ने सरकारले छुट्टै नीति बनाउन आवश्यक छ । राजनीतिज्ञ, सरकारी जागिरे, पेन्सन पाउने गरेकाहरूका लागि भत्ता बन्द गर्नुपर्छ । सरकारले निश्चित मापदण्ड बनाएर जो साँच्चीकै बेसहारा छ, उसलाई मात्र भत्ता दिने निर्णय गर्नुपर्छ । सरकारी जागिर खाइरहेका छोराछोरीका बाबाआमा उनीहरू सँगै बस्छन् र छुट्टिएका छैनन् भने पनि सरकारले वृद्धभत्ता बाँड्न आवश्यक छैन । यसो गरेमा राज्यको भार कम हुन्छ । त्यसैले सरकारले भत्ता दिने निश्चित मापदण्ड बनाओस् र अनावश्यक राज्यको खर्च नियन्त्रण गरोस् । नवीनकुमार देवकोटा पञ्चदेवलविनायक२, अछामजादाँजाँदै देउवा सरकारले वृद्धभत्ता, एकल महिला र दलित भत्ता सम्बन्धमा जे निर्णय गरेको छ, सही छ । सरकार अझै महत्त्वपूर्ण निर्णय गर । कि बेरोजगारलाई खाडी मुलुक जान नपर्नेगरी रोजगारी देऊ, कि शैक्षिक बेरोजगार भत्ता उपलब्ध गराऊ । वृद्धभत्ताको उमेर ६५ वर्ष बनायो भनेर उफ्रेका केपी ओलीलाई शर्म लाग्नुपर्ने हो, नेपालमै च्याउझैं उम्रेका निजी मेडिकल कलेज हुँदाहुँदै राज्यकोषबाट करोडौं लिएर विदेशमा गई उपचार गर्नु राज्यकोषको दोहन हो । दलीय भ्रष्टाचारले जरो गाडेको मुलुकमा तिनले भ्रष्टाचार गर्नुभन्दा जनतालाई खासगरी वृद्धवृद्धा, अशक्त, अपाङ्ग, दलित, एकल महिला, बेरोजगार, भूकम्प पीडित, बाढी पीडित, बाँदरमुढे पीडित, मृगौला रोगी, क्यान्सर पीडित तथा पिछडिएको वर्गका लागि भत्ता उपलब्ध गराउनु सराहनीय छ । सरकारमा गएपछि वृद्धभत्ता ५००० पुर्याउने भनेका वाम गठबन्धनलाई सत्तामा गएर अनुचित लागेका निर्णय उल्ट्याउने अधिकार जीवितै छ, किन अहिल्यै रोदन गर्नुपर्यो ? कुसुम न्यौपाने मध्यविन्दु११, नवलपरासी"
अदुवा निकासी समस्या,"नेपालबाट अदुवा निकासी भारतमा हुने र यो अदुवा किसानको बारीबाट खनिएपछि अन्य मूल्यवृद्धिका खास कुनै उपाय नै नगरी कच्चा रूपमा नै हुने गरेको समाचार तथा सम्पादकीय पढेपछि थाहा हुन आयो । अदुवा किसान मारमा सम्पादकीय समेत प्रकाशित भयो । कुनै अखबारले जुन विषयमा सम्पादकीय लेख्छ भने त्यो विषयलाई अखबारले राम्रो महत्त्व दिएको बुझ्नुपर्ने हुन्छ । यस दृष्टिकोणबाट अदुवा निकासीको समस्यालाई कान्तिपुरले निकै महत्त्व दिएको देखिन्छ । नेपालबाट कुल निकासी नै अत्यन्त न्युन हुने गरेको छ । त्यसैले व्यापार घाटा सुरसाको बढ्दै गएको मुखजस्तो भइरहेको अवस्थामा जे निकासी हुन्छ, त्योसमेत रोकिनु दु:खद हो । अब कच्चा अदुवाको सट्टा यसबाट अन्य परिकार बनाई निकासी गर्नेतर्फ सोचाइ राखी तयारी गर्नु उचित हुनेछ । ध्रुव नेपालमाथागढी१, पाल्पा बलपुर"
भूउपयोग योजना चाहियो,"पूर्वाधार निर्माणका पूवसर्तमा लेखिएको एकीकृत निर्माणको अवसर हामीले लगभग गुमायौं । लेखकले भन्नु भएजस्तै कृषिमा आधारित मुलुकमा ठूला बस्ती बसाउन सम्भव नभए पनि साना बस्तीहरू बसाउन सकिन्थ्यो । तर यसतर्फ हाम्रा डिजाइनर र नीति निर्माताहरूले सोच्न सकेनन् । वा गर्न चाहेनन् । यसरी बस्ती बसाउँदा हाल खेती भइरहेको भन्दा नभएको र कम उव्जाउलाई छान्नुपर्छ । पूर्वाधार निर्माणका पूर्वसर्तका मुख्य आधार भनेको भूउपयोग योजना हो । भूउपयोग योजना बनाएर कृषि, बसोबास, खुला सामुदायिक वन आदि वर्गीकरण गर्नसके पूर्वाधार व्यवस्थित र दिगो हुने थियो । भूमि नीति आएर पनि यस सम्बन्धी कानुन नबन्दा यो विषय अझै पनि कार्यान्वयनमा आउनसकेको छैन । भूउपयोग योजना सबैको प्राथमिकतामा परोस् । जगत देउजामेलम्ची, सिन्धुपाल्चोक"
अज्ञानताले निम्त्याएको समस्या,"कालिकोट मात्र होइन, नेपालको अति दुर्गम ठाउँ, जहाँ सडक सञ्जालले छोएको छैन, विकासको पारिलो घामसम्म पुग्नसकेको छैन । राज्यको उपस्थिति प्राय: शून्य नै रहेको स्थानमा उब्जनीले वर्षसम्म खान नपुग्नेमात्र होइन, चेतनाको कमीले गर्दा सन्तान वृद्धि व्यापक रूपमा हुने गरेका छन् । प्राय:जसो जन्मिएका सन्तान पनि कुपोषणका सिकार भएका छन् । सन्तानले डाँडाकाँडा ढाकुन् भन्ने मान्यता अझ पनि दुर्गमताले भरिएको स्थानमा देख्न सकिन्छ । बालविवाह गर्नु, बढी सन्तान जन्माउनु दुर्गममा सामान्य कुरा भए पनि सरकारलाई यो ठूलै चुनौती हो । यस्ता ठाउँ जहाँ अज्ञानताले भरिएको छ, त्यहाँका बासिन्दाको जीवन उकासिएको छैन भने सरकारले त्यस्ता स्थानमा आफ्नो उपस्थिति बलियो पार्नुपर्छ । परिवार नियोजनका साधनहरू, स्थायी बन्ध्याकरण जस्ता विषयमा जनचेतना जगाउनुपर्छ । बालविवाह प्रथालाई निरुत्साहित तथा गाउँबस्तीलाई साक्षर बनाउनुपर्छ । प्रमोद पौडेलश्रीपुर११, वीरगन्ज"
"सहर, राजधानी र छिर्केदाउ","केही समयदेखि यता नेपाली भाषामा ध्वनित भइआएको शब्द राजधानी हो । राजधानी भनिने नेपाल मण्डलका रूपलाई स्थानीय शक्ति र आफ्ना प्रदेशका अनेकौं आकारमा समानान्तर हेरियो । यो एउटा स्वाभाविक, किञ्चित नधन्द्याइएको विषय भएर आयो, जसले राजनीतिक दल, पहिचानजनित् विविधता र पर्खाइका बाँधहरू हल्लायो । चुनाव जितेका र हारेका राजनीतिज्ञ र नेताहरू केन्द्रीय रचनामा अत्यन्त विभाजित भए पनि राजधानी भन्ने विषयमा एक भए । त्यसो त ती राजधानी काठमाडांै वा नेपालका बहुल अवतार होइनन् । तर प्रदेशका राजधानी भएको कारणले गर्दा ती ससाना भौगोलिक शक्ति, इतिहास र सपनाका थलो मानिने हुन् । नेपालमा इतिहास र वर्तमानको सेतु मानेर धेरै चर्चामा आयो, राजधानी भन्ने शब्द । आन्दोलन भएका खबर आए । तेह्रथुम, म्याङ्लुङमा ९० नाघेकी भाउजुलाई हेर्न धनकुटालाई राजधानी बनाउन संघर्षरतहरूले यातायात बन्द गरेकाले जान सकिन । डडेलधुरा, दाङ उपत्यका, वीरगन्ज, भक्तपुर आदि अनेकौं ठाउँमा राजधानी शब्द ध्वनित भइरह्यो । सर्वदलीय संघर्ष समिति बने । तोडफोड भए । राजधानीको संवेगसंँगै जोडिने अर्को कुरा यस्तो हो नेपालको नयाँ संविधान अनुसार चुनाव भयो, अनि त्यसमा जितेको दलले सरकार बनाउनुपर्ने साधारण नियम हो । तर त्यसमा शासनमा रहेको सफा प्रतिस्पर्धा गर्नुपर्ने दलको सरकारले असहयोगी आचरण गरेको देखियो ।नेपाल अध्ययनका पाठहरू भेला पार्ने क्रममा हामीले अनेकौं आलेखहरूका अध्ययन गर्यौं । त्यसमा इतिहास, संस्कृति, कला, साहित्य, आर्थिक इतिहास अनि भाषा थिए । हामीले पछि छलफल गरेर निकै कुरा बुझ्ने र बुझाउने कर्म गर्यौं । हामीले इन्टरडिसिप्लिनरी अथवा अन्तरविषयक विषयका पाठ्यहरू बनायौं । इतिहास र राजनीति साथै राखेर हेर्ने विषय हुन् । साधारण भाषामा भन्दैछौं । नेपालको राजनीतिमा डिक्टेटर र प्रजातन्त्रमुखीको मूल चिन्ता एउटै देखियो । त्यो हो, प्रजातन्त्र वा लोकतन्त्र, जे भन्नुहोस् । त्यो कब्जा गर्ने र त्यसलाई जोगाउने दुबैथरी सधैं त्यसैको चिन्तामा लागे । कब्जा गर्नेमा राजाहरू, तिनका भारदार र ठालु परे । जोगाउनेमा जनताका नेता प्रजातन्त्रवादी, समाजवादी जो थिए र छन्, ती परे । यी दुईथरी चिन्ता एकअर्कामाथि खप्टिएर बसे । यो खप्टिने कुरालाई फ्रान्सेली सिद्धान्तवादीहरूले भवन निर्माण कलाको शब्द इम्ब्रिकेसनबाट बुझाए, सजिलोको निम्ति । हामीले पनि त्यतैबाट हेर्यौं । हेर्दा देखियो कि खोज्नेमा जनताका राजनीतिलाई शक्तिले दमन गर्ने र जनता र तिनको लोकतन्त्र र मुक्तिको निम्ति मरिहेर्नेहरूका चिन्ता खप्टिएर बसिआएका रहेछन्, नेपाली राजनीतिमा । प्रजातन्त्रवादी र एकतन्त्रवादी दुबैले त्यो इम्ब्रिकेसन वा खप्टिने सिद्धान्त बुझे । एकअर्कालाई नमानेरै मानेर आए । केही पर्यो भने त्यो अर्कोको नाम लिइहाल्ने बानी भयो । राजनीतिमा वा केही घटनामा कुनै कुरा व्याख्या गर्न सकिएन भने त्यो इम्ब्रिकेसनको अर्को पाटोलाई देखाएर माथि वा भित्र भन्ने बानी बस्यो । त्यो भनेको नारायणहिटी राजदरबार र त्यहाँका भारदारहरू भन्ने बुझिन्थ्यो । उता नारायणहिटी वा त्यो माथिले लोकतन्त्रवादीहरूलाई अराष्ट्रिय तत्त्व वा ठूला छिमेकी र अरूका इसारामा काम गर्नेहरू भन्ने भाष्य बनायो । लोकतन्त्रवादीहरूले त्यो माथिलाई एउटा शक्तिकेन्द्र मानिबसे । सबैलाई त्यो माथि एउटा राजनीतिक रहस्यवाद भएर बस्यो । एकथरी त्यसलाई समाप्त गर्ने भनेर लागे । अर्कोथरी त्यसलाई मानेर वा प्रयोग गरेर बसे । अझ अर्कोथरी दोहोरो मनस्थिति लिएर बसे, जसले त्यसको विरोध पनि गरे, तर त्यो माथि आवश्यक छ पनि भनिबसे । तिनीहरू यसको व्यवस्थामा सुधार अलेली भएकै हो भनेर माथिले निकालेको संरचनामा सहभागी नै पनि भए । ठूला उथलपुथल भए । क्रान्ति भए । जुलुस, नारा र बन्द भए । राजतन्त्र समाप्त भयो । जेठ २९, २०६५ को एउटा दोपहरमा राजा ज्ञानेन्द्रले नारायणहिटीमा एउटा हारहुरे प्रेस सम्मेलन गरे । मैले त्यो परिवेश र मुड देखेंँ । इम्ब्रिकेसनको अर्को शक्तिका ती अन्तिम मानिसको कुनै रहस्यवाद देखिएन । माथि वा भित्रको त्यो एक अखण्ड अवसान थियो । त्यसपछिको नाटक अर्कै भयो । राजनीतिक मुख्य दलहरू आपैं त्यो इम्ब्रिकेसनको रचना गर्न लागे । तिनले दुई वा तीन ठूला दलका यस्ता रचना बनाए, माथि र भित्रका नयाँ शब्द निकाले । चीन वा भारत अब त्यो माथि वा भित्रका अवतार भए । तिनका राजदूतावासहरूलाई त्यस्तो स्थानीय अर्थ बोकेका अड्डा मानेर कुरा निकाल्न थालियो । तर दलहरूले मूल कमजोरी धन्द्याउन सकेनन् । तिनीहरूले बीपी कोइरालादेखि यताको र उनको अनुभव सहितको ज्ञान आफ्नो बनाउन सकेनन् । बीपीदेखि पछिका चुनावहरूमा बहुमत ल्याएको दलले सरकार बनाउन नसक्नुमा एउटा भूतको सवार लागेको थियो । यो भूत वा स्पेक्टर पनि एउटा युरोपेली नै सिद्धान्त हो । प्रस्ट कारण थाहा हुन नसक्नु, मुख्य समस्याको निराकरण हुन नसक्नु, तर त्यो एउटा मनोग्रन्थिले खेदिरहनु भनेको त्यही भूतचेतना हो । नेपाली राजनीतिक दलहरू त्यही भूतले आक्रान्त भए । बहुमत ल्याएको दललाई सरकार बनाउन नदिने पहिलेको इम्ब्रिकेसनको प्रणालीमा भित्र अथवा माथिको शक्ति थियो । पछिका बहुमत पाएका दलहरूले सरकार बनाउन किन सकेनन् ? उत्तरमा त्यही भूतचेतनाको खेल देखियो । अहिले नै भनौं, एउटा दल वा समूहको दलले बहुमत ल्यायो, तर त्यसले सरकार बनाउन किन सकेको छैन ? त्यसमा दलहरूले नियमकानुन सबै छलफल गरेर पारित गरेर व्यवस्था गरेको भए सायद समस्या पर्ने थिएन । तर एउटा कुरा हिजो जुन प्रेतले नेपालको राजनीतिलाई खेदिरहन्थ्यो, त्यसले अहिले पनि खेदिरहेको छ । त्यो हो, दलहरूले लोकतन्त्रको पद्धतिलाई मद्दत हुनेगरी एकआपसको सम्मान गर्ने, राम्रो कुराको समीक्षा गर्ने, जित्ने दललाई शक्ति हस्तान्तरण गर्न मद्दत गर्ने र प्रतिपक्षको संस्कार बनाउने, एकअर्काको आलोचना गर्दा पिनास नहुने भाषा प्रयोग गर्ने जस्ता कर्म गरेनन् । अहिलेको कामचलाउ सरकारले संघीय व्यवस्थालाई खर्च चाहिने बेलामा मन्त्रालय र विज्ञहरूलाई पनि नसोधी भयानक खर्चिला योजनाहरू क्याबिनेटबाट पास गरिबसेको मन्त्रालयकै कर्मचारीले भनेको देख्दा नेपालको राजनीतिलाई भूतले छोडिसकेको छैन र कहीं माथि र भित्रका भूतहरू अझै सक्रिय छन् कि जस्तो पनि लाग्न थालेको छ । त्यसले खाने लोकतन्त्र नै हो । प्रेतको अर्को रूप भनेको नजिर हो, गलत नजिर स्थापना गर्नु त्यही स्पेक्ट्रालिटी वा भूतग्रन्थिले काम गर्नु हो । यस्ता नजिरबाट भोलि लोकतन्त्र पँस्ने र स्वस्थ प्रतिपक्षी इतिहासमा प्रभावहीन भूत हुनसक्ने अवस्था देखिंँदैछ ।भनिसक्यौं, नेपाल देशमा सधैं सबैले प्रयोग गर्ने एकल शब्द राजधानी हो । सबैतिरको ध्यान खिच्ने अनि एकछत्र राजधानी मानिएको काठमाडौंमा यो देशका मानिसको चेतना एकाएक बहुल राजधानीका चेतनामा गुञ्जिएको सुनिनु संघीयताको पहिलो सार्थक खलबल हो । पहिले काठमाडौंलाई नेपाल भन्थे । म लिम्बुवानमा हुर्केको मानिस तेह्रथुम, धनकुटा, चैनपुर, आठराई, पांँचथर सबैतिर काठमाडौँलाई नेपाल भनेको सुन्थेंँ । मलाई आमाले सुनाउनुभएको नेपाल शब्द शक्ति, पिताजीले धेरै हप्ता लाएर पुगेको सहर, राणाजीहरूकोमा गएर कराउने थलोको रूपमा चिनिएको नागर शक्तिकेन्द्र थियो । यहींबाट सबै कुरा नि:सृत हुन्थे । मेरा जन्तरे दाज कवि पहलमान सुवेदीले १९९६ सालमा आएर काठमाडौँ उर्फ नेपाल राजधानीबारे गरेको वर्णन सुनेर हुर्किएको हुँ । उनले कविता बनाए सूक्ष्म, सूक्ष्म भन्छु मता सवाइमा यस्तो बयान गरी सकिँंदैन यो नेपाल देशको भादगाउँ, पाटन, इन्द्रचोक ठूला सहर छन् सहर बीचमा पुग्दाखेरि सुद्धिबुद्धि भागो ठूला काली समुद्रमा डुबे जस्तो लागो कहीं देख्छु देवगण, कहीं देख्छु बाघझैं त्यतिखेर कुदेछु म कुहिराको कागझैं हिँंड्दै गएंँ बायाँ लागी अघिपछि सर्दै साइकल कुद्छन् वरपर चिटिङ टिङटिङ गर्दै । राजधानी चाखलाग्दो र लामो लेखको विषय हो । यो उठेको हुनाले मलाई मनपर्ने र प्रेरणा दिने बीसौं शताब्दीको पूर्वाद्र्धका अमेरिकी चिन्तक लुइस मनफोर्डले सहरका संस्कृति विषयमा भनेका विचारहरूको सार खिचेर लेख अन्त्य गर्न चाहन्छु । मनफोर्ड भन्छन्, सहर भनेको समाज र सम्प्रदायको शक्ति र संस्कृतिको रचना हो । यो थलोमा जीवनका बहुल किरणहरू झरेर एउटा आकार लिन्छन् । यसमा मन्दिर, बजार, न्यायालय, एकेडेमी र ज्ञान दिने थलाहरू हुन्छन् । एक साधारण गाउँले कवि पहलमानले मनफोर्डले भनेको कुरा त्यही बेला यहाँ देखेको चाखलाग्दो छ । सहरमा मानिसका अनुभव विम्ब, चलन र पद्धतिहरूमा देखिन्छन् । अहिले संघीय रचनाको मूल स्पन्दन लाखौं किरणहरूले, लाखौं पहिचानहरूले आकार लिउन् र तिनले आफ्ना थलोहरू बनाउन् भन्ने हो । यो कुरालाई प्रेम र काव्य चेतनाले बुझ्नुपर्छ, आक्रोश, वैरभाव र घृणाले होइन । लोकतन्त्र रक्षा गर्न छिर्केदाउ मात्र लाउने विचार भएकाहरूले सक्तैनन् । अहिले संघीयताले आकार लिन थालेको देख्दा थाहा हँुंदैछ, यो नेपाल देश एउटा सुन्दर काव्य रहेछ । यो कविता र राजनीतिको सम्बन्ध नबुझ्ने यो देशका नेता हुन सक्दैनन् ।"
विश्वविद्यालयको हविगत,"उनी मेरी स्कुले साथी । स्कुलको पढाइपश्चात् उनी बिदेसिए पनि हाम्रो मित्रताले निरन्तरता पाइरहेको थियो । उनी मलाई पनि उताको पढाइ, जीवनशैली, सुखसुविधा आदिबारे बताउँदै वैदेशिक जीवनबारे प्रेरित गरिरहन्थिन् । देशमा समयसमयमा देखिएको असहज परिस्थिति तथा राजनीतिक उतारचढाव या यस्तै अन्य घटना हुनासाथ यहाँ बसेर भविष्य बन्दैन भन्दै राहदानी र भिसाको प्रक्रिया सुरु गर्न भन्थिन् । कहिलेकाहीँ त उनी मेरो राष्ट्रवादलाई नै नराम्ररी सराप्थिन् र आफ्नो सुझावको बेवास्ता गरेकोमा पछुताउनुपर्ने भविष्यवाणी समेत गर्थिन् । उनले विदेशमै पढाइ पुरा गरेर काममा लाग्नुका साथै स्थायी बसोबासको प्रक्रियासमेत अघि बढाएकी थिइन् । मैले पनि आफ्नो स्नातकोत्तर सकेर विश्वविद्यालय सेवामा प्रवेश गरेको सुनाएपछि बल्ल उनले मलाई अर्ति दिन छाडेर बधाई दिएकी थिइन् । उनै मेरी साथी लामो समयपछि स्वदेश आएकी र मलाई भेट्न आउँदै थिइन् । मैले उनलाई आफू विश्वविद्यालयको प्राध्यापक आवास गृहमा बस्ने गरेको सुनाएपछि त उनी झनै उत्सुक हुँदै विश्वविद्यालय क्षेत्र घुम्ने रहर गरेकी थिइन् । म पनि त कम मख्ख थिइन, त्रिभुवन विश्वविद्यालय जस्तो राष्ट्रको ऐतिहासिक विश्वविद्यालय, प्राकृतिक स्रोत र सौन्दर्यले भरिएको यसको अवस्थिति, यसमा निर्मित आकर्षक भौतिक संरचनाहरू, तिनमा सञ्चालित शैक्षिक कार्यक्रमहरू आदि देखाएर म उनलाई भन्न चाहन्थेँ, हेर हाम्रो विश्वविद्यालय के कमी छ, यहाँ ? यहाँको वातावरण र प्राकृतिक सम्पदाले तिम्रो विदेशलाई बिर्साउँदैन र ? आफ्नो देश अनि आफ्नै विश्वविद्यालयप्रति गौरवबोध गर्दै म साथीको प्रतीक्षामा थिएँ । उनी आएको संकेत पाएर म आफ्नो निवासदेखि अलि परसम्म पुगेँ, उनको स्वागतार्थ । मेरो निवासको परिसर, वर्षदिन अघि सडक विस्तार गर्दा बार भत्काएको हुनाले थोत्रो गेटमात्र ठिंग उभिएको थियो । बाँकी झाडी हुनाले प्रशस्त चौपाया चरिरहेका थिए । खुला सिमाना र गाडीको स्टप पनि नजिकै हुनाले यो स्थान शौचालयको रूपमा प्रयोग हुने गर्छ । अझ कहिलेकाहीँ त लागूपदार्थका प्रयोक्ताहरूका लागि पनि राम्रो गन्तव्य बनेको देखिन्छ । धन्न त्यतिबेला यस्ता कुनै दृश्य देखिएनन् । गेटबाट छिर्नासाथ देखिएका पुराना र जीर्ण संरचना तथा फोहोरतिर उनले खुब चासो दिइन् । मेरो ब्लकमा पुगेपछि पनि भित्र पस्नुअघि उनले चारैतिर आँखा डुलाइन् । जाली फाटेका अनि खापा उक्केका झ्यालढोका, टालेका भुइँभित्ता, वरपर झाडी, भरिएको नाली, हिलाम्मे बाटो यस्तैयस्तै । भित्र पसेर थुचुक्क बस्दै चकित भएर उनले सोधिन्, यही हो तेरो विश्वविद्यालयको आवासगृह ? मैले भनेँ आवासगृह मात्र होइन साथी, यो त प्राध्यापक आवासगृह पो त यस्ता अन्य आवासगृहहरू पनि छन्, तर यो सबैभन्दा सुविधा सम्पन्न आवासगृह हो । त्यसैले यसको शुल्क पनि अरूभन्दा बढी नै छ । मेरो कुरा नसकिँदै उनी मरिमरि हाँस्न थालिन् । उनको हाँसोको एकएक खित्का मेरालागि उपहास बन्न पुग्यो । धन्न, पानी परेको थिएन । अन्यथा कोठाभित्र ठाउँठाउँमा भाँडा र ओछ्यानमाथि प्लास्टिक थापेको देख्दा उनी बेहोशै हुँदिहुन् कि अहम् प्रतिरक्षा संयन्त्रको उपयोग गर्दै मैले उनीसँग यहाँको प्राकृतिक स्वच्छताको बखान गरेँ, आफूले फुलाएका फूलबिरुवा देखाएँ र गफैगफमा भुलाउन खोज्दै थिएँ, यस्तैमा एकहुल चौपाया आएर मेरो ढोकाको जालीमा सिँगौरी खेल्न थाले । मेरो अहम् प्रतिरक्षा संयन्त्र त्यहीँ निस्क्रिय भयो । किनकि थोत्रो जाली च्यातिएला भन्ने डरले मलाई लाठो बोकेर तिनका पछि नकुदी कहाँ सुख उनले पेट मिचिमिची हाँस्दै भनिन्, होइन साथी, तँ यहाँ पढ्नेलेख्ने गर्छेस् कि यसरी नै गाईवस्तु चराउँछेस् ? मनमा त थियो, साथी, तिमीलाई के थाहा यहाँ बसेर म कसरी लेखपढ गर्छु भन्ने कुरा । तर व्यक्त गर्न सक्दिनथेँ ।विश्वविद्यालय घुम्ने उनको आग्रह टार्न नसकेपछि मैले उनलाई त्यही बाटोबाट मात्र हिडाएँ, जहाँ रुखका फेदहरू पेन्टले सिँगारिएका छन् । फूलबिरुवा रोपिएका र सरसफाइ गरिएका राम्रा र भव्य भवनतिर मात्र उनलाई डोर्याउँदै लगेँ । तर यतिमा मात्र त सीमित थिएन, हाम्रो विश्वविद्यालय क्षेत्र । त्यसैले उनले सबैतिर घुम्ने अडान राखिन् । मैले नचाहेरै पनि उनलाई धेरै कुरा देखाउन कर लाग्यो । विश्वविद्यालयको गेटभित्रको बाटोमा धुलो उडाउँदै बेतोडले हुइँकिरहेका सार्वजनिक सवारी साधन देखेर उनी चकित भएकी थिइन् । अलि माथि पुग्नासाथै बाटो छेउमा थुप्रिएको फोहोरको डंगुर देख्दा त मानौँ तर्सिइन् । विश्वविद्यालय क्षेत्रमा यस्तोविधि फोहोर ? कहाँबाट आउँछ ? मैले त्यो फोहोर विश्वविद्यालय भित्रबाट आएको नभई स्थानीय तथा बटुवाहरूले ल्याएर फाल्ने गरेको सुनाउँदा उनको आश्चर्यको सीमा नै रहेन । यो त एउटा सानो उदाहरण हो । उनले जेजे देखिन्, मप्रति प्रश्नको ओइरो लगाउँदै गइन् । धन्न, मैले उनलाई मानविकी भवन पछाडिको झाडीमय बाटोबाट हिँडाइन, जहाँ एकदिन फोहोरको थुप्रोमा रहेको कुहिएको सिनो देख्दा झन्डै बान्ता गरेकी थिएँ । तर तत्कालीन प्रधानमन्त्री बाबुराम भट्टराईको उत्कृष्टताको केन्द्र भन्ने उद्घोष सम्झेर मन बुझाएकी थिएँ ।मलाई व्यङ्ग्य गर्दै खुब हाँसेकी मेरी साथी बिदा हुने बेलामा गम्भीर बन्दै आफू बसेको ठाउँको शैक्षिक संस्थाहरू, शिक्षण पेसा तथा विश्वविद्यालयप्रतिको आम नागरिकको सम्मान, प्रत्येक व्यक्ति तथा निकायमा हुने अनुशासन आदिबारे बताउँदै भनिन्, हेर, हाम्रो समाजको उन्नति हुन नसक्नु तथा देशको अवस्था खस्कँदै जानुको मूल कारण यही हो । यहाँ शिक्षा क्षेत्रलाई न सम्मान गरिन्छ, नत यसप्रति कोही संवेदनशील नै देखिन्छन् । पानी भित्रको तिर्खाजस्तो रहेछ, साथी तेरो विश्वविद्यालय । उनी त गइन्, तर उनको कुरा आजसम्म पनि मभित्र दुखिरहेको छ । उनले भनेभैं विकसित मुलुकमा शिक्षा क्षेत्र सर्वाधिक सम्मानितमर्यादित हुनाका साथै आम नागरिकले त्यसप्रति दायित्वबोध गर्छन् । तर हामीकहाँ त्यसलाई केवल सरकारको दायित्व ठानिन्छ । त्यसैले विश्वविद्यालय क्षेत्र स्थानीयको डम्पिङ साइट बनिरहेको छ । सरसफाइ नहुने होइन, कुनै अवसर पारेर वर्षमा एकदुई पटक तामझामसाथ सरसफाइ कार्यक्रम हुने गर्छन् । वर्षदिनको फोहोर एकदुई दिनमा सफा हुन सक्ला र ? अझ महत्त्वपूर्ण कुरा यो हो कि विश्वविद्यालयको फोहोरको समस्या यस भित्रबाट निस्कने फोहोरको भन्दा बाहिरबाट ल्याएर फाल्ने फोहोरको हो । अत: यसको समाधानका लागि विश्वविद्यालयको सरसफाइ तथा सुरक्षा निकायको प्रभावकारी परिचालनद्वारा यहाँभित्र अनधिकृत व्यक्तिहरूको निर्बाध आवागमनलाई रोक लगाउनुपर्छ । विश्वविद्यालयका हरेक निकायबाट निस्कने फोहोरलाई सोही निकायले व्यवस्थापन गर्ने जिम्मा लिनुपर्छ । पाहुनालाई देखाउनका लागिमात्र आफ्नो घर सफा गर्ने प्रवृत्तिको अन्त्य नभएसम्म यो समस्याको अन्त्य पनि सम्भव देखिँदैन ।मलाई सम्झना छ, विश्वविद्यालयका कतिपय अनुसन्धान केन्द्रका भित्ता र दलिन माकुराको जालोमा जेलिएका छन् भने भुइँमा चौपायाको भकारो थुप्रिएको छ । जीर्ण भएका शैक्षिक भवन तथा अनुसन्धान केन्द्रका उक्किएका एकएक इँटामा जब गरिब नेपालीका छोराछोरीको सुनौलो सपना कुँदिएको देख्छु, अनि मेरो मुटु चसक्क दुख्छ । हो, मुलुकको यो जेठो विश्वविद्यालयमा स्रोत, साधन तथा जनशक्तिको कमी छैन, कमी छ त केवल त्यसलाई परिचालन गर्ने इच्छाशक्ति तथा स्पष्ट भिजनको । यही इच्छाशक्तिको अभावका कारण विश्वविद्यालय अनेक दृश्यअदृश्य विसङ्गतिमा मैलिएको छ । दलीय राजनीतिमा विश्वविद्यालयको नेतृत्व राजनीतिक भागबन्डाका आधारमा हुनुलाई अस्वाभाविक मान्न सकिँदैन । तर सामान्यभन्दा सामान्य निर्णयका क्रममा पनि राजनीतिक अड्चनको सामना गर्नुपर्ने, दल तथा तिनका विचार समूहहरूबीच सन्तुलन मिलाउनमा नै अत्यधिक कसरत गर्नुपर्ने, विश्वविद्यालय जस्तो प्राज्ञिक निकायसँग आबद्ध विचार समूहहरू विश्वविद्यालयको हितभन्दा आआफ्नो समूहको हितमा सक्रिय भइदिनाले विश्वविद्यालयको प्राज्ञिक उन्नयनमा बाधा पुग्नुलाई भने आम नेपालीका लागि सुखद सन्देशका रूपमा लिन सकिँदैन ।विश्वविद्यालयमा वर्षौंदेखि सञ्चित विसङ्गति बगाउन सामान्य होइन, भगीरथ प्रयासको आवश्यकता छ । त्यो केवल यहाँका पदाधिकारी तथा सम्बद्ध पक्षको इच्छाशक्तिबाट सम्भव हुन्छ । प्रस्ट भिजन सहितको इच्छाशक्ति हुने हो भने विश्वविद्यालयको आमूल परिवर्तन असम्भव छैन । यहाँ भएको स्रोतसाधन तथा जनशक्तिको सदुपयोग र परिचालन नै यसका लागि पर्याप्त छ । यसका लागि हरेक निर्णय र जिम्मेवारीमा राजनीतिक संकीर्णताबाट मुक्त भएर विश्वविद्यालयलाई आफ्नो कार्यकालभरका लागिमात्र नभई भावी सन्ततिको धरोहरका रूपमा हेर्न सक्नुपर्छ । विश्वविद्यालयबाट मैले के लिनेभन्दा पनि विश्वविद्यालयलाई मैले के दिन सक्छु भन्ने कर्मठ मानसिकताले नै यसको मुहार फेर्न सक्छ । यसो भएमा मात्र खाली हुनथालेका कक्षाकोठाहरू पुन: भरिँदै जानेछन्, निदाएका अनुसन्धान केन्द्रहरू फेरि जाग्नेछन्, यसको अवलोकनकर्ताहरूले नाक खुम्च्याउँदै हाँस्ने मौका पाउने छैनन् । अनि मात्र मेरो भावी पुस्ताले विश्वविद्यालयको प्राध्यापक आवासगृहमा बसेर पाहुनाको हाँसोको पात्र पनि बन्नुपर्ने छैन ।"
संघीय संरचनामा कृषिको प्रारूप,"अब छिट्टै कृषि विकास, पशुपन्छी विकास, भूमिसुधार तथा व्यवस्था र सहकारी तथा गरिबी निवारण मन्त्रालयलाई गाभेर कृषि, सहकारी तथा भूमि व्यवस्था मन्त्रालय गठन गरिँदैछ ।भूमि कृषिको पहिलो आधार भएकोले भूमि सुधार तथा व्यवस्थापन र कृषि विकास आबद्घ हुनुमा विमति रहेन । यस अघि २००८ सालमै कृषि र भूमि व्यवस्थाको एउटै मन्त्रालय थियो । तथापि नामैले जनाउने सुधार र व्यवस्थापन अर्थात खेर गइरहेको भूमिलाई कृषि प्रयोजनमा ल्याउन सुधार गर्ने र कृषि योग्य भूमिको सुरक्षार्थ नियमन तथा व्यवस्थापन गर्ने काम नभएसम्म एउटै मन्त्रालय हुँदैमा कुनै तात्त्विक भिन्नता आउँदैन । मात्र भूमिको सर्वेक्षण र मालपोत उठाउने कामले कृषि विकासमा टेवा पुग्दैन । कृषिमा आधारित मुलुकको वर्तमान आर्थिकसामाजिक बनोटलाई दृष्टिगत गर्दा सहकारीलाई कृषिसँगै जोड्नु पनि व्यावहारीकै देखिन्छ । यस अघि पनि २०६९ सालसम्म कृषि तथा सहकारी मन्त्रालय नै थियो । बढ्दो सहकारी र कृषक समूहकै परिचालनबाट कृषि उत्पादन तथा विकासमा टेवा पुग्दै आएको सर्वविदितै छ । तथापि सहकारीले गैरकृषि क्षेत्र पनि समेट्छ ।यो लेखको उद्देश्य हाल प्रस्तावित कृषि सम्बद्घ मन्त्रालय र अन्तर्गतका निकायहरूको स्वरूपबारे केही विवेचना गर्नु हो । यो विवेचना केही हप्ताअघि सामान्य प्रशासन मन्त्रालयले कृषि विकास लगायत सम्बद्घ मन्त्रालयहरूमा प्रतिक्रिया र सुझावको लागि पठाएको संगठनात्मक ढाँचामा आधारित छ । उक्त ढाँचा सरसर्ती हेर्दा सहकारी विभाग, नापी विभाग र भूमि व्यवस्थापन विभागहरू मिसाइएको बाहेक अरू खासै नयाँ कुरा देखिएन, संरचना लगभग पुरानै ढर्राको छ । हुन त त्यसपछि सम्बन्धित मन्त्रालयहरू र मातहतका निकायहरूले प्रस्तावित ढाँचामा केही सुधार र फेरबदल गरिसकेको हुनुपर्छ ।माथि उल्लेखित ढाँचामा मन्त्रालयभित्र ६ वटा महाशाखा, मन्त्रालय अन्तर्गत ६ वटा विभाग र ३ वटा केन्द्र छन् । विभागहरू अन्तर्गत केन्द्रीय स्तरका कार्यालय, केन्द्र र केही प्रयोगशाला छन् । मन्त्रालयको दायाँबायाँ दुइटा हातभैं एकातिर कम्पनी लिमिटेड, बोर्ड, संस्थान तथा समिति र अर्कोतिर परिषद, कोष र आयोग छन् । यस्ता विभिन्न नामधारी निकाय १४ वटा छन् । यी सबैजसो अहिले पनि विद्यमान छन् र यिनका आआफ्नै काम, कर्तव्य र अधिकार होलान् ।माथि उल्लेखित ६ वटा महाशाखामध्ये सिधै कृषिसँग सम्बन्धितचाहिँ कृषि विकास, पशुपन्छी विकास, खाद्य सुरक्षा तथा खाद्य प्रबद्र्धन र प्रशासन, नीति, योजना तथा अनुगमन महाशाखा छन् । बाँकी दुइटा नापी तथा भूमि व्यवस्थापन र सहकारी तथा गरिबी निवारण महाशाखा हुन् । केन्द्रमा कृषि तथा पशुपन्छी शिक्षा सूचना र तालिम, बिउबिजन गुणस्तर नियन्त्रण र कृषि पशुपन्छी उद्यम प्रबद्र्धन छन् । कृषि विकास र पशुपन्छी विकास सम्बन्धित विभागहरू हेर्नकै लागि हुन् भने खाद्य सुरक्षा तथा प्रबद्र्धनचाहिँ राष्ट्रिय महत्त्व र आवश्यकतालाई मध्यनजर गरी राखिएको होला । तथापि यो महाशाखाको काम र भूमिका कृषि विकास र पशुपन्छी विकास महाशाखाहरूको भन्दा कसरी भिन्न हुन्छ भन्नेमा निर्भर रहन्छ । सूचना र तालिम केन्द्रलाई सिधै मन्त्रालय अन्तर्गत एकै छानामुनि राख्नु ठिकै हो । तर बिउबिजन केन्द्रलाई सम्बन्धित कृषि विभागकै मातहतमा राख्नु उपयुक्त हुन्छ । खासमा मन्त्रालय अन्तर्गत थप्नुपर्ने चाहिँ बजार सेवा तथा व्यवस्थापन हेर्ने केन्द्र हो । धेरै पहिले बजार सेवा विभाग नै थियो । पछि यी सम्बन्धित विभागहरूको शाखा महाशाखामा खुम्चिए । अहिले प्रस्तावित कृषि र पशुपन्छी विभागहरूले पनि यो सेवालाई सम्बोधन गरेको देखिन्न । कृषि उपजले व्यवस्थित बजार र उचित मूल्य नपाएसम्म कृषि उत्पादनलाई प्रोत्साहित गर्न सकिन्न ।मन्त्रालय अन्तर्गतका विभाग, केन्द्र र प्रयोगशालाहरूको स्वरूप हेर्दा कृषि विभागतर्फ अहिलेको भन्दा खासै फरक देखिन्न, सिवाय केही गाभिएका बाहेक । जस्तै प्रस्तावित कृषि सामग्री तथा विषादी व्यवस्थापन केन्द्र अहिले कृषि विभागको भिन्नभिन्न निकाय अन्तर्गत छन् । केन्द्रीय स्तरका निर्देशनालयहरू हटाइएको ठिक छ । पशुसेवा विभागतर्फ भने विभागको नाम परिवर्तनसहित अहिलेको भन्दा केही थप निकाय प्रस्ताव गरिएका छन् । विभागको नाम पशु सेवा तथा नियमन विभाग छ, जहाँ कि कृषितर्फ पनि नियमन कार्य हुन्छ, तर नाममा नियमन जोडिएको छैन । यसरी एकै प्रकारका निकायहरूको नाममा एकरूपता छैन । यस विभाग अन्तर्गत ६ वटा निकाय प्रस्तावित छन् र तीमध्ये धेरैजसो पशु स्वास्थ्यसँग सम्बन्धित छन् । जस्तै केन्द्रीय रिफरल पशु चिकित्सालय, भेटेनरी तथा पशुपन्छी महामारी नियन्त्रण कार्यालय, केन्द्रीय पशु रोग अन्वेषण र भेटेनरी औषधी गुणस्तर प्रबद्र्धन केन्द्र । यीमध्ये केही एकआपसमा गाभिन सक्छन् । बाँकी दुइटा केन्द्रीय पशु क्वारेन्टाइन केन्द्र र पशु प्रजनन तथा जैविकी उत्पादन केन्द्र छन् । खाद्य प्रविधि तथा गुण नियन्त्रण विभागको संरचनामा पनि खासै फेरबदल छैन । बाँकी ३ वटा विभाग हुन् नापी, भूमि व्यवस्थापन र सहकारी ।यी त भए सिधै मन्त्रालय मातहतका कृषि र पशुपन्छी सम्बद्घ निकायहरूबारे केही कुरा । अब रह्यो, दायाँबायाँ रहेका स्वतन्त्रस्वायत्त वा सरकारी स्वामित्व भएका अर्धस्वायत्त निकायहरूबारे केही प्रसंग । यी निकायहरू सामान्यतया दुई किसिमका छन् । पहिलो, मन्त्रालयको नियन्त्रणमा रहेका अर्धस्वायत्त । जस्तै कम्पनी लिमिटेड (कृषि सामग्री र बिउबिजन), संस्थान (दुग्ध विकास), बोर्ड (दुग्ध विकास, चिया तथा कफी विकास, सहकारी विकास र गरिब पहिचान तथा परिचयपत्र वितरण), कोष (कृषि अनुसन्धान तथा विकास) र समिति (कपास विकास र उखु तथा चिनी विकास) । दोस्रो, मन्त्रालय आबद्ध स्वायत्त निकायहरू । जस्तै परिषद र आयोग । परिषद पनि दुई भिन्न खालका छन् । नेपाल कृषि अनुसन्धान परिषद (नार्क) पशुपन्छी, मत्स्य लगायत कृषि सम्बन्धी अध्ययनअनुसन्धान गरी प्रविधि विकास गर्ने जिम्मेवारी पाएको स्वायत्त निकाय हो । यसको संगठनात्मक स्वरूप बृहत र मुलुकभर फैलिएको छ । जहाँ कि नेपाल पशु चिकित्सा परिषदचाहिँ पशु चिकित्सा व्यवसायलाई प्रभावकारी र व्यवस्थित बनाउनुका साथै पशु चिकित्सकहरूको योग्यता अनुसार नाम दर्तासमेतको व्यवस्था गर्न बनेको नियमनकारी एउटा सानो स्वरूपको केन्द्रीकृत निकाय हो । त्यस्तै कोष पनि दुई प्रकारका छन् : एउटा, कार्य सञ्चालन कोष ऐन अन्तर्गत स्थापित । जस्तै राष्ट्रिय कृषि अनुसन्धान तथा विकास कोष, जुन मन्त्रालयको नियन्त्रणमा छ । अर्को, आफ्नै छुट्टै ऐनद्वारा स्थापित गरिबी निवारण कोष, जुन स्वायत्त छ । पछिल्लो पटक थपिएको छ, राष्ट्रिय किसान आयोग । आयोग भनेपछि सामान्यतया संवैधानिक बुझिन्छ, तर किसान आयोगले संवैधानिक मान्यता पाएको छैन ।पक्कै पनि कम्पनी लिमिटेड, संस्थान, बोर्ड, समिति, परिषद, कोष, आयोग आदि नाम अनुसार काम, कर्तव्य र अधिकार फरकफरक होलान् । तथापि अहिले विद्यमान र प्रस्तावित विभिन्न नामधारी निकायहरूको जिम्मेवारी र कार्यको प्रकृति अलगअलग र बाझिएका छन् । जस्तै कृषि अनुसन्धान परिषदले अनुसन्धान गर्छ, नियमन कार्य गर्दैन भने चिकित्सा परिषदले नियमन कार्य गर्छ, अनुसन्धान गर्दैन । अर्कोतिर कृषि अनुसन्धान गर्नेगराउने अधिकार प्राप्त परिषद हुँदाहुँदै छुट्टै अनुसन्धान तथा विकास कोष सञ्चालनमा छ । उक्त कोष नार्क परिषदभित्र हुनुपथ्र्यो । भन्नैपर्दा कम्पनी लिमिटेड र संस्थानबीच के तात्त्विक फरक छ ? अनि बोर्ड र समितिबीच के फरक छ ? संवैधानिक मान्यता नहुने भएपछि राष्ट्रिय किसान आयोग किन भन्ने ? राष्ट्रिय किसान परिषद वा अर्कै केही नाम दिए हुन्थ्यो । तसर्थ विभिन्न नामधारी संस्थाहरूलाई कामको प्रकृति अनुसार विभाजन गरी एकरूपता ल्याउनसके र त्यसै बमोजिम ऐननियम संशोधन हुनसके कार्यान्वयन सरल र सहज बन्नेछ ।खोतल्दै जाँदा कतिपय बोर्ड र समितिहरूको आवश्यकतामा प्रश्न उठ्छ । जस्तै कपास विकास समिति । धेरै वर्षअघि यही समितिमार्फत कपास खेतीको प्रबद्र्धन गरिएको थियो । अहिले कपास खेती नगन्य छ, किन कपास विकास समिति चाहियो ? कपास खेतीमा फेरि जोड दिने हो भने कुरा बेग्लै हो । त्यस्तै उखु तथा चिनी विकास समिति । यसको नामै अमिल्दो छ । उखुबालीको विकास चिनी उत्पादनको लागि गर्ने हो, चिनीको विकासको लागि होइन । मुख्य कुरा, उखु खेतीको समस्या भनेको चिनी मिलहरूले समयमा उखु नलिने र कृषकले उचित मूल्य नपाउने हो । यसको लागि समितिले खासै भूमिका निर्वाह गरेको बुझिन्न । बालीवस्तुपिच्छे समिति, बोर्ड बनाउने हो भने त्यस्ता निकाय अरू धेरै बनाउन सकिन्छ । यसको प्रत्यक्ष फाइदा भनेको दलका कार्यकर्ता र दल समर्थित कर्मचारीलाई प्रोत्साहित गर्नेमात्र हो । अहिले भइरहेको त्यही छ । अहिले भएका विभिन्न बोर्ड, समितिहरूको उपादेयता के हो, त्यसको अध्ययन गरी नचाहिने भए हटाउनुपर्छ । प्रस्तावित प्रारूपमा कृषि अनुसन्धान (नार्क) लाई साविककै अवस्थामा राखेको छ । जुन सोच र उद्देश्यले कृषि विभागबाट अनुसन्धानलाई छुट्याएर स्वायत्त परिषद बनाइयो, त्यो अनुसन्धान कार्य सुचारु राख्नमात्र काममा आयो, खासै थप प्रभावकारी र उपलब्धिमूलक हुनसकेन । यसो हुनुमा मुख्य कारण मन्त्रालयले नार्कलाई आफ्नो घरभन्दा बाहिरको ठान्नु, दलगत राजनीति हावी हुनु र आन्तरिक नेतृत्व प्रभावकारी नहुनु तथा खिइँदै जानु हुन् । बितेका २५ वर्षमा यो सावित भइसक्यो कि नार्कको अहिलेको मोडलमा कृषि अनुसन्धानले फड्को मार्न सक्दैन । तसर्थ यसलाई संघीय मन्त्रालयको कृषि अनुसन्धान विभागकै रूपमा स्थापित गर्नुपर्छ । मुलुकलाई स्वायत्त कृषि अनुसन्धान होइन, प्रभावकारी र फलदायी कृषि अनुसन्धान चाहिएको हो ।अन्त्यमा, कृषि भनेपछि मूलत: बाली तथा बागवानी र पशुपन्छी तथा मत्स्य जनाउँछ । तर माथि उल्लेखित प्रस्तावित स्वरूपमा कहीँ कतै मत्स्यको उल्लेख छैन । त्यसको अर्थ मत्स्य गायब भयो भन्ने होइन । अहिले मत्स्य कृषि विभाग अन्तर्गत छ ।"
सरकार नै तिर्दैन उपचार खर्च,"भरतपुर सरकारले अस्पताललाई रकम तिर्न ढिलो गर्दा विभिन्न फौजदारी अपराधका (क्षतिपूर्ति नपाइने) घटना र प्राकृतिक विपत्तिमा घाइते भएकाहरूको उपचारमा कठिनाइ हुने गरेको छ । शुल्क असुल गर्न मुस्किल हुने देखेपछि अस्पतालले नै यस्ता बिरामीको उपचारमा उदासीनता देखाउने गरेका छन् । उपचार गरे पनि डिस्चार्जका बेला समस्या पारिदिन्छन् ।गत मंसिर २ गते रौतहट, चन्द्रपुर नगरपालिका५ स्थित कृष्ण मन्दिरनजिकको विस्फोटमा १२ जना घाइते भए । तीमध्ये सरिता राई र उनका नाबालक छोरा जयविक राईको अवस्था गम्भीर थियो । उनीहरूलाई तत्काल चितवन मेडिकल अस्पताल ल्याइयो । रौतहट प्रशासनको आग्रहमा चितवनका प्रजिअ नारायणप्रसाद भट्टले घाइतेको उपचार सहज बनाउन पहल गरे । तर, उपचारक्रममै अस्पतालको फार्मेसीले औषधि रोक्यो । बिरामीका आफन्तले हारगुहार गर्दा पनि अस्पतालले मानेन । प्रहरी उपरीक्षक दीपक थापाले औषधि नरोक्न आग्रह गरेपछि मात्र उपचार नियमित गरियो । उपचार सकिएपछि आमा सरिता डिस्चार्ज भइन् । तर, छोरा जयविकको डिस्चार्जका बेला अस्पताललाई तिर्नुपर्ने १० लाख ९० हजार रुपैयाँको हिसाबकिताब खोजियो । आमाछोरा झन्डै एक साता अस्पतालमै बन्धकझैं भए । अस्पतालका मानव संसाधन प्रमुख अरुण कोइराला सरकारले धेरै रकम तिर्न बाँकी रहेको बताउँछन् । बाँकी बक्यौताका लागि ताकेता गर्दा लामो समयसम्म पनि सरकारले तिरेको छैन, उनले भने, तर, पैसाकै कारण अस्पतालले बिरामीको उपचारमा समस्या पारेको छैन । फौजदारी र प्राकृतिक विपत्तिका घटनामा परेकाको उपचारबापत केकति रकम सरकारले तिर्न बाँकी छ भन्नेचाहिँ उनले खुलाएनन् । १० लाख तिर्न नसक्दा सरिता र जयविक अस्पतालमै बस्नुपरेको समाचार प्रकाशित भएपछि एमाले नेता रामकुमार भट्टराई केही दिनअघि आफैं पैसाको जमानी बसी उनीहरूलाई डिस्चार्ज गराएका थिए । उक्त रकमका लागि स्थानीय प्रशासनमार्फत गृहमन्त्रालयमा पत्राचार भइसकेको छ । गत असारमा सुनौलमा भएको बम विस्फोटमा स्थानीय लेखनाथ सुवेदी गम्भीर घाइते भए । उपचारका लागि चितवनस्थित पुरानो मेडिकल कलेज ल्याइयो । झन्डै २ महिना उपचारपछि उनी घर फर्के । अस्पतालले उनको उपचार खर्च १० लाख ४८ हजार रुपैयाँ भएको जनाएको छ । तर, अहिलेसम्म सरकारले तिरेको छैन । सुवेदीको उपचारका लागि गृहमन्त्रालयले अस्पताललाई पत्राचार गरेको थियो । त्यस्तै रौतहटमा भएको विस्फोटका घाइतेमध्ये २ जनाको उपचारमा १ लाख ४३ हजार खर्च भएको थियो । सरकारले विभिन्न घटनाका घाइतेको उपचारमा लागेको झन्डै ३५ लाख ६९ हजार ४ सय एकाउन्न रुपैयाँ तिर्न बाँकी रहेको अस्पतालका लेखा अधिकृत विनोद आचार्यले बताए । सम्बन्धित निकायमा धेरै पटक पत्राचार र ताकेता गर्यौं, उनले भने, अहिलेसम्म रकम निकासा भएन, घटना हुनासाथ मौखिक आदेशको भरमा बिरामीको उपचार गरिन्छ । पछि पैसाको अत्तोपत्तो हुँदैन । अढाई वर्षअघिको शक्तिशाली भूकम्पमा घाइते भएका चितवन, धादिङ, गोर्खा, नवलपरासीका ९९ जनाको उपचारमा लागेको ३४ लाख रुपैयाँसमेत स्वास्थ्य मन्त्रालयले अहिलेसम्म नतिरेको अधिकृत आचार्यले जानकारी दिए । मन्त्रालयले शल्यक्रिया गरिएका घाइतेको उपचारमा लागेको रकम दिने भनेको छ तर अन्यको खर्च पाउनेनपाउने भन्नेमा पनि अन्योल छ, उनले भने ।"
छैनन् विशेषज्ञ चिकित्सक,"भाइरल नियन्त्रणतर्फकालिकोट (कास) खाडाचक्र नगरपालिकाका २ र ४ नम्बर वडामा तीन साताअघि फैलिएको भाइरल इन्फ्लुएन्जा नियन्त्रणमा आउन थालेको जिल्ला स्वास्थ्य कार्यालयले जनाएको छ । संक्रमण रोकिएपछि खाडाचक्रका १६ र सान्नी त्रिवेणीको एउटा गरी १७ विद्यालय पनि आइतबारदेखि खुलेका छन् । खाडाचक्र४ दलित टोलमा पनि ९० प्रतिशत बिरामी निको भइसकेको जिल्ला स्वास्थ्य प्रमुख डा कौशल अलीले बताए । केहीलाई सामान्य खोकी लागे पनि पहिलेको जस्तो अवस्था कतै छैन, उनले भने । खाडाचक्र, नरहरिनाथ, सान्नीत्रिवेणी र रास्कोटलगायत सबै गाउँमा भाइरल ज्वरो नियन्त्रणमा आइसकेको उनको दाबी छ । भाइरल ज्वरो फैलिएपछि जिल्लाका ४ हजारभन्दा बढीको उपचार गरिएको थियो । केही ठाउँमा जिल्ला स्वास्थ्यले औषधिसहित स्वास्थ्यकर्मी खटाएको र केही गाउँमा त्यहींका स्थानीय तहले उपचार व्यवस्था मिलाएको जिल्ला अस्पतालका डा सुवास शर्माले बताए । जिल्ला अस्पतालमा भर्ना भएका सबै बिरामी सन्चो भएर घर फर्किसकेको उनको भनाइ छ ।"
विवादले प्रतिष्ठान प्रभावित,"धरान स्वास्थ्यमन्त्री तथा सहकुलपति दीपक बोहरा र उपकुलपति प्राडा राजकुमार रौनियारबीचको विवादले बीपी कोइराला स्वास्थ्य विज्ञान प्रतिष्ठानका कामकारबाही प्रभावित हुन पुगेका छन् । निर्माणाधीन मातृ शिशु स्याहार केन्द्र (एमसीएच), क्यान्सर उपचार केन्द्र (अंकोलोजी) र मुटुरोग उपचार केन्द्र (कार्डियोलोजी) को काम तीन महिनादेखि ठप्प छ । विवाद बढ्दै गएपछि मन्त्री बोहराले उपकुलपति रौनियारलाई बर्खास्त गर्न कुलपतिसमेत रहेका प्रधानमन्त्री शेरवहादुर देउवालाई पत्र लेखिसकेका छन् । रौनियारलाई बर्खास्त गर्न प्रतिष्ठानभित्रैका केही वरिष्ठ प्राध्यापकसमेत लागिपरेका छन् । चार सय शय्याको एमसीएच भवन निर्माणका लागि पूर्वउपकुलपति प्राडा बलभद्रप्रसाद दासको कार्यकालको अन्त्यतिर मोहन आचार्यको रसुवा कन्स्ट्रक्सनलाई प्रक्रिया नै पूरा नगरी अढाइ अर्बमा ठेक्का दिइएको थियो । अहिले त्यही भवनको लागत स्वीकृत गरी दासलाई क्लिन चिट दिने खेल सुरु भएपछि विवाद सतहमा आएको हो । विवादबारे दुवै पक्षले कुनै प्रतिक्रिया दिन चाहेका छैनन् । स्रोतका अनुसार सिनेट बैठक नबोलाएको बहानामा रौनियारलाई बर्खास्त गरी अर्को उपकुलपति नियुक्त गर्न चलखेल भइरहेको छ । उपकुलपति नियुक्तिमा कम्तीमा २० करोड रुपैयाँको चलखेल हुने गरेको स्रोतले जनायो । करिब दुई वर्षपछि गत कात्तिक ३० गते प्रतिष्ठानको ४० औं सिनेट बैठक बसेको थियो । बैठकमा आव २०७२ मा पूर्वउपकुलपति दासले सिनेट र मन्त्रालयको स्वीकृतिबिनै २ अर्ब ५० करोड रुपैयाँ लागतमा एमसीएच भवन निर्माण गराएको विषयमा छानबिन गर्ने निर्णय भएको थियो । सिनेटले स्वास्थ्य सचिव डा किरण रेग्मी संयोजकत्वमा दुई सिनेट रहने गरी तीन सदस्यीय छानबिन समिति गठन गर्ने निर्णय गरेको थियो । तर, मन्त्री बोहराले डा रेग्मीको संयोजकत्वमा मन्त्रालयका शाखा अधिकृत सुरज घिमिरे, लेखा अधिकृत सुरेश शर्मा, महाशाखा प्रमुख डा भोलाराम श्रेष्ठ, सहसचिव सनत केसी, स्वास्थ्य सेवा विभाग निर्देशक डा भीम आचार्य सदस्य र उपसचिव भक्तराज जोशी सदस्यसचिव रहेको पाँच सदस्यीय छानबिन समिति बनाएपछि विवाद सुरु भएको हो । सिनेट छल्न रौनियार कहिले बिदा बस्ने त कहिले मोबाइल स्विच अफ गरिरहेका हुन्छन् । छानबिन समितिले प्रतिष्ठानमा स्थलगत अध्ययन नगरी काठमाडौंमै बसेर कागजी औपचारिकता मात्र पूरा गरेपछि प्रतिष्ठानको विधान र नियम अनुसार नभएको भन्दै उपकुलपतिले अर्को सिनेट बोलाउन अटेर गरेको स्रोतले बतायो । मंसिर १८ गते स्वास्थ्यसचिव डा रेग्मी सेवानिवृत्त भए पनि टेबलमा बनाएको प्रतिवेदन स्वास्थ्यमन्त्री बोहरालाई मंसिर २६ गतेको मितिमा बुझाएका थिए । समितिका बहुमत ३ सदस्यको हस्ताक्षर नभएको उक्त प्रतिवेदनबारे छलफल गर्न बोहराले सिनेट बैठक बोलाउन दबाब दिए पनि रौनियारले कामचलाउ मन्त्रीको निर्देशन नमान्ने अडान लिएका छन् ।"
नयाँ कुष्ठरोगी फेला,"कास्की मुलुकलाई सन् २०२० सम्म कुष्ठरोगमुक्त गर्ने अभियानमा चुनौती थपिएको छ । नयाँ रोगी भेटिन थालेपछि चुनौती बढेको हो । आर्थिक वर्ष २०७२०७३ सम्मको तथ्यांकअनुसार देशभर १ लाख ७३ हजार तीन सय ५८ कुष्ठरोगी छन् ।प्रति १० हजार जनसंख्यामा कुष्ठरोगको संक्रमणको दर ०२९ प्रतिशत रहेको कास्कीका जनस्वास्थ्य अधिकृत किरण श्रेष्ठले बताए । पश्चिमाञ्चलका १६ जिल्लामा ४ सय २४ जना नयाँ रोगी फेला परेका छन्, उनले भने । सबैभन्दा बढी संक्रमित कपिलवस्तु जिल्लामा फेला परेका छन् । निरन्तर उपचार गरिरहेकाहरूलाई नि:शुल्क औषधि र यातायात खर्चको पनि व्यवस्था गरिएको क्षयकुष्ठ निरीक्षक रेकबहादुर थापामगरले बताए । बागलुङमा १७ कुष्ठरोगी बागलुङ संसारकै पुरानो मानिने कुष्ठरोगबारे भ्रम कम हुँदै गएपछि संक्रमित पहिचान हुने क्रम बढेको छ । पछिल्लो तीन वर्षदेखि थालिएको खोजी अभियान क्रममा जिल्लामा १७ जना बिरामी फेला परेका हुन् । उनीहरूलाई जिल्ला स्वास्थ्य कार्यालय र धौलागिरि अञ्चल अस्पतालले गोप्य रूपमा नि:शुल्क उपचार गराइरहेको क्षयकुष्ठ सुपरभाइजर देवप्रकाश घिमिरेले बताए । कुष्ठरोग निवारण गर्ने अभियान थाल्दा रोगी संख्या बढदो दरमा रहेको देखिएपछि कार्यालयले गत २०७२०७३ देखि खोजी अभियान चलाएको थियो । उक्त वर्ष ३ जना मात्र भेटिएकामा आव २०७३७४ मा ५ र गत आव २०७४७५ मा ९ जना भेटिएका हुन् । उनीहरूमध्ये एक जनालाई अस्पतालमा र अन्यलाई गाउँ तहकै स्वास्थ्यचौकीमा उपचार भइरहेको छ । कुष्ठरोग लागेका बिरामीको शरीरमा फुस्रो दाग देखिन्छ । ती दाग छोएमा थाहा नपाइने भएकाले समयसमयमा सबैले आफ्नो शरीरको अनिवार्य परीक्षण गर्न वरिष्ठ जनस्वास्थ्य अधिकृत दीपक तिवारीले आग्रह गरे । फेरि बढेको देखियो । त्यसैले घरघरमा पुगेर खोजी अभियान थालेका छौं, उनले भने, शंका लाग्नासाथ स्वास्थ्यकर्मीको सम्पर्कमा आउनु नै यसको निदान हो । रोगी खोज्न घरदैलो भरतपुर चितवनमा एक वर्षभित्र ५० जना नयाँ कुष्ठरोगी फेला परेका छन् । तीमध्ये ३१ जना पुरुष र १९ महिला छन् । अघिल्लो वर्ष २४ नयाँ रोगी फेला परेका थिए । अहिले रोगीको संख्या बढेको हो । रोग लागे पनि थाहा नपाएजस्तै गरी बसेकाहरू उपचारका लागि धमाधम जनस्वास्थ्यको सम्पर्कमा आउन थालेका छन् । थाहा पाएर पनि कुष्ठरोग होइन भनेर बस्नेहरू अहिले जँचाउन आएको जनस्वास्थ्यका क्षय तथा कुष्ठरोग अधिकृत जयराम दुवाडीले बताए । अघिल्लो वर्षको तुलनामा अहिले रोगीको संख्या बढेको छ, उनले भने, शरीरमा लाटोफुस्रो दाग देखिए पनि अरू नै रोग होला भनेर बस्नेहरू आउन थालेका छन् । जिल्लामा आर्थिक वर्ष २०७१०७२ मा ७१ जनामा कुष्ठरोग देखिएको थियो । ०७२०७३ मा ३ जना थपिए । तीमध्ये ६३ जनामा सर्ने र ११ जनामा नसर्नेखालको रोग देखिएको थियो । ०७३०७४ मा ५० जनामा रोग देखिएको दुवाडीले बताए । यस्तै जनस्वास्थ्यले फागुनको पहिलो साताबाट जिल्लाभर कुष्ठ निवारण अभियान सञ्चालन गर्ने भएको छ । सबैको घरघर पुगेर रोगबारे सोधनी गरिने अधिकृत दुवाडीले जनाए ।"
सीटीईभीटीलाई सुझाव गरिबी घटाउन लागोस्,"काठमाडौं (कास) प्राविधिक शिक्षा तथा व्यावसायिक तालिम परिषद् (सीटीईभीटी) ले संस्था सम्बन्धनभन्दा पनि गुणस्तर सुधार गर्नुपर्ने विज्ञहरूले औंल्याएका छन् । सीटीईभीटीले संघीय संरचनामा आफ्नो संस्था कस्तो हुने, अहिलेका समस्या, चुनौती र समाधानलगायत विषयमा आयोजित पूर्वसदस्यसचिव, उपाध्यक्ष, प्राविधिक शिक्षाका विज्ञ र योजना आयोगका सदस्यहरूसँगको छलफलमा यस्तो सुझाव दिइएको हो ।राष्ट्रिय योजना आयोगका सदस्य गीताभक्त जोशीले सीटीईभीटी विकृत हुनुको कारण सम्बन्धनलाई औंल्याए । सीटीईभीटीको इमेज सम्बन्धनले विकृत भएको हो, उनले भने, यसको बैठकमा जान पनि डर लाग्छ । सुधार नभएसम्म यो संस्था अघि बढ्न सक्दैन । नक्सांकनका आधारमा मात्रै सम्बन्धन दिनुपर्ने उनले सुझाए । आयोगकै पूर्वउपाध्यक्ष दिनेशचन्द्र देवकोटाले सीटीईभीटीलाई संघीयताअनुकूल बदल्नुपर्ने र शिक्षा मन्त्रालयअन्तर्गत नभई प्रधानमन्त्री कार्यालय मातहत राख्नुपर्ने सुझाव दिए । स्रोत केन्द्र सातै प्रदेशमा हुनुपर्छ । सीटीईभीटी क्लाइन्ट हुने कि इम्लिमेन्टर ? उनले प्रश्न गरे ।अर्का पूर्वउपाध्यक्ष सरोज देवकोटाले सीटीईभीटी पनि संघीय संरचनाअनुसार नयाँ संरचनामा जानुपर्नेमा जोड दिए । हरेक दिन युवाहरू वैदेशिक रोजगारीमा जान्छन् । हामीले सीप दिन सकेका छैनौं, उनले भने, अर्काको देशमा भेडा चराएर, दु:ख गरेर ल्याएको पैसाले देशलाई पुग्दैन । यहीँ नै सक्दो तालिम दिनु र रोजगारी सिर्जना गर्न जरुरी छ, उनले भने । सीटीईभीटीले गरेका राम्रा काम मिडियामा नआएको उनी बताउँछन् । यसलाई सम्बन्धन दिने संस्था मात्र सोचिएको देखिन्छ, उनले भने । नेताको स्वार्थपूर्ति गर्न मात्रै पोलिटेक्निक खुलिरहेको आरोप उनको थियो । नेताको स्वार्थ पूर्तिका निम्ति पोलिटेक्निकल इन्स्टिच्युट धमाधम खोलिएका छन्, उनले भने, त्यसरी खोल्दैमा उपलब्धि मिल्दैन । आवश्यकता पहिचान र म्यापिङ गरेर मात्र जानुपर्छ । त्यो ठाउँको आवश्यकता पहिचान हुनुपर्छ । सीटीईभीटीका पूर्वसदस्यसचिव जयबहादुर टण्डनले यसको गुणस्तर सुधारको विकल्प नभएको बताए । इन्जिनियरिङ र कृषि कार्यक्रमको गुणस्तर सुुधार गर्न जरुरी रहेको उनले औंल्याए । सीटीईभीटीलाई शिक्षा मन्त्रालयले असहयोग गरेको सीटीईभीटीका पूर्वपदाधिकारीले आरोप लगाए ।अर्का पूर्वसदस्यसचिव गोविन्द गजुरेलले पनि पोलिटेक्निकल नेताहरूको स्वार्थमा खोलिनु गल्ती भएको बताए । शिक्षाविद् टंकनाथ शर्माले सीटीईभीटीले हुनेखाने वर्गलाई मात्रै ध्यान दिएको बताए । विस्तार गर्दा विपन्नलाई सोचेनौं । हुनेखाने वर्ग मात्र ताक्यौं । नीतिनिर्माण तहले यस्तो सोच्दा गरिबका छोराछोरीले पढ्न पाएनन्, उनले भने, विपन्नलाई सीपयुक्त तुल्याउने, गरिबी घटाउनेतर्फ सोच्नै पर्छ ।सीटीईभीटीले भने हरेक वर्ष ६ हजार ३ सय ७१ जनालाई छात्रवृत्ति उपलब्ध गराइरहेको दाबी गरेको छ । सीटीईभीटीको सकारात्मकभन्दा पनि नकारात्मक कुरा मात्रै बाहिर आउने गरेको विज्ञ हरि प्रधानले बताए । पूर्वसदस्यसचिव डा अग्निप्रसाद काफ्लेले सीटीईभीटी केन्द्रमा मात्रै नभई गाउँसम्म पुग्नुपर्ने सुझाव दिए । पूर्वसदस्यसचिव टण्डनले जनशक्ति उत्पादनमा सीटीईभीटीले लगानी गर्न नसकेको बताए । नेपालमा प्राविधिक जनशक्ति कति छ ? पाँच वा दस वर्षमा कति चाहिन्छ ? योजना आयोगमा रेकर्ड नभएको आयोगका सदस्य जोशीले बताए । लाजमर्दो विषय हो । सरकारसित डाटा छैन, उनले भने । सीटीईभीटीका संस्थापक कार्यकारी निर्देशक एवं शिक्षाविद् सुरेशराज शर्माले सीटीईभीटीले उत्पादन गरेको जनशक्तिलाई रोजगारी दिने निकायसँग समन्वय गर्नुपर्ने बताए । अरू मन्त्रालयले पनि तालिम दिइरहेका छन् । त्यसलाई मान्यता सीटीईभीटीले मात्रै दिने गरेको छ । योजना आयोगका अनुसार १७ वटा मन्त्रालयले तालिममा मात्रै वार्षिक १२ अर्ब खर्च गर्छन् । एउटै व्यक्तिले १४ पटकसम्म तालिम लिएको आयोगसँग रेकर्ड रहेको जोशीले सुनाए । डुब्लिकेसन कम गर्न एकीकृत रूपमा प्रशिक्षण दिन फन्ड निर्माणको प्रक्रिया अघि बढेको उनले जानकारी दिए । उपाध्यक्ष कुलबहादुर बस्नेतले स्थानीय सरकारसँग समेत प्राविधिक शिक्षा जोडिएकाले छाता ऐन जरुरी रहेको बताए ।सम्बन्धनको नयाँ मापदण्ड बन्दैसीटीईभीटीका सदस्यसचिव पुष्परमण वाग्लेले संस्था सम्बन्धन अब नक्सांकनका आधारमा मात्रै दिन मापदण्ड निर्धारण समिति गठन गरिएको जानकारी दिए । अधिकारसम्पन्न प्रादेशिक कार्यालय स्थापना गर्न लागेको उनले बताए । यो कार्यालयले सम्बन्धन, सीप परीक्षण, परीक्षालगायत सबै काम गर्ने उनले जानकारी दिए । सीटीईभीटीले आफ्ना कार्यक्रमको गुणस्तरसमेत सुधार गर्ने योजना अघि सारेको छ ।सीटीईभीटीले गुणस्तर सुधार गर्न नियमित अनुगमन, पाठ्यक्रम अद्यावधिक, शैक्षिक पूर्वाधार, पाठ्यक्रमअनुसारको प्रशिक्षण दिने योजना सार्वजनिक गरेको छ । परीक्षा प्रणाली र सम्बन्धन प्रक्रियालाई अनलाइनमार्फत गर्न लागिएको वाग्लेले बताए । कर्मचारी व्यवस्थापन नहुँदा योजना कार्यान्वयन हुन समस्या रहेको उनले औंल्याए । वर्षौंदेखि ९ सय ३२ जनाको दरबन्दी रहेको, थप नभएको उनले बताए ।"
पन्नाकाजीका गीत,"काठमाडौं गायक पन्नाकाजी शाक्यको प्रथम स्मृति दिवसको अवसरमा उनले गाएका गीतहरूको सँगालो स्वर्णिम गीतिलहरी : स्वरहरूमा पन्नाकाजी पुस्तक प्रकाशन गरिएको छ । काठमाडौं महानगरपालिकाका मेयर विद्यासुन्दर शाक्यसहित गीतकार रत्नशमशेर थापा, यादव खरेल लगायतले स्वर लिपिसहितको उक्त कृति लोकार्पण गरेका थिए । मेयर शाक्यले पन्नाकाजीलाई काकाको सम्बोधन गर्दै उनका गीत अजम्बरी रहने बताए ।पुस्तकमा तिरिरी मुरली बज्यो वनैमा, किन किन तिम्रो तस्बिर, लोलाएका ती ठूला, आमा तिमीलाई, म हुँ शराबी, नौलाखे तारा, एकन्नी दुआनी, कसरी म बिर्सूं उनलाई, एउटा मुटु रहरको जस्ता चर्चित गीतका स्टाफ नोटेसन र गीतको पृष्ठभूमि समेटिएको छ । पन्नाकाजीले गाएका करिब चार सयमध्ये ४४ गीतको सुरुदेखि अन्त्यसम्मको स्टाफ नोटेसन संगीतकार राजु सिंहले तयार पारेका हुन् । सन्तोष पराजुलीले पृष्ठभूमि लेखेको पुस्तकको सम्पादनचाहिँ हेम भण्डारीले गरेका हुन् ।आफ्ना गीतलाई संग्रह गरेर पुस्तकका रूपमा प्रकाशन गर्ने बुबाको धोको पूरा गरिदिएको प्रकाशकसमेत रहेका पन्नाकाजीका जेठा छोरा प्रितममानले बताए । पन्नाकाजीलाई नयाँ पुस्तामा पुर्याउने मनसायले पनि स्टाफ नोटेसनसहितको पुस्तक निकालेको हुँ, उनले भने । उनका भाइ एवं गायक प्रवेशमानले चाहिँ बुबाले आफूहरूलाई गायनसँगै पढाइमा जोड दिन आग्रह गर्ने गरेको सम्झिए । ८६ वर्षको उमेरमा गतसाल दिवंगत पन्नाकाजी विसं २००८ देखि २०४० सम्म रेडियो नेपालका जागिरे थिए ।पहिलेपहिले संगीतमा स्कोप नै थिएन, प्रवेशमानले कान्तिपुरसँग भने, त्यही भएर बुबाले गायनसँगै पढाइमा पनि ध्यान दिनू भन्नुहुन्थ्यो । आफू बाबुबाजेकै प्रेरणाले गायक बनेको उल्लेख गर्दै उनले थपे, बुबालाई नाटक, पेन्टिङ र कुस्तीमा रुचि थियो । जीवनको अन्तिम पलसम्म पनि रेस्लिङ हेर्न छोड्नुभएको थिएन । धर्मभक्त माथेमा उहाँका गुरु हुनुहुन्थ्यो । पन्नाकाजीका अर्का छोरा पवित्रमान पनि गायक हुन् । प्रवेशमानले पन्नाकाजीबारे थप रोचक प्रसंग पनि सुनाउन भ्याए । उनका अनुसार नातिकाजी, शिवशंकर, तारादेवी, पुष्प नेपाली, पन्नाकाजीहरूको टोलीले एकताका एकैसाथ रेडियो नेपाल छोडेका थिए । आफूभन्दा कनिष्ठलाई हाकिम बनाइदिएपछि उनीहरूले त्यो कदम चाल्नुपरेको थियो । त्यो टोलीबाट पन्नाकाजी र पुष्पबाहेकले पुन: रेडियो नेपाल ज्वाइन गरे । म जन्मिँदा बुबा नक्खु जेलमा हुनुहुन्थ्यो, उनले भने, बुबासँग डायमनशमशेर पनि थिए रे । यो २०१८ को कुरा हो ।त्यो बेला कांग्रेसमा लागेका पन्नाकाजी पछि तत्कालीन राजा महेन्द्रका प्रिय गायक बने । उनले महेन्द्रका थुप्रै गीत गाएका छन् । पन्नाकाजीको सर्वाधिक चर्चित गीत तिरिरी मुरली को रेकर्डिङका बेला कृष्णप्रसाद भट्टराई स्टुडियोमा रहेको प्रवेशले बताए । शरदकुमार शाक्यले संकलन गरेको उक्त गीतको रेकर्डिङ कलकत्तामा भएको थियो ।बुबा मिडियामा आउन अप्ठयारो मान्नुहुन्थ्यो, प्रवेशले भने, अवार्ड दिन्छु भनेर बोलाउँदा मान्दै मान्नुहुन्थ्यो । अनि आयोजकहरू मसँग रिसाउँथे । पछिल्लो पटक इमेज अवार्ड ग्रहण गर्नुभयो । त्यो पनि बल्लतल्ल ।"
श्रुति र सम्बन्ध,"भारतीय नायिकागायिका श्रुति हासनको लभ अफेयरबारे प्रशस्तै हल्ला चल्ने गर्छ । उनको नाम धेरै जनासँग जोडिइसकेको छ । तर, जति गाइँगुइँ भए पनि उनी यसबारे ढुंगा बोल्छ, मान्छे बोल्दैनको स्थितिमा बसिदिन्छिन् । अहिले पनि कुरा उस्तै छ । आइतबार ३२ औं जन्मदिन मनाएकी उनी बेलायती अभिनेता माइकल कोर्सेलसँग सम्बन्धमा रहेको बताइन्छ । यद्यपि, उनले होहोइन बताएकी छैनन् ।यसपालिको सम्बन्धबारे भारतीय सञ्चारमाध्यमले अलि बढी निश्चितता देखाएका छन् । तिनले श्रुति र माइकलको सेल्फी फेला पार्नुका साथै उनीहरूलाई मुम्बईमा सँगै भेट्टाएका थिए । यति भएपछि के चाहियो, मिडियाले उनीहरूबीच खिचडी पाकेकै हो भनी ठोकुवा गर्न थालेका छन् । माइकल स्वास्थ्योपचारका लागि भारत आएका बेला उनीहरूको घनिष्ठता बढेको थियो । दुईका परिवारले समेत उनीहरूको सम्बन्ध स्विकारेको खबर छ । यसअघि श्रुतिलाई अभिनेता सिद्धार्थ, धनुष, विद्युत जामवाल, नागा चैतन्य, गिरीश कुमार र क्रिकेटर सुरेश रैनासँग निकट देखिएको थियो । सुरेशले टवीटरमार्फत त्यो कुरा झुटो भएको बताए पनि उनी मैदानमा छँदा श्रुतिलाई समर्थकका रूपमा स्टेडियम पुगेको देखिन्थ्यो । रजनीकान्तका ज्वाइँसमेत रहेका धनुषसँग श्रुति नजिकिएपछि लफडा आइलागेको थियो । धनुषले आफूहरूबीच त्यस्तो केही नभएको भन्दै वक्तव्य नै जारी गरे ।सिद्धार्थसँग त उनी एकताका लिभइन रिलेसनसिपमै थिइन् । उनीहरू डेढ वर्ष सँगै बसे । पछि श्रुतिले अर्का अभिनेता नागासँग विवाह गर्ने हल्ला सुनियो । उनीसँग पनि ब्रेकअप भएपछि श्रुति रमैयावस्तावैया एक्टर गिरीशसँग सम्बन्धमा रहेको गाइँगुइँ चल्यो । तर, गिरीशसँगको हल्ला फिल्मको प्रचारका लागि मात्र भएको बताइयो । यत्तिका हल्लाखल्लापछि माइकलसँग चाहिँ श्रुति गम्भीर भएको अड्कल गरिएको छ ।  एजेन्सी"
व्यावसायिक बन्दै अस्ट्रेलियामा नेपाली फोटोग्राफी,"अस्ट्रेलिया सन् २००१ ताका नेपालबाट फोटोग्राफी र ग्राफिक डिजाइनसम्बन्धी अध्ययनका लागि अस्ट्रेलिया आएका थिए विवेक प्रधान । तास्मानियाबाट आफ्नो अध्ययन सकेपछि उनले सिड्नीमा सुरुको समयदेखि व्यावसायिक फोटोग्राफी सुरु गरे । थोरै मात्र नेपाली रहेको त्यस समयमा पनि उनले फोटोग्राफी व्यावसायिक हुन्छ भन्ने उदाहरण प्रस्तुत गरेका थिए । अस्ट्रेलियामा रहेका नेपालीमध्येमा पहिलो व्यावसायिक फोटोग्राफर बनेका प्रधानपछि अहिलेसम्म करिब ५ दर्जन व्यावसायिक, अर्धव्यावसायिक वा सोखिन फोटोग्राफरहरू जन्मिसकेका छन् ।केही वर्षअघिसम्म सोखको रूपमा मात्र रहेको फोटोग्राफी अब व्यवसायको रूपमा विकास हुँदै गएको छ । अस्ट्रेलियामा अहिले करिब ३ दर्जनको हाराहारीमा पूर्ण व्यावसायिक र अर्धव्यावसायिक रूपमा सक्रिय रूपमा लागिरहेका छन् । जसमा कति आफैं सिकेर आएका हुन् भने केहीले औपचारिक शिक्षा नै लिएका छन् । कतिपय फोटोग्राफरहरू त आफ्नो व्यवसायमा जागिर दिनसमेत सक्षम बनिसकेका छन् ।अहिले सिड्नीमा फोटोग्राफी र भिडियोग्राफीमा समेत जम्दै गरेका सुरेन फोटोग्राफीदेखि पहिलो पुस्ताकै व्यावसायिक फोटोग्राफर केवल राई अहिलेसम्म सक्रिय छन् । राईसँगै फोटोग्राफी गरेका विवेक बस्नेत समेत फुर्सदमा व्यावसायिक फोटोग्राफी गर्दै आएका छन् । अर्काेतर्फ नेपालबाटै व्यावसायिक फोटोग्राफी गर्दै आएकी सुधीरा शाहले समेत नेपाली फोटोग्राफीलाई अलग पहिचान दिने प्रयास गरिरहेकी छन् । त्यसबाहेक अर्धव्यावसायिक रूपमा जमिरहेका दर्जनौं नेपाली युवाहरू समेत फोटोग्राफीमा रमाइरहेका छन् । जसमध्ये कोही व्यावसायिक रूपमा जम्ने कोसिस गरिरहेका छन् भने कोही सिकाइकै प्रक्रियामा छन् ।अहिले सिड्नीबाट साउथ अस्ट्रेलियाको एडिलेड बसोबास गर्न आइपुगेका अर्धव्यावसायिक फोटोग्राफर तेज वानेम सिड्नीदेखि बाहिरको सहरमा समेत व्यावसायिक फोटोग्राफर सम्भव छ भनेर उदाहरण प्रस्तुत गर्ने कोसिसमा छन् । हुन त यहाँको विश्वविद्यालयमा फोटोग्राफी अध्ययन गरेका सुजन भुसालसमेत व्यावसायिक फोटोग्राफरको रूपमा जमिरहेका छन् । नेपाली समुदाय र कार्यक्रमहरू मात्र नभएर विदेशी समुदायमा समेत राम्रो पहिचान बनाउँदै आएका उनीहरू व्यावसायिक रूपमा नै जमिरहेका छन् ।अहिले सिड्नी नै फोटोग्राफरहरूको मुख्य स्थान हुँदै आएको भए पनि अन्य सहरहरूमा समेत व्यावसायिक फोटोग्राफी फस्टाउँदै गएको छ । व्यावसायिक रूपमा फोटोग्राफी गर्दै आएकाहरूको भनाइ मान्ने हो भने नेपाली फोटो व्यवसाय हेर्दा जति ग्ल्यामर र व्यावसायिक लागे पनि यसमा चुनौतीहरू समेत उत्तिकै छन् । आफ्ना ग्राहकले चाहेजस्तो फोटो दिन सकिने हो वा होइन, उनीहरूले चाहेजस्तो फोटो आउने हो वा होइन जस्ता चुनौतीहरू हरेक फोटोग्राफरले भोग्ने गर्दछन् । यो हुनु सामान्य नै हो । फोटोग्राफर तेज वानेम सुनाउँछन् ।हातमा क्यामेरा र आवश्यक सामग्री लिएर फोटो खिचिरहेका युवाहरूलाई देख्दा सामान्य लागे पनि सामान्यतया व्यावसायिक फोटोग्राफर बन्नका लागि मात्र १५ हजारभन्दा माथि खर्च गर्नुपर्ने हुन्छ । त्यसमाथि हुने खर्च भनेको आफूले कस्तो सामान प्रयोग गर्ने भन्नेमा भरपर्छ । अहिले व्यावसायिक रूपमा जमिरहेका प्राय: फोटोग्राफरहरूलाई कुनै न कुनै माध्यमबाट सहयोग पुर्याएका पत्रकार केवल राई नेपाली फोटोग्राफरहरूको भविष्य राम्रो भएको सुनाउँछन् । विवेक प्रधानले सुरु गरेको नेपाली फोटोग्राफरको व्यावसायिकताले अहिले जुन स्थान बनाएको छ, यसले नेपाली युवाको फोटोग्राफी भविष्य राम्रो देखिएको छ, राई भन्छन् ।नेपाली फोटोग्राफरले अहिले न्यूनतम १ सय ५० डलर (करिब १२ हजार रुपैयाँ) देखि ३ हजार ५ सय (करिब ३ लाख रुपैयाँ) डलरसम्म शुल्क लिने गरेका छन् । उनीहरू विवाह, व्रतबन्ध, पास्नीलगायतका पारिवारिक समारोहहरू मात्र नभएर सामाजिक रूपमा हुने कार्यक्रमहरूमा समेत व्यावसायिक फोटोहरू अलगअलग रकममा खिच्ने गरेका छन् । यद्यपि सामान्यता ३ सयदेखि ५ सय डलरको बीचमा पारिवारिक कार्यक्रममा फोटो खिचिने गरिएको उनीहरूको भनाइ छ ।"
नयाँ वर्षदेखि बक्सअफिस,"काठमाडौं (कास) पारदर्शी र ईटिकेटिङसहितको बक्सअफिस प्रणाली नहुँदा स्वदेशी फिल्मले टिकट बिक्रीबाट गर्ने यथोचित रकममा सम्बन्धित फिल्मका निर्माता नै बेखबर रहनुपर्ने बाध्यता छ भने कतिपय निर्माता आफ्ना फिल्मले गरेको व्यापारलाई बढाइचढाइ गरी भ्रम सिर्जना गर्न पनि उद्यत छन् । केही दिनअघि मात्रै फिल्म हलहरूको छाता संगठन नेपाल चलचित्र संघले विज्ञप्ति नै जारी गरी निर्माताका दाबीअनुसार समाचारमा आउने गरेका फिल्मका कलेक्सन रिपोर्टमा सत्यता नभएको भन्दै त्यसबारे सचेत गराएको छ । पारदर्शी बक्सअफिस नहुँदा राज्यलाई समेत कर संकलनमा कठिनाइ परिरहेको अवस्थामा चलचित्र विकास बोर्डले वैशाख १ देखि यसको थालनी गर्ने भएको छ । बोर्ड अध्यक्ष निकिता पौडेलद्वारा जारी विज्ञप्तिमा पहिलो चरणअन्तर्गत वैशाख १ देखि काठमाडौं उपत्यकाका फिल्म हलमा बक्सअफिस प्रणालीको परीक्षण गर्दै साउन १ देखि कार्यान्वयनमा लगिने र माघ १ देखि देशभर लागू गरिने उल्लेख छ । बोर्ड सदस्य नरेन्द्र महर्जनको संयोजकत्वमा हालै बसेको बक्सअफिस कार्यान्वयन समितिको बैठकले बक्सअफिस प्रणालीको जडानका लागि ब्रेन डिजिट इट सोलुसन नामक कम्पनीलाई निर्देशन दिएको हो । उक्त समितिको सदस्यसचिवमा प्रभाकर भट्टराई तथा सदस्यमा चलचित्र संघका अध्यक्ष प्रदीपकुमार उदय, निर्माता संघ अध्यक्ष आकाश अधिकारी र कपिल पराजुली छन् । विकास बोर्डले काठमाडौं उपत्यकाभित्र ईटिकेटिङ सिस्टम जडान नगरेका फिल्म हललाई आवश्यक उपकरण चैत मसान्तभित्र जडान गर्न अनुरोध गरेको छ ।"
टर्कीद्वारा कुर्दिसलक्षित आक्रमण तीव्र,अंकारा (एजेन्सी) टर्कीले सिरियाली कुर्दिस लडाकु समूह वाईपीजी विरुद्ध गर्दै आएको कारबाही अझ कडा पारेको छ । टर्कीले गत शनिबारदेखि कुर्दिस लक्षित आक्रमण गर्दै आएको छ । शुक्रबार टर्कीका राष्ट्रपति रेसेप तैयप एर्दोगानले इराकसम्मै पुगेर भए पनि कुर्दिस विद्रोही संगठन वाईपीजीलाई परास्त गरेरै छाड्ने बताएका थिए । राजधानी अंकारामा बोल्दै एर्दोगानले मानबिजमाथिको कुर्दिस नियन्त्रण अन्त्य गर्ने चेतावनी दिएका थिए । टर्कीको पछिल्लो आक्रमणपछि उसको अमेरिकासँगको सम्बन्ध बिग्रँदै गएको एएफपीले जनाएको छ । वाईपीजी नियन्त्रित मानबिज सिरियाको अफ्रिनबाट करिब १ सय किलोमिटर पूर्वमा पर्छ । उक्त क्षेत्रमा सन् २०१७ को मार्चदेखि अमेरिकी सेना बस्दै आएका छन् । टर्किस युद्धक विमान र तोपले अफ्रिन नजिकैको बर्साया सहरमा भीषण हमला गरेका हुन् । टर्कीले सिरियाली कुर्दिस समूहविरुद्ध जनवरी २० यता ओलिभ ब्रान्च नामक कारबाही गर्दै आएको छ ।
यमनका सरकारी कार्यालय विद्रोही कब्जामा,एडेन (एजेन्सी) यमनको बन्दरगाह सहर एडेनमा राष्ट्रपति अब्दराब्हु मन्सुर हादीको सेना र पृथकतावादी समूहबीच आइतबार भीषण भीडन्त भएको छ । भिडन्तका क्रमा विद्रोहीले एडेनस्थित सरकारी कार्यालयहरू नियन्त्रणमा लिएका छन् । अन्तर्राष्ट्रिय सञ्चार माध्यमले भिडन्तमा कयौं मानिसको ज्यान गएको बताएका छन् । यमनी प्रधानमन्त्री अहमद बिन डगरले पृथकतावादीले कू को प्रयास गरेको बताएका छन् । विद्रोही हुथी समूहले यमनको राजधानी साना नियन्त्रणमा लिएपछि हादीको सरकारले एडेनमा अस्थायी कार्यालय सञ्चालन गर्दै आएको थियो । घण्टौं लामो संघर्षपछि यमनी सेनाको शिविरलाई विद्रोहीले नियन्त्रणमा लिएको प्रत्यक्षदर्शीलाई उद्धृत गर्दै सिन्ह्वाले जनाएको छ । एडेनस्थित सिन्ह्वाका संवाददाताका अनुसार मुख्य सडकहरूमा व्यापक विस्फोट गराइनुका साथै गोली प्रहार गरिएको थियो । भिडन्तपछि दुवै पक्षका कैयौं घाइतेलाई उपचारका लागि ल्याइएको अस्पताल स्रोतले जनाएको छ । साउदी नेतृत्वको सरकारी सेनाले आक्रमणस्थल वरपर हवाई गस्ती गरे पनि आक्रमण भने नगरेको स्थानीयले बताएका छन् । सन् १९९० मा दक्षिणी र उत्तर यमनको एकीकरण गरी आधुनिक यमनको निर्माण भएको हो । तर पृथकतावादीले दक्षिणी यमनको अस्तित्व कायमै रहेको भन्दै आक्रमण गर्दै आएका छन् । हुथी विद्रोहीविरुद्ध सरकारको समर्थन गर्दै आएका पृथकतावादीले हालैका दिनमा सरकार भ्रष्टाचारमा लिप्त भएको र विभेदकारी नीति अवलम्बन गरेको आरोप लगाउँदै आएका थिए । आइतबार सरकारी फौजले पृथकतावादीलाई प्रदर्शनका लागि अवरोध गरेपछि भिडन्त भएको बीबीसीले जनाएको छ । हुथीविरुद्ध लडदै आएको साउदी अरब नेतृत्वको गठबन्धनको साझेदार दक्षिणी पृथकतावादीलाई भने यूएईले समर्थन गर्दै आएको छ ।
काबुल आक्रमणमा मृत्यु हुने १०० पुगे,"काबुल (बीबीसी) अफगानिस्तानको राजधानी काबुलमा शनिबार तालिवानले गरेको आत्मघाती एम्बुलेन्स बम आक्रमणमा मृत्यु हुनेको संख्या १ सय पुगेको छ । अफगान आन्तरिक मन्त्रालयले आइतबार मृतकको संख्या १ सय पुगेको जनाएको हो । मृतकहरूको शनिबार अन्तिम संस्कार गरिएको छ । यसअघि सरकारले आइतबारका लागि एक दिने शोक घोषणा गरेको थियो । अधिकारीहरूका अनुसार आक्रमणमा बाँच्न सफल भएकाहरूका परिवार तथा आफन्तहरूको काबुलका अस्पतालमा भीड लागेको छ ।उक्त आक्रमणमा १ सय ९१ जना घाइते भएका थिए । स्वास्थ्यमन्त्री वाहिद मजरोहले घाइतेहरू सबै पुरुष भएको बताए । शनिबारको आक्रमणपछि मानिसहरू आफ्नो सुरक्षाबारे चिन्ता व्यक्त गरेको एएफपीले जनाएको छ । आक्रमणकारीले शनिबार दिउँसो एम्बुलेन्समा लुकाएको शक्तिशाली विस्फोटक पदार्थ सुरक्षा जाँच स्थलनजिकै विस्फोट गराएका थिए । विस्फोट गराइएको क्षेत्रमा विभिन्न कूटनीतिक नियोग, युरोपेली संघ र उच्च शान्ति परिषदका कार्यलयहरू छन् । उक्त घटना केही महिनायता अफगानिस्तानमा गरिएको भयानाक आक्रमण भएको अधिकारीहरूले जनाएका छन् । तालिवान प्रवक्ताले अफगानिस्तानलाई अमेरिकाले हालै गरेको सैन्य सहयोगको विराधमा आक्रमण गरेको जनाएका छन् । जाबिहुल्लाह मुजाहिदले भने, जब तिमी दमन र बन्दुकको बोलीले समस्या समाधान हुन्छ भन्ने चाहन्छौ भने जवाफमा अफगानीले फूल रोप्ने कुराको आशा नगर ।एक साताअघि काबुलको इन्टरकन्टिनेन्टल होटलमा तालिवान बन्दुकधारीले गरेको आक्रमणमा ४० जनाको मृत्यु भएको थियो । त्यसैगरी गत मेमा गरिएको आक्रमणमा १ सय ५० जना मारिएका थिए । यसैबीच, अफगान सरकारले घटनाको भत्र्सना गर्दै पाकिस्तानले विद्रोहीलाई हतियार उपलब्ध गराएको आरोप लगाएको छ । तर पाकिस्तानले भने अफगानिस्तानस्थित विद्रोहीलाई समर्थन गरेको आरोप अस्वीकार गर्दै आएको छ । अमेरिकी राष्ट्रपति डोनाल्ड ट्रम्पले आक्रमणको निन्दा गर्दै आफूहरूको अफगानिस्तानमाथिको सहयोग निरन्तर रहिरहने बताएका छन् । अमेरिकाले तालिवान र इस्लामिक स्टेटसम्बद्ध विद्रोहीविरुद्धको लडाइँमा अफगानिस्तानलाई आर्थिक तथा सैन्य सहयोग गर्दै आएको छ । संयुक्त राष्ट्रसंघीय महासचिव एन्टोनियो गुटेरेसले सर्वसाधारणमाथिको आक्रमण मानव अधिकार र मानवीय कानुनको चरम उल्लंघन भएको बताएका छन् । घटनामा मृत्यु हुनेको सम्झनास्वरूप फ्रान्सको इफिल टावरमा शनिबार मध्यरातमा बत्ती निभाइएको थियो । पेरिसका मेयर अन्ने हिडाल्गोले ट्वीटरमार्फत पेरिसका जनताहरू अफगानिस्तानको साथमा रहेको उल्लेख गरेका छन् ।"
पाँच महिनादेखि निरन्तर ताला,"सिरहा पाँच महिनादेखिको तालाबन्दी नहटदा सदरमुकाम सिरहाबजारस्थित सूर्यनारायणसत्यनारायण मोरवैता यादव बहुमुखी क्याम्पसको पठनपाठन र प्रशासनिक काम ठप्प छ । विद्यार्थीले परीक्षा फारामसमेत भर्न पाएका छैनन् । क्याम्पस प्रमुख रामहित यादवले मनोमानी ढंगले कर्मचारी नियुक्त गरेको भन्दै अनेरास्ववियुलगायत विद्यार्थी संगठनले ५ महिनाअघि प्रशासन, लेखा र परीक्षा शाखामा ताला लगाएका हुन् । यादवले एक खरिदार र दुई सुब्बाको दरबन्दीमा प्रक्रिया मिचेर नियुक्ति गरेको विद्यार्थीको आरोप छ । कर्मचारी नियुक्तिको निष्पक्ष छानबिन हुनुपर्ने माग राख्दै आए पनि क्याम्पस प्रशासनले बेवास्ता गरेको छ, अनेरास्ववियु जिल्ला अध्यक्ष सुदन कुसियैतले भने । तालाबन्दीकै कारण अध्ययनबाट वञ्चित हुनुपरेको बीए प्रथम वर्षका विद्यार्थी शशि मण्डलले बताए । विद्यार्थी संगठनले प्रशासनका नराम्रा कामको विरोध गर्नुपर्छ, उनले भने, तर, पढाइबाटै वञ्चित गरिनु हितकर होइन । परीक्षा नजिकै आइसकेकाले पठनपाठन सुचारु गर्नुपर्ने उनको भनाइ छ । तालाबन्दीपछि त्रिभुवन विश्वविद्यालयबाट प्राध्यापक रामकैलाश यादवको संयोजकत्वमा बाबुराम दाहाल र प्रेम पाण्डे सम्मिलित टोलीले दुई पटक क्याम्पस आएर छानबिन सुरु गरिसकेको छ । तर पनि समस्या समाधान हुन सकेको छैन । क्याम्पस प्रमुख यादवले भने आफूले प्रक्रिया नमिचेको दाबी गरे । मैले कुनै पनि नियम र प्रक्रिया मिचेको छैन, उनले भने, गल्ती गरेको भए छानबिन टोलीको प्रतिवेदन अनुसार कारबाही भोग्न तयार छु । एमएडको परीक्षा फारम भर्ने म्याद माघ १९ गतेसम्म मात्र भए पनि तालाबन्दीले गर्दा प्रक्रिया अघि बढ्न नसकेको उनले बताए । तालाबन्दीका कारण तीन महिनादेखि तलबसमेत पाउन नसकेको कर्मचारीले गुनासो गरेका छन् ।छात्रावास जीर्णविद्यार्थी संगठनको आपसी विवादकै कारण सिरहा क्याम्पसको छात्रावाससमेत प्रयोगविहीन अवस्थामा छ । नौ वर्षदेखि बन्द छात्रावास दिनानुदिन जीर्ण हुँदै छ । २०६४०६५ मा स्वतन्त्र विद्यार्थी युनियनको निर्वाचन क्रममा विद्यार्थी संगठनबीच विवाद भएको थियो । मतदानस्थलमै नेविसंघ र अनेरास्ववियुका विद्यार्थी झडपमा उत्रिए । त्यस क्रममा विद्यार्थी संगठनले छात्रावासलाई सेल्टर का रूपमा प्रयोग गरेको पाएपछि क्याम्पस प्रशासनले तत्कालका लागि बन्द गर्ने निर्णय लियो । तर नौ वर्ष बित्दा पनि छात्रावास खुलेको छैन । त्यहाँ ३२ कोठा छन् । छात्रावास भवन प्रयोगमा नआउँदा हामीजस्ता ग्रामीण भेगका विद्यार्थी मारमा छौं, बीबीएस प्रथम वर्षमा अध्ययनरत दीपेन्द्र यादवले भने । छात्रावास सञ्चालनमा छँदा टाढा र ग्रामीण भेगका विद्यार्थीको आकर्षण बनेको थियो उक्त क्याम्पस । अहिले विद्यार्थी महँगो भाडामा कोठा लिन बाध्य छन् । क्याम्पसप्रमुख रामहित यादवले विगतमा आयस्रोत अभावमा छात्रावास जीर्णोद्धार गर्न नसकिएको बताए । तत्कालीन शान्तिमन्त्री सीतादेवी यादवले शान्तिका लागि विकास कार्यक्रममार्फत ३० लाख रुपैयाँ बजेट पारिदिएपछि अहिले मर्मत थालिएको पनि उनले जानकारी दिए ।"
उम्किँदै दलाल,"कञ्चनपुर महाकाली नगरपालिकाकी १७ वर्षीया गीता (नाम परिवर्तन) छिमेकीको पछि लागेर कामको खोजीमा दिल्ली पुगिन् । एक महिना दिल्लीमा राखेर उनलाई कोलकातास्थित कोठीमा पुर्याइयो । त्यहाँ उनीमाथि यौनशोषण हुन थाल्यो । पटकपटक घरमा सम्पर्कको प्रयास गरिन् । अन्तत: ६ महिनापछि सफल भइन् । माइती नेपालले तिहारका बेला उद्धार गरी स्वदेश फर्कायो ।एक महिना सेफ हाउस बसिन् । त्यतिन्जेल आफ्ना छिमेकीविरुद्ध मुद्दा हाल्न तयार थिइन् । तर, घर गएपछि उनको मन फेरियो । कारण थियो विभिन्न प्रलोभन र धम्की । म त संस्थाकै संरक्षणमा बसुँला तर परिवारको सुरक्षा कसले गर्छ, उनले भनिन्, फेरि मुद्दा हालेर पनि मैले के नै पाउने हो र । अहिले उनी घरमै बसिरहेकी छन् । शारीरिक र मानसिक यातनाका कारण उनी राम्ररी बोल्न सक्दिनन् । बेलाबेला झस्किने र डरले एक्लै भाग्ने गरेको परिवारका सदस्य बताउँछन् । एक वर्षअघि काभ्रेकी एक महिलालाई भारतीय बाटो हँुदै अवैध रूपमा तेस्रो मुलुक जान लाग्दा संघसंस्थाका प्रतिनिधिले गड्डाचौकी नाकामा रोके । तर, घर फर्किएपछि उनी सुनौली नाका भएर ओमान गइन् । उनलाई लैजानेमाथि मुद्दा दत्र्ता गर्न खोजियो । पीडितले साबिती बयान नदिँदा त्यो प्रयास असफल भयो । अहिले उनी ओमानमै छिन् । आफूले गल्ती गरेको भन्दै त्यहींबाट अरूलाई रोक्न आग्रह गरिरहेकी छन्, माइती नेपालकी संयोजक महेश्वरी भट्टले भनिन्, उनले आफू फसेको नभने पनि अरूलाई रोक्नुपर्ने सुझाव दिइरहेकी छन् ।माइती नेपालले पछिल्लो एक वर्षमा भारतीय बाटो हँुदै रोजगारीका लागि तेस्रो मुलुक जान लागेका २ सय ६ जनालाई रोकेको छ । भारतका विभिन्न ठाउँबाट २४ जना महिला तथा बालबालिकाको उद्धार गरेको छ । तीमध्ये २० महिला र ४ बालबालिका थिए । सीमा क्षेत्रमा रोकेका मध्ये सबैभन्दा बढी ३७ जना कञ्चनपुरका र ३१ जना कैलालीका छन्, संयोजक भट्टले भनिन्, यसैगरी भारतका विभिन्न ठाउँबाट उद्धार गरिएका मध्ये १० जना कञ्चनपुरका छन् । उनका अनुसार हालका वर्षमा कञ्चनपुर मानव बेचबिखन तथा ओसारपसारका दृष्टिले जोखिममा छ ।गत कात्तिकमै सिन्धुपाल्चोकका ६ जना महिलालाई भारतीय प्रहरीको सहयोगमा रुद्रपुरबाट उद्धार गरिएको थियो । प्रलोभनमा पारेर उनीहरूलाई लैजाने एकजना भारतीय नागरिकमाथि मुद्दा चलिरहेको छ । भारतका विभिन्न ठाउँबाट २४ जनाको उद्धार गरिए पनि गत वर्ष २ जनाविरुद्ध मात्र मुद्दा दर्ता भएको संयोजक भट्टले बताइन् । पीडित महिला तथा तिनका आफन्त आफैं मुद्दा लड्न नचाहने भएकाले अधिकांश दोषी सजिलै उम्किन्छन् । दलालीका काममा चिनेजानेका आफन्त र छिमेकी नै हुने भएकाले सामाजिक सुरक्षाको समेत खतरा महसुस गरेर मुद्दा दिन पीडित हिचकिचाउँछन्, उनले भनिन्, परिवार पनि मुद्दा दिन राजी हुँदैनन् ।"
क्षतिपूर्ति रकम सेवा समाजलाई,दमौली (कास) गोरखाका कान्तिपुरकर्मी सुदीप कैनीले क्यामेराको क्षतिपूर्तिबापत प्राप्त रकम तनहुँको आँबुखैरनी सेवा समाजलाई हस्तान्तरण गरेका छन् । गत माघ १ मा आँबुखैरनीस्थित मस्र्याङदी नदीमा अवैध बालुवा तस्करीको समाचार संकलन गर्न जाँदा स्थानीय युवाले उनीमाथि आक्रमण गर्दै क्यामेरा तोडफोड गरेका थिए । क्यामेरा मर्मतको ६ हजार क्षतिपूर्ति रकम कैनीले आइतबार समाजका अध्यक्ष मनोज श्रेष्ठलाई हस्तान्तरण गरेका हुन् । आक्रमणमा संलग्न पाँचजनाले भने जनही ५५ हजार धरौटी बुझाएर छुटेका छन् ।
नेसनल ट्रेडिङ खारेज हुने,"काठमाडौं सरकारले नेसनल ट्रेडिङ लिमिटेडलाई खारेज गर्ने भएको छ । घाटा चुलिएर सञ्चालन नै गर्न नसकिने अवस्थामा पुगेको संस्थानले जग्गा बिक्री गरेर कर्मचारीलाई स्वैच्छिक अवकाश दिएको थियो । खारेज गर्नका लागि अर्थ मन्त्रालयको निजीकरण समितिले आइतबार आपूर्ति मन्त्रालयमा सिफारिस गरेको हो । समितिले पुस २४ गते निर्णय गरे पनि आपूर्तिले पत्र आइतबार प्राप्त गरेको हो । कर्मचारीको अवकाशपश्चात् नेसनललाई कुन मोडालिटीमा लैजाने टुंगो भएन । टुंगो नलागेपश्चात् निजीकरण समितिले खारेज गर्ने निर्णय गरेको छ, आपूर्ति सचिव अनीलकुमार ठाकुरले भने । खारेजीको प्रस्ताव मन्त्रिपरिषदमा पेस गरिनेछ । उक्त प्रस्ताव समितिले नै पेस गर्ने सचिव ठाकुरले बताए । मन्त्रिपरिषदको सहमतिपश्चात् थप प्रक्रिया अघि बढ्नेछ । खारेजपश्चात् नेसनलको हिसाबकिताब फरकारक गर्न आपूर्ति सहसचिवको संयोजकत्वमा कमिटी गठन गर्नेसमेत निर्णय भएको छ । लामो समयसम्म घाटामा सञ्चालित नेसनल ट्रेडिङमा सम्पूर्ण कर्मचारीलाई अवकाश दिइसकेको सन्दर्भमा यसलाई खारेज गर्न मन्त्रिपरिषदमा प्रस्ताव पठाउने र सम्पत्ति तथा दायित्व यकिन गरी उचित व्यवस्थापन तथा हिसाबकिताब फरकारक गर्नेसमेत प्रयोजनका लागि आपूर्ति सहसचिवको संयोजकत्वमा अर्थको समेत प्रतिनिधित्व हुने गरी एक समिति गठन गर्ने, समितिले आपूर्तिमा पठाएको पत्रमा भनिएको छ, उक्त समितिले ६ महिनाको अवधिमा कार्य सम्पन्न गरिसक्नेछ ।सचिव ठाकुरले मन्त्रिपरिषद्को निर्णयपश्चात् ६ महिनाभित्रै काम सम्पन्न हुने बताए । नेसनलले कर्मचारीहरूलाई स्वैच्छिक अवकाश दिएपछि निकास दिन आपूर्ति मन्त्रालयका सहसचिव मुुकुन्द पौडेलको संयोजकत्वमा एउटा टोली गठन भएको थियो । टोलीले नेसनललाई अन्य संस्थानमा समयोजन गर्ने, बिटुमिन कारोबार गर्ने, चीनबाट इन्धन आयात, खाद्य सामग्रीको कारोबार अथवा ७ प्रदेशमा होटल सञ्चालन गर्ने, आयल निगममा गाभ्ने विकल्पसहितको प्रारम्भिक मस्यौदा तयार गरेको थियो ।प्रारम्भिक मस्यौदालाई थप अध्ययन गर्न विज्ञलाई दिइएको थियो । विज्ञको सुझावमा टोलीले इन्धनको कारोबार, निर्यात कम्पनी स्थापना गर्ने, व्यापारिक कम्पनी बनाउने र आवश्यकताअनुसार संस्थानमा मर्ज गर्ने सुझाव मन्त्रालयमा पेस गरेको थियो । सोही प्रतिवेदनअनुसार समितिले खारेज गर्ने निर्णय गरेको हो । आयस्रोत नभएपछि नेसनलको नोक्सानी बर्सेनि बढ्दै गएको थियो । ०६५ को बजेट भाषणबाट सरकारले डयुटी फ्रीमा सामान आयातमा रोक्का गरेपछि ट्रेडिङ घाटामा थियो । ०६५ अघि भद्रकाली र त्रिभुवन अन्तर्राष्ट्रिय विमानस्थल परिसरमा रहेको डयुटी फ्री पसलबाट मात्रै बिक्री गरेको सामानले टेड्रिङ नाफामा हुन्थ्यो । ती पसल बन्द हुँदा नेसनल थप समस्यामा परेको थियो । हाल डयुटी फ्रीबाट आयात भएको सामानहरू पनि नष्ट गर्नुपर्ने अवस्थामा पुगेको छ ।०६७६८ मा तत्कालीन वाणिज्य तथा आपूर्ति मन्त्रालयले २० हजार टन चिनी आयात गर्न निर्देशन दिएको थियो । चिनी खरिद मूल्यभन्दा सस्तोमा बिक्री गर्नुपर्ने बाध्यताले पनि घाटामा गएको नेसनलका अधिकारीहरू बताउँछन् । केही अघिसम्म व्यापारीसँग चामल, ग्यास, राइसकुकर, फ्रिज, वासिङ मेसिन, सिमेन्टलगायत खरिद गरेर सर्वसाधारणलाई बिक्री गर्दै आएको थियो । ती सामान बिक्री गरेबापत व्यापारीले नेसनललाई १० प्रतिशत नाफा दिने गरेका थिए । उक्त रकमबाट कर्मचारीहरूलाई तलब दिँदै आएको थियो । आम्दानीभन्दा खर्च धेरै बढी भएपछि नेसनलको घाटा १ अर्ब ३४ करोड रुपैयाँ पुगेको थियो । घाटाका कारण कर्मचारीहरूले ५ महिनादेखि तलब पाएका थिएनन् । जसले गर्दा कर्मचारीलाई अवकाश गराउनुपर्ने अवस्था आएको लिमिटेडका तत्कालीन महाप्रबन्धक एवम् आपूर्ति उपसचिव लवराज जोशीले बताए । अवकाश दिनका लागि टेकुमा रहेको ४९ रोपनी १० आना जग्गा बिक्री गरेको गरेको थियो । उक्त जग्गा आयल निगमले ३ अर्ब २५ करोड रुपैयाँमा खरिद गरेको थियो । २ सय ६४ कर्मचारी बिदाइ गर्न करिब १ अर्ब ६६ करोड रुपैयाँ खर्च भएको जनाएको छ । जोशीका अनुसार कर्मचारीले रोजगारीको अवधिअनुसार १५ लाखदेखि ७० लाख रुपैयाँसम्म पाएका थिए । हाल नेसनलसँग करिब ७ हजार इन्डक्सन चुलो छ । उक्त चुलो नाकाबन्दीको बेला चीन सरकारले अनुदानमा उपलब्ध गराएको हो । ती इन्डक्सन बजार भाउभन्दा महँगो भएपछि सरकारी गोदाममै थन्किएको छ । डयुटी फ्रीकै करिब साढे ७ करोड रुपैयाँ बराबरको मदिरा छ । तीमध्ये कतिपय मदिराको म्याद नाघेको छ । ती मदिरा खाना नमिल्ने अवस्थामा पुगेका छन् । म्याद नाघेका मदिरा नष्ट गर्न अर्थको सहमति चाहिन्छ । अर्थबाट स्वीकृति नहुँदा गोदाममै थन्किएको छ । नेसनलसँग धनगढी दुई बिघा, विराटनगरमा चार, वीरगन्जमा पाँच, दाङमा दुई, नेपालगन्जमा दुई र कञ्चनपुरमा पनि एक बिघा जग्गा छ । भद्रकालीमा पनि २५ रोपनी १५ आना जग्गा छ । यी सबै व्यवस्थापन गर्न आपूर्ति सहसचिवको संयोजत्वमा कमिटी गठन गर्ने निर्णय भएको जनाएको छ । यी सबै व्यवस्थापन गर्न कमिटी गठन भएको छ, उनले भने, मन्त्रिपरिषद्बाट स्वीकृतिअनुसार व्यवस्थापनको काम हुन्छ ।"
एनसेलको साढे २३ अर्ब लाभांश बिदेसियो,काठमाडौं निजी टेलिकम कम्पनी एनसेलको यसअघिको लगानीकर्ता टेलियाले दुईपटक गरी साढे २३ अर्ब रुपैयाँ लाने भएको छ । राष्ट्र बैंकले एनसेलका विदेशी साझेदार रेनल्ड होल्डिङसलाई लाभांशबापत करिब साढे २३ अर्ब रुपैयाँँ लैजान अनुमति दिएको छ । करिब २ साताको अवधिमा छुट्टाछुट्टै निर्णयमार्फत राष्ट्र बैंकले उक्त रकम लैजान अनुमति दिएको हो । एनसेललाई आर्थिक वर्ष ०७३७४ को लाभांशबापत १५ अर्ब ९० करोड ८२ लाख रुपैयाँँ लैजान शुक्रबार स्वीकृति दिइएको हो । करिब २ साताअघि यो कम्पनीलाई ०७२७३ को लाभांशबापत ७ अर्ब ६० करोड रुपैयाँँ लैजान स्वीकृति दिएको थियो । यी दुवैपटक गरी कम्पनीले २३ अर्ब ५१ करोड रुपैयाँँ लैजान अनुमति पाएको हो । यसअघि सरकार र ठूला करदाताको निर्देशनमा एनसेलको लाभांश लैजान रोकिएको थियो । करिब तीन साताअघि सर्वोच्च अदालतले लाभांश लैजान बाटो खोलिदिएपछि प्रक्रिया अघि बढेको हो । सोही क्रममा दुई वर्षको लाभांश लैजान स्वीकृति पाइसकेको छ । एनसेलको पूर्वलगानीकर्ता टेलियामाथि ६५ अर्ब रुपैयाँँ लाभकर निर्धारण भएपछि ठूला करदाता कार्यालयले रोकेको थियो । कुनै पनि विदेशी कम्पनीको स्थायी संस्थापन स्वदेशस्थित कम्पनी हुने र त्यस्ता कम्पनीमाथिको कर दायित्व पनि स्वदेशी कम्पनीमाथि नै हुने आयकर ऐनलाई आधार मान्दै ठूला करदाता कार्यालयले एनसेलको लाभांश विदेश लैजान रोकेको थियो । रोकिएको लाभांश फुकुवा गर्न माग गर्दै एनसेल र रेनल्ड होल्डिङस सर्वोच्च अदालत गएका थिए । सर्वोच्चले एनसेल र रेनल्डको एकतर्फी सुनुवाइका आधारमा रकम विदेश लैजानका लागि कुनै बाधा व्यवधान नगर्न अन्तरिम आदेश दिएको थियो । यसपछि एनसेललाई लाभांश लैजान बाटो खुलेको हो । २०७२ चैतमा टेलियाले एनसेल मलेसियाली कम्पनी आजियाटालाई बेचेको थियो । उक्त बिक्रीमा पुँजीगत लाभकर तिर्नुनपर्ने भन्दै आनाकानी गरिरहेको थियो । पछि ठूला करदाता कार्यालयले ताकेता गरे पनि करिब साढे २३ अर्ब लाभकरकै नाममा बुझाएको छ । रदाता कार्यालयले उसको दायित्व ६५ अर्ब रुपैयाँ बराबर रहेकाले लान नदिन राष्ट्र बैंकलाई आग्रह गरेको थियो । सर्वोच्चले बाटो खोलिदिएपछि एनसेलको विगतको लाभांश टेलियाले धमाधम लगिरहेको छ ।
२३ प्रतिशतले बढयो कृषि कर्जा,"काठमाडौं चालु आर्थिक वर्षको पहिलो पाँच महिनामा कृषि कर्जा २३ प्रतिशतले बढेको छ । गत आर्थिक वर्षको सोही अवधिमा यस्तो कर्जा करिब ८ प्रतिशतले बढेको थियो । बैंक तथा वित्तीय संस्थाले कृषि कर्जालाई प्रोत्साहन गर्नुका साथै निश्चित प्रतिशत कृषि क्षेत्रमा प्रवाह गर्नुपर्ने नियमनकारी व्यवस्थाले यस्तो कर्जा उल्लेख्य रूपमा बढेको जनाइएको छ । राष्ट्र बैंकको तथ्यांकअनुसार गत मंसिरसम्म १ खर्ब १० अर्ब रुपैयाँ कृषि क्षेत्रमा प्रवाह भएको छ । यो उक्त अवधिमा बैंक तथा वित्तीय संस्थाले प्रवाह गरेको कुल कर्जाको ५२२ प्रतिशत हो । गत मंसिरसम्म बैंक तथा वित्तीय संस्थाले कुल २१ खर्ब २४ अर्ब रुपैयाँ कर्जा प्रवाह गरेको राष्ट्र बैंकको तथ्यांक छ । चालु आर्थिक वर्षको पहिलो पाँच महिनामा मात्रै बैंक तथा वित्तीय संस्थाले थप करिब २० अर्ब विस्तार गरेका छन् । गत वर्षको सोही अवधिमा यस्तो कर्जा ६ अर्ब २३ करोड रुपैयाँले बढेको थियो ।पछिल्ला महिनाहरूमा कृषि क्षेत्रमा तोकिएको कर्जा विस्तार नगर्ने बैंक तथा वित्तीय संस्थालाई राष्ट्र बैंकले कारबाही गर्ने भएपछि कृषि कर्जा बढेको राष्ट्र बैंकका सहप्रवक्ता राजेन्द्र पण्डितले बताए । कृषिलगायत उत्पादनमूलक क्षेत्रमा कृषि कर्जा विस्तार गर्न बैंक तथा वित्तीय संस्थालाई राष्ट्र बैंकले प्रोत्साहन गरिरहेको छ, उनले भने, बैंकहरूले पनि कृषि क्षेत्रमा नयाँ नयाँ अवसर खोजिरहेको देखिन्छ । केही वर्षयता सरकारले सहुलियत ब्याजदरमा युवाहरूलाई कृषि ऋण प्रदान गरिरहेको छ । यसले पनि कृषि कर्जा वृद्धिमा टेवा पुगेको उनको भनाइ छ ।गत मंसिरसम्म कृषि क्षेत्रमा प्रवाह भएकोमध्ये पशुपालनमा गएको कर्जा करिब साढे २० प्रतिशतले, खेतीमा साढे ११ प्रतिशतले र अन्य कृषिजन्य उत्पादनमा साढे ३१ प्रतिशतले बढेको छ । उक्त अवधिमा बन र माछापालनमा प्रवाह भएको कर्जाको वृद्धिदर भने करिब ७ प्रतिशतले घटेको राष्ट्र बैंकको तथ्यांक छ ।बैंक तथा वित्तीय संस्थाले कृषिलगायत उत्पादनमूलक क्षेत्रमा धेरै कृषक कर्जा प्रवाह गरून् भन्ने उद्देश्यले राष्ट्र बैंकले कृषिका क्षेत्रगत सीमा पनि बढाएको छ । चालु आर्थिक वर्षको मौद्रिक नीतिमार्फत भएको उक्त व्यवस्थाअनुसार वाणिज्य बैंकहरूले कुल कर्जाको न्यूनमत १० प्रतिशत कृषि क्षेत्रमा प्रवाह गर्नुपर्नेछ । अघिल्लो वर्ष यस्तो सीमा ५ प्रतिशत थियो । हाल बैंकहरूले कुल कर्जाको न्यूनमत २५ प्रतिशत तोकिएका उत्पादनमूलक क्षेत्रमा प्रवाह गर्नुपर्ने छ । जसमध्ये कृषिमा न्यूनतम १०, जलविद्युतमा ५ प्रतिशत, पर्यटन क्षेत्रमा ५ प्रतिशत र बाँकी अन्य प्राथमिकता प्राप्त क्षेत्रमा प्रवाह गर्नुपर्ने निर्देशन छ ।राष्ट्र बैंकको निर्देशनअनुसार २०७५ असारसम्ममा वाणिज्य बैंकले आफ्नो कुल कर्जाको न्यूनतम २५ प्रतिशत कर्जा अनिवार्य रूपमा प्राथमिकता क्षेत्रमा प्रवाह गर्नुपर्नेछ । उक्त अवधिमा तोकिएको सीमा नपुर्याउने बैंक तथा वित्तीय संस्थालाई राष्ट्र बैंकले कारबाही गर्ने बताइसकेको छ । यसैगरी विकास बैंक र वित्त कम्पनीहरूले समेत प्राथमिकता प्राप्त क्षेत्रमा आफ्नो कुल कर्जाको न्यूनतम क्रमश: १५ प्रतिशत र १० प्रतिशत कर्जा प्रवाह गर्नुपर्ने व्यवस्था छ ।रोजगारीका लागि युवा जनशक्ति बाहिरिने क्रम बढेपछि त्यसलाई रोक्न सरकारले ब्याजदरमा सहुलियत दिएर ५ प्रतिशतमा कृषि कर्जा दिँदै आएको छ । यो पनि कृषि कर्जा बढ्नुको एक कारण हो । राष्ट्र बैंकका अनुसार सरकारबाट ५ प्रतिशत ब्याज अनुदानमा बैंक तथा वित्तीय संस्थाबाट प्रवाह गरिने व्यावसायिक कृषि तथा पशुपन्छी कर्जा ६ अर्ब ६० करोड ७५ रुपैयाँ छ । गत असोजसम्म ६ हजार ७७ जनाले यस्तो कर्जा उपयोग गरेको राष्ट्र बैंकले जनाएको छ । यस्तो कर्जाअन्तर्गत ब्याज अनुदानबापत सरकारले ३१ करोड १० लाख रुपैयाँ ब्याज अनुदान प्रदान गरेको जनाएको छ ।कृषि, ऊर्जा, पर्यटन, साना, मझौला तथा अन्य उत्पादनमूलक उद्योग व्यवसायमा हुने बैंक कर्जा प्रवाहलाई मौद्रिक नीतिले उच्च प्राथमिकतामा राखेको छ । जलविद्युत्, कृषि, पर्यटन, निर्यात, साना एवम् मझौला उद्योग, औषधि उत्पादन, सिमेन्ट, गार्मेन्टलगायतका उत्पादनशील क्षेत्रलाई समावेश गरी प्राथमिकता प्राप्त क्षेत्रको रूपमा परिभाषित गरेको राष्ट्र बैंकले जनाएको छ ।"
एनसीसीको नयाँ शाखा,काठमाडौं (कास) नेपाल क्रेडिट एन्ड कमर्स (एनसीसी) बैंक लिमिटेडले सामाखुसीमा शाखा विस्तार गरेको छ । नेपाल राष्ट्र बैंकका डेपुटी गभर्नर शिवराज श्रेष्ठले उक्त शाखाको उद्घाटन गरेको बैंकले जनाएको छ ।
मलेसियाली उत्पादनबारे प्रवद्र्धनात्मक कार्यक्रम,"काठमाडौं (कास) नेपालमा मलेसियाली उत्पादनहरूको बजार विस्तारका लागि राजधानीमा आइतबार प्रवद्र्धनात्मक कार्यक्रमको आयोजना गरियो । कार्यक्रममा मलेसियाली दूतावासका चार्ज डी अफेयर्स अहमद फादिल इस्माइल र फुड इम्पाएर टान वाङ च्युको सहभागितामा सम्पन्न भएको हो । मलेसियाको चर्चित कफी उत्पादक कम्पनी फुड इम्पाएर होल्डिङद्वारा उत्पादित म्याककफी, साल्ट टी, क्लास्नो कफी तथा न्यट्रिराइट ब्रान्डका खाद्य सामग्रीहरू अर्कस ग्रुपले नेपाली बजारमा गर्दै आएको जारी विज्ञप्तिमा उल्लेख छ ।"
लुई फिलिप नेपालमा,"काठमाडौं (कास) आदित्य बिर्ला फयासन एन्ड रिटेलले ललितपुरको लबिम मलमा एक्सक्लुसिभ ब्रान्ड आउटलेट सञ्चालनमा ल्याएको छ । उक्त आउटलेटबाट कम्पनीले आफ्नो प्रिमियम मेन्सवेयर ब्रान्ड, लुई फिलिपको बिक्री हुने जानकारी कम्पनीले दिएको छ । यूएई, कतार, ओमान, साउदी अरेबिया बहराइन, कुवेत र श्रीलंकालगायतमा आफ्नो उपस्थिति दर्ज गराएपछि कम्पनीले नेपालमा प्रवेश गरेको जारी विज्ञप्तिमा उल्लेख छ ।"
सनराइजको शाखा विस्तार,"काठमाडौं (कास) सनराइज बैंकले रुकुमको सानीभेरीमा नयाँ शाखा सञ्चालनमा ल्याएको छ ।योसमेत गरी बैंकको शाखा संख्या ७६ वटा पुगेको जारी विज्ञप्तिमा छ । नेपालभर बैंकका ९१ एटीएम, ३ एक्सटेन्सन काउन्टर तथा विभिन्न स्थानमा २० वटा शाखारहित बैंकिङ सेवामार्फत ग्राहकलाई बैंकिङ सेवा प्रदान गर्दै आएको जनाएको छ ।"
आइक्यानले विविध कार्यक्रम गर्ने,काठमाडौं (कास) नेपाल चार्टर्ड एकाउन्टेन्ट्स संस्था (आइक्यान) ले आफ्नो २१ औं वार्षिकोत्सव विभिन्न कार्यक्रम आयोजना गर्दै मनाउने भएको छ । जनवरी ३० देखि फेब्रुअरी १ सम्म आयोजना हुने कार्यक्रममा दक्षिण एसियाली लेखा व्यावसायी महासंघ (साफा) को गतिविधिलाई समेत संस्थाले सार्वजनिक गरेको छ ।
केएलमा सेल मेला,काठमाडौं (कास) राजधानीको चाबहिलस्थित केएल टावरमा दामी सेल नाम दिइएको सेल मेला सुरु भएको छ । तीन हजारभन्दा बढी सामानहरू डिस्प्लेमा राखिएको उक्त मेलामा ५० प्रतिशतसम्म छुटको व्यवस्था गरिएको टावरले जनाएको छ । एक महिनासम्म चल्ने मेलामा ५ हजारको सामान खरिदमा दुईवटा फिल्म टिकट नि:शुल्क उपलब्ध हुने जारी विज्ञप्तिमा उल्लेख छ ।
सिप्रदीको च्याम्पियन मिट,काठमाडौं (कास) सिप्रदी अटोपार्टसले पोखरामा च्याम्पियन मिट सम्पन्न गरेको छ । उक्त मिटमा कम्पनीका आगामी योजना र कार्यक्रमलाई प्रस्तुत गर्दै आउँदो वर्ष थप आक्रामक बजारीकरणका नीतिलाई अवलम्बन गरी निर्धारित लक्ष्य हासिल गर्न आफ्ना सम्पूर्ण च्यानल पार्टनरहरूसँग सहकार्य गर्दै अघि बढ्ने जारी विज्ञप्तिमा उल्लेख छ ।कार्यक्रममा आफ्ना च्याम्पियनको हितलाई मध्यनजर गर्दैै रिटेल च्याम्पियन कार्यक्रमको विधिवत् शुभारम्भ गरिएको जनाएको छ ।
सुनसरीमा चौधरीको औद्योगिक क्षेत्र,"इटहरी सुनसरीको गढी गाउँपालिका २ औरावनीमा चौधरी ग्रुपले औद्योगिक क्षेत्रको स्थापना गरेको छ । एक अर्ब रुपैयाँ लगानीको घोषणासहित सीजी इन्टस्ट्रियल पार्क को उपप्रधानमन्त्री विजय गच्छदारले आइतबार शिलान्यास गरेका छन् । २२ बिघा जमिनमा पहिलो चरणमा वाइवाई चाउचाउ र चिज बल्सको प्लान्ट निर्माण गरिने ग्रुपले जनाएको छ । नौ महिनाभित्रमा उत्पादन नै सुरु हुनेछ, उद्घाटन समारोहमा गु्रपका अध्यक्ष विनोद चौधरीले भने, त्यसपछि हाम्रा अन्य उत्पादनका उद्योगहरू स्थापना हुनेछन् । मुलुकको संघीय संरचनाअनुसार हरेक प्रदेशमा औद्योगिक क्षेत्रको विस्तार गर्ने लक्ष्यका साथ त्यसको सुरुवात एक नम्बर प्रदेशबाट भएको चौधरीले बताए । २७ वर्षअघि नवलपरासीमा स्थापना गरिएको औद्योगिक क्षेत्रकै अवधारणाअनुसार नयाँ विस्तार गरिएको उनले बताए । विभिन्न प्रदेशमा सीजी ग्रुपको उपस्थिति भए पनि प्रदेश नम्बर ७ मा भने आफू सन्तुुष्ट नभएको चौधरीले उल्लेख गरे । संघीयता कार्यान्वयनको मौका छोपेर बृहत् कार्यको थालनी एक नम्बर बाट सुरु भएको हो, उनले भने, यसले बिस्तारै निरन्तरता पाउनेछ । अब बन्ने प्रदेश सरकारबीच औद्योगिक क्षेत्र विकासका लागि सकारात्मक प्रतिस्पर्धा हुनुपर्ने उनले बताए । अब बन्ने प्रदेश सरकारका लागि जिम्मेवारी मात्रै हैन ठूलो अवसर पनि छ, उनले भने, भारतको कर्नाट र बिहारले लगानीका लागि गरेको प्रतिस्पर्धा झैं नेपालमा पनि अब बन्ने प्रदेश सरकारले सकारात्मक प्रतिस्पर्धा गर्नुपर्छ ।२०२८ सालमा सुनसरीको दुहबीमा बाबु लुनकरणदास चौधरीले पशुपति बिस्कुट उद्योग सञ्चालन गरेको उल्लेख गर्दै सोही क्षेत्रको औद्योगिक क्षेत्रको स्थापनाले ग्रुुपलाई थप सहयोग पुुग्ने उनले बताए । त्यसपछि २०३१ सालमा महालक्ष्मी मैदा मिल सञ्चालन गरिएको र अहिले आएर ४३ वर्षपछि पुन: सीजी इन्डस्ट्रियल पार्क स्थापना गरिएको बताए । उनले ७ वटै प्रदेशमा उद्योगलगायतका क्षेत्रमा लगानी विस्तार गर्ने घोषणा गरे ।आगामी कात्तिकसम्ममा सञ्चालनमा आउने उक्त औद्योगिक क्षेत्रमा करिब ५ सय स्थानीयलाई प्रत्यक्ष रोजगारी पाउने जनाइएको छ । सबै गरेर करिब दुई हजारजनाले रोजगारी पाउने गु्रपले जनाएको छ ।शिलान्यास कार्यक्रममा उपप्रधानमन्त्री गच्छदारले ७० वर्षपछि मुलुकमा राजनीतिक स्थिरता आएकाले अब समृद्धितिर लाग्नुपर्ने बेला आएको बताए । राजनीतिक लडाइँ बन्द गरौं, विशेष राजनीतिक अधिकार प्राप्त भयो, अब समृद्धितिर लाग्नुपर्छ, उनले भने । औद्योगीकरणले विकराल बेराजगारीको समस्यालाई हल गर्ने उनले बताए । विद्युत्, पर्यटन, कृषि र उद्योगले नै मुलुक सम्पन्न हुने भएकाले यी चारवटै क्षेत्रको विकास अहिलेको अपरिहार्य क्षेत्र भएको उल्लेख गरे । संविधान पूर्णतया कार्यान्वयनमा आइसकेकाले अब राजनीतिका ससाना विषयवस्तुमा अल्झिने भन्दा पनि विकासमा फड्को मार्न आवश्यक रहेको गच्छदारले बताए । अर्थमन्त्री ज्ञानेन्द्रबहादुर कार्कीले बीपीको सपना ७० वर्षपछि पूरा भएकाले उनले नै बसालेको औद्योगिकीकरणको जगमा मुलुक समृद्ध बन्ने बताए । औद्योगिकीकरणले नै मुलुकको बेरोजगारी हट्ने र अर्थतन्त्र मजबुत हुँदै जाने भएकाले सीजीको उद्योग थपिनु मुलुकको अर्थतन्त्रमा सकारात्मक परिणाम भएको बताए । एमाले सचिव तथा प्रदेश सांसद भीम आचार्यले अबको समय आर्थिक क्रान्तिको समय भएकाले उद्यमी र किसान दुवैलाई फाइदा हुने र रोजगारी सिर्जना हुने वैदेसिक लगानी आवश्यक रहेको बताए । भिजन भएको नेतृत्वको अभाव र राजनीतिक अस्थिरताले मुलुक नबनेकाले अब विकासको बाटोमा जानुको विकल्प नभएको बताए । ५ वर्षमा हामी विकासका लागि कुनै सम्झौता गर्दैनौं खाकाअनुसारको विकास गरेर छाड्छौं, उनले भने । पर्यटन राज्यमन्त्री सुमित्रा विश्वासले महिलाहरू रोजगारीको क्षेत्रमा पछि परेकाले उनीहरूले उद्योगमा सहज रूपमा काम गर्ने वातावरण सिर्जना गरी महिलालाई रोजगारीको अवसर दिइनुपर्ने उल्लेख गरिन् । महिलालाई सहज र सुरक्षित रोजगारी नहुँदा घरमा नै कामकाजी भएर बस्नुपर्ने बाध्यता रहेको उनले बताइन् ।"
यती कार्बन न्युट्रल एयरलाइन्स,"काठमाडौं (कास) यती एयरलाइन्स मुलुकको पहिलो श्ून्य कार्बन उत्सर्जन (कार्बन न्युट्रल) उन्मुख एअरलाइन्स भएको छ । संयुक्त राष्ट्रसंघीय विकास काक्रर्यक्रम (यूएनडीपी) सँगको सहकार्यमा यतीले शुक्रबार राजधानीमा एउटा कार्यक्रम आयोजना गर्दै कार्बन न्युटरल एयरलाइन्सका रूपमा रूपान्तरण गर्ने कार्यको थालनी गरिएको जनाएको छ । कार्बन न्युटरल भनेको शून्य कार्बन उत्सर्जन गर्ने अभियान हो । तारा एयरका ६ वटासहित १४ वटा जहाज उडान गर्दै आएको यस कम्पनीका प्रमुख कार्यकारी अधिकृत उमेशचन्द्र राईका अनुसार नागरिक उड्डयन प्राधिकरण र राष्ट्रसंघीय विकास कार्यक्रमको सहकार्यमा यती एअरलाइन्स कार्बन न्युट्रलको दिशामा अघि बढ्ने नेपालकै पहिलो वायुसेवा हो । हाल यो अभियान यतीमा लागू भइसकेको छ भने तारामा सुरु भइसकेको छैन ।नेपालमा यो नयाँ विषय हो, धेरैलाई यसबारे जानकारी नै छैन, नागरिक उड्डयन प्राधिकरणका महानिर्देशक सञ्जीव गौतमले भने । उनले यतीको यस निर्णयले उड्डयन क्षेत्रलाई वातावरणमैत्री बनाउने तथा हरित गृह ग्यास कम गर्ने राष्ट्रिय तथा अन्तर्राष्ट्रिय प्रयासमा योगदान पुर्याउन मद्दत हुने बताए । विश्वभर हुने कुल कार्बन उत्सर्जनमा हवाई यातायात क्षेत्रको हिस्सा २ प्रतिशत हाराहारी छ । प्रारम्भिक तथ्यांकअनुसार सन् २०१७ मा यती एअरलाइन्सले १८ हजार १ सय ३३ टन कार्बन उत्सर्जन गरेको थियो । यसको मुख्य स्रोत यसका वायुयानहरूले प्रयोग गर्ने इन्धन थियो । यत्रो कार्बन न्युट्रलाइज गर्न ४ लाख ७० हजार रूख बिरुवालाई दस वर्षको समय अवधि लाग्छ, यतीले विज्ञप्तिमा भनेको छ ।सन् ०१६ को दाँजोमा यसले ०१७ मा प्रति यात्रु ७ प्रतिशत र प्रतिकिमि ११ प्रतिशतका दरले कार्बन उत्सर्जन घटाएको दाबी गरेको छ । यसको जाँच यूएनडीपीले गर्ने गर्छ । कार्बन उत्सर्जन घटाउन यतिले जहाज (जेटस्ट्रिम) लाई हटाउँदै एटीआर विमान थप्ने, कम्पनीमा प्रयोग हुने कागज, हवाई उपकरण पुनप्र्रयोग गर्ने, हरेक वर्ष देशका विभिन्न भागमा रूख रोप्ने अभियान चलाउँदै आएको छ ।"
रसुवागढीमा एकीकृत चेकपोस्ट,"रसुवा (कास) रसुवागढी सीमामा शुक्रबारदेखि एकीकृत चेकपोस्ट सञ्चालनमा आएको छ । प्रिफयाब भवन निर्माण भएपछि चेकपोस्ट संचालनमा आएको हो । सीमामा रहेका सुरक्षा चेकपोस्ट, भन्सार र अध्यागमन कार्यालयमा भूकम्पले क्षति गरेको थियो । भूकम्प गएको ३२ महिनापछि भन्सार सुधार कार्यक्रमअन्तर्गत १ करोड ७ लाखको लागतमा ३ कोठे प्रिफयाब भवन निर्माण गरिएको हो । ६६ औं अन्तर्राष्ट्रिय भन्सार दिवसको अवसर पारेर शुक्रबारदेखि उक्त भवनमा एकीकृत चेकपोस्ट सञ्चालन गरिएको छ । प्रमुख जिल्ला अधिकारी चोमेन्द्र न्यौपानेले एकीकृत चेकपोस्टको उद्घाटन गरेका हुन् । निर्माण गरिएको एकीकृत चेकपोस्टमा अध्यागमन, भन्सार र सुरक्षा निकायका नेपाल प्रहरी र सशस्त्र प्रहरी रहने रसुवा भन्सार कार्यालयका प्रमुख भन्सार अधिकृत गोपाल कोइरालाले बताए । उनले भने, एकएक वटा कोठामा अध्यागमन, भन्सार र सुरक्षा निकायका नेपाल प्रहरी र सशस्त्र प्रहरी रहनेछन् । नाका प्रवेश गर्ने बित्तिकै अध्यागमन र भन्सार कार्यालय हुनुपर्छ । सीमामा एकीकृत चेकपोस्ट सञ्चालन भएसँगै भन्सार तथा अध्यागमन कार्यालय खोज्दै हिँड्नुपर्ने बाध्यता हटेको प्रमुख जिल्ला अधिकारी चोमेन्द्र न्यौपानेले बताए ।"
"पोल गाडियो, बिजुली आएन","अर्घाखाँची शीतगंगा ७ लामातालमा एक वर्षभित्र उज्यालो पुर्याउने भन्दै पोल गाडेको १० वर्ष भयो । सदरमुकाम देखि झन्डै ५० किमि दक्षिणमा पर्ने यो गाउँमा अझै बिजुली बल्ने सुरसार छैन । केही पोल ढलिसके । ती पोलमा तार पनि टाँगिएको छैन । बिजुली वितरणका लागि एउटा ट्रान्सफर्मर जडान गरिएको थियो । जीर्ण भइसकेको ट्रान्सफर्मरले खिज्याउन थालेको उपभोक्ताको भनाइ छ । ट्रान्सफर्मरबाट फुक्लिएका नटबोल्ट भुइँमा छरिएका छन् । छिमेकी प्यूठानमा बिजुली झलमल छ । जंगलबीचको समथर बस्ती लामातालमा भने अन्धकार छ । पैसा हुनेले घरमा सोलार बत्ती जोडेका छन् । गरिब परिवारले टुकीमै गुजारा चलाउँछन् । १ सय ७४ घरधुरी बसोबास रहेको यो गाउँमा बिजुली बल्ने कुनै टुंगो छैन, स्थानीय जितबहादुर पुलामीले भने, बेकारमा लाखौं रकम खर्च मात्रै भएको छ ।उक्त बस्ती राम्रो भए पनि अन्धकार नै भएको स्थानीय तुल्सी राउतले बताए । हामीहरू विद्युत् कार्यालयमा पटकपटक धायौं, राउतले थपे, जाँदा आश्वासन मात्रै दिन्छन् तर काम कहिल्यै भएन । जति पनि श्रमदान गर्न तयार स्थानीयले बिजुली ल्याउन भनेर रकम पनि उठाएका छन् । राप्ती पारिको प्यूठान झलमल हुँदा अर्घाखाँचीको लामातालमा टुकीको भरमा बस्नुपरेको स्थानीय दिलमाया गाहाको गुनासो छ । बस्ती पातलो र घर पनि छरिएर रहेकाले विद्युत् विस्तार गर्न बढी समस्या छ, विद्युत् प्राधिकरण कार्यालय अर्घाखाँची प्रमुख वीरमान रास्कोटी भन्छन्, प्रथमत: बजेट छैन, लामो दूरीमा जंगलका रूख काटेर तार तान्नुपर्छ, वनले रूख काट्न नदिँदा विद्युत् विस्तार गर्न सकिएन । वन कार्यालयले सहमति दिएमा एक वर्षभित्रै विद्युत् बाल्न सकिने दाबी उनको छ । यहाँ सालका रूख बढी छन् । जिल्ला वन अधिकृत दीपक ज्ञवालीले अहिलेसम्म प्राधिकरणले समस्याबारे कुनै जानकारी नगराएको बताए । स्थानीयले भने प्राधिकरणले विद्युत् विस्तारमा अनेक बहाना बनाएर आलटाल गर्ने गरेको गुनासो पोख्छन् । वडाध्यक्ष मोहन पन्थीले वडाका ७ सय १५ घरधुरीमध्ये २० घरमा मात्रै बिजुली पुगेको बताए । लामातालसहित धेरै छरिएर रहेका बस्तीमा बिजुली पुग्न बाँकी छ । वडाबाट १७ लाख बजेट विनियोजन भएको छ । यतिले सबै ठाउँमा विस्तार गर्न सम्भव छैन । जति सकिन्छ, विस्तार गर्छौं, उनले भने । वडाका सबै घरमा बिजुली पुग्न कम्तीमा ५ करोड रुपैयाँ बजेट लाग्ने उनले अनुमान गरे । नगरपालिकाले पनि विद्युतका लागि बजेट नदिएर उपेक्षा गरेको पन्थीले बताए ।"
अदुवा किसान मारमा,"धरान (कास) भारतीय बजारमा मात्रै निर्भर हुँदै आएका नेपाली अदुवा कृषक मारमा परेका छन् । भारतले निकासी अवरोध गर्दा कृषकले उत्पादन गरेको अदुवाको वैकल्पिक बजार नहुँदा उनीहरूले घाटा व्यहोर्नुपरेको हो । भारतीय बजारमा निकासी हुन छाडेपछि धरानको कृषि उपज बजारमा ५ सय टनभन्दा बढी अदुवा थुप्रिएको छ । नेपाली अदुवा ९९ प्रतिशत भारतीय बजारमा निकासी हुने गरेको थियो । एक वर्षअघि नोटबन्दी र चिनियाँ अदुवा मिसाएको कारण देखाउँदै निकासी भारतले रोक्यो । यो वर्ष भारतले अर्कै कारण देखाएर निकासीमा रोक लगाएको छ । आवश्यक परेको बेला जस्तोसुकै अदुवा लैजाने भारतले योपटक एक मुलुकको माटो अर्को मुलुकमा ल्याउन नहुने भन्दै नेपाली अदुवामा माटो आएको बहानामा अदुवा निकासी रोक लगाएको कृषि उपज बजारले जनाएको छ । कृषि उपज बजारमा अदुवा भण्डारण गर्ने ठाउँ नभएपछि कृषकलाई आफ्नै बारीमा स्टोर गर्न भनिएको छ । धरानलाई सरकारले अदुवा जोन भनेर घोषणा गरेपछि कृषकले उत्साहका साथ व्यावसायिक रूपमा अदुवा खेती गरिरहेका छन्, बजार व्यवस्थापक लक्ष्मण भट्टराईले भने, उत्पादन पनि बढिरहेको छ । भारतीय व्यापारी किन्न नआउँदा र निकासीमा अवरोध हुँदा अदुवाहरू सबै बिग्रने अवस्थामा छन् । उनले भारतले नेपाली अदुवा आवश्यक परेको बेला तीन सय रुपैयाँ केजीसम्मका दरले लैजाने र कहिले ५ रुपैयाँमा नलैजाने गरेको उनले बताए । भारतले बेलाबेलामा अनावश्यक झमेला दिने गरेको छ, उनले भने, यसले गर्दा अदुवा कृषकहरू निराश बनेका छन् । पूर्वमा बर्सेनि अदुवा उत्पादन बढेको छ । कृषि उपज बजारको तथ्यांकअनुसार गत आर्थिक वर्ष ०७२७३ मा ६ हजार ८ सय ७३ टन उत्पादन भएकामा आव ०७३७४ मा ९ हजार ५ सय ६७ टन उत्पादन भएको छ । यो वर्ष कम्तीमा १२ हजार टन अदुवा उत्पादन हुने अनुमान गरिएको छ । भारतले अदुवा नलगेमा गत वर्षको मूल्यलाई आधार बनाउने हो भने करिब ५० करोड रुपैयाँ आम्दानी गुम्ने उनले बताए । तीन वर्षअघिको मूल्यलाई आधार बनाउँदा करिब डेढ अर्ब रुपैयाँ बराबरको अदुवा बिग्रने अवस्था देखिएको भट्टराईले सुनाए । अदुवा कृषकले भारतीय बजारको विकल्प खोज्न सरकारसँग माग गर्दै आएका छन् । तर, तेस्रो देशमा अदुवा निर्यातका लागि सरकारीस्तरबाट हालसम्म कुनै पहल भएको छैन । भारतीय बजारको भर पर्दा अदुवा कृषकहरू उत्साहका साथ ढुक्कले व्यावसायिक खेती गर्न नसकेको धरान २० विष्णुपादुकाका व्यापारी विनोद राईले बताए । उनले भने, नेपाली अदुवा भारतीय बजारमा पुगेपछि प्रशोधन, प्याकेजिङ र भारतीय उत्पादनका रूपमा ब्रान्डिङ गरेर महँगो मूल्यमा बिक्री हुन्छ । उनले अदुवाको मसला, सुठो, सेन्ट, जाम, केन्डी, स्याम्फू अरू औषधि बनाउनुपर्ने धारणा दिए । अदुवा व्यवसायी रामप्रसाद राईले तीन सातायता धरानमा अदुवाको कारोबार ठप्प भएको बताए । विषादी र माटोसरीका नेपाली अदुवा भएको आरोप मिथ्या हो, उनले भने ।"
आईपीएलमा सन्दीप लामिछाने,"धरान (कास) भारतीय बजारमा मात्रै निर्भर हुँदै आएका नेपाली अदुवा कृषक मारमा परेका छन् । भारतले निकासी अवरोध गर्दा कृषकले उत्पादन गरेको अदुवाको वैकल्पिक बजार नहुँदा उनीहरूले घाटा व्यहोर्नुपरेको हो । भारतीय बजारमा निकासी हुन छाडेपछि धरानको कृषि उपज बजारमा ५ सय टनभन्दा बढी अदुवा थुप्रिएको छ । नेपाली अदुवा ९९ प्रतिशत भारतीय बजारमा निकासी हुने गरेको थियो । एक वर्षअघि नोटबन्दी र चिनियाँ अदुवा मिसाएको कारण देखाउँदै निकासी भारतले रोक्यो । यो वर्ष भारतले अर्कै कारण देखाएर निकासीमा रोक लगाएको छ । आवश्यक परेको बेला जस्तोसुकै अदुवा लैजाने भारतले योपटक एक मुलुकको माटो अर्को मुलुकमा ल्याउन नहुने भन्दै नेपाली अदुवामा माटो आएको बहानामा अदुवा निकासी रोक लगाएको कृषि उपज बजारले जनाएको छ । कृषि उपज बजारमा अदुवा भण्डारण गर्ने ठाउँ नभएपछि कृषकलाई आफ्नै बारीमा स्टोर गर्न भनिएको छ । धरानलाई सरकारले अदुवा जोन भनेर घोषणा गरेपछि कृषकले उत्साहका साथ व्यावसायिक रूपमा अदुवा खेती गरिरहेका छन्, बजार व्यवस्थापक लक्ष्मण भट्टराईले भने, उत्पादन पनि बढिरहेको छ । भारतीय व्यापारी किन्न नआउँदा र निकासीमा अवरोध हुँदा अदुवाहरू सबै बिग्रने अवस्थामा छन् । उनले भारतले नेपाली अदुवा आवश्यक परेको बेला तीन सय रुपैयाँ केजीसम्मका दरले लैजाने र कहिले ५ रुपैयाँमा नलैजाने गरेको उनले बताए । भारतले बेलाबेलामा अनावश्यक झमेला दिने गरेको छ, उनले भने, यसले गर्दा अदुवा कृषकहरू निराश बनेका छन् । पूर्वमा बर्सेनि अदुवा उत्पादन बढेको छ । कृषि उपज बजारको तथ्यांकअनुसार गत आर्थिक वर्ष ०७२७३ मा ६ हजार ८ सय ७३ टन उत्पादन भएकामा आव ०७३७४ मा ९ हजार ५ सय ६७ टन उत्पादन भएको छ । यो वर्ष कम्तीमा १२ हजार टन अदुवा उत्पादन हुने अनुमान गरिएको छ । भारतले अदुवा नलगेमा गत वर्षको मूल्यलाई आधार बनाउने हो भने करिब ५० करोड रुपैयाँ आम्दानी गुम्ने उनले बताए । तीन वर्षअघिको मूल्यलाई आधार बनाउँदा करिब डेढ अर्ब रुपैयाँ बराबरको अदुवा बिग्रने अवस्था देखिएको भट्टराईले सुनाए । अदुवा कृषकले भारतीय बजारको विकल्प खोज्न सरकारसँग माग गर्दै आएका छन् । तर, तेस्रो देशमा अदुवा निर्यातका लागि सरकारीस्तरबाट हालसम्म कुनै पहल भएको छैन । भारतीय बजारको भर पर्दा अदुवा कृषकहरू उत्साहका साथ ढुक्कले व्यावसायिक खेती गर्न नसकेको धरान २० विष्णुपादुकाका व्यापारी विनोद राईले बताए । उनले भने, नेपाली अदुवा भारतीय बजारमा पुगेपछि प्रशोधन, प्याकेजिङ र भारतीय उत्पादनका रूपमा ब्रान्डिङ गरेर महँगो मूल्यमा बिक्री हुन्छ । उनले अदुवाको मसला, सुठो, सेन्ट, जाम, केन्डी, स्याम्फू अरू औषधि बनाउनुपर्ने धारणा दिए । अदुवा व्यवसायी रामप्रसाद राईले तीन सातायता धरानमा अदुवाको कारोबार ठप्प भएको बताए । विषादी र माटोसरीका नेपाली अदुवा भएको आरोप मिथ्या हो, उनले भने ।"
धरानसँग आर्मी स्तब्ध,आजको खेलएपीएफविरुद्ध थ्रीस्टार
श्रीगाउँको जित,"काठमाडौं (कास) दाङको श्रीगाउँ खेलकुद विकास समितिले ढोरपाटन महिला डबल लिग भलिबलमा आइतबार दुई जित हात पारेको छ ।श्रीगाउँले स्प्रिन्डेल एकेडेमी र पूर्वाञ्चल भलिबल संघमाथि समान ३० को जित रच्यो । उसले पहिलो खेलमा स्प्रिन्डेललाई सहजै २५७, २५८ र २५१४ ले हरायो । दोस्रो खेल भने केही प्रतिस्पर्धात्मक रह्यो तर उसले पूर्वाञ्चलको चुनौती २५१७, २५२१ र २८२६ ले समाप्त पार्यो ।त्यस्तै, टप्स उमावि, आर्मी, मेघौली, प्यारामाउन्टले पनि आइतबार सफलता हात पारे । नयाँ बसपार्कमा भइरहेको प्रतियोगितामा पोखराको टप्सले पूर्वाञ्चललाई २५१३, २५६ र २५१३ ले पराजित गर्यो । आर्मीले मेघौलीलाई २५१३, २५१२ र २५५ ले पन्छायो । मेघौलीले न्यु डायमण्ड स्पोटर््स क्लबविरुद्ध भने २५१४, २५७ र २५११ को सफलता हात पार्यो । प्यारामाउन्टले पनि न्यु डायमण्डमाथि १८२५, २५२१, २५१९ र २५२० को जित दर्ता गर्यो ।प्रतियोगितामा अपराजित रहेको शिवम् न्यु डायमण्ड एकेडेमी १० खेलपछि ३० अंकसहित शीर्षस्थानमा छ । अर्को अपराजित टिम एपीएफले नौ खेलमा २७ अंक बनाएको छ । पुलिस ११ खेलमा २७ अंकसहित तेस्रोमा छ । पश्चिमाञ्चल टप्स उमावि, आर्मी र श्रीगाउँले १८१८ अंक जोडेका छन् । मेघौली स्पोर्ट्स क्लब (१४) सातौंमा छ । प्रतियोगिताको पहिलो चरण सोमबार सकिंदैछ र यसमा शीर्ष सातमा रहने टिमहरूले उपाधि होडमा दोस्रो चरणमा प्रतिस्पर्धा गर्नेछन् ।"
नेपालको जित,"काठमाडौं (कास) नेपाली राष्ट्रिय भलिबल टोलीले मैत्रीपूर्ण खेलमा आइतबार हङकङलाई ३२ को सेटमा पराजित गरेको छ । हङकङस्थित यान चाउ कोक स्पोटर््स सेन्टरमा नेपाल २३२५, २८२६, २५२१, २१२५ र १७१५ ले विजयी भयो । खेलपछि नेपालका मुख्य प्रशिक्षक वीरेन्द्रप्रसाद चौधरीले घरेलु टोलीविरुद्ध सुरुआतमा केही कठिन भएका कारण सोझो सेटको जित हासिल गर्न नसकेको बताए ।"
आशिष र माला हारे,काठमाडौं (कास) आशिष दुवाडी र माला राई नयाँदिल्लीमा भइरहेको इन्डियन ओपन बक्सिङको पहिलो खेलमै पराजित भएका छन् । पुरुष सुपर हेभिवेटमा आशिषलाई भारत ए का सतिशकुमारले ५० ले हराए । महिलातर्फ मालाले फ्लाइवेटमा मंगोलियाकी जारगालन ओचिरबटविरुद्धको प्रतिस्पर्धा ५० ले गुमाइन् ।
क्यान कप हुने,"काठमाडौं (कास) तीन खेललाई समावेश गरी ११ औं अन्तरकर्मचारी राष्ट्रिय खेलकुद प्रतियोगिता कान कप यसै साता हुने भएको छ । सार्वजनिक संस्थान खेलकुद विकास संघ, नेपालको आयोजनामा हुने प्रतियोगितामा टेबलटेनिस, ब्याडमिन्टन र फुटसल खेल हुनेछन् । माघ १८ गते समापन हुने प्रतियोगितामा विभिन्न २३ संस्थाबाट २६५ प्रतिस्पर्धी सहभागी हुनेछन् । नेपाल नागरिक उड्डयन प्राधिकरण (क्यान) को मुख्य प्रायोजनमा हुन लागेको प्रतियोगिता सञ्चालन गर्न करिब ९ लाख २२ हजार रुपैयाँ खर्च लाग्नेछ ।"
बागलुङमा मेयर कप,बागलुङ (कास) सहिद दिवसका अवसरमा प्रदेश नम्बर ४ स्तरीय अन्तरनगरपालिका मेयर कप फुटबल प्रतियोगिता हुने भएको छ । मंगलबारदेखि हुने प्रतियोगितामा ११ टिमले प्रतिस्पर्धा गर्नेछन् । विजेता र उपविजेताले क्रमश: २ लाख २२ हजार र १ लाख ११ हजार रुपैयाँ पुरस्कार पाउनेछन् ।
